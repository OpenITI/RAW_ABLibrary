[
  {"content":"\r\n\r\n\r\nجلد سيزدهم\r\n\r\n[ تتمهء كتاب نكاح 
  ]\r\n\r\n08 / 08 / 1381 دوشنبه درس شمارهء ( 471 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه سه بحث كاملًا مستقل مورد توجه قرار گرفته است :\r\n1 - ادامهء بحث پيرامون روايت عمار ساباطى و ترجيح كلام شيخ طوسى در مورد اين حديث كه مربوط به مسألهء 17 است .\r\n2 - بررسى بحث قاعدهء الزام كه مرحوم آقاى خويى در ضمن مسأله 16 مطرح كرده بودند .\r\n3 - ذكر نكته‌اى دربارهء جواز تعدّى از صحّت فضولى در نكاح به ساير عقود و عدم جواز تعدّى از صحت فضولى در عقود به نكاح كه به عنوان مقدمه‌اى بر مسألهء 18 مطرح گرديده است .\r\n* * * \r\nالف ) توجيه مرحوم شيخ طوسى در مورد روايت عمار ساباطى\r\nمرحوم شيخ طوسى در استبصار روايت عمار را كه در جلسهء گذشته مطرح كرديم به گونه‌اى معنا مىنمايند كه به نظر مىرسد اقرب نيز همين گفتار ايشان باشد .\r\nمرحوم شيخ مىفرمايد معناى اين روايت اين است كه يك نفر نمىتواند متولّى اجراى هر دو طرف عقد باشد يعنى هم موجِب ( به كسر ) باشد و هم قابل . و لذا امام عليه السلام در فرضى كه زن شخص ديگرى را وكيل نموده و او عقد زن را براى مرد مىخواند و خود مرد هم قبول مىكند . فرموده‌اند كه اشكالى ندارد و تزويج صحيح\r\n\r\n","description":"","footnote":"","page_name":" 4389 ","page_number":1},
  {"content":"\r\n\r\nاست . عبارت مرحوم شيخ طوسى در استبصار اين چنين است : « الوجه فى هذا الخبر أنه انما لم يجز ذلك لأنها وكّلته بأن يزوّجها من نفسه و ذلك لا يصح ، لان الوكيل يقوم مقام موكّله فيحتاج الى من يعقد عليه و لا يصح أن يكون الانسان عاقداً على نفسه ، لأن العقد يقتضى ايجاباً و قبولًا و ذلك لا يصحّ بين الإنسان و بين نفسه ، و لو أنها زوّجته نفسها من غير أن توكله لكان ذلك جائزاً حسب ما تضمنته الأخبار الاوليه و لأجل ما قلناه ، قال له السائل : توكل غيره بأن يزوّجها منه فقال : نعم . لان ذلك يصحّ تقديره فيه و فى الاول لا يصحّ » . « 1 »\r\nهمانطورى كه گفتيم به نظر ما نيز اين تفسير مطابق ظاهر روايت است و بنابراين نيازى به توجيهات ديگر از قبيل اينكه مراد از « لا يحل » را ، نهى تنزيهى و كراهتى بدانيم يا روايت را همچون صاحب وسائل و صاحب حدائق و مرحوم حكيم ناظر به محل بحث و دالّ بر تفكيك ميان وكيلى كه براى خودش عقد مىكند يا وكيلى كه براى غير عقد مىكند قرار بدهيم و يا آنكه توجيه مرحوم خويى را - كه اشكالاتش را در جلسهء قبل بيان كرديم - قائل شويم ، نيست .\r\nالبته بنابر معنايى كه ما اختيار كرديم ، تنها اقتصار به مورد نص مىكنيم و مىگوييم اگر زوج بخواهد تولّى طرفين را داشته باشد جايز نيست ولى اگر شخص ثالثى تولّى طرفين را داشته باشد . اشكالى ندارد البته تنها چيزى كه مىتوانيم بگوييم تعدى از زوج به زوجه است يعنى وقتى زوج نتواند تولّى طرفين عقد را داشته باشد به طرق اولى زوجه نيز نمىتواند هم موجب و هم قابل باشد . لذا از نظر فتوى حد اقل احتياط وجوبى در عدم جواز تولّى طرفين عقد ، از ناحيهء زوج و زوجه است .\r\n\r\nب ) بررسى قاعدهء « الزام »\r\nبحث ديگرى كه مربوط به مسألهء قبل است و قرار شد مقدارى در اين جلسه\r\n\r\n\r\n","description":"","footnote":"\r\n( 1 ) - الإستبصار ، ج 3 ، ص 233 ، حديث 841 .\r\n","page_name":" 4390 ","page_number":2},
  {"content":"\r\n\r\nپيرامون آن بحث كنيم « قاعده الزام » است . در مسأله سابق يكى از فروعات اين بود كه مرحوم سيد قائل شدند كه اگر مولّى عليه كافر باشد پدر كافر وى بر او ولايت دارد . مرحوم آقاى خوئى در ضمن آن مسأله اين نكته را متذكر شدند كه كفّار در ميان جوامع خود به ولايت پدر بر تزويج صغار خود يا ولايت بر دختر باكره قائل نيستند لذا اگر مدرك سخن مرحوم سيد قاعده الزام باشد كه مفاد آن عبارت از اين است كه كفار را بايد به همان چيزى كه خود به آن معتقد مىباشند الزام كرد و بر اساس عقيده خودشان با آنها رفتار كرد ، در ما نحن فيه چون كفار قائل به ولايت پدر بر اولاد خود نيستند نمىتوان ولايت را براى پدر كافر ثابت دانست .\r\nما در جلسهء گذشته اين كلام مرحوم خويى را مورد نقد قرار داديم و گفتيم اينطور نيست كه كفّار در همه جوامع قائل به ثبوت ولايت نباشند . حال مىگوئيم بر فرض كه كفار اعتقادى به ولايت نداشته باشند اگر فرضاً يكى از آنها ولد صغير خود يا دختر باكره را تزويج نمود كه طبق مذهب آنها چنين حقى براى پدر ثابت نيست و آن عقد محكوم به بطلان است . در اين گونه موارد آيا بايد بگوئيم چون عقد در نظر آنها باطل است پس بايد حكم به بطلان شود و در نتيجه اين كلام مرحوم سيد كه مىفرمايد : « پدر كافر بر فرزند كافرش ولايت دارد ، تخصيص خورده و تنها در جايى كه خود كفار نيز قائل به ولايت باشند صحيح مىباشد . و يا اينكه چون طبق مذهب ما حق اين است كه پدر ولايت دارد آن عقد محكوم به صحت است و لذا شيعه و مسلمان نمىتواند با آن دختر ازدواج نمايد .\r\n\r\n1 ) كلام مرحوم بجنوردى صاحب كتاب « القواعد الفقهية »\r\nمرحوم آقاى بجنوردى در كتاب « القواعد الفقهية » اين قاعده را عنوان كرده و پيرامون جوانب مختلف آن و فروعات مترتب بر آن بحث نموده‌اند ، يكى از آن فروعات عبارت از اين است كه اگر نكاح يا طلاقى بر اساس مذهب اهل سنت ( كلام\r\n\r\n","description":"","footnote":"","page_name":" 4391 ","page_number":3},
  {"content":"\r\n\r\nايشان دربارهء اختلاف شيعه و سنى است يعنى ايشان قاعدهء الزام را در مورد سنىها مطرح نموده ولى بحث اختصاصى به آنجا ندارد و در مورد كفار نيز قابل طرح است ) انجام پذيرفت . با توجه به اينكه آنها از نظر شرائط با ما مختلف هستند وظيفه شيعه در مقابل آن چيست ؟ آنچه از نظر روايات و فتاوى ، مسلّم است اين است كه اگر خود سنىها زنى را بدون شوهر قلمداد نمودند ، شيعه مىتواند با آن زن ازدواج نمايد . و لكن كلام اين است كه اگر سنى بر خلاف شرايط مذهب خود نكاح يا طلاقى انجام داد كه در نظر شيعه آن شرائط در نكاح يا طلاق معتبر نيست ، كه در نتيجه در نظر شيعه آن عقد يا آن طلاق صحيح است اگر چه خود سنىها آن را باطل مىدانند .\r\nو يا بالعكس ، از نظر شيعه عمل محكوم به بطلان است ولى در نزد آنها آن عمل صحيح است . در اين گونه موارد آيا مىتوان قائل شد كه واقع امر و حقيقت قضيهء نيز داراى تعدد و تنوّع است و به عنوان مثال ، اگر طلاق در نزد سنىها صحيح باشد ولى شيعه آن را صحيح نداند . واقعا آن زن مطلقه شده و لذا شيعه مىتواند با او ازدواج نمايد . مرحوم بجنوردى مىفرمايند اينكه واقع دوتا باشد و به عنوان مثال در فرض مذكور به مجرد طلاق شوهر ، زن واقعاً بدون شوهر شود اين حرف صحيح نيست ، حتى ايشان ادعا مىكنند كه اين مطلب خلاف ضرورت است ( البته با مراجعه‌اى كه ما كرديم معلوم شد كه اين حرف مذهب نيست و بزرگانى همچون شيخ به آن قائل هستند ) لذا ايشان براى تصحيح عقد يك نفر شيعه با چنين زنى قائل شده‌اند كه با تمسك به قاعدهء الزام و اينكه با مخالفين بايد طبق التزامات خودشان عمل نمود ، شخص مىتواند با عقد خواندن ، زن را از زوجيت قبلى خارج نمايد . « 1 » نظير اينكه\r\n\r\n\r\n","description":"","footnote":"\r\n( 1 ) - ( توضيح بيشتر ) ايشان در اين بحث تصريح مىكنند كه اين ازدواج ، تزويج با ذات بعل نيست بلكه عقد جديد موجب اخراج زن از زوجيت قبلى مىشود . ايشان در ادامه اينطور مىنويسد : و ان قلت من اى سببٍ صار العقد علة لخروجها عن الزوجية ؟ نقول : من قوله عليه السلام - الزموهم - و من قوله عليه السلام - تزوجوهن - نستكشف ذلك بعد القطع بانه عليه السلام لا يأمر به تزويج امرأة ذات بعل و بعد القطع بان هذا الطلاق باطل ، فلا يمكن الجمع بين هذه الامور الّا بان\r\n","page_name":" 4392 ","page_number":4},
  {"content":"\r\n\r\nدر مورد كافر حربى كه فاقد احترام است مىتوان با عقد جديد همسرش را از زوجيت او خارج كرد . نتيجهء اين مسلك اين است كه اگر مخالف پس از آنكه با آن شرائط زنش را طلاق داد ، مستبصر گرديد اگر هنوز زنش به عقد جديد با كسى ازدواج نكرده است ، زن در حبالهء نكاح او باقى مىماند . و در ما نحن فيه نيز اگر كفار ولايتى براى پدر قائل نباشند . در صورتى كه پدر اولاد صغير خود يا دختر باكره را تزويج نمايد . آن تزويج اگر چه در نظر آنها باطل است ولى در نظر ما صحيح مىباشد و ليكن شيعه مىتواند با تمسك به قاعدهء الزام احكام عدم زوجيت را مترتب نمايد .\r\nدر مقابل فرمايش ايشان مسلك ديگرى وجود دارد كه كسى بگويد بر اساس لكل قوم نكاح و مانند آن واقع امر نيز دو قسم است و اگر مخالفين طبق مذهب نكاحى يا طلاقى انجام دهند و لو اينكه با شرائط موجود در مذهب ما متفاوت باشد ، عملشان صحيح است . بنابراين مسلك در ما نحن فيه در صورتى كه خود كفار قائل به ولايت پدر بر اولادش نباشند بايد كلام مرحوم سيد را تخصيص زد و همانطورى كه مرحوم خوئى فرمودند در آنجا قائل به عدم ولايت شد .\r\n\r\n2 ) نظر استاد مد ظلّه\r\nاز ميان دو مسلكى كه به آن اشاره كرديم آنچه به نظر ما درست است همان مسلك دوم است . يعنى قائل هستيم كه واقع امر و حقيقت مطلب ، مختلف است .\r\nالبته قدر متيقن و آن موردى كه هيچ جاى شك نيست اختلاف ما بين مسلمانان و كفار است يعنى در اين مورد هر كدام اگر طبق شرايط موجود در مذهب خود رفتار نمايند عملشان صحيح است و اينطور نيست كه ميزان در صحت شرايط مسلمين\r\n\r\n\r\n","description":"","footnote":"\r\nيقال ان الزوجية للمطلّق باقية الى زمان عقد الصادر من الذي يعتقد ببطلان ذلك الطلاق فبعقده عليها تصير خلية بالنسبة الى زوجها الذي طلّقها و تصير زوجة للذى عقد عليها » . القواعد الفقهية - 3 / 164 - 165\r\n","page_name":" 4393 ","page_number":5},
  {"content":"\r\n\r\nباشد . اما در مورد اختلاف شيعه و سنى از نظر شرائط ، مسأله قابل تأمل است كه در جاى مناسب خود بايد پيرامون آن تحقيق شود .\r\n\r\n3 ) آيا قاعدهء الزام شامل تك‌تك فِرق مخالفين مىشود يا اينكه تنها در مورد عقيدهء جمهور آنها جارى است\r\nنكتهء ديگرى كه در قاعدهء الزام محل بحث است اين است كه آيا اينكه اين قاعده مىگويد مخالفين را به هر آنچه خودشان مستلزم هستند ، التزام نماييد . بدين معنا است كه اگر به عنوان مثال در مقابل شيعه فِرق مختلفى از سنىها وجود دارد كه هر كدام از آنها داراى شرائط و قوانين خاصى از جهت صحت عملى مىباشند . با هر كدام از آنها كه مواجه شديم بايد طبق عقيدهء خودشان با آنها رفتار نماييم و يا اينكه ميزان در الزام مخالفين ، فتواى اكثر و جمهور آنها است . مرحوم آقاى بجنوردى ، اين مطلب را به طور جداگانه بحث نكرده‌اند ولى آنچه از مطاوى گفتارشان به دست مىآيد ، اين است كه ايشان مسلّم گرفته‌اند كه قاعدهء الزام در مورد تك‌تك عقايد فرق مختلف جارى است . ولى به نظر ما آنچه را مىتوان به طور حتم در مورد اين قاعده ادعا كرد ، اين است كه مفاد آن الزام مخالفين به عقيدهء جمهور از آنها است .\r\nظاهر تعابيرى همچون « ألزموهم بما ألزموا به انفسهم » [ و يا روايتى كه در آن راوى پس از طرح مسأله‌اى در باب ارث كه نظريه شيعه با سنىها در آن اختلاف دارد چنين مىگويد : فقلت إنا قد احتجنا الى هذا و الميت رجل من هؤلاء الناس . . . . قال عليه السلام : . . .\r\nخذوا منهم ما يأخذون منكم فى سنّتهم و احكامهم . . . . « 1 » به ملاحظه كلمه « الناس » و ضمير در خذوا منهم كه به همان « الناس » راجع است ، اين مىباشد كه ملاك عقيدهء جمهور آنهاست . 
  ]\r\n\r\n\r\n","description":"","footnote":"\r\n( 1 ) - التهذيب ، ج 9 ، ص 321 - 322\r\n","page_name":" 4394 ","page_number":6},
  {"content":"\r\n\r\n\r\nج ) آيا از صحت عقد فضولى در باب نكاح مىتوان به صحت عقد فضولى در ساير ابواب تعدى نمود ( تذكرى نسبت به مسأله آينده )\r\n\r\n1 ) كلام مرحوم شيخ\r\nچون بحث در مسأله بعدى راجع به فروعات نكاح فضولى است نكته‌اى را به عنوان مقدمه ذكر مىكنيم و تفصيل بحث را در جلسات آينده پى خواهيم گرفت .\r\nبحثى در باب فضولى است كه آيا اگر در باب نكاح ، ما عقد فضولى را صحيح دانستيم مىتوانيم به ساير ابواب تعدى كنيم يا نمىتوانيم ؟ مرحوم شيخ در مكاسب در اين مورد بحثى كرده‌اند و نتيجه گرفته‌اند آنچه مقتضاى روايات است اين است كه اگر در غير باب نكاح فضولى را صحيح دانستيم ، مىتوانيم از آن به باب نكاح تعدى كنيم ولى اگر فضولى را در باب نكاح صحيح بدانيم نمىتوان از آن به ساير ابواب تعدى كرد . منشأ اين مطلب نيز روايتى است كه كسى وكيل خود را عزل مىكند ولى چون وكيل اطلاع پيدا نكرده است پس از عزل شدن بر اساس وكالتى كه براى خود قائل بوده ، عقد نكاحى انجام داده است .\r\nسنىها در اين مسأله قائل شدند كه در غير باب نكاح اگر شخصى قبل از انجام معامله‌اى وكيل خود را عزل كند و وكيل هم به خاطر عدم اطلاع از عزل معامله‌اى انجام دهد . آن معامله صحيح است ولى در باب نكاح صحت عقد خلاف احتياط است چون مسأله فروج و مانند آن است لذا قائل به بطلان نكاح شده‌اند .\r\nامام عليه السلام در اين رابطه مىفرمايند : حرف سنىها باطل است بلكه مقتضاى اينكه باب نكاح بايد بيشتر اهميت داده شود اين است كه اين عقد صحيح باشد و صحت مطابق با احتياط است و كلام شما خلاف احتياط است . مرحوم شيخ سپس در اين جهت بحث كرده‌اند كه چگونه صحت نكاح مطابق با احتياط و بطلان آن خلاف احتياط است . حاصل فرمايش ايشان اين است كه اينكه امام عليه السلام فرمودند : قول به\r\n\r\n","description":"","footnote":"","page_name":" 4395 ","page_number":7},
  {"content":"\r\n\r\nصحت عقد نكاح ( بنحو فضولى ) مطابق احتياط است . مراد از اين احتياط ، احتياط نسبى است . يعنى نسبت به كلام سنىها كه قائل به بطلان هستند ، صحت مطابق احتياط است و گرنه هر دو خلاف احتياط مىباشد . زيرا وقتى شك مىكنيم كه آيا اين نكاح صحيح است يا نه و فرض اين است كه دليلى هم بر بطلان آن نداريم . در واقع و نفس الامر دو احتمال بيشتر مطرح نيست : يا اينكه اين نكاح صحيح است درحالىكه شما فتوا به بطلان آن داده‌ايد معناى بطلان اين است كه اين زن مىتواند با اينكه در واقع شوهردار است با كس ديگرى ازدواج نمايد . و احتمال ديگر اين است كه نكاح واقعاً باطل باشد ولى ما آن را صحيح دانسته‌ايم معناى صحت اين است كه آن مرد بايد اين زن را همسر خود نمايد ، درحالىكه زن او نيست . هر دوى اين كارها خلاف است ولى از نظر اهميت به نظر مىرسد اينكه انسان زن شوهردار را بدون شوهر حساب كند و براى او جايز بداند تزويج با غير را ، خيلى قبيح‌تر است از اينكه زنى را كه همسر او نيست . احكام زن بودن بر آن بار كند . لذا شيخ در آخر نتيجه مىگيرد كه اگر در باب نكاح فضولى صحيح باشد نمىتوان به غير آن تعدى كرد اما اگر در ساير ابواب صحيح باشد به طريق اولى در باب نكاح نيز صحيح است .\r\n\r\n2 ) بيان استاد مد ظلّه\r\nما وقتى به روايات مراجعه كرديم ، ملاحظه كرديم اين معنا يعنى احتياط نسبى كاملًا اشتباه است و مقصود امام عليه السلام از احتياط مطلب ديگرى است . همين مسأله را از امير المؤمنين سؤال نمودند ، حضرت فرموده است كه عقد صحيح است چون به وكيل اعلام نشده بود و شما چرا فتوائى قبل الفحص داديد و احتياط نكرديد .\r\nبنابراين مراد از احتياط ، همان احتياط مطلق است و مقصود از آن اين است كه شما كه در غير باب نكاح در مثل اين مسأله كه وكيل عزل شده و اطلاع ندارد قائل به صحت معامله شده‌ايد ، در باب نكاح ، غايت مطلب اين است كه صحت مورد شك\r\n\r\n","description":"","footnote":"","page_name":" 4396 ","page_number":8},
  {"content":"\r\n\r\nمىشود و بايد فحص نمود يعنى از اهلش بايد مسأله سؤال شود . و فتوا قبل از فحص صحيح نيست .\r\nبنابراين ، به نظر مىرسد همان مطلبى را كه سنىها قائل‌اند و عرف نيز مساعد آن است صحيح باشد ، كه اگر فضولى در باب نكاح كه داراى شرايط و تشريفات مشكل‌ترى است صحيح شد مىتوان به ساير ابواب نيز تعدى كرد . « 1 »\r\n« * و السلام * »\r\n\r\n\r\n","description":"","footnote":"\r\n( 1 ) - سفارش استاد مد ظلّه در آستانهء ماه مبارك رمضان 1423\r\nايام ماه مبارك رمضان در پيش است و از آقايان ملتمس دعا هستم . مطلبى كه بطور اجمال عرض مىشود و آقايان بايد آن را حتماً در نظر داشته باشند اين است كه ببينيد آقايان قدماى ما چقدر سختىها متحمل شدند و با چه شرايطى اين فقه را بدست ما رسانده‌اند ، اين فقهى كه افتخار شيعه بوده است تا به حال ، و بر همه فِرَق ديگر تقدم دارد و سطحش بسيار بالا است . اين تلاش بايد استمرار پيدا كند و ما نيز آن را به نسلهاى ديگر منتقل كنيم . نكند خداى ناخواسته اين قدر اهميت علمى تنزل كنيم كه حتى نتوانيم كلمات سابقين را بفهميم . بايد از استعدادهائى كه خداوند به ما داده است كه واقعاً از نعم الهى است استفاده كنيم . خصوصاً در اين دوران كه هجوم دشمنان بسيار زياد و خطر تحريف فراوان است « و على العالم أن يظهر علمه » و انشاء اللَّه از خداوند و اولياء او استمداد كنيد و آنها نيز مسلّماً كمك خواهند كرد . خلاصه اينكه ما مسئول هستيم و بايد با مجاهده و استمداد از اولياء خدا اين مسئوليت را به انجام برسانيم . و در آخر آن مطلبى را كه ما هميشه از آقايان تقاضا كرده‌ايم كه تنديها و خلاف حقوق اشخاص كه گاهى در بحثها ما داريم و امثال آن همه را اسقاط نمايند و مبنا در اين امور بر اسقاط باشد و الّا ما هميشه مشكل داريم . اميدوارم ماه مبارك رمضان موفق باشيد و ما هم مشمول ادعيه آقايان قرار بگيريم . ان شاء اللَّه\r\n","page_name":" 4397 ","page_number":9},
  {"content":"\r\n\r\n\r\n20 / 09 / 1381 چهارشنبه درس شمارهء « 472 » كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه مسأله نكاح فضولى مطرح و اقوال مختلف فقهاء را در اين زمينه يادآور شده و يكى از ادله قائلين به صحت نكاح فضولى را كه همان اولويت داشتن باب نكاح از ساير ابواب مىباشد مورد نقد و بررسى قرار داده و ناتمامى آن را اثبات خواهيم نمود و ادامه ادلهء قائلين به صحت نكاح فضولى را در جلسات آتى دنبال خواهيم كرد .\r\n* * * \r\nالف ) بررسى نكاح فضولى\r\n\r\n1 - متن مسأله ) :\r\nالأقوى صحة النكاح الواقع فضولًا مع الإجازة سواء كان فضولياً من أحد الطرفين او كليهما ، كان المعقود له صغيراً او كبيراً ، حرّاً او عبداً ، و المراد بالفضولى العقد الصادر من غير الولى و الوكيل سواء كان قريباً كالأخ و العم و الخال و غيرهم او أجنبياً و كذا الصادر من العبد او الأمة لنفسه به غير اذن الولى و منه الصادر من الولى او الوكيل على غير الوجه المأذون فيه من اللَّه او من الموكل كما اذا اوقع الولى العقد على خلاف المصلحة او تعدى الوكيل عما عيّنه الموكل .\r\nيكى از مباحث مهم و اصولى كه هم در باب نكاح قابل طرح است و هم به طور كلى در ساير ابواب معاملات مورد بحث واقع است مسأله فضولى است . مراد از\r\n\r\n","description":"","footnote":"","page_name":" 4398 ","page_number":10},
  {"content":"\r\n\r\nفضولى عقد كسى است كه سلطنتى بر انجام عقد ندارد حال يا به اين نحو كه اساساً عقد مربوط به شخص ديگرى است و كسى كه عقد را انجام داده نه ولايت بر او داشته و نه اينكه وكيل او بوده است و يا اينكه اگر چه عقدى براى نفس عاقد واقع شده است و ليكن حقّى از شخص ديگرى نيز در ميان است كه عاقد بدون رعايت حق غير ، عقد را انجام داده است مثل اينكه عبد و امه براى خودشان ولى بدون اذن مولايشان عقدى انجام دهند و يا طبق نظريه‌اى كه نكاح باكره را مشروط به اذن ولى مىداند - كه مختار ما نيز همين است - اگر او بدون اذن پدر يا جدّ با كسى ازدواج نمايد اين نكاح فضولى است و همچنين است عقد سفيه و برادرزاده و خواهرزاده بدون اذن ولى و عمه و خاله .\r\nبحث در مسأله فضولى اين است كه اين قبيل از عقدها كه اگر با اذن قبلى انجام مىپذيرفت صحيح بودند اگر در حين عقد فاقد اذن بودند و ليكن بعد از آن اذن و اجازه لاحق شود آيا مىتوان حكم به صحت عقد نمود يا نه ؟\r\nقبل از شروع در بحث ، تذكر اين نكته لازم است كه مورد كلام در اينجا نكاح فضولى است و با ساير عقود فضوليّة كارى نداريم . نكاح فضولى از مسائلى است كه از زمان معصوم عليه السلام تا زمان ما در بين شيعه و عامه همواره مطرح و محل اختلاف بوده است مثلا در بين عامّه بعضى مثل ابو حنيفه آن را صحيح مىدانند درحالىكه عده‌اى مثل شافعى قايل به بطلان هستند و جماعت ديگرى نيز قائل به تفصيل مىباشند . در بين شيعه نيز اقوال مختلف است كه آنچه به طور مجموع مىتوان از كلمات فقها استفاده كرد چهار قول اصلى مىباشد :\r\n\r\n1 - صحت نكاح فضولى مطلقا :\r\nابن عقيل ، ابن جنيد ، شيخ صدوق ، شيخ مفيد ، سيد مرتضى ، أبو الصلاح حلبى ، ابن براج و ابن زهره . در ميان اين افراد كسى كه تصريح به اطلاق كرده است سيد مرتضى است كه در مسأله 154 ناصريات به طور عموم قائل به صحت نكاح فضولى شده است . بسيارى از افراد ديگر قول به صحت\r\n\r\n","description":"","footnote":"","page_name":" 4399 ","page_number":11},
  {"content":"\r\n\r\nرا در ضمن يكى از فروعات مسأله نكاح قائل شده‌اند كه بعيد نيست كه نظر آنها قول به صحت به طور مطلق باشد ولى چون در ذيل موردى خاص بيان كرده‌اند لذا تصريح به اطلاق ننموده‌اند .\r\n\r\n2 - بطلان نكاح فضولى مطلقا :\r\nكه اين قول مختار فخر المحققين است .\r\n\r\n3 - تفصيل بين نكاح عبد و امه بدون اذن مولايشان با ساير موارد نكاح فضولى .\r\nاين قول مختار مرحوم شيخ طوسى در خلاف و مبسوط است و همچنين نظر ابن حمزه نيز همين است . ( مرحوم شيخ طوسى در غير باب نكاح قائل به صحت بيع فضولى و بطلان شراء فضولى است ) .\r\n\r\n4 - قول به صحت نكاح فضولى در 9 صورت و در باقى صور نكاح محكوم به بطلان است .\r\nاين نظر ابن حمزه است .\r\n\r\nب ) ادله قائلين به صحت نكاح فضولى\r\n\r\n1 ) اولويت داشتن باب نكاح از ساير ابواب ( كلام مرحوم شيخ انصارى )\r\nقائلين به صحت نكاح فضولى ادله متعددى اقامه نموده‌اند كه در اين جلسه به يكى از آنها اشاره كرده و آن را مورد بررسى قرار مىدهيم . آن دليل ، روايتى است كه مرحوم شيخ انصارى در مكاسب ذكر نموده است . مضمون روايت در مورد وكيل است كه از وكالت عزل شده است ولى چون به او ابلاغ نشده و بىاطلاع بوده است .\r\nمعامله‌اى انجام داده است . در ميان مسلمين اتفاق است كه اگر معامله در غير باب نكاح بوده است بلاشك آن عقد صحيح مىباشد ، محل بحث در اين است كه اگر آن عقدى را كه وكيل معزول انجام داده است ، عقد نكاح باشد آيا در آنجا نيز مىتوان مثل ساير ابواب عقد وكيل را فضولى دانسته و قائل به صحت آن شويم يا نه ؟ عامه فتوايشان اين است كه باب نكاح چون داراى ويژگى و اهميت خاصى است\r\n\r\n","description":"","footnote":"","page_name":" 4400 ","page_number":12},
  {"content":"\r\n\r\nنمىتوان قائل به صحت نكاح شد . و ليكن امام عليه السلام اين قول عامه را ردّ فرموده و بيان داشته‌اند كه باب نكاح اولى و سزاوارتر به احتياط است . « 1 »\r\nمرحوم شيخ مىگويد : امام عليه السلام از باب اولويت حكم به صحت نكاح كرده‌اند يعنى شما كه در ساير ابواب عقد را صحيح مىدانيد به طريق اولى در باب نكاح كه مسأله داراى اهميت است بايد قائل به صحت شويد .\r\nسپس مرحوم شيخ در مقام توضيح روايت مىفرمايد : اگر معامله‌اى در غير باب نكاح امرش دائر بين صحت و فساد باشد هيچ‌كدام اولويتى ندارد تا بگوييم به خاطر آن اولويت معامله محكوم به صحت يا فساد است . مثلًا اگر زيد مال خود را به عمرو فروخته است و نمىدانيم اين معامله صحيح است يا فاسد . احتياط واقعى به معناى درك واقع قهراً وجود ندارد و احتياط نسبى نيز ممكن نيست يعنى نمىتوان گفت يكى از صحت يا فساد بر ديگرى اولويت و ترجيح دارد . اما در باب نكاح اگر زيد با زنى ازدواج نموده و نمىدانيم آيا عقد آنها صحيح بوده است يا باطل ؟ اگر چه در اين مورد نيز احتياط واقعى ممكن نيست و لكن احتياط نسبى امكان دارد به اين بيان كه اگر اين عقد در واقع باطل باشد ولى ما حكم به صحت آن كنيم . در اينجا مشكل اين است زنى را كه واقعاً بدون شوهر است شوهردار حساب كرده‌ايم و به زيد اجازه ترتيب آثار زوجيت را داده‌ايم و اين مطلب قهرا از نظر شرع اشكال دارد و\r\n\r\n\r\n","description":"","footnote":"\r\n( 1 ) - متن روايت اين است : و باسناده ( الصدوق ) عن العلاء بن سيابة قال : سألت ابا عبد الله عليه السلام عن امرأة وكّلت رجلًا بأن يزوّجها من رجل فقبل الوكيل فأشهدت له بذلك فذهب الوكيل فزوجها ثم انها انكرت ذلك الوكيل و زعمت انها عزلته عن الوكالة فأقامت شاهدين انها عزلته ، فقال : ما يقول من قبلكم فى ذلك ؟ قال قلت : يقولون : ينظر فى ذلك فان كانت عزلته قبل ان يزوج فالوكالة باطلة و التزويج باطل و ان عزلته و قد زوجها فالتزويج ثابت على ما زوج الوكيل . . . قال : ثم قال : يقولون الوكيل عن وكالتها و لم تعلمه بالعزل ؟ قلت : نعم يزعمون انها لو وكّلت رجلًا و اشهدت فى الملأ و قالت فى الملاء : اشهدوا انّى قد عزلته ابطلت وكالته بلا ان يعلم بالعزل و ينقضون جميع ما فعل الوكيل فى النكاح خاصة و فى غيره . لا يبطلون الوكالة الّا أن يعلم الوكيل بالعزل و يقولون : المال منه عوض لصاحبه و الفرج ليس منه عوض اذا وقع منه الولد . فقال عليه السلام : سبحان اللَّه ما اجور هذا الحكم و افسده إن النكاح احرى و احرى ان يحتاط فيه و هو فرج و منه يكون الولد . . . . « الوسائل / 13 / ص 163 - 2 من ابواب الوكالة ، ح 2 »\r\n","page_name":" 4401 ","page_number":13},
  {"content":"\r\n\r\nليكن در مقايسه با احتمال ديگر مسأله يعنى در مقايسه با اينكه عقد فوق را باطل بدانيم ولى به حسب واقع آن زن همسر زيد بوده است . داراى محذور كمترى است زيرا طبق اين فرض كه واقعاً آن زن همسر زيد است ولى عقد آنها را باطل دانسته‌ايم معناى اين كار اين است كه زنى را كه واقعاً شوهردار است بىشوهر محسوب كرده‌ايم و در نتيجه به او اجازه مىدهيم كه مىتواند با مرد ديگرى ازدواج نمايد . و مبغوضيت اين مطلب در نظر شارع به مراتب بيشتر از قبح اين است كه زن بىشوهرى را معاملهء شوهردار بودن با او بشود . پس در نتيجه ، اگر در چنين مواردى قائل به صحت نكاح شويم . احتمال وقوع در محذور اشد و اعظم وجود ندارد و اين معناى احتياط نسبى است . با اين توضيح مراد امام عليه السلام نيز در روايت محل بحث كه در مقام رد تفصيل عامه فرموده‌اند بايد در باب نكاح احتياط شود معلوم مىگردد .\r\nبنابراين وقتى اولويت باب نكاح از ساير ابواب مثل باب بيع معلوم شد از آن رواياتى كه بيع فضولى را صحيح مىداند مىتوانيم به باب نكاح تعدى كرده و بر اساس آن ، نكاح فضولى را نيز صحيح بدانيم .\r\n\r\n2 ) اشكال استاد مد ظله به كلام مرحوم شيخ انصارى\r\n\r\nاشكال اول :\r\nبه نظر ما معنايى را كه مرحوم شيخ براى روايت ارائه داده است تمام نيست و احتياط كه كلام امام ناظر به احتياط نسبى كه مرحوم شيخ مىفرمايد نيست . بلكه همانطورى كه قبلًا گفتيم مقصود اين است كه چون فتواى قبل الفحص محل اشكال است و در همه موارد مىگويند قبل الفحص بايد احتياط كرد . امام عليه السلام در اين روايت مىفرمايد : شما كه خودتان قائل هستيد كه قبل الفحص نمىتوان فتوا داد و بايد احتياط كرد ، اين احتياط در مورد باب نكاح كه مسأله داراى اهميت خاصى است از ويژگى مخصوصى برخوردار است يعنى در اين مسأله به طريق اولى بايد\r\n\r\n","description":"","footnote":"","page_name":" 4402 ","page_number":14},
  {"content":"\r\n\r\nقبل الفحص احتياط نمود . و به عبارت ديگر ، اگر چه خصوصيت باب نكاح باعث مىشود كه صحت عقد فضولى در ساير ابواب موجب صحت نكاح فضولى نشود و ليكن به معناى اين نيست كه حتماً در باب نكاح بايد قائل به بطلان شد بلكه در باب نكاح قائل به بطلان نيز نمىتوان شد و بايد فحص كرد و حكم مسأله را از اهلش پرسيد . نه اينكه بدون مراجعه فتوا داد . چنانچه در ذيل روايت امام عليه السلام قضيه‌اى را مثل اين واقعه نقل مىفرمايند كه به امير المؤمنين عليه السلام رجوع شد و از ايشان سؤال كردند . « 1 » بنابراين ، مراد از احتياط ، احتياط نسبى يا معناى كه شيخ فرمودند نيست بلكه مراد احتياط مطلق است با توضيحى كه ذكر شد .\r\n\r\nاشكال دوم :\r\nبر فرض قبول كلام شيخ و اينكه معناى احتياط ، احتياط نسبى و ارتكاب فعل اقل محذور است . اين تقريب براى روايت و حكم امام عليه السلام تنها به عنوان حكمى ظاهرى و در موارد مشكوك و آنجايى كه احتياط ممكن نباشد وجود دارد و به بيان ديگر ، آيا اينكه مرحوم شيخ از اين روايت چنين نتيجه گرفته‌اند كه در تمامى موارد ديگر ( كه در آنها مسأله عدم امكان احتياط و مانند آن مطرح نيست ) حكم مسأله اين است كه صحت در مورد نكاح فضولى اولى است نسبت به ساير معاملات ديگر ، مىتواند بعنوان يك قاعدهء كلى صحيح باشد ؟ آيا در نظر شرع و عرف امر نكاح و شرايط معتبر در آن آسان‌تر و كمتر از امر معاملات ديگر و شرايط آنها است ؟ با اندكى توجه معلوم مىشود كه اينطور نيست ، از نظر شرعى مسأله نكاح و شرايط آن مهمتر و بيشتر از امور ديگر است . به عنوان مثال معاطات را در نكاح هيچ‌كس جايز نمىداند ، و در بيع جايز مىدانند ، بسيارى از فقهاء عربيّت صيغه را در نكاح شرط مىدانند ، درحالىكه در باب بيع عربيّت را شرط نمىدانند و يا تزويج در حال احرام اشكال دارد و مانند آن در نظر عرف نيز مسأله نكاح امرى\r\n\r\n\r\n","description":"","footnote":"\r\n( 1 ) - ادامهء حديث در تهذيب الاحكام 6 : 215 آمده است و حضرت امير المؤمنين عليه السلام حكم به صحت نكاح فرموده است . بنابراين لازم است كه فقهاى عامه در اين مسأله احتياط كنند تا به حديث امير المؤمنين برخورد كند كه در دسترس آنها است و حكم مسأله را بدانند .\r\n","page_name":" 4403 ","page_number":15},
  {"content":"\r\n\r\nمادام‌العمرى محسوب مىشود و سختگيرىها و حساسيتهاى فراوانى براى آن قائل هستند . بنابراين ملازمه‌اى بين صحت فضولى در ابواب و صحت نكاح فضولى وجود ندارد و نمىتوان حكم واقعى و كلى از روايت فوق استفاده كرد .\r\nحاصل بحث اين شد كه دليل اولويت براى اثبات صحت نكاح فضولى تمام نيست .\r\nدر جلسات آينده به بررسى ادله ديگرى كه براى صحت اقامه شده از قبيل تمسك به عمومات روايات خاصه و همچنين بررسى معارضات آنها ، خواهيم پرداخت ، انشاء اللَّه .\r\n« * و السلام * »\r\n\r\n","description":"","footnote":"","page_name":" 4404 ","page_number":16},
  {"content":"\r\n\r\n\r\n23 / 9 / 1381 شنبه درس شمارهء ( 473 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ابتدا اولويتى را كه برخى براى نكاح نسبت به بيع قائل شده‌اند تا از صحت بيع فضولى ، صحت نكاح فضولى را استفاده كنند ، مورد بررسى قرار داده و ضمن ردّ آن ، توجيهى براى روايتى كه مستند آن است ، بيان مىكنيم . سپس استدلال برخى به ادلهء عامه براى تصحيح عقد فضولى را بررسى و مناقشهء آن را نيز ذكر مىكنيم و در پايان ضمن طرح چند بحث اصولى ، استدلال فخر المحققين براى بطلان عقد فضولى مورد تحليل قرار مىگيرد .\r\n* * * كلام در حكم نكاح فضولى است يكى از ادلهء صحت نكاح فضولى را اولويت باب نكاح از باب بيع شمرده‌اند\r\n\r\nالف ) بررسى اولويت نكاح از بيع در كلام شيخ انصارى قدس سرّه\r\n\r\n1 . بيان مرحوم شيخ انصارى قدس سرّه\r\nايشان مىفرمايد : از اينكه در روايتى امام عليه السلام در مقام رد نظر عامه مبنى بر صحيح دانستن بيع وكيل معزولى كه خبر از عزل خود ندارد و باطل شمردن او فرموده‌اند كه باب نكاح سزاوارتر است كه در آن احتياط شود و بايد نكاح را صحيح دانست نه بيع را ، استفاده مىشود كه به طور كلى نكاح نسبت به بيع اولى به صحت\r\n\r\n","description":"","footnote":"","page_name":" 4405 ","page_number":17},
  {"content":"\r\n\r\nاست ، لذا اگر عقد بيع با شرائطى خاص صحيح باشد ، به طريق اولى عقد نكاح در همان شرائط صحيح است . بنابراين اگر ما بيع فضولى را صحيح بدانيم ، بايد به طريق اولى نكاح فضولى را هم صحيح دانست .\r\n\r\n2 . نقد استاد مد ظله :\r\nآنچه كه در اين روايت آمده اولويت لزوم احتياط در نكاح نسبت به بيع است كه در جاى خود مطلب كاملًا درستى است ، ولى اين به معناى آن نيست كه شرائط نكاح اقل و اسهل از بيع بوده و هر جا بيع صحيح باشد ، نكاح هم صحيح است و عكس آن اولويتى ندارد . بلكه بر عكس ، بايد گفت كه لازمهء رعايت احتياط بيشتر در نكاح اين است كه شرائط آن از بيع بيشتر باشد و در نتيجه اولويت صحّت عقد در جانب بيع است نه نكاح . يعنى براى صحت نكاح تحقق شرايط بيشترى ضرورى است تا عقد بيع .\r\nحال وجه اين است كه حضرت در روايت مذكور به استناد اولويت احتياط در عقد نكاح ، آن را - بر خلاف بيع - صحيح داشته‌اند ، چيست ؟ در پاسخ بايد گفت كه در مواردى كه عقد بيع يا نكاح به گونه‌اى باشند كه احتياط كامل در آنها ممكن نباشد ، در اين صورت هر چند احتياط مطلق ممكن نيست ، ولى عقد نكاح خصوصيتى دارد كه امكان احتياط نسبى در آن هست و مقتضاى احتياط مزبور صحت عقد است . چون اگر اين نكاح را باطل بدانيم و زن و مرد از هم جدا شوند ، چنانچه آن زن با مرد ديگرى ازدواج كند ، احتمال مباشرت اجنبى با زن شوهر دار وجود دارد كه حرمت آن شديد و موجب حرمت ابدى مىشود .\r\nدر حالى كه اگر عقد صحيح تلقى شود ، چنين محذورى پيش نمىآيد يا محذور آن كمتر است ولى امكان چنين احتياط نسبى در بيع وجود ندارد ، لذا حضرت تصحيح نكاح را از تصحيح بيع به استناد احتياط ، اولى دانسته‌اند . و گرنه با قطع نظر\r\n\r\n","description":"","footnote":"","page_name":" 4406 ","page_number":18},
  {"content":"\r\n\r\nاز اين مطلب ، شكى نيست كه اولويت بر عكس آن چيزى است كه مرحوم شيخ فرموده است . يعنى اگر نكاح با شرايطى خاص صحيح باشد ، به طريق اولى بيع با آن شرايط صحيح خواهد بود و لا عكس . چون مىدانيم كه نكاح به حسب ظواهر ادله از جهات مختلف داراى شرايط ويژه و دشوارى است كه بيع داراى آن شرايط نيست . مثلًا در باب صيغهء عقد ، معاطات يا صيغهء غير عربى را در بيع صحيح مىدانند ، ولى در نكاح ، معاطات جايز نيست و عربيت را هم مشهور شرط مىدانند .\r\nيا مثلًا در باب بيع و شراء شرايط متعاقدين نسبت به نكاح آسان تر است و مثلًا عقد بالغهء باكره صحيح است ، ولى در نكاح او تحصيل اذن از ولى ( پدر يا جد ) بنابر مختار ما يا از باب احتياط واجب يا بنا بر نظر برخى ديگر لااقل مستحب مؤكد است . يا مثلًا انعقاد عقد بيع در حال احرام صحيح اما نكاح در آن حال حرام و باطل است . همچنين شرايط عين معقودة عليها نيز در نكاح سخت‌تر است ، مثلًا تملك كافر غير كتابى در بيع جايز است ، اما نكاح با كافرهء مطلق جايز نيست . اينها همه حكايت از كثرت شرايط نكاح و سخت‌تر بودن آن مىكند . بنا بر اين نمىتوان گفت كه هر جا بيع صحيح باشد ، به طريق اولى نكاح هم صحيح است .\r\nبعلاوه ، نظر عرف هم با اين اولويت مساعد و سازگار نيست ، بلكه بر عكس اگر عرف شرايط موضوعى همچون نكاح را كه اهميت بيشترى دارد و سرنوشت يك عمر انسانى را رقم مىزند ، سخت‌تر و سنگين‌تر نداند ، لا اقل آن را آسان‌تر از موضوعات ديگر نمىداند .\r\nبلى ، برخى شرايط در باب بيع هست كه در باب نكاح نيست ، مانند اشتراط قبض در بيع صرف و سلم ( كه اصل ملكيت متوقف بر قبض است ) و در نكاح چنين شرطى وجود ندارد ، بلكه زوجيت به نفس عقد حاصل مىشود با اين همه ، اين شرط به جهت حكمتهاى خاصى بوده و دليل بر اهميت بيشتر بيع از نكاح نيست . بر عكس ، در مورد شرايطى كه مهم به نظر مىرسد ، در باب نكاح نسبت به بيع\r\n\r\n","description":"","footnote":"","page_name":" 4407 ","page_number":19},
  {"content":"\r\n\r\nسختگيرى بيشترى شده است . بنابراين از صحت در غير باب نكاح نمىتوان صحت نكاح را استفاده كرد .\r\n\r\nب ) استدلال براى صحت به مقتضاى قاعده و ادلهء عامه :\r\n\r\n1 . تقريب استدلال :\r\nبرخى براى صحت عقد فضولى چنين استدلال كرده‌اند كه ، چون عقد فضولى عقدى است كه صَدَر عَن اهله فى محله ، پس مقتضاى قاعده اين است كه عقد صحيح باشد .\r\nالبته برخى اشكال كرده‌اند كه اين استدلال مصادرهء به مطلوب است چون مستدلّ دليلى نياورده كه چرا عقد فضولى است كه صدر عن اهله فى محله و همين مطلب خود مورد بحث و نزاع است « 1 » . ولى به نظر ما ، همان گونه كه شيخ هم فرموده ، اين تقريب در واقع مبتنى بر مقدمات مطويه‌اى است كه با ضميمهء آن ، ديگر مصادره به مطلوب نخواهد بود . به گفتهء مرحوم شيخ دليل   « أَوْفُوا بِالْعُقُودِ »   شامل هر عقدى مىشود كه عرفاً آن را عقد به حساب آورند و مفاد آن چنين است كه همه افراد ، چه عاقد و چه غير عاقد بايد به همهء قراردادهايى كه بسته مىشود پايبند باشند و آن را صحيح بشمارند . البته اگر دليل خاصى ، عقدى را از تحت اين عموم خارج كند ، مانند عقدى كه اجنبى بدون اذن سابق مالك يا اجازهء لاحق او انجام دهد ، تخصيصاً باطل است ، اما اگر چنين دليلى وجود نداشت ، مانند عقد فضولىِ همراه با اجازهء لاحق مالك ، مقتضاى عموم   / أَوْفُوا بِالْعُقُودِ   صحت آن عقد است .\r\nبنابراين بايد به آن عقد اثر صحت را بار كرد .\r\n\r\n\r\n","description":"","footnote":"\r\n( 1 ) - همچنانكه اشكال مصادرهء به مطلوب در مورد قول به بطلان عقد - كه پس از اين خواهد آمد - نيز مطرح شده است . ولى با همين تحليلى كه در اينجا آمده ، مىتوان بدان پاسخ داد\r\n","page_name":" 4408 ","page_number":20},
  {"content":"\r\n\r\n\r\n2 . نقد استاد مد ظله\r\nولى استدلال مذكور قابل مناقشه به نظر مىرسد ، زيرا :\r\nاولًا : به نظر ما اصولًا استدلال به   أَوْفُوا بِالْعُقُودِ   براى تصحيح عقود و لزوم التزام به عقد قابل مناقشه است و ما بعداً مناقشهء خود را بيان خواهيم كرد .\r\nثانياً : وفاى به عقد عنوانى است كه اختصاص به خود عاقد دارد و مردم ديگر را شامل نمىشود . مراد از   « أَوْفُوا »   اين است كه اشخاص به التزام خود عمل كنند و خطاب به خود عاقدين است و شامل غير عاقد نمىگردد .\r\nوفا كردن به عقد به معناى اين است كه بايد هر كس التزام و قرارى كه خود گذاشته پايبند باشد ، لذا جز به خود كسى كه عقد را انجام داده ، بر ديگرى صدق نمىكند و نسبت به تكليف ديگران ساكت است ، بنابراين نمىتوان از آن استفاده كرد كه افراد اجنبى بايد با فعل متعاقدين معاملهء صحت نمايند . پس در عقد فضولى براى اثبات صحت و لزوم عقد نمىتوان به اين آيه استناد جست .\r\n\r\nج ) بررسى استدلال فخر المحققين رحمه الله\r\n\r\n1 . استدلال فخر المحققين قدس سرّه :\r\nمرحوم شيخ طوسى رحمه الله در بعضى از كتب خود و نيز فخر المحققين قدس سرّه قائل به بطلان عقد فضولى شده‌اند . فخر المحققين براى بطلان چهار دليل ذكر كرده كه سه دليل آن بر اساس قواعد و چهارمى مبتنى بر نصوص مىباشد . وى به عنوان دليل اول گفته كه ، عقد سبب مباح شدن معقود عليه يا عين معقوده براى معقود له مىشود و چون ما مىدانيم كه در عقد فضولى تا اجازه نيامده ، چنين اباحه‌اى نيست ، از نفى لازم ، نفى ملزوم استفاده و بطلان عقد او معلوم مىشود .\r\n\r\n2 . مناقشهء مرحوم آقاى حكيم قدس سرّه در استدلال مذكور :\r\n\r\n","description":"","footnote":"","page_name":" 4409 ","page_number":21},
  {"content":"\r\n\r\nبرخى از جمله مرحوم آقاى حكيم به اين استدلال اشكال كرده‌اند كه اين نيز مصادره به مطلوب است . زيرا ايشان بيان نكرده كه به چه دليل عقد سبب اباحه است و سببيت را اثبات ننموده تا از نفى اباحه در عقد فضولى پيش از لحوق اجازه ، نفى ملزوم يعنى عدم تحقق عقد استفاده و حكم به بطلان آن شود .\r\n\r\n3 . توجيه استدلال فخر المحققين توسط استاد مد ظله\r\nاحتمالًا استدلال ايشان نيز مبتنى بر مقدمه‌اى است كه آن را مفروغ عنه دانسته است ، اينكه وى عقد را سبب اباحه دانسته و مىگويد كه در عقد فضولى سببيت اباحه وجود ندارد ، مبتنى بر عدم امكان تمسك به آيهء شريفهء   أَوْفُوا بِالْعُقُودِ   است ، چون مقتضاى آيهء مذكور اين است كه عقد تمام العله براى وفا كردن به آن است و اين به معناى سببيت عقد براى اباحه است و چون عقد فضولى بلااشكال تمام العلّه براى اباحه نيست و تنها جزئى از علتِ آن است ، لذا دليل   « أَوْفُوا بِالْعُقُودِ »   براى تصحيح آن كافى نيست و بايد دليل ديگرى غير از آن وجود داشته باشد تا صحت آن ثابت گردد و چنين دليلى نيست . مثلًا اگر گفته شود : مردم بايد از امروز كه شنبه است روزه بگيرند ، اين دليل وجوب روزه را بر همه در تمام آن روزها اثبات مىكند ، ولى اگر دانستيم كه زيد نسبت به روز شنبه دستور روزه ندارد و آن روز از تحت آن دليل خارج گشته ، ديگر نمىتوانيم با استناد به همان دليل از روز يكشنبه به بعد روزه را بر زيد واجب بدانيم . به همين ترتيب ، دليل   « أَوْفُوا بِالْعُقُودِ »   نمىتواند عقد فضولى را - كه از تحت دليل عام لزوم وفاى به عقد خارج شده - تصحيح كند . با اين تقريب ، استدلال مذكور مصادره نخواهد بود .\r\n\r\n4 . مناقشهء استاد مد ظله بر تقريب مذكور :\r\nبا وجود اين تقريب فخر المحققين از جهت ديگر قابل مناقشه است ، زيرا اين\r\n\r\n","description":"","footnote":"","page_name":" 4410 ","page_number":22},
  {"content":"\r\n\r\nتقريب تنها در بعضى از اقسام عقد فضولى و بر اساس برخى از مبانى اصولى صحيح است . عقد فضولى اقسام مختلفى دارد . يك قسم آن عبارت است از اين كه اجنبى زنى را به عقد شخص ديگرى در آورد . قسم ديگر اينكه ، عاقد براى خودش عقد كند ولى چون حق فرد ديگرى مانند ولىّ يا مولى هم بر او لازم المراعات بوده و او بدون اذن او عقد كرده ، عقد وى فضولى به شمار مىرود ، مانند عقد عبد باكره يا سفيه كه بدون اذن مولى يا ولى براى خود عقد كند يا كسى كه دختر خواهر يا دختر برادر زوجه‌اش را بدون اذن عمه و خاله براى خود عقد كند .\r\nكلام فخر المحققين را نمىتوان در مورد قسم اول توجيه كرد ، زيرا اگر بر فرض بپذيريم كه دليل   أَوْفُوا بِالْعُقُودِ   شامل عقد فضولى اجنبى تا پيش از لحوق اجازه نمىگردد ( ما در آينده متعرض بحث آن خواهيم شد ) ، لكن پس از لحوق اجازهء اصيل بلا اشكال دليل   « أَوْفُوا »   شامل آن عقد مىگردد ، چون بقاءً عقد به اصيل منتسب است و هرگاه عقدِ او محسوب شود ، دليل اوفوا او را ملزم به پايبندي به آن مىكند و در نتيجه كاشف از صحت عقد براى اصيل مىشود و البته لازمه‌اش اين است كه ديگران هم ( فضولى و غير او ) بايد با عقد او معاملهء صحت كنند ، چون حكم صحت نسبت به افراد مختلف متفاوت و تبعيض‌بردار نيست . اگر عقدى شرعاً صحيح باشد ، براى همه صحيح است .\r\nبلى در مورد قسم ديگر مىتوانيم بر اساس بعضى از مبانى اصولى كلام فخر المحققين را توجيه كنيم و بگوييم نمىتوان به دليل اوفوا تمسك كرد و اين قسم از عقد فضولى صحيح نيست .\r\nبراى توضيح اين مطلب مقدمتاً بايد مباحثى را بيان كرد كه فقها برخى از آنها را در اصول مطرح و برخى ديگر را در فقه خصوصاً در مسألهء خيار غبن مورد بحث قرار داده‌اند :\r\nاگر فردى از عام براى مدت زمانى خارج شود ، آيا پس از آن زمان ، مىتوان براى\r\n\r\n","description":"","footnote":"","page_name":" 4411 ","page_number":23},
  {"content":"\r\n\r\nحكم آن فرد به آن عام تمسك كرد يا نه ؟ شيخ انصارى مىگويد اگر در دليل عام هر زمانى جداى از زمان ديگر ملحوظ باشد ، به گونه‌اى كه هر زمانى فردى از افراد عام محسوب شود ، در مورد زمان دوم مىتوان به آن عام تمسك كرد . مرحوم آخوند مىگويد كه علاوه بر ملاحظهء دليل عام بايد دليل خاص را نيز ملاحظه كنيم كه زمان را چگونه در دليل خود لحاظ كرده ، آيا همانند عام و داراى مصاديق متعدد ملحوظ داشته يا به نحو ظرفيت و استمرار اخذ كرده است و بر اساس ترجيح اظهر بر ظاهر عمل كنيم . در هر حال در اين قسم بلااشكال به عام تمسك مىشود .\r\nاما اگر زمان در دليل عام ، وحدانى و به نحو استمرار لحاظ شده باشد ، در اين صورت گاهى اخراج فرد از همان زمان اول است ، مثل اينكه متكلم بگويد ، اكرم العلما مستمراً بعد بگويد در زمان اول ( شنبه ) زيد را اكرام نكن ، و گاهى آن فرد را پس از گذشت مدت زمانى اخراج مىكند مانند اينكه بگويد زيد را روز دوشنبه اكرام نكن .\r\nبه فرمودهء مرحوم آخوند ، در صورت دوم كه فردى از زمان وسط خارج شده نسبت به زمان بعد از آن نمىتوان به دليل عام تمسك كردو بايد دليل ديگرى جستجو نمود اما در صورت اول عموميت دليل شامل آن فرد ( بعد از اولين زمان ) مىشود و مىتوان به دليل عام تمسك كرد . بنابراين در خيار غبن اگر مغبون پس از آگاهى به غبن اعمال خيار نكند ، در اينكه آيا باز خيار دارد يا نه ؟ با استناد به دليل اوفوا ، حكم به لزوم بيع مىشود و در نتيجه خيار غبن را فورى مىدانيم .\r\nولى به نظر مرحوم شيخ ، در صورت اول نيز نمىتوان به دليل عام تمسك كرد . و لذا ايشان استصحاب بقاء خيار مىكند و قائل به تراخى است .\r\nالبته سر اينكه مرحوم آخوند در اين مورد بر خلاف شيخ قدس سرّه به عام تمسك مىكند اين است كه در دوران امر ميان عموم افرادى و اطلاق ازمانى مرحوم شيخ اصالة العموم را بر اصالة الاطلاق مقدم مىدارد ، ولى مرحوم آخوند در دوران امر\r\n\r\n","description":"","footnote":"","page_name":" 4412 ","page_number":24},
  {"content":"\r\n\r\nميان تخصيص و تخصص در مورد فردى كه مىدانيم از عام خارج شده ، مبناى مرحوم شيخ را كه قائل به تخصص است ، نمىپذيرد .\r\nتوضيح اينكه ، به طور كلى در تعارض ميان اطلاق و عموم مختار مرحوم آخوند كه مورد تأييد ما نيز مىباشد ، اين است كه از نظر ظهور ، هر دو دليل يكسانند و هيچ يك بر ديگرى ترجيح ندارد ولى مرحوم شيخ دليل عام را وارد بر اطلاق مىداند .\r\nبديهى است اگر هر دو دليل عموميت داشته باشد ، مرحوم شيخ هم مانند مرحوم آخوند هيچ يك را بر ديگرى ترجيح نمىدهد .\r\nاز اين رو ، چون در عقد فضولى امر داير است ميان اين كه از عموم افرادى اوفوا رفع يد كنيم و بگوييم اين دليل اصلًا شامل عقدى كه همراهش لزوم نيست نمىگردد و عقد فضولى تخصصاً خارج است يا اينكه از عموم ازمانى ( يا به تعبير مرحوم آخوند اطلاق ازمانى ) رفع يد كرده و ضمن اينكه چنين عقدى را از مصاديق عقودى كه بايد به آن وفا كرد ، مىدانيم ، فقط زمان اول را از آن تخصيصاً خارج كنيم و عقد فضولى را پس از لحوق اجازه صحيح بدانيم ، با توجه به دو مبناى مذكور ، بر مبناى هيچ يك از اين دو بزرگوار نمىتوان عام را مقدم داشت ، و به آن تمسك كرد علاوه بر اين كه ، مرحوم شيخ چون لحاظ زمان را در   أَوْفُوا بِالْعُقُودِ   به نحوى كه هر زمانى ، فردى از افراد عام باشد نمىداند ، از اين جهت نيز قائل است كه نبايد به عام تمسك كرد\r\nولى بنا بر مبناى مرحوم آخوند با روش ديگرى مىتوان به عموم آن اخذ كرد ايشان در دوران امر ميان تخصيص و تخصص در مورد فردى كه مىدانيم از تحت عام خارج گشته ( مانند عقد فضولى در زمان اول ) بر خلاف شيخ مىفرمايد تخصيص مقدم است و عقد فضولى موضوع اوفوا است و در زمان دوم ، عام شامل آن گشته و آن را تصحيح مىكند .\r\nالبته مرحوم شيخ هم در مبحث عقد فضولى همان گونه كه در ابتداى اين جلسه\r\n\r\n","description":"","footnote":"","page_name":" 4413 ","page_number":25},
  {"content":"\r\n\r\nگفتيم به دليل   أَوْفُوا بِالْعُقُودِ   تمسك مىكند و عقد فضولى را صحيح مىداند . ولى ما اكنون صرفاً مبناى شيخ را در مبحث خيار غبن به جهت توجيه كلام فخر المحققين ذكر كرديم .\r\n\r\n5 . نتيجهء بحث\r\nبا توجه به آنچه گفته شد ، استدلال فخر المحققين رامى توان تنها بر اساس مبناى مرحوم شيخ ، مبنى بر عدم تقديم عام افرادى در دوران امر ميان رفع يد از عموم افرادى يا عموم ازمانى در جايى كه زمان به نحو استمرار اخذ شده ، و فقط در فرضى كه عاقد براى خودش فضولتاً عقدى خوانده است توجيه كرد و گفت كه دليل اوفوا شامل چنين عقدى نمىشود و چون عقد فضولى تا پيش از لحوق اجازه ، سببيت براى اباحه ندارد پس دليلى براى تصحيح آن نداريم و بايد محكوم به بطلان شود .\r\nولى بر مبناى مرحوم آخوند يا در فرضى كه فضولى اجنبى باشد مىتوان به دليل اوفوا تمسك و آن را تصحيح كرد و استدلال فخر المحققين را ناتمام دانست . تكميل و توضيح بيشتر اين مبحث ان شاء الله در جلسه آينده خواهد آمد .\r\n« * و السلام * »\r\n\r\n","description":"","footnote":"","page_name":" 4414 ","page_number":26},
  {"content":"\r\n\r\n\r\n24 / 9 / 1381 يكشنبه درس شمارهء ( 474 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، دنباله ادلّه عامّه براى تصحيح عقد فضولى ، به عموم اوفوا بالعقود استدلال نموده و با طرح چند مسأله اصولى ، اين دليل را تمام مىدانيم .\r\n* * * \r\nالف ) چند بحث اصولى مربوط به مسأله\r\n\r\n1 - در مطلقات اگر گوينده در مقام بيان بود و قيدى نياورد ظهور آن و اطلاق چه وقت منعقد مىشود ؟\r\nمرحوم آخوند مىفرمايند : همين كه مجلس خطاب منقضى شد و قيدى نياورد ظهور منعقد مىشود ، ولى مرحوم شيخ انصارى معتقدند : شرط انعقاد ظهور در اطلاق ، نياوردن قيد تا رسيدن وقت عمل است و تا وقت عمل نيامده ، مطلق ظهورى در اطلاق ندارد .\r\nبه نظر ما ، در اينجا حق با مرحوم آخوند است همچنانكه اگر از يك مجتهدى مسأله‌اى دربارهء حج استفتاء شود و هنوز چند ماه به موسم حج مانده باشد يعنى هنوز ظرف عمل نيامده ، اگر در همان مجلس خطاب قيدى براى جواب آن مسأله نياورد استفاده مىشود كه جواب او قيدى ندارد و مطلق است .\r\nپس اگر متكلّمى كه در مقام بيان حدّ و حدود مسأله است تا پيش از اتمام مجلس خطاب در كلام خود قيدى نياورد از آن استفاده اطلاق مىشود و لزومى ندارد ظرف\r\n\r\n","description":"","footnote":"","page_name":" 4415 ","page_number":27},
  {"content":"\r\n\r\nعمل بيايد .\r\nبله اگر گوينده قصد داشت مطلب را فى الجمله بيان كند براى اطلاق مقامى بايد تا رسيدن وقت عمل صبر كرد يعنى اگر وقت عمل رسيد و قيدى نياورد از باب اطلاق مقامى استفاده اطلاق مىشود .\r\nبه نظر ما ، اكثر اطلاقات بلكه عمومات كتاب - با اينكه طبق تحقيق دلالت آنها بر عموم وضعى است - در مقام بيان نيستند به دليل كثرت مستثنياتى كه به وسيله سنت بيان شده است . مثل خيلى از قوانينى كه حكومت‌ها وضع مىكنند و بعد تبصره مىزنند . غالب قوانين استثنا دارند ، و اين گونه عمومات ظهور در عموم ندارند كه تمام افراد آنها مورد اراده استعمالى متكلّم باشد .\r\n\r\n2 - از فروع بحث اول اينكه ، اگر بين عام و مطلقى تعارض شد ،\r\nچون فرض بر اين است كه پيش از رسيدن وقت عمل به مطلق ، عام وارد شده ، لذا بر مبناى مرحوم شيخ دليل عام بر ادلّه اعتبار مطلق وارد مىشود ، چون به نظر ايشان شرط انعقاد اطلاق عدم قيد تا رسيدن وقت عمل است و چون دليل عام خودش قرينه بر عدم اطلاق مىشود لذا اطلاق منعقد نشده و عام مقدم مىگردد .\r\nاما به نظر ما و مبناى مرحوم آخوند كه شرط انعقاد اطلاق نيامدن قيد در مجلس تخاطب است ، اطلاق منعقد مىشود ، آنگاه چون به نظر ما ظهور در هر دو يكسان است وجهى براى تقدم عام بر مطلق نيست .\r\n\r\n3 - اختلاف نظر مرحوم شيخ و آخوند در تمسك به أَوْفُوا بِالْعُقُودِ در خيار غبن .\r\nيك عام مثل   أَوْفُوا بِالْعُقُودِ   داريم و مىدانيم بعضى افراد از تحت اين عام در مدتى از زمان خارج شده و در زمان بعد شك داريم ، آيا مىتوانيم به عام تمسك كرده بگوييم دليل بر خروج بيش از زمان اول نداريم ؟\r\nدر اين بحث در مسأله خيار غبن بين محقق كركى و ديگران اختلاف است كه آيا\r\n\r\n","description":"","footnote":"","page_name":" 4416 ","page_number":28},
  {"content":"\r\n\r\nخيار غبن فورى است يعنى بعد از آنكه مغبون متوجه غبن گرديد اگر به معامله راضى نبود آيا بايد فوراً اعمال خيار كند يا بعد از چند روز هم مىتواند - اگر قبلًا امضاء نكرده - معامله را به هم بزند .\r\nاختلاف در اين است كه آيا استصحاب بقاء خيار كنيم - اگر استصحاب را در شبهات حكميه جارى بدانيم - و بگوييم : در اولين زمانى كه به غبن عالم شد معامله لازم نبود اكنون نيز لازم نيست . يا به دليل اجتهادى   أَوْفُوا بِالْعُقُودِ   كه مقدم بر استصحاب است ، تمسك كنيم و بگوييم بعضى از افراد در اول زمان علم به غبن از تحت عام خارج شده ولى نسبت به زمان بعد چون دليل بر خروج نداريم ، به عموم اوفوا تمسك كرده و حكم به لزوم عقد و فورى بودن خيار غبن مىكنيم .\r\nمرحوم شيخ انصارى مىفرمايد : اگر در   أَوْفُوا بِالْعُقُودِ   زمان مُفرّد باشد يعنى نسبت به هر زمانى يك موضوعى غير از موضوع زمان ديگر لحاظ شده باشد ، و اوفوا همانطور كه نسبت به عقود ، مصاديق مختلف دارد ، هر زمان هم فردى از آن عام حساب مىشود ، روز جمعه ، روز شنبه ، و . . . يعنى وفا كن به عقد در هر روز . در اينجا چون زمانها هر كدام مصداقى براى عام هستند ، اگر يك فرد از آنها به وسيله دليل خارج شد زمانهاى ديگر محفوظ است و بايد به عام تمسك كرد همانطور كه اگر عقدى خارج شد براى عقد ديگر به اوفوا تمسك مىكنيم .\r\nاما اگر زمان را يك واحد مستمر بدانيم يعنى متكلّم ما نظر وُحدانى ملاحظه كرده و گفته : هميشه به عقد وفا كن ، اگر استمرار عام از بين رفت ، در اينجا خواه قسمتى از بين برود و خواه همه ، در هر حال يك تخصيص محسوب مىشود و زيادى تخصيص نيست ، لذا نسبت به زمانهاى ديگر نمىتوانيم به اوفوا تمسك كنيم . و اگر استصحاب را در شبهات حكميه جارى بدانيم استصحاب بقاء خروج فرد از تحت عام خواهيم كرد . و بر اساس همين مبنا كلام فخر المحققين نيز تمام است كه براى تصحيح عقد فضولى نمىشود به اوفوا تمسك نمود .\r\n\r\n","description":"","footnote":"","page_name":" 4417 ","page_number":29},
  {"content":"\r\n\r\nاما مرحوم آخوند مىگويند : حتى در همين فرض دوم كه ما زمان را مستمر و با نظر وُحدانى ملاحظه كنيم ، در مثل خيار غبن باز مىتوان به عموم تمسك كرد ، با اين بيان كه :\r\nبدواً به نظر مىآيد كه عام اوفوا به دلالت وضعيه دلالت دارد كه همهء عقود وجوب وفا دارند و همين اوفوا به اطلاقِهِ دلالت دارد كه مبدء وجوب وفاى اين حكمِ استمرارى ، از اول تحقق عقد است و اگر خيار غبن نبود وفاى به عقد از ابتدا تا ابد واجب بود ، اما چون با دليل خارج ، اين اطلاق از بين رفته ، آن مقدارى كه يقيناً اوفوا شامل آن ازمنه نشده مقيّد مىشود ولى نسبت به ايّام مشكوك ، اطلاق ازمانى اوفوا پابرجاست و مىتوانيم به آن تمسك كرده و حكم كنيم كه بايد به آن عقد وفا كرد و در نتيجه خيار غبن فورى است .\r\nولى واقعيت اين است كه در اينجا تعارض ميان عام و مطلق است و بايد مرتكب يكى از اين دو تصرّف بشويم :\r\nاول : از عموم افرادى اوفوا رفع يد كرده ، بگوييم عقد غبنى را شامل نمىشود و اراده جدى و استعمالى در آن يكى نيست و اين عقد تخصّصاً خارج است . كه در اين صورت اطلاق مطلق هم - چون ديگر موضوع نداشته - ضربه‌اى نخورده است ، زيرا در صورتى كه وفاى به عقد واجب باشد با اطلاق مىگوييم : در تمام ازمنه است ولى اگر اصلًا وفاى به آن عقد واجب نبود ديگر موضوعى براى اصالة الاطلاق نسبت به ازمنه در كار نيست .\r\nدوم : اصالة العموم را حفظ كرده كه عقد غبنى را هم شامل شود . منتها از اطلاق ازمانى آن كه اقتضا مىكند مبدء لزوم از موقع عقد باشد رفع يد كنيم .\r\nمرحوم آخوند اين تصرف را مىپذيرند و لكن نه از باب تعارض عام و مطلق و تقدم عام بر آن . چون ايشان عقيده دارند كه اگر امر دائر شد بين اينكه از عموم عام رفع يد كنيم يا اطلاق مطلق ، يكى بر ديگرى ترجيح ندارد و اگر عام ديگرى براى\r\n\r\n","description":"","footnote":"","page_name":" 4418 ","page_number":30},
  {"content":"\r\n\r\nترجيح نبود ، وضعى بودن دلالت عام سبب ترجيح نمىشود بلكه از باب تقدّم تخصيص در دوران امر بين تخصيص و تخصّص است .\r\nتوضيح مطلب : اگر اكرم العلماء و لا تكرم زيداً وارد شده و لكن دو زيد داريم ؛ يكى عالم و يكى جاهل و نمىدانيم زيد عالم خارج شده تا تخصيص باشد و يا زيد جاهل كه تخصّص باشد .\r\nدر اينجا مرحوم شيخ و آخوند هر دو قائل به تخصّص هستند و مىفرمايند : بايد اصالة العموم را حفظ كرد يعنى بايد شمول اكرم العلماء نسبت به زيد عالم حفظ شود . زيرا در اينكه موارد كه شك در مراد متكلّم داريم اصل عقلائى تطابق اراده جدى و استعمالى جارى است . همچنانكه اگر كسى لفظى را استعمال كرد و ندانستيم معناى حقيقى را اراده كرده يا معناى مجازى را ، اصالة الحقيقه جارى است .\r\nولى اگر مراد متكلم را بدانيم ولى در كيفيت استعمال شك داشتيم كه آيا به نحو حقيقت بوده يا مجاز ، مثلًا اكرم العلماء و لا تكرم زيداً وارد شده و مراد روشن باشد كه با اراده جدّى ، يك نفر معيّن ، زيد بن حسن را شامل نيست لكن نمىدانيم اين زيد عالم است تا لا تكرم زيداً تخصيص اكرم العلماء باشد و در نتيجه اصالة التطابق زمين خورده باشد . يا زيد جاهل است و تخصّصاً خارج شده است .\r\nدر اينجا بين مرحوم شيخ و آخوند اختلاف است :\r\nمرحوم شيخ انصارى در اين گونه موارد قائل به تخصّص شده مىفرمايند : پس از اجراى اصالة العموم با عكس نقيض عام و خاص حكم به تخصّص و نفى عالميت از زيد مىكنيم ، چون مفاد اكرم العلماء ، كلّ عالم يجب اكرامه است و عكس نقيض آن مىشود : كلّ من لا يجب اكرمه فليس بعالم . و هرگاه اين كبرى با لا تكرم زيداً يعنى زيد لا يجب اكرامه ضميمه شود نتيجه‌اش عدم علم زيد خواهد بود . لذا اگر در جاى ديگر غير عالم ( جاهل ) احكامى داشت بر زيد بار مىكنيم .\r\n\r\n","description":"","footnote":"","page_name":" 4419 ","page_number":31},
  {"content":"\r\n\r\nاما مرحوم آخوند مىگويند : عكس نقيض در قضاياى رياضى و مطالب قطعى صحيح است كه كليّت آنها قابليّت تخصيص ندارد اما در قضاياى شرعيه كه اصالة العموم در آنها با بناى عقلا معتبر شده اينطور نيست و با عكس نقيض آن نمىشود براى جاهاى ديگر نتيجه گرفت . حال كه عكس نقيض نشد و بايد به بناى عقلاء تمسك كرد معلوم نيست بناى عقلا كه مبناى اصالة الحقيقه است در اينجا هم متحقّق باشد . عقلاء در شك در مراد چنين بنائى دارند ، اما در جايى كه تكليف روشن است و مىدانيم به زيد نبايد احترام كرد - چه عالم باشد و چه جاهل - بودن چنين بنايى از عقلا معلوم نيست و اصالة تطابق اراده جدى و استعمالى ( اصالة الحقيقه و اصالة العموم ) در اينجا جارى نمىباشد و در نتيجه قائل به تخصيص مىشويم .\r\n\r\n4 - بيان استاد مد ظله در عكس نقيض اين قضايا :\r\nدر ظهورات و قضاياى شرعى اگر موردى بود كه براى انسان اطمينان به عدم تخصيص حاصل مىشود اجراى عكس نقيض مانعى ندارد . در رجال گاهى به آن تمسك مىشود : مثلًا از اينكه مىبينيم امام عليه السلام شهادت كسى را قبول كردند كشف عدالت كرده و در جاهاى ديگر آثار عدالت را بر آن شخص مترتب مىكنيم .\r\nالبته در اين گونه موارد انسان مطمئن مىشود و اطمينان حكم علم را دارد ( و ممكن است نظر مرحوم شيخ نيز بر اين موارد باشد ) چون در باب شهادت ، اشخاصى استثنا نشده‌اند كه در عين عادل نبودن ، شهادت آنها در موردى قبول باشد . به عبارت ديگر ، چون بايد عموم ادلّه اعتبار عدالت در شهادت حفظ شود ، لذا حكم به عدالت او مىكنيم .\r\nاما اگر در موردى اطمينان نبود ، اگر بخواهيم به صرف اينكه مبادا به عموم عام صدمه بخورد تحفّظاً على اصالة العموم ، چنين نتيجه‌اى بگيريم صحيح نيست و عقلا چنين بنايى ندارند .\r\n\r\n","description":"","footnote":"","page_name":" 4420 ","page_number":32},
  {"content":"\r\n\r\n\r\n5 - دنبال كلام مرحوم آخوند :\r\nايشان در مورد   أَوْفُوا بِالْعُقُودِ   و خيار غبن مىفرمايند : ما يقين داريم كه اطلاقى در كار نيست و وفاى به عقد در زمان اوليه واجب نيست ولى امر داير است بين اينكه بگوييم عموميت عام شامل چنين عقدى مىشود لكن اطلاق ازمانى آن زمين خورده و مطابق اراده جدى نيست ، و يا اصلًا لزوم وفا روى آن نيامده و در نتيجه موضوعى براى اصالة الاطلاق وجود ندارد تا در اطلاق زمانى آن بحث كنيم . و در اين گونه موارد دليلى براى تقدّم تخصّص به جهت خدشه‌دار نشدن اصالة الاطلاق وجود ندارد . اما وقتى در مراد   أَوْفُوا بِالْعُقُودِ   ترديد داريم مىتوانيم به عموم عام تمسك كنيم زيرا در مقابل اين عموم معارضى وجود ندارد . پس به اوفوا تمسك مىكنيم و عقد غبنى را تحت عام قرار مىدهيم و اطلاق ازمانى را رفع يد مىكنيم و در زمان متأخر به اطلاق تمسك مىكنيم .\r\nخلاصه : در ما نحن فيه چون تمسك در مراد نداريم اصالة العموم جارى نيست لذا عموم   أَوْفُوا بِالْعُقُودِ   را تخصيص زده و با تحفّظ بر اطلاق ازمانى حكم مىكنيم كه مبدء وفاى به عقد بعد از علم مغبون ( بعد از زمان اول متوجه شدن به غبن ) مىشود ، و در نتيجه خيار غبن فورى خواهد بود .\r\n\r\n6 - تقريب ديگر براى تقديم اصالة العموم توسط استاد\r\nمد ظله\r\nحتى اگر مبناى مرحوم شيخ را بپذيريم كه اصالة الحقيقه هم در بيان مراد جارى است و هم در كيفيت اراده و بگوييم بناى عقلاء بر اين است كه به اصالة العموم و اصالة الاطلاق حتى جايى كه شك در مراد هم نباشد تمسك مىكنند و در دوران امر بين تخصيص و تخصّص نيز تخصّص را مقدم بداريم و همينطور نظر مرحوم آخوند را در عدم تقدّم عام بر مطلق عند التعارض قبول كنيم و بگوييم هيچ‌كدام بر ديگرى ترجيح ندارد ، مع ذلك مىتوانيم بگوييم در اينجا اصالة العموم مقدّم است و بايد به\r\n\r\n","description":"","footnote":"","page_name":" 4421 ","page_number":33},
  {"content":"\r\n\r\nآن تمسك كرد ، زيرا تمام اين مطالب در جايى است كه عند التعارض هر دو دليل در عرض هم باشند و هيچ‌كدام بر ديگرى ترجيح نداشته باشد مانند اجتنب عن النجس كه نمىدانيم اين كاسه نجس است يا آن ديگرى . ولى اگر يكى در طول ديگرى ، و در رتبهء مقدّم و سبب براى ديگرى باشد با تقديم دليل سببى و تمسّك به عموم ، ديگر موضوع براى دليل ديگر باقى نمىماند .\r\nدر اينجا اصالة الاطلاق در طول اصالة العموم است و بين عموم افرادى و اطلاق ازمانى سببيّت محقق است يعنى اگر اوفوا همه عقود حتى عقد مغبون را گرفت بعد از آن ، موضوع دليل مطلق تحقق يافته و اصالة الاطلاق حكم مىكند كه از اول حصول عقد ، وجوب وفا هست ، بناى عقلا در اين گونه موارد بر اين است كه دليلى كه در رتبه متقدم است و موضوع درست مىكند را مقدم مىدارند و تقدّم سببى بر مسببى امرى فطرى و عقلايى است . « 1 »\r\nدر اينجا اصالة العموم زمينه براى اصالة الاطلاق درست مىكند و در طول آن است و مقدم است . بله اگر در جايى ظهور مسبب اقوى باشد يا نصوصيّت داشته باشد نسبت به سبب ، آن بحث ديگرى است .\r\nخلاصه بحث : عموم   أَوْفُوا بِالْعُقُودِ   عقد فضولى را هم شامل است و از آن صحّت عقد فضولى استفاده مىشود .\r\n\r\n\r\n","description":"","footnote":"\r\n( 1 ) - از مرحوم حاج ميرزا احمد كفائى شنيدم كه ايشان از والدشان ، مرحوم آخوند نقل مىكردند كه فرمود : در جلسه‌اى كه ميرزاى شيرازى و آقاى شيخ رازى - فقيه و مجتهد معروف عرب - حضور داشتند ، يكى از شاگردان ميرزا با شيخ رازى دربارهء تعارضى كه ايشان بين دو دليل انداخته بود بحث مىكرد و مىگفت يكى سببى و مقدم است ولى مرحوم رازى نمىپذيرفته است . مرحوم ميرزا متوجه مىشوند كه شيخ رازى با مباحث و اصطلاحات مرحوم شيخ انصارى ، و سببى و مسببى بودن ادلّه آشنا نيست . لذا خود ايشان مداخله مىكنند و موارد متعددى را كه در آنها فقهاء اصل سببى را بر مسببى مقدم داشته‌اند مطرح مىنمايد كه مثلًا شما با آب مستصحب الطهارة وضو مىگيريد و از حدث سابق كه حالت سابقه دارد رفع يد مىكنيد با اينكه ممكن بود استصحاب حدث سابق كرده و بين اين دو استصحاب تعارض بيندازيد و نمونه‌هايى از اين قبيل . و ايشان متوجه مىشود كه خودش هم همين كار را مىكرده و مسأله براى او جا مىافتد . بعد خطاب به آن طلبه كرده و با اشاره به ميرزا مىگويد : تكلّم كما يتكلّم الفقهاء ، سببى و مسببى چيست كه مىگويى ؟\r\n","page_name":" 4422 ","page_number":34},
  {"content":"\r\n\r\nاما روايات مسأله : فخر المحققين در مقام بطلان عقد فضولى مىنويسد : فقط دو روايت داريم يكى عامى و يكى ضعيف السند . و مرحوم شهيد ثانى سه روايت از خاصه و چند روايت عامى نقل مىكند و صاحب حدائق شش روايت از خاصّه براى صحّت عقد فضولى مىآورد . و ما هم شانزده روايت پيدا كرديم كه ان شاء اللّه در جلسه آينده به بررسى آنها مىپردازيم .\r\n« * و السلام * »\r\n\r\n","description":"","footnote":"","page_name":" 4423 ","page_number":35},
  {"content":"\r\n\r\n\r\n25 / 9 / 1381 دوشنبه درس شمارهء ( 475 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث پيرامون عقد فضولى بود . در جلسه پيش ادلّه عامّه از جمله   أَوْفُوا بِالْعُقُودِ   را براى اثبات صحّت عقد فضولى مورد بررسى قرار داديم . در اين جلسه نخست نظر سابق خود را در مورد مفاد آيه مذكور يادآورى ، و با توجه به آن ، شبهه‌اى را در مورد شمول آيه نسبت به عقد فضولى مطرح كرده و آن را پاسخ خواهيم داد . آنگاه با اشاره‌اى به ادلّه صاحب ايضاح و مرحوم شيخ مبنى بر بطلان عقد فضولى ، به بررسى آنها پرداخته ، و پس از اشاره به اشتباه صاحب رياض دربارهء نسبت ادعاى اجماع به مرحوم شيخ ، روايات ظاهر در بطلان عقد فضولى را نقل ، و ادامهء بحث را به جلسات آينده واگذار مىنماييم .\r\n* * * \r\nالف ) پىگيرى تحقيق پيرامون ادلّهء عامّه :\r\nدر جلسه قبل به اين نتيجه رسيديم كه تصحيح عقد فضولى به وسيله عموماتِ ادلّه از جمله   أَوْفُوا بِالْعُقُودِ   بىاشكال است . اكنون با توجه به نظر ما دربارهء مفاد آيه ، شبهه‌اى به نظر مىرسد كه بايد آن را مورد بررسى قرار دهيم .\r\n\r\n1 ) يادآورى نظر استاد مد ظله دربارهء مفاد أَوْفُوا بِالْعُقُودِ :\r\nما سابقاً در مورد مفاد آيه مذكور و نظائر آن به دو نكته قائل گشتيم :\r\nاولا : در پاسخ به اين سؤال - كه آيا مفاد   « أَوْفُوا بِالْعُقُودِ »   و نيز « المؤمنون عند شروطهم »\r\n\r\n","description":"","footnote":"","page_name":" 4424 ","page_number":36},
  {"content":"\r\n\r\nيك امر تعبّدى است كه از سوى شارع مطرح كرديده ، يا امضاى روشى است كه عقلا به آن پايبند بوده‌اند ؟ - عرض كرديم كه وجداناً آن را يك امر تعبّدى جديد مانند نماز و روزه و امثال آن نمىبينيم كه شارع مقدس آن را ارائه فرموده باشد . بلكه آنها امضاى « ما عليه العقلاء » است . چه آنكه با يك نگاه به مشى عقلاء به روشنى در مىيابيم كه اگر كسى با ديگرى قراردادى منعقد سازد كه داراى شروط و الزاماتى باشد ، آنان بر اين باورند كه بايد به مفاد آن پايبند بوده و به آن عمل نمايند .\r\nثانيا : در مورد اينكه آيا آيه مذكور شروط غير مشروع را نيز شامل است يا خير ؟\r\nعرض كرديم كه انسان بالوجدان مىيابد كه آيه در مقام بيان الزام مردم به پايبندي نسبت به هر شرطى - و لو غير مشروع - نمىباشد .\r\nچگونه مىتوان قائل به تخصيص جمعى ادلّهء حرمتِ منكرات و محرّمات به وسيله اين آيه گرديد و هر امر غير مشروع و منكرى را به دليل قراردادى كه بر سر آن بسته شده ، مشروع به حساب آورد ؟\r\nبه نظر ما « المؤمنون عند شروطهم » و نيز   « أَوْفُوا بِالْعُقُودِ »   نه تنها نسبت به شروط خلاف شرع داراى شمول نيست بلكه در آنها فرض مشروعيت شده و اصلًا ذهن انسان از اول متوجه چنين عموم و شمولى نمىگردد و مفاد آنها صرفاً « إلزام ما هو المشروع » است . يعنى : هر امرى كه قطع نظر از عقد ، داراى مشروعيت باشد ، چنانچه بر سر آن قرارى بسته شود ، بايد به آن پايبند بوده و از نقض آن جلوگيرى به عمل آيد .\r\nالبته براى ارتباط بخشيدن بين آيه و ذيل آن   « أُحِلَّتْ لَكُمْ بَهِيمَةُ الْأَنْعامِ »   دو احتمال در « الف و لامِ » العقود وجود دارد ، و آيه را به يكى از دو صورت زير مىتوان معنا كرد :\r\n1 ) مىتوان « ال » را لام عهد بدانيم در نتيجه « العقود » قراردادهايى خواهد بود كه\r\n\r\n","description":"","footnote":"","page_name":" 4425 ","page_number":37},
  {"content":"\r\n\r\nانسانها در عالم ذرّ با خدا بسته‌اند « 1 » كه از شيطان پيروى نكنند و حلال خدا را حلال شمرده ، و از حرام او بپرهيزند . . . كه در اين صورت اوفوا بالعقود ربطى به عقودى كه مردم بين خود مىبندند ندارد بلكه مفهوم آيه و ذيل آن :   « أُحِلَّتْ لَكُمْ بَهِيمَةُ الْأَنْعامِ »   چنين مىشود : به قراردادهايى كه با خدا بسته‌ايد وفا كنيد ( و نظر يهود را كه بهيمة الانعام را حرام شمرده‌اند كنار گذاشته و بدانيد كه ) چارپايان ( و جنين آنها ) بر شما حلال گشته است . بنا بر اين ، معنا ، آيه اصلًا ارتباطى با باب معاملات ندارد\r\n2 ) اما چنانچه « ال » را لام استغراق به حساب آوريم ، در اين صورت گرچه آيات بعد مصاديق قراردادهاى الهى است ، ولى شمول آيه محدود به آنها نبوده ، جميع قراردادهاى مشروع را شامل مىگردد و معناى آيه چنين خواهد شد : به قراردادها ( چه آنها كه با خدا بسته‌ايد و چه مواردى كه با يكديگر منعقد مىسازيد ) وفا كنيد . . .\r\nبنابراين احتمال ، هر چند آيه به باب معاملات مربوط مىگردد ، ولى به قرينهء كه عرف از آيه مشروعيت‌بخشى به قراردادهاى نامشروع نمىفهمد ، موضوع آن قراردادهاى صحيح و مشروع و مفاد آن اثبات لزوم عقد خواهد بود .\r\n\r\n2 ) طرح يك شبهه :\r\nاينك يك شبهه مطرح مىشود كه ، گرچه مجيز پس از وقوع عقد فضولى ، آن را اجازه داده است ، ليكن ما هنوز شك داريم كه آيا عقد فضولى صحيح و مشروع است يا نه ؟ و در واقع بحث پيرامون آن ، بحث از صحّت است ، نه لزوم آن ، بنابراين ،\r\n\r\n\r\n","description":"","footnote":"\r\n( 1 ) - ( توضيح بيشتر ) البته عهد بودن لام ، را مىتوان اين گونه هم توجيه كرد كه به قراردادهايى كه در هنگام ايمان آوردن با خداوند بسته‌ايد عمل كنيد ، چون ايمان ، تعهد اجمالى به پذيرش حلال و حرام الهى و عمل به آنها مىباشد .\r\n","page_name":" 4426 ","page_number":38},
  {"content":"\r\n\r\nبا توجه به مفاد آيه كه الزام ما هو الصحيح و المشروع است ، چگونه مىتوان عقد فضولى را كه صحّتش مشكوك است به وسيله آن تصحيح نمود ؟\r\nآنچه كه به وسيله آيه اثبات مىگردد لزوم عقد است ، نه صحت آن ، بنابراين براى اثبات صحت عقد فضولى نمىتوان به آيه تمسّك نمود .\r\n\r\n3 ) پاسخ استاد مد ظله :\r\nدر پاسخ به اين شبهه بايد عرض كنيم : در مواردى نمىتوان به آيه تمسّك كرد كه مشروعيت ذاتى ندارد . ولى عقد فضولى را نبايد از آن مصاديق برشمرد . زيرا آن با اجازهء لاحق مشروع گشته و شك نسبت به صحت آن از بين مىرود . به خاطر اينكه منشأ شك در صحت عقد فضولى آن است كه نمىتوانيم آن را به مجيز نسبت دهيم ، اما پس از آنكه وى اجازه مىدهد ، امكانِ اضافه و نسبت عقد به مجيز تحقق يافته ، و عقد فضولى بمثابه خودِ مجيز خواهد شد . و در اين صورت شروط صحت تكميل گشته ، و همچنانكه اگر اين عقد را شخصاً - يا با اذن خود توسط وكيلش - منعقد سازد ، متّصف به صحت مىگردد ، اينك نيز كه ديگرى انجام داده ، و به وسيله اجازه ، امكانِ نسبت و اضافهء عقد به او فراهم گشته ، عقد صحيح خواهد بود . و براى اثبات لزوم آن ، تمسك به   أَوْفُوا بِالْعُقُودِ   بىمانع مىباشد .\r\nبه بيان ديگر ، « 1 » هر چند آيه ناظر به اثبات مشروعيت تمام عقدها ( خواه ذاتاً مشروع باشند يا نباشند ) نيست ، ولى از جهت اسباب تحقّق آن امر اعتبارى همچون ملكيت يا زوجيت كه در عقود مطرح است ، اطلاق دارد و با آن مىتوان نتيجه گرفت كه شروط خاصى در اسباب نيست ، در نتيجه ، شرط تحقق صيغه عقد توسط خود انسان يا وكيل يا مأذون انسان با آيه نفى شده و عقد فضولى پس از اجازه مالك تصحيح مىگردد .\r\n\r\nب ) بررسى ادلّهء ايضاح و خلاف مبنى بر بطلان عقد فضولى :\r\nبراى اثبات بطلان عقد فضولى مرحوم شيخ دو دليل در خلاف و مرحوم فخر المحققين علاوه بر آن دو دليل ، دو دليل ديگر در ايضاح مطرح كرده‌اند :\r\n\r\n\r\n","description":"","footnote":"\r\n( 1 ) - اين بيان را استاد مد ظله در جلسات آينده مطرح كرده و توضيح خواهند داد .\r\n","page_name":" 4427 ","page_number":39},
  {"content":"\r\n\r\n\r\n1 - تمسّك به اصل و پاسخ آن\r\nدليل اول آن دو بزرگوار تمسك به اصل ( استصحاب عدم ترتب اثر ) است .\r\nزيرا آنان قائل بودند كه عقد فضولى مشمول عمومات نمىباشد و دليلى بر صحت آن نداريم .\r\nتمسك به عمومات در دوره‌هاى متأخر رايج گشته ، و حتى امثال ابن ادريس هم براى اثبات صحت عقد فضولى متمسّك به ادلّه ديگرى غير از عمومات مىشدند .\r\nولى ما در جلسات قبل اين موضوع را مورد بررسى قرار داده و تمسك به عمومات را تمام دانستيم ، لذا مجالى براى اصل عملى استصحاب كه نتيجه آن فساد معامله است نمىباشد .\r\n\r\n2 ) مقارن نبودن شرط رضايت با عقد :\r\nتمسك به اصل مبتنى بر اين بود كه دليل بر صحت عقد نداريم . اما دليل دوم فخر المحققين بر اساس وجود دليل بر بطلان استوار است . به اين بيان : رضايت مالك از جمله شروطى است كه بالاتفاق آن را براى صحت معامله ضرورى شمرده‌اند و چنانچه پس از انشاء عقد به آن ملحق گردد ، نمىتواند در تصحيح آن مؤثر واقع گردد . زيرا شرط بايد مقارن با عقد باشد . بنابراين عقد فضولى باطل است و اجازه كه حاكى از رضايت است به لحاظ اينكه مقارن با عقد نيست نمىتواند آن را متّصف به صحت نمايد .\r\n\r\n3 ) پاسخ دليل دوم فخر المحققين :\r\nجواب اين تقريب اين است كه عقد همچنانكه داراى جنبه حدوثى است ، در عالم اعتبار از جنبهء بقاء و استقرار نيز برخوردار است . در مواردى هم كه عقد را فسخ مىكنند با عنايت به همين بقاء و استقرار اعتبارى است و الّا اگر چيز موجودى در كار\r\n\r\n","description":"","footnote":"","page_name":" 4428 ","page_number":40},
  {"content":"\r\n\r\nنباشد ، از بين رفتن يا از بين بردن آن معنا نخواهد داشت . بر اين اساس ، اگر رضايت ، به عقدى كه قبلًا حادث شده ملحق گردد ، شرط از مشروط متأخر گشته است . اما چنانچه به عقدى كه در عالم اعتبار باقى است ملحق سازيم ، شرط مقارن مشروط واقع مىشود .\r\nبه عبارت ديگر ، در صورتى كه از هنگام حدوث عقد حكم به صحت عقد نماييم ، الحاق اجازه و رضايت در حكم تأخير شرط از مشروط خواهد بود ولى اگر پس از ضميمه رضايت به بقاء اعتبارى قائل به امضاى شارع و صحت و مشروعيت عقد از زمان رضايت باشيم ، شرط مقارن مشروط بوده و اتّصاف عقد به صحت بىمانع خواهد بود .\r\n\r\n4 - اولويت بطلان عقد نكاح نسبت به بيع فضولى :\r\nدليل سوم ايضاح كه آن را به عنوان تقريب چهارم ذكر كرده و معمولًا كسانى كه از ايضاح نقل مىكنند ، متوجه آن نشده و آن را به عنوان تقريب ايضاح نقل نمىكنند ، به اين بيان است :\r\nايشان مىفرمايد : از نظر عقلاء تصرّف در ملك غير بدون اذن مالك آن قبيح است و به همين جهت بيع فضولى قبيح و باطل است . و چون نكاح نسبت به بيع به مراتب از اهميت بيشترى برخوردار بوده و اهم از آن است ، نكاح فضولى نيز بالاولوية قبيح و باطل خواهد بود .\r\n\r\n5 ) پاسخ دليل اولويت بطلان نكاح نسبت به بيع :\r\nاولًا : اگر تصرف در ملك ديگرى عقلًا قبيح باشد ، قبح نفس عقد و انشاء آن قطع نظر از ترتيب اثر خارجى بر آن ثابت نيست . و عقل حكم به قبح نفس انشاء بما هو هو و حرمت آن نمىكند . بسيارى از عقود باطله در عين حال كه باطل و لغو است\r\n\r\n","description":"","footnote":"","page_name":" 4429 ","page_number":41},
  {"content":"\r\n\r\nقبيح و حرام نيست . « 1 »\r\nثانياً : بر فرض كه نفس عقد نيز قبيح و حرام باشد يا ما بخواهيم پيش از لحوق اجازه ترتيب اثر بدهيم كه شما آن را عقلًا قبيح مىدانيد ( كه آن هم محل بحث است ) اينها ربطى به محل بحث ما ندارد چون ما پس از لحوق اجازه مىخواهيم ترتيب اثر بدهيم و عقدى كه فرضاً سبب حدوث آن خلاف شرع بوده ، اكنون در عالم اعتبار باقى است و نقضى هم نشده ؛ حال اگر مالك آن با اجازه لاحق به آن رضايت داده و موافقت خود را با آن ابراز كند - و با تقريبى كه گذشت ، با آن ، معامله صحت نماييم - به چه دليل ترتيب اثر به آن قبيح است ؟ در اينجا قطعاً حكمى از سوى عقل بر قبح ترتيب اثر به عقد و بطلان عقد - بقاءً - در كار نيست .\r\n\r\n6 ) روايات دالّ بر بطلان و ضعف سند روايات دالّ بر صحت :\r\nدليل دوم مرحوم شيخ كه صاحب ايضاح آن را به عنوان تقريب سوم خود نقل كرده ، رواياتى است كه ظاهراً دلالت بر بطلان عقد فضولى دارد . البته مرحوم شيخ پنج روايت را مطرح فرموده ولى مرحوم فخر المحققين تنها با ذكر يك روايت ، در صدد برآمده تا رواياتى را هم كه دلالت بر صحت عقد فضولى دارد ناچيز و مردود به حساب آورد .\r\nايشان مىفرمايد : پدرم براى اثبات صحت ، دو روايت كه يكى از آنها عامى است مطرح فرموده ، ولى هر دو آنها ضعيف السند است و نمىتواند با ادلّه بطلان معارضه نمايد .\r\n\r\n7 ) پاسخ استاد مد ظله :\r\n\r\n\r\n","description":"","footnote":"\r\n( 1 ) - ( توضيح بيشتر ) علاوه بر اين كه حرمت معامله ملازمه‌اى با بطلان آن ندارد ، اشكال دوم استاد بر فرض تسليم اين نكته است كه اگر معامله حدوثاً محرم بود و قبل از لحوق اجازه محكوم به بطلان ، دليلى نداريم كه بعد از اجازه هم همچنان محكوم به بطلان باشد .\r\n","page_name":" 4430 ","page_number":42},
  {"content":"\r\n\r\nاولًا : اين نكته از صاحب ايضاح بسيار عجيب است : در حالى كه بر ضعف سند روايت عامى كه پدرشان براى اثبات صحت عقد فضولى آن را مورد استناد قرار داده ، تأكيد دارند ، خود براى اثبات بطلان عقد متمسك به روايت عامى عايشه مىشوند كه علامه نيز آن را غير معتبر مىداند . اگر بنا است كه به روايات ضعيف السند اعتماد نكرده ، آنها را كنار گذاريم ، بين مقام اثبات بطلان و اثبات صحت تفاوتى وجود ندارد .\r\nثانياً : مرحوم علامه هفت روايت ذكر كرده‌اند نه دو روايت ! اين برداشت نيز نادرست است كه بگوييم هنگامى كه ايضاح از مختلف نقل كرده ، آن كتاب ناتمام بوده و مرحوم علامه بعداً با ضميمه كردن پنج روايت به دو روايت اوليه ، كتاب خود را تكميل كرده‌اند .\r\nزيرا اولًا : كتاب مختلف در سال 708 يعنى 18 سال پيش از وفات مرحوم علامه تكميل گشته است ،\r\nو ثانياً : تنها قسمت‌هاى اوليه ايضاح در زمان علامه نگارش يافته و بخش عمدهء آن از جمله قسمت نكاح ، پس از زمان علامه مرقوم گشته ، و اين نكته از برخى اشارات ايضاح به خوبى روشن مىگردد .\r\nالبته اگر در توجيه نقل ناقص ايضاح اين احتمال وجود دارد كه در نظر ايشان ادلّه عقليه كه بر بطلان عقد فضولى اقامه گرديده ، بسيار قطعى بوده و در مقابل ، روايات دالّ بر صحت كه دليل ظنّى محسوب مىشود از قوّت كافى براى كنار گذاشتن آنها برخوردار نبوده است ، لذا ايشان براى گريز از وارد شدن به بحث‌هاى پردردسر و پرهيز از بيانى كه ممكن است حمل بر بىاعتنايى نسبت به احاديث صحيح السند شود ، ذكرى از ساير احاديث مذكور توسط علامه به ميان نياورده است .\r\nدر هر حال از هفت روايتى كه مرحوم علامه ذكر كرده‌اند ، پنج روايت از طريق خاصه است و ما سه روايت از آنها را معتبر مىدانيم ليكن خود ايشان تنها يكى از آن\r\n\r\n","description":"","footnote":"","page_name":" 4431 ","page_number":43},
  {"content":"\r\n\r\nسه را محكوم به صحت دانسته ، و از روايتى كه ابراهيم بن هاشم در سند آن است حسنه تعبير كرده و ديگرى را با عنوان خبر ، از آن ياد نموده است . ولى ما هر دو را نيز معتبر دانسته‌ايم و به زودى در بحث روايات به آن اشاره خواهيم كرد .\r\n\r\nج ) اشتباه رياض درباره نسبت اجماع به مرحوم شيخ :\r\nدر رياض به طور ضمنى ، اجماع را به عنوان يكى از ادلّه بطلان عقد فضولى بر شمرده و آن را به خلاف مرحوم شيخ نسبت داده است . آنگاه خود ، آن را رد كرده و مىفرمايد : مسأله‌اى كه تا اين حد مورد اختلاف ، بلكه شهرت بر خلاف آن است ، چنين ادعايى مبنى بر وجود اجماع بىحاصل است .\r\nاين نكته نيز از صاحب رياض تعجب‌آور است . زيرا مرحوم شيخ با اينكه در موارد زيادى در خلاف تعبير « اجماعهم » و امثال آن را دارد ، ليكن در اينجا تنها به اصل و روايات متمسك گرديده ، و نه تنها اجماع را مطرح نكرده ، بلكه اجماع فى الجمله بر صحت را ( در مسأله عقد عبد يا امه بدون اذن مولا ) متذكر گشته است .\r\nالبته محتمل است كه در رياض سقطى واقع شده باشد . زيرا مرحوم شيخ در مبسوط در بعضى از فروع مسأله - مثلًا در بحث شرطيت اذن حرّه براى جواز تزويج شوهرش با امه كه اين سؤال مطرح است كه آيا اجازهء لاحق حرّه مصحّح آن هست يا نه - / دعواى اجماع بر بطلان كرده است . و صاحب رياض در مقام ردّ آنها بوده ، و احتمالًا با سقط بخشى از عبارات ، به اين صورت درآمده است .\r\n\r\nد ) بررسى روايات ظاهر در بطلان عقد فضولى :\r\nمجموعاً شش يا هفت روايت در اختيار داريم كه ظاهر در بطلان عقد فضولى است . در مقابل آنها ما شانزده روايت به دست آورده‌ايم كه دلالت بر صحت عقد فضولى دارد . بايد هر دو دسته را مورد بررسى قرار داده ، ببينيم مقتضاى جمع بين آنها چيست ؟ اينك روايات دالّ بر بطلان :\r\n\r\n","description":"","footnote":"","page_name":" 4432 ","page_number":44},
  {"content":"\r\n\r\n\r\n1 ) روايت ابراهيم بن عبد الرحمن آملى :\r\nعن الحسن بن حمزة العلوى عن محمد بن يزداد عن عبد الله بن احمد عن سهل بن صالح عن ابراهيم بن عبد الرحمن عن موسى بن جعفر عن أبيه جعفر بن محمد عليهم السلام قال : سئل ابى عليه السلام عمّا حرّم الله عزّ و جلّ من الفروج فى القرآن و عمّا حرّم رسول الله صلى الله عليه و آله فى سنّته فقال : . . . و امّا التى فى السنة . . . كه موارد فروج محرّم در سنت را نام مىبرند و از آن جمله :\r\nو تزويج الامة على الحرة . . . و تزويج المرأة على عمّتها و تزويج الامة من غير اذن مولاها . . . « 1 » كه ظاهر آنها عدم جواز است گرچه بعداً اجازه بدهند .\r\n\r\n2 ) صحيحه عبد الله بن سنان :\r\nمحمد بن يعقوب عن عدة من اصحابنا عن احمد بن محمد عن الحسين بن سعيد عن النضر بن سويد عن عبد الله بن سنان عن ابى عبد الله عليه السلام قال : لا يجوز للعبد تحرير و لا تزويج و لا اعطاء من ماله الّا باذن مولاه . « 2 » كه اذن را شرط صحت نكاح دانسته‌اند .\r\n\r\n3 ) روايت فضل بن عبد الملك ابى العباس البقباق :\r\nمحمد بن يعقوب عن عدة من اصحابنا عن سهل بن زياد عن احمد بن محمد بن ابى نصر البزنطى عن داود بن الحصين عن ابى العباس قال : سألت أبا عبد الله عليه السلام عن الامة تزوّج به غير اذن اهلها ؟ قال : يحرم ذلك عليها و هو الزنا . « 3 »\r\nما سهل بن زياد را معتبر مىدانيم . بقيه افراد هم بىاشكال هستند .\r\nدر اين روايت نيز تزويج بدون اذن حرام شمرده شده است .\r\n\r\n\r\n","description":"","footnote":"\r\n( 1 ) - وسائل ، ج 20 ، ص 409 ، باب 1 ، از ابواب ما يحرم بالمصاهرة ، ح 1\r\n( 2 ) - وسائل ، ج 21 ، ص 113 ، باب 23 ، از ابواب نكاح العبيد و الإماء ، ح 1\r\n( 3 ) - وسائل ، ج 21 ، ص 120 ، باب 29 ، از ابواب نكاح العبيد و الإماء ، ح 2\r\n","page_name":" 4433 ","page_number":45},
  {"content":"\r\n\r\n\r\n4 ) نقل ديگرى از ابى العباس :\r\nمرحوم شيخ ظاهراً همان روايت قبل را با سند صحيح و بدون وساطت سهل بن زياد به اسناد خود از احمد بن محمد بن عيسى از بزنطى . . . الى آخر سنده نقل كرده ، و گويا به خاطر اختلاف مختصرى كه ناشى از نقل به معناست و نيز زيادتى كه در آخر آن است ، آن را به عنوان روايتى ديگر ذكر كرده‌اند .\r\nصاحب ايضاح نيز ظاهراً اين نقل را نديده ، و نقل قبلى را به واسطهء اينكه سهل بن زياد را ضعيف مىدانسته ، غير معتبر و ضعيف شمرده است .\r\nقال : قلت لأبي عبد الله عليه السلام : الرجل يتزوج الامة به غير اذن اهلها ؟ قال : هو الزنا انّ الله تعالى يقول :  فَانْكِحُوهُنَّ بِإِذْنِ أَهْلِهِنَّ  . « 1 »\r\n\r\n5 ) نقل سوم از ابى العباس :\r\nالحسين بن محمد عن معلى بن محمد عن بعض اصحابه عن ابان عن فضل بن عبد الملك قال : سألت أبا عبد الله عليه السلام عن الامة تتزوج به غير اذن مواليها ؟ قال : يحرم ذلك عليها و هو زنا « 2 »\r\nظاهراً اين روايت نيز با دو روايت قبلى يكى است ولى معلى بن محمد در سند روايت به عقيده ما معتبر است ولى اين سند به جهت ارسال ظاهراً ضعيف است .\r\nان قلت : واسطه ذكر شده بين معلى بن محمد و ابان هميشه حسن بن على وشاء است كه ثقه مىباشد .\r\nقلت : مشكل است كه ما مطمئن گرديم كه در اين موارد كه « بعض اصحابنا » تعبير كرده حتماً مراد همان وشاء باشد .\r\n\r\n6 ) [ روايت ابى بصير 
  ]\r\nمحمد بن الحسن باسناده عن الحسين بن سعيد عن القاسم بن محمد عن على بن ابى حمزة عن ابى بصير قال : سألت أبا عبد الله عليه السلام عن نكاح الامة ؟ قال : لا يصلح نكاح الامة الّا باذن\r\n\r\n\r\n","description":"","footnote":"\r\n( 1 ) - وسائل ، ج 21 ، ص 120 ، باب 29 ، از ابواب نكاح العبيد و الإماء ، ذيل ح 2\r\n( 2 ) - وسائل ، ج 21 ، ص 120 ، باب 29 ، از ابواب نكاح العبيد و الإماء ، ح 3\r\n","page_name":" 4434 ","page_number":46},
  {"content":"\r\n\r\nمولاها . « 1 »\r\nاين روايت معتبر است زيرا روايات على بن ابى حمزه مربوط به قبل از ايام وقف بوده ، و قاسم بن محمد جوهرى نيز از نظر ما بىاشكال است .\r\nدر همه اين روايات اذن را شرط صحت دانسته‌اند كه ظاهر در آن است كه اجازهء لاحق مؤثر نمىباشد .\r\nادامه بحث در جلسه آينده ان شاء اللّه . . .\r\n« * و السلام * »\r\n\r\n\r\n","description":"","footnote":"\r\n( 1 ) - همان ، ح 4\r\n","page_name":" 4435 ","page_number":47},
  {"content":"\r\n\r\n\r\n26 / 9 / 1381 سه شنبه درس شمارهء ( 476 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nكلام در رواياتى بود كه به حسب ظاهر مفادش عقد فضولى فاسد بالمرّه است و با اجازه تصحيح نمىشود تعدادى از اين روايات را خوانديم و اكنون بقيّه روايات را بررسى مىكنيم .\r\n* * * \r\nالف ) روايات دال بر فساد عقد فضولى\r\n\r\n1 ) صحيحهء وليد بن صبيح :\r\nمحمد بن يحيى عن احمد بن محمد و على بن ابراهيم عن أبيه جميعاً عن ابن محبوب عن العباس بن الوليد عن الوليد بن صبيح عن أبى عبد الله عليه السلام فى رجل تزوّج امرأة حرّة فوجدها أمةً قد دلّست نفسها له قال : ان كان الذي زوّجها إيّاه من غير مواليها فالنكاح فاسد الحديث « 1 »\r\nكنيزى است كه تدليس كرده و خود را حرّه معرفى كرده است ، آيا عقد او صحيح است ؟ حضرت تفصيل مىدهند و مىفرمايند يك مرتبه مولاى امه آمده و او را تزويج به شخصى كرده ، در آن صورت عقد فاسد نيست . اما اگر شخص ديگرى اين تزويج را كرده است در اين صورت حكم به فساد عقد شده است .\r\n\r\n\r\n","description":"","footnote":"\r\n( 1 ) - جامع الاحاديث ، ج 26 / 179 حديث 38690 ، باب 46 از ابواب نكاح العبيد و الاماء ح اول - وسائل الشيعة 21 / 185 باب 67 از ابواب نكاح العبيد حديث اول .\r\n","page_name":" 4436 ","page_number":48},
  {"content":"\r\n\r\n\r\n2 ) صحيحه حلبى :\r\nعلى بن ابراهيم عن أبيه عن ابن ابى عمير عن الحماد عن الحلبى عن ابى عبد الله عليه السلام من تزوج امةً على حرّة فنكاحه باطل « 1 »\r\nدر سند روايت ابراهيم بن هاشم واقع شده كه بنابر تحقيق ثقه است . مقتضاى جمع بين ادله اين است كه اين روايت ناظر به جايى است كه زوج از حرّه اذن نگرفته است كه نوعاً نيز همين طور است . يعنى بدون اذن اين تزويجها واقع مىشود كه در اين صورت در اين روايت آمده كه نكاح باطل است .\r\n\r\n3 ) روايت أبو بصير :\r\nمحمد بن يحيى عن احمد بن عيسى عن الحسين بن سعيد عن القاسم بن محمد عن على بن ابى حمزة عن أبى بصير عن ابى عبد الله عليه السلام : نكاح الأمة على الحرّة باطل « 2 »\r\nاين روايت نظير روايت مذكور است . در سند روايت قاسم بن محمد و على ابن أبى حمزه محل بحث است .\r\n\r\n4 ) صحيحهء حسن بن زياد :\r\nالحسين بن سعيد عن صفوان بن يحيى عن عبد الله بن مسكان عن الحسن بن زياد قال قال أبو عبد الله عليه السلام : لا تزوّج الأمة على الحرّة و لا النصرانية و لا اليهوديّة على المسلمة فمن فعل ذلك فنكاحه باطل « 3 »\r\n\r\n5 ) [ روايت جعفريات 
  ]\r\nعن الجعفريات باسناده عن على عليه السلام فى الرجل يتزوج الأمة على الحرّة فقال : يفرق بينه و\r\n\r\n\r\n","description":"","footnote":"\r\n( 1 ) - جامع الاحاديث ، ج 25 / 144 ، باب 35 از ابواب التزويج ، حديث دوم - وسائل الشيعة 20 / 509 باب 46 از ابواب ما يحرم بالمصاهره ح اول .\r\n( 2 ) - جامع الاحاديث ، ج 25 / 144 ، باب 35 از ابواب التزويج ، حديث سوم - وسائل الشيعة 20 / 509 باب 46 از ابواب ما يحرم بالمصاهره ح دوم .\r\n( 3 ) - جامع الاحاديث ، ج 25 / 144 ، باب 35 از ابواب التزويج ، حديث 4 - وسائل الشيعة 20 / 509 باب 46 از ابواب ما يحرم بالمصاهره ح 3 .\r\n","page_name":" 4437 ","page_number":49},
  {"content":"\r\n\r\nبينها « 1 »\r\nهمين تعبير در دعائم الاسلام « 2 » هم آمده است .\r\nاطلاق اين روايت اقتضاء مىكند كه اجازهء بعدى موجب صحت نكاح نشود .\r\nتذكر اول : غير از روايات ذكر شده روايات ناهيه هم هست ولى روايات ناهيه دليل بر فساد نيست چون كلام در حكم تكليفى نيست بلكه در حكم وضعى و فساد است و نهى از معاملات مقتضى فساد نيست .\r\nتذكر دوم : روايات دالّ بر فساد روايات كثيره است كه به تعبيرات مختلف وارد شده است و مفادش بطلان عقد فضولى است لكن اين روايات ناظر به موارد خاص و بعض اقسام عقد فضولى است و ناظر به همهء اقسام عقد فضولى نيست .\r\nتذكر سوم : فروجى كه تحريمش با سنت ثابت شده است كه همانا تزويج الأمة على الحرة ، تزويج المرأة على عمّتها و خالتها و تزويج الأمة من غير إذن مولاها باشد اين سه قسم را ما به وسيلهء ادلهء ديگر حمل مىكنيم بر صورتى كه اذن سابق در بين نباشد و روايات ديگر را مقيّد اين اطلاقات قرار دهيم . اما نسبت به اينكه آيا اجازهء لاحق مىتواند مصحّح باشد يا نه ؟ اطلاقات احاديث گذشته اين مطلب را نفى مىكند .\r\nلكن ممكن است گفته شود رواياتى كه حكم به تصحيح عقد با اذن كرده است شامل اذن سابق و اجازهء لاحق هر دو مىشود زيرا كه اذن لغةً اعم از اذن سابق و اجازه لاحق است و در اصطلاح بين اذن و اجازه فرق است اما لغةً اذن اعم از اجازهء اصطلاحى است .\r\nدر جواب گفته مىشود : مفاد اذن اظهار موافقت در ايجاد عمل است اما بر امضاى عمل موجودى كه فعلًا ايجاد بر آن صدق نمىكند اذن اطلاق نمىشود .\r\n\r\n\r\n","description":"","footnote":"\r\n( 1 ) - جامع الاحاديث ، ج 25 / 144 ، باب 35 از ابواب التزويج ، حديث 9 .\r\n( 2 ) - جامع الاحاديث ، ج 25 / 144 ، باب 35 از ابواب التزويج ، حديث 10 .\r\n","page_name":" 4438 ","page_number":50},
  {"content":"\r\n\r\nموافقت با شىء موجود را با « اذِنَ فيه » بيان نمىكنند و به رضايت با وجود يك شىء قارّ كه معناى اسم مصدرى است اذن نمىگويند بلكه بر ايجادش كه معناى مصدرى است اذن اطلاق مىكنند .\r\nنكاح يك معناى مصدرى به معناى ازدواج كردن دارد و يك معناى اسم مصدرى به معناى همسردار بودن . اذِنَ فى النكاح براى احداث زوجيّت به كار مىرود اما براى امضاى معناى اسم مصدرى و همسردار بودن به كار نمىرود . براى موافقت كردن با شىء موجود تعبير اجازه به كار مىرود ( جاز يعنى نفذ به ، اجازه يعنى نافذ قرار داد ، تنفيذ كرد ) « 1 »\r\nبعلاوه در بعضى از روايات ، نهى از تزويج بدون اذن كرده است و اگر مفهوم اذن اعم از ابراز رضايت سابق و لاحق باشد ولى تزويج به معناى ايجاد علقهء زوجيت است و زوّج بلا اذنٍ يعنى صدور عقد همراه با اذن نبوده است ( همچنان كه در روايات وليد بن صبيح آمده است : ان كان الذي زوّجها اياه من غير مواليها ، در صحيحه عبد الله بن سنان آمده : لا يجوز للعبد تزويج الا باذن مولاه ) و اجازهء بعدى مصحّح اسناد صدور عقد به مجيز نيست . و در عقد فضولى ايجاد زوجيت بدون اذن است هر چند بعداً اجازه بيايد و اجازهء بعدى باعث نمىشود كه ايجاد الزوجية عن اذن باشد ، لذا از اين جهت صحيح نيست كه بگوييم چون اذن مفهومى عام دارد و ابراز رضايت بعدى را هم شامل مىشود لذا اجازهء بعدى براى صحت عقد كافى است .\r\n\r\n\r\n","description":"","footnote":"\r\n( 1 ) - ( توضيح فرمايش استاد ) : اين نكته با مراجعه به موارد كاربرد اذن و اجازه روشن‌تر مىشود : در صحيحهء زراره مىخوانيم : سألته عن مملوك تزوج به غير اذن سيده فقال ذاك الى سيده ان شاء اجازه و ان شاء فرق بينهما قلت . . . يقولون ان اصل النكاح فاسد و لا تحلّ اجازة السيد له فقال أبو جعفر عليه السلام : انه لم يعص اليه و انما عصى سيده فاذا اجاز - فهو له جائز . ( وسائل الشيعة 21 / 114 ، باب 24 از ابواب النكاح العبيد ، ح 1 ) در صحيحه محمد بن قيس عن ابى جعفر عليه السلام آمده است . فقال هذه وليدتى باعها ابنى به غير اذنى . . . فقال : خذ ابنه - يعنى الذي باع الوليدة - حتى ينفذ لك ما باعك . . . فلمّا رأى ذلك سيد الوليدة الاول أجاز بيع ابنه . ( وسائل الشيعة 21 / 203 ، باب 88 از ابواب نكاح العبيد ، ح 1 ) در دعائم آورده شده است ان رسول الله صلى الله عليه و آله نهى ان ينكح العبد به غير اذن مواليه . . . المملوك لا يجوز نكاحه و لا طلاقه الّا باذن سيده فان تزوج به غير اذن سيده فان شاء سيده اجاز و ان شاء فرّق ( جامع الاحاديث 26 / 144 ، باب 19 از ابواب نكاح العبيد ، ح 4 )\r\n","page_name":" 4439 ","page_number":51},
  {"content":"\r\n\r\n\r\nبررسى روايات دالّ بر فساد :\r\nما اگر بخواهيم تزويج فضول را تصحيح كنيم و بگوييم عملى كه فضولى انجام داده است صحيح است و ادلهء نفوذ بيع شامل عقد فضولى هم مىشود ، چنين مطلبى صحيح نيست . چون روايات در مورد عقد فضولى فرموده بود : « لا يحرم ذلك عليها » و در عين حال مىتوانيم عقد فضولىاى را كه مورد اجازه قرار گرفته است ليكن عقد و پيمان زوجيت و ملكيت امرى قارّ است ، به عبارت ديگر ، عقد يك مفهوم سببى و يك مفهوم مسببى دارد ، معناى سببى آن يعنى قرار بستن و ايجاد رابطهء زوجيت و اين امرى آنى الحصول است و معناى مسببى آن يعنى پيمان و قرار امرى قارّ است يعنى مىتواند در امتداد زمان باقى باشد . وقتى من له السلطنة عقد و پيمان صادر شده از فضولى را اجازه كرد ، اين پيمان ، عقدِ من له الامر مىشود عموماتى مانند   أَوْفُوا بِالْعُقُودِ   حكم به صحت آن مىنمايد .\r\nان قلت : از روايات بطلان عقد فضولى ، استفاده مىشود كه نكاح فضولى فاسد است ، و اطلاق آن اقتضاء مىكند كه براى هميشه فاسد باشد و با اجازه هم تصحيح نشود .\r\nقلت : بطلان عقد فضولى در روايات با تعبيرات مختلفى بيان شده است : عده‌اى از روايات در مورد عقد فضولى فرموده : « يحرم ذلك عليها » معناى اين روايات اين است كه نكاح فضولى باعث حليت استمتاع نمىشود و بالفعل زن و مرد بر يكديگر حرام هستند ولى اين منافات ندارد عقد فضولى صحت تأهليه داشته به انضمام اجازه تصحيح شود . يعنى اين روايات مىفرمايد عقد فضولى موجب حليت نمىشود علت كامله براى حليت نيست و منافات ندارد كه جزء علت باشد .\r\nدسته‌اى ديگر از روايات عقد فضولى را « فاسد » يا « باطل » دانسته است . اين تعبيرات نيز به معناى لغو محض نيست بلكه به اين معناست كه اثر مقصود بر عقد فضولى مترتب نيست ، فضولى كه عقد مىكند مىخواهد ايجاب و قبول او باعث\r\n\r\n","description":"","footnote":"","page_name":" 4440 ","page_number":52},
  {"content":"\r\n\r\nحليت استمتاع شود ، چنين اثرى بر عقد فضولى بار نيست و اين به اين معنى نيست كه عقد فضولى لغو محض بوده و فاسد بالمرّه باشد و منافات ندارد كه صحت تأهليه داشته با اجازهء بعدى تصحيح شود و لذا در صحيحه زراره آمده ، كسانى كه عقد فضولى را باطل من رأسه مىدانسته‌اند مىگفته‌اند « ان اصل النكاح فاسد » ، يعنى نكاح فاسد به دو قسم است گاهى نكاح فاسد من رأسه هست و با اجازه هم تصحيح نمىشود و گاهى فعلًا فاسد است و منافات ندارد كه با ضميمه شدن اجازه تصحيح شود همچنان كه در روايت صحيحهء معاوية بن وهب آمده كه عبد مكاتبى مولاى او با او شرط كرده كه با كسى ازدواج نكند و اين عبد با كنيزى كه خودش آزاد كرده بوده ازدواج كرده است ، روايت مىفرمايد : « نكاحه فاسد مردود » و منظور فساد من رأسه نيست و لذا بعد از آن كه راوى مىگويد : « فان سيده علم بنكاحه و لم يقل شيئاً » حضرت مىفرمايند : « اذا صحت حين يعلم بذلك فقد اقرّ » . ( جامع الاحاديث 26 / 143 ) و در روايات دعائم در همين مورد مكاتب آمده است : « فان نكح فنكاحه فاسد مردود الا ان يعتق فيمضى على نكاحه » جامع الاحاديث 26 / 144 )\r\nو اگر كسى براى اين روايات ظهور در فساد عقد فضولى من رأسه هم قائل باشد ، ظهور آن در حدّى نيست كه بتواند با روايات دال بر صحت عقد فضولى مجاز ، معارضه كند و اگر اين دو دسته روايات را به عرف عرضه كنند ، عرف از روايات بطلان فعلى مىفهمد كه منافات با صحت مع الاجازه ندارد . خلاصه اگر روايات بطلان را ذاتاً ظاهر در بطلان فعلى هم ندانيم ، به طور مسلّم عرف جمعاً اين روايات را بر بطلان فعلى حمل مىكند . و بطلان فعلى صحت تأهليه را نفى نمىكند .\r\n\r\nب ادلهء دالّ بر صحت نكاح فضولى مجاز :\r\n\r\n1 ) روايت دعائم الاسلام :\r\nقال صلوات الله عليه : المملوك لا يجوز نكاحه و لا طلاقه الّا باذن سيّده فان تزوّج به غير اذن\r\n\r\n","description":"","footnote":"","page_name":" 4441 ","page_number":53},
  {"content":"\r\n\r\nسيده فان شاء سيّده أجاز و ان شاء فرّق « 1 »\r\nاين روايت از نظر سند ضعيف است لكن براى تأييد خوب است .\r\nتوضيح : در اول روايت تعبير لا يجوز نكاحه . . . الّا بإذن سيّده آمده و اين به اين معنى است كه بدون اذن مولا نكاح بالفعل نافذ نيست و آن اثرى كه مطلوب شخص است بار نمىشود و لذا در ذيل حديث آمده كه سيد مىتواند با اجازه آن را تصحيح كند . پس مراد از عدم جواز وضعى در صدر همانا نفى صحت فعليه است نه فساد و بطلان محض .\r\nاما اينكه لا يجوز را حمل بر عدم جواز تكليفى كنيم و اينكه مجرّد اجراى صيغه بدون ترتيب آثار خلاف شرع و حرام تكليفى است ، خلاف مسلمات فقهى است پس عدم جواز در روايت همان عدم جواز وضعى به معناى موقوف بر اجازه بودن است .\r\n\r\n2 - روايت محمد بن مسلم :\r\nأبو على الاشعرى عن محمد بن عبد الجبار عن اسماعيل بن سهل عن الحسن بن محمد الحضرمى عن الكاهلى عن محمد بن مسلم عن أبى جعفر عليه السلام انه سئل عن رجل زوّجته أمّه و هو غائب قال : النكاح جائز ان شاء المتزوّج قبل و ان شاء ترك الحديث « 2 »\r\nمراد از جواز در اين حديث صحت تأهلى است كه با اجازهء بعدى قابل تصحيح است البته اين روايت معتبر نيست چون در سند ، اسماعيل بن سهل وجود دارد كه تضعيف شده است .\r\n\r\n3 ) روايت وليد بيّاع الأسفاط :\r\nأبو على الاشعرى عن محمد بن الجبار و محمد بن اسماعيل عن الفضل بن شاذان جميعاً\r\n\r\n\r\n","description":"","footnote":"\r\n( 1 ) - جامع الأحاديث 26 / 144 باب 19 من ابواب نكاح العبيد و الاماء حديث 4 .\r\n( 2 ) - وسائل الشيعة 20 / 280 - باب 7 از ابواب عقد النكاح و اولياء العقد - ح 3 .\r\n","page_name":" 4442 ","page_number":54},
  {"content":"\r\n\r\nعن صفوان عن ابن مسكان عن وليد بياع الاسفاط قال سئل أبو عبد الله عليه السلام و أنا عنده عن جارية كان لها أخوان زوّجها الأكبر بالكوفه و زوّجها الأصغر بأرض أخرى قال : الأول بها أولى الّا ان يكون الآخر قد دخل بها فان دخل بها فهى امرأته و نكاحه جايز « 1 »\r\nاز ذيل روايت استفاده مىشود كه اين دو برادر وكالتى از ناحيهء اين زن نداشته‌اند لكن روى حساب ولايت عرفى فضولتاً اين زن را تزويج به غير كرده‌اند . از روايت استفاده مىشود كه در اين عقد فضولى اگر يكى از اين دو زوج دخول كرده باشد چه عقد او متأخر باشد چه متقدم ، عقد او صحيح است چون تمكين زن نسبت به دخول ، امضاى عملى است و بعد از دخول نمىتواند عقد ديگر را و لو متقدم باشد اجازه كند اما اگر دخول نشده باشد اخلاقاً اولويت شرعى دارد كه اوّلى را اجازه دهد .\r\nنتيجه آن كه : از اين روايت استفاده مىشود كه عقد فضولى با اجازه قابل تصحيح است حال كاشف از اجازه گاهى دخول و گاهى أمر ديگرى است .\r\nشاهد بر اينكه اين روايت مربوط به باب فضولى است ، اين است كه اگر اين دو برادر وكيل از طرف زن باشند معنا ندارد كه دخول دومى موجب تصحيح عقد شود زيرا در باب توكيل هر كدام زودتر عقد كرده‌اند عقد او صحيح است و عقد دومى كه متأخر است باطل مىباشد .\r\nاز اينجا معلوم مىشود كه تزويج آن دو فضولى بوده است ، منتهى بهتر است كه زن تزويج اول را اجازه بدهد . حال مراد از اول چه أخ أكبر باشد يعنى مراد الأوّل ذكراً كه همان اخ أكبر باشد و چه مراد از اول آن كسى كه اول عقدش واقع شده باشد . به هر حال اين روايت دلالت مىكند كه عقد فضولى قابل تصحيح است .\r\nتذكر : اين روايت بنا بر مشهور معتبر است چون\r\nاولًا : صفوان در طريق آن است كه از اصحاب اجماع است\r\n\r\n\r\n","description":"","footnote":"\r\n( 1 ) - جامع الاحاديث 25 / 201 و 202 باب 53 من أبواب التزويج ، ح 4 - وسائل الشيعة 20 / 281 باب سابق ح 4\r\n","page_name":" 4443 ","page_number":55},
  {"content":"\r\n\r\nو ثانياً : ابن مسكان در طريق آن است كه طبق مشهور از اصحاب اجماع است .\r\nولى به نظر ما سند روايت قابل مناقشه است ، چون ما نظريه عام اصحاب اجماع را قبول نداريم كه هر روايتى كه سند آن تا اصحاب اجماع صحيح بود آن روايت صحيح است . البته در خصوص مشايخ ثلاثه ( صفوان و ابن ابى عمير و بزنطى ) مشايخ اين محدثين بزرگ را طبق شهادت طوسى در عده ثقه مىدانيم ، ليكن اين توثيق اختصاص به مشايخ بلاواسطه دارد لذا نمىتوانيم از اين طريق هم ، وليد بياع الاسفاط را توثيق نماييم .\r\n\r\n4 ) صحيحهء محمد بن اسماعيل بن بزيع :\r\nمحمد بن يحيى عن احمد بن محمد عن محمد بن اسماعيل بن بزيع قال سأله رجل عن رجل مات و ترك أخوين و ابنة و الابنة صغيرة فعمد أحد الأخوين - الوصىّ - فزوّج الابنة من ابنه ثم مات أبو الابن المزوّج ( شخصى دو تا برادر و دخترى داشته و يكى از اين برادرها را وصىّ براى امور خودش يا امور فرزندانش قرار مىدهد اين وصى با اينكه نسبت به عقد صغيره ولايتى نداشته و وصايتش شامل اين مورد نبوده ، اين دختر صغيره را براى پسر خودش فضولةً عقد كرده و سپس مرده است . بعد از مرگ او برادر ديگر گفته : اين عقد برادر ما كه عقد صحيح نبود چون موقع تزويج دختر صغيره بوده است و با اجازه تصحيح نمىشده است )\r\nفلمّا أن مات قال الا \" خر : أخى لم يزوّج ابنه ( يعنى تزويج صحيحى كه آثار بر آن مترتب شود انجام نگرفته است ) فزوّج الجارية من ابنه ( از ذيل روايت معلوم مىشود كه موقعى كه اين تزويج دوم واقع شده دختر بالغ بوده و صلاحيت اجازه را داشته است ) فقيل للجارية أىّ الزوجين أحبّ اليك الأول او الآخر قالت : الآخر ( دختر عقد دوم را اجازه مىدهد و در اين موقع صلاحيت اجازه داشته و بالغ بوده است . ) ثم ان الأخ الثانى مات و للأخ الاول ابن أكبر من الابن المزوَّج ( برادر دوم هم مىميرد . آن برادر\r\n\r\n","description":"","footnote":"","page_name":" 4444 ","page_number":56},
  {"content":"\r\n\r\nاول يك پسر بزرگترى داشته ( كه بزرگتر از پسرى كه عقد براى او شده بوده است ) او خواسته كارى كند كه عقد دختر براى برادر خودش واقع شود و خدمتى به برادرش بكند ) فقال للجارية اختارى أيّهما أحبّ اليك ، الزّوج الأوّل او الزوج الآخر فقال [ الامام عليه السلام 
  ] :\r\nالرواية فيها أنها للزوج الأخير و ذلك أنّها قد كانت أدركت حين زوّجها و ليس لها ان تنقض ما عقدته بعد إدراكها . « 1 » يعنى از پيامبر صلى الله عليه و آله روايت رسيده كه اين دختر متعلق به زوج أخير است زيرا وقتى كه تزويج دوم را اجازه كرد بالغ شده بود و نمىتواند عقد خودش را نقض كند .\r\nدر اين ذيل ، عقد به مجيز نسبت داده شده و حكم به صحت آن شده است .\r\n\r\n5 ) صحيحهء محمد بن اسماعيل بن بزيع :\r\nالحسين بن سعيد عن محمد بن اسماعيل بن بزيع قال سألت أبا الحسن عن امرأة ابتليت بشرب النبيذ فسكرت فزوّجت نفسها رجلًا فى سكرها ( مستى مراتب دارد اگر مستى خفيف باشد شخص مست قابل مؤاخذه است نبيذ نيز شرابى است كه سكر شديد نمىآورد . عقد اين افراد هر چند نافذ نيست چون رشد ندارند ولى صحت تأهلى دارد و با اجازه در حال افاقه قابل تصحيح است . مثل ديوانهء محض كه هيچ شعور ندارد يا بچهء غير مميّز نيست كه عقدشان كلا عقد باشد بلكه مثل عقد بچهء مميّز است كه طبق تحقيق با اجازه قابل تصحيح است ) ثم أفاقت فأنكرت ذلك ثم ظنّت أنه يلزمها ففزعت منه بعد از افاقه ( ابتداءً گفت كه عجب كار بدى كرديم اين عقد به مصلحت نبود ( انكرت / وجدته منكراً ) اما بعد به فكرش آمد كه كارى است انجام شده و چاره‌اى از تسليم شدن نيست از اينرو ناراحت شد ) فأقامت مع الرجل على ذلك التزويج ، أ حلال هو لها أم التزويج فاسد لمكان السكر و لا سبيل للزوج عليها ؟ فقال : اذا قامت\r\n\r\n\r\n","description":"","footnote":"\r\n( 1 ) - جامع الاحاديث 25 / 202 باب 53 از ابواب التزويج حديث 7 - وسائل الشيعة 20 / 282 باب 8 از ابواب عقد النكاح حديث اول\r\n","page_name":" 4445 ","page_number":57},
  {"content":"\r\n\r\nمعه بعد ما أفاقت فهو رضا منها قل : و يجوز ذلك التزويج عليها فقال نعم « 1 » .\r\nدر اين ذيل ، راوى سؤال مىكند كه بر اساس رضايت ، عقد صحت پيدا مىكند آيا علاوه بر صحت لزوم هم مىآورد كه زن حق فسخ نداشته باشد حضرت مىفرمايد : بله حق فسخ هم ندارد بلكه از روايت بر مىآيد كه حتى اگر اشتباه منشأ رضايت او شده باشد همين اندازه براى تصحيح ازدواج كافى است . در غالب ازدواج‌ها تخيلاتى كه زوجين نسبت به آينده دارند منشأ رضايت مىگردد .\r\n\r\n6 ) صحيحهء معاوية بن وهب :\r\nمحمد بن يحيى عن احمد بن محمد عن على بن الحكم عن معاوية بن وهب عن ابى عبد الله عليه السلام انه قال فى رجل [ مملوك 
  ] كاتب على نفسه و ماله و له أمة و قد شرط عليه ان لا يتزوّج فأعتق الأمة و تزوّجها فقال لا يصلح ان يحدث من ماله الّا الأكلة من الطعام و نكاحه فاسد مردود قيل فانّ سيده علم بنكاحه و لم يقل شيئاً قال اذا صحت حين يعلم بذلك فقد أقرّ قيل فان المكاتب عتق أَ فَترى ان يجدّد نكاحه أو يمضى على النكاح الأوّل قال يمضى على نكاحه . « 2 »\r\nموضوع روايت عبد مكاتبى است كه مولاى او با او شرط كرده كه با كسى ازدواج نكند ، اين مكاتب مالك كنيزى بوده و آن را آزاد كرده است سپس با او ازدواج كرده است ابتداءً در روايت مىفرمايد : نكاحه فاسد مردود سپس مىفرمايد اگر مولا از نكاح او آگاهى داشته ولى سكوت كرد و اعتراضى نكرده است ، پس نكاح او صحيح\r\n\r\n\r\n","description":"","footnote":"\r\n( 1 ) - جامع الاحاديث 25 / 209 باب 58 از ابواب التزويج حديث اول - وسائل الشيعة 20 / 294 باب 14 از ابواب عقد النكاح حديث اول\r\n( 2 ) - جامع الاحاديث 26 / 142 باب 19 از ابواب نكاح العبيد و الاماء ح 2 - وسائل الشيعة 21 / 113 و 117 باب 23 از ابواب نكاح العبيد ح 3 و باب 26 ح 2\r\n","page_name":" 4446 ","page_number":58},
  {"content":"\r\n\r\nاست و سكوت او اجازه به حساب مىآيد . از اين روايت به خوبى استفاده مىشود كه فساد با موقوف بر اجازه بودن منافات ندارد . راوى سؤال مىكند كه اگر اين مكاتب آزاد شد آيا لازم است عقد نكاح را تجديد كند و مثلًا بگويد : من آن وقت عبد بودم و اختيارى نداشتم اما حالا حرّ شده‌ام پس آن نكاح باطل است . حضرت مىفرمايد : آن عقد صحيح واقع شده و لزوم دارد\r\n\r\n7 ) روايت دعائم الاسلام :\r\nاين روايت نظير روايت بالا و در مورد مكاتبى است كه مولا با او شرط كرده ازدواج نكند و ازدواج كرده است . مىفرمايد : فان نكح فنكاحه فاسد مردود الّا ان يعتق فيمضى على نكاحه « 1 » نكاحش فاسد است مگر اينكه آزاد شود و خودش نكاح خودش را تنفيذ كند . « 2 » پس حتى خود فضولى ممكن است كه امضاء نكاح كند اگر بعداً صلاحيت امضاء پيدا كند .\r\n\r\n8 ) روايت دعائم الاسلام :\r\nالمملوك لا يجوز نكاحه و لا طلاقه الّا باذن سيده فان يتزوج به غير اذن سيده فان شاء سيده أجاز و ان شاء فرّق « 3 »\r\nقبلًا به صدر اين روايت براى فساد استشهاد كرديم و اكنون به ذيل روايت بر صحت استشهاد مىكنيم .\r\n\r\n9 ) صحيحهء زراره :\r\nعلى بن ابراهيم عن أبيه عن ابن ابى عمير عن عمر بن اذينة عن زرارة عن أبى جعفر عليه السلام قال :\r\nسألته عن مملوك تزوج به غير اذن سيده فقال : ذاك الى سيده ان شاء أجازه و ان شاء فرّق\r\n\r\n\r\n","description":"","footnote":"\r\n( 1 ) - جامع الاحاديث 26 / 144 باب 19 از ابواب نكاح العبيد و الاماء حديث 5\r\n( 2 ) - اين روايت شبيه من باع شيئاً ثم ملكه مىباشد كه بعداً آن را بحث مىكنيم و استدلال به اين روايت را رد مىكنيم .\r\n( 3 ) - جامع الاحاديث 26 / 144 باب 19 از ابواب نكاح العبيد و الاماء حديث 4\r\n","page_name":" 4447 ","page_number":59},
  {"content":"\r\n\r\nبينهما « 1 »\r\nعلامه حلى از اين روايت حسنه تعبير كرده ، چون ابراهيم بن هاشم در سند آن است كه به نظر ما ثقه است .\r\n\r\n10 ) معتبره زرارة :\r\nعدة من اصحابنا عن احمد بن محمد عن على بن الحكم عن موسى بن بكر عن زرارة عن أبى جعفر عليه السلام عن رجل تزوج عبده امرأةً به غير اذنه فدخل بها ثم اطلع على ذلك مولاه فقال ذلك الى مولاه ان شاءَ فرّق بينهما و ان شاء أجاز نكاحهما « 2 »\r\nدر سند اين روايت موسى بن بكر است كه واقفى است لكن ثقه است پس روايت معتبره است .\r\nسؤال : آيا قطع ارتباطى كه اماميه با واقفيه داشته‌اند شاهد اين نيست كه على بن الحكم اين روايت را قبل از وقف از موسى بن بكر شنيده است ؟\r\nپاسخ : موسى بن بكر با حسين بن سعيد و امثاله هم طبقه است و طبقه‌اش بعد الوقف است و بعيد است در زمان حضرت موسى بن جعفر عليه السلام اين حديث را شنيده باشد .\r\nاين روايت با روايت قبل متّحد است و يك روايت بايد به حساب بيايد هر چند در جامع الاحاديث دو روايت به حساب آمده است .\r\n\r\n11 ) روايت عبيد بن زرارة :\r\n\r\n\r\n","description":"","footnote":"\r\n( 1 ) - جامع الاحاديث 26 / 145 باب 20 از ابواب نكاح العبيد ح 1 - وسائل الشيعة 21 / 114 ، باب 24 از ابواب نكاح العبيد ح 1\r\n( 2 ) - جامع الاحاديث 26 / 145 باب 20 از ابواب نكاح العبيد و الاماء ح 2 - وسائل الشيعة 21 / 115 باب سابق ح 2\r\n","page_name":" 4448 ","page_number":60},
  {"content":"\r\n\r\nالحسن بن محبوب عن عبد العزيز العبدى عن عبيد بن زرارة عن أبى عبد الله عليه السلام فى عبد بين رجلين زوّجه أحدهما و الآخر لا يعلم ثم انه علم بعد ذلك أله ان يفرّق بينهما قال للذى لم يعلم و لم يأذن أن يفرّق بينهما و ان شاء تركه على نكاحه « 1 »\r\nدر سند روايت عبد العزيز العبدى است كه تضعيف شده است . پس اين روايت مؤيّد است .\r\n\r\n12 ) صحيحهء معاوية بن وهب :\r\nقال : جاء رجل الى أبى عبد الله عليه السلام فقال : انى كنت مملوكاً لقوم و ان تزوجت امرأة حرّة به غير اذن موالىّ ثم أعتقونى بعد ذلك أ فأجدّد نكاحى ايّاها حين اعتقت فقال له أ كانوا علموا أنك تزوّجت امرأة و أنت مملوك لهم فقال : نعم و سكتوا عنى و لم يعيّروا علىّ [ و لم يغيّروا علىّ 
  ] فقال : سكوتهم عنك بعد علمهم اقرار منهم اثبت على نكاحك الأوّل « 2 »\r\nاستدلال به اين روايت در كلمات فقهاء آمده است .\r\n\r\n13 ) صحيحهء حسن بن زياد طائى :\r\nاحمد بن محمد بن عيسى عن محمد بن عيسى عن ابان عن الحسين بن زياد الطائى : قال :\r\nقلت لأبى عبد الله عليه السلام ان كنت رجلًا مملوكاً فتزوّجت به غير اذن موالىّ ثم أعتقنى الله فأجدّد النكاح فقال : أعَلِموا أنك تزوّجت قلت : نعم قد علموا فسكتوا و لم يقولوا لى شيئاً فقال : ذلك اقرار منهم أنت على نكاحك « 3 »\r\nاين روايت ظاهراً همان روايت سابق است و رجل در آن روايت حسن بن زياد طائى است كه در اين روايت خودش راوى است .\r\nچند روايت ديگر نيز در مسأله هست كه در جلسهء بعد ان شاء اللّه تعالى نقل مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) - جامع الاحاديث 26 / 147 باب 21 از ابواب سابق ح 1 - وسائل الشيعة 21 / 116 باب 25 از ابواب سابق ح 1\r\n( 2 ) - جامع الاحاديث 26 / 147 باب 22 از ابواب نكاح العبيد ح 1 - وسائل الشيعة 21 / 117 باب 26 از ابواب نكاح العبيد و الإماء ح 1\r\n( 3 ) - جامع الاحاديث 26 / 148 باب 22 از ابواب نكاح العبيد ح 2 - / وسائل الشيعة 21 / 118 باب 26 از ابواب نكاح العبيد و الإماء ح 3\r\n","page_name":" 4449 ","page_number":61},
  {"content":"\r\n\r\n\r\n27 / 9 / 1381 چهارشنبه درس شمارهء ( 477 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به چگونگى جمع بين روايات دالّ بر صحت عقد فضولى و روايات دالّ بر بطلان عقد فضولى پرداخته و توضيحاتى دربارهء عبارت   « أَوْفُوا بِالْعُقُودِ »   داده خواهد شد و در خاتمه نظر نهايى استاد مد ظله در عقد فضولى را بيان خواهيم نمود .\r\n* * * \r\nالف ) تذكر نكته‌اى در مورد جمع بين روايات مختلف نكاح فضولى « 1 »\r\n\r\nتخصيص روايات صحّت\r\nهمانطورى كه در جلسات قبل ملاحظه شد روايات زيادى دال بر صحت نكاح فضولى وجود دارد و در قبال آنها رواياتى نيز دال بر بطلان داريم ، اگر ما دلالت روايات دالهء بر بطلان را ذاتاً تمام بدانيم اينطور نيست كه تمامى روايات داله بر صحت با تمامى آنها تعارض نمايند . زيرا يكى از شرايط تعارض بين دو روايت اتحاد موضوع آنها است و حال آنكه رواياتى كه از آنها بطلان نكاح فضولى استفاده مىشود بر دو قسم است بعضى از آنها دربارهء موضوع خاصى مىباشند كه در مقابل\r\n\r\n\r\n","description":"","footnote":"\r\n( 1 ) - روايات ديگرى نيز بر صحت عقد فضولى وجود دارد مانند : روايت منصور بن حازم عن أبي عبد الله عليه السلام قال : سألته عن رجل تزوج ذمية على مسلمة و لم يستأمرها . قال : يفرق بينهما قلت : فعليه أَدب ؟ قال : نعم ، اثنا عشر سوطاً و نصف - ثمن حدّ الزانى - و هو صاغر . قلت : فان رضيت المرأة الحرة المسلمة بفعله بعد ما كان فعل ؟ قال : لا يضرب و لا يفرق بينهما ، يبقيان على النكاح الاول . جامع الاحاديث 25 / 668 - / باب 5 از ابواب مناكحة الكفار حديث چهارم .\r\n","page_name":" 4450 ","page_number":62},
  {"content":"\r\n\r\nآنها در همان موضوع روايتى كه دال بر صحت باشد نداريم مثلًا رواياتى كه نكاح برادرزاده و خواهرزاده را بدون اذن عمه و خاله باطل مىداند و يا رواياتى كه عقد أمه بر حرّه را بدون اذن حرّه باطل مىداند و ظاهر آن اذن مقارن تزويج است و معارضى در مقابلشان كه حكم به صحت كند وجود ندارد و با توجه به اينكه در مسأله چنان اجماعى مبنى بر عدم قول به فصل وجود ندارد و فقهاء بسيارى تفصيلهاى مختلفى قايل شده‌اند چنانچه تنها مرحوم ابن حمزه 9 صورت را از بطلان نكاح فضولى استثناء كرده است و با توجه به اين كه الغاء خصوصيت عرفى از مورد آنها نيز صحيح نيست و عرف احتمال خصوصيتى در آن موارد خاصه مىدهد .\r\nبنابراين مىتوان به اين روايت عمل كرد و عقد فضولى را در خصوص مورد آنها باطل دانست چنانچه مرحوم شيخ طوسى در مبسوط ادعاى اجماع بر بطلان عقد أمة بر حرّه نموده و يا مرحوم ابن ادريس نيز بطلان را در اين فرض جزء قطعيات مىداند .\r\nبله در مواردى ، روايات طرفين در موضوع واحد با يكديگر تعارض مىكنند در اين موارد ما جمعاً بين الادلة قائل به صحت نكاح فضولى با اجازهء بعدى مىشويم .\r\n\r\nب ) تقريبى ديگر براى تعارض روايات :\r\nدر اينجا تنها مطلبى كه باقى مىماند اين است كه كسى بگويد از تعبير امام عليه السلام در بعضى از روايات كه براى صحت نكاح فضولى مىفرمايند « إنه لم يعص اللّه و انما عصى سيده » چون به عنوان تعليل ذكر شده است مىتوان يك عموميتى استفاده كرد و با توجه به اين نكته اين روايت با تمامى مواردى كه در آنها حكم به بطلان نكاح فضولى شده است معارض خواهد بود زيرا از اين تعليل استفاده مىشود كه در هركجا نهى شارع از انجام عقد و حكم او به بطلان به خاطر رعايت حقوق اشخاص ديگر باشد اگر آنها پس از انجام عقد اجازه داده و راضى شوند آن عقد محكوم به صحت خواهد شد و مثل اين است كه عقد از ابتداء مقرون به اذن بوده است .\r\n\r\n","description":"","footnote":"","page_name":" 4451 ","page_number":63},
  {"content":"\r\n\r\nبنابراين ، اين تعليل حتى با روايات خاصه مثل بطلان عقد امه بر حره يا بطلان عقد برادرزاده و خواهرزاده بر عمه و خاله نيز معارض است .\r\n\r\nج ) تمسك به عموم « أَوْفُوا بِالْعُقُودِ » براى تصحيح عقد فضولى\r\nمطلبى را قبلًا به طور اجمال در مورد تمسك به   « أَوْفُوا بِالْعُقُودِ »   و « المؤمنون عند شروطهم » و « اوفوا بالعهد » و . . . در محل بحث گفته بوديم كه اينك آن را با توضيح بيشترى بيان مىكنيم و آن مطلب اين است كه : همانطورى كه مكرر گفته‌ايم   « أَوْفُوا بِالْعُقُودِ »   و مانند آن مشرِّع نيست يعنى اينطور نيست كه معناى آن اين باشد كه هر آنچه را بر آن توافق كرده و قرار گذاشتيد لازم الوفاء است ، هر چند قطع نظر از پيمان شما مشروع نباشد بلكه معناى   « أَوْفُوا بِالْعُقُودِ »   الزام ما هو المشروع است همانطور كه بناء عقلاء و ارتكازات عرفى در قوانين عقلاء همين طور است . يعنى هر امرى كه مشروعيت آن قبل از عقد و قرارداد ثابت شده باشد در مورد اينچنين امورى   « أَوْفُوا بِالْعُقُودِ »   همچنين بناء عقلاء مىگويد اگر آنها مورد قرارداد و عقد قرار گيرند لازم‌الوفاء مىباشند . و امورى كه قطع نظر از قرارداد حرام است مانند دزدى و زنا ، و همچنين امورى كه قطع نظر از عقد باطل است مانند بيع مال موقوفه يا بيع مال غصبى يا بيع عبد بدون اذن مولا ، با   أَوْفُوا بِالْعُقُودِ   تصحيح نمىشود و لذا در مواردى كه شك در صحت و فساد عقدى داريم مثلًا نمىدانيم رباى بين فرزند و مادرش صحيح است يا خير يا شك در حليت و حرمت كارى داريم مثلًا نمىدانيم سيگار كشيدن حلال است يا حرام ، نمىتوان به   « أَوْفُوا بِالْعُقُودِ »   تمسك نمود اما از ناحيهء ديگرى مىتوان به   « أَوْفُوا بِالْعُقُودِ »   تمسك جُست و آن مواردى است كه شك ما در اسباب شرعى عقد باشد مثلًا ما از خارج مىدانيم كه فلان معامله مشروع است و ليكن نمىدانيم كه آيا از نظر شرعى صيغهء آن حتماً مىبايست عربى باشد يا اينكه مانند عقد عرفى فارسى و تركى و . . . نيز اشكالى ندارد ، در اينجا مىتوانيم با تمسك به اطلاق   « أَوْفُوا بِالْعُقُودِ »   بگوييم هر عقدى كه در محيط صدور آيات و روايات عقد\r\n\r\n","description":"","footnote":"","page_name":" 4452 ","page_number":64},
  {"content":"\r\n\r\nصحيح محسوب مىشود كافى است و عربى بودن معتبر نيست و با هر لفظى مىتوان صيغه را جارى كرد و وجهى براى انصراف   « أَوْفُوا بِالْعُقُودِ »   از اين موارد در كار نيست . در ما نحن فيه نيز كه فرض بر اين است كه متعلّق عقد امرى است مشروع و از اين جهت مشكلى وجود ندارد ،   « أَوْفُوا بِالْعُقُودِ »   مىگويد هر كس عقدى را كه مربوط به خود او است « 1 » بايد وفاء نمايد ، حال انتساب عقد به او بالمباشرة باشد يا بالتوكيل ، بالاذن يا بالاجازه ، از اين جهت اطلاق دارد و جهتى براى انصراف به عقد بالمباشرة وجود ندارد لذا مىتوان به آن تمسك كرد و به عبارت ديگر در ما نحن فيه شك ما در صحت عقد فضولى به اين برگشت مىكند كه آيا انتساب عقد به اشخاص حتماً مىبايست بالمباشرة باشد يا اينكه اگر انتساب بالاجازة نيز باشد كفايت مىكند ؟ اطلاق   أَوْفُوا بِالْعُقُودِ   مىگويد مباشرت خصوصيتى ندارد و با اجازة نيز عقد صحيح و لازم الوفاء است . و اين بحث اختصاص به عقد كه طرفينى است ندارد بلكه در عهود هم كه شامل تعهد يك طرفه هم مىشود جارى است و با اين بيان صحت تمسّك به   أَوْفُوا بِالْعُقُودِ   ( بنابراين كه مراد عهود و احكام الهى نباشد ) و المؤمنون عند شروطهم نيز روشن مىگردد .\r\n\r\nد ) استثنايى در مورد صحت نكاح فضولى\r\nبر اساس صحيحه معاوية بن وهب يك فرض از فروض نكاح فضولى محكوم به بطلان است و با اجازهء لاحقه نيز تصحيح نمىشود در اين صحيحه شخصى از امام صادق عليه السلام مىپرسد : من مملوك عده‌اى بودم و بدون اجازهء موالى خود با زنى ازدواج كردم . بعد از آن ، آنها مرا آزاد كردند آيا بعد از آزادى مىبايست عقد نكاح را تجديد كنم ؟ امام عليه السلام از او استفصال كرده و مىفرمايند آيا موالى تو وقتى كه ازدواج\r\n\r\n\r\n","description":"","footnote":"\r\n( 1 ) - در مورد اينكه   « أَوْفُوا بِالْعُقُودِ »   تنها شامل عقود مربوط به خود اشخاص مىشود يا اينكه شامل وفاء به عقود ديگران نيز مىشود استاد مد ظله در جلسهء مورخ 2 / 10 / 81 بحث نموده‌اند و در نهايت اين چنين نتيجه گرفته‌اند كه   أَوْفُوا بِالْعُقُودِ   اختصاصى به عقود مربوط به خود اشخاص ندارد .\r\n","page_name":" 4453 ","page_number":65},
  {"content":"\r\n\r\nكردى ، از آن ازدواج اطلاع داشتند ؟ وى در جواب عرض مىكند بلى آنها مىدانستند و سكوت كردند . امام عليه السلام نيز در جواب مىفرمايند سكوت آنها بعد از علمشان اقرار و اذن اجازه به نكاح تو است و لذا لازم نيست دوباره تجديد عقد نمايى « 1 » .\r\nاز استفصال امام عليه السلام معلوم مىشود اگر موالى اطلاعى از عقد نداشتند به مجرد اينكه شخص پس از آزادى مالك امر خود شده و راضى به عقد خود است كفايت نمىكند و عقد او باطل است و بايد تجديد ازدواج كند اين مسأله قدرى شبيه به مسأله معروف « من باع شيئا ثم ملكه » است با اين تفاوت كه در اينجا مملوك عقد را براى خودش انجام داده آنگاه واجد شرايط اجازه مىشود .\r\nدر مقابل اين روايت ، روايت ديگرى وجود دارد كه از آن استفاده مىشود كه نكاح مملوك پس از آزادى صحيح است . « دعائم الاسلام عن أبي جعفر عليه السلام انه سئل عن المكاتب يشترط عليه ان لا يتزوج الّا باذن الذي كاتبه حتى يؤدى مكاتبه قال : يلزمه ذلك اذا اشتراط عليه فان نكح فنكاحه فاسد مردود الّا ان يعتق فيمضى على نكاحه » « 2 »\r\nو ليكن اين روايت ضعيف السند است و نمىتواند با صحيحه معاوية بن وهب معارضه نمايد .\r\nحاصل اين شد كه اصل اولى در باب فضولى صحت است الّا مورد روايت معاوية بن وهب و در ساير موارد و لو اينكه روايات خاصه‌اى نيز بر صحت نداشته باشيم با تمسك به عمومات حكم به صحت فضولى مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) - الوسائل باب 26 من ابواب نكاح العبيد و الإماء حديث 1\r\n( 2 ) - جامع الاحاديث ج 26 ص 144 باب 19 از ابواب نكاح العبيد و الإماء ح 5\r\n","page_name":" 4454 ","page_number":66},
  {"content":"\r\n\r\n\r\n1 / 10 / 1381 يكشنبه درس شماره ( 478 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه اين درس :\r\nدر اين جلسه با مرور اجمالى بر مسأله 18 عروه و بيان مسامحاتى در تعبير مرحوم سيد بحث عدم اعتبار فوريت در اجازه ، و نفوذ اجازه بعد از ردّ ، را بررسى نموده ، سپس مسأله 19 كه معتبر نبودن لفظ خاصى در اجازه است را بيان كرده و در نهايت مسأله 20 را مطرح و با توضيح مختصر ، بررسى آن را به جلسه بعد موكول مىكنيم .\r\n* * * \r\nمتن عروه :\r\nالاقوى صحة النكاح الواقع فضولًا مع الاجازه سواء كان فضولياً من أحد الطرفين او كليهما ، كان المعقود له صغيراً او كبيراً ، حرّاً او عبداً . و المراد بالفضولى هو العقد هو العقد الصادر من غير الولى و الوكيل ، سواء كان قريباً كالاخ و العم و الخال و غيرهم او اجنبياً . و كذا الصادر من العبد او الامة لنفسه به غير اذن الولى . و منه العقد الصادر من الولى او الوكيل على غير الوجه المأذون فيه من الله او من الموكل كما اذا اوقع الولى العقد على خلاف المصلحة او تعدى الوكيل عمّا عيّنه الموكل . و لا يعتبر فى الإجازة الفورية سواء كان التأخير من جهة الجهل بوقوع العقد او مع العلم به و ارادة التروى ، او عدمها ايضاً . نعم لا تصح الاجازه بعد الرد ، كما لا يجوز الرد بعد الاجازه فمعها يلزم العقد .\r\n\r\nالف ) بيان بعضى نكات در عبارت عروة :\r\nدرباره صحت نكاح فضولى و ادلّه و اقوال آن در جلسات گذشته صحبت كرديم و اكنون به بيان نكاتى چند از عبارت مرحوم سيد مىپردازيم :\r\n\r\n1 ) معناى فضولى :\r\n\r\n","description":"","footnote":"","page_name":" 4455 ","page_number":67},
  {"content":"\r\n\r\nمرحوم سيد فرمودند : المراد بالفضولى هو العقد . ايشان فضولى را وصف عقد دانسته و به عقد تفسير كرده‌اند . ولى در اصطلاح سابقين ( قدماء ) فضولى به شخص ( عاقد ) گفته مىشد يعنى عاقدى كه در حين عقد سلطه بر عقد ندارد و كار او فضولى و تجاوز از حد است . مرحوم شيخ انصارى نيز اطلاق فضولى به عقد را تعبيرى همراه با مسامحه مىدانند .\r\nمرحوم سيد در معناى فضولى مىنويسد : هو العقد الصادر من غير الولى و الكويل . . .\r\nفضولى عقدى است كه از غير ولى و وكيل صادر شده باشد . اما اين تعبير خالى از قصور نيست و بايد قيودى به آن اضافه گردد . چون لازمه اين تعريف اين است كه اگر شخص بالغ و عاقل و رشيد ، عقدى براى خودش انجام داد فضولى باشد ، چون نه از ولىّ صادر شده و نه از وكيل ، و خود شخص ولىّ خودش نيست زيرا عرفاً انسان جداى از اوست و ولايت شخص نسبت به خودش گفته نمىشود . پس بايد براى بيان عقد فضولى اين قيد اضافه شود : عقدى كه براى غير معقود له صادر شده از غير ولىّ و وكيل باشد .\r\nمرحوم سيد مىنويسد : سواءٌ كان قريباً كالاخ و العم و الخال . . .\r\nچون عرف نوعاً براى اين موارد ولايت قائل است ايشان تصريح به ذكر فرموده‌اند كه عقد آنها فضولى است و ولايت آنها شرعى نيست .\r\nايشان موارد ديگرى را به فضولى ملحق كرده مىنويسد : و كذا الصادر من العبد او الامة لنفسه به غير اذن الولىّ :\r\nهر چند ايشان مواردى را ضميمه كرده‌اند لكن باز تعريف ايشان جامع نيست چون همه موارد فضولى را شامل نمىشود كه براى نمونه چند مورد را مىآوريم :\r\nاگر شخصى برادر زاده عيالش را براى خود عقد كند ، اين عقد از اين جهت كه صادر از وكيل و ولىّ نيست فضولى نمىباشد ولى از اين جهت كه اذن زوجه‌اش معتبر است - با اينكه زوجه ولايت بر او ندارد - فضولى مىباشد .\r\nيا اگر عبدى با اذن ولىّ ، خواهرزاده يا برادرزاده زنش را عقد كرد ، اين عقد نيز\r\n\r\n","description":"","footnote":"","page_name":" 4456 ","page_number":68},
  {"content":"\r\n\r\nفضولى است چون احتياج به اجازه زوجه‌اش دارد با اينكه او با اذن ولى اقدام كرده است . يا اگر مولا امهء خود را به عقد كسى درآورد كه قبلًا عمّه يا خاله آن امه ، زوجه آن شخص بوده‌اند اين عقد هم فضولى است .\r\nبنابراين مىتوان ضابط فضولى را اين طور بيان كرد : فضولى عقد كسى است كه در صحّت آن اذن يا اجازه ديگرى معتبر باشد .\r\n\r\n2 - موارد ديگر عقد فضولى :\r\nدر عروه آمده است : و منه العقد الصادر من الولىّ او الوكيل على غير الوجه المأذون فيه . . .\r\nاز موارد ديگر فضولى وقتى است كه شخص وكيل يا ولىّ از جانب موكل يا از سوى شارع مأذون به اين عقد نباشد و از آنچه موكل تعيين كرده تعدى كنند ، يا ولىّ بر خلاف مصلحت مولّى عنه عقدى را واقع كند .\r\nكلمهء خلاف در عبارت عروة « خلاف المصلحة » به معناى ضدّ و مفسده است نه نقيض كه عدم المصلحة باشد ، پس اگر عقدى مفسده داشته باشد فضولى است .\r\n\r\n3 ) عدم اعتبار فوريت در اجازه\r\nدر عروه آمده است : و لا يعتبر فى الاجازه الفورية . . .\r\nمسأله دو فرض دارد : فرض بسيار روشن آن در صورتى است كه كسى كه اذن او معتبر است - مثل عمه يا خاله يا مولا . . . - اصلًا نمىدانست عقدى واقع شده و بعد كه فهميد اجازه داد .\r\nفرض ديگر اينكه او از وقوع عقد اطلاع داشت ولى به جهت فكر كردن و تصميم گرفتن يا براى تأديب عاقد فضولى و امثال اينها اجازه را تأخير انداخته و در نهايت امضاء كرده است در تمام فروض اجازه مفيد است . چون از قواعد عامه و نصوص متعدّد استفاده مىشود كه تأخير اجازه عقد را از اعتبار نمىاندازد :\r\nزيرا به حسب قواعد ، علّت صحّت عقد فضولى را اين دانستيم كه عقدى كه انجام مىگيرد و لو از جانب اجنبى باشد مادامىكه فسخ نشده عقلاء آن را شىءِ تحقق\r\n\r\n","description":"","footnote":"","page_name":" 4457 ","page_number":69},
  {"content":"\r\n\r\nيافته و موجود مىدانند و به محض الحاق اجازهء اصيل آن را به اصيل منسوب مىكنند و پر واضح است كه همين اعتبار عقلائى در اجازه‌اى كه با تأخير به عقد فضولى ملحق گردد نيز موجود مىباشد .\r\nو اگر دليل صحّت عقد فضولى را نصوص خاصه هم بدانيم در روايات مواردى را مىبينيم كه بين عقد و اجازه فاصلهء زيادى واقع شده ، و با اين حال اجازه مؤثر بودهاست ، مثل صحيحه محمد بن قيس كه قبلًا خوانديم :\r\nپسر شخصى كنيز پدر را بدون اطلاع و در غياب او مىفروشد و خريدار از او صاحب اولاد مىشود و بعد از مدتها كه پدر مىآيد معامله را نمىپذيرد و بعد از مشاجره كه طبيعتاً فاصله زيادى نيز شده است اجازه مىدهد و اين اجازه را مفيد قرار داده‌اند .\r\nهمچنين صحيحه أبو عبيده حذّاء كه بحث آن گذشت : شخص كه ولايت عرفى داشت - نه شرعى - بين دو صغير عقدى منعقد كرد و از موقع عقد تا وقتى كه اينها بالغ شدند و صلاحيت اجازه پيدا كردند و اجازه دادند فاصله زيادى شد با اين حال حضرت عليه السلام عقد را تنفيذ كردند .\r\nهمين طور از اطلاق اين روايات كه فرموده‌اند : وقتى صغير بالغ شد اگر عقد را امضاء كرد ، نكاح صحيح است كه مقيّد به فرويت اجازه نشده ، عدم اعتبار فوريت استفاده مىشود .\r\n\r\n4 ) اجازه بعد از ردّ\r\nمرحوم سيد مانند بسيارى ديگر از فقها اجازه پس از ردّ را صحيح و مفيد نمىدانند و لكن دليل قابل ملاحظه‌اى براى مسأله ذكر نكرده‌اند . غالباً ادعاى اجماع كرده‌اند . ولى چون اين فرع از فروعى نيست كه در كتب قدماء مطرح باشد و اشتهار آن در كلمات متأخرين است ، چنين اجماعى نمىتواند مدرك باشد . مرحوم آقاى خويى نيز مىفرمايند : قبل از شهيد اول ما برخورد نكرديم كسى چنين مطلبى داشته باشد .\r\nمسأله رد كردن عقد به دوگونه متصوّر است :\r\n\r\n","description":"","footnote":"","page_name":" 4458 ","page_number":70},
  {"content":"\r\n\r\n1 - / شخص عملًا با عقد مخالف است و شرايط آن را قبول ندارد لكن بعد ، با او صحبت مىكنند يا از او خواهش مىكنند و او مىپذيرد ، واضح است كه در اين گونه موارد كه انشاء ابطال نكرده ، عرف و عقلاء مخالفت قبلى او را موجب ابطال و از بين رفتن صحّت تأهلى آن عقد ندانسته و بلا اشكال با توافق بعدى عقد به او منتسب مىشود و صحيح است . و معمولًا به اين صورت است كه انشاء ابطال نمىكنند فقط به عقد واقع شده رضايت نمىدهند و ايراد مىگيرند كه اين چه كارى بود كه كرديد ، و اينها مانع نمىباشد .\r\n2 - / در وقت اجازه بگويد : من انشاء عقد را ابطال و قرار شما را باطل كردم ، ولى بعد موافقت مىكند . در اين مورد ممكن است كسى تأمل داشته باشد .\r\nو لكن در اينجا نيز دليل نداريم كه با انشاء ابطال ، عقد از صحّت تأهّليه بيفتد كه ديگر قابل صحّت فعلى نباشد . شاهد صحّت در قسم اول صحيحه محمد بن قيس است كه كار به منازعه و محكمه قضائى كشيده شد و معنايش عدم موافقت و رضايت پدر به عقد بوده است ، و او بعد از مقدماتى راضى شد با اين حال امام عليه السلام حكم به كفايت آن كرده‌اند . و در قسم دوم هم گفتيم دليلى بر مطلب وجود ندارد .\r\nبله اصيل ( طرف ديگر عقد ) بايد به عقد و لو استصحاباً ملتزم باشد و اگر بعد از ردّ منصرف شد و گفت : من عقد را كالعدم و قرار را كلا قرار قرار دادم البته آن عقد فايده‌اى ندارد و با اجازه ، قابل تصحيح نيست ، همانطور كه آقاى خويى فرموده و خلافاً للشيخ كه البته در اينجا نمىخواهيم همه فروعات بحث فضولى را مطرح كنيم .\r\nو اين نكته را بايد توجه داشت كه با قبول بعد از ردّ ، معامله جديد ( معاطاتى ) صورت نگرفته كه عقد مستأنف باشد بلكه على التحقيق تنفيذ همان عقد سابق است و قول صحيح هم كاشفيت است كه آن را در جلسات آينده بحث مىكنيم .\r\n\r\n5 ) ردّ بعد از اجازه\r\nمرحوم سيد مىنويسد : كما لا يجوز الرّد بعد الاجازة فمعها يلزم العقد\r\nرد نمودن عقد بعد از اجازه دادن فايده‌اى ندارد چون با اجازه عقد لازم شده\r\n\r\n","description":"","footnote":"","page_name":" 4459 ","page_number":71},
  {"content":"\r\n\r\nاست ، همانطور كه در معامله لازم عاقد حقّ ردّ ندارد ، مگر در موارد خيارى كه موارد خاصى است خارج از فرض مسأله است .\r\n\r\nب ) عدم اعتبار لفظ خاص در اجازه\r\n\r\nمتن عروه :\r\nلا يشترط فى الاجازه لفظ خاص بل تقع بكلّ ما دلّ على إنشاء الرضا بذلك العقد ، بل تقع بالفعل الدال عليه .\r\nدر اجازه لفظ خاصى معتبر نيست بلكه هر لفظ يا فعلى كه دلالت بر انشاء رضايت كند كافى است و لكن در هر حال بايد انشاء رضايت وجود داشته باشد و مجرّد رضايت باطنى كه در ظاهر انشاء نشده و يا چيزى بر آن دالّ نباشد كفايت نمىكند حتى اگر يقين به رضايت او باشد .\r\nدر بحثى كه سابقاً دربارهء   « أَوْفُوا بِالْعُقُودِ »   داشتيم مراجعه كرديم به نظر شيخ ديديم ايشان مىفرمايد : وجوب وفا و ترتيب اثر منحصر به عقد خود شخص نيست بلكه عقد ديگران را هم مىگيرد ، و هر كسى نسبت به همه عقود و لو عقود ديگران بايد ترتيب اثر صحت بدهد و لكن بعد از تحصيل قيودى كه شرعاً و معتبر است مثل اذن من له الاذن . بلكه مرحوم شيخ معتقدند رضايت كافى است و همين كه مجيز رضايت به عقد داشته باشد - حتى اگر طرف مقابل هم نفهمد - خودش بايد معامله صحت كند و علم به رضايت او از جانب طرف ديگر هم معتبر نيست . ولى ما عرض كرديم : در اضافه عقد به شخص ، عقلا انشاء را معتبر مىدانند هر چند فعلى دالّ بر آن باشد و علم به رضايت را كافى ندانسته و عقد را فضولى مىدانند همانطور كه رضايت هم به تنهايى كافى نيست .\r\n\r\nج ) شرطيت علم مُجيز به اينكه اختيار دارد به عقد ملتزم نشود يا ردّ كند :\r\n\r\nمتن عروه :\r\nيشترط فى المجيز علمه بأنّ له أن لا يلتزم بذلك العقد فلو اعتقد لزوم العقد عليه فرضى به لم يكلف في الاجازه . نعم لو اعتقد لزوم الاجازه عليه بعد العلم بعدم لزوم العقد ، فأجاز فان كان على وجه التقييد لم يكلف و إن كان على وجه الداعى يكون كافياً .\r\n\r\n","description":"","footnote":"","page_name":" 4460 ","page_number":72},
  {"content":"\r\n\r\nمىفرمايند : بايد مجيز بداند كه اختيار اين عقد با اوست و اگر اجازه ندهد عقد منعقد نمىشود . پس اگر معتقد بود كه اين عقد شرعاً لازم است و اجازهء او دخالت ندارد و شرع اين زن را زوجه ، و آن مرد را شوهر قرار داده ، و چون لزوم شرعى دارد مىپذيرد و خارجاً اجازه مىدهد ، چنين اجازه‌اى مؤثر نيست و بايد مجيز معتقد باشد كه با اجازه او اين عقد فعليت پيدا مىكند .\r\nمرحوم سيد در فرض ديگر مىنويسد :\r\nاما اگر معتقد باشد اجازه او مؤثر است و عقد با آن فعليت پيدا مىكند ولى شرعاً وظيفه دارد و بر او واجب است چنين اجازه‌اى را بدهد . در اينجا دو صورت دارد :\r\nاول : اگر اجازهء او به نحو تقييد باشد يعنى وجوب تكليفى آن منشأ براى چنين اجازه‌اى شده و اگر معتقد به وجوب نبود اجازه نمىداد و بعلاوه ، اين نكته را در انشاء اخذ كرده است در اين صورت اجازه صحيح نيست .\r\nدوم : ولى اگر اعتقاد به وجوب براى او تنها ايجاد داعى كرده باشد . يعنى چون به وجوب معتقد شده اجازه داده است ، در اين صورت صحيح است . همانطور كه در معاملات اگر شخصى به خيال اينكه معامله‌اى ضررى نيست و نفع دارد معامله كند و بعد معلوم شود ضررى بوده يا سود ندارد ، در اينجا چون تخلّف داعى است معامله صحيح است زيرا در انشاء عقد بيع نيامده كه معامله مىكنم به شرط اينكه ضرر نكنم يا سود ببرم . ولى اگر در خود انشاء درج كند به نحوى كه وحدت مطلوب باشد صحت معامله مشكل است . در اين بحث نيز در انشاء اجازه بگويد : عقدى را اجازه مىدهم كه ملزم هستم اين كار را بكنم و اگر ملزم نبود اجازه نمىدادم ، اين صحيح نيست .\r\nولى اگر در انشاء آن را مقيد نكرد بلكه اعتقاد او منشأ اجازه شد لكن على الاطلاق امضاء كرد اين تخلّف داعى است و اشكال ندارد . بررسى اين مسأله را ان شاء اللّه در جلسه آينده دنبال مىكنيم .\r\n« و السلام »\r\n\r\n","description":"","footnote":"","page_name":" 4461 ","page_number":73},
  {"content":"\r\n\r\n\r\n2 / 10 / 1381 دوشنبه درس شمارهء « 479 » كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا پيرامون توقف صحت اجازه به علم مجيز به اينكه مىتواند عقد را امضا نكند سخن گفته ، ضمن رفع قصورى كه در عبارت عروه است خود قائل به تفصيل مىشويم و اجازه‌اى كه مجيز از دخالت آن در صحت عقد وضعاً يا عدم وجوب آن بر خود تكيفاً بىخبر است را در صورتى كافى نمىدانيم كه آن را به اعتقاد نادرست خود مقيد كرده و على الاطلاق امضا نكرده باشد . سپس به مسألهء كاشف و ناقل بودن اجازه مىپردازيم و با بيان سه نظريه در كشف ، چهار تصوير براى كشف حقيقى ذكر مىكنيم .\r\n* * * \r\nالف : اشتراط علم مجيز به توقف عقد بر اجازهء او در صحت آن\r\nمتن عروة مسأله 20 - يشترط فى المجيز علمه بان له ان لا يلتزم بذلك العقد فلو اعتقد لزوم العقد عليه فرضى به لم يكف فى الاجازة نعم لو اعتقد لزوم الاجازة عليه بعد العلم بعدم لزوم العقد فاجاز فان كان على وجه التقييد لم يكف و ان كان على وجه الداعى يكون كافياً .\r\n\r\n1 . توضيح عبارت عروة :\r\nصاحب عروه مىفرمايند : در صحت عقد فضولى شرط است كه آن كسى كه\r\n\r\n","description":"","footnote":"","page_name":" 4462 ","page_number":74},
  {"content":"\r\n\r\nاجازه مىدهد علم داشته باشد كه بدون اجازهء او عقد صحيح نيست و او اختيار دارد عقد را امضاء نكند بنابراين اگر به اعتقاد اينكه لازم است به آن عقد پاىبند باشد به آن راضى شد اجازهء او مفيد نيست و عقد را تصحيح نمىكند . بلى اگر مىدانست كه عقد بر او لازم نيست ولى اعتقاد داشت اجازه دادن بر او تكليفاً واجب ، است در اين صورت نيز اگر اجازه‌اش مقيد به اين اعتقاد ( وجوب اجازه دادن ) بود باز كافى نيست ، اما اگر اين اعتقاد نادرست تنها براى او ايجاد داعى كرد و او عقد را مطلقاً ( خواه اجازه بر او واجب باشد يا نه ) اجازه داد در اين صورت عقد صحيح و لازم مىشود .\r\n\r\n2 . بيان قصور عبارت توسط استاد مد ظله\r\nتعبيرى كه مرحوم سيد براى بيان شرط مذكور به كار برده شامل دو فرع ديگر مىشود و مقتضى بطلان آنها مىباشد . در حالى كه قاعدتاً خود صاحب عروه هم به بطلان آن ملتزم نيست .\r\n\r\nفرع اول : اگر كسى در مورد قرارى كه واقعاً متوقف بر اجازهء او بوده ولى او نمىدانست ،\r\nاز نظر شرعى آيا متوقف بر اجازه و قبول او نيز هست يا نه ، رضايت دهد ، مثلًا نمىدانست اين قرار از عقود است كه بر قبول او توقف دارد يا از ايقاعات ، ولى در عين حال با آن موافق بود و رضايتش را اظهار كرد . مقتضاى كلام سيد رحمه الله كه مىگويد : شرط صحت اجازه ، علم مجيز است به اينكه عقد بدون اجازهء او صحيح نيست و او اختيار دارد كه اجازه ندهد اين است كه در اين مسأله اجازهء او مفيد نباشد در حالى كه اگر كسى حكم اين مسأله را نمىدانست ولى احتمال مىداد اجازهء او در صحت عقد دخالت داشته باشد و حقيقتاً اجازه داد آن عقد صحيح و لازم مىشود و قاعدتاً خود مرحوم سيد نيز اين را مىپذيرند .\r\nالبته در ذيل مسأله كه مىگويد : « فلو اعتقد لزوم العقد عليه فرضى به لم يكف فى\r\n\r\n","description":"","footnote":"","page_name":" 4463 ","page_number":75},
  {"content":"\r\n\r\nالاجارة » تعبير بهترى است كه اين فرع آن را نقض نمىكند . پس تعبير بهتر اين است كه بگوييم اعتقاد به عدم دخالت اجازه ، مضرّ است نه اينكه علم به دخالت شرط صحت باشد .\r\n\r\nفرع دوم : كسى كه به اشتباه اعتقاد پيدا كرد كه اجازهء او در صحت عقد هيچ نقشى ندارد ولى در عين حال خود به آن عقد مايل است و اجازه مىدهد\r\nدر اينجا نيز با اينكه او علم به دخالت اجازه‌اش ندارد ولى چون رضايتش مستند بر اعتقاد نادرستش نيست و او عقد را على الاطلاق خواهان است عقدش صحيح است . در حالى كه مقتضاى صدر كلام سيد رحمه الله بطلان آن است . مثلًا اگر ثيبه‌اى را پدرش بدون اذن او عقد كند و او با حكم شرعى آشنا نبوده اعتقاد به لزوم آن عقد داشته باشد ولى در عين حال به آن عقد مايل باشد و موافقت خود را اظهار بدارد در اينجا نيز شكى نيست كه اگر اعتقاد به عدم دخالت اجازه داشت ولى در عين حال خودش هم موافق بود و اجازه داد عقد صحيح مىشود .\r\nپس تعبير صحيح و كامل به اين گونه است كه بگوييم شرط صحت اجازه اين است كه مجيز اعتقاد به عدم دخالت اجازه داشته باشد و اگر اعتقاد به عدم دخالت اجازه داشت بدون اينكه اجازه‌اش را مستند به اين اعتقاد كند عقد را على الاطلاق امضا كند . يا به طور خلاصه‌تر ، بگوييم : مجيزى كه اعتقاد به عدم دخالت دارد اجازه‌اش را مستند به اعتقاد خود نكند . خلاصهء آنچه گفته شد مىتوان به شكل ذيل ترسيم نمودار :\r\nمقتضاى صدر عبارت عروه مقتضاى بيان استاد 1 مجيز اعتقاد به عدم دخالت دارد و على الاطلاق اجازه مىدهد باطل صحيح 2 مجيز اعتقاد به عدم دخالت دارد و اجازه را مقيد به اعتقادش مىكند باطل باطل 3 مجيز مىداند اجازه‌اش دخيل است و على الاطلاق اجازه مىدهد صحيح صحيح 4 مجيز مىداند اجازه‌اش دخيل است و مقيداً به آن علم اجازه مىدهد صحيح صحيح 5 مجيز نمىداند اجازه‌اش دخيل است و در عين حال على الاطلاق اجازه مىدهد باطل صحيح\r\n\r\n","description":"","footnote":"","page_name":" 4464 ","page_number":76},
  {"content":"\r\n\r\nلازمهء صدر عبارت سيد اين است كه صورت اول و پنجم باطل باشد در حالى كه بايد آن را صحيح شمرد .\r\n\r\n3 . مناقشهء استاد مد ظله بر كلام صاحب عروه\r\nصاحب عروه تفاوت قائل شده ميان حكم وضعى اجازه و تكليفى آن .\r\nاز نظر حكم وضعى براى صحت عقد فضولى ، علم به عدم دخالت اجازه را مانع مىداند ولى از نظر حكم تكليفى تفصيل قائل شده و مىگويد اگر اجازه‌اش را مقيد كرده باشد به اعتقاد به وجوب اجازهء عقد بر او و بگويد چون اجازه دادن بر من واجب است با اين عقد موافق هستم مفيد نيست اما اگر وجوب اجازه تنها داعى بر رضايت او شود و او على الاطلاق ( وجبت عليه الاجازه ام لا ) رضايت دهد آنا اجازه صحيح است .\r\nولى به نظر ما ، فرقى ميان دو صورت نيست . در صورت اول نيز اگر اجازه‌اش را مقيد به اعتقاد به عدم دخالت نكند و اين اعتقاد تنها داعى براى اجازهء او شده باشد همان گونه كه در مثال اول نمودار آورديم عقدش صحيح است . پس اينكه سيد رحمه الله در صورتى كه اعتقاد داشت عقد بر او لازم است و اجازه‌اش دخيل نيست اما راضى شد ، على الاطلاق مىفرمايد كافى نيست صحيح نمىباشد و بايد آن را مقيد كنيم به جايى كه رضايتش مستند به آن اعتقاد نادرست باشد نه اينكه اعتقادش جنبهء داعى داشته باشد و در مقام انشاء على الاطلاق رضايت دهد .\r\n\r\n4 . بيان وجه مختار استاد مد ظله\r\nبطور كلى در اينكه آيا علم به حكم مىتواند در خود آن حكم تأثير داشته باشد يا نه ؟ مثلًا در ما نحن فيه آيا علم به صحت اجازه در صحت اجازه دخيل است يا نه ؟\r\nبرخى اشكال عقلى كرده و گفته‌اند مستلزم دور محال است لكن اين مطلب مورد بحث واقع شده و طبق نظر بعضى اشكال عقلى آن حل شده است و لذا از اين جهت به مختار سيد رحمه الله اشكالى وارد نمىشود ولى عمده اين است كه اثباتاً دليلى وجود ندارد كه شرط صحت اجازه را علم به تأثير آن يا عدم علم به بىتأثير بودن آن\r\n\r\n","description":"","footnote":"","page_name":" 4465 ","page_number":77},
  {"content":"\r\n\r\nبدانيم . لذا در باب وصيت كه برخى آن را از عقود مىشمارند اگر كسى خيال مىكرد از ايقاعات است و در عين حال آن را قبول نمود و لو در واقع تماميت عقد منوط به قبول او بوده واو علم به تأثير قبول خويش نداشته ولى اين وصيت تمام و بر او لازم مىشود . بلى مقتضاى اطلاق صحيحهء ابن بزيع « 1 » ( كه در مورد زنى كه در حال سكر خود را به تزويج مردى در آوُرد و پس از افاقه و اظهار ناراحتى به گمان اينكه عقد بر او لازم است به آن تن داد و با او زندگى كرد ، حضرت مىفرمايند : اينكه او به آن ازدواج تن داد علامت رضايت او است و عقد صحيح و تمام است ) ، اين است كه رضايتى كه مبتنى بر اعتقاد نادرست است هم مفيد مىباشد .\r\nولى با توجه به آنچه گفته شد بايد اين روايت را حمل بر موردى كرد كه رضايتش مقيد به اعتقاد او نبوده بلكه صرفاً آن گمان ، داعى بر اظهار رضايت او شده است .\r\nنظير معاملاتى كه بسيارى از مردم به خيال اينكه سودمند است انجام مىدهند و ما مىدانيم اگر از ضرر آن مطلع شوند اقدام به چنين معامله‌اى نخواهند كرد در عين حال همه بر مبناى تفكيك ميان تقييد و داعى و اينكه عاقد عقد را به سود داشتن مقيد نكرده ، بلكه تنها اين گمان داعى بر اقدام او شده است ، حكم به صحت اين معامله مىكنند .\r\nپس بايد تفصيل قائل شد بين جايى كه اعتقاد لزوم عقد بر مجيز وضعاً يا وجوب اجازه بر او تكليفاً منشأ اجازهء او شده باشد و موردى كه رضايت و اجازهء خود را مقيد به لزوم عقد وضعاً يا وجوب اجازه تكليفاً كرده باشد كه عقد در صورت اول ( داعى ) صحيح و لازم و در صورت دوم ( تقييد ) باطل است .\r\nالبته ما پيشتر در مورد كسى كه مثلًا به منظور سرقت از ميزبانى اجازهء ورود به منزلش را بگيرد و چون ميزبان خبر از نيت او ندارد به او اجازهء ورود دهد مىگفتيم ميزبان اعلام رضايت و اباحهء تصرف را از روى اطمينانى كه داشته مقيد به عدم نيت سوء شخص وارد نكرده و به لفظ هم چيزى نگفته يعنى اعتقاد نادرستش براى او ايجاد داعى كرده و با اينكه تخلف داعى در جاهاى ديگر مضر نيست ، ولى با اين حال در مواردى از اين قبيل تصرف و ورود آن شخص را جايز نمىدانيم همچنان كه در مورد صحيحهء ابى ولّاد فتواى غلط ابو حنيفه داعى بر تحليل شخص توسط\r\n\r\n\r\n","description":"","footnote":"\r\n( 1 ) - وسائل ابواب عقد النكاح و اولياء العقد باب 14 ح 1\r\n","page_name":" 4466 ","page_number":78},
  {"content":"\r\n\r\nقاطرچى شده بود نه اينكه رضايت خود را به صحت فتواى او مقيد كرده باشد و حضرت در اين مورد ( تخلف داعى ) نيز حكم به عدم صحت آن تحليل نمودند .\r\nولى حقيقت اين است كه مضر بودن تخلف داعى در اين گونه موارد به خاطر وجود بناى عقلا بر بطلان تحليل و انشاء و اباحهء مالك است . زيرا هر موردى كه عقلا تصرف كسى را تعدّى در مال ديگران بدانند حتى در مورد تخلف داعى ، عقد و انشاء را باطل مىدانند لذا در مورد عقد سكرى چون او خود ( به نحو داعى ) تن به رضايت داده و عرفاً تعدى به حقوق ديگران محسوب نمىشود لذا تخلف داعى مبطل اجازهء او نمىشود .\r\n\r\nب ) آيا اجازه كاشف است يا ناقل\r\n\r\nمتن عروه مسأله 21 -\r\nالاجازة كاشفة عن صحة العقد من حين وقوعه فيجب ترتيب الآثار من حينه .\r\nيكى از مسائل مهم عقد فضولى كه فقها تفصيل آن را بيشتر در كتاب بيع متعرض شده‌اند اين است كه آيا اجازهء مجيز كاشف است يا ناقل در اينجا ما به اختصار بحث خواهيم كرد . ابتدا اين مسأله را از نظر قواعد دنبال مىكنيم سپس به مفاد روايات نظر خواهيم افكند .\r\n\r\n1 . بيان اقوال در مسأله :\r\nدر اين مسأله چهار قول وجود دارد :\r\n\r\nقول اول كشف حقيقى :\r\nبدين معنا كه اجازه را حقيقتاً كاشف از صحت عقد از زمان وقوعش بدانيم و از همان موقع آثار صحت بر آن مترتب كنيم لذا اگر كسى بداند اصيل حتماً اجازه خواهد داد از همان اول مىتواند آثار صحت بر آن عقد مترتب كند .\r\n\r\nقول دوم كشف انقلابى :\r\nمرحوم آقاى حكيم كه اين مسأله را به تفصيل مورد بحث قرار داده‌اند خود اين قول را اختيار مىكنند و مراد اين است كه تا پيش از اجازه عقد را فاسد بدانيم و كسى هم نتواند آثار صحت مترتب كند ولى همين‌كه اصيل اجازه داد همان عقد فاسد به حكم شارع منقلب به عقد صحيح مىشود و در\r\n\r\n","description":"","footnote":"","page_name":" 4467 ","page_number":79},
  {"content":"\r\n\r\nنتيجه بايد پس از اجازه آثار صحت را از همان زمان اول وقوع عقد مترتب كنيم .\r\n\r\nقول سوم كشف حكمى :\r\nكه مختار ما و عده‌اى ديگر ، همين وجه است بدين معنا است كه تا پيش از اجازه عقد را نه حقيقتاً صحيح بدانيم و نه بعداً آن را منقلب به صحت كنيم لكن پس از اجازهء اصيل تنها آثار صحت را به حكم شارع تنزيلًا بر آن مترتب كنيم هر چند خود عقد را در مقام ثبوت و واقع صحيح نمىدانيم به عبارت ديگر پس از اجازه نيز عقد فاسد است لكن به حكم شارع آن را به منزلهء صحيح دانسته و آثار صحت را از اول بر آن مترتب كنيم .\r\n\r\nقول چهارم نقل :\r\nيعنى اجازه نه حقيقتاً كاشف از صحت عقد از ابتدا مىگردد و نه حكماً و نه موجب مىشود كه عقد از اول منقلب مىگردد بلكه عقد را از همان زمان اجازه تصحيح مىكند .\r\n\r\n2 . تصويرات مختلف در كشف حقيقى\r\nمرحوم آقاى حكيم مىفرمايند كسانى كه قائل به كشف حقيقى هستند تقريبات مختلفى كرده‌اند كه در مجموع چهار تصوير مىشود :\r\n\r\nتصوير اول : اينكه اجازه را كاشف حقيقى مىدانيم\r\nبدين جهت است كه عقد به دليل   أَوْفُوا بِالْعُقُودِ   سبب تام براى ملكيت است بنابراين از همان زمان اول عقد صحيحاً واقع شده و اجازه كاشف از آن است و بايد آثار صحت مترتب شود . ايشان به محقق كركى در جامع المقاصد نسبت مىدهند كه اين وجه را اختيار كرده است .\r\n3 .\r\n\r\nمناقشهء مرحوم آقاى حكيم\r\nدر مستمسك به اين وجه اشكال مىكند كه اين تقريب با ادلهء اجازه كه قائل به اين وجه ، به آن معترف است منافات دارد چگونه مىتوان عقد بدون اجازه را سبب تام دانست و در عين حال آن را به لحوق اجازه مشروط كرد ؟ !\r\n4 .\r\n\r\nنقد ايراد مرحوم آقاى حكيم توسط استاد\r\nمد ظله\r\nالبته تقريبى كه مرحوم آقاى حكيم براى محقق ثانى بيان كرده‌اند واضح البطلان است ولى آيا مىتوان گفت فقيهى همچون محقق كركى به آن ملتزم است ؟ به نظر ما\r\n\r\n","description":"","footnote":"","page_name":" 4468 ","page_number":80},
  {"content":"\r\n\r\nمراد محقق ثانى اين است كه فقط به حسب انشاء ، نفس عقد به دليل اوفوا بالعقود براى سببيت تامه كافى است لذا اگر به دليل خاص ديگرى شرطى بر آن اضافه شد البته آن را مقيد مىكند و گرنه بايد در عقدى كه اصيل تا پايان ، اجازه ندهد نيز قائل به صحت آن شويم بديهى است نسبت دادن چنين سخنى به امثال محقق ثانى بسيار بعيد است و مراد ايشان هرگز چنين نيست بلكه مراد اين است كه عقد فضولى انشاءً به دليل عمومات ، علت تامه براى حصول مضمون است و به واسطهء ادلهء لزوم لحوق اجازهء اصيل آن را مقيد به اجازهء او خواهيم كرد . بنابراين به نظر ما تصوير اول درحقيقت به يكى از سه تصوير آتى بازگشت مىكند .\r\n\r\nتصوير دوم : كه ميرزاى رشتى به آن قائل است . اين است كه رضايت شرط شده در صحت عقد اعم از فعلى و تقديرى است\r\nزيرا كسى كه ملتفت نيست ولى مىدانيم اگر متوجه شود رضايت مىدهد همين رضايت تقديرى براى صحت عقد كفايت مىكند . در عقد فضولى هم وقتى كه اصيل اجازه داد كشف از رضايت تقديرى او از همان ابتداى وقوع عقد مىكند . بنابراين در اين تصوير نيز اگر كسى از همان ابتدا مىداند اصيل اجازه خواهد داد مىتواند آثار صحت را از همان اول و قبل از تحقق اجازه بر آن عقد مترتب كند .\r\n\r\nتصوير سوم : اينكه شرطيت رضايت اعم از تقارن عقد با آن يا تعقب عقد به آن است\r\nو چون تعقب وصفى است كه هر عقد فضولى كه به آن اجازه ملحق شود از همان ابتدا به آن متصف است و تمام شرايط متحقق بوده لذا عقد از اول صحيح واقع گشته است .\r\n\r\nتصوير چهارم : اينكه صاحب جواهر به آن ملتزم شده ، اين است كه شرط صحت ، خود اجازه است\r\nو نه وصف تعقب و نه به نحو اجازهء تقديرى لكن به نحو شرط متأخر ، كه در احكام شرعى التزام به شرط متأخر مانعى ندارد .\r\nتوضيح مطلب : درست است كه شرايط موضوع هميشه بايد با خود موضوع مقارن باشد تا علل مؤثر واقع شوند زيرا بدون تحقق موضوع و شرايط آن هيچ‌گاه معمول متحقق نمىشود ، ولى اين مطلب مختص به علل عقلى و فلسفى است نه علل شرعى . در علل شرعى قيود موضوع در واقع معرّف موضوع حكم هستند و\r\n\r\n","description":"","footnote":"","page_name":" 4469 ","page_number":81},
  {"content":"\r\n\r\nتأخر آن اشكالى ندارد و منظور از شرط كه در احكام شرعيه به كار مىرود همان قيد موضوع است و صرفاً به خاطر تشابه با شرط تكوينى به آن اطلاق شرط مىشود .\r\nالبته حكم شارع به صحت از امور تكوينى است كه براى تاثير ضوابط خاص خودش همچون حصول شرط و مقتضى را بايد دارا باشد ولى در اينجا اين نيز حاصل است زيرا علت حكم ، وجود علمى موضوع و شرايط آن ، و ارادهء شارع است و وجود علمى اجازه براى شارعى كه پس از تحقق موضوع عقد فضولى مىداند مجيز اجازه خواهد داد متحقق است لذا با ارادهء خود حكم به صحت آن مىكند . پس اشكالى به التزام به شرط متأخر در احكام و اعتبارات شرعيه وارد نمىشود .\r\nدر هر حال ، اين تصويرات از جهت اشكال عقلى به حسب مقام ثبوت مانعى در آنها نيست ولى براى صحت و بطلان آنها نياز به اثبات دارد كه ان شاء اللّه در جلسهء آينده اين مبحث را پيگيرى مىكنيم .\r\n« * و السلام * »\r\n\r\n","description":"","footnote":"","page_name":" 4470 ","page_number":82},
  {"content":"\r\n\r\n\r\n3 / 10 / 1381 سه‌شنبه درس شمارهء ( 480 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nبحث در مسئلهء 21 عروه بود و گذشت كه در مسئلهء كشف و نقل چهار نظريه است : كشف حقيقى ، كشف انقلابى ، كشف حكمى و نقل .\r\nبراى كشف حقيقى مرحوم آقاى حكيم چهار تصوير ذكر كرده‌اند و گذشت كه تصوير اول از اين چهار وجه به يكى از وجوه ديگر برمىگردد « 1 »\r\nدر اين جلسه ، ادامه بحث جلسه گذشته پىگيرى شده و مفاد   أَوْفُوا بِالْعُقُودِ   تجزيه و تحليل گرديده و نظر نهايى استاد مد ظله از   أَوْفُوا بِالْعُقُودِ   را مطرح خواهيم نمود .\r\n* * * \r\n1 - [ أَوْفُوا بِالْعُقُودِ دلالت مىكند كه عقد علت تامه براى حصول نقل و انتقال و مضمون عقد است 
  ]\r\nتوضيح مطلب اين است كه قبل از مرحوم آقاى حكيم رحمه الله ، شيخ انصارى قدس سرّه نيز اين بحث را در مكاسب مطرح كرده كه   أَوْفُوا بِالْعُقُودِ   [ مائده / 1 
  ] دلالت مىكند كه عقد علت تامه براى حصول نقل و انتقال و مضمون عقد است ، سپس اگر رضايت و اجازهء بعدى آمد كشف مىكند كه آن علت اثر خودش را داشته است .\r\nاين مطلب به حسب ظاهرش بيّن البطلان است . زيرا فرض اينكه عقد علت تامه باشد و از طرف ديگر احتياج داشته باشد كه بعداً اجازه بيايد و با آن اجازه تأثير عقد را كشف كنيم ، تناقض صدر و ذيل است .\r\n\r\n\r\n","description":"","footnote":"\r\n( 1 ) - مستمسك العروة 14 / 494\r\n","page_name":" 4471 ","page_number":83},
  {"content":"\r\n\r\nبه نظر مىرسد كه مثل محقق كركى كه قائل به كشف حقيقى و عليت تامّه بودن عقد هستند نظرشان به اين است كه مقتضاى   أَوْفُوا بِالْعُقُودِ   و عموم آن ، اين است كه عقد علت تامه باشد سپس اگر به واسطهء ادلهء ديگرى ما اشتراط اذن يا اجازه از من له الإذن يا من له الإجازه را استفاده كرديم اين شرط نيز دخيل در علت خواهد بود . و دخالت اين شرط به يكى از سه وجهى است كه در ساير احتمالات كشف حقيقى آمده است . بنابراين ، اگر عقدى واقع شد و متعقب به اجازهء بعدى شد [ كه اين تصوير را شيخ به جماعتى از معاصرين خود نسبت داده است 
  ] عقد از اول محكوم به صحت است . پس برگشت كلام جامع المقاصد به وصف تعقب است كه شرط مقارن است و يا به آن كه برخى گفته‌اند كه در علم الهى اجازه بعداً مىآيد پس شرط ، مقارن است و احتمال دارد نظر جامع المقاصد به همان تصوير ميرزاى رشتى برگشت كند كه مىفرمايد : شرط تأثير عقد ، رضايت تقديرى است و اجازه كاشف از وجود اين شرط در حال عقد است هر چند احتمال اينكه نظر جامع المقاصد به اين تصوير باشد بعيد است . و ممكن است كلام جامع المقاصد به كلام صاحب جواهر رجوع كند كه مىفرمايد : شرط در علل شرعيه قيد موضوع حكم است و مانع عقلى از تأخر شرط در علل شرعيه نيست .\r\n\r\n2 ) عدم كفايت رضايت تقديرى\r\nيكى از وجوه كشف حقيقى نظريّهء ميرزاى رشتى است كه فرمود : اجازهء لاحق كشف مىكند كه عقد مقرون به رضايت بوده است هر چند آن رضايت ، رضايت تقديرى باشد يعنى لو التفت لكان راضياً لكن اين وجه دو بحث دارد يكى صغروى و ديگرى كبروى . بحث صغروى اين است كه آيا رضايت تقديرى كافى است يا نه ؟\r\nبحث كبروى اين است كه آيا اجازه لازم است يا آنكه رضايت فعلى يا تقديرى كافى است ؟\r\nدر مورد بحث صغروى ، رضايت تقديرى كافى نيست زيرا گاهى اوقات اگر\r\n\r\n","description":"","footnote":"","page_name":" 4472 ","page_number":84},
  {"content":"\r\n\r\nشخص را حين عقد ملتفت كنند كه عقدى با اين خصوصيات واقع شده است آيا شما راضى هستى يا نه ؟ ممكن است شخص در إمضاى عقد ترديد كند يا حتى كراهت داشته باشد اما مدتى كه گذشت و مثلًا قيمتها تنزّل پيدا كرد و امضاى عقد به مصلحت او بود آن را امضا كند پس اجازهء لاحق كاشف از رضايت شخص به هنگام عقد حتى به نحو رضايت تقديرى نيست .\r\nاز صحيحهء محمد بن قيس نيز كفايت رضايت تقديرى استفاده نمىشود بلكه رضايت و اجازهء بعدى در صورت كراهت تقديرى يا فعلى هم كافى است مضمون روايت اين است كه شخصى كنيزى داشته و پسرش بدون اذن او كنيز را به ديگرى فروخته و سپس مالك اطلاع پيدا كرده و كار به مخاصمه كشيده شده است و مالك نسبت به اين بيع كراهت داشته لكن بعداً به اين بيع راضى شده و بيع را امضاء مىكند و بيع تصحيح مىشود با آنكه به هنگام عقد مالك هيچ‌گونه رضايتى نه رضايت فعليّه و نه تقديريّه نداشته است بلكه بعد از اطلاع از بيع كراهت پيدا كرده است پس به هنگام بيع كراهت تقديرى ( نه رضايت تقديرى ) داشته است و چون به هنگام بيع بىاطلاع بوده پس هيچ‌يك از رضايت فعلى و كراهت فعلى را نداشته است ولى هنگام بيع كراهت تقديرى داشته است ولى با امضا تصحيح شده است پس كاشفيت اجازه از رضايت تقديرى صغروياً درست نيست .\r\n\r\n3 ) از نظر كبروى آيا اجازه و انشاء معتبر است يا آنكه رضايت فعليه يا تقديرى كافى است ؟\r\nدر اينجا چند بحث كبروى قابل طرح است . يك بحث كبروى اين است كه آيا اجازه و انتساب عقد به من له حق الإجازة و الإذن معتبر است يا آنكه رضايت فعلى يا تقديرى مالك بدون انتساب عقد يا اذن و اجازه به من له الإذن و الإجازه كفايت مىكند ؟ اين بحث يك بحث كبروى است كه اختصاص به تصوير ميرزاى رشتى ندارد و دربارهء دو تصوير ديگر كشف حقيقى كه وصف تعقّب به اجازه يا علم الهى به\r\n\r\n","description":"","footnote":"","page_name":" 4473 ","page_number":85},
  {"content":"\r\n\r\nوجود شرط كه هر دو شرط مقارنند نيز مىآيد .\r\nبحث كبروى ديگرى در اينجا اين است كه آيا صرف علم به رضاى فعلى يا بعدى مالك كافى است يا احتياج به انشاء اذن و اجازه مىباشد ؟ آنچه اينجا مطرح است اين مبحث كبروى دوم است .\r\nبه نظر مىرسد از نظر كبروى در سيرهء عقلاء مجرد اينكه من بدانم من له الحقّ بعداً به عقد راضى مىشود براى اينكه از الآن آثار صحت را بار كنم كفايت نمىكند بلكه حتى علم به رضايت فعلى و كنونى او ( نه رضايت بعدى او ) بدون انشاء را سيرهء عقلاء در مبادلات و معاوضات كافى نمىدانند چه رسد به رضايت بعدى .\r\nبله آنچه رضايت تنها ( فعلى يا بعدى ) طبق سيرهء عقلاء ظاهراً كافى است و احتياج به انشاء ندارد در تصرفات خارجى است نه در باب معاملات و معاوضات .\r\nمثلًا اگر من بخواهم در ملك زيد بنشينم و غذاى او را بخورم يا سكنايى داشته باشم و مىدانم او راضى است اين تصرف من اشكالى ندارد و مجرد رضايت او در جواز تصرف كافى است .\r\nولى در باب مبادلات اگر كسى بدون اذن و اطلاع زيد ، خانهء او را كه ده ميليون مىارزد به بيشتر از اين قيمت بفروشد و بگويد اگر بشنود كه يك چنين معاملهء شيرينى براى او انجام شده است قطعاً راضى مىشود ، در سيرهء عقلاء حتى اگر در مقام ثبوت موافق هم باشد اين مقدار براى صحت معامله كفايت نمىكند و احتياج به انشاء دارد . همچنين روشن است كه نزد عقلا در باب نكاح اگر من براى زيد زنى داراى كمالات با مهريّهء اندك پيدا كنم و بدانم زيد راضى است اما او به من اذن يا وكالتى در اين تزويج نداده ، آيا همين مقدار و صرف اينكه راضى است كفايت مىكند كه بگوييم عقد واقع شد و ازدواج صورت گرفت و زيد شوهر آن زن شده است ؟ آيا صرف اين رضايت براى صحت عقد و حصول زوجيّت كافى است ؟ آيا مىتوان اين زن را همسر زيد به حساب آورد و آثار زوجيّت را بار كرد ؟ روشن است\r\n\r\n","description":"","footnote":"","page_name":" 4474 ","page_number":86},
  {"content":"\r\n\r\nكه كافى نيست .\r\nبنابراين ، در باب معاوضات و معاملات انشاء لازم است هر چند سكوت كه به آن تقرير گفته مىشود ، در بعض موارد در حكم انشاء و ابراز و كأنّه امضاء است و در بعض موارد امضاء نزد عقلاء نه رضايت تقديرى كافى است و نه تعقب كفايت مىكند و نه اينكه در علم الهى است كه بعداً اجازه مىآيد گرچه وصف تعقب و علم الهى شرط مقارن عقد است اما نزد عقلا اينها كافى نيست و ما براى صحت شرعى محتاج دليل شرعى هستيم .\r\n\r\n4 ) مقتضاى ادلهء شرعى و أَوْفُوا بِالْعُقُودِ\r\nاما در مورد بحث كبروى اول و اينكه بدون انتساب عقد يا اجازه به من له العقد و الإجازة ، آيا صرف رضايت مالك كافى است يا نه ؟ و مقتضاى ادله چيست ؟ در مورد مفاد   أَوْفُوا بِالْعُقُودِ   مرحوم شيخ انصارى بيانى دارند كه سيد حكيم بيان شيخ را ناقص نقل كرده‌اند « 1 » و درست نكته‌اى كه شيخ مطرح كرده‌اند را عنوان نكرده‌اند .\r\nدر مورد كلام شيخ مطلبى را سابقاً مطرح كرديم كه با مراجعه معلوم شد آن مطلب تمام نيست . مرحوم شيخ مدّعى است كه اگر ديگرى عقد را جارى كند و مالك أصلى راضى به آن عقد باشد حتى اگر اين رضايت خود را به عاقد اعلام نكند و تنها در مقام واقع راضى باشد اين عقد به مقتضاى   أَوْفُوا بِالْعُقُودِ   - نه به بناى عقلاء صحيح است - زيرا گذشت كه در بناى عقلاء مجرّد رضايت كافى نيست بلكه هيچ يك از اقسام كشف حقيقى در بناى عقلاء تمام نيست .\r\nبيانى كه شيخ دارد اين است كه مراد از عقود هر عقدى كه اشخاص انجام دهند مىباشد و خصوص عقد مالكيت نيست . يعنى از آيهء   أَوْفُوا بِالْعُقُودِ   استفاده مىشود\r\n\r\n\r\n","description":"","footnote":"\r\n( 1 ) - مستمسك العروة 14 / 488\r\nتذكر : هر چند سيد حكيم در صفحه 488 كلام شيخ را ناقص نقل كرده و فرض رضايت در كلام شيخ را نقل نكرده‌اند لكن در صفحهء 500 از مصدر بالا كلام شيخ را كامل نقل كرده و فرض رضايت را نيز آورده‌اند .\r\n","page_name":" 4475 ","page_number":87},
  {"content":"\r\n\r\nكه به قراردادها و عقود ترتيب اثر بدهيد منتهى ما ادلّه‌اى داريم كه اگر شخصى قراردادى نسبت به مال ديگران انجام داد اذن مالك يا اجازه يا رضايت او نيز معتبر است و بدون اذن يا اجازه يا رضايت او اين عقد صحيح نيست يعنى   أَوْفُوا بِالْعُقُودِ   نسبت به فرض عدم اذن و اجازه و رضايت تقييد خورده است اما نسبت به مازاد آن را يعنى موردى كه رضايت هست ولى اذن و اجازه نيست اما نمىدانيم از عموم خارج شده است يا نه ؟ تمسك به عموم آيه مىكنيم . اين فرمايش شيخ است . « 1 »\r\nبنابراين ، شيخ رضايت واقعى مالك را كافى مىداند حتى اگر اين رضايت براى عاقد معلوم نباشد ولى در مقام ثبوت رضايت موجود باشد شيخ مىفرمايد كافى است تمسكاً به عموم   أَوْفُوا بِالْعُقُودِ  \r\n* ما قبلًا به كلام شيخ اشكال مىكرديم - كه بعداً متوجه شديم اين اشكال وارد نيست - كه وجوب وفاى به عقد و وفاى به عهد معنايش عمل كردن شخص به التزام خودش مىباشد ، اگر عهد باشد طرفين نمىخواهد و اگر عقد باشد طرفين لازم است . به هر حال در باب وفاء ، شخص به التزام بايد وفادار باشد ، اما عمل كردن به التزام ديگرى را وفا اطلاق نمىكنند . پس در خود   أَوْفُوا بِالْعُقُودِ   فرض شده كه همان شخص عقدكننده بايد به عقد خود وفا كند و لذا انتساب عقد به مالك در خود مفهوم وفاء مندرج است ، اما طبق فرمايش شيخ عقدكننده ، شخصى است و وفاكننده شخص ديگرى است . از اين رو با رضايت واقعى گرچه عقد به خود شخص مالك اضافه پيدا نمىكند ولى لزوم وفاء دارد چون   أَوْفُوا بِالْعُقُودِ   عموم آن ، اين مورد را مىگيرد و لازم نيست كه حتماً عاقد باشد تا لزوم وفاء بر او باشد ، حتى اگر عاقد هيچ اطلاعى از رضايت مالك نداشت منتهى مالك راضى بود اين موجب استناد عقد به مالك نمىشود بلكه در استناد و اضافهء به مالك ، اجازه مالك و انشاء او لازم است ولى چون رضايت باطنى هست ، پس تحت عموم   أَوْفُوا بِالْعُقُودِ   قرار\r\n\r\n\r\n","description":"","footnote":"\r\n( 1 ) - المكاسب / 124\r\n","page_name":" 4476 ","page_number":88},
  {"content":"\r\n\r\nمىگيرد و لازم است وفاء به آن عقد نمايد . اين فرمايش شيخ بود كه ما سابقاً مىگفتيم وفاء اصلًا به معنى عمل كردن به التزام خود است و عمل به التزام ديگرى وفاء نيست . اين اشكالى بود كه ما سابقاً بر كلام شيخ داشتيم ولى با فحص بيشتر معلوم شد اين اشكال وارد نيست .\r\nدر اينجا مرحوم آقاى حكيم مجملًا مىفرمايد : بايد اضافهء به مالك و من له السلطنة پيدا كند اما اينكه چرا بايد اضافه پيدا كند تقريبى براى آن ذكر نمىكند .\r\nشيخ هم كه اضافه را شرط نكرده ، به عموم   أَوْفُوا بِالْعُقُودِ   تمسك نموده و فرموده مقتضاى دليل تقييد اين است كه اجازه يا اذن يا رضايت شرط است اما بر مازاد بر اين مطلب ما دليلى بر تقييد نداريم و جوابى كه قبلًا نسبت به كلام شيخ گفتيم اين بود كه از كلمهء وفاء استفاده مىشود كه وفاكننده و عاقد يكى هستند نه اينكه اگر ديگران عقد كرده باشند وفا به آن عقد بر من لازم باشد ولى بعداً به آياتى از قرآن كريم و برخى استعمالات ديگر برخورد كرديم و معلوم شد اين جواب تمام نيست .\r\nبراى نمونه قرآن كريم مىفرمايد :\r\n وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً  ( الفتح / 10 ) كه معاهد خداوند متعال ، ولى وفا كننده مردم هستند .\r\n وَ أَوْفُوا بِعَهْدِي أُوفِ بِعَهْدِكُمْ  [ البقرة / 40 
  ]\r\nدر اين آيه ابتداءً دو وجه به نظر مىرسد ، يك وجه اينكه وفا كنيد به عهدى كه شما با خداوند متعال بسته‌ايد تا خداوند متعال نيز به عهدى كه با شما بسته وفا كند .\r\nمثل اينكه فرموده :  وَ أَوْفُوا بِعَهْدِ اللَّهِ إِذا عاهَدْتُمْ  ( النحل / 91 ) يعنى به پيمانى كه شما با خداوند متعال بسته‌ايد وفا كنيد . پس اضافهء عهدى اضافه به مفعول خواهد بود .\r\nاحتمال دوم اين است كه « عهدى » از باب اضافهء عهد به فاعل باشد يعنى عهدى كه من كردم را شما وفا كنيد . لكن به قرينهء  أُوفِ بِعَهْدِكُمْ  احتمال دوم مراد است زيرا معنا ندارد كه بگويد شما وفا كنيد به پيمانى كه با من بستيد تا من وفا كنم به پيمانى\r\n\r\n","description":"","footnote":"","page_name":" 4477 ","page_number":89},
  {"content":"\r\n\r\nكه با شما بستم در حالى كه خداوند متعال خلف وعده نمىكند و شرطى براى عمل كردن به عهد خودش ندارد « 1 »  إِنَّ اللَّهَ لا يُخْلِفُ الْمِيعادَ  ( آل عمران / 9 )\r\nبنابراين ، احتمال دوم در آيه مراد است كه « عهدى » از باب اضافهء به فاعل و « عهدكم » نيز اضافهء به فاعل باشد . يعنى اگر من دستورى دادم به شما ، شما ترتيب اثر بدهيد و خواستهء مرا انجام دهيد شما هم اگر خواسته‌اى داشتيد من ترتيب اثر مىدهم و دعاى شما را مستجاب مىكنم . منتهى شرطش اين است كه شما تقوا داشته باشيد تا من هم خواستهء شما را عملى كنم . پس اضافه ، اضافهء به فاعل است در نتيجه متعهد شخصى است و وفاكننده شخص ديگر است .\r\n* شاهد ديگر : در تفسير قمى روايتى هست كه سندش چنين است :\r\nالحسين بن محمد بن عامر عن المعلّى بن محمّد بن البصرىّ عن ابن أبى عمير عن أبى جعفر الثانى عليه السلام [ كه سند از خود على بن ابراهيم است نه از غير او و معلّى را هم ما اشكال نمىكنيم . دربارهء او هر چند تعبير « يُعرف و يُنكر » گفته شده است لكن به نظر ما از اين جهت اشكالى نيست و لو بعض رواياتش مُنكر باشد . معلّى شيخ اجازه نيز هست . تعبير يعرف و ينكر بعضى از روايات او قابل قبول نيست و برخى قابل قبول است ولى هنگامى كه روايات قابل قبول او را مشايخ اتخاذ كرده‌اند قابل اعتماد است 
  ]\r\nفى قوله تعالى :   يا أَيُّهَا الَّذِينَ آمَنُوا أَوْفُوا بِالْعُقُودِ   قال : ان رسول الله صلى الله عليه و آله عقد عليهم لعلىٍّ ( صلوات الله عليه ) بالخلافة من عشرة مواطن ثم أنزل الله   يا أَيُّهَا الَّذِينَ آمَنُوا أَوْفُوا بِالْعُقُودِ   التى عقدتها عليكم لأمير المؤمنين عليه السلام « 2 »\r\n\r\n\r\n","description":"","footnote":"\r\n( 1 ) - نگارنده گويد : وعده‌هاى الهى بر دو قسم است وعده‌هاى مطلق مثل آيهء نور / 55 و وعده‌هاى مشروط مثل  إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ  و آيهء  إِنَّ اللَّهَ لا يُخْلِفُ الْمِيعادَ  هر دو قسم وعده‌هاى الهى اعم از مطلق و مشروط را شامل است . آيهء محل بحث نيز از قسم وعده‌هاى مشروط الهى است كه  أُوفِ بِعَهْدِكُمْ  را متوقف بر  أَوْفُوا بِعَهْدِي  فرموده است بنابراين به نظر مىرسد نه آيهء  إِنَّ اللَّهَ لا يُخْلِفُ الْمِيعادَ  و نه آيهء  أُوفِ بِعَهْدِكُمْ  ، شاهد نيست كه عهد در آيه از باب اضافهء به فاعل است .\r\n( 2 ) - تفسير القمى 1 / 188 ذيل المائدة / 1\r\n","page_name":" 4478 ","page_number":90},
  {"content":"\r\n\r\nاز اين روايت نيز بر مىآيد كه وفا كننده لازم نيست همان عاقد يا متعهد باشد .\r\nجصاص و طبرى و غير او « العقود » را به ما عقد الله عليكم تفسير كرده‌اند . طبرى معانى مختلفى نقل مىكند سپس گويد : أقرب اقوال اين است كه   أَوْفُوا بِالْعُقُودِ   يعنى دستوراتى كه خداوند متعال براى شما در حلال و حرام و مانند آن صادر كرده را عمل كنيد . همان معنايى را كه قبلًا گفتيم كه مراد فرامين الهى است و   أُحِلَّتْ لَكُمْ بَهِيمَةُ الْأَنْعامِ   كه بعد از آيه آمده با آن سازگار است و مراد ، الزامات الهى و قراردادهايى است كه خدا براى شما بسته و شما را بدان الزام كرده است « 1 » البته ما قرارداد مىگفتيم ولى او قرارداد نمىگويد بلكه گويد : يكى از معانى عَقَدَ عليه الزمه عليه است پس مراد از عقود الزامات است يعنى خداوند تعهد به آنها را از شما خواسته است نه اينكه شما خود طرف تعهّد و معاهده باشيد . پس وفاكننده غير از تعهّدكننده و الزام‌كننده ( عاقد ) است . عاقد در واقع خداوند است و وفا كننده بندگان او .\r\nجصاص نيز همين طور مىگويد منتهى جصاص گويد : عقود شامل الزامات بشرى اگر متعلّق آن مشروع باشد نيز مىشود . اجمالًا جصاص نيز وفا كننده را غير از عاقد فرض كرده است .\r\nبا توجه به آيات مورد استشهاد و روايت تفسير قمى و كلمات مفسرين اشكال سابق ما بر شيخ كه آيه از اين جهت اطلاق يا عموم ندارد و بايد وفاكننده و عاقد متّحد باشند يعنى در مفهوم وفا ، لزوم توجه به التزام خود وفاكننده درج شده باشد وارد نيست .\r\n\r\n5 ) مختار استاد مد ظله در أَوْفُوا بِالْعُقُودِ\r\n\r\n\r\n","description":"","footnote":"\r\n( 1 ) - تذكر : سخنى نماند كه اگر معناى آيه قراردادهايى كه با خدا بسته‌ايد باشد عاقد و وفا كننده متحد خواهند بود بنابراين اين تعبير مناسب است اصلاح شود . ( نگارنده )\r\n","page_name":" 4479 ","page_number":91},
  {"content":"\r\n\r\nتا حال معلوم شد كه از نظر مادهء وفا مانعى از تعميم عقود نيست منتهى اشكال ما به مرحوم شيخ اين است كه اگر آيه ناظر به الزامات و عقدهايى باشد كه خداوند بر بندگان ايجاب كرده است كه آيه ارتباطى به عقودى كه مردم با يكديگر بسته‌اند ندارد ولى اگر مراد از العقود مطلق قراردادها باشد چه قراردادهايى كه مردم با خداوند متعال بسته‌اند و چه قراردادهايى كه مردم با يكديگر بسته‌اند همه را واجب است وفا كنيد حتى قراردادهايى كه ديگران بسته‌اند شما بايد ترتيب اثر بدهيد و وفا كنيد اشكالى كه به اين استدلال وارد است اين است كه ارتكازات عرفى در توسعه و تضييق مفاهيم دخالت دارد . آيهء   أَوْفُوا بِالْعُقُودِ   يك حكم تأسيسى و تعبدى محض نيست بلكه مىفرمايد : براى قراردادها احترام قائل باشيد و اين ارشاد و امضاى همان امرى است كه بين عقلاء معمول است حال بحث در اين است كه آيا هر چيزى كه حرام بود با قرارداد حلال مىشود و   أَوْفُوا بِالْعُقُودِ   مىفرمايد : عقد و قرارداد مشرِّع مورد قرارداد مىشود . مثلًا قتل نفس ، دزدى و فحشاء حرام است آيا با قرارداد بستن حلال مىشود ؟ آيا محرّمات شرعى يا عقلايى به صرف قرارداد حلال مىشود ؟ نمىتوان اين معنا را ملتزم شد ، پس بايد گفت : آيهء شريفه الزام بما هو المشروع است . يعنى اگر چيزى را در خارج مشروعيت و جواز آن را احراز كرديد تا انسان قرارداد نكرده آزاد است امّا بعد كه قرار بست بايد طبق قرار عمل كند\r\nبنابراين ، اگر در صحت يك عقدى ما شك كرديم با تمسك به   أَوْفُوا بِالْعُقُودِ   نمىتوانيم صحت و مشروعيّت آن را اثبات كنيم بلكه بايد قبلًا مشروعيت آن را احراز كرده باشيم و با اين آيه الزام آن را ضمن قراردادها اثبات كنيم . پس آيه از جهت بالا اطلاق ندارد ، البته أخيراً يك مطلبى را ما بيان كرديم و آن اينكه هر چند آيه الزام بما هو المشروع است و مشرِّع غير مشروع نيست لكن آيه نسبت به اسباب اطلاق دارد ( گرچه نسبت به متعلق التزام اطلاق ندارد ) يعنى اگر متعلَّق عقد ذاتاً مشروع بود اما شك كرديم كه آيا اين عقد به فارسى بايد واقع شود يا به عربى واقع شود يا آنكه هر كس به زبان خودش بايد عقد را جارى كند يا اگر شك كرديم كه آيا عقد بايد بالإذن يا بالتوكيل باشد يا آنكه بالإجازه هم باشد كافى است ، آيه از اين نواحى\r\n\r\n","description":"","footnote":"","page_name":" 4480 ","page_number":92},
  {"content":"\r\n\r\nاطلاق دارد لكن همين امروز بحث كرديم كه عقلاء اجازهء لاحق را براى ترتيب اثر دادن به قبل از اجازه كافى نمىدانند و چون آيه يك حكم تعبدى و تأسيسى نيست پس نمىتوانيم به اطلاق آيه از جهت اسباب تمسك كنيم و بگوييم آيه سببيت عقد با اجازهء لاحق را تصحيح مىكند . بنابراين ، به آيهء   أَوْفُوا بِالْعُقُودِ   براى تصحيح عقد فضولى نمىتوان تمسك كرد بلكه بايد سراغ ساير ادلهء شرعى رفت .\r\n\r\n6 ) كشف انقلابى معقول است يا نه ؟\r\nمرحوم آقاى حكيم قائل به كشف انقلابى شده‌اند و اينكه اجازه كاشف است از اينكه شارع از حين اجازه حكم كند به اينكه مضمون عقد حقيقة از زمان عقد صحيح و نافذ است . و از اين اشكال كه الواقع لا ينقلب عمّا وقع عليه ايشان جواب مىدهند به اينكه اين قاعده مختص به امور حقيقيه است و در امور اعتباريّه جارى نيست . « 1 »\r\nدر اينجا اشكالى از سابق به نظر مىرسيد و به كلام مرحوم علامه طباطبايى هم وارد بود چون نظير اين مطلب را مرحوم آقاى طباطبايى صاحب تفسير الميزان مىفرمود : « كه بعضى تناقض و عدم تأثير متأخر در متقدم و مانند آن را در بحثهاى فقهى مطرح مىكنند با اينكه اين مسائل مربوط به امور حقيقيه است و در امور اعتباريّه و احكام شرعيه كه از اعتباريّات است جارى نيست\r\nبنابراين ، اينكه در كفايه گويد : تعارض عبارت از مخالفت دو چيز على نحو التناقض او التضاد درست نيست ، تناقض و تضاد مربوط به امور حقيقيه است و احكام شرعيه كه اعتبارى هستند .\r\nلكن چنانچه سابقاً نيز گفته‌ايم اين مطلب تمام نيست زيرا امور اعتبارى هر چند مجرّد فرض و اعتبار است امّا با چند امر حقيقى ملازم است يكى نفس اعتبار است كه خودش از حقايق است و دوم مبادى اعتبار است كه آنها هم امور حقيقى هستند\r\n\r\n\r\n","description":"","footnote":"\r\n( 1 ) - مستمسك العروة 14 / 495 س 1 و 497 س 2 و 499 س 14\r\n","page_name":" 4481 ","page_number":93},
  {"content":"\r\n\r\nمثلًا علم به مصلحت يا مفسده منشأ اعتبار مىشود و سوم آثار اين اعتبار است كه آن آثار آثار حقيقى است ، ثواب و عقاب ، بهشت و جهنم كه بر موافقت و مخالفت اين امور اعتبارى بار مىشود همه از حقايق است و اعتبارى نيست . بنابراين نمىتوان گفت : اگر دو امر اعتبارى مخالف هم بودند داخل تناقض و امثال اينها نمىشود . زيرا برگشت اين امور اعتبارى به امور حقيقى است ، اعتبار بكنم و اعتبار نكنم برگشتش به اين است كه هم فرض كنم و هم فرض نكنم ، هم علم به صلاح داشته باشم و هم علم به صلاح نداشته باشم ، هم ثواب يا عقاب باشد و هم نباشد پس برگشتش به تناقض در امور حقيقى است از اين رو احكام حقايق بر اعتباريات نيز بار مىشود .\r\nپس فرمايش سيد حكيم كه فرمود : قاعدهء الشى لا ينقلب در امور اعتباريه جارى نيست ، تمام نمىباشد زيرا اگر الآن بيستم ماه باشد شما نمىتوانيد بگوييد : زيد اول ماه ، هم مالك شده ، هم مالك نشده است . اول ماه اجازه نبود پس زيد مالك نشده بود اما حالا كه بيستم ماه است و من له حق الإجازه ، اجازه داده است پس زيد از همان اول ماه مالك شده است . مالك نشده با مالك شده با هم تناقض دارد و جمع نمىشود زيرا در تناقض هشت وحدت شرط دان ، يكى وحدت مكان و ديگرى وحدت زمان . وحدت زمان معتبر است و مقصود از وحدت زمان وحدت زمان حكم مراد نيست بلكه وحدت زمان محكوم به است . ما الآن حكم بكنيم كه اول ماه زيد مالك شده و از طرف ديگر حكم كنيم كه اول ماه زيد مالك نشده اين تناقض است . بله مىشود وجود خارجى ملكيت اول ماه باشد اما وجود علمى آن حالا باشد . يعنى زيد از اول مالك شده بود لكن حالا براى من معلوم شده كه زيد آن وقت مالك بوده است يا زيد اول ماه مالك نبود ولى حالا براى من معلوم شد كه آن وقت مالك نبوده است . كه اين همان كشف حكمى است كه امر معقولى است . اما وجود عينى ملكيت ، ملكيت در اول ماه هم باشد و هم نباشد اين دو با هم جمع نمىشود .\r\n\r\n","description":"","footnote":"","page_name":" 4482 ","page_number":94},
  {"content":"\r\n\r\nان قلت : امر اعتبارى وجود عينى ندارد .\r\nقلت : نبايد بين دو امر خلط شود . اگر من زيدى كه شجاع است فرض كردم كه أسد است .\r\nأسد مفروض من وجود خارجى ندارد ، از اين رو صحت سلب دارد و مىتوانم بگويم زيد أسد نيست و صحيح نيست كه : شيرى موجود شد اما عنوان مفروض الأسديّه صحت سلب ندارد . چون اين عنوان ، امرى واقعى است و ديگر اعتبارى نيست البته به فرض من قائم است ولى مادامىكه فرض من هست صحت سلب ندارد به مجرد اينكه فرض كردم وجود عينى پيدا مىكند ، به مجرد فرض معلول فرض انتزاع مىشود و موجود است از اين رو ، صحت سلب ندارد بله شير واقعى را مىشود سلب كرد ولى شير مفروض ( مفروض الاسدية ) مادام الفرض ، قابل سلب نيست و سلب آن تناقض است .\r\nملكيت هم ممكن است موجود شده باشد و من ندانم و اين مانعى ندارد كه همان كشف حكمى است اما اينكه ملكيت هم وجود داشته باشد كه صحت سلب ندارد و هم وجود نداشته باشد كه صحت سلب دارد اين دو با هم جمع نمىشود و تناقض است .\r\n\r\n7 ) روايات مسأله\r\nدر باب كشف و نقل چهار روايت ما پيدا كرده‌ايم كه برخى مربوط به باب نكاح و برخى مربوط به باب ارث است كه در جلسهء آتى مىخوانيم كه اينها دلالت بر كشف مىكند لكن چون كشف حقيقى در بناى عقلاء نيست از اين رو اين روايات ناظر به كشف حكمى خواهد بود .\r\n« * و السلام * »\r\n\r\n","description":"","footnote":"","page_name":" 4483 ","page_number":95},
  {"content":"\r\n\r\n\r\n4 / 10 / 1381 چهارشنبه درس شمارهء ( 481 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدر مورد اين مسأله كه اجازهء در باب فضولى آيا كاشف است يا ناقل ؟ در جلسهء قبل گفتيم آنچه بر اساس اصول و قواعد مىتوان به آن ملتزم شد قول به كشف است ، آن هم كشف حكمى در اين جلسه چند روايتى كه در باب ميراث الازواج است و يك روايت نيز در باب بيع نقل خواهيم كرد ، از آنها نظريه « كشف » به دست مىآيد و البته چون كشف حقيقى محذور ثبوتى دارد - چنانچه در جلسه قبل\r\nمشروحاً بيان شد - قهراً كشف مورد روايت ، كشف حكمى خواهد بود .\r\n* * * \r\nالف ) ذكر روايات دالّهء بر اينكه اجازه در باب فضولى كاشف است نه ناقل :\r\n1 - صحيحه أبو عبيده : موضوع روايت اين است كه صغير و صغيره‌اى را شخصى كه ولى عرفى آنها است ( نه ولى شرعى مثل اب و جدّ ) تزويج كرده است و بعد از آنكه صغير بزرگ شد آن عقد را اجازه داده است و ليكن قبل از آنكه صغيره هم بالغه شود و صلاحيت اجازه پيدا كند او فوت مىكند . در اين فرض سائل از امام عليه السلام سؤال مىكند كه آيا آن زن صغيره از شخص كبير ارث مىبرد ؟ امام عليه السلام در پاسخ مىفرمايند :\r\nبله بايد سهم ميراث او را جدا كرده تا صغير ، نيز بزرگ شود آنگاه آن زن كبيره قسم\r\n\r\n","description":"","footnote":"","page_name":" 4484 ","page_number":96},
  {"content":"\r\n\r\nياد كند كه به خاطر اخذ ميراث عقد نكاح را اجازه نمىكند ، در اين صورت پس از قسم خوردن اگر عقد را اجازه نمايد ارث مىبرد .\r\nاز اينجا معلوم مىشود كه نتيجه اجازه ، كشف است و به هيچ وجه نمىتوان اجازه را ناقل حساب كرد ، به اين معنا كه از حين اجازه عقد محقق شود زيرا فرض اين است كه در حين اجازه زوج فوت كرده است .\r\nمتن روايت چنين است : أبو عبيده قال : سألت أبا جعفر عليه السلام عن غلام و جارية زوّجهما وليّان « 1 » لهما و هما غير مدركين ، ( الى ان قال ) قلت : فان كان الرجل ، الذي أدرك قبل الجارية و رضى النكاح ، ثم مات قبل ان تدرك الجارية ، أ ترثه ؟ قال : نعم ، يعزل ميراثها منه حتى تدرك و تحلف باللّه ما دعاها الى اخذ الميراث الّا رضاها بالتزويج ، ثم يدفع اليها الميراث و نصف المهر ، قلت : فان ماتت الجارية و لم تكن ادركت ، أ يرثها الزوج المدرك ؟ قال : لا ، لان لها الخيار اذا ادركت . . . » « 2 »\r\n2 - صحيحهء حلبى كه مورد آن نظير مورد روايت قبلى است و ليكن دربارهء طلاق است . الحلبى قال : قلت لأبي عبد الله عليه السلام الغلام له عشر سنين ، فيزوجه ابوه فى صغره ، أ يجوز طلاقه و هو ابن عشر سنين ؟ قال : فقال : أمّا تزويجه فهو صحيح و أمّا طلاقه ، فينبغى أن يحبس عليه امرأته حتى يدرك ، فيعلم أنه كان قد طلّق : فإن أقرّ بذلك و أمضاه فهى واحدة بائنه ، و هو خاطب من الخطاب و إن انكر ذلك و أبى أن يمضيه فهى امرأته قلت : فان ماتت او مات ؟ قال :\r\nيوقف الميراث حتى يدرك أيهما بقى ، ثم يحلف بالله ما دعاه الى أخذ الميراث الّا الرضا بالنكاح و يدفع اليه الميراث » « 3 »\r\n3 - روايت عباد ابن كثير كه به نظر ما صحيحه نيست ولى طبق نظر مشهور چون در سند او حسن بن محبوب كه از اصحاب اجماع است واقع شده ، صحيحه مىباشد .\r\n\r\n\r\n","description":"","footnote":"\r\n( 1 ) - مراد از « وليان » ولى عرفى است نه ولى شرعى مثل اب و جدّ . زيرا عقد ولى شرعى نسبت به صغير و صغيره صحيح و لازم است نه فضولى چنانچه در يكى از مسائل سابقه مفصلًا مطرح شد .\r\n( 2 ) - الوسائل ج 26 كتاب الميراث ، ابواب ميراث الازدواج باب 11 ح 1 ص 219 طبع مؤسسة آل البيت ( ع )\r\n( 3 ) - الوسائل ج 26 ابواب ميراث الازدواج باب 11 ح 4 ص 221\r\n","page_name":" 4485 ","page_number":97},
  {"content":"\r\n\r\n« عباد ابن كثير عن ابى عبد الله عليه السلام قال : سألته عن رجل زوّج ابناً مدركاً من يتيمة فى حجره ، قال : ترثه إن مات و لا يرثها ، لان لها الخيار و لا خيار عليها » « 1 »\r\nدر اين روايات چون پسر بالغ فرض شده بود پس از ناحيهء او عقد فضولى نيست لذا اگر دختر صغيره فوت كند و پسر زنده باشد ، پسر از او ارث نمىبرد چون از ناحيه دختر عقد امضا نشده بود و فضولى است اما اگر پسر فوت كند اگر دختر پس از بزرگ شدن عقد را اجازه كند از او ارث مىبرد . ( توجه : مراد از « خيار » در اين روايت و روايت اول ، خيار مصطلح فقهى نيست بلكه مقصود همان اجازه‌اى است كه در باب فضولى معتبر است )\r\n4 - صحيحه محمد بن قيس كه در باب نكاح عبيد و إماء آمده است . موضوع روايت اين است كه پسرى بدون اجازهء پدر خود كنيز او را مىفروشد . مالك دوم نيز پس از خريد آن كنيز از او صاحب فرزند مىشود . سپس مالك اول اطلاع پيدا مىكند و به معاملهء پسر خود راضى نمىشود . امام عليه السلام مىفرمايند امير المؤمنين عليه السلام در چنين موردى حكم فرمود كه مالك اول كنيز خود و بچهء او را از مالك دوم بگيرد - در مورد اينكه بچهء متولد شده ، چه حكمى دارد در ميان فقهاء اختلاف است عده‌اى قائل هستند كه در اين موارد كه مباشرت مالك دوم شبهتاً بوده است ، بچه‌اى كه متولد شده است حرّ است ولى قيمت آن را مالك دوم بايد به مالك اول بپردازد . عدّه ديگرى از فقهاء مىگويند در اين موارد بچه نيز همانند خود مادر مِلك اولى است و ليكن پدر بچه بايد قيمت آن را به مالك اول بپردازد و آن را آزاد نمايد - در اينجا مالك دوم چون مىبايست پول فرزند را به مالك اولى بدهد از حضرت امير تقاضا مىكند كه راهى به او تعليم نمايند كه بدون پول دادن فرزند خود را از مالك اول بگيرد . امام عليه السلام نيز مىفرمايند : تو نيز پسر مالك اول را گِرو بگير چرا كه آن پسر نيز به مالك دوم كه مشترى است قيمت بچه را مديون است . مشترى ( مالك دوم ) نيز\r\n\r\n\r\n","description":"","footnote":"\r\n( 1 ) - الوسائل ج 26 ابواب ميراث الازدواج باب 11 ح 2 ص 220\r\n","page_name":" 4486 ","page_number":98},
  {"content":"\r\n\r\nهمين عمل را انجام مىدهد و مالك اول نيز براى رهايى پسر خود ، بيع كنيز را اجازه مىدهد . محل شاهد اينجا است كه اگر اجازهء پدر ناقل باشد و از حين اجازهء كنيز ملك مشترى شود . پس آن بچه ، در مِلك مالك اول متولد شده است و بنابر هر يك از دو قولى كه ذكر كرديم بالاخره مشترى مىبايست قيمت آن را به مالك اول بدهد و بنابراين دوباره مشكل به جاى خود باقى است . اما اگر اجازه كاشف باشد كشف مىشود كه آن بچه در ملك مشترى دوم متولد شده و مالك اول طلبى از او ندارد و مشكل حلّ مىشود .\r\nو اينك متن روايت : محمد بن قيس ، عن ابى جعفر عليه السلام قال : قضى ( مراد قضاوت امير المؤمنين عليه السلام است چنانچه در كافى نيز تصريح به اسم حضرت امير رشده است و اصولًا اين همان كتاب القضايا است كه محمد بن قيس از امام باقر عليه السلام نقل مىكند و روايات آن نيز متفرق در ابواب مختلف ذكر شده است ) فى وليدة باعها ابن سيدها و ابوه غائب فاشتراها رجل فولدت منه غلاماً . ثم قدّم سيدها الاول . فخاصم سيدها الأخير . فقال : هذه وليدتى باعها ابنى به غير اذنى . فقال : خذ وليدتك و ابنها . فناشده المشترى ، فقال : خذ ابنه - يعنى الذي باع الوليدة - حتى ينفذ لك ما باعك . فلما اخذ البيع ( مقصود مشترى است ) الابن قال ابوه : أرسل ابنى . فقال :\r\nلا أرسل ابنك حتى ترسل ابني . فلما رأى ذلك سيّد الوليدة الاول اجاز بيع ابنه » « 1 »\r\nنتيجه : از اين چهار روايت ( ممكن است در ابواب ديگر نيز روايات ديگرى پيدا بشود ) استفاده مىشود كه اجازه در باب فضولى كاشف است نه ناقل .\r\n\r\nب ) عدم كفايت رضايت باطنى از امضاى معتبر در عقد فضولى\r\n\r\nمتن مسأله :\r\nالرضا الباطنى التقديرى لا يكفى فى الخروج عن الفضولية ، فلو لم يكن ملتفتاً حال العقد الّا أنه كان بحيث لو كان حاضراً و ملتفتاً كان راضياً ، لا يلزم العقد عليه بدون الإجازة . بل لو كان حاضراً حال العقد و راضياً به ، الّا أنه لم يصدر منه قول و لا فعل يدلّ على\r\n\r\n\r\n","description":"","footnote":"\r\n( 1 ) - الوسائل ج 21 كتاب النكاح ابواب نكاح العبيد و الاماء باب 88 ح 1 ، ص 203\r\n","page_name":" 4487 ","page_number":99},
  {"content":"\r\n\r\nرضاه ، فالظاهر أنه فضولى . فله أن لا يجيز .\r\nبحث در اين رابطه است كه آيا رضايت باطنى كفايت از امضاى معتبر در صحت عقد فضولى مىكند يا نه ؟ مرحوم سيد دو فرض مطرح مىكند اول اينكه شخصى كه فضولى بدون اجازهء او عقدى را برايش منعقد كرده است به هيچ وجه التفاتى به تحقق آن عقد ندارد بلكه گاهى غائب است و ليكن به صورتى كه اگر حاضر و ملتفت بود آن عقد را اجازه مىكرد . در اين فرض سيد رحمه الله مىفرمايد عقد به مجرد وجود رضايت تقديرى از فضولى بودن خارج نمىشود و صحت فعليهء آن نيازمند اجازه است ( تذكر : مراد از عدم لزوم در جمله « لا يلزم العقد عليه » همان عدم تثبيت عقد است كه در عقد فضولى قبل از آمدن اجازه وجود دارد نه اينكه مراد اين باشد كه عقد صحيح است ولى خيارى است و به عبارت ديگر لزوم و عدم لزوم در كلمات فقها در بسيارى از موارد معناى صحت و عدم صحت آن است )\r\nفرض دومى كه سيد رحمه الله مطرح مىكند ، صورتى است كه شخص هنگام اجراى عقد توسط فضولى حاضر در جلسه و ملتفت به عقد و راضى به آن هم نيز هست و ليكن قول يا فعلى كه دلالت بر رضايت او نمايد از وى صادر نشده است . در اينجا مرحوم سيد مىفرمايد ظاهر اين است كه در اين فرض هم تا مادامىكه اماره بر رضا صادر نشود عقد به فضوليت خود باقى است و مالك مىتواند آن را رد نمايد .\r\nواضح است در مواردى كه سكوت و عدم رضايت شخص حتى كاشف از رضايت باطنى او نيست مثل اينكه عواملى همچون ترس از كسى يا خجالت و مانند آن در ميان است كه با وجود آنها اگر شخص راضى هم نباشد نمىتواند مخالفت خود را ابراز نمايد . در اين گونه موارد به طريق اولى حضور در مجلس عقد و التفات و حتى رضايت ظاهرى كفايت نمىكند و اين مطلبى كه مرحوم شيخ انصارى با تمسك به   « أَوْفُوا بِالْعُقُودِ »   و امثال آن خواسته است اين گونه موارد را و حتى رضايت غير معلومه و مواردى را كه شخص اطلاع از عقد فضولى ندارد و تنها رضايت\r\n\r\n","description":"","footnote":"","page_name":" 4488 ","page_number":100},
  {"content":"\r\n\r\nتقديرى دارد تصحيح كند ، تمام نيست و   « أَوْفُوا بِالْعُقُودِ »   و غير آن توانايى اثبات كفايت چنين چيزى را ندارد\r\n\r\nج ) [ حكم مسألة در صورتى كه مالك نه تنها نسبت به انجام معامله كراهت دارد و بلكه فضولى را نهى از آن هم مىنمايد . 
  ]\r\n\r\nمتن مسأله :\r\nاذا كان كارهاً حال العقد ، الّا أنه لم يصدر منه ردّ له . فالظاهر صحته بالاجازة . نعم لو استأذن فهى و لم يأذن . و مع ذلك اوقع الفضولى العقد ، يشكل صحته بالاجازة . لانه بمنزلة الردّ بعده ، و يحتمل صحته بدعوى الفرق بينه و بين الردّ بعد العقد ، فليس بأدون من عقد المكره ، الذي نقول بصحته اذا لحقه الرضا ، و ان كان لا يخلو ذلك أيضا من إشكال .\r\nدر ابتداى مسأله سيد رحمه الله مىفرمايد اگر شخصى در حال عقد از طرف فضولى به انجام چنين عقدى كراهت داشت - و حتى بالاتر از اين ، طرف ديگر و فضولى نيز بدانند كه او كراهت دارد - مع ذلك قول يا فعلى كه نشانهء بر ردّ نباشد از او صادر نشود . ظاهر اين است كه آن معامله قابليت تصحيح با اجازه را دارد و صحت شأنيهء آن از بين نمىرود .\r\nفرض ديگر اين است كه مالك نه تنها نسبت به انجام معامله كراهت دارد و بلكه فضولى را نهى از آن هم مىنمايد . آيا اگر بعد از انجام معامله توسط فضولى ، مالك اجازه بدهد . اين معامله تصحيح مىشود يا نه ؟ سيد رحمه الله مىفرمايد مسأله مشكل است زيرا بحث به اينجا بر مىگردد كه آيا نهى قبل از تحقق معامله همانند ردّ بعد از آن است تا اينكه معامله صحيح نباشد و يا اينكه نهى قبلى با ردّ بعدى متفاوت است ؟ احتمال است كه بگويد اين دو با يكديگر تفاوت دارند زيرا اين فرض حد اقل مثل اين مسأله است كه كسى از روى اكراه عقدى را انجام دهد و لكن پس از آن واقعاً راضى شود . در اين صورت عقد او صحيح است . ما نحن فيه نيز از همين قبيل است .\r\nدر آخر نيز سيد رحمه الله مىفرمايند : « و ان كان لا يخلو ذلك ايضا من اشكال » يعنى خود عقد مكره نيز صحتش محل اشكال است و در آنجا نيز شايد عرفا عدم رضايت قبلى به منزله ردّ بعدى محسوب شود .\r\n\r\n","description":"","footnote":"","page_name":" 4489 ","page_number":101},
  {"content":"\r\n\r\n\r\n1 ) نظر استاد مد ظله\r\nدر فرض اخير به نظر مىرسد كه حق اين است كه نهى قبلى همانند ردّ بعدى است و موجب بطلان عقد مىشود و صلاحيت صحت آن با اجازه را هم از بين مىبرد زيرا وقتى انسان عقدى را ايجاد مىكند در عالم اعتبار تا مادامىكه از آن عقد خود اعراض نكرده باشد آن عقد و اعتبار بقاء دارد اما به مجرد اينكه با عقد و اعتبار خود مخالفت كرد ، آن عقد از صلاحيت براى بقاء و صحت خارج مىشود و تفاوتى ندارد كه اين اظهار مخالفت در ابتداى حدوث عقد باشد و يا اينكه پس از تحقق آن مخالفت صورت پذيرد و قياس محل كلام با مسأله مكره نيز تمام نيست زيرا در آن مسأله فرض بر اين است كه مكره فقط باطناً مخالف عقد است ولى انشاء ردّ و كراهت نكرده است ، بخلاف ما نحن فيه كه فرض اين است كه پس از استيذان فضولى صريحاً مالك انشاء ردّ مىكند . البته تمامى اين مباحث بر اين پيش فرض استوار است كه ما ردّ بعد العقد را مؤثر در بطلان بدانيم ولى اگر همانطورى كه قبلًا نيز بحث آن گذشت ، گفتيم ردّ بعد العقد نيز به شرطى موجب بطلان عقد مىشود كه پس از آن ردّ ، اجازه‌اى نيايد و اگر چنانچه بعد از ردّ مالك اجازه كرد عقد صحيح است ، اساساً مقايسه نهى سابق با ردّ بعد العقد منتفى خواهد شد .\r\n« * و السلام * »\r\n\r\n","description":"","footnote":"","page_name":" 4490 ","page_number":102},
  {"content":"\r\n\r\n\r\n7 / 10 / 1381 شنبه درس شمارهء ( 482 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا استدراكى در مورد برخى مباحث پيشين مطرح مىشود .\r\nسپس به مسألهء اشتراط قصد فضوليت پرداخته و چون علاوه بر مقتضاى قواعد ، مورد سه روايتى كه براى صحت فضولى به آن تمسك شده بود خصوص كسى است كه قصد فضوليت نكرده باشد ، اين شرط را لازم نمىدانيم . آنگاه مسألهء مطرح كردن عنوان توكيل توسط فضولى را بررسى و خود تفصيلى جز آنچه كه مرحوم سيد فرموده ، ذكر مىكنيم . در پايان به مسألهء اجازهء عقد توسط مجيز بدون مهريه يا با مهريه‌اى ديگر يا با شرطى ديگر و يا با الغاء شرط مسألهء 26 پرداخته و پس از تبيين مراد سيد رحمه الله و مناقشه‌اى كه در سخن ايشان شده وجهى براى كلام ايشان ذكر مىشود .\r\n* * * \r\nتكمله و اصلاح :\r\nپيشتر كه روايات دال بر صحت عقد فضولى را نام مىبرديم ، صحيحهء حلبى را نيز از جملهء آنها دانستيم ، ولى با تأمل بيشتر معلوم مىشود كه اين صحيحه دلالت بر صحت طلاق فضولى مىكند نه نكاح فضولى .\r\nپدرى پسر ده‌ساله‌اش را تزويج مىكند و طلاقى هم واقع مىشود حضرت ازدواج را نافذ مىدانند ولى دربارهء طلاق او ( خواه پدرش او را طلاق داده باشد يا\r\n\r\n","description":"","footnote":"","page_name":" 4491 ","page_number":103},
  {"content":"\r\n\r\nخود پسر ده‌ساله ، بنا بر صحت طلاق او ، اقدام به طلاق كرده باشد ) مىفرمايند بايد صبر كرد تا پسر بالغ شود . در آن هنگام ، اگر آن طلاق را امضا كند ، از هم جدا مىشوند ، اما اگر رد كند ، ازدواج به قوهء خود باقى است .\r\nواضح است كه نكاح در اين روايت صحيح و نافذ محسوب شده و آنچه كه متوقف بر رد و امضاى شوهر دانسته شده ، طلاق است . اينكه شهيد اول قدس سرّه فرموده كه بر عدم صحت فضولى در باب ايقاعات اجماع منعقد است ، معلوم نيست تمام باشد و طبق تحقيق ايقاعات فضولى هم مانند عقود قابل تصحيح و تنفيذ است و اين روايت از ادلهء صحتِ طلاق فضولى است .\r\n\r\nالف ) بررسى اشتراط قصد فضوليت در عقد فضولى :\r\n\r\nمتن عروه مسأله 24 :\r\n« لا يشترط فى الفضولى قصد الفضولية و لا الالتفات الى ذلك فلو تخيل كونه ولياً او وكيلًا و اوقع العقد فتبين خلافه يكون من الفضولى و يصح بالاجازة . »\r\nمرحوم سيد مىفرمايند ؛ صحت عقد فضولى متوقف بر اين نيست كه عاقد خود را مستقل نداند و به عنوان فضولى بودن عقد كند . پس اگر او به گمان اينكه وكالتاً يا ولايتاً در اجراى عقد مجاز است ، عقدى انجام دهد و سپس معلوم شود كه چنين اختيارى نداشته ، آن عقد ، فضولى است و با اجازه تصحيح مىشود .\r\nاز ادله و شواهدِ عدم اشتراطِ قصد فضوليت اين است كه سبب صحت عقد فضولى ، انتساب عرفى آن عقد به اصيل كه با اجازهء او حاصل مىگردد ، مىباشد اين سبب در جايى كه اجنبى قصد فضوليت نكرده باشد نيز وجود دارد . پس مقتضاى اين قاعده عدم اشتراط شرط مزبور است . علاوه بر اين ، موضوع هر سه روايتى كه براى صحت اقدام فضولى نقل كرديم ، خصوصِ موردى است كه عاقد خود را ولى مىپنداشته و فضولى حساب نمىكرده و چنين تصور مىكرده كه عقد يا طلاقش به اجازهء معقود له يا شوهر نياز ندارد .\r\nدر صحيحهء أبو عبيده كه سابقاً آن را توضيح داديم ، عقد صغيرين را ( به دليل\r\n\r\n","description":"","footnote":"","page_name":" 4492 ","page_number":104},
  {"content":"\r\n\r\nاين كه از عقد پدر در ذيل روايت جداگانه سؤال شده ) ولىّ عرفى آنها اجرا كرده بود افرادى مانند برادر و عمو و دايى و مادر ، كه خود را عرفاً ولى مىدانند ، به خصوص در زمانهاى قديم كه اينها معمولًا خود را همه‌كارهء فرزندان و اقدامات خود را صحيح و تمام شده مىدانستند ، اينها اگر عقدى اجرا مىكردند ، به عنوان عقد فضولى و محتاج به اجازه انجام نمىدادند و نيز آن را عملى بر خلاف شرع نمىپنداشتند . از آنجا كه حضرت عليه السلام چنين عقدى را كه عاقد قصد فضوليت نكرده ، با اجازه صحيح دانسته‌اند ، معلوم مىشود كه رعايت اين شرط لازم نيست .\r\nدر روايت عباد بن كثير نيز فردى ، دخترى را در خانه سرپرستى كرده و كسى كه دخترى يتيم را در خانهء خود بزرگ مىكند ، معمولًا خود را ولىّ و همه‌كارهء او مىداند . آنگاه شخص مزبور بدون قصد فضوليت ، او را تزويج مىكند ، بنابراين چنين تزويجى از نظر شخص ياد شده به عنوان فضولى و متوقف بر امضاى وى بعد از بلوغ نيست . همچنين در صحيحهء حلبى هم ظاهراً قصد فضوليت در كار نبوده ، چون كسى كه طلاق داده ( خواه ضمير به پدر رجوع كند يا به پسر ده‌ساله ) گمان مىكرده كه طلاقش شرعى و تمام است ، ولى با مراجعه و سؤال از امام عليه السلام معلوم شده كه متوقف بر امضاى پسر پس از بلوغ است .\r\nبر فرض كه بپذيريم اين سه روايت اختصاص به موردى ندارد كه عاقد قصد فضوليت نداشته ، بدون اشكال چنين موردى منصرف نيست . زيرا از تركِ استفصال امام عليه السلام طلاق حكم استفاده مىشود و به استناد اين اطلاق ، مىتوان به عدم اشتراط اين شرط حكم كرد .\r\nمرحوم آقاى حكيم رحمه الله همين تقريب را براى روايت محمد بن قيس ذكر كرده و مىگويند كه فرزند خود را ولىّ در فروش كنيز پدر مىدانسته و به عنوان ولايت و بدون قصد فضوليت او را فروخته است . ولى بسيار روشن است كه هيچ‌گاه چنين فرزندى عرفاً به عنوان ولايت اقدام به معامله در مورد اموال پدر نمىكند . بنابراين\r\n\r\n","description":"","footnote":"","page_name":" 4493 ","page_number":105},
  {"content":"\r\n\r\nروايت محمد بن قيس شاهد مثال مناسبى نيست و بايد همان سه روايتى را كه ما استناد كرديم ، به عنوان مثال ذكر كرد ، همچنانكه مرحوم آقاى خويى رحمه الله به صحيحهء أبو عبيده اشاره كرده‌اند .\r\n\r\nب ) حكم مسأله در صورت كاربرد لفظ توكيل در عقد :\r\nمسأله 25 : لو قال فى مقام اجراء الصيغة « زوجت موكّلتى فلانة » مثلًا مع انه لم يكن وكيلًا عنها فهل يصح و يقبل الإجازة أم لا ؟ الظاهر الصحة . نعم لو لم يذكر لفظ « فلانة » و نحوه كأن يقول « زوجت موكلتى » و كان من قصده امرأة معينة مع عدم كونه وكيلًا عنها يشكل صحته بالاجازة .\r\n\r\n1 ) توضيح عبارت عروه :\r\nمرحوم سيد مىفرمايند اگر كسى كه وكالت از جانب زنى مثلًا با نام زينب ندارد ، او را عقد كند و در انشاء خود بگويد : « به ازدواج در آوردم موكّلهء خود زينب را » ، ظاهراً عقد او به عنوان فضولى صحيح است و با اجازهء آن زن نافذ مىشود ، يعنى عنوان كردن واژهء « توكيل » عمداً يا اشتباهاً در صورتى كه نام خود زن را مىبرد ، مبطل عقد نيست و با اجازهء اصيل نافذ مىشود . اما اگر تنها قصد او را كند و بدون اينكه نامش را ذكر كند عنوان توكيل را به كار برده و بگويد : « موكّلهء خود را به ازدواج درآوردم » ، در حالى كه واقعاً وكيل او نيست ، در اينجا مشكل است كه عقد را بتوان با اجازه تصحيح نمود .\r\n\r\n2 ) نظر استاد مد ظله\r\nبه نظر مىرسد كه در اين مسأله بايد به گونه‌اى ديگر قائل به تفصيل شويم : اگر قصد عاقد از آوردن عنوان توكيل ، تزويج خصوص كسى است كه به او وكالت داده يعنى او نمىخواهد كه در امور ديگران بدون اذن دخالتى كرده و تزويج فضولى\r\n\r\n","description":"","footnote":"","page_name":" 4494 ","page_number":106},
  {"content":"\r\n\r\nانجام دهد ، در اينجا خواه نام زينب را ببرد يا نه ، در هر دو صورت وقتى كه معلوم شود كه او وكيل نبوده يا موكله‌اش غير زينب بوده است ، آن عقد براى زينب واقع نمىشود و نمىتوان آن را با اجازه تصحيح نمود . زيرا مجرد منطبق شدن ظاهر كلام با يك معلوم خارجى باعث نمىشود كه بتوان آن معلوم خارجى را مقصود واقعى گوينده دانست ، بلكه در عقود لازم است كه مقصود با واقعيت خارجى تطابق داشته باشد و فرض اين است كه در اينجا اين تطابق وجود ندارد ، زيرا مىدانيم كه مقصود او زينب نبوده است . همچنان كه اگر كسى كه دو دختر داشته باشد و شخصى را وكيل كند كه مثلًا فاطمه را تزويج كند و او بر اساس اين وكالت عقدى جارى كند و به اشتباه نام زينب را ببرد ، در اينجا چه عنوان توكيل را آورده با شد يا بدون اين عنوان عقد خوانده باشد ، در هر دو صورت ، عقد براى زينب واقع نشده ، و براى فاطمه كه مورد وكالت بوده ، تحقق مىيابد .\r\nاما اگر عاقد لفظ موكّله را فقط به عنوان لفظ مشير به كار ببرد و مقصود واقعى او تزويج زينب باشد ، در اينجا اگر مقصودش معلوم باشد ، خواه نام او را ببرد يا نبرد ، عقد براى زينب واقع مىشود و با اجازهء او نافذ مىگردد . چون عقد بر كسى كه مقصود واقعىِ عاقد است واقع مىشود و عناوينى كه نقشى جز اشاره به مقصود او ندارند ، مقصود او را تغيير نمىدهند و تخلف در آنها مضرّ به عقد نيست . به نظر ما به جاى تفصيلى كه مرحوم مصنف داده ، بايد به اين شكل در مسأله تفصيل داد .\r\n\r\nج ) امضاى عقد بدون مهر يا با مهرى ديگر يا با الغاء يا افزودن شرطى ديگر :\r\nمسأله 26 : لو اوقع الفضولى العقد على مهر معين هل يجوز اجازة العقد دون المهر او بتعيين المهر على وجه آخر من حيث الجنس او من حيث القلّة و الكثرة فيه اشكال بل الاظهر عدم الصحة فى الصورة الثانية و هى ما اذا عين المهر على وجه آخر كما انه لا تصح الاجازة مع شرط لم يذكر فى العقد او مع الغاء ما ذكر فيه من الشرط .\r\n\r\n","description":"","footnote":"","page_name":" 4495 ","page_number":107},
  {"content":"\r\n\r\n\r\n1 - توضيح عبارت عروه :\r\nمفهوم ظاهر عبارت مرحوم مصنف اين است كه مجيز اگر فقط عقد را اجازه بدهد ، اما مهريه را اجازه ندهد ، صحت اين اجازه محل اشكال و تأمل است و اگر عقد را با مهريه‌اى از جنس ديگر و يا با مهريهء كمتر يا بيشتر اجازه دهد ، بدون اشكال صحيح نيست . همچنين اگر شرطى به عقد اضافه يا شرطى از آن را الغاء كند و اجازه دهد ، امضاى او مفيد نيست . پس اگر مجيز بخواهد مهريه را تغيير دهد يا شرطى به عقد اضافه يا از آن الغاء كند ، مثلًا مهريه زمين باشد و آن را به پول تغيير دهد يا ميزان مهريه را دو برابر كند و مانند اينها ، بايد عقدى جديد انجام دهد .\r\n\r\n2 ) مناقشاتى در كلام مرحوم مصنف قدس سرّه\r\nمرحوم آقاى حكيم و مرحوم آقاى خويى به تفاوت گذاردن مرحوم سيد عليه السلام ميان دو صورت مسأله اشكال كرده و مىگويند كه اگر وجه بطلان را اين بدانيم كه تغيير مفاد عقد هنگام اجازه دادن توسط مجيز ، موجب عدم تطابق ميان ايجاب و قبول مىشود و از اين جهت عقد محكوم به بطلان است ، در اين صورت فرقى ميان صورت اول با ديگر صور مسأله وجود ندارد . در فرض اول ( اجازهء خود عقد بدون اجازهء مهريه ) نيز مانند فرض اخير ( اجازهء خود عقد بدون اجازهء شرط آن ) تطابق وجود ندارد ، همان گونه كه شرط كه از اركان عقد نيست ، اگر ملغى شود ، موجب عدم تطابق مىگردد ، عدم اجازهء مهريه هم حتى در عقد دائم كه از اركان آن نيست بايد مانند الغاء شرط موجب عدم تطابق گردد . حتى ممكن است گفته شود كه در شرط به دليل اينكه ماهيت آن التزام فى التزام است ، مىتوان وجهى براى تصحيح عقد تصور كرد كه در مهريه اين وجه هم نيست . بنابراين وجهى براى تفاوت ميان دو فرض مذكور در كلام مرحوم سيد رحمه الله به نظر نمىرسد . اگر به وجه تأمل مصنف رحمه الله در صورت اول ، انحلال عقد باشد ، چون اين انحلال را در شرط هم مىتوان جارى و\r\n\r\n","description":"","footnote":"","page_name":" 4496 ","page_number":108},
  {"content":"\r\n\r\nسارى دانست . اگر قائل به انحلال شويم و ميان عقد از يك سو و مهر يا شرط آن از سوى ديگر تفكيك قائل شويم ، بايد در هر دو فرض مسأله اين را بگوييم . پس چه وجهى براى تفصيل ايشان وجود دارد ؟\r\nبحث ديگر اين است كه در موارد ديگر مانند بيع شيئى كه بايع فقط نصف آن را مالك است يا بيع با شرط فاسد و امثال اينها فقها معمولًا قائل به انحلال عقد مىشوند و مىگويند كه در واقع دو التزام وجود دارد ، مثلًا در مثال اول ، نسبت به نصف مملوك ، عقد را صحيح و نسبت به نصف ديگر آن را فضولى مىدانند - كه اگر مالك آن را نپذيرد ، خيار تبعض براى مشترى وجود دارد - يا در مثال دوم ، فقها خود عقد را صحيح اما شرط آن را فاسد مىدانند و فساد شرط را به اصل معامله تسرى نمىدهند . پس چرا در ما نحن فيه با تمسك به انحلال به مسألهء پرداخته نمىشود و اصرار بر وحدت التزام وجود دارد ؟ اين اشكال در كلام فقها صريحاً مطرح نشده و آقاى حكيم رحمه الله اجمالًا به آن اشاره كرده‌اند .\r\n\r\n3 ) توضيح حضرت استاد - مد ظله - دربارهء كلام مرحوم مصنف قدس سرّه :\r\nهنگامى كه در عبارت و سخن فقيهى كه عبارات خود را به دقت تنظيم مىكند ، ناهماهنگى ديده شود ، شايسته است كه ابتدا با تأمل بيشتر در رفع تنافى آن سعى شود و يا لا اقل وجهى براى آن ذكر گردد و سپس به نقد آن پرداخته شود . به نظر ما مراد مرحوم سيد رحمه الله در فرض نخست از اجازهء عقد بدون مهريه ، اين نيست كه مجيز بگويد من به خود عقد راضى هستم اما مهريه را نمىپذيرم و عقد را بدن مهريه اجازه مىكنم تا ماهيت آن با مشابه يا الغاء شرط ( فرض دوم مسأله ) باشد ، بلكه مراد ايشان را مىتوان يكى از اين دو صورت دانست :\r\nاحتمال اول : اينكه مجيز مىگويد كه من نسبت به اصل مهريه اكراهى ندارم ولى اين مهريه خاص را نمىپذيرم ، لذا اصل عقد را بدون مهريه امضا مىكند . پرواضح است كه در اين صورت ، او در مقام الغاء مهريه و امضاى عقدى كه منفك از آن باشد\r\n\r\n","description":"","footnote":"","page_name":" 4497 ","page_number":109},
  {"content":"\r\n\r\nنيست و با صورت اخير ( الغاى شرط ) تفاوت دارد . البته چون وجهى مقبول براى صحت اين فرض به نظر نمىآيد ، تا بتوان موجبى براى تأمل سيد رحمه الله تصور كرد ، لذا احتمال اينكه ايشان آن را اراده كرده باشد ، ضعيف است ولى در هر حال فرضى است كه ماهيتاً با فرض اخير مسأله متفاوت است و مىتواند حكم مسأله را در دو فرض متفاوت نمايد .\r\nاحتمال دوم : كه به احتمال قوى همين فرض مورد نظر سيد رحمه الله است ، اين است كه مجيز نسبت به مهريه سكوت مىكند و ديدگاه و موضوع خود را نفياً و اثباتاً ابراز نمىدارد يعنى نه آن را الغاء مىكند و نه رضايت خود را نسبت به آن ابراز مىدارد و فقط خود عقد را امضا مىكند و وجه تأمل ايشان اين است كه وقتى مجيز اصل عقد را اجازه دهد و مهريهء معين را نفى نكند ، اين سؤال مطرح مىشود كه آيا اجازهء او ارتكازاً به اجازهء عقد با مهريهء مورد توافق بين متعاقدين بازگشت مىكند يا معنايش اين است كه من فقط عقد را مىپذيرم و نسبت به مهريه موافق نيستم . وجه تأمل سيد رحمه الله وجود چنين احتمالى است و الّا صرف نظر از آن ، ايشان حتماً اين صورت را هم مانند صور ديگر محكوم به بطلان و حكم آنها را يكسان مىدانستند . پس از اين جهت اشكالى به مرحوم سيد رحمه الله وارد نيست . اشكالى كه باقى مىماند ، اشكال انحلال است . ادامهء بحث در جلسهء آينده ان شاء اللّه . . . .\r\n« * و السلام * »\r\n\r\n","description":"","footnote":"","page_name":" 4498 ","page_number":110},
  {"content":"\r\n\r\n\r\n8 / 10 / 1381 يكشنبه درس شمارهء ( 483 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس :\r\nدر اين جلسه ابتدا بحث دليل لزوم تطابق اجازه و عقد مجاز در عقد فضولى و عدم انحلال عقد طرح ، و به بيان معناى انحلال و فارق اين بحث با عقود مركب و مشروط كه در آنجا فقط قائل به انحلال شده‌اند خواهيم پرداخت . و سپس مسأله 27 را درباره شخصى كه عقد را به عنوان فضولى اجرا نمود و بعد معلوم شد وكيل يا ولىّ بوده است ، بررسى مىكنيم .\r\n* * * \r\n[ اگر فضولى با مهر معيّن عقد نمود ، ولى مجيز آن را بدون مهر اجازه داد . 
  ]\r\n\r\nمتن عروة :\r\nمسأله 26 : « لو اوقع الفضولى العقد على مهر معيّن ، هل يجوز اجازة العقد دون المهر ، او تعيين « 1 » المهر على وجه آخر من حيث الجنس أو من حيث القلة و الكثرة ؟ فيه اشكال . . . » .\r\n\r\n1 - موضوع بحث :\r\nاگر فضولى با مهر معيّن عقد نمود ، ولى مجيز آن را ( 1 ) بدون مهر اجازه داد . ( 2 ) آن را با مهر متفاوت - كمتر يا بيشتر يا جنس ديگر - قبول كرد .\r\n( 3 ) يا فضولى عقد را مشروط خوانده ولى مجيز بدون شرط اجازه مىدهد ( 4 ) يا شرطى اضافه مىكند . مرحوم سيد در صورت اول مسأله را با ترديد و اشكال بيان كرده و در بقيه صور ، حكم به بطلان كرده‌اند « 2 » .\r\n\r\n\r\n","description":"","footnote":"\r\n( 1 ) - در عروة چاپ جامعه مدرسين ، مصحح « باء » را حذف كرده و تعيينُ المهر نوشته است كه اين اشتباه است و صحيح آن با « باء » است كه در نسخ اصلى هم مىباشد . و معنايش اين است كه : مجيز گاهى عقد را بدون مهر اجازه مىدهد و گاهى با تعيين مهر ديگرى مىپذيرد .\r\n( 2 ) - البته در مورد صورت دوم فرموده : الاظهر عدم الصحة ، و در مورد صورت سوم و چهارم با قاطعيت بيشترى فرموده : لا تصح الاجازه .\r\n","page_name":" 4499 ","page_number":111},
  {"content":"\r\n\r\nو لكن در مباحث ديگر فقها در مورد عقدى كه روى شيء مركب يا مشروطى واقع مىشود قايل به انحلال هستند و مىگويند : اگر كسى خانه‌اى را كه فقط مالك نصف آن است بفروشد ، در نصف خانه ، معامله صحيح و نصف ديگر فضولى و غير نافذ است . و اگر بيع ، مشروط به شرط فاسدى بود مىگويند : شرط فاسد سرايت نمىكند و معامله صحيح ولى خيارى است « 1 » .\r\nفارق بين اين دو مسأله چيست كه در بحث عقد فضولى قايل به انحلال نمىشوند ؟\r\nبرخى از اعاظم كلامى در انحلال ، خطابات دارند كه بررسى آن براى روشن شدن بحث ما مفيد است .\r\n\r\n2 - نظر مرحوم آقاى خمينى - قدس سرّه - در عدم انحلال خطابات قانونى :\r\nايشان در مباحث اصولى نظر خاصى در خطابات قانونى دارند و مىفرمايند :\r\nقوانينى كه به نحو عام جعل مىگردد نظر به افراد ندارد و خطاباتى كه از اين قوانين حكايت مىكند به تعداد افراد منحل نمىشود ، چون اصلًا نظر به افراد ندارند ( و لذا ممكن است موقع جعل قانون اصلًا هيچ فردى نباشد و هيچ مصداقى نداشته باشد ) و از وجوهى كه براى آن ذكر كرده‌اند اين است كه : جمله خبرى و انشايى از جهت انحلال تفاوتى ندارد ، اگر انشاء انحلال پيدا كند اخبار هم بايد انحلال پيدا كند ، و در اخبار انحلال نيست چون اگر قايل به انحلال شويم بايد كسى كه مىگويد « كل نار باردة » با اين جمله به تعداد آتش‌هاى دنيا دروغ گفته باشد با اينكه وجداناً يك دروغ بيشتر محسوب نمىشود در جمله انشايى نيز مانند جمله اخبارى انحلالى در كار نيست و اگر بگويند : « همه به جبهه برويد » اين عام منحل به افراد نمىگردد تا بگوييم مثلًا چون بعضى عاجزند خطاب به عاجز عقلًا صحيح نيست . پس اين خطابات عموميت ندارد و مخصوص قادرين است .\r\n\r\n\r\n","description":"","footnote":"\r\n( 1 ) - و در باب نكاح گفته‌اند اگر شرط فاسدى را در عقد ذكر كردند صحّ العقد و بطل الشرط .\r\n","page_name":" 4500 ","page_number":112},
  {"content":"\r\n\r\n\r\n3 - نظر استاد - مد ظلّه\r\nمنظور از انحلال ، انحلال حقيقى نيست كه حقيقتاً انشاءات و جعل‌هاى متعددى باشد يا چندين اخبار باشد ، بلكه يك انشاء و يك اخبار بيشتر نيست و لكن در باب انشاءات ، عقلاء انشاءات را به حسب احكام ، مختلف دانسته و در بعضى موارد احكام را مستقل دانسته و انشاء آنها را در حكم متعدّد و در بعضى ديگر در حكم واحد به حساب مىآورد .\r\nمثلًا در جمله انشايى « همه به جبهه برويد » ، عرف حكم به انحلال كرده احكام مجعوله را متعدد و اطاعت‌ها و امتثالهاى آن را نيز متعدّد مىداند مثل اينكه مولا متعدد انشاء كرده و فرموده باشد : زيد تو برو ، عمرو تو برو ، و . . . ، در نتيجه از نظر عقلايى عاجزين مأمور به خطاب نيستند . ولى در جمله خبريه « كل نار باردة » عرف قايل به انحلال نمىشود و مثل اخبارات متعدد نيست و فرضاً اگر دروغ را از معاصى صغيره بدانيم ، اين تكرار معصيت نيست تا كبيره گردد . پس موارد به حسب نظر عرف مختلف است . در ما نحن فيه نيز ممكن است گفته شود انحلال عقدى كه روى شيء مركب يا مشروط رفته انحلال حقيقى نيست .\r\n\r\n4 - معناى انحلال و بيان فارق به نظر مرحوم آقاى حكيم ( كه در مسأله مهريه در نكاح فضولى قايل به انحلال نشده ولى در مركبات و مشروطات قايلند ) :\r\nايشان مىفرمايند : معناى انحلال اين نيست كه حقيقتاً و استقلالًا عقود متعدّد در كار است و چند عقد واقع شده ، بلكه به حسب قوانين عرفى در حكم تعدّد است .\r\nاگر كسى خانه‌اى را به 40 ميليون تومان فروخت به اين معنا نيست كه به عدد اجزاء خانه - لايتناهى - عقد واقع شده و ثمن هم به همين صورت تبعيض پيدا مىكند و تقسيم مىشود بلكه يك عقد است كه در بعضى احكام حكم تعدّد پيدا مىكند .\r\nعرف در بعضى موارد حكم انحلال عقد و تعدّد بار مىكند و شارع مقدس نيز\r\n\r\n","description":"","footnote":"","page_name":" 4501 ","page_number":113},
  {"content":"\r\n\r\nبخشى را امضاء مىكند . مثلًا بعد از فروش خانه معلوم شد كه شخص مالك نصف خانه بوده ، كه فقط نصف خانه منتقل مىشود . عرف با اين انحلال مساعد است .\r\nايجاب و قبول هر دو متطابق و روى تمام خانه رفته است و حكم شارع آن را تبعيض نموده و با اين حكم كأنّ دو عقد واقع شده كه شارع يكى را امضاء و يكى را ردّ نموده است .\r\nو همين طور اگر دو شيء مستقل با عقد واحد معامله شود ، شخصى خانه و فرشى را به عقد واحد بفروشد كه يكى ملك ديگرى است و خريدار نيز آن را قبول كند ، در اينجا نيز عرف مساعد انحلال است كه اين عقد حكماً منحل به دو عقد گشته ،   أَوْفُوا بِالْعُقُودِ   نفوذ عقد را در مورد ملك فروشنده اثبات مىكند و صحّت عقد نسبت به جزء ديگر متوقف بر اجازه مالك آن است . خلاصه : با تعدّد موضوع حكم تعدّد عقد بار مىشود .\r\nاما اگر يك شيء ذات اجزاء را فروخت مثلًا گفت : خانه را به چهل ميليون تومان فروختم و خريدار در جواب گفت : نصف خانه را به بيست ميليون تومان خريدم ، از نظر عرفى در اينجا انحلال ايجاب صحيح نيست و حكم دو عقد بار نمىشود تا در نتيجه بگوييم نسبت به بخشى از ايجاب تطابق ايجاب و قبول حاصل شده است ، بلكه عقد اساساً باطل است ، چون بين ايجاب و قبول توافق نيست .\r\nما نحن فيه نيز همين طور است چون اجازه حكم قبول را دارد . آنچه عقد روى آن واقع شده و آنچه مجيز اجازه داده متفاوت مىباشد .\r\nيكى مشروط و يكى بدون شرط يا يكى كلّ و يكى جزء ، پس عقد باطل است ، چون بين ايجاب و قبول تطابق نيست .\r\n\r\n5 - نظر استاد - مد ظلّه -\r\nاين تفكيكى كه ايشان در موارد مختلف قايل شده‌اند مورد تأمل است . آيا مسأله شرط و مشروط در احكام فقهى چگونه است ؟ اگر منظور از مشروط بودن عقد به\r\n\r\n","description":"","footnote":"","page_name":" 4502 ","page_number":114},
  {"content":"\r\n\r\nشرطى ، تعليق آن است ، در اين صورت اگر معلّق عليه حاصل نشود بلااشكال عقد باطل است .\r\nاما اگر مراد از شرط و مشروط همان معناى التزام فى التزام باشد كه مرحوم سيد و عده‌اى از فقها قايلند يعنى حقيقتاً دو التزام است . يكى التزام به مشروط كه قيدى ندارد و ديگر التزام ثانوى كه التزام شرطى است ، در اين صورت چرا انحلال را نپذيريم ؟\r\n( البته ملتزم شدن به شرط بدون مشروط معنا ندارد ، چون شرط وابسته به مشروط و مشروط زمينه‌ساز شرط است ولى ملتزم شدن به مشروط بدون شرط مانعى ندارد .\r\nمشابه آن در وابستگى يك طرف ، صحّت نماز ظهر است كه متوقف به عصر نيست ، ولى صحّت نماز عصر مشروط و متوقف به تقدّم ظهر است ) .\r\nبه هر حال ، وقتى عقد مشروط حقيقتاً دو التزام باشد كه شخص مىتواند يك التزام را قبول كند و يكى را قبول نكند در همه اين گونه شرطها حقيقتاً تعدّد عقد است ، چطور شما در بعضى موارد مىگوييد عقد باطل است .\r\nشما در بعضى موارد كه التزام واحد است - مثل موردى كه تمام خانه را فروخت و نصف آن را مالك نبود و مالك آن را اجازه نكرد يا موردى كه فضولتاً دو شيء را به عقد واحد فروخت و مالك يا يكى از آنها را اجازه مىدهد - / حكم به انحلال مىكنيد با اينكه يك عقد و يك التزام روى مجموع بيشتر نيست ، چطور در موارد شرط كه حقيقتاً عقد متعدّد و دو التزام است ، آن را قابل تبعيض نمىدانيد ؟\r\nپس ما به طور كلى در دو شرط و مشروط كه دو التزام است قايل به انحلال مىشويم و اگر شرط باطل بود وجهى براى بطلان مشروط نداريم .\r\nالبته به نظر ما مواردى كه از نظر عرفى اطلاق شرط به آن مىشود هميشه به نحو تعدد مطلوب و تعدد التزام نيست ، ولى اصطلاح فقهاء از شرط مخصوص التزام فى\r\n\r\n","description":"","footnote":"","page_name":" 4503 ","page_number":115},
  {"content":"\r\n\r\nالتزام است و تنها مواردى كه التزام فى التزام باشد اطلاق شرط مىكنند ، بنابراين اصطلاح ، بايد در تمام موارد شرط قايل به انحلال شويم .\r\nهر چند ، خيلى وقت‌ها تعبيراتى كه از شرط مىشود بازگشت به تعدّد مطلوب نمىكند و عرف آن را از باب شرط و التزامٌ فى التزام نمىداند .\r\nمثلًا در همين مسأله مورد بحث ما ، در جايى كه عقد را بدون مهر امضا كند همين گونه است و وجهى براى انحلال نيست هر چند در مشروطات ديگر قايل به دو التزام و انحلال شويم زيرا معناى انحلال در اينجا اين است كه يك مطلوب او عقد مجرد از مهر است و ديگر عقد با مهر ، در حالى كه خارجاً اين طور نيست ، چون عاقد در اينجا وجداناً و بالفطره به دو چيز ملتزم نمىشود ، يكى مطلق ازدواج چه مهر داشته باشد يا نه ، و خواست ديگر او اينكه فلان مقدار مهر باشد ، زيرا بسيارى اوقات اصلًا حاضر نيست بدون مهر ازدواج كند .\r\nنتيجه اين كه چون عقد نسبت به مهر انحلال‌پذير نيست ، اجازه آن بدون مهر يا با مهر ديگر موجب تصحيح عقد نمىشود . اما نسبت به شرط اگر مراد همان شرط فقهى باشد چون دو التزام است اصل عقد با اجازه او تصحيح مىشود هر چند الغاء شرط يا اضافه كردن شرطى ديگر به نفس اجازه الزام‌آور نيست .\r\n\r\n[ بررسى مسأله 27 : عروه 
  ]\r\n\r\nمتن عروة\r\nمسأله 27 : « اذا اوقع العقد بعنوان الفضوليّه فتبيّن كونه وكيلا فالظاهر صحته و لزومه اذا كان ناسياً لكونه وكيلا بل و كذا اذا صدر التوكيل ممن له العقد و لكن لم يبلغه الخبر على اشكال فيه . و اما لو أوقعه بعنوان الفضوليه فتبيّن كونه وليّا ففى لزومه بلا اجازة منه او من المولى عليه اشكال » .\r\n\r\nتوضيح مسأله :\r\nسه فرض در اين مسأله بيان شده است :\r\n\r\nفرض اول : وكيل وكالت را فراموش كرده و عقدى را به عنوان فضولى خواند ،\r\nيعنى معتقداً به اينكه صحت شرعى عقد احتياج به اجازه دارد ، عقد را اجراء نمود .\r\n\r\n","description":"","footnote":"","page_name":" 4504 ","page_number":116},
  {"content":"\r\n\r\nمرحوم سيد مىفرمايند : مقام واقع را بايد حساب كرد كه فضولى نيست و احتياج به اجازه ندارد و عقد صحيح و نافذ است .\r\n\r\nفرض دوم : ايشان مىفرمايند : بلكه اگر وكالت شخص هنوز فعليت پيدا نكرده\r\nيعنى خبر وكيل شدن به او نرسيده تا قبول كند و وكالت او فعلى و شرعى گردد ، در اين حال عقدى را فضولى انجام داد به نظر مىرسد كه عقد صحيح باشد هر چند خالى از اشكال نيست .\r\n\r\nفرض سوم : اگر عاقد ولىّ معقود عليه بود و لكن متوجه ولايت خويش نبوده و به حساب فضولى عقد را جارى كرده ،\r\nآيا احتياج به اجازه مجدّد خود او ، يا مَن لَهُ الاجازه دارد يا نه ؟ فيه اشكالٌ\r\n\r\nالف ) بررسى ادلّه و اقوال در مسأله\r\nصحت فرض اول را واضح دانسته‌اند و بحثى هم ندارد ، چون عقد ممن له الامر صادر شده است هر چند توجهى به وكالت نداشته است .\r\n\r\n1 - نظر مرحوم آقاى حكيم در فرض دوم :\r\nاما فرض دوم كه هنوز خبر وكالت به او نرسيده و عقد را فضولى اجراء كرده ، مرحوم آقاى حكيم آن را صحيح دانسته مىفرمايند : لازمهء انشاء توكيل ، انشاء اذن است ، گرچه وكالت احتياج به قبول دارد و بدون آن محقق نيست ولى اذن دادن از ايقاعات است و قبول نمىخواهد و همين كه أذنتُ بگويد يا جمله‌اى كه دالّ بر اذن باشد مانند عقد توكيل ، مأذونيّت محقّق مىشود .\r\n\r\n2 - اشكال مرحوم آقاى خويى و نظر استاد - / مد ظلّه -\r\nمرحوم آقاى خويى اشكال كرده مىفرمايند : اذن تا به طرف و اصل نشود او مأذون نيست و مجرّد انشاء اذن مادامىكه خبر آن به مباشر نرسد صدق نمىكند كه من له الامر به او اذن داده است .\r\n\r\n","description":"","footnote":"","page_name":" 4505 ","page_number":117},
  {"content":"\r\n\r\nو لكن به نظر ما حق با مرحوم آقاى حكيم است ، چون اگر كسى اعلام كند كه همه آقايان در فلان امر مأذونند آيا كسانى كه علم به اين جعل انشاء ندارند ، عنوان مأذونيت بر آنها منطبق نيست ؟ وجداناً اين طور نيست و همه افراد مأذونند حال بعضى مأذونيت را مىدانند و بعضى نمىدانند . پس فرض دوم هم صحيح است .\r\nبله اگر كسى قايل باشد كه در صحت عقد استناد آن به اصيل يا مجيز معتبر است و بايد عمل صادر شده - و لو با واسطه - فعل كسى حساب شود كه اذن يا اجازه‌اش در عقد معتبر است ، در اين صورت فرع اوّل و دوّم هيچ كدام نبايد صحيح باشد .\r\nچون در فرع اول وكالت را فراموش كرده و عقد منبعث از وكالت وكيل نيست و در فرع دوم نيز اذن غير و اصل است و در هيچ كدام عمل او ، فعل تسبيبى موكّل نخواهد بود .\r\nو لكن به نظر ما چنين استنادى معتبر نيست و مجرّد وكيل بودن يا مأذون بودن كفايت مىكند ، هر چند فعل تسبيبى موكل هم به حساب نيايد و هر دو صورت صحيح مىباشد . مورد اجازه كردن عقد فضولى را در نظر بگيريد ، فرض كنيد كسى كه عقدى را فضولتاً براى او انجام داده‌اند اجازه مىدهد ولى عاقد فضولى و طرف اصيل او هيچ كدام متوجه اين اجازه نشوند ، ظاهر فتاوى اين است كه چنين عقدى صحيح است و نمىگويند : بايد عاقد و طرف مقابل بفهمند كه او اجازه داده تا عقد صحيح و نافذ گردد هر چند تا از اجازه او اطلاع پيدا نكردند نمىتوانند با اين عقد معامله صحت كنند ، و معلوم است كه موافقت قبلى ( اذن ) با موافقت بعدى ( اجازه ) از نظر عقلاء تفاوتى از اين جهت ندارد .\r\nبله موافقت ثبوتى و رضايت در مقام واقع كه انشاءً ابراز نشده باشد كفايت نمىكند كه مرحوم آقاى خويى فرض دوم را بر اين معنا منطبق دانسته‌اند كه صحيح نمىدانند و فرموده‌اند : راضى بودن تنها كه اظهار موافقت نشود كافى نيست .\r\nو بعضى گفته‌اند اين اظهار و انشاء را بايد لااقل يك نفر بفهمد و ما عرض كرديم\r\n\r\n","description":"","footnote":"","page_name":" 4506 ","page_number":118},
  {"content":"\r\n\r\nهمين كه انشاء وكالت نمود هر چند وكيل نفهمد ، اظهار اذن است و كفايت مىكند .\r\n\r\n3 - بررسى صورت سوم و نظر استاد - مد ظلّه -\r\nاما صورت سوم كه مرحوم سيد اشكال نموده‌اند ، موردى است كه ولىّ متوجه ولايت خود نبوده يا گمان مىكرده ولايت ندارد و به عنوان فضولى عقدى را انجام داده است .\r\n\r\nبه نظر ما مسأله دو فرض دارد :\r\n\r\nفرض اول : كه شخص نمىدانسته نسبت به دختر خودش ( بنابر مختار ما ) يا نسبت به صغير ولايت دارد\r\nو عقد را جارى كرده كه بعد دخترش اجازه بدهد ، يا وقتى صغير صلاحيت پيدا كرد اجازه بدهد . به نظر مىرسد اين صورت صحيح باشد چون او ولى واقعى بوده و واقعاً به آن عقد رضايت داشته است ، و صحّت عقد ولىّ داير مدار حكم واقعى است و شارع مطلق فرموده : عقد ولى صحيح است ، يعنى چه بداند و چه نداند ، نه عقد ولى كه متوجه ولايت خودش باشد .\r\n\r\nفرض دوم : مىداند نسبت به دختر ديگران ولايت ندارد\r\nو زينب را به خيال اينكه دختر ديگرى است فضولتاً عقد مىكند و بعد معلوم مىشود دختر خود اوست ، و اگر مىدانست دختر خودش هست حاضر به چنين عقدى نبود چون طرف را مناسب با شأن خود نمىدانست كه دختر خودش را به او بدهد . در اينجا چون واقعاً رضايتى نسبت به عقد دختر خود ندارد ، اين عقد صحيح فعلى نيست ، و اين مثل آن است كه : شخصى چيزى كه مِلك ديگرى است به كسى مىبخشد يا از روى بىمبالاتى يا به قصد اينكه بعد برود اجازه بگيرد و اگر مال خودش بود هرگز حاضر به بخشش نبود در اين صورت اگر بعد معلوم شود مال خودش بوده ، صحيح نمىباشد چون رضايت او حاصل نبوده است ، بلكه متوقف بر رضايت من له الامر است .\r\n\r\n","description":"","footnote":"","page_name":" 4507 ","page_number":119},
  {"content":"\r\n\r\nاما در فرض اول كه ولى به عنوان فضولى عقد را انجام مىدهد رضايت خود او هست و لذا عقد صحيح است هر چند خيال مىكرده به حسب شرعى رضايت ديگرى معتبر است كه بعد معلوم مىشود معتبر نبوده است .\r\n« * و السلام * »\r\n\r\n","description":"","footnote":"","page_name":" 4508 ","page_number":120},
  {"content":"\r\n\r\n\r\n10 / 10 / 1381 سه‌شنبه درس شمارهء ( 484 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس :\r\nدر اين جلسه ، ابتدا مسأله 3891 عروة را مورد بحث قرار داده و صور مختلف ايقاع عقد توسّط ولى يا جدّ را طرح و سپس اشاره‌اى خواهيم داشت به مباحث قبلى ، به اينكه آيا صغيرين بعد از بلوغ ، اختيار فسخ و ردّ عقد را دارند يا خير ، و نهايتاً بعضى از فروعات همين مسائل را ذكر كرده و اشكالات مرحوم كاشف الغطاء و مرحوم آقاى خويى را بر كلام سيّد مطرح و ضمن ردّ اشكالات مطروحه توسّط استاد مد ظله ، ادامه بحث را به جلسه آتى واگذار مىنماييم .\r\n* * * \r\n[ شخص اصيل يا ولى يا وكيل است وكيل است و خودش نيز اطلاع دارد كه عقدش نافذ نبوده و احتياج به اجازه كسى ندارد و در عين حال به عنوان فضوليت اين عقد را اجراء مىكند 
  ]\r\nمسأله 28 / 3891 : اذا كان عالماً بأنه وكيل أو ولىّ و مع ذلك اوقع العقد بعنوان الفضولية فهل يصح و يلزم او يتوقف على الاجازة او لا يصح ؟ وجوه أقواها عدم الصحة لانه يرجع الى اشتراط كون العقد الصادر من وليّه جائزاً فهو كما لو اوقع البالغ العاقل به قصد ان يكون الامر بيده فى الابقاء و العدم و بعبارة اخرى أوقع العقد متزلزلًا .\r\nموضوع مسأله قبل [ مسأله 27 
  ] اين بود كه شخصى اصيل يا ولى يا وكيل بوده و اختيار ايقاع عقد را داشته ولى فكر مىكرده اختيار ندارد و لذا به قصد فضوليت عقدى را انشاء كرده ، آيا اين عقد صحيح است يا خير ؟ اين موضوع مسأله قبل بود .\r\nفرض ديگر - كه موضوع بحث امروز است اين است كه شخص اصيل « 1 » يا ولى يا\r\n\r\n\r\n","description":"","footnote":"\r\n( 1 ) - در اين مسأله مرحوم سيد رحمه الله فقط ولى يا وكيل را فرض كرده‌اند ولى بحث اختصاص به آنها نداشته در\r\n","page_name":" 4509 ","page_number":121},
  {"content":"\r\n\r\nوكيل است و خودش نيز اطلاع دارد كه عقدش نافذ نبوده و احتياج به اجازه كسى ندارد و در عين حال به عنوان فضوليت اين عقد را اجراء مىكند در اين صورت سه احتمال در مسأله هست . يكى اينكه مثل مسأله قبل بگوييم عقد صحيح و نافذ باشد حتى احتياج به اجازه هم نداشته باشد دوم اينكه صحت شأنيه و تأهليّه داشته باشد و با اجازه بعدى صاحب اختيار صحيح فعلى شود . احتمال سوم اينكه عقد اصلًا باطل باشد و با اجازه بعدى هم قابل صحيح نباشد .\r\nمرحوم سيد اختيار مىكند كه اقواى وجوه بطلان است براى اينكه اين عقد برگشت مىكند به اينكه من عقد مىكنم به شرط اينكه اين عقد فضولى باشد و من ولايت نداشته باشم اختيار انجام عقد را نداشته باشم و چنين عقدى ( چون شارع امضاء نكرده است ) باطل خواهد بود ، و اين عقد نظير اين است كه شخص بالغ و عاقل ( و رشيد ) است و عقدى را به قصد اينكه در ابقاء و عدم به يد او باشد انجام دهد و به عبارت ديگر عقد را متزلزلًا واقع كند . اين فرمايش مرحوم سيد است .\r\nمراد از اين عبارت روشن نيست همانطور كه شرّاح نيز اشاره كرده‌اند .\r\nاگر برگشت اين عقد به تعليق باشد يعنى انشاء عقد به عنوان فضولى ، عبارت باشد از تعليق عقد و اينكه من عقد را به اين شرط انشاء مىكنم كه متزلزل و موقوف بر اجازه باشد اين عقد بدون ترديد باطل است چون هر چند در باب تعليق صورت‌هايى را تصوير كرده‌اند و بطلان برخى از آنها محل بحث است ليكن تعليق عقد به امر غير واقع و مقطوع العدم مسلّماً موجب بطلان است . من بگويم اين عقد را من جارى مىكنم به شرط اينكه اين عقد احتياج به اجازه داشته باشد و خودم بدانم كه اين عقد محتاج اجازه نيست اين برگشتش به عدم قصد عقد است ، تعليق را اگر در جاهاى ديگر اشكال نكنيم در اينجا مسلماً باطل است . خلاصه اگر انشاء\r\n\r\n\r\n","description":"","footnote":"\r\nاصيل نيز جارى است و شايد منظور ايشان از « ولى » كسى باشد كه از طرف خودش اختيار انجام عقد را دارد ، اصالتاً . . . . . يا به خاطر عناوينى مانند ابوت كه موجب ولايت مىشود .\r\n","page_name":" 4510 ","page_number":122},
  {"content":"\r\n\r\nعقد به عنوان فضوليت به تعليق بر امرى كه واقع نيست رجوع كند مسلماً عقد باطل است لكن صغرى قرار دادن مقام بر آن كبراى مسلّم درست نيست ، عقد را به عنوان فضولى انشاء كردن - كه موضوع مسأله ما مىباشد - معنايش تعليق نيست .\r\nيعنى معنايش اين نيست كه اگر فضولىّ و موقوف شد عقد واقع شود و اگر عقد لازم شد عقد واقع نشود تا تعليق در بين باشد . بلكه در مقام ، صرفاً يك اعتقاد و تشريعى قلبى براى شخص پيدا شده است و فرق مقام با مسأله قبل در اين است كه در آنجا شخص خيال مىكرده كه فضولىّ است و عقدش بدون اجازه صحيح نيست اما اينجا مىداند فضولى نيست و احتياج به اجازه ديگرى ندارد .\r\nخلاصه : به جهت تعليق نمىتوانيم حكم به بطلان عقد بكنيم . و از طرف ديگر حتى ولى به اعتقاد فضولىّ بودن عقد را جارى مىكند لازم نيست همين فضولىّ بودن نيز تحت الانشاء درآيد يعنى اعتقاد قلبى به فضولى بودن ملازم با اين نيست كه به عنوان فضوليت انشاء عقد كند . ممكن است شخصى به اعتقاد فضولى عقد را انجام دهد ولى فضولى بودن تحت الانشاء واقع نشود ، چنانچه متعارف فضولىها يعنى غاصب‌هايى كه يقين به غصب دارند انشاء آنها با انشاء أصيل يكى است .\r\nمنتهى شارع مقدس انشاء أصيل را صحيح بالفعل قملداد كرده اما صحت انشاء فضولىّ را موقوف و مشروط به اجازه قرار داده است . و گرنه انشاء أصيل با انشاء فضولى از نظر ماهيت فرقى نمىكند . خلاصه چون فضولى بودن تحت الانشاء واقع نشده است ، مانعى ندارد كه اين عقد مشمول ادلّه صحت قرار گيرد .\r\nان قلت : كسى كه قصد فضوليت دارد قصد اصالت يا ولايت يا وكالت ندارد .\r\nقلت : در صحت عقد اصيل و ولى و وكيل قصد اين عناوين لازم نيست تا اشكال شود كه قصد فضوليت با قصد اين عناوين منافات دارد ، لذا كسى كه به عنوان اصالت يا ولايت هم عقدى را اجرا نكرده ، اگر واقعاً صاحب اختيار باشد عقدش مشمول ادله صحت قرار مىگيرد هر چند از نظر قلبى قصد فضوليت داشته باشد .\r\n\r\n","description":"","footnote":"","page_name":" 4511 ","page_number":123},
  {"content":"\r\n\r\nالبته اگر عقد نكاح از معاملات نبوده بلكه از عبادات بود ممكن بود كسى اشكال كند كه قصد تشريع با قصد قربت منافات دارد .\r\nبه علاوه اگر فضولىّ بودن را تحت الانشاء هم بياورد بعد از آن كه انشاء عقد معلق به فضولى بودن نيست چرا عقد باطل شود يعنى بعد از آن كه ذات عقد - غير مشروط به فضوليت - مورد انشاء قرار گرفته مشمول ادله نفوذ قرار گرفته و صحيح خواهد بود .\r\nنتيجه آن كه : چنين عقدى صحيح است و با فرمايش صاحب عروه كه حكم به عدم صحت در مقام كرده نمىتوان موافقت كرد و وجه فتواى صاحب عروه در اين مسأله معلوم نيست ، چنانچه ديگران نيز اشاره كرده‌اند .\r\n\r\n[ عقد ولى فضولى موقوف بر اجازه و امضاء نيست تا اگر اجازه نشود باطل باشد و اما حق فسخ ندارد 
  ]\r\nمسألة 29 / 3892 : اذا زوّج الصغيرين وليّهما فقد مرّ ان العقد لازم عليهما و لا يجوز لهما بعد البلوغ ردّه أو فسخه .\r\nقبلًا ذيل مسأله 4 همين فصل گذشت كه اگر پدر يا جدّ صغير يا صغيره را تزويج كرد اين عقد صحيح و لازم است و نيازى به امضاء بعدى زوجين نيست بلكه صغير يا صغيره بعد از بلوغ خيار فسخ اين عقد را هم ندارند . لزوم نسبت به صغيره اجماعى و نسبت به صغير مشهور است و ما هم در آنجا وفاقاً للقوم لزوم عقد بر صغير و صغيره را اختيار كرديم .\r\nقوله : و لا يجوز لهما بعد البلوغ ردّه او فسخه\r\nحق ردّ ندارد يعنى عقد ولى فضولى و موقوف بر اجازه و امضاء نيست تا اگر اجازه نشود باطل باشد و اما حق فسخ ندارد يعنى عقد ولى متزلزل و خيارى هم نيست تا بتوان با اعمال خيار آن را فسخ كرد .\r\nادامه متن : « و على هذا فاذا مات احدهما قبل البلوغ أو بعده ورثه الآخر » .\r\nچون فرض اين است كه ولىّ شرعى اينها را تزويج كرده و عقد احتياج به اجازه\r\n\r\n","description":"","footnote":"","page_name":" 4512 ","page_number":124},
  {"content":"\r\n\r\nندارد اگر يكى از اين دو ، قبل يا بعد از بلوغ فوت كرد ديگرى از او ارث مىبرد .\r\nمتن : « و امّا اذا زوّجهما الفضوليان فيتوقف على اجازتهما بعد البلوغ أو اجازة وليهما قبله »\r\nاما اگر صغيرين را فضولى تزويج كرد و از هر دو طرف عقد فضولى بود عقد موقوف بر اجازه اينها بعد از بلوغ يا اجاز ولىّ اين دو قبل از بلوغ است .\r\nمتن : « فان بلغا و أجاز اثبتت الزوجية و يترتب عليها أحكامها من حين العقد لما مرّ من كون الاجازه كاشفة »\r\nاگر ولىّ قبل از بلوغ اجازه نكرده بود امّا صغيرين خودشان بعد از بلوغ عقد را اجازه كردند زوجيت ثابت مىشود و احكام زوجيّت از حين عقد - نه از حين اجازه - مترتب مىشود . به عقيده صاحب عروة اجازه كاشف است از صحت عقد من حين العقد به نحو كشف حقيقى ولى به عقيده ما اجازه كاشف است به نحو كشف حكمى يعنى تمام آن احكام و آثار صحت من حين العقد - مهريه ، نفقه ، ارث و احكام مصاهره - بار مىشود . البته تفصيلى در اينها هست كه در مسائل بعدى مىآيد .\r\nمتن : « و ان ردّا أو ردّ أحدهما او ماتا او مات احدهما قبل الاجازة كشف عن عدم الصحة من حين الصدور »\r\nاگر هر دو يا يكى از اين دو ، عقد فضولى را ردّ كنند يا آنكه هر دو يا يكى از آن دو قبل از اجازه بميرند يعنى ولىّ قبل از بلوغ اجازه نكرده « 1 » و خود اينها نيز بعد از بلوغ اجازه نكردند و هر دو يا يكى از آنها از دنيا رفتند كشف از عدم صحت عقد از حين\r\n\r\n\r\n","description":"","footnote":"\r\n( 1 ) - سؤال : آيا ولىّ مىتواند بعد از مرگ صغير عقد او را براى قبل از مرگ اجازه كند تا احكام زوجيّت به لحاظ زمان حيات و بعد از آن بار شود .\r\nجواب : از ادله ولايت بر اشخاص عموم يا اطلاق يا دليل خاصى كه براى ولىّ حق چنين نكاحى براى ما سبق را ثابت كند و دليل روشنى باشد نداريم و صحيحه ابى عبيده حذاء هم اطلاق دارد ، اين صحيحه كه حكم به بطلان نكاح به موت أحد الصغيرين قبل الاجازه كرده است قيدى ندارد و در آن نيامده كه اگر ولىّ شرعى داشتند و او بعد از موت يكى از صغيرين عقد را امضاء كند عقد صحيح است .\r\n","page_name":" 4513 ","page_number":125},
  {"content":"\r\n\r\nصدور عقد مىكند . چنانچه از صحيحه ابى عبيده حذّاء « 1 » استفاده مىشود .\r\nقوله : و ان بلغ احدهما و أجاز ثم مات قبل بلوغ الآخر يعزل ميراث الآخر على تقدير الزوجية فان بلغ و اجاز يحلف على انه لم يكن اجازته للطمع فى الارث »\r\nو اگر يكى از اين دو بالغ شد و اجازه داد مثلًا صغيره بالغ شد و اجازه داد و قبل از بالغ شدن ديگرى ، او مرد چون بعد از بلوغ اجازه داده است اجازه او صحيح است لكن مقدار ارث ديگرى بر فرض ثبوت زوجيت كنار گذاشته مىشود و چون هنگام مرگ او صلاحيت اجازه ندارد صبر مىكنيم تا بالغ شود ، حال اگر او هم بالغ شد و عقد را اجازه كرد زوجيّت ثابت مىشود لكن يك شرطى براى زوجيت هست كه واقعاً راضى به زوجيت باشد و رضايت او براى گرفتن مال نباشد براى او از اين شرط بايد قسم بخورد كه به خاطر طمع در اموال ( مانند ارث بردن ) عقد را اجازه نكرده است و گرنه اگر رضايت او به خاطر اخذ ميراث باشد يا رضايت زن به خاطر اخذ مهريه يا ميراث باشد عقد او صحيح نيست و احكام زوجيّت بار نمىشود .\r\nمتن : فان حلف يدفع اليه و ان لم يُجز او أجاز و لم يحلف لم يدفع بل يردّ الى الورثة و كذا لو مات بعد الاجازه و قبل الحلف .\r\nپس اگر قسم خورد ارث را به او مىپردازد اما اگر اجازه نكرد يا اجازه كرد ولى قسم نخورد ارث به او نمىرسد و سهم او به ساير ورثه برگردانده مىشود ، همچنين ارث به او نمىرسد اگر بعد از اجازه و قبل از قسم خوردن بميرد .\r\nهذا اذا كان متهما بأن اجازته للرغبة فى الارث .\r\nاين قسم خوردن جايى است كه شخص متّهم باشد به اينكه اجازه او براى رغبت و طمع در ارث است و گرنه قسم خوردن موضوعيت ندارد بلكه تنها جايى كه شبهه و احتمال طمع در ارث باشد قسم خوردن لازم است .\r\nو اما اذا لم يكن متهما بذلك - كما اذا أجاز قبل ان يعلم موته او كان المهر اللازم عليه أزيد\r\n\r\n\r\n","description":"","footnote":"\r\n( 1 ) - الوسائل 26 باب 11 من ابواب ميراث الازواج ، ح 1 ، طبع آل البيت عليه السلام\r\n","page_name":" 4514 ","page_number":126},
  {"content":"\r\n\r\nمما يرث او نحو ذلك - فالظاهر عدم الحاجة الى الحلف .\r\nاما اگر اتّهام و احتمال طمع در ارث در بين نيست مثل اينكه خبر از مرگ طرف مقابل ندارد و از او درباره اين ازدواج سؤال مىكنند و او اعلام رضايت مىكند يا اينكه طرف مرده و او هم مطلع است و عقد را امضاء مىكند لكن امضاء اين ازدواج به ضرر او تمام مىشود مثلا زوجه مرده و سهم الارث او كه به مرد مىرسد كمتر از مهريه‌اى است كه مرد بايد به ورثه زن بپردازد كه اگر ازدواج را امضاء كند مهريه سنگينى به عهده او مىآيد يا اعتراف به زوجيت دردسرهايى براى او دارد و مع ذلك عقد را امضاء مىكند در اين مورد اتهامى در بين نيست و نيازى به قسم خوردن ندارد .\r\n\r\n[ اگر فضولى براى صغيرين عقدى اجرا كرد ، يكى از آنها بعد از بلوغ عقد را امضا كرد و قبل از اجازه ديگرى فوت كرد 
  ]\r\nمسألة 30 / 3893 : « يترتب على تقدير الاجازة و الحلف جميع الآثار المترتبة على الزوجية من المهر و حرمة الام و البنت و حرمتها - ان كانت هى الباقية - على الاب و الابن و نحو ذلك بل الظاهر ترتب هذه الآثار به مجرد الاجازة من غير حاجة الى الحلف فلو أجاز و لم يحلف مع كونه متهماً لا يرث و لكن يترتب سائر الاحكام .\r\nاگر فضولى براى صغيرين عقدى اجرا كرد ، يكى از آنها بعد از بلوغ عقد را امضا كرد و قبل از اجازه ديگرى فوت كرد ، حالا طرف ديگر بالغ شده او نيز عقد را اجازه نمود و قسم هم خورد كه واقعاً راضى به عقد است و به طمع به دست آوردن مال - ارثيه يا مهريه - عقد را امضاء نكرده است همه آثار زوجيت از حين عقد بار مىشود - به نظر مرحوم سيد به جهت كشف حقيقى و به نظر ما به جهت كشف حكمى - بنابراين ، اگر صغيره مرده باشد زوجى كه زنده است از او ارث مىبرد و بايد مهريه همسرش را به او بپردازد و مادر و دختر زوجه صغيره بر او حرام است و اگر شوهر مرده باشد زوجه‌اى كه زنده است از او ارث مىبرد و مهريه او را از ماترك شوهرش مىپردازند و پدر و پسر زوج بر او حرام ابدى هستند .\r\n\r\n","description":"","footnote":"","page_name":" 4515 ","page_number":127},
  {"content":"\r\n\r\n\r\nتصوير حرمة بنت در كلام صاحب العروة\r\nسؤالى در اينجا هست و آن اين كه موضوع كلام مرحوم سيد صغيرين است كه يكى از آنها بعد از بلوغ و امضاء عقد مرده و ديگرى بعد البلوغ ، عقد را اجازه كرده است . در اينجا مىفرمايند : اگر صغيره مرده و مرد بالغ شده و عقد را اجازه كرده نمىتواند مادر و دختر زن متوفى را بگيرد ، سؤال اين است كه چطور اين دختر را مدخوله فرض كنيم ، به علاوه براى او بنت فرض كنيم در حالى كه اين دختر موقع وفات صغيره بوده است ؟ !\r\nمرحوم آقاى شيخ محمد حسين كاشف الغطاء و مرحوم آقاى خويى يك اشكال مشترك دارند و مرحوم آقاى خويى يك اشكال مختص نيز دارند . اشكال مشترك اين است كه بنت الزوجة وقتى حرام است كه به مادرش دخول شده باشد و مفروض اين است كه دختر قبل از بلوغ پسر از دنيا رفته است ، بنابراين زوج به او دخول نكرده تا دختر زوجه بر او حرام شود .\r\nاما اشكال مختص مرحوم آقاى خويى اين است كه كلام در صغيره است و صغيره اصلًا دخترى براى او تصوير نمىشود تا بحث در حرمت و عدم حرمت آن مطرح شود ، بنابراين فرضاً اين زن متوفى مدخول بهاى شوهر هم باشد اين زن صغيره بوده و از دنيا رفته است پس چگونه دختر براى او تصوير مىشود .\r\nلكن اين دو اشكال وارد نيست .\r\nاما اشكال مشترك وارد نيست ، زيرا پسر مراهق قبل از اينكه به بلوغ و حدّ تكليف برسد قدرت بر دخول دارد و اين طور نيست كه حتماً بايد به حدّ بلوغ برسد تا قدرت بر دخول پيدا كند . بنابراين ممكن است اين زوجه مدخول بها باشد پس مىتوان تصوير كرد كه به هنگام حيات زوجه اين پسر مراهق بوده و دخول كرده\r\n\r\n","description":"","footnote":"","page_name":" 4516 ","page_number":128},
  {"content":"\r\n\r\nاست « 1 » .\r\nاما اشكال مختص كه اين دختر صغيره بوده است و چگونه صغيره صاحب دختر باشد اين اشكال نيز وارد نيست چون دختر در موقع عقد صغيره بوده ( نه موقع فوت ) اين دختر بعداً بزرگ شده و عقد را اجازه كرده است و ممكن است كسى شبهتاً يا زناءً با او وقاع كرده باشد و اين زوجه دختر دار شده است ، پس تصوير بنت المرأة المدخول بها در مقام ممكن است و هر دو اشكال مندفع است .\r\n\r\nاشكال به كلام صاحب عروه در مقام\r\nلكن اشكال ديگرى در مقام هست و آن اينكه حرمت بنت المرأة المدخول بها آيا از آثار زوجيّت است كه اگر با اجازه زوجيّت زن ثابت شد آن وقت دختر اين زن مدخول بها بر مرد حرام شود و اگر زوجيّت نبود اين دختر حرام نشود يا آنكه از آثار زوجيت نيست . و از احكام دخول است يعنى بنت المرأة المدخوله حرام است خواه مدخوله زوج باشد يا اجنبيه . . . . . طبق احتمال دوم ، حرمت بنت از آثار دخول است و از احكام زوجيت نيست و كلام ماتن در احكام زوجيت است . و مسأله هر چند محل بحث و خلاف است ليكن خود مرحوم سيد تقويت كرده كه بنت امرأه مدخوله - چه زوجه باشد يا مملوكه يا محلّله يا اجنبيه ، و طى او چه حلال باشد يا زنا باشد يا وطى شبهه - حرام است و آن بنت هر چند از طرف مرد ديگر پيدا شده باشد بر اين واطى حرام است ، خلاصه ما در اينجا مىخواهيم بگوييم كه خاصيت اين اجازه اين است كه - بنابر كشف - آثار مترتب بر زوجيت به وسيله اين اجازه از\r\n\r\n\r\n","description":"","footnote":"\r\n( 1 ) - ( توضيح بيشتر ) : صورت ديگرى نيز قابل تصوير است و آن اين كه زوج بالغ شده و بعد البلوغ شبهةً يا به عنوان زنا با زوجه مباشرت كرده است . ( مقرّر ) .\r\n","page_name":" 4517 ","page_number":129},
  {"content":"\r\n\r\nهمان حين عقد بار مىشود در حالى كه اين اثر مربوط به زوجيت نيست . شخص چه زوجه باشد و چه نباشد و اين اجازه مفيد باشد يا نباشد همين كه اين زن مدخوله باشد بنت المرأة المدخولة باىّ نحو كان الدخول ، طبق نظر صاحب عروه بر واطى حرام مىشود و اين اشكال است كه در مقام بر صاحب عروه وارد است . پس ما اگر بخواهيم كلام صاحب عروه را توجيه كنيم بايد بگوييم مرحوم سيد اين مثال را بنابر مبناى كسانى كه حرمت بنت مدخوله را از آثار زوجيت مىدانند مطرح كرده‌اند .\r\n\r\nپاسخى ديگر از اشكال مشترك مرحوم كاشف الغطاء و مرحوم آقاى خويى رحمه الله\r\nمرحوم سيد فرمودند اگر زوجه بعد البلوغ و الاجازه فوت نمود و زوج بعد البلوغ عقد نكاح را اجازه داده و قسم خورد احكام زوجيت از اول بار شده نمىتواند مادر و دختر زوجه صغيره را بگيرد ، اشكال مشترك اينها اين بود كه براى حرمت دختر دخول به مادر شرط است و تحقق اين شرط در زوجه صغيره متصور نيست . پاسخ ديگرى كه - على مبنى المشهور - مىتوان داد اين است كه ايشان حرمت بنت را به عنوان مثالى از احكام زوجيت مطرح كرده‌اند و حرمت بنت الزوجه از نظر فقهى به دو قسم است . الف : حرمت ابدى بنت الزوجه كه مشروط به دخول به زوجه است ،\r\nب : حرمت جمع بين بنت و امّ كه مشروط به دخول به مادر نيست ، يعنى اگر دخول به مادر هم نكرده باشد نمىتواند دختر او را بگيرد ، شايد منظور مرحوم سيد حرمت جمعى بنت الزوجه باشد يعنى بعد از اين كه از اشكال مختص مرحوم آقاى خويى رحمه الله صرف نظر كرديم و براى اين زن دختر داشتن تصوير كرديم ، حالا اگر ولى شرعى اين دختر مثلًا پدرش قبل از اجازه كردن زوج او ( دختر اين زوجه صغيره ) را به عقد نكاح اين پسر درآورد و ولى شرعى پسر ، اين عقد را قبول كرد ولى خود اين پسر بعد البلوغ عقد مادرش ( صغيره اول ) را اجازه بنمايد بنابر مسلك مشهور ( كه مىگويند كسى كه با زنى ازدواج كرده چنانچه قبل از دخول با او با دخترش ازدواج كند عقد دوم به خاطر حرمت جمع بين امّ و بنت باطل است ) ممكن است مرحوم سيد حكم كنند كه اجازه عقد مادر كشف مىكند كه از اول مادر اين دختر در حباله\r\n\r\n","description":"","footnote":"","page_name":" 4518 ","page_number":130},
  {"content":"\r\n\r\nزوجيت اين پسر بوده ، پس ازدواج با دختر او - جمعاً - حرام و باطل است ، خلاصه ممكن است گفته شود : نتيجه صحت عقد مادر از ابتداء ( بنابر كشف ) بطلان عقد دختر اوست هر چند به مادر دخولى هم صورت نگرفته باشد ، پس اشكال مشترك اين اعاظم به مرحوم سيد رحمه الله يعنى عدم تصوير دخول به زوجه صغيره ، قابل پاسخ مىباشد .\r\n« * و السلام * »\r\n\r\n","description":"","footnote":"","page_name":" 4519 ","page_number":131},
  {"content":"\r\n\r\n\r\n11 / 10 / 1381 چهار شنبه درس شمارهء ( 485 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\nخلاصهء درس گذشته و اين جلسه :\r\n* * * \r\nالف ) اشكال مرحوم آقاى خويى و مرحوم كاشف الغطاء به عبارت مرحوم سيد و دفع آن .\r\nدر جلسه قبل گفتيم كه مرحوم آقاى خويى و مرحوم كاشف الغطاء در مورد عبارت مرحوم سيد در مسأله 3893 كه مىفرمايد بنابر قول به كاشفيت اجازه « اگر زوجهء صغيره پس از اينكه بزرگ شد و عقد را اجازه نمود فوت كند و بعد از آن زوج نيز پس از بالغ شدن عقد را اجازه نمايد در اين صورت زوج نمىتواند با مادر و دختر آن زن ازدواج نمايد . » اشكالى را به اين صورت مطرح كرده‌اند كه در مورد حرمت بنت الزوجه شرط اين است كه زوجه مدخوله باشد و چون فرض بر اين است كه زوجه صغيره بوده است اصلًا نمىتواند مدخوله باشد تا چه رسد به اينكه دخترى هم داشته باشد .\r\nجوابى كه در جلسهء گذشته از اين اشكال داديم اين بود كه\r\nاولًا : پسر مراهق مىتواند دخول كند پس شرط دخول حاصل است\r\nثانياً : در مسأله محل بحث فرض اين است كه زوجه صغيره بزرگ شده و پس از آن عقد را اجازه نموده و سپس فوت كرده است . پس كبيره شدن كه موجب\r\n\r\n","description":"","footnote":"","page_name":" 4520 ","page_number":132},
  {"content":"\r\n\r\nصلاحيت داشتن براى اجازه است مفروض است و بنا بر اين مىتوان تصور كرد كه در موقع كبيره بودن ، شخصى شبهةً يا از روى زنا با او دخول نموده و زن نيز صاحب اولاد شده باشد . و در باب حرمت بنت الزوجة المدخولة فرقى بين اولادى كه شبهةً يا از ناحيهء زنا ، به وجود آمده باشند نيست ( بله مرحوم آقاى خويى دو حكم ارث بر زن و شير دادن در باب رضاع را مىفرمايند : بر اولاد زنايى مترتب نمىشود . اما غير از اين دو حكم ، ساير احكام مصاهرت مترتب مىشود ) « 1 »\r\nجواب ديگرى را كه در اين جلسه ذكر مىكنيم اين است كه اساساً مفروض در كلام سيد اين است كه زوجه بايد غير مدخوله باشد يعنى دقيقاً عكس آن مطلبى را كه آقايان مىگويند . زيرا كلام سيد رحمه الله اين است كه اگر اجازه را كاشف بدانيم تمامى آثار زوجيت از حين عقد مترتب مىشود . تكيه كلام بر روى آثار زوجيت است به اين معنا كه بر زوج ، ازدواج با مادر آن زوجه متوفى حرام ابد است و همچنين دختر وى را نيز جمعاً نمىتواند ازدواج نمايد . آنچه كه از آثار زوجيت است همين است .\r\nاما اينكه دختر زوجهء مدخوله نيز حرام ابد است اين اثر زوجيت بما هى زوجيت نيست يعنى ازدواج با دختر مدخوله حرام است حال چه اين مدخوله زوجه باشد يا اينكه زوجه نبوده و به خاطر شبهه يا زنا ، مدخوله واقع شده است . پس فرض را در كلام سيد بايد عدم الدخول قرار بدهيم .\r\nنكته‌اى كه در پايان اين بحث اشاره مىكنيم اين است كه اگر اشكال مرحوم آقاى خويى كه مىفرمايند چون زوجه صغيره است ، دخترى هم ندارد ( مرحوم آقاى خويى و مرحوم كاشف الغطاء اشكال مشتركى دارند كه عبارت از اين است كه در محل بحث دخول ممكن نيست . ولى مرحوم آقاى خويى علاوه بر اين اشكال فرموده‌اند چون موضوع صغيره است اصلًا نمىتوان براى او دخترى هم در نظر\r\n\r\n\r\n","description":"","footnote":"\r\n( 1 ) - استاد مد ظله : يك وقتى مرحوم والد مىفرمودند كه ما با مرحوم آقاى [ امام 
  ] خمينى فحص كرديم كه آيا روايتى دال بر اينكه ولد الزنا ليس بولد وجود دارد يا نه چيزى پيدا نكرديم .\r\n","page_name":" 4521 ","page_number":133},
  {"content":"\r\n\r\nگرفت ) وارد باشد ايشان مىبايست به اين قسمت از كلام سيد كه مىفرمايد اگر مرد ، فوت كرده باشد زن او بر پدر و پسر متوفى حرام است ، نيز اين اشكال را بكنند ، زيرا زوج نيز چون صغيره بوده است ، پسرى ندارد تا اينكه زوجه بر پسر او حرام شود .\r\nالبته واضح است تمامى اين احكام همانطورى كه خود سيد رحمه الله فرموده است بنابر مبناى كاشف است اما اگر اجازه را ناقل بدانيم در فرضى كه متوفى زوجه است اگر زوج دختر وى را نيز تزويج نمايد . و بعد عقد مادر متوفى را اجازه نمايد ، چون فرض اين است كه از حين اجازه عقد تصحيح مىشود و در آن هنگام چون مرد با دختر او ازدواج نموده است لذا اجازه او در حق مادر وى اعتبارى ندارد و عقد دختر صحيح مىشود چون عقد دختر مسبوقى به عقد صحيح بر مادر نيست .\r\n\r\n1 ) ادامه مسأله 3894 :\r\nبل الظاهر ترتب هذه الآثار به مجرد الاجازه من غير حاجة الى الحلف فلو اجاز و لم يحلف مع كونه متهماً لا يرث . و لكن يترتب سائر الاحكام .\r\nمرحوم سيد مىفرمايد ظاهر اين است كه آثار زوجيت غير از ارث ، به مجرد اجازه مترتب مىشود و نيازى به قسم خوردن نيست . و به نظر ما هم حق با سيد است زيرا چه بسيار ازدواجهايى كه منشأ آن مسائل مالى است ، حال چه به اين صورت كه شخص ازدواج مىكند تا در زمان حيات طرف ديگر صاحب مال شود و چه با اين قصد كه پس از مرگ او از باب ارث ، اموالى به دست آورد . و ليكن در مورد صغيرينى كه ولى عرفى ، آنها را تزويج نموده است روايت وارد شده است كه براى مسأله ارث بايد قسم نيز ياد كند و اگر قطع نظر از دليل خاص حتى در اين مورد هم نيازى به قسم خوردن نبوده ولى چون روايت داريم ، بايد اقتصار به مورد روايت كه مسأله ارث است بشود و در ترتب ساير احكام زوجيت ، نيازى به قسم نيست و با اجازه ، آن آثار مترتب مىشود .\r\n\r\n","description":"","footnote":"","page_name":" 4522 ","page_number":134},
  {"content":"\r\n\r\n\r\nب ) [ آيا در غير از فرض صغيرين كه در مسأله قبل مطرح شد ، در ساير صور نيز ارث بردن يا ترتب احكام زوجيت غير از ارث نيازى به قسم خوردن دارد يا نه ؟ 
  ]\r\n\r\nمتن مسأله 3893 :\r\nالاقوى جريان الحكم المذكور ، فى المجنونين ، بل الظاهر التعدى الى سائر الصور ، كما اذا كان احد الطرفين الولى و الطرف الآخر الفضولى ، او كان احد الطرفين المجنون و الطرف الآخر الصغير ، او كانا بالغين كاملين ، او احدهما بالغا و الآخر صغيراً او مجنوناً او نحو ذلك ، ففى جميع الصور اذا مات من لزم العقد بالنسبة اليه - لعدم الحاجة الى الاجازة او لأجازته بعد بلوغه او رشده - و بقى الآخر ، فإنه يعزل حصة الباقى من الميراث الى أن يردّ او يجيز ، بل الظاهر عدم الحاجة الى الحلف فى ثبوت الميراث فى غير الصغيرين من سائر الصور ، لاختصاص الموجب له من الأخبار بالصغيرين ، و لكن الأحوط الإحلاف فى الجميع بالنسبة الى الإرث بل بالنسبة الى سائر الأحكام ايضاً .\r\nدر مورد اينكه آيا در غير از فرض صغيرين كه در مسأله قبل مطرح شد ، در ساير صور نيز ارث بردن يا ترتب احكام زوجيت غير از ارث نيازى به قسم خوردن دارد يا نه ؟ در اين مسأله بحث شده است . قبل از توضيح كلام سيد رحمه الله صور قابل فرض را كه مجموعاً 40 صورت است را اشاره مىكنيم : طرفين عقد هر دو يا : 1 - / صغيرين 2 - / مجنونين 3 - / سفيهين 4 - / كبيرين كاملين هستند و يا اينكه متخالفين مىباشند يعنى 5 - / صغيرين و مجنونين 6 - / صغير و سفيه 7 - / صغير و كبير كامل 8 - / مجنون و سفيه 9 - / مجنون و كبير كامل 10 - / سفيه و كبير كامل . هر كدام از اين 10 صورت يا متوفى زوج است يا شخص فوت شده زوجه است كه در نتيجه 20 صورت حاصل مىشود ، هر كدام از اين 20 صورت يا عقد از هر دو طرف فضولى است يا از يك طرف فضولى است ، بنابراين مجموعاً ، 40 صورت مىشود . « 1 » مرحوم سيد مىفرمايد : از اين صور تنها در چهار فرض آن كه عبارت است از اينكه طرفين عقد صغيرين باشند چه اينكه متوفى زوج باشد يا زوجه و چه عقد از هر دو طرف فضولى\r\n\r\n\r\n","description":"","footnote":"\r\n( 1 ) - توضيح : اگر يك طرف فضولى است بايد غير متوفى باشد تا در صور مسأله داخل شود . لذا مجموع صورتهاى مسأله 40 صورت مىشود .\r\n","page_name":" 4523 ","page_number":135},
  {"content":"\r\n\r\nباشد يا از يك طرف ، « 1 » بايد طرفى كه زنده است براى اخذ ميراث قسم بخورد ولى در ساير صور ( يعنى 36 فرض باقى مانده ) قسم خوردن لازم نيست .\r\n\r\n1 ) كلام مرحوم آقاى خويى و بيان استاد مد ظله\r\nدر مقابل آقاى خويى رحمه الله مىفرمايند در تمامى 40 صورت بايد قسم خورده شود .\r\nبيان ايشان اين است كه : طبق قاعده قسم خوردن لازم نيست و ليكن ما به خاطر صحيحه ابى عبيدة حذاء كه فرض آن در مورد صغيرينى است كه عقد از هر دو طرف فضولى است و متوفى نيز زوج است بايد قائل به تخصيص قاعده شده و حكم به قسم خوردن نماييم و اينكه مرحوم سيد از مورد اين روايت به سه صورت ديگر نيز تعدى كرده است به خاطر اين است كه چون متفاهم از روايت اين است كه قسم خوردن به خاطر در معرض قرار گرفتن تهمت است ، لذا شخص باقى بايد قسم بخورد و حال آنكه بر طبق اين استدلال چون مسأله معرضيت براى تهمت در ساير صور ديگر نيز وجود دارد لذا بايد در ساير صور ديگر نيز قائل شد كه قسم خوردن لازم است .\r\nبه نظر ما اين ايراد مرحوم خويى بر سيد رحمه الله وارد نيست ، زيرا روايات مسأله تنها منحصر به روايت ابى عبيده حذاء نيست بلكه چنانچه در جلسات قبل گفتيم دو روايت ديگر نيز در همين زمينه وجود دارد كه يكى از آنها صحيحه حلبى است . « 2 »\r\nدر ذيل اين صحيحه چنين آمده است « قلت : فان ماتت او مات ؟ قال يوقف الميراث حتى يدرك أيّهما بقى ، ثم يحلف ما دعاه الى اخذ الميراث الّا الرضا بالنكاح ، و يدفع اليه الميراث » در اين روايت همان طورى كه ملاحظه مىشود مفروض اين است كه عقد\r\n\r\n\r\n","description":"","footnote":"\r\n( 1 ) - توضيح : چهار حالت چنين است : زوج متوفى و زوجه فضولى ، زوجه متوفى و زوج فضولى ، زوجه متوفى و هر دو فضولى ، زوج متوفى و هر دو فضولى . اينكه زوج هم فضولى باشد و هم متوفى يا زوجه چنين باشد از صور مسأله خارج است .\r\n( 2 ) - الوسائل ج 26 كتاب الميراث ، ابواب ميراث الازدواج باب 11 ، ح 4\r\n","page_name":" 4524 ","page_number":136},
  {"content":"\r\n\r\nاز يك طرف تنها فضولى است ولى دو فرضى را كه متوفى زوج باشد يا زوجه ، نيز مطرح شده است و البته همان طورى كه قبلًا هم اشاره كرديم اين روايت اگر چه با مسأله محل بحث كه مسأله تزويج فضولى است قدرى متفاوت است و راجع به طلاق مىباشد و لكن شايد مرحوم سيد از اين خصوصيت رفع يد نموده و به مورد نكاح نيز تعدى كرده است و بنابراين ، شايد مرحوم سيد با نظر به اين روايت و با اين تعدى مختصر در چهار صورت فوق قائل به لزوم حلف شده است . اما تعدى به ساير صور حتى آنجايى كه مورد ، غير صغيرين است مشكل مىباشد و منوط به اين است كه براى شخص اطمينان حاصل شود كه لزوم حلف تنها مربوط به جنبهء معرضيت براى تهمت است تا بتوان به ساير صور نيز تعدى كرد .\r\n« * و السلام * »\r\n\r\n","description":"","footnote":"","page_name":" 4525 ","page_number":137},
  {"content":"\r\n\r\n\r\n14 / 10 / 1381 شنبه درس شمارهء ( 486 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به مسألهء جواز عقد اصيل با زوجهء خامسه يا با مادر و خواهر و دختر معقوده تا زمانى كه طرف ديگر ( فضولى ) اجازه يا رد نكرده است مىپردازيم و با بيان دو نكته در مورد عبارت عروه ، مناقشهء مرحوم آقاى حكيم به كلام علامه در قواعد و شارح آن در كشف اللثام را ذكر و از كلام آن دو دفاع مىكنيم سپس بيان مرحوم آقاى نائينى براى عدم جواز عقد دوم با افراد مذكور را نقل مىكنيم .\r\n* * * \r\nبررسى جواز انجام عقد منافى با عقد فضولى توسط اصيل\r\n\r\nمتن عروه :\r\nمسأله 32 - اذا كان العقد لازماً على احد الطرفين من حيث كونه اصيلًا او مجيزاً و الطرف الآخر فضولياً و لم يتحقق اجازة و لا رد فهل يثبت على الطرف اللازم تحريم المصاهرات ؟ فلو كان زوجاً يحرم عليه نكاح أم المرأة و بنتها و اختها و الخامسة و اذا كانت زوجة يحرم عليها التزويج بغيره و بعبارة اخرى هل يجرى عليه آثار الزوجية و ان لم يجر على الطرف الآخر او لا ؟ قولان ، اقواهما الثانى الا مع فرض العلم بحصول الاجازة بعد ذلك الكاشفة عن تحققها من حين العقد نعم الاحوط الاول لكونه فى معرض ذلك بمجيء الاجازة نعم اذا تزوج الام او البنت مثلًا ثم حصلت الاجازة كشفت عن بطلان ذلك .\r\n\r\n1 ) شرح عبارت عروه\r\nمرحوم سيد مىفرمايند هرگاه عقد از جانب يكى لازم باشد خواه او اصيل بوده\r\n\r\n","description":"","footnote":"","page_name":" 4526 ","page_number":138},
  {"content":"\r\n\r\nيا او فضولى بوده كه رضايت خود را ابراز كرده است ولى از جانب ديگر فضولى باشد كه هنوز اجازه نداده است آيا او در اين مدت بايد از محرمات ناشى از مصاهرت مانند ازدواج با مادر معقوده يا دختر يا خواهرش و يا از ازدواج با همسر پنجم بپرهيزند يا نه ، و يا اگر او زن است از ازدواج با مرد ديگر بپرهيزد و به بيان ديگر آيا تا تكليف اجازه و ردّ مجيز معلوم نگشته بايد آثار زوجيت بر عقد خود مترتب كند يا نه ؟ مىفرمايند در اين مسأله دو قول وجود دارد و اقوى عدم ترتب آثار زوجيت است مگر در صورتى كه علم داشته باشد كه مجيز اجازه خواهد داد كه در اين صورت چون اجازه كاشف حقيقى از صحت عقد از حين وقوع آن است آثار زوجيت مترتب مىشود . با اين همه احتياط مستحب اين است كه در فرض عدم علم هم آثار زوجيت را مترتب كند . پس اگر اين احتياط را مراعات ننمود و يكى از ازدواجهاى مذكور را انجام داد سپس مجيز عقد اول را اجازه داد كشف از بطلان ازدواج دوم مىكند .\r\n\r\n2 ) بيان دو نكته در مورد متن عروه\r\nنكته اول : عبارت « اذا كان العقد لازماً على احد الطرفين » را به دو گونه مىتوان معنا نمود يكى اينكه عقد از جانب يكى از دو طرف لزوم داشته و همچون عقد فضولى كه متوقف بر اجازهء اصيل است نباشد . دوم اينكه فرض شده وفاى به عقد بر يكى از دو طرف تكليفاً واجب است يعنى بر او واجب است به آن قرارى كه گذاشته متعهد و پاىبند باشد آنگاه طرح مسأله به اين جهت است كه اگر كسى كه بر او واجب است به عقدى كه از جانب ديگرى فضولى است پاىبند باشد آيا از نظر حكم وضعى مىتواند عقد دوم كه منافى با آن است انجام دهد يا اينكه لازمهء وجوب پاىبندى او به عقد اول بطلان عقد منافى دوم است .\r\nظاهراً مراد سيد رحمه الله همان احتمال اول مىباشد كه يكى از فروع بحث عقد فضولى است و در معاملات هم آن را مورد بحث قرار مىدهند كه اگر عقد از جانب\r\n\r\n","description":"","footnote":"","page_name":" 4527 ","page_number":139},
  {"content":"\r\n\r\nيكى فضولى بود آيا آن ديگرى در اين مدت كه هنوز اجازه يا رد نيامده چه وظيفه‌اى دارد و آيا مىتواند عقد منافى انجام دهد يا نه ، زيرا احتمال دوم يعنى فرض اينكه شخصى عقدى با فضولى انجام دهد و آن عقد با اينكه هنوز اجازهء اصيل نيامده فرض كنيم كه مورد بحث نيست و بر او تكليفاً واجب است وفا كند ، فرضى غير معمول است و اگر اين فرض مراد باشد نياز به تصريح بيشترى دارد بنابراين مرحوم سيد هم بايد مرادشان همان احتمال اول باشد .\r\nنكتهء دوم : در اين مسأله آثارى از زوجيت مورد كلام است كه مانند حرمت ازدواج با مرد ديگر براى زن ، و يا حرمت ازدواج با خواهر و مادر و دختر زوجه و حرمت خامسه براى مرد ، ايجاد تكليف جديدى مىكند اما احكامى كه مانند جواز نظر به مادر معقوده اگر چه از لوازم صحت عقد اول بوده لكن تكليف‌آور نيست و هيچ جاى ترديد نيست كه مثل مباشرت با خود معقوده كه تا اجازهء اصيل نيامده بر طرفى كه فضولى نيست جايز نمىباشد ، اين آثار نيز مترتب نمىشوند ، و كسى هم فتوى به جواز آن نداده است .\r\nاين مطلب را از كلمهء « عليه » كه در عبارت متن آمده و به معناى ضرر است مىتوان استفاده كرد كه مراد سيد رحمه الله نيز چنين است يعنى آثارى مورد كلام است و سيد رحمه الله حكم به جواز آنها مىكند كه در فرض صحت عقد بر او حرام مىشود مانند عقدام و بنت و اخت و خامسه و يا مثل خروج زن از منزل بدون اذن شوهر اما آثارى كه در فرض صحت جواز مىآورد مانند نظر به ام الزوجه مورد كلام نيست و كسى هم در آن ترديد ندارد .\r\n\r\n3 ) مناقشهء مرحوم آقاى حكيم به قواعد و شارح آن\r\nمرحوم آقاى حكيم به كلام علامه در قواعد اشكال كرده و مىفرمايند ايشان عقد خامسه يا اخت و بنت معقوده توسط كسى كه فضولى نيست را تا پيش از اجازهء مجيز بلا اشكال حرام دانسته و صاحب كشف اللثام هم در شرح آن نسبت به عقد\r\n\r\n","description":"","footnote":"","page_name":" 4528 ","page_number":140},
  {"content":"\r\n\r\nخامسه و اخت آن را تأييد نموده است در حالى كه علامه در جاى ديگر عدم توقف تحريم مصاهرات بر لزوم عقد را بىاشكال تلقى نكرده آن را محل تأمل و نظر دانسته است .\r\nتوضيح اينكه علامه در فصل اولياء مىگويد : و لو تولى الفضولى احد طرفى العقد ثبت فى حق المباشر تحريم المصاهرات فان كان زوجاً حرم عليه الخامسة و الأخت و البنت و الأم الا اذا فسخت على اشكال فى الام . اگر عقد از جانب يكى فضولى بود بر طرف ديگر ( مباشر ) محرمات بالمصاهره ثابت مىشود پس اگر اين مباشر زوج باشد بر او ازدواج با خامسه يا با خواهر و دختر و مادر معقوده حرام است مگر اينكه فضولى عقد اول را رد كند كه غير از مادر كه در آن شبههء تحريم وجود دارد عقد افراد ديگر بلا مانع خواهد بود . صاحب كشف اللثام هم پس از كلمهء خامسه و خواهر در تعليقهء خود بر آن مىگويد : اين حكم بلا اشكال است زيرا عنوان جمع بين الاختين و يا اينكه او داراى چهار زن است بر او صدق مىكند و تزلزل عقد از جانب طرف ديگر آن را از اين عنوان خارج نمىكند : بلا اشكال لصدق الجمع بين الاختين و نكاح اربع بالنسبة اليه و لا يجدى التزلزل . پس ايشان نيز كلام علامه را نسبت به اين دو مورد تأييد مىكند .\r\nمرحوم آقاى حكيم مىگويند : علامه در مبحث مصاهره يكى از احتمالاتى كه مىدهد اين است كه در جايى كه عقد از جانب يكى لازم باشد عقد دوم حرام نيست عبارت چنين است : و هل يشترط فى التحريم لزومه مطلقا او من طرفه او عدمه مطلقا نظر ، فلو عقد عليه الفضولى عن الزوجة الصغيرة ففى تحريم الام قبل الاجازة او بعد فسخها مع البلوغ نظر . يعنى براى حرمت ازدواجهايى كه بالمصاهره حرام مىشود آيا شرط است كه عقد از هر دو طرف لازم باشد يا اينكه اگر فقط از طرف آن كس كه قصد ازدواج بعدى را دارد لازم بود براى حرمت كافى است و يا اينكه مطلقا و لو از هر دو طرف متزلزل بود عقد منافى حرام است ، آنگاه ايشان در اين مسأله ترديد كرده\r\n\r\n","description":"","footnote":"","page_name":" 4529 ","page_number":141},
  {"content":"\r\n\r\nمىگويد : فيه نظر ، يعنى سه احتمال وجود دارد كه يكى از آنها جواز عقد منافى در جايى است كه يكى از دو طرف لازم نباشد يعنى احتمال دارد تحريم مصاهرات بر لزوم عقد از هر دو طرف توقف داشته باشد . آنگاه ايشان ايراد گرفته كه اين احتمالى كه علامه داده با آنچه كه كشف اللثام و خود علامه در فصل اولياء بدون اشكال حكم به حرمت كرده‌اند تناسب ندارد .\r\n\r\n4 ) دفاع استاد مد ظله - از عدم تنافى در كلام علامه\r\nدر اين مثالهايى كه آورده شده دو عنوان حرمت وجود دارد يكى حرمت جمعى ( ام و بنت ، اختين ، خامسه ) و ديگرى حرمت ابد ( ام الزوجه ) ، نظر علامه در عبارت اول كه مىگويد « على اشكال فى الام » به حرمت ابد است يعنى بعد از فسخ از جانب مجيز ، شخصى كه عقد او را رد نموده مىتواند با خامسه يا با دختر و خواهر آن زن ازدواج كند اما نسبت به مادر جاى شبههء حرمت ابد است و وجه شبهه اين است اگر فسخ را نقض عقد از زمان وقوعش بدانيم البته ازدواج با مادر بىاشكال است چون عقد كالعدم مىشود اما اگر نقض از زمان خود فسخ و عقد او را تا زمان فسخ ، امرى متحقق و موجود بدانيم لامحاله حرمت ابد متحقق گشته و وجهى براى از بين بردن آن وجود ندارد چون حرمت ابد متوقف بر بقاء عقد نيست ، به مجرد تحقق عقد ، حرمت ابد هم حاصل مىشود و لو اينكه معقوده مثلًا فوت كند لذا نمىتوان با مادر او ازدواج كرد . اما چون مشكل حرمت ابد در ازدواج با بنت يا اخت معقوده يا با خامسه وجود ندارد بعد از فسخ و رفع زمينهء حرمت جمعى ، عقد آنها بدون ترديد بىاشكال خواهد بود .\r\nاما در مبحث مصاهرت ، ظاهراً كلام ايشان ناظر به جهت حرمت جمعى نيست بلكه فقط جهت حرمت ابد را متعرض گشته و لذا فقط عقد با مادر را مطرح نموده است . ايشان مىگويد در ازدواج با مادر معقوده از جهت حرمت ابد سه احتمال وجود دارد يكى از آن احتمالات اين است كه هر عقدى كه از جانب يكى فضولى\r\n\r\n","description":"","footnote":"","page_name":" 4530 ","page_number":142},
  {"content":"\r\n\r\nباشد حرمت ابد نمىآورد همچنان كه ايشان در فصل اولياء به خاطر همين احتمال و همچنين احتمال ايجاب حرمت ابد جواز عقد مادر را با لفظ « على اشكال » تعبير كرده بود لذا منافات ندارد كه از نظر حرمت جمعى نسبت به جمع بين معقوده و خواهر يا دختر و يا مادر حكم به حرمت بلا اشكال كرده باشد . پس ميان اين دو كلام تناقض نيست .\r\nخلاصه اينكه كلام علامه در مبحث مصاهرت كه مسأله را ذو احتمالات ثلاث دانسته ناظر به همان مطلبى است كه در ذيل كلامش در فصل اولياء در مورد نكاح با ام بعد الفسخ متعرض شده بود و از آن تعبير به « على اشكال » كرده بود .\r\n\r\n5 ) بيان مرحوم آقاى نائينى براى عدم جواز عقد منافى\r\nمرحوم سيد عقد با خامسه يا دختر و خواهر و مادر معقود به عقد فضولى را تا پيش از اجازه و رد مجيز جايز دانسته است ولى مرحوم آقاى نائينى مىگويد : به طور كلى هرگاه عاقد عقد كرد و لو طرف ديگر فضولى باشد اما چون او التزام خويش را تمليك غير كرده ديگر نسبت به مال خود تا تكليف عقد از جانب مجيز معلوم نگشته ، سلطنتى ندارد تا بتواند در عقد ديگر آن را به ديگرى واگذار كند و همين مطلب در مورد نكاح هم جارى است بنابراين عقد افراد مذكور در مسأله مورد كلام صحيح نيست . ادامهء بحث در جلسهء آينده ان شاء اللّه . . . .\r\n« * و السلام * »\r\n\r\n","description":"","footnote":"","page_name":" 4531 ","page_number":143},
  {"content":"\r\n\r\n\r\n15 / 10 / 1381 يكشنبه درس شمارهء ( 487 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه استدلال مرحوم نائينى و استدلال مرحوم شيخ انصارى بر اينكه اصيل نمىتواند قبل از اجازه اصيل مقابل ، به عقد منافى اقدام كند ، مطرح گرديده و مورد نقد استاد قرار مىگيرند .\r\nآنگاه فتواى مرحوم سيد كه مبتنى بر مبناى كشف حقيقى است مطرح شده و در نهايت ، استاد مد ظله نظر خود را كه بر مبناى كشف حكمى است ، ارائه مىدهند .\r\n* * * \r\nنظر مرحوم نائينى :\r\nگفتيم كه نظر مرحوم نائينى زمانى كه عقدى بين يك فضولى و يك اصيل واقع مىشود ، طرفى كه اصيل است قبل از اجازهء من له العقد نمىتواند عقد ديگرى كه منافات با عقد اول دارد انجام دهد چون او التزام خود را به طرف مقابل تمليك كرده و لذا نمىتواند كارى بر خلاف التزام خود انجام دهد . فقط طرف مقابل است كه مالك التزام است و اختيار امضا يا ابطال را در دست دارد .\r\n\r\nاشكال استاد مد ظله بر فرمايش مرحوم نائينى :\r\nوجه اين فرمايش ايشان براى ما معلوم نيست كه آيا مقصود از تمليك التزام اين است كه شخص انشاء تمليك كرده يعنى در واقع دو انشاء از او محقَّق شده ، يكى انشاء نكاح كه جزء عقود است و نياز به انشاء قبول از طرف مقابل دارد و ديگرى انشاء التزام به نكاح كه جزء ايقاعات است و نياز به قبول هم ندارد ، يا اينكه مقصود\r\n\r\n","description":"","footnote":"","page_name":" 4532 ","page_number":144},
  {"content":"\r\n\r\nايشان اين است كه فقط يك انشاء نكاح در كار است اما شارع مقدس حكم كرده كه طرف مقابل يعنى من له الاجازه مالك التزام اين طرف مىشود و او هيچ اطلاعى هم از اين عقد نداشته باشد . خلاصه اگر وجه اول مقصود ايشان باشد كه وجداناً مىدانيم چنين چيزى نيست و اگر مىخواهند بفرمايند شارع چنين حكمى كرده و لو انشائى از طرف اصيل صورت نگرفته ، اين احتياج به دليل عقلى يا نقلى دارد و ايشان هيچ دليلى اقامه نكرده‌اند . « 1 »\r\n\r\nنظر شيخ انصارى رحمه الله در اين مسأله :\r\nمرحوم شيخ مىفرمايد : عقد عبارت از قرارداد بين دو طرف است . بر ايجاب بدون قبول قرارداد صدق نمىكند اما وقتى دو طرف قرار گذاشتند و انشاء از هر دو طرف حاصل شد عقد صدق مىكند و اين معنا در باب فضولى هم وجود دارد . البته اينكه شارع اين عقد را امضا كرده يا نكرده بحث ديگرى است اما در اصل اينكه عقدى حاصل شده نبايد ترديد كرد « 2 » حتى در مورد دو نفر غاصب كه يك مال غصبى را معامله مىكنند ، عقد صدق مىكند هر چند شارع آن را تنفيذ نمىكند . لذا به مقتضاى   « أَوْفُوا بِالْعُقُودِ »   كه مىگويد همه افراد بايد به قرارهاى خود وفا كنند ، اصيل و فضولى كه با هم عقد كرده‌اند بايد به اين عقد وفا كنند . به تعبير علّامه - على المظنون - حتى فضولى هم نمىتواند عقد را ابطال كند و بايد منتظر شوند تا من له الاجازه تصميم بگيرد . بنابراين ، طرف اصيل كه ملتزم به نكاح شده بايد به مقتضاى اين التزام خود عمل كند لذا نمىتواند اگر با دخترى عقد كرده ، با مادر آن معقوده يا\r\n\r\n\r\n","description":"","footnote":"\r\n( 1 ) - البته مرحوم نائينى اين ادّعا را فقط در مورد عقدى كه واقع شده مطرح مىكنند ، اما در جايى كه اصيل ايجاب عقد را انجام مىدهد ولى قبل از قبول طرف مقابل مىخواهد برگردد ، ايشان اين ادّعا يعنى تمليك التزام را مطرح نمىكنند و البته مسأله در آنجا اختلافى نيست كه مىتوانند برگردد ، اما در اينجا ايشان دليلى بر اين مدّعا اقامه نكرده‌اند . استاد مد ظله\r\n( 2 ) - بر خلاف آقاى خويى كه اصلًا صدق عقد را منكر مىشوند و مىفرمايند : براى صدق عقد بايد دو قرار به هم گره بخورد و در باب فضولى چنين چيزى نيست لذا تعبير عقد فضولى مسامحه است .\r\n","page_name":" 4533 ","page_number":145},
  {"content":"\r\n\r\nدختر او يا خواهرش ازدواج كند .\r\n\r\nاشكالات استاد مد ظله به فرمايش شيخ رحمه الله :\r\nبه اين فرمايش مرحوم شيخ دو اشكال ظاهراً وارد است :\r\nاشكال اول : اينكه اگر براى اثبات اعتبار شرعى انشاء اصيل بخواهيم به   « أَوْفُوا بِالْعُقُودِ »   تمسك كنيم اين تالى فاسد دارد چون مفاد اين آيه ، اثبات حكم واقعى است نه حكم ظاهرى ، لذا با توجه به اينكه انشاء زوجيت محقق شده و شارع هم با   أَوْفُوا   كه ناظر به حكم واقعى است روى آن صحة گذاشته ، نتيجه اين مىشود كه اصيل نه تنها نمىتواند با مادر معقوده ازدواج كند بلكه بايد ساير احكام زوجيت واقعى مثل جواز نظر به امّ الزوجه را بار كند و همچنين طرف مقابل و حتى افراد ديگر نيز بايد احكام زوجيت واقعى را بار كنند . در حالى كه وجداناً چنين چيزى نيست و بر فرض اينكه چنين مطلبى در كار باشد اختصاص به طرف اصيل دارد و حكم به صحت براى طرف مقابل نيست . البته در احكام ظاهرى مانعى ندارد كه امضاى يك طرفه باشد يعنى يكى احكام صحّت را بار كند و ديگرى احكام بطلان را بار كند اما در احكام واقعى تصوير نمىشود و مفاد   « أَوْفُوا بِالْعُقُودِ »   حكم واقعى است . بنابراين با تمسك به اين آيه نمىتوانيم يك حكم الزامى يك طرفه براى اصيل اثبات كنيم كه بايد از ازدواج با مادر معقوده و مانند آن اجتناب كند و براى اثبات چنين چيزى نيازمند دليل ديگرى غير از   « أَوْفُوا بِالْعُقُودِ »   هستيم و چنين دليلى در كار نيست .\r\nاشكال دوم : اين است كه همانطور كه قبلًا بيان كرديم   « أَوْفُوا بِالْعُقُودِ »   مفادش الزام ما هو المشروع است نه اينكه روى هر عقدى كه افراد انجام مىدهند صحّه بگذارد ، لذا صحت و مشروعيت اين عقدى كه بين اصيل و فضولى واقع شده بايد از جاى ديگر ثابت شود تا لزوم وفاء را از آيه استفاده كنيم ، در حالى كه در ما نحن فيه اصل صحت اين عقد انشاء شده محل بحث است يعنى نمىدانيم آيا اثرى از آثار زوجيت و لو نسبت به يك طرف بر آن بار مىشود يا نه ؟ و اين آيه نمىتواند اين\r\n\r\n","description":"","footnote":"","page_name":" 4534 ","page_number":146},
  {"content":"\r\n\r\nمطلب را اثبات كند .\r\n\r\nنظر مرحوم سيد رحمه الله :\r\nمرحوم سيد در اصل مسأله قائل به اين هستند كه آثار زوجيت بر عقد مترتب نمىشود منتهى مورد سخن ايشان در جايى است كه نه اجازه‌اى و نه ردّى در كار نباشد . لذا در ذيل مسأله ، يك فرض را استثنا مىكنند و آن صورتى است كه حصول اجازه فيما بعد معلوم باشد و اجازه هم طبق مبناى ايشان كاشفه است ، لذا از اول شخص كه چنين علمى دارد بايد معامله صحت واقعى با اين عقد بكند و مجاز نيست عقود منافيه انجام دهد . البته چون ايشان قائل به كشف حقيقى است در غير فرض علم هم مىفرمايد : اگر شخص عقود منافيه انجام داد و بعد اجازه صادر شد كشف مىكند از بطلان عقود لاحقه ، چون فرض اين است كه عقد اول صحيح بوده است .\r\n\r\nنظر استاد مد ظله :\r\nقبلًا گفتيم از روايت ابو عبيدهء حذّاء ، مبناى كشف را استفاده كرده‌اند و بعضى اين روايت را دليل بر كشف حقيقى دانسته‌اند كه اين را قبلًا متعرض نشديم . البته دو روايت ديگر يعنى روايت حلبى و روايت عبّاد بن كثير نيز وجود دارد كه آقايان به آنها اشاره نكرده‌اند . على اىّ حال مضمون روايت أبو عبيده اين است كه عاقدى فضولى كه ولىّ عرفى بوده نه ولىّ شرعى ، عقد نكاحى بين صغيرين انجام داده و يكى از صغيرين پس از بلوغ خود عقد را اجازه داده است و پس از اجازه دادن مرده است و طرف ديگر در وقت مردن مجيز صغير بوده است . در اين فرض حضرت مىفرمايد : سهم الارث صغير ( كه در فرض روايت زوجه است ) را كنار مىگذارند - نظير آنچه فقهاء در مورد كنار گذاشتن سهم الارث حمل كه معلوم نيست زنده يا مرده به دنيا مىآيد ، فتوى داده‌اند - و پس از بلوغ اگر عقد را اجازه كرد و قسم خورد\r\n\r\n","description":"","footnote":"","page_name":" 4535 ","page_number":147},
  {"content":"\r\n\r\nكه به خاطر پول اجازه نداده‌ام بلكه واقعاً به زوجيت رضايت داشتم ، ارث را به او مىدهند . گفته‌اند : از اين روايت فهميده مىشود كه زوجيت واقعاً از اول حاصل مىشود البته در ظاهر مراعى است تا اجازه بيايد ، نه اينكه زوجيت بعداً حاصل شود چون پس از مردن طرف ، زوجيت بىمعنى است دليلش هم اين است كه حضرت فرموده : حق الارث را كنار بگذارند و اين نشانه آن است كه چون در واقع و فى علم اللّه نمىدانيم آيا دختر مالك ارث شده يا نه ؟ بايد سهمش را كنار بگذاريم .\r\nاما اين احتمال كه در موقع مرگ طرف ، سهم مزبور ملك ورثه است و بعد از اجازه ، از ملك ورثه خارج مىشود و به زوجه مىرسد ، اين خيلى بعيد است ، همانطور كه احتمالات ديگر يعنى اينكه سهم مزبور از ملك ميّت خارج نمىشود يا اينكه مال بلامالك است ، اينها هم خيلى مستبعد و خلاف ظواهر ادلّه هستند . لذا از اين روايت كه دالّ بر ملكيت ارث توسط صغيره من حين الموت است ، مبناى كشف حقيقى را استفاده كرده‌اند .\r\nولى به نظر مىرسد مدلول اين روايت با مختار ما يعنى كشف حكمى هم سازگار است . چون از اين روايت بيشتر از اين استفاده نمىشود كه نسبت به برخى از احكام زوجيت ( مثل ارث بردن ) كشف حقيقى اثبات شده است ، اما اينكه تمام احكام زوجيت ( مثل جواز نظر و حرمت سفر بدون اذن و غيره ) از همان اول براى اين دو نفر واقعاً و فى علم اللّه ثابت شده ، اين معنى قابل استفاده نيست . لذا نسبت به احكام ديگر غير از ارث ممكن است قائل به كشف حكمى شويم يعنى بگوييم اين دسته از آثار زوجيت بعد از اجازه مترتب مىشوند ، بر خود عقد به صورت تعبّدى .\r\nبنابراين زوجيتى كه در آثارش تبعّض داشته باشد يعنى برخى از آثارش به طور حقيقى من حين العقد مترتب شود و باقى آثارش من حين الاجازه مترتب شود نمىتواند زوجيت حقيقى باشد و تنها مىتوان آن را زوجيت حكمى تلقى كرد .\r\nخلاصه بر خلاف مرحوم سيد كه قائل به كشف حقيقى است و در نتيجه در\r\n\r\n","description":"","footnote":"","page_name":" 4536 ","page_number":148},
  {"content":"\r\n\r\nفرض تعقب به اجازه ، حكم به صحت عقد اول و بطلان عقود منافيه لاحقه نموده است « 1 » ، به نظر ما كه كشف حكمى را پذيرفتيم بايد قائل شويم به اينكه در غير مسأله ارث كه دليل خاص داشتيم ، در مورد عقد لاحقه نمىتوان حكم به بطلان كرد چون اجازهء لاحقه نمىتواند براى عقد اول از همان زمان عقد ، زوجيت حقيقيه درست كند ، لذا ازدواجهاى منافى كه بعداً انجام گرفته‌اند ، اشكالى نخواهند داشت .\r\n« * و السلام * »\r\n\r\n\r\n","description":"","footnote":"\r\n( 1 ) - البته آقاى خويى رحمه الله اينجا مطلبى دارند كه در جلسهء بعد بحث مىكنيم . ايشان فرموده : اين مطلب مرحوم سيد كه روى كشف حقيقى حكم به بطلان عقود منافيه كرده در صورتى است كه طرف اصيل روى حرف خود ايستاده باشد . اما اگر منصرف شد و قولًا يا فعلًا انصراف خود را اعلام كرد ، در اين صورت هيچ كس حتى قائلين به كشف حقيقى نمىگويند كه اجازه لاحقه مصحح عقد اول است .\r\n","page_name":" 4537 ","page_number":149},
  {"content":"\r\n\r\n\r\n16 / 10 / 1381 دوشنبه درس شمارهء ( 488 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به طور تفصيلى اين مسأله مطرح مىشود كه : آيا كسى كه از طرف او عقد لازم است مىتواند عقودى كه منافات با صحت عقد اول دارد انجام دهد يا خير ؟ و در اين زمينه بحث استدلال به   « أَوْفُوا بِالْعُقُودِ »   مطرح و نظرات فقهاء مورد نقد و بررسى قرار گرفته و نظر نهايى استاد مد ظله در اين زمينه بيان خواهد گرديد .\r\n* * * \r\nبحث در اين بود كه اگر عقد نكاح از يك طرف مراعى نبوده بلكه لازم باشد [ و از طرف ديگر فضولى ، آيا كسى كه از طرف او عقد لازم است مىتواند عقودى كه منافات با صحت عقد اول داشته باشد انجام دهد يا خير ؟ 
  ]\r\n( چون من له الامر عقد كرده يا فضولى عقد كرده و من له الامر آن را اجازه نموده است ) و از طرف ديگر فضولى بوده مراعى و منتظر اجازه يا ردّ من له الامر باشد ، آيا كسى كه از طرف او عقد لازم است مىتواند عقودى كه منافات با صحت عقد اول داشته باشد انجام دهد يا خير ؟ مثلًا مىتواند خواهر معقوده اول را بگيرد يا خير ؟\r\nمرحوم سيد فرمودند : قولان ، اقوى اين است كه مىتواند عقد منافى انجام دهد مگر اين كه بداند بعد از اين ، طرف ديگر عقد اول را اجازه خواهد كرد . وجه اين فرمايش اين است كه چون ايشان اجازه را كاشف حقيقى مىدانند پس اگر بداند كه اجازه خواهد آمد يعنى مىداند كه عقد اول متعقّب به اجازه بوده و از زمان تحقق صحت واقعيه دارد پس عقود منافيه باطل است و اگر شك در تعقّب اجازه داشته باشد مقتضاى استصحاب عدم تحقق اجازه و جواز عقود منافيه است . پس اگر خواهر\r\n\r\n","description":"","footnote":"","page_name":" 4538 ","page_number":150},
  {"content":"\r\n\r\nمعقوده اول را گرفت به حسب حكم ظاهرى عقد ثانى صحيح است ولى اگر بعداً من له الامر عقد اول را اجازه كرد معلوم مىشود عقد دوم باطل بوده و عقد اول صحيح است ، چون واقعاً متعقب به اجازه بوده هر چند به حكم استصحاب حكم به عقد تحقق اجازه شده بود .\r\n\r\nبررسى كلام مرحوم سيد رحمه الله :\r\nفرمايش سيد در دو مرحله مورد بحث قرار مىگيرد :\r\n\r\nمرحله اول : آيا التزامى كه از طرف اصيل يا مجيز صورت گرفته لازم الرعاية است\r\nو آنها بايد به التزام خود پايبند باشند و حق فسخ التزام و رفع يد از آن را ندارند يا لازم نيست بلكه تا زمانى كه من له الامر در طرف مقابل عقد را اجازه نكرده است مىتوانند از التزام خود ( ايجاب باشد يا قبول ) رفع يد كنند .\r\n\r\nمرحله دوم : آيا انجام عقود منافى فسخ التزام اول است يعنى عقلاء ديگر براى التزام اول بقايى قايل نيستند يا خير ؟\r\nدر مرحله اول برخى از فقهاء - مانند مرحوم آقاى نائينى و ظاهر كلمات شيخ رحمه الله - رأى اول را پذيرفته‌اند و گفته‌اند كه اصيل حق رفع يد التزام خود را ندارد براى اين مدّعا ادله‌اى ذكر كرده‌اند .\r\nدليل اول : فرمايش مرحوم آقاى نائينى بود كه چون اصيل التزام خود به عقد را تمليك ديگرى كرده لذا حق رجوع از التزام ندارد اين بيان در جلسه گذشته مورد بحث قرار گرفت .\r\nدليل دوم : تمسك به   أَوْفُوا بِالْعُقُودِ   است كه بگوييم اگر اصيل و فضولى با يكديگر مضمون عقدى - مثلا علقه زوجيت - را انشاء نمودند ، عقد و قراردادى محقق شده است .   أَوْفُوا بِالْعُقُودِ   مىگويد كسى كه پيمانى بسته است بايد به قرار خود وفا كند و حق ندارد از آن رفع يد كند ، و اين دستور نسبت به طرفين عقد انحلالى است و\r\n\r\n","description":"","footnote":"","page_name":" 4539 ","page_number":151},
  {"content":"\r\n\r\nوظيفه هر يك از طرفين اين است كه به قرار خود پايبند باشند و انجام عقود منافى با عقد اول تخلف از وفاء به عقد اول است .\r\n\r\nنقد مرحوم آقاى خويى به استدلال به أَوْفُوا بِالْعُقُودِ :\r\nمرحوم آقاى خويى فرموده‌اند : عقد كه موضوع   أَوْفُوا بِالْعُقُودِ   است عبارت از دو التزام مرتبط به يكديگر است و انشايى كه از يك طرف فضولى باشد چون التزامى از آن طرف صورت نگرفته عقد نيست تا وجوب وفاء داشته باشد .\r\n\r\nنقد فرمايش مرحوم آقاى خويى رحمه الله\r\nاين فرمايش به نظر ما محل مناقشه است چون فضولى هم مضمون عقد را انشاء كرده است يعنى وقتى قرار مىگذارد كه زينب همسر زيد باشد و اين زوجيت را انشاء مىكند عقد نكاح محقق شده است اما اين كه اين عقد نكاح را عرف يا شارع مقدس تنفيذ مىكنند يا خير مسأله ديگرى است و التزامى كه در تحقق عقد معتبر است التزام انشايى است و اين امر حتى از فضولى هم محقق شده است ، لذا در صدق عقد نبايد ترديد كرد .\r\n\r\nنقد استاد مد ظله به استدلال به أَوْفُوا بِالْعُقُودِ :\r\nاشكال اول : با توجه به اين كه « عقد » كه موضوع   أَوْفُوا بِالْعُقُودِ   است محقق شده اگر استدلال به اين آيه شريفه صحيح باشد صحّت واقعيه چنين عقدى اثبات شده در نتيجه تمام احكام زوجيت اعم از احكام الزامى مانند حرمت نكاح خواهرزن و احكام ترخيصى مانند جواز نظر و استمتاع بايد ثابت باشد و بطلان اين مطلب روشن است ، همچنان كه در جلسه قبل گذشت .\r\nاشكال دوم : همچنان كه در مباحث گذشته به تفصيل گفته‌ايم   أَوْفُوا بِالْعُقُودِ   مشرع\r\n\r\n","description":"","footnote":"","page_name":" 4540 ","page_number":152},
  {"content":"\r\n\r\nنيست و مفادش الزام ما هو المشروع است و بايد مشروعيت چنين عقدى در مرحله قبل از جاى ديگر ثابت شود و براى لزوم آن به   أَوْفُوا بِالْعُقُودِ   مىتوان تمسك كرد .\r\nنقد استاد مد ظله به استدلال به   أَوْفُوا بِالْعُقُودِ   :\r\nاشكال اول : همچنان كه در مباحث پيشين گفته‌ايم   أَوْفُوا بِالْعُقُودِ   مشرّع نيست بلكه مفادش الزام ما هو المشروع است و بايد در مرحله قبل مشروعيت عقدى از دليل ديگرى اثبات شود تا بتوانيم براى لزوم وفاء به آن به   أَوْفُوا بِالْعُقُودِ   تمسك نماييم .\r\nاشكال دوم : با توجه به اين كه « عقد » كه موضوع   أَوْفُوا بِالْعُقُودِ   است محقق شده است چنانچه استدلال به اين آيه شريفه صحيح باشد تحقق زوجيت و صحت واقعيه چنين عقدى اثبات شده و تمامى احكام زوجيت - اعم از احكام الزامى مانند حرمت مادر زن و وجوب نفقه و احكام ترخيصى مانند جواز نظر و استمتاع - اثبات مىگردد و در ما نحن فيه بنابر مبناى كشف حقيقى چنانچه بدانيم اين عقد متعقب بالاجازه خواهد بود عقد شرايط صحت واقعيه را داشته و تمامى احكام صحت بار مىشود و اگر بدانيم كه اجازه نخواهد آمد يا شك داشته باشيم و مقتضاى استصحاب عدم تحقق اجازه باشد ، اين عقد باطل خواهد بود و با   أَوْفُوا بِالْعُقُودِ   هم نمىتوانيم اثبات كنيم كه اصيل نمىتواند از التزام خود رفع يد كند ، چون زوجيت امرى طرفينى است و   أَوْفُوا بِالْعُقُودِ   اگر جارى باشد صحت من الطرفين را اثبات مىكند و فرض اين است كه از طرف مقابل صحتى در كار نيست . نتيجه اين بيان اين مىشود كه - بنابر كشف - اگر مىدانيم كه اجازه خواهد آمد عقد صحيح بوده و اصيل حق رفع يد از التزام خود را ندارد و الّا مىتواند از التزام خود رفع يد كند ، البته اگر اجازه آمد كشف مىكند كه اين رفع يد بىوجه بوده است .\r\nاز اين بيان معلوم مىشود كه به « المؤمنون عند شروطهم » هم نمىتوان استدلال كرد\r\n\r\n","description":"","footnote":"","page_name":" 4541 ","page_number":153},
  {"content":"\r\n\r\nچون قرارى كه گذاشته شده قرار طرفينى است يعنى اصيل با فضولى كه عقد خوانده‌اند قرار گذاشته‌اند كه زينب زن زيد باشد و زيد شوهر او ، و زوجيت من الطرفين را شارع امضاء نكرده و زوجيت نسبى و از يك طرف اعتبار عقلايى و شرعى نداشته و دليل بر تحقق آن نداريم .\r\n\r\nمناقشه مرحوم آقاى خويى رحمه الله :\r\nايشان مىفرمايند : بنابر هيچ يك از مبانى - كشف و نقل ، حقيقى و حكمى - نمىتوانيم جلوى اصيل را بگيريم و او مىتواند از التزام خود رفع يد كند ، چون دليلى بر لزوم بقاء اصيل بر التزام خود نداريم ، فيكون حاله حال رفع اليد عن الايجاب قبل القبول بنابراين چنانچه اصيل قولًا يا فعلًا از التزام قبلى خود رفع يد كند - يعنى با انشاء فسختُ يا با انجام عقود منافى از التزام خود به عقد اول رفع يد كند - عقد اول قهراً منفسخ خواهد بود و اجازه بعدى - حتى اگر قايل به كشف حقيقى شويم - مصحّح عقد اول نخواهد شد ، در نتيجه اگر اصيل با انجام عقود منافى با عقد اول از التزام اول رفع يد كند مثلًا خواهر زنى را كه با عقد اول ازدواج كرده بود عقد نمايد ، ازدواج اول باطل و ازدواج دوم صحيح خواهد بود ، اما اين كه اجازه بعدى عقد اول را تصحيح نمىكند به اين جهت است كه اجازه در صورتى كاشف از صحت عقد اول خواهد بود كه موضوع داشته باشد و بعد از فسخ عقد اول ، عقدى باقى نيست تا اجازه به آن تعلق گرفته ، عقد اول وصف « المتعقّب بالاجازه » به خود بگيرد .\r\nسپس ايشان نتيجه‌گيرى مىكنند كه اين كه مرحوم سيد مىفرمايند : « بنابر كشف حقيقى اگر در صورتى كه مىدانيم اجازه خواهد آمد معلوم مىشود كه از اول زوجيت محقق شده لذا طرف اصيل حق ندارد همسر كسى را كه با عقد اول زوجه خود شده است بگيرد يا اگر اصيل زن است حق ندارد شوهر كند » اين كلام صحيح نيست چون اجازه‌اى كاشف است كه محلّى داشته باشد و بعد از عقود منافيه ، ديگر\r\n\r\n","description":"","footnote":"","page_name":" 4542 ","page_number":154},
  {"content":"\r\n\r\nعقدى نيست تا اجازه به آن تعلق گرفته و كاشف از حصول زوجيت از زمان حدوث عقد باشد .\r\nهمچنين اين كه مرحوم سيد مىفرمايند : « در صورتى كه مىدانيم اجازه نخواهد آمد يا در اين امر شك داريم اصيل مىتواند عقود منافى انجام دهد ليكن اگر من له الامر عقد اول را اجازه كرد كشف مىكند كه از اول زوجيت محقق بوده و عقود منافى با زوجيت اول باطل خواهد بود » اين كلام نيز باطل است .\r\nو در پايان مرحوم آقاى خويى مىفرمايند : قائلين به كشف حقيقى هم همين نظر ما را دارند و در صورتى قايل به كاشفيت اجازه هستند كه اصيل در عقد اول بر التزام خود باقى مانده ، محلّى براى اجازه باشد و اما مع رفع اليد عنه فلم يعرف منهم قائل به .\r\n\r\nنقد فرمايش مرحوم آقاى خويى رحمه الله :\r\nاشكال اول : اما كلام اخيرشان كه فرمودند « اما مع رفع اليد عنه فلم يعرف منهم قائل به » محل مناقشه جدى است چون از مراجعه به كلمات فقهاء معلوم مىشود كه كلام مرحوم سيد قبل از ايشان هم قايل دارد ، محقق كركى صريحاً فتوا داده‌اند كه اگر بعد از عقود منافى اجازه آمد كشف مىكند كه اين تصرفات منافى باطل است . اين نظريه از عبارت علامه حلّى و خواهرزاده ايشان سيد عميد الدين در كنز الفوايد نيز استفاده مىشود ، كاشف اللثام نيز ضمن پذيرش اين رأى با تعبير « لا اشكال » از آن ياد مىكند و اين بزرگان عقد دوم را حرام مىدانند و منظورشان تحريم وضعى يعنى بطلان است و الا هيچ دليلى بر حرمت تكليفى صرف عقد خواندن نداريم البته بعد از باطل بودن ترتيب آثار ترخيصى زوجيت ، حرام خواهد بود .\r\nنتيجه آن كه اين رأى قايل متعدد دارد ، به خصوص كه فقهاء سابق غالباً قايل به كشف بوده‌اند .\r\nاشكال دوم : به نظر ما اگر بقاء اصيل بر التزام اول را واجب هم ندانيم در اعتبار\r\n\r\n","description":"","footnote":"","page_name":" 4543 ","page_number":155},
  {"content":"\r\n\r\nعقلاء انجام عقود منافى فسخ التزام اول نيست و چنين نيست كه براى التزام اول در عالم اعتبار هيچ گونه بقايى قايل نباشند لذا اگر همين اصيل بعد از آن كه ايجاب عقد دوم را خواند ، طرف مقابل اين زوجيت را قبول نكرد از نظر عرف عقد اول كأن لم يكن تلقى نمىگردد و در طرف مقابل من له الامر مىتواند عقد فضولى را تنفيذ كند و همچنين اگر به جهت ديگرى - مانند وقوع در احرام يا عده - عقد دوم باطل بود وجود مراعاى عقد اول در اعتبار عقلايى باقى بوده قابل اجازه و تنفيذ است و مخصوصاً چه بسا هنگام عقد دوم توجهى به عقد اول نداشته باشد و خلاصه چون انجام عقد دوم ، عقد اول را كأن لم يكن قرار نمىدهد و عقد اول قابل تعلق اجازه است چنانچه مورد اجازه قرار گرفت ، اجازه كشف مىكند كه از اول ، اين عقد وصف « المتعقب بالاجازه » را داشته ، زوجيت زوجه اول محقق شده بود و لذا عقود منافى بعدى باطل خواهد بود « 1 » .\r\n\r\nتعليقه مرحوم آقاى گلپايگانى رحمه الله :\r\nمرحوم آقاى گلپايگانى در حاشيه كلام سيد در مسأله 32 كه فرمود : « عقدى كه از يك طرف فضولى است چون در معرض اجازه است احوط اين است كه طرف اصيل قبل از آمدن اجازه يا ردّ ، مادر يا خواهر معقوده و امثال اينها را نگيرد » مىفرمايد : اين تزويج مانعى ندارد و احتياط مورد ندارد چون اگر بعد از تزويج منافى اجازه‌اى هم بيايد اين اجازه بعد از فوات محل است و موضوعى براى آن نيست .\r\nاين تعليقه طبق مبناى ايشان كه قايل به كشف حكمى هستند تمام است چون كشف\r\n\r\n\r\n","description":"","footnote":"\r\n( 1 ) - « سؤال » : اين كه مرحوم سيد در صورت شك در لحوق اجازه مىفرمايند احوط اين است كه آثار زوجيت زوجه سابق را رعايت كرده با خواهر و مادر او ازدواج نكند ظاهر كلامشان احتياط استحبابى است در حالى كه در باب زوج مقتضاى اصل احتياط است .\r\nپاسخ : اگر در باب زوج اصل احتياط هم باشد در مقابل اصل برائت است نه در مقابل استصحاب يعنى اگر استصحاب اقتضاء زوجيت يا عدم زوجيت مىكرد و احتياط بر خلاف آن بود رعايت اين احتياط لازم نيست . ( استاد مد ظله ) .\r\n","page_name":" 4544 ","page_number":156},
  {"content":"\r\n\r\nحكمى نقل است حقيقة حتما اگر شخص قطع داشته باشد كه بعداً طرف ديگر اجازه مىكند مانعى ندارد كه تزويج كند چه برسد به اينكه شك داشته باشد چنانچه ايشان در تعليقه قبل فتوا دادند . بنابراين بنابر مبناى خودشان تعليقه ايشان تا اينجا متين است .\r\nسپس ايشان مىفرمايد : نعم على القول بلزوم العقد على الاصيل يحرم ذلك عليه تكليفاً و لكن لو تزوّج صحّ و تُلغى الاجازة [ اشتباهاً اين كلمه تكفى الاجازة چاپ شده كه غلط است 
  ] لكن مع ذلك لا يترك الاحتياط » .\r\nايشان مىفرمايد : اگر ما قايل به لزوم عقد از ناحيه اصيل باشيم بر او تكليفاً حرام است كه تزويج منافى با اين عقد را انجام دهد لكن اگر اين حرام تكليفى را مرتكب شد و تزويج را انجام داد اين ازدواج صحيح است و اجازه مُلغى مىشود لكن مع ذلك احتياط ترك نشود .\r\n\r\nنقد استاد مد ظله :\r\nاز بيانات سابق معلوم شد كه دليلى بر حرمت تكليفى تزويج منافى با تزويج اول نداريم ، به علاوه اين كه « اگر تكليفاً حرام هم باشد وضعاً صحيح است » بر خلاف فرمايش قوم است و تمام كسانى كه عقد را از ناحيه اصيل لازم مىدانند قايل به بطلان عقود منافى هستند . در مورد آيه   « أَوْفُوا بِالْعُقُودِ »   كسانى كه آيه را ارشاد به صحت مىدانند لازمه‌اش اين است كه عقد منافى باطل باشد كسانى هم كه مثل شيخ انصارى أمر در آيه را حكم تكليفى مىدانند صحت وضعى را نيز از آيه بالملازمه استفاده مىكنند ، در نتيجه عقد منافى بالملازمه باطل مىشود بنابراين بطلان عقد منافى بالمطابقه يا بالملازمه استفاده مىشود . خلاصه اينكه اگر ما لزوم را از يك طرف قايل شديم لازمه آن بطلان عقد مخالف است نه اينكه تكليفاً عقد حرام باشد اما وضعاً صحيح .\r\n\r\n","description":"","footnote":"","page_name":" 4545 ","page_number":157},
  {"content":"\r\n\r\n\r\n[ بررسى مسألهء 33 اگر يكى از دو طرف عقد كه عقد از ناحيه او فضولى است - چه مرد باشد و چه زن - عقد را ردّ كند 
  ]\r\nمسأله 33 : اذا ردّ المعقود له فضولًا العقد و لم يجزه لا يترتب عليه شيء من احكام المصاهرة سواء اجاز الطرف الآخر أو كان أصيلًا أم لا ، لعدم حصول الزوجية بهذا العقد الغير المجاز و تبيّن كونه كأن لم يكن . بحث سابق فرض عدم حصول اجازه و ردّ بود ، مسأله جديد اين است كه اگر يكى از دو طرف عقد كه عقد از ناحيه او فضولى است - چه مرد باشد و چه زن - عقد را ردّ كند هيچ كدام از احكام مصاهره براى طرف ديگر بار نمىشود و اين عقدى كه ردّ شده كالعدم است . بنابراين اگر طرف مقابل مرد باشد مىتواند مادر يا خواهر يا دختر اين زن را بگيرد .\r\nاين مطلب تقريباً اتفاقى است ، البته در مورد تزويج مادر كلامى هست كه در آخر مسأله مىآيد .\r\n\r\nادامه مسأله 33 :\r\n« و ربما يشكل فى خصوص نكاح امّ المعقود عليها و هو فى غير محله بعد ان لم يتحقق نكاح و مجرد العقد لا يوجب شيئاً مع انه لا فرق بينه و بين نكاح البنت و كون الحرمة فى الاول غير مشروطة بالدخول بخلاف الثانى لا ينفع فى الفرق » .\r\nعلامه حلّى در قواعد در مورد عقد بنتى كه من له الاجازه ، آن عقد را ردّ كرده ، نسبت به نكاح مادر اين بنت اشكال كرده و احتمال حرمت نكاح او را داده است .\r\nمرحوم سيد مىفرمايد : « و هو فى غير محله بعد ان لم يتحقق نكاح » زيرا علقه زوجيت واقع نشده و مجرد عقدى كه كالعدم است موجب حرمت نيست و مفروض اين است كه دخولى هم صورت نگرفته است . سپس يك اشكال نقضى به علامه مىكنند و مىفرمايند و اگر صرف العقد - و لو عقدى كه حكم به صحت آن نشده است - بر بنت موجب حرمت مادر او شود بايد عقد فضولى بر مادر هم موجب حرمت دختر او گردد ، و حرف اين كه حرمت مادر مشروط به دخول به دختر نيست ولى حرمت دختر مشروط به دخول به مادر است فارق نيست . خلاصه يا بايد قايل\r\n\r\n","description":"","footnote":"","page_name":" 4546 ","page_number":158},
  {"content":"\r\n\r\nبه حليت نكاح در هر دو مسأله شويم يا در نكاح هر دو اشكال كنيم و تفصيل وجهى ندارد .\r\n\r\nدفاع از علامه حلّى رحمه الله :\r\nطبق بيانى كه در دو جلسه قبل گذشت اين اشكال به علّامه وارد نيست و فارق در مسأله همان است كه فخر المحققين در توضيح كلام علامه فرموده كه اگر ما فسخ را نقض من حين بدانيم و قايل شويم كه عقد اثر خودش را و لو حكماً داشته و بعد از فسخ ، عقد از اثر مىافتد در اين صورت بين نكاح امّ و بنت فارق پيدا مىشود .\r\nتوضيح اينكه ، اگر فضولى عقد بر مادر كرد و سپس مادر اين عقد را ردّ كرد مىتواند دختر او را بگيرد زيرا اگر عقد تامّ هم بر مادر واقع شود و سپس مرد از اين مادر جدا شود تا دخول نشده باشد مىتواند دختر او را بگيرد . در مسأله ما هم فرض اين است كه صرف عقد بوده و دخولى صورت نگرفته است ، اما اگر عقد بر دختر خوانده باشد و دختر اين عقد را ردّ كند و ما فسخ را نقض از حين فسخ بدانيم نه از اول عقد و بگوييم آثار عقد و لو حكماً وجود داشته است در اين صورت عقد دختر هر چند از حالا محكوم به بطلان است ولى شارع نسبت به قبل احكام صحت آن عقد را بار كرده و ازدواج با مادر معقوده و اول را جايز نمىداند . پس به مجرد اينكه عقد دختر تمام شود به حكم شارع مادر او را نمىشود گرفت و مادر حرمت أبد پيدا مىكند حتى اگر دخول به دختر نشده باشد ، بله اگر كسى فسخ را فسخ مِن قبل بداند معنايش اين است كه در اعتبار شارع يا در اعتبار عقلاء اصلًا چنين عقدى واقع نشده است تا احكام بار شود از اين رو بين مادر و دختر فرقى نيست و نكاح با أمّ يا بنت در فرض ردّ عقد ديگرى نافذ است .\r\n\r\n[ بررسى مسألهء 34 حكم زنى كه فضولتاً به ازدواج مردى در آمده يا مردى فضولتاً به ازدواج زنى درآمده و من له الاجازة جاهلا عقد منافى با اين عقد فضولى انجام داده 
  ]\r\nمسأله 34 / 3897 : اذا زوّجت امرأة فضولًا من رجل و لم تعلم بالعقد فتزوّجت من آخر ثم\r\n\r\n","description":"","footnote":"","page_name":" 4547 ","page_number":159},
  {"content":"\r\n\r\nعلمت بذلك العقد ليس لها ان تُجيز لفوات محلّ الاجازة و كذا اذا زوّج فضولًا بامرأة و قبل ان يطّلع على ذلك تزوّج امّها او بنتها أو أختها ثم علم و دعوى ان الاجازة حيث انها كاشفة اذا حصلت تكشف عن بطلان العقد الثانى كما ترى .\r\nموضوع مسأله اين است كه زنى فضولتاً به ازدواج مردى در آمده يا مردى فضولتاً به ازدواج زنى درآمده سپس من له الاجازة بدون آگاهى از اينكه چنين عقدى براى او انجام داده‌اند يك تزويج منافى با اين عقد فضولى انجام مىدهد ديگر من له الاجازة نمىتوانند آن عقد فضولى را اجازه كند زيرا با تزويج منافى محلّى براى اجازه باقى نمىماند .\r\nو اين يك قاعده كلى است كه اگر شخصى دو كار انجام داده كه اين دو كار با هم جمع نمىشود هر كارى كه اول از او صادر شده و به فعليت و تماميت رسيده است صحيح واقع مىشود و موجب بطلان عمل ديگر مىشود نه اينكه حكم به صحت عمل دوم كنند و صحت عمل دوم موجب بطلان عمل اول شود . مثلًا اگر اول ، عمل سابق را اجازه داد سپس عمل منافى با آن را انجام داد عمل اول كه اجازه داده صحيح و كار دوم باطل مىشود ، يا اين كه اگر اول عقد فضولى را اجازه و سپس آن را ردّ نمود يا بالعكس ، كار اولش - اجازه باشد يا ردّ - نافذ است و دومى لغو خواهد بود چون محلّى براى آن نيست .\r\nسپس مرحوم سيد طبق مبناى كشف حقيقى اين شبهه را مطرح مىكند كه بنابر مسلك كشف حقيقى ممكن است گفته شود : « اجازه كشف از صحت عقد اول از حين عقد اول مىكند از اين رو مستلزم بطلان عقد ثانى مىشود » و مىفرمايد :\r\nبطلان اين شبهه - كما ترى - واضح است .\r\nادامه بحث در جلسه بعد ان شاء الله تعالى .\r\n« * و السلام * »\r\n\r\n","description":"","footnote":"","page_name":" 4548 ","page_number":160},
  {"content":"\r\n\r\n\r\n17 / 10 / 1381 سه‌شنبه درس شماره ( 489 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس اين جلسه :\r\nدر اين جلسه ، ادامهء بحث نكاح فضولى را دنبال كرده و آراء فقها را در اين زمينه مجدداً يادآور و نقد خواهيم نمود . سپس به توضيح مسأله 34 / 3897 پرداخته و در ادامه ، به بحث وقوع عقدين متعاقبين او متقارنين اشاره كرده و صور مسأله را تشريح خواهيم نمود .\r\n* * * \r\nاقوال در مسأله نكاح فضولى در مقام\r\nدر مورد مسائل أخير چند قول در مسئلهء فضولى هست كه به آن اقوال اشاره مىكنيم :\r\n1 . يك قول اين است كه شخص همهء تصرفات مخالف با اين عقد فضولى را مىتواند انجام دهد و آن تصرفات تكليفاً و وضعاً صحيح است و اگر بعد از آن تصرفات بخواهد عقد فضولى را اجازه كند آن اجازه مؤثر نيست . اين قول مختار ما و مرحوم آقاى خويى است .\r\n2 . قول ديگر كه از كلام مرحوم آقاى گلپايگانى استفاده مىشود اين است كه گويا قائلين به لزوم از طرف أصيل قائلند به اينكه تصرفات مخالف با عقد فضولى وضعاً صحيح است ولى تكليفاً حرام است ، چون مقتضاى   أَوْفُوا بِالْعُقُودِ   اين است كه تصرفات منافى انجام ندهد مثلًا مادر زن ، دختر زن را ، خواهر زن را جمعاً نگيرد . اين قول از كلام مرحوم آقاى گلپايگانى استفاده مىشود كه از كلام قائلين به لزوم اين معنا را ايشان برداشت كرده‌اند و گذشت كه اين استظهار تمام نيست .\r\n3 . قول سوم اين است كه اگر نكاح فضولى متعقّب به اجازه باشد تصرفات بعدى\r\n\r\n","description":"","footnote":"","page_name":" 4549 ","page_number":161},
  {"content":"\r\n\r\nهمه باطل است . بنابراين اگر من له الإجازة بعداً اجازه بدهد اجازه كشف مىكند كه همهء تصرفات منافى با آن عقد فضولى ، باطل است و اگر چنين اجازه‌اى از من له الاجازه صادر نشد تا مرد با آنكه آن عقد فضولى را ردّ كرد آن تصرفات به قوّت خود باقى است پس اجازه ، آن تصرفات را ردّ مىكند و عقد سابق را تصحيح مىكند . اين قول مختار صاحب العروة قدس سرّه است .\r\n4 . قول چهارم اين است كه اجازه چه بيايد و چه نيايد و چه ردّ صادر شود و چه نشود در همه فروض ، تصرفات منافى بعدى باطل هستند . البته اگر اجازه ندهد تا بميرد در اين صورت ، موت من له الاجازه موجب انفساخ قهرى عقد قبل مىشود . و اگر ردّ كند ، ردّ موجب فسخ عقد قبلى مىشود بالانشاء ، پس بنابراين قول ، تصرفات منافى با عقد فضولى باطل است بلا فرق بين اينكه من له الإجازة عقد فضولى را ردّ كند يا ترك اجازه كند و يا آن عقد را اجازه كند . اين قول از كلام علامهء حلى و من تبعه استفاده مىشود .\r\n5 . يك وجه ديگرى كه به صورت احتمال مىتوان مطرح كرد . تفصيل بين عقد بر أخت و عقد بر بنت و ام با فرض تقدم عقد بنت و بين عقد بر بنت و ام با فرض تقدم عقد أمّ ، كه از كلام مرحوم آقاى خويى استفاده مىشود و توضيح آن در ذيل مىآيد . « 1 »\r\n\r\nنقل كلام محقق خويى رحمه الله در باب ازدواج با دختر همسر :\r\nاگر شخصى با زنى ازدواج كرد و سپس بخواهد مادر يا خواهر او را بگيرد اين عقد يا باطل است و يا حرام است ، چون مخالف با   أَوْفُوا بِالْعُقُودِ   است . حال مفاد اين آيه يا حكم وضعى است و يا حكم تكليفى است . لكن سخن اكنون در اين است كه اگر با زنى ازدواج كرد و هنوز به او دخول نكرده و او را طلاق نيز نداده بخواهد دختر او را بگيرد مشهور گفته‌اند ، اگر بر دختر عقد بخواند اين عقد باطل است لكن\r\n\r\n\r\n","description":"","footnote":"\r\n( 1 ) مبانى العروة امر 349 ذيل مسئلهء 32 .\r\n","page_name":" 4550 ","page_number":162},
  {"content":"\r\n\r\nمرحوم آقاى خويى بر خلاف مشهور فرموده : نه تنها عقد دختر باطل نيست بلكه مُبطل عقد مادر نيز هست . يعنى عقد دختر موجب بطلان عقد مادر مىشود زيرا أمّ الزوجه به حكم أمّهات نسائكم « 1 » از محرّمات ابدى است . استدلال ايشان به آيه  رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ  « 2 » اين است از آيهء شريفه استفاده مىشود كه اگر مادر مدخوله نشد دختر حرام مؤبّد نيست ، اما اگر مدخوله شد حرام مؤبّد است . البته ايشان به اين فقرهء آيه بر صحت نكاح دختر استدلال نمىكنند چون آيه ناظر به حرمت أبد در فرض دخول به مادر و عدم حرمت ابد در فرض عدم دخول به مادر است . بلكه به اين نكته استدلال مىكنند [ كه خواستم اين نكته را تذكر دهم كه اشتباه نشود 
  ] كه در مورد اختين در آيهء شريفه مىفرمايد : و ان تجمعوا بين الأختين ، ازدواج با خواهر دوم محقِّق عنوان جمع و جزء أخير علت تامه است ، از اين رو ازدواج با خواهر دوم باطل است . اما در مورد نكاح بنت و نكاح أمّ ، ما عنوان حرمت جمع بينهما را نداريم تا حكم كنيم نكاح بنت چون محقق عنوان جمع است باطل است اگر چنين عنوانى داشتيم و قبلًا عقدى بر مادر شده بود ولى مادر مدخوله نبود سپس عقد بر دختر او واقع مىشد حكم به بطلان عقد دختر مىكرديم ، چون عقد دختر محقّق عنوان جمع بود . اما در مقام ، حرمت جمع بين اين دو را نداريم ، بنابراين طبق آيهء شريفه دليلى بر بطلان عقد دختر نداريم ، آيهء فان لم تكونوا دخلتم بهنّ فلا جناح عليكم نيز كه نه دليل بر صحت است و نه بر بطلان ، چون ناظر به عدم حرمت ابدى است . بنابراين ، نكاح دختر داخل در آيهء و احل لكم ما وراء ذلكم « 3 » است و محكوم به صحت خواهد بود و لازمهء صحت عقد دختر ، بطلان عقد مادر است ، چون ام الزوجه حرام مؤبّد است . اين فرمايش مرحوم آقاى خويى است . « 4 »\r\n\r\n\r\n","description":"","footnote":"\r\n( 1 ) نساء / 23 .\r\n( 2 ) نساء / 23 .\r\n( 3 ) نساء / 24 .\r\n( 4 ) مبانى العروة 2 / 349 ذيل مسئلهء 323896 و مبانى العروة 1 / 30 ذيل مسئلهء 263658\r\nتذكر : به جزوهء 18 و 19 مربوط به سال اول ذيل مسئلهء 26 رجوع شود .\r\n","page_name":" 4551 ","page_number":163},
  {"content":"\r\n\r\n\r\nنقد كلام محقق خويى قدس سرّه\r\nبه نظر مىرسد استدلال به آيهء احل لكم ما وراء ذلكم تمام نيست زيرا :\r\nاولًا : اين آيه مقابل آيهء قبل است كه ابتداءً محرّمات ذاتيه را ذكر مىكند . طوائفى از زنان هستند كه با هيچ سببى نمىشود با آنها ازدواج كند . آيهء شريفه اول متعرض اين طوائف شده و سپس جمع بين الأختين و زنان شوهردار را نيز اضافه كرده است .\r\nدر مقابل احل لكم ما وراء ذلكم ناظر به حليت ذاتيه است اما ناظر به حليت فعليّه نيست ، بنابراين ناظر به اين نيست كه براى ازدواج با ما وراء ذلكم چه شرائط و خصوصياتى هست . آيهء شريفه نمىخواهد بگويد : هيچ شرطى براى حليت ما وراء ذلكم نيست . بنابراين ، آيه ناظر به اين نيست كه مثلًا عقد خواندن لازم نيست ، يا عربيّت شرط نيست يا در حال احرام يا عدّه نبودن شرط نيست و مانند آن .\r\nاز اين رو ، آيهء شريفه دلالت نمىكند كه اگر بر دختر عقد جارى كرديد عقد او صحيح فعلى است و لازمه‌اش اين است كه عقد مادر او باطل است و حرمت مؤبّد پيدا مىكند .\r\nو ثانياً : اگر تسليم شده و بگوييم آيه ناظر به حليّت فعلى است ، آيه نسبت به حدوث و بقاء اطلاق دارد لذا آيه نسبت به مادر زن مىگويد : الآن حلال بالفعل است بقاءً و نسبت به دختر هم گويد : الآن حلال است حدوثاً و اين دو حكم فعلى تعارض پيدا مىكند . در نتيجه ما دليلى بر صحت فعلى عقد بنت نداريم .\r\nو ثالثاً : اگر دليلى بر صحت هيچ‌يك از عقد مادر و دختر معيّناً پيدا نكرديم مقتضاى سيرهء عقلائيه اين است كه وقتى قرارى بسته مىشود حكم به بقاء آن مىكنند مگر اينكه دليلى دلالت كند بر به هم خوردن آن قرار ، لذا اگر سكوت كردند و دليلى قائم نشد ، عقلاء آن قرار را باقى مىدانند و در ما نحن فيه فرض اين است كه عقد مادر صحيح بوده و دليلى نيامده كه بگويد چه چيزى اين عقد را ابطال مىكند ، لذا عقد مادر محكوم به صحت خواهد بود . و نمىتوان گفت : عقد ثانى صدر من أهله و وقع فى محلّه ، عقد ثانى فى محلّه نيست زيرا مانع از فعليّت دارد لذا در اين مسأله ما با مشهور موافقيم كه عقد دختر را مادامىكه مادر در حبالهء اوست باطل مىدانند .\r\n\r\n","description":"","footnote":"","page_name":" 4552 ","page_number":164},
  {"content":"\r\n\r\n\r\nتطبيق فرمايش محقق خويى در مقام و توضيح فرمايش علّامهء حلّى\r\nمرحوم آقاى خوئى با توجه به مطلب بالا كه فرمودند : دليلى بر حرمت جمع بين أمّ و بنت نداريم و اگر عقد بر مادر مقدّماً واقع شد و سپس عقد بر دختر واقع شد عقد دختر صحيح است و مُبطل عقد مادر است ، مىفرمايد : اينكه سيد فرموده : نعم اذا تزوج الأم او البنت مثلًا ثم حصلت الاجازة كشف عن بطلان ذلك يعنى اگر ابتداء با زنى ازدواج فضولى انجام شد و سپس با مادر يا دختر او ازدواج كرد يعنى تصرف منافى با عقد فضولى انجام داد سپس من له الاجازه عقد فضولى را اجازه كرد اجازه كاشف از بطلان عقد ثانى است ، اين مطلب در مورد اختين و بنت و أمّ با فرض تقدم عقد بنت تمام است اما در فرض تقدم عقد أمّ تمام نيست . يعنى اگر در اجازه قائل به كشف حقيقى شويم و بگوييم   أَوْفُوا بِالْعُقُودِ   مفادش اين است كه تصرف منافى با عقد اول انجام ندهيد يعنى صحت تأهّلى و شأنيت صحت عقد سابق را با تصرف منافى لا حق باطل نكنيد و اگر چنين تصرفى كرديد اين تصرف منافى مورد امضاء شارع نيست ، اگر همهء اين مطالب را بپذيريم اين مطالب در اختين و در فرض تقدم عقد بنت تمام است اما در فرض تقدم عقد أمّ تمام نيست . بنابراين ، طبق مبناى مرحوم آقاى خويى در مسأله بين اختين و فرض تقدم عقد بنت و بين فرض تقدم عقد مادر تفصيل بايد داد و بطلان عقد ثانى در مورد اختين و عقد متأخر مادر تمام است ، اما در مورد عقد متأخر بنت ، عقد ثانى باطل نيست بلكه صحيح است و موجب ابطال عقد مادر است . « 1 »\r\nاكنون با توجه به تفصيل مرحوم آقاى خويى در مورد كلام سابق علّامهء حلّى دو احتمال مىتوان ذكر كرد . علّامهء حلّى فرمود : اگر يك طرف عقد أصيل و طرف ديگر فضولى بود سپس شخص بخواهد دختر آن معقوده يا مادر آن معقوده يا خواهر آن معقوده را بگيرد صحيح نيست مگر آنكه فسخ كند كه در اين صورت مىتواند بگيرد على اشكال فى الأمّ .\r\n\r\n\r\n","description":"","footnote":"\r\n( 1 ) مبانى العروة 1 / 349 .\r\n","page_name":" 4553 ","page_number":165},
  {"content":"\r\n\r\nقبلًا ما يك احتمال در كلام علامه داديم كه وجه على اشكال فى الأمّ چنانچه فخر المحققين فرموده ، اين است كه آيا فسخ ، نقل « من حين » است يا « من قبل » است . « 1 » اكنون احتمال ديگرى در كلام علّامه مىدهيم و آن اينكه نظر علامه به همين مبنايى باشد كه مرحوم آقاى خوئى قائل شده‌اند يعنى تصرف منافى جايز نيست مگر در مورد أمّ كه على اشكال اين تصرف جايز نيست زيرا شايد ازدواج بنت قابل تصحيح باشد و در نتيجه عقد أمّ باطل مىباشد ، همانطور كه مرحوم آقاى خويى فرمودند .\r\n\r\n[ ادامهء مسألهء 34 
  ]\r\nمسئلهء 34 / 3897\r\nاكنون بحث در مسئلهء ديگرى است كه در جلسهء گذشته مقدارى از بحث آن مطرح شد و آن اين است كه من له الإجازة مرد باشد يا زن ، اگر اطلاع نداشت كه يك عقد فضولى براى او واقع شده است و بر اساس عدم اطلاع يك تصرف منافى با آن عقد فضولى انجام داد مثلًا اگر من له الإجازة زن بود ، شوهر كرد و يا اگر مرد بود خواهر يا مادر يا دختر آن مزوّجه فضولًا را گرفت سپس از آن عقد فضولى با اطلاع شد آيا مىتواند آن عقد فضولى را اجازه كند و در نتيجه تصرفى كه خودش انجام داده محكوم به بطلان شود ؟\r\n\r\nمرحوم صاحب العروة مىفرمايد : ليس لها تجيز لفوات محلّ الإجازة\r\nلكن اينجا يك سؤال باقى مىماند و آن اينكه صاحب عروة قائل به كشف حقيقى است پس چرا در مقام ، قائل به تجويز اجازه نشده است ؟ و حال آنكه ايشان در مسائل قبل « 2 » فرمود : اگر يك طرف اصيل و طرف ديگر فضولى بود و اصيل تصرفات منافى با عقد فضولى انجام داد و سپس من له الإجازة عقد فضولى را اجازه كرد تصرفات منافى محكوم به بطلان خواهد بود و عقد سابق تصحيح مىشود .\r\n\r\n\r\n","description":"","footnote":"\r\n( 1 ) لاحظ مستمسك العروة 14 / 516 ، 519 .\r\n( 2 ) حيث قال قدس سرّه : نعم اذا تزوّج او البنت مثلًا ثم حصلت الإجازة كشفت عن بطلان ذلك ( مسئلهء 323895 )\r\n","page_name":" 4554 ","page_number":166},
  {"content":"\r\n\r\nبنابراين ، فارق بين دو مسأله چيست ؟ چرا در مسئلهء سابق ، تصرف منافى محكوم به بطلان مىشود اما در مقام ، تصرف منافى محكوم به صحت است و محلّى براى اجازه باقى نمانده است .\r\nجواب اين سؤال اين است كه مرحوم آقاى حكيم در مباحث فقهى خود در جاهاى ديگر مبنايى را دارند كه آن مبنا مورد قبول ما نيز هست و آن اينكه ، هرگاه دو دليل به گونه‌اى باشد كه اگر موضوع براى يكى پيدا شود و فعليت پيدا كند مانع از به فعليت رسيدن موضوع دليل ديگر شود و موضوع دليل ديگر را از بين ببرد . در اين موارد با فعليت موضوع دليل اول كه اسبق است حكم به بطلان عنوان دوم و عدم تحقق عنوان دوم مىشود . برخى از مثالهاى اين قاعده روشن است ، مثل آنكه كسى نذر كرده كه عبايش را به زيد دهد با تحقق اين نذر نمىتواند دوباره نذر كند كه همين عبا را به عمرو بدهد و اگر فرضاً نذر دوم را هم انجام دهد نذر دوم محكوم به بطلان است و از موضوع وفاء به نذر خارج است و به مجرد اينكه شارع حكم به صحت نذر اول كرد نذر دوّم باطل است زيرا يكى از شرائط نذر ، رجحان متعلّق آن است و در مقام ، نذر دوم متعلّقش رجحان ندارد . و دليل صحت نذر براى زيد به دليلى كه گويد : هر نذرى صحيح است ورود پيدا مىكند و چون نذر براى عمرو موضوع ندارد مرجوح مىشود . همچنين اگر به فرض ، شارع حكم به صحت نذر دوم كند موضوع براى نذر اول باقى نمىماند به همان بيان متقدم ، زيرا ملاك رجحان يا عدم رجحان متعلّق نذر ، ظرف عمل است نه زمان خود نذر ، مثل آنكه شخص نذر كند ده روز ديگر روزه بگيرد و روز دهم مصادف با عيد قربان يا فطر باشد ، نذر منعقد نيست زيرا روزه در ظرف عمل مرجوح است ، هر چند در زمان نذر ، روزه گرفتن مرجوح نيست لكن مفروض اين است كه نذر او به روزهء امروز تعلّق پيدا نكرده است بلكه به روزهء ده روز ديگر تعلّق پيدا كرده است . به هر حال مثال نذر متقدم از مثالهاى واضح قاعدهء مذكور است و در اين موارد عرف شك نمىكند كه نذر اول صحيح و نذر دوم باطل است و عرف نمىگويد : شرط صحت نذر اول اين است كه نذر متأخرى بر خلاف آن صادر نشود . بله اگر نصّ خاصّى بر خلاف قاعدهء مذكور قائم شود از اين\r\n\r\n","description":"","footnote":"","page_name":" 4555 ","page_number":167},
  {"content":"\r\n\r\nقاعدهء عدول مىكنيم . مثال بالا مربوط به جايى است كه هر دو مصداق ، مصداق از يك عام يا مطلق باشد . در جايى هم كه به اين نحو نباشد نيز مسأله از همين قرار است .\r\nمثل اينكه زنى خليّه‌اى كه شوهر ندارد نذر كرده « 1 » كه روزهاى جمعه را مادام العمر روزه بگيرد و اكنون ازدواج كرده است و شوهر او در روز جمعه از او تمكين مىخواهد آيا زن بايد به مقتضاى نذر عمل كند يا تسليم شوهر شود ؟ آيا بگوييم نذر او صحيح است و اطاعت از شوهر جايز نيست زيرا « لا طاعة لمخلوق فى معصية الخالق » يا آنكه بگوييم : متعلّق نذر او مرجوح بوده و نذر او به نحو مادام العمر واقع نمىشود .\r\nدر اين مثال ما حكم به موضوعيت فرض براى هر يك از دو دليل بكنيم فرض او موضوع دليل ديگر خارج مىشود لكن به نظر مىرسد كه در مقام چون موضوع نذر ، اول به فعليّت رسيده است محلّ براى حق زوج باقى نمىماند . بله اگر بعد از ازدواج زن اين نذر را بكند چون حقّ زوج زودتر به فعليت رسيده است محلّى براى فعليت موضوع نذر باقى نمىماند . و اينجا نيز از باب ورود است .\r\nدر مواردى نيز شبيه ورود است مثل اينكه به نظر عرف ، موضوع دليل ديگر به حكم عقل نه به حكم شرع از بين برود و با فعليت أسبق زمينه براى ديگر باقى نمىماند .\r\nدر باب معاملات ، اگر عقدى را سابقاً اجازه كرد حال بخواهد آن عقد را ردّ كند عرف مىگويد چون آن اجازه ، سابقاً واقع شده محكوم به صحت است و ردّ باطل است نه اينكه اجازه مشروط باشد به اينكه ردّى بعد از آن نيايد ، پس اگر ردّى آمد آن ردّ محكوم به صحت باشد و اجازهء سابق را باطل كند سپس در باب اجازه و ردّ ، اجازهء يا ردّ سابق ، قولى باشد يا فعلى ، صحيح است و متأخر باطل است ، در مقام نيز ، اگر زن ازدواج با ديگرى كرد ، ازدواج او ردّ عملى نكاح فضولى است و با اين ردّ ، زمينه‌اى براى اجازهء بعدى نسبت به عقد فضولى سابق باقى نمىماند . و نبايد\r\n\r\n\r\n","description":"","footnote":"\r\n( 1 ) اين مسأله گويا در كتاب الحج معنون است . به هر حال در مسائل باب نكاح يا حج قبلًا ما متعرّض آن شده‌ايم .\r\n","page_name":" 4556 ","page_number":168},
  {"content":"\r\n\r\nبگوييم : به نحو شرط متأخر صحت اين عقد متوقف است بر اينكه اجازهء لاحق نسبت به عقد سابق از اين زن صادر نشود . در اين موارد عرف حكم مىكند كه اجازهء لا حق باطل است و سابق صحيح است و عرف إباء دارد از اينكه اجازهء لاحق را صحيح بداند و به وسيلهء آن عقد سابق بر اجازه را باطل كند .\r\nاما اينكه چرا صاحب عروه در مسئلهء سابق فرمود : اگر اصيل مادر يا دختر يا خواهر را گرفته و سپس اجازه به عقد سابق تعلق بگيرد اجازه كشف از بطلان تزويج به أمّ يا بنت يا أخت مىكند با آنكه ازدواج به أمّ و بنت و أخت قبل از اجازهء مجيز است چرا ايشان آنجا فرمود : اجازه تزويج سابق بر اجازه را باطل مىكند ؟ جوابش اين است كه اگر عقد امّ الزوجه و مانند آن مسبوق به عقد ديگرى از خودش نبود ، عقد او زمينه براى اجازه باقى نمىگذاشت ، زيرا هر كدام متقدم بود   أَوْفُوا بِالْعُقُودِ   آن را شامل مىشد و زمينه براى دوّمى باقى نمىماند و از   أَوْفُوا بِالْعُقُودِ   خارج مىشد در حالى كه اصيل قبلًا عقد كرده و سپس با عقد مخالف مىخواهد عمل خودش را لغو كند و بنابر مسلك كشف حقيقى با آمدن اجازه ، عقد قبلى چون اسبق بوده به فعليت مىرسد و عقدهاى بعدى محكوم به بطلان مىشود .\r\n\r\n[ بررسى مسألهء 34 حكم زنى كه دو نفر را وكيل كرده تا شوهرى براى او پيدا كنند و هر كدام شخصى را پيدا كردند . 
  ]\r\nمسئلهء 35 / 3898\r\nاذا زوّجها احد الوكيلين من رجل و زوّجها الوكيل الآخر من آخر فان علم السابق من العقدين فهو الصحيح و ان علم الاقتران به طلا معاً و ان شكّ فى السبق و الاقتران فكذلك لعدم العلم بتحقق عقد صحيح ، و الأصل عدم تأثير و احد منهما و ان علم السبق و اللحوق و لم يعلم السابق من اللاحق فان علم تاريخ احدهما حكم بصحته دون الآخر و ان جهل التاريخان ففى المسأله وجوه .\r\nزنى دو نفر را وكيل كرده تا شوهرى براى او پيدا كنند وكيل اوّل ، زيد را پيدا كرده و تزويج را انجام داده و وكيل دوم عمرو را پيدا كرده و او را تزويج به زن كرده است .\r\nاگر عقد سابق معلوم باشد فقط عقد سابق صحيح است و اين مطلب طبق همان قاعدهء سابق است كه عرف عقد سابق را حكم به صحت مىكند و قائل به شرط\r\n\r\n","description":"","footnote":"","page_name":" 4557 ","page_number":169},
  {"content":"\r\n\r\nمتأخر و اينكه عقد سابق به شرطى صحيح است كه عقد مخالف ديگرى بعداً نيايد ، نيست و اگر دو عقد مقارن باشند هر دو باطل است .\r\nو اگر شك در سبق و اقتران باشد نيز مىفرمايد : محكوم به بطلان است و مثل صورتى است كه يقين به اقتران دارد زيرا شك در اقتران دارد پس احتمال بطلان مىدهد و احراز عقد صحيح نكرده است و مقتضاى اصالة الفساد در عقود ، عدم تحقق عقد صحيح در مقام است . و اگر علم به سبق و لحوق دارد و احتمال اقتران نمىدهد لكن سابق را از لاحق تمييز نمىدهد مسأله دو فرض دارد ، فرض اول اين است كه يكى از اينها معلوم التاريخ است در اين صورت عقد معلوم التاريخ صحيح است و عقد مجهول التاريخ باطل است زيرا مقتضاى استصحاب عدم وقوع عقد مجهول التاريخ تا زمان وقوع عقد معلوم التاريخ ، صحت عقد معلوم التاريخ است فرض دوم جايى است كه هر دو مجهول التاريخ باشند كه در اين فرض در مسأله وجوهى است .\r\nمرحوم آقاى خمينى در ذيل و ان جهل التاريخان حاشيه‌اى دارند كه به نظر مىرسد مستدرك است و آن حاشيه اين است : « و لم يحتمل الاقتران و الّا فيحكم ببطلانهما كما مرّ » « 1 »\r\nوجه استدراك اين است كه فرض احتمال اقتران قبلًا در عبارت صاحب عروه گذشت پس اين فرض متعيّن در اين است كه احتمال اقتران داده نشود ، بنابراين ، اين تعليقه توضيحى بيش نيست . نه اينكه اشاره به اختلاف نظر باشد مگر اينكه اين تعليقه مربوط به جاى ديگر باشد و اشتباهاً اينجا ثبت شده باشد .\r\n\r\nبررسى مسأله\r\nدر اين مسأله مباحثى هست كه آقايان شرّاح [ نه مرحوم آقاى حكيم و نه مرحوم آقاى خويى 
  ] متعرض آن نشده‌اند و مسأله را به وضوحش واگذار كرده‌اند .\r\nيكى از آن مباحث اين است كه اگر هر دو عقد مقترن شد . حكم به بطلان هر دو\r\n\r\n\r\n","description":"","footnote":"\r\n( 1 ) العروة الوثقى 2 / 876 .\r\n","page_name":" 4558 ","page_number":170},
  {"content":"\r\n\r\nعقد كرده و آقاى خويى تمسك به بطلان ترجيح بلا مرجّح كرده‌اند . و على القاعدة مستند آقاى حكيم هم همين است .\r\nاين مطلب از دو جهت قابل بررسى است ، يكى اينكه بله ترجيح بلا مرجح باطل است و نمىتوان گفت خصوص عقد بر زيد مثلًا صحيح است لكن چه مانعى دارد كه واحد لا بعينه صحيح باشد آيا اين مطلب محظور عقلى يا شرعى دارد ؟ اين مسأله در شرع نظير هم دارد و منصوص و مورد فتواى فقهاست و آن اينكه اگر كافرى هشت زن داشت و سپس مسلمان شد عقد چهار زن صحيح و مابقى باطل است . چهار زنى كه عقد آنها صحيح است تعيّن ثبوتى ندارد و لا بعينه است لكن حق تعيين با شوهر است . « 1 » همچنين در بعض روايات آمده كه اگر دو خواهر را در عقد واحد تزويج كند [ به عكس مقام كه شوهر متعدد است و زن واحد است 
  ] يكى از اين دو عقد صحيح است و حق تعيين با زوج است « 2 » هر چند گويا ما اين مطلب را قبول نكرديم ، يا دو خواهر را دو وكيل هم زمان براى مردى تزويج كنند كه اين فرض نيز نظير مقام است .\r\nبه هر حال ممكن است كسى در مقام ادّعا كند كه يكى از دو عقد لا بعينه صحيح است و با قرعه آنچه تعيّن ثبوتى ندارد معلوم مىشود بعد از آنكه ثابت كرديم مواردى كه شىء تعيّن ثبوتى در واقع ندارد عمومات قرعه شامل آن مىشود .\r\nهمانطور كه در داستان حضرت يونس اينكه كداميك را به دريا بيندازند تعيّن ثبوتى نداشت و با قرعه آن را تعيين كردند ، همانطور كه اگر تعيين ثبوتى بود قرعه براى تعيين اثباتى هم گاهى به كار مىرود و عمومات قرعه هر دو مورد را شامل هستند .\r\nو ممكن است با اختيار و تعيين خود زن اين واحد لا بعينه ثبوتاً ، تعيّن پيدا كند .\r\n\r\n\r\n","description":"","footnote":"\r\n( 1 ) وسائل الشيعة باب 6 من ابواب ما يحرم باستيفاء العدد لا حظ مستمسك العروة 14 / 94 ، 102 .\r\n( 2 ) هى صحيحة جميل المروية فى الفقيه عن أبى عبد الله عليه السلام فى رجل تزوج أختين فى عقدة واحدة قال عليه السلام : يمسك أيتهما شاء و يخلّى سبيل الأخرى و قال فى رجل تزوج خمساً فى عقدة واحدة قال عليه السلام : يخلّى سبيل أيتهنّ شاء ( الفقيه 3 / 265 الوسائل باب 25 من ابواب ما يحرم بالمصاهرة حديث 1 ) .\r\n","page_name":" 4559 ","page_number":171},
  {"content":"\r\n\r\nمثل رجل أسلم على نسوة ثمانية كه با تعيين زوج ، چهار زن زوجيّت آنها تثبيت و مابقى حكم به بطلان عقد آنها مىشد بنابراين از نظر ثبوتى مسأله محظور ثبوتى و عقلى ندارد لكن بايد ببينيم كه آيا دليل اثباتى بر صحت يا بطلان در مسأله هست يا نه ؟ اگر دليلى اثباتى بر صحت يا بطلان نداشتيم بايد طبق قواعد مسأله را تمام كنيم .\r\nادامهء بحث در مسأله را به جلسهء بعد موكول مىكنيم . ان شاء الله تعالى .\r\n« * و السلام * »\r\n\r\n","description":"","footnote":"","page_name":" 4560 ","page_number":172},
  {"content":"\r\n\r\n\r\n18 / 10 / 1381 چهارشنبه درس شمارهء ( 490 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه اين بحث مطرح مىشود كه اگر دو وكيل ، دو همسر را براى موكّل خود تزويج نمايند ، كدام عقد صحيح خواهد بود ؟ در فرض تقارن عقدين ، چه احتمالاتى متصوّر است يا در فرض مجهول التاريخ بودن أحد العقدين ، حكم مسأله چگونه خواهد بود ؟\r\n* * * \r\nالف ) بررسى فرض اقتران دو عقد در مسأله 3898 :\r\nاذا زوّجها احد الوكيلين من رجل و زوّجها الوكيل الآخر من آخر ، فان علم السابق من العقدين فهو الصحيح . و ان علم الاقتران به طلا معاً . . .\r\nعرض كرديم در اين مسأله جهاتى از بحث وجود دارد كه در كلمات محشين مطرح نشده و شايد مسأله به وضوحش واگذار شده است و ليكن از نظر بحث علمى جا دارد كه مورد توجه قرار گيرد . يكى از آن جهات اين است كه مرحوم سيد در متن مسأله مىفرمايد : اگر دو وكيل در يك زمان دو شوهر براى زن ( موكِّل ) تزويج نمايند و علم به اقتران عقدين باشد حكم به بطلان هر دو عقد مىشود . در اين مورد معمولًا آقايان دليلى كه براى بطلان ذكر مىكنند مسأله ترجيح بلا مرجح است ، يعنى چون حكم به صحت هيچ‌كدام از دو عقد بر ديگرى ترجيحى ندارد لذا هر دو محكوم به بطلان است . به نظر ما در اين زمينه چند مطلب قابل توجه است كه ذيلًا به آنها اشاره مىكنيم :\r\n\r\n","description":"","footnote":"","page_name":" 4561 ","page_number":173},
  {"content":"\r\n\r\n1 - همانطورى كه در جلسه پيشين گفتيم ، چه مانعى دارد كه در اين مورد احد العقدين لا بعينه را صحيح بدانيم چنانچه در نظاير اين مسأله در روايات نيز به همين صورت اشكال حل شده است . مثلًا در روايت آمده است كه شخصى در عقد واحد دو خواهر را تزويج مىنمايد كه فقهاء از مورد روايت به مواردى كه طرفين عقد هر دو وكيل باشند يا موردى كه يكى از طرفين اصيل و طرف ديگر وكيل است تعدى نموده‌اند . و يا مثلًا در روايت هست كه شخصى به عقد واحد پنج زن را عقد مىكند .\r\nدر اين موارد مدلول روايات اين است كه هر كدام از دو خواهر را كه اختيار كند او همسرش است و يا نسبت به مورد دوم ، چهار نفر از آنها را مجاز است كه انتخاب نمايد و آنها همسر او مىباشند و يكى را بايد ردّ نمايد . حتى در مورد مسأله دوم يعنى عقد پنج زن در عقد واحد ، مرحوم آقاى خويى ادعاى اتفاق مىكنند كه فقهاء بر طبق روايت فتوا داده‌اند ولى مىفرمايند راجع به اختين مسأله خلافى است . البته ادعاى اتفاقى را كه ايشان مىفرمايند چون ما عنوان مسأله را در كلمات بزرگان نيافتيم خيلى براى ما روشن نيست و ليكن على اىّ حال مدلول روايات اين است كه احد لا بعينه يا چهار نفر لا بعينها زوجهء او مىباشند كه با اختيار زوج تعيين مىشود .\r\n2 - اگر مطلب قبلى را قبول نكنيم و بگوييم حكم به صحت احد لا بعينه و مانند آن در مواردى است كه مورد عقد كلى باشد مثل اينكه فرض كنيد شخصى 10 عدد كاسهء متشابه بطور كلى را در عقد واحد به كسى بفروشد ، در اينجا اگر شارع بگويد معامله نسبت به 5 كاسه صحيح است و نسبت به پنج‌تاى ديگر باطل است مىشود گفت كه آن 5 عدد صحيح لا بعينها هستند و با اختيار خود بايع انتخاب مىشوند يا اينكه كسى در انشاء واحد بگويد يكى از اين دو خواهر را همسر خود قرار دادم در اينجا احد لا بعينها اشكالى ندارد ، چنانچه در مورد تعيين بواسطه قرعه نيز مواردى كه تعيّن ثبوتى ندارد با قرعه مىتوان تعيين كرد مانند افراز مِلك مشاع يا قرعه داستان حضرت يونس .\r\n\r\n","description":"","footnote":"","page_name":" 4562 ","page_number":174},
  {"content":"\r\n\r\nبه هر حال ، خلاصه كلام اين است كه كسى بگويد صحت احد لا بعينه در مواردى است كه متعلق عقد كلى باشد نه معيّن اما در مواردى كه متعلّق عقد متعين است مثل ما نحن فيه كه دو وكيل دو شخص بالخصوص را تزويج كرده‌اند .   أَوْفُوا بِالْعُقُودِ   نمىتواند شامل احد لا بعينه بشود ، چون احد لا بعينه منشأ بالعقد نبود تا اينكه شامل آن بشود و اساساً احكام زوجيت نظير وجوب تمكين ، نفقه ، جواز نظر و . . . براى افراد متعيّن است ولى افراد غير معيّن در نظر عرف اين احكام را ندارند .\r\nبنابراين ما مىتوانيم اين طور بگوييم كه حكم به صحت احد لا بعينه اگر چه ثبوتاً ممكن است و محال نمىباشد ولى اثباتاً دليلى كه احد لا بعينه را تصحيح نمايد نداريم . لذا آقايان از باب اينكه ترجيح بلا مرجح است هر دو عقد را محكوم به بطلان دانسته‌اند . بله اگر دليل خاصى داشتيم تنها در همان مورد مىتوان حكم به صحت احد لا بعينه نمود مانند رواياتى كه به آن اشاره كرديم يا روايتى كه در مورد مسلمان شدن كافرى كه هشت زن دارد مىفرمايد چها نفر از آنها را اختيار كند و بقيه را ردّ نمايد . در اين موارد ما ملتزم مىشويم ولى تعدّى به ساير وارد جايز نيست .\r\nو لكن با تمامى اين حرفها مطلبى در اينجا باقى مىماند كه با توجه به آن مطلب ما مىتوانيم حتى موارد روايات را كه تصور مىشود خلاف قاعده است ، بر اساس آن مطلب توجيه نموده و آنها را بر طبق قاعده محسوب نماييم و آن مطلب اين است كه تا به حال ما مىخواستيم با اين فرض پيش برويم كه حكم صحت متعلّق به احد لا بعينه باشد ولى تعيين آن به واسطه انتخاب مكلّف باشد . حال مطلب را اين گونه طرح مىكنيم كه چه اشكالى دارد كه كسى بگويد حكم صحت واقعاً روى فرد معيّن رفته است نه لا بعينه و ليكن تعيين آن فرد به اختيار مكلّف يا قرعه يا اختيار حاكم و مانند آن باشد كه در نتيجه انتخاب مكلّف نقش ثبوتى داشته باشد و مرجّح ثبوتى باشد حال يا به صورت شرط متأخر به اين معنا كه به مجرد انشاء عقد فرد معيّنى تزويج مىشود و لكن به شرط انتخاب بعدى عاقد و يا اينكه به صورت شرط مقارن\r\n\r\n","description":"","footnote":"","page_name":" 4563 ","page_number":175},
  {"content":"\r\n\r\nيعنى تا مادامىكه شخص يك نفر را انتخاب نكند همسرى هم ندارد و بعد از انتخاب عقد صورت مىگيرد ، چنانچه در باب صرف و سلم قبل القبض مجرد انشاء عقد بلاتأثير است و موجب ملكيت نمىشود . بنابراين ثبوتا هم اشكالى وجود ندارد و مسأله ترجيح بلا مرجح پيش نمىآيد . و با اين بيان حتى مورد روايات فوق را نيز توجيه مىكنيم كه در آنها نيز انتخاب مرجح ثبوتى قرار داده شده است و چنانچه گفتيم اختصاصى به انتخاب خود عاقد نيز ندارد بلكه قرعه يا اختيار حاكم نيز مىتواند مرجح باشد . تنها نكته‌اى كه در اين تقريب باقى مىماند اين است كه اگر چه احتمال اينكه اختيار شخص مرجح باشد ثبوتاً محذورى ندارد ولى بحث اين است كه آيا دليل اثباتى هم بر اين مطلب داريم يا دليلى بر اين مطلب نداريم ؟ پاسخ اين سؤال هم اين است كه اگر كسى بتواند از مورد روايات سابق الذكر تعدّى كرده و در تمامى مواردى كه مشكلهء عقد از ناحيه اقتران است و گرنه هر كدام فى حد نفسه صحيح است چه اينكه طرفين عقد وكيلين باشند يا مختلف . همين مطلب را قائل شود دليل اثباتى خاص نيز داريم و الّا اگر از مورد روايات نتوانيم تعدّى كنيم اينطور مىگوييم كه آن فردى را كه شخص خود انتخاب نكرده است قطعاً محكوم به بطلان است و اما نسبت به فرد ديگرى كه مورد انتخاب واقع شده است بنا بر مبناى قوم كه با   أَوْفُوا بِالْعُقُودِ   براى صحت معامله تمسك مىكنند . مىتوان قائل شد كه   أَوْفُوا بِالْعُقُودِ   عقد را نسبت به آن فرد مختار تصحيح مىكند پس در نتيجه نسبت به فرد مختار با عمومات مىتوان حكم به صحت عقد كرد .\r\nنكته ديگرى كه در پايان اين قسمت بايد طرح شود اين است كه با توجه به اينكه مرجح ثبوتى يكى از سه امر يعنى اختيار خود عاقد ، قرعه ، اختيار حاكم است . از كجا ما فقط مرجح را اختيار و انتخاب عاقد قرار دهيم ؟ و به عبارت ديگر در صورت اختلاف مثل اينكه عاقد شخصى را انتخاب نمايد و قرعه يا حاكم فرد ديگرى را ، حكم مسأله چيست ؟ پاسخ اين است كه همانطورى كه گفته شد مرجح ، يكى از سه\r\n\r\n","description":"","footnote":"","page_name":" 4564 ","page_number":176},
  {"content":"\r\n\r\nامر مىتواند باشد و بنا بر اين قدر متيقن از حكم به صحت آنجايى است كه آنها متوافق باشند اما در مواردى كه با يكديگر اختلاف دارند حكم به صحت يك فرد معيّن نظير آنكه را عاقد انتخاب مىكند محل اشكال است .\r\n\r\n1 ) مختار استاد مد ظله در مورد صورت تقارن دو عقد\r\n3 - تا به حال آنچه گفته شد بحث علمى و به اصطلاح طلبگى بود و لكن آنچه به نظر ما ارجح و به واقع نزديكتر است مطلب ديگرى است كه آن مطلب را با ذكر مقدمه‌اى كه بارها تذكر داده‌ايم ، توضيح مىدهيم . آن مقدمه اين است كه ملاك در انعقاد عموم و اطلاق نسبت به فردى اين است كه اگر آن فرد را بالخصوص از متكلم سؤال نماييم كه آيا آن هم داخل در عموم يا اطلاق لفظش مىباشد يا نه ؟ وى پاسخ مثبت داده و تأييد نمايد كه عام و مطلق شامل آن هم مىشود . و اما مواردى را كه اگر متكلم از آنها با خبر شود ، عام يا مطلق را شامل آنها نمىداند [ و يا حد اقل شك دارد 
  ] آن موارد را نمىتوان داخل در حكم عام يا مطلق دانست . در روايات نيز هست كه شخصى نذر كرده يا قسم خورده است كه با جاريهء عمه خودش كه زيبا نيز بوده به هيچ وجه تماس برقرار نكند ( أن لا يمسها ابداً ) بعداً اين جاريه بالوراثه منتقل به همين شخص مىشود ، امام عليه السلام مىفرمايند تماس با او اشكال ندارد زيرا مقصود گوينده از آن نذر يا قسم اين بود كه مرتكب معصيت و حرام نشود اما اينكه اگر آن كنيز به وجه حلالى در اختيار او قرار گرفت بازهم از او متمتع نشود ، اين طور نيست كه اين فرض را هم داخل در قسم او باشد و يا در روايت ديگرى است كه زنى به خاطر ناراحتى از شوهر خود كه در شهر ديگرى است قسم مىخورد كه پيش شوهرش نرود ، شوهر هم بدين سبب براى او نفقه و امثال آن را نمىفرستد و در نتيجه زن در فشار قرار مىگيرد . امام عليه السلام مىفرمايند اصل آن قسم ذاتاً اعتبارى نداشته است چون وظيفه زن اطاعت از شوهر و تمكين از اوست و ليكن قطع نظر از اين جهت و بر فرض كه قسم او اعتبار داشت مقصود آن زن حتى اين مواردى را كه حالت ضرورت دارد و\r\n\r\n","description":"","footnote":"","page_name":" 4565 ","page_number":177},
  {"content":"\r\n\r\nنمىتواند تحمل نمايد ، نيست و اين مورد از تحت قسم او خارج است و لذا از اين جهت نيز مخالفت با قسم اشكالى ندارد ، بنا بر اين در امثال اين موارد كأن در ارتكاز عرف عام و مطلق قيد دارد . با روشن شدن اين مقدمه مىگوييم در ما نحن فيه كه زن دو نفر را وكيل كرده است كه برايش شوهر پيدا كنند لباً و ارتكازاً وكالتى را كه به اين دو نفر مىدهد از فرضى كه دو وكيل در زمان واحد او را به شخصى تزويج نمايند منصرف است و شامل آن نمىشود و خلاصه اينكه موارد تزاحم را در نظر ندارد . بنا بر اين ، حق اين است كه در اين گونه موارد عقدى كه واقع شده است ، عقدى فضولى است و زن مىتواند هر كدام را كه مايل است اجازه كرده و ديگرى را ردّ نمايد و البته نسبت به موردى كه اجازه مىكند تجديد عقد لازم نيست .\r\n\r\nب ) [ حكم شك در سبق و اقتران دو عقد 
  ]\r\nمتن : و ان شك فى السبق و الاقتران فكذلك ، لعدم العلم بتحقق عقد صحيح ، و الاصل عدم تأثير و احد منهما\r\nفرع ديگرى را كه در اين مسأله سيد رحمه الله مطرح مىكند اين است كه ما شك در سبق و اقتران دو عقد داريم يعنى نمىدانيم آيا عقدين با يكديگر مقترن هستند يا اينكه عقد سابق وجود دارد . مرحوم سيد مىفرمايد در اين فرض نيز دو عقد محكوم به بطلان هستند زيرا ما علم به تحقق صحيح نداريم و اصل ( استصحاب ) نيز عدم تأثير هر يك از دو عقد است - حال مراد استصحاب حكمى يا موضوعى است تفاوتى ندارد -\r\n\r\n1 ) تفصيل استاد مد ظله راجع به فرع اخير\r\nبه نظر ما اين قسمت از مسأله خود داراى دو فرض است كه يك صورت آن را هيچ‌كدام از آقايان محشين بحث نكرده‌اند ولى جا داشت كه مرحوم سيد خود اين تفصيل را بدهد . تنها مرحوم آقاى حكيم در مسأله‌اى مشابه با اين مسأله ( در جمع\r\n\r\n","description":"","footnote":"","page_name":" 4566 ","page_number":178},
  {"content":"\r\n\r\nبين اختين بود ) اين تفصيل را قائل شده‌اند « 1 » ولى ايشان هم در مسأله محل بحث آن تفصيل را ذكر نكرده‌اند ، بيان مطلب اين است كه در موردى كه ما شك در سبق و لحوق عقد داريم ( تارة ) : مسأله ثنائى الاحتمال است بدين معنا كه مىدانيم يكى از دو عقد قطعاً احتمال تقدم را ندارد ولى نسبت به عقد ديگر احتمال تقدم يا تقارن آن با عقد دوم را مىدهيم ( و تارة ) : ثلاثى الاحتمال است به اين معنا كه در هر يك از دو عقد احتمال سبق را مىدهيم مضافا به اينكه احتمال تقارن هر دو نيز داده مىشود .\r\nاما در فرض ثنائى الاحتمال عقدى را كه احتمال تقدمش را مىدهيم مىتوانيم با اصالة الصحة حكم به صحت آن نماييم - اينكه آيا با استصحاب نيز مىتوان حكم به صحت نمود يا نه ؟ بحث مفصّلى دارد كه قبلًا در ذيل مسأله 44 محرمات بالمصاهرة متعرض شده‌ايم و در اينجا به جهت اختصار تنها به ذكر اصالة الصحة كه قدر متيقن است اكتفاء مىكنيم - اما راجع به آن عقدى كه احتمال تقدمش داده نمىشود مىتوان گفت كه آن عقد قطعاً محكوم به بطلان است چه اينكه مبناى ما ، در فرع قبلى كه صورت تقارن بود همان حكم به بطلان عقد باشد چنانچه مشهور آقايان مىگفتند و يا اينكه مختار در آن قرض حكم به تخيير يعنى هر كدام كه خود شخص انتخاب نمايد باشد ، على اى تقدير در اين فرض عقدى كه محتمل السبق نيست محكوم به بطلان است و حتى با اصالة الصحة نيز نمىتوان آن را تصحيح نمود ، چرا كه اصالة الصحة عقد متعين را حكم به صحت آن مىكند نه آن عقدى را كه شخص خود انتخاب مىكند .\r\nاما در مورد فرض ثلاثى الاحتمال كه همين فرض در كلام سيد در عبارتى كه نقل\r\n\r\n\r\n","description":"","footnote":"\r\n( 1 ) - مستمسك العروة الوثقى 14 / 253 - مسأله 44 من فصل المحرمات بالمصاهرة\r\n","page_name":" 4567 ","page_number":179},
  {"content":"\r\n\r\nكرديم آمده است چرا كه اصالة العدم را در هر دو عقد جارى كرده است و اين منطبق با فرضى است كه احتمال سبق هر يك از دو عقد داده مىشود . در اين فرض مطلب قابل توجهى كه در جلسهء قبل نيز به آن اشاره كرديم اين است كه اگر دو دليلى كه با يكديگر به حسب مدلول مطابقى متعارض هستند ، مدلول التزامى مشتركى داشتند كه نسبت به آن مدلول التزامى با يكديگر تعارضى ندارند بلكه متوافق مىباشند ما مىتوانيم به آن جهت مشترك اخذ نماييم . در محل كلام نيز مىگوييم اصالة عدم هر يك از دو عقد در زمان تحقق ديگرى ( اصالة عدم سبق هر كدام بر ديگرى ) اگر چه از ناحيهء اثبات سبق براى هر كدام از عقدين مبتلا به معارض است و ليكن از اين ناحيه هر دو اصل ، فرض تقارن را نيز نفى مىكنند متوافق مىباشند ، به عبارت ديگر ، مفاد هر يك از دو اصل اين است كه : عقد ديگر مقارناً و متقدماً با اين عقد واقع نشده است ، اين دو اصل در مورد عدم تقدم هر يك با هم متعارض هستند ولى نسبت به اينكه عقد مقارنا نيز واقع نشده است تعارضى ندارند ، زيرا عدم تقارن عقد موضوع اثر نيست ، بلكه آنچه موضوع اثر است ، عدم تقدم عقدى بر عقد ديگر و يا به عبارتى سبق احد العقدين بر ديگرى است ، بنا بر اين ، وقتى توانستيم تقارن عقدين را با اصل نفى نماييم اين فرض داخل در فرض بعدى در كلام سيد ( يعنى فرض : ان علم السبق و اللحوق و لم يعلم السابق من اللاحق ) مىشود . همين مطلب را مرحوم نائينى در حاشيه خود بر اين قسمت از كلام سيد فرموده است . حاشيه ايشان در ذيل « فكذلك لعدم العلم بتحقّق عقد صحيح » اين است « الظاهر أن يكون ملحقاً بما علم عدم الاقتران لا بما علم الاقتران فلو كان احدهما معلوم التاريخ يحكم بصحته » « 1 »\r\nو وقتى كه قرار بر اين شد كه فرض محل بحث داخل در فرض بعدى شود تفاصيلى كه بين معلوم التاريخ و مجهول التاريخ در آنجا مطرح است در مورد فرض محل كلام نيز قابل طرح است ، يعنى طبق مبناى سيد و مشهور اگر يكى از عقدين معلوم التاريخ شد و ديگرى مجهول التاريخ استصحاب ، عدم در معلوم التاريخ جارى نمىشود - خلافا للمحقق الخويى - بله تنها تفاوتى كه بين دو فرض وجود دارد\r\n\r\n\r\n","description":"","footnote":"\r\n( 1 ) - حاشيه مرحوم نائينى بر عروة چاپ شده در كتاب « العروة الوثقى مع تعليقات عدّة من الفقهاء » طبع جامعه مدرسين 5 / 645\r\n","page_name":" 4568 ","page_number":180},
  {"content":"\r\n\r\nاين است كه در فرض بعدى حكم به صحت احد العقدين وجدانى است و با جريان استصحاب در مجهول التاريخ آن عقد صحيح تعيين مىشود ولى در ما نحن فيه با جريان اصل در مجهول التاريخ وجود عقد صحيح نيز با اصل احراز مىشود و لكن اين مقدار موجب فرق از نظر جريان استصحاب نمىشود .\r\n\r\n2 ) اشاره به كلام مرحوم آقاى گلپايگانى\r\nبر خلاف نظر اكثر آقايان ، مرحوم آقاى گلپايگانى اشكال فوق كه عبارت بود از لزوم اندراج فرض محل بحث در فرض بعدى ، را وارد ندانسته‌اند و معتقدند در فرض محل بحث با جريان استصحاب در مجهول التاريخ نمىتوان حكم به صحت عقد معلوم التاريخ نمود زيرا صحت عقد معلوم التاريخ متوقف بر اين است كه هم سبق عقد ديگر منتفى شود هم تقارن او با اين عقد ، و استصحاب اگر چه مىتواند سبق عقد مجهول را نفى نمايد و ليكن قادر به نفى تقارن آن با عقد معلوم نيست ، لذا نمىتوان حكم به صحت عقد معلوم كرد . تفصيل كلام ايشان را با ملاحظات پيرامون آن در جلسهء آينده متعرض خواهيم شد . ان شاء الله .\r\n« * و السلام * »\r\n\r\n","description":"","footnote":"","page_name":" 4569 ","page_number":181},
  {"content":"\r\n\r\n\r\n21 / 10 / 1381 شنبه درس شمارهء ( 491 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدر جلسه گذشته ، بحث تقارن عقدين و احتمالات مختلف آن اجمالًا مورد بررسى قرار گرفت ، در اين جلسه ، ادامهء بحث جلسه گذشته دنبال خواهد گرديد و همچنين نظر مرحوم گلپايگانى در دفاع از فتواى مرحوم سيد طرح و نقد خواهد شد .\r\n* * * \r\nالف ) اشاره‌اى كوتاه به مختار استاد مد ظله در فرض تقارن دو عقد ( يادآورى و تكميل )\r\nدر مورد فرض اقتران دو عقد ، قول صحيح به نظر ما اين بود كه ادلّه وكالت چنان اطلاقى كه حتى شامل فرض اقتران دو عقد نيز بشود ندارد بنابراين گفتيم حق اين است كه در اين موارد دو عقدى كه براى زن واقع شده است ، فضولى است و وى مىتواند هر كدام را كه بخواهد امضاء نموده و ديگرى را ردّ نمايد و نيازى به عقد مجدّد ندارد .\r\nاگر اين مطلب را ما قائل نشديم در درجهء بعد مىگوييم : صحيح در مسأله به تفصيل است به اين بيان كه : هر كدام از دو عقدى را كه اگر زن از او اطلاع مىيافت بدون تأمل و درنگى آن عقد را بر عقد ديگر ترجيح مىداد چرا كه از تمام جهات واجد برترى است نظير داشتن مَهر بهتر و بيشتر و خصوصيات فردى زوج و . . . ، همان عقد محكوم به صحت و عقد ديگرى كه مقابل آن است و در مقايسه با عقد\r\n\r\n","description":"","footnote":"","page_name":" 4570 ","page_number":182},
  {"content":"\r\n\r\nاول مرجوح محسوب مىگردد آن عقد باطل حساب مىشود و در اين تفصيل تفاوتى از جهت اينكه موقع اطلاع يافتن زن ، وى در قيد حيات باشد و يا اينكه در موقع اطلاع او فوت كرده باشد نيست يعنى اگر زن قبل از اطلاع يافتن از تحقق عقد فوت نموده باشد هم ، اگر از قرائن قطعى خارجى بدانيم كه اگر او زنده بود كداميك از دو عقد را اختيار مىنمود ، در فرض موت نيز همان عقد محكوم به صحت است و اگر آثارى بر آن مترتب باشد آن آثار بايد بار شود و اگر كسى اين قول را نيز اختيار نكرد و قائل شد كه اطلاقات ادله وكالت على اىّ حال فرض تقارن را نيز شامل مىشود و لكن مع ذلك به نظر ما نوبت به قول به بطلان و مسأله بلامرجح كه آقايان مىگويند نمىرسد ، چرا كه همانطورى كه گفتيم احتمالات متعددى از نظر ثبوتى براى تصحيح احد العقدين و ترجيح آن بر طرف ديگر وجود دارد نظير اينكه صحيح همان مختار عاقد باشد به اين معنا كه اختيار او مرجح ثبوتى باشد . يا اينكه ممكن است عقدين فضولى باشد يا اينكه صحيح آنچه قرعه تعيين مىكند باشد يا صحيح مختار حاكم شرع باشد و البته قدر متيقن از اين احتمالات عقدى است كه مجمع همه اين عناوين باشد .\r\nنكته ديگرى كه در پايان اين بحث بايد اشاره كنيم اين است كه در بحث جمع بين اختين رواياتى وجود دارد كه مفاد آن اين است اگر كسى دو خواهر را در عقد واحد تزويج نمايد يا پنج زن را در عقد واحد تزويج مىكند امام عليه السلام فرموده‌اند :\r\nيمسك أيتهما شاء و يخلّى سبيل الأخرى » يا در مورد پنج زن فرموده‌اند : « يخلّى سبيل أيتهنّ شاء » اين روايات از جهت سندى صحيح است « 1 » و لكن آقايان در توجيه آنها مرتكب تكلّف و تأويل شده‌اند ، مثلًا ، گفته‌اند مراد از امساك اين است كه به عقد جديد يكى از آنها را عقد نمايد با بياناتى كه گفتيم معناى اين روايات روشن مىشود زيرا بر طبق آنچه گذشت به نظر ما عقد در فرض مذكور فضولى بوده ( مراد از فضولى\r\n\r\n\r\n","description":"","footnote":"\r\n( 1 ) - الوسائل ابواب ما يحرم بالمصاهرة باب 25 ج 20\r\n","page_name":" 4571 ","page_number":183},
  {"content":"\r\n\r\nمعنايى عام است كه شامل تمامى مواردى كه عقد صلاحيت و شأنيت براى صحت را داشته باشد مىشود ، چنانچه در مورد روايتى كه عقد سكرى را پس از افاقه و امضاء صحيح دانسته است ، به نظر ما عقد فضولى است ) « 1 » و با اجازه و امضاى يك طرف صحت فعليه پيدا مىكند و چون ما عقد فضولى را مطابق با قواعد عامه مىدانيم لذا اين معنا براى روايت مطابق با قواعد اوليه است ، به خلاف اينكه روايت را حمل بر اين كنيم كه در اين موارد شارع واحد لا بعينه را زوجهء او قرار داده كه در نتيجه مادر و خواهر سوم او را نمىتواند تزويج نمايد ولى بنا بر تقدير فضولى بودن وى مىتواند عقد هيچ‌كدام را اجازه نكند و در نتيجه بتواند مادر و خواهر آن را تزويج نمايد . اين معنا براى روايت خلاف قاعده است و حتى مرحوم شيخ و آخوند كه در بحث تخصيص و تخصص با هم اختلافى دارند در اين جهت كه اگر روايتى بر طبق يك تفسير خلاف قاعده باشد و بر تفسير ديگر موافق قاعده باشد لازم است كه بر طبق قاعده تفسير شود ، با هم اتفاق نظر دارند .\r\n\r\nب ) اشاره به نظر استاد مد ظله در فرض ثلاثى الاحتمال بودن ( يادآورى و تكميل )\r\nمرحوم سيد در موردى كه شك در سبق و اقتران عقدين داريم كه قهراً سه احتمال مطرح مىشود ( دو احتمال براى سبق هر يك از عقدين و يك احتمال نيز راجع به تقارن عقدين ) فرموده است چون احتمال عقدين نيز مىرود و در نتيجه ما يقين به وجود عقد صحيح نداريم و اصلى نيز نداريم كه آن را تعيين نمايد لذا اين فرض نيز محكوم به بطلان است . مطلبى را كه ما در اين زمينه گفتيم اين بود كه اين بحث از جهتى مربوط به بحثى مىشود كه در مسأله تعارض اصلين منعقد است و آن اينكه اگر دو اصل به جهت معارضه با يكديگر قابل جريان نبودند و ليكن هر دو در مورد ثالثى با يكديگر توافق دارند و به عبارت ديگر هر دو لازمه‌اى دارند كه در\r\n\r\n\r\n","description":"","footnote":"\r\n( 1 ) - قسمت داخل پرانتز از استاد مد ظله است كه در خارج از درس بيان داشتند\r\n","page_name":" 4572 ","page_number":184},
  {"content":"\r\n\r\nمورد آن لازم ، با هم تنافى ندارند آيا آن دو اصل نسبت به آن امر ثالث حجيت دارند يا ندارند ؟ معمولًا محققين قائل هستند كه اصول نسبت به آن امر ثالث حجت هستند و به اصطلاح دو اصل متعارض نفى ثالث مىكنند ، نظير اين مسأله در كفايه و جاهاى ديگرى نيز آمده كه اگر كسى دو روزه گرفت و بعد يقين پيدا كرد كه يكى از آن دو روزه على سبيل منع الخلّو باطل است ، در اينجا مىفرمايند ؛ اصالة الصحة نسبت به هر كدام از دو روزه به خاطر تعارض ساقط است و ليكن نسبت به يكى از اينها اصالة الصحة جارى است كه در نتيجه لازم نيست كه مكلّف دو روزه را قضا نمايد بلكه اگر يك روزه را قضا نمايد كافى است . همچنين است راجع به دو استصحاب متعارض كه آنها نيز اگر قدر مشترك داشته باشند به واسطه آنها مىتوان نفى ثالث كرد مثل ما نحن فيه كه در مورد فرض تقارن عقدين دو استصحاب عدم سبق با يكديگر تعارض ندارند ، چنانچه به تفصيل در جلسهء قبل بيان آن گذشت ، نكته‌اى كه در اين جلسه اضافه مىكنيم اين است كه در سيرهء عقلاء نيز همين مطلب وجود دارد ، اگر دو معامله انجام گيرد و بعد معلوم شود كه يكى از آنها فى الجمله و بدون تعيين ، اشتباه و اشكال دارد اينطور نيست كه عقلاء آثار عقد صحيح موجود فى البين را مترتب ننمايند ، پس ، هم به لحاظ اصالة الصحة و هم استصحاب و هم سيره عقلائيه آثار امر مشترك مترتب مىشود .\r\n\r\nج ) بيان مرحوم آقاى گلپايگانى در تأييد كلام مرحوم سيد :\r\nدر جلسهء قبل گفتيم كه معمول آقايان محشين به اين كلام مرحوم سيد كه در فرض ثلاثى الاحتمال بودن يعنى جايى كه احتمال سبق و تقارن هر دو را مىدهيم اشكال ( قطع نظر از آن بيان ما كه ما مىخواستيم با خود دو اصل نفى صورت تقارن نماييم ) به اين صورت كرده‌اند كه اين فرض شما ملحق است به فرض بعدى كه در آن احتمال تقارن داده نمىشود و تنها سابق و لاحق معلوم نيست و تمام آن احكامى كه در آن فرض بيان كرده‌ايد همچون جريان استصحاب در مجهول التاريخ و عدم\r\n\r\n","description":"","footnote":"","page_name":" 4573 ","page_number":185},
  {"content":"\r\n\r\nجريان آن نسبت به معلوم ، در فرض محل بحث نيز مطرح مىشود .\r\nمرحوم آقاى گلپايگانى در مقابل اين افراد ، از مرحوم سيد دفاع نموده و قائلند كه فرض محل كلام ملحق به فرض بعد نمىشود و حكم سيد به بطلان بر طبق قاعده است ، حاصل فرمايش ايشان اين است كه :\r\nترتب حكم به بطلان بر عقدى كه مسبوق به عقد ديگرى باشد ترتبى است شرعى و ليكن ترتب حكم به بطلان بر دو عقد متقارن ترتبى است عقلى نه شرعى ، بنا بر اين ، ما مىتوانيم با استصحاب عدم سبق هر يك از عقدين بر ديگرى ، عدم بطلان را نتيجه بگيريم و ليكن چون احتمال تقارن دو عقد نيز مىرود و استصحاب عدم تحقق عقد يا مقارناً با عقد ديگر ، ( به خاطر اينكه ترتب حكم به بطلان عقلى است ) نمىتواند احتمال تقارن را نيز نفى نمايد و الّا اصل مثبت مىشود ، بنابراين ، ما اصلى بر نفى احتمال تقارن نداريم و در نتيجه عقدين محكوم به بطلان است .\r\nعبارت ايشان در ذيل كلام سيد كه مىفرمايد : « و الأصل عدم تأثير واحد منهما » چنين است « و استصحاب عدم تحقق المجهول الى زمان مقارن للمعلوم لا يترتب عليه اثر شرعى كى يلحق ذلك بمعلوم اسبق كما افاده غير واحد من أكابر المحشين لأن بطلان العقد المقارن بمثله عقلى لا شرعى بخلاف المسبوق بمثله حيث إن بطلانه شرعى فيستصحب عدم وقوع العقد السابق فيترتب عليه عدم البطلان شرعاً » « 1 »\r\n\r\n1 ) بررسى و نقد كلام مرحوم گلپايگانى توسط استاد مد ظله\r\nقبل از بيان اشكالات كلام ايشان ابتداء رفع توهمى در استدلال ايشان ضرورى است اما توهّم اين است كه كسى بگويد همانطورى كه ترتب حكم بطلان بر عقدين متقارنين ، عقلى است و ترتب حكم صحت بر عقد سابق نيز به حكم عقل است زيرا همانطورى كه اگر دو علت با يكديگر جمع شوند عقل حكم به امتناع ترجيح مىكند ، همين عقل نيز مىگويد اگر يك علت سابق بر علت ديگرى باشد علت\r\n\r\n\r\n","description":"","footnote":"\r\n( 1 ) - العروة الوثقى مع تعليقات عدّة من الفقهاء چاپ جامعه مدرسين ج 5 ص 645 - 646\r\n","page_name":" 4574 ","page_number":186},
  {"content":"\r\n\r\nسابق تأثير مىكند و نوبت به تأثير لاحق نمىرسد . و لكن اين اشكال مندفع است چرا كه ترتب حكم صحت بر عقد سابق و بطلان عقد لاحق ترتبى عقل نيست يعنى ممكن است از نظر شرعى گاهى عقد لاحق محكوم به صحت ولى عقد سابق باطل باشد ، چنانچه عقيدهء مرحوم آقاى خويى در مورد عقد دختر بر مادرش اين است كه مستفاد از آيات ، صحت عقد دختر ( كه لاحق است ) و بطلان عقد مادر ( عقد سابق ) مىباشد ، بنابراين ، چون حد اقل اين احتمال وجود دارد كه شارع عقد لاحق را محكوم به صحت بداند ، پس اگر عقد سابق را صحيح دانست ترتب صحت بر آن امرى شرعى است . و ليكن مع ذلك فرمايش مرحوم گلپايگانى از چند جهت به نظر ما داراى اشكال است\r\nاولًا : اينكه ايشان مسلّم گرفته‌اند كه در فرض تقارن ترتب بطلان عقلى است نه شرعى ، محل مناقشه است ، چرا كه ما از ايشان سؤال مىكنيم آيا اگر شرع حكم به عدم جواز و بطلان دو عقد براى يك زن نمىكرد ما مىتوانستيم بگوييم از نظر عقلى زن نمىتواند دو شوهر داشته باشد ؟ و به عبارت ديگر ، آيا اگر زنى دو شوهر داشته باشد و شرع نيز بر فرض ، حكم به صحت آن نمايد همانند آن است كه شرع بر خلاف حكمى عقلى مثل امتناع اجتماع نقيضين فتوا داده است ؟ پرواضح است كه اينطور نيست و حكم به بطلان دو همسر براى يك زن حكمى است شرعى و ترتب آن بر فرض تقارن نيز به حكم شرع است ، چنانچه شرع مقدس براى يك امه وجود دو مالك را جايز دانسته است ، پس قطع نظر از شرع ، عقل حكم به بطلان نمىكند ، حتى ما شنيده‌ايم كه بعضى از كمونيستها همانطورى كه اشتراك در اموال را قائل هستند اشتراك در زن را نيز معتقد مىباشند . بنابراين ، معلوم مىشود كه ترتب بطلان دو عقد در صورت تقارن ترتبى شرعى است لذا مىتوان با استصحاب عدم آن را منتفى كرد .\r\nثانياً : همانطورى كه قبلًا به طور مبسوط بيان كرديم در صورت تقارن از جهت\r\n\r\n","description":"","footnote":"","page_name":" 4575 ","page_number":187},
  {"content":"\r\n\r\nثبوتى احتمالات متعددى براى صحت يكى از دو عقد وجود دارد احتمالاتى نظير مرجح بودن اختيار خودش يا حاكم يا صحت احد لا بعينه و يا تعيين به واسطه قرعه ، شارع مىتوانست در فرض تقارن يكى از راه‌ها را انتخاب نمايد ولى وقتى كه هيچ‌كدام را اختيار نفرمود و اثباتاً دليل بر هيچ‌كدام نداشتيم قهراً از باب امتناع ترجيح بلامرجح عقدين محكوم به بطلان است و ليكن اين حكم به بطلان و ترتب آن بر تقارن منتسب به شرع است چرا كه شارع مىتوانست يكى از احتمالات فوق را مرجح قرار دهد ولى اين كار را نكرده است .\r\nثالثاً : اصل اين مطلب كه در جريان اصول مثل استصحاب علاوه بر اينكه اثر بايد امرى شرعى باشد ، ترتب آن هم مىبايست ترتبى شرعى باشد به نظر ما خيلى روشن نيست و اينطور نيست كه در تمامى موارد اين شرط معتبر باشد زيرا عمده دليل بر اعتبار اين شرط در استصحاب انصراف ادله از مواردى است كه اثر و ترتب او هيچ‌كدام شرعى نيست . بنابراين بايد در هر يك از موارد به طور جداگانه ملاحظه كنيم كه آيا اين حكم شرعى را كه به دقت ترتب آن بر مستصحب ترتبى است عقلى مىتوانيم از شئون شارع نيز محسوب نماييم يا نه ؟ اگر ترتب آن امر از بديهيات امور عقلى بود كه به هيچ وجه نتوان آن را جزء شأن شارع به حساب آورد ، در آن موارد به واسطه استصحاب آن حكم مترتب نمىشود ، ولى در مواردى كه ترتب حكم را نيز بتوان مرتبط به شارع دانست و از جملهء شئون او محسوب نمود ، در اين گونه موارد آن حكم شرعى به واسطه استصحاب مترتب مىشود ، مثلًا فرض كنيد اگر شارع حكم به بطلان نمازى كه مستلزم ترك واجبى شده نموده است . در اينجا اگر چه ملازمه و ترتب بين فعل نماز با ترك آن واجب عقلى است و ليكن حكم شارع به بطلان نماز در صورت ترك واجب از شئون او محسوب مىشود و خارج از محدودهء وظايف شارع بما هو شارع نيست ، لذا در جايى كه شك در ترك آن واجب داشته باشيم با استصحاب عدم ترك ، مىتوان حكم به بطلان نماز را نفى كرد ، با اين\r\n\r\n","description":"","footnote":"","page_name":" 4576 ","page_number":188},
  {"content":"\r\n\r\nتوضيح در ما نحن فيه نيز مىگوييم ، صرف اينكه ترتب بطلان بر فرض تقارن عقلى باشد ، دليل نيست كه با استصحاب عدم تقارن نتوان بطلان را نفى نمود ، زيرا اين ترتب عقلى از امورى نيست كه اگر منتسب به شارع شود خلاف شئون او باشد چنانچه خود مرحوم سيد و مرحوم گلپايگانى كه در فرض تقارن حكم به بطلان كرده‌اند اينطور نيست كه خلاف شئون فقاهتشان عمل كرده‌اند .\r\nبنا بر اين ، به نظر ما نيز اشكال آقايان به مرحوم سيد وارد است و بيانات مرحوم گلپايگانى نيز نمىتواند مانع از آن باشد .\r\n\r\nد ) بررسى فرض « و كذا الحال اذا زوجت نفسها من رجل و زوجها وكيلها من آخر ، او تزوج بامرأة و زوجه وكيله باخرى لا يمكن الجمع بينهما »\r\nمرحوم سيد در مورد اين فرض كه مردى خودش ، زنى را عقد نمايد و وكيلش زن ديگرى را كه جمع بين آن دو زن ممكن نيست مثل اينكه دو خواهر باشند اختيار مىكند كه وظيفه تعيين ، به واسطه قرعه است و ليكن اين در حالى است كه مرحوم سيد در مسأله 43 احكام محرمات بالمصاهرة قائل به اين شده است كه در اين فرض مرد اجبار به طلاق مىشود و اين دو فتوا با هم متناقض است ، ساير آقايان محشين نيز در دو مسأله فتوايشان متناقض است مگر مرحوم آقاى خمينى و مرحوم آقا سيد عبد الهادى شيرازى و مرحوم آقاى خويى كه در هر دو مسأله قائل به قرعه شده‌اند و مرحوم كاشف الغطاء و مرحوم نائينى نيز قائل به اجبار بر طلاق شده‌اند .\r\nادامه بحث را در جلسه آينده دنبال خواهيم كرد . ان شاء الله .\r\n« * و السلام * »\r\n\r\n","description":"","footnote":"","page_name":" 4577 ","page_number":189},
  {"content":"\r\n\r\n\r\n23 / 10 / 1381 دوشنبه درس شمارهء ( 492 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس :\r\nدر اين جلسه ، مسأله 43 عروه از محرمات بالمصاهرة مجدداً مورد بحث قرار گرفته و توضيحاتى درباره محدوده قاعده لا ضرر و نظريه مرحوم آقاى خويى و مرحوم حكيم در آيه شريفه  « الطَّلاقُ مَرَّتانِ . . . »  ارايه خواهد گرديد .\r\n* * * \r\nيادآورى و سبب يادآورى مسأله 43 محرمات بالمصاهرة در مباحث مسأله 35 « اولياء عقد »\r\nيكى از فروع مسأله 35 باب اولياء عقد كه ازدواج مردى با دو زنى مانند دو خواهر كه به عنوان همسر براى يك مرد قابل جمع نيستند و تاريخ وقوع هر دو عقد نيز مجهول مىباشد . همين فرع در مسأله 43 محرمات بالمصاهرة نيز مطرح شد و مفصلًا اقوال و وجوه نظرات فقهاء و اينكه آيا مستند حكم مسأله ، قاعده لا ضرر و لا حرج و يا آيه مباركه  « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  مىباشد ، مورد نقد و بررسى قرار گرفت « 1 » .\r\nاما به دليل اينكه على رغم وحدت صورت هر دو مسأله « 2 » ، برخى از فقهاء مانند مرحوم سيد و عده‌اى از محشين عروه در دو مقام ، دو فتواى متناقض داده ، در ما\r\n\r\n\r\n","description":"","footnote":"\r\n( 1 ) - به تقريرات درس نكاح استاد دام ظله ، ج 9 ، درس شماره 316 ، ص 6 تا درس شماره 324 ، ص 9 مراجعه شود .\r\n( 2 ) - تنها فرقى كه در صورت اين فرع در دو مقام وجود دارد ، وكالتى بودن يا نبودن اجراء هر دو عقد يا يكى از آنها مىباشد كه البته اطلاق مسأله 43 محرمات بالمصاهره شامل صورت وكالتى بودن جريان عقد نيز مىشود .\r\n","page_name":" 4578 ","page_number":190},
  {"content":"\r\n\r\nنحن فيه قرعه را راه حل تعيين يكى از دو زن مىدانند و در مسأله 43 با كلمه « لا يبعد » مرد را مجبور به طلاق هر دو زن يا زوجه واقعيه دانسته‌اند ، ابتدا به يادآورى گذرا به مباحث مسأله 43 پرداخته ، سپس به منظور روشن‌تر شدن حكم مسأله و وجه آن و نظر مختار ، مطالبى اضافى و تكميلى كه در مسأله 43 مطرح نشده‌اند ، ارايه مىگردد .\r\nدر مسأله 43 عرض كرديم كه مرحوم سيد براى مجبور بودن مرد به طلاق ، به قاعده لا ضرر تمسك ننموده بلكه به آيه شريفه استناد نموده‌اند .\r\nو قبلا گفتيم كه مرحوم آقاى خويى و مرحوم آقاى حكيم هر كدام وجهى براى عدم تمسك مرحوم سيد به قاعده لا ضرر در مقام ارايه نمودند كه هر دو وجه را مورد نقد قرار داديم و در اينجا اشاره‌اى به آنها مىنماييم .\r\nمرحوم آقاى خويى وجه عدم استدلال مرحوم سيد به قاعده لا ضرر را ، غير ضررى بودن نفس زوجيت واقعيه و احكام شرعيه آن مانند شوهر نكردن با ديگرى و اذن گرفتن از شوهر احتمالى براى مسافرت دانسته و مىفرمايد ضرر و حرج از ناحيه احتياط كردن كه موضوع براى حكم عقل است ، حاصل مىشود و سپس مىفرمايند كه لا ضرر و لا حرج تنها احكام شرعيه موجبه ضرر و حرج را بر مىدارد و نظرى به احكام عقليه موجب ضرر و حرج ندارد .\r\nاين وجه را سابقاً اين گونه مورد نقد قرار داديم كه لا ضرر و لا حرج مخصوص احكام واقعيه نيست و احكام ظاهريه را نيز شامل مىشود و احتياط هم اگر چه موضوع حكم عقل باشد ولى شرع نيز حكم به احتياط كرده و مىتواند اين احتياط را رفع كند .\r\nو مرحوم آقاى حكيم فرموده‌اند كه نفس زوجيت منشأ ضرر و حرج نيست بلكه احكام زوجيت منشأ مىشود كه زن به ضرر يا حرج بيفتد يعنى اگر شارع احكام زوجيت واقعى را بار كند به لحاظ مشتبه بودن يا عدم امكان استمتاع ، زن به مشقت\r\n\r\n","description":"","footnote":"","page_name":" 4579 ","page_number":191},
  {"content":"\r\n\r\nمىافتد و لا ضرر و لا حرج هر حكمى را كه منشأ ضرر باشد و لو به ضميمه حكم عقل بر مىدارد . ولى در اينجا اگر اين دو قاعده جارى شوند با چه بيانى مصحّح طلاق مىشوند ؟ با اينكه بايد احكام زوجيت را بردارند و لازمه آنها اين است كه تمام احكام واجبه و محرمه موجبه ضرر و حرج مرتفع گردند زيرا از حيث حرج و ضررى بودن و اطلاق ادله لا حرج و لا ضرر فرقى بين واجبات و محرمات نيست ، اما فقهاء به اين مطلب ملتزم نيستند و حرج و ضرر را مجوّز ارتكاب محرمات مانند ازدواج زن در ما نحن فيه با ديگرى و يا ارتكاب زنا نمىدانند « 1 » . بنابراين ، ادله لا حرج و لا ضرر محرّمات را در بر نمىگيرد تا بتوان به وسيله آنها به خاطر متوجه شدن ضرر و حرج به زن‌ها در صورت عدم طلاق ، شوهر را الزام به طلاق نمود .\r\nو سابقاً ضمن نقد اين وجه ، گفتيم كه در مورد لا ضرر و لا حرج ، حق همان است كه فقهاء عظام فرموده‌اند كه اين دو قاعده وجوب واجبات حرجى را بر مىدارند اما حرمت محرمات را بر نمىدارند .\r\nولى نكته‌اى كه در اينجا مىخواستيم تذكر دهيم اين است كه وقتى بنا شد قوانين شارع حرجى و ضررى نباشد ، در موردى كه به وسيله يك دليل عام اثبات زوجيت بشود و به وسيله دليل عام ديگرى براى زوجيت احكامى بار شده و التزام به هر دو عام نيز موجب حرج يا ضرر گردد ، قهراً بايد يكى از اين دو عموم يا اطلاق تخصيص يا تقييد بخورد . اين كه طبق مرتكزات و فتاواى اماميه ، دليل عام زوجيت ، تخصيص يابد و شارع در مورد اين زن ، زوجيت را ثابت نداند ، اولى است از اينكه دليل زوجيت را ثابت دانسته ، دليل عام احكام زوجيت را تخصيص زده ، ارتكاب محرمات را براى زن جايز بدانيم . و لذا اينكه آقاى حكيم احتمال دوم را ترجيح داده محل اشكال است .\r\n\r\n\r\n","description":"","footnote":"\r\n( 1 ) - البته مرحوم آقاى حكيم به فقهاء اين ايراد را مطرح مىنمايند كه در صورتى كه اطلاق ادله لا حرج و لا ضرر واجبات و محرمات را شامل است به چه دليل بگوييم كه اين دو قاعده فقط احكام واجبه موجب ضرر و حرج را بر مىدارند .\r\n","page_name":" 4580 ","page_number":192},
  {"content":"\r\n\r\nپس آنچه مرحوم آقاى خويى و مرحوم آقاى حكيم براى عدم جريان لا ضرر و لا حرج در مقام مطرح نموده‌اند وجه صحيحى براى عدم جريان نمىباشد .\r\n\r\nاشكال استاد دام ظله بر عدم جريان لا ضرر و لا حرج در الزام به طلاق در مقام\r\nمانع اصلى از جريان اين دو قاعده براى اثبات لزوم طلاق بر مرد آن است كه اين در صورتى قابل اثبات است كه رفع ضرر و حرج منحصراً به وسيله طلاق حاصل شود ، در حالى كه براى رفع ضرر و حرج احتمالات ديگرى نيز وجود دارد و با وجود اين احتمالات نمىتوان راه حل مسأله را در الزام مرد به طلاق متعيّن دانست .\r\nاين احتمالات عبارتند از :\r\n1 - اينكه بگوييم چنين زنى كه بعداً مشتبه مىشود كه كدام خواهر زن مرد هستند رأسا و از اول ، شارع مقدس اين زن را همسر مرد قرار نداده است و عقد از اول باطل مىباشد .\r\n2 - عقد در ابتدا منعقد شده است اما بعد كه سبق و لحوق دو عقد مجهول مىماند ، بقاءً عقد منفسخ مىشود .\r\n3 - براى مرد يا براى حاكم خيار فسخ باشد .\r\n4 - با قرعه زن واقعى مشخص گردد .\r\n5 - فقط احكام حرجى و ضررى زوجيت رفع گردد .\r\n6 - رفع حرج و ضرر به وسيله اجبار مرد بر طلاق صورت گيرد و با وجود اين محتملات به چه دليل احتمال اخير متعين باشد ؟\r\nو شايد مرحوم سيد كه براى الزام به طلاق به لا ضرر تمسك ننموده است وجهش اين است كه اگر اين قاعده بخواهد جريان پيدا كند بايد هم در جانب زن‌ها و هم در جانب مرد جارى شود ، نه اينكه فقط ضرر در جانب زن را نفى كنيم به اين صورت كه بگوييم مرد هم بايد طلاق بدهد و هم بايد نصف مهر را به هر يك از دو\r\n\r\n","description":"","footnote":"","page_name":" 4581 ","page_number":193},
  {"content":"\r\n\r\nخواهر بپردازد . لذا اگر قرار است لا ضرر جارى شود همه ضررها چه در جانب مرد و چه در جانب زن بايد رفع شود ، به اين صورت كه بگوييم عقد منفسخ مىشود يا از اول اصلًا عقدى واقع نشده است يا اگر پاى طلاق به ميان مىآيد ديگر مهريه‌اى در كار نباشد ، در حالى كه آقايان به اين مطلب ملتزم نمىشوند . لذا مرحوم سيد به آيه تمسك كرده ، چون اين اشكال در تمسك به آيه وجود ندارد . يعنى از آيه استفاده مىشود كه زن نبايد متحمل ضرر شود اما آيه نسبت به متضرر شدن مرد ساكت است .\r\n\r\nنقد استاد دام ظله نسبت به استدلال به استصحاب براى اثبات قول به لزوم طلاق\r\nاشكال ديگرى كه در اينجا مطرح مىشود اين است كه از عبارت « دفعاً لضرر الصبر عليها » كه در عبارت مرحوم سيد در مسأله 43 هم آمده است ، اين گونه استفاده مىشود كه آقايان مسلم گرفته‌اند كه به مقتضاى قواعد اوليه ، وظيفه دو زن اين است كه صبر كنند و نه به مرد تمكين كنند و نه با شخص ديگرى ازدواج كنند و چنين صبرى ضررى است و سپس به وسيله لا ضرر و لا حرج و يا آيه شريفه لزوم طلاق خواسته‌اند اين ضرر را مرتفع سازند .\r\nمرحوم آقاى خويى در اين باره مىفرمايند كه هيچ يك از دو خواهر نمىتوانند با ديگرى ازدواج كنند زيرا بر هر كدام عقدى جارى شده است و به وسيله استصحاب ثابت مىشود كه عقد ديگرى سابقاً يا مقارناً محقق نشده لذا هر يك از دو خواهر با استصحاب نفى عقد خواهر ، حكم به صحت عقد خودش مىكند و در نتيجه بنابر مقتضاى قواعد اوليه بايد هر دو زن صبر نمايند . در صورتى كه مقتضاى قواعد اوليه ، لزوم صبر بر زن‌ها نيست تا از ناحيه صبر ، ضررى متوجه آنان گردد ، بلكه بنابر قواعد اوليه زن‌ها آزادند و مىتوانند با ديگرى ازدواج كنند و ملزم به صبر نيستند . به خاطر اينكه اصالة الصحة يا استصحاب يعنى اصل‌هايى كه مثبت زوجيت باشند ، چون در\r\n\r\n","description":"","footnote":"","page_name":" 4582 ","page_number":194},
  {"content":"\r\n\r\nهر دو طرف وجود دارند جارى نمىشوند ، اما به وسيله اصول نافيه هر كدام از دو خواهر مىتوانند زوجيت خود را نفى كرده و با مرد ديگرى ازدواج نمايد . و به دليل اينكه تردد در اينجا بين دو مكلف مىباشد و هر كدام از دو خواهر مردد بين اين است كه يا من تكليف دارم يا خواهرم ، علم اجمالى منجز نمىباشد و مانع جريان اصل نافى نمىگردد ، زيرا علم اجمالى هنگامى منجز مىشود كه ترديد در مكلّف به و نسبت به يك مكلف باشد . بنابراين هر كدام از دو خواهر مىتوانند براى خود اصل برائت جارى نمايند ، و بدون نياز به تمسك به لا ضرر و لا حرج و طلاق مرد ، با ديگرى ازدواج نمايد .\r\n\r\nبررسى استدلال به آيه شريفه « الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ » براى اثبات لزوم طلاق\r\nمرحوم سيد و قدماء مانند علامه براى فرض مورد بحث به آيه شريفه تمسك نموده‌اند . مرحوم آقاى بروجردى و مرحوم آقاى خمينى و مرحوم آقاى حكيم و مرحوم آقاى خويى و بسيارى از محشين عروه ارتباط اين آيه به بحث را نفى كرده‌اند . مرحوم آقاى حكيم و مرحوم آقاى خويى هر كدام براى عدم ارتباط آيه به ما نحن فيه وجهى ذكر كرده‌اند كه سابقاً هر دو وجه مورد نقل و نقد قرار گرفت و در اينجا به صورت مختصر به آن مباحث اشاره مىگردد .\r\n\r\nنقل و نقد وجه مرحوم آقاى حكيم براى عدم دلالت آيه\r\nايشان مىفرمايد كه  الطَّلاقُ مَرَّتانِ  مربوط به دو مرتبه طلاق رجعى است و منظور از فامساك بمعروف او تسريح باحسان نيز اين است كه پس از طلاق رجعى يا آنها را در حباله نكاح خود نگه داريد و در حال عده به آنها رجوع كنيد و يا بگذاريد مدت عده آنها تمام شود تا بتوانند آزادانه با ديگرى ازدواج نمايند . اين آيه به عمل جاهلى ناظر\r\n\r\n","description":"","footnote":"","page_name":" 4583 ","page_number":195},
  {"content":"\r\n\r\nاست كه براى آزار زنان ، قبل از تمام شدن عده به آنها رجوع مىكردند و دوباره طلاق مىدانند و اين عمل را بارها و بارها تكرار مىكردند . بنابراين منظور از تسريح باحسان ، طلاق نمىباشد تا بگوييم اگر به دلايلى مرد نتوانست زن را امساك به معروف كند بايد او را طلاق دهد . پس ما نحن فيه از مصاديق اين آيه نمىباشد و اين آيه ارتباطى به فرض مورد بحث ندارد .\r\nمنتهى در تفسير اين آيه شريفه روايات صحيح و موثق فراوانى وجود دارد كه مراد از تسريح باحسان را تطليقه ثالثه قرار داده‌اند « 1 » . البته بر فرض صراحت آيه در معناى مطرح شده به وسيله مرحوم آقاى حكيم ممكن بود ايشان بگويد روايات مخالف با صريح قرآن را كنار مىگذاريم كه تازه خود اين مشكله‌اى مىشد كه با وجود اين همه روايت نمىتوان همه آنها را حمل بر اشتباه روات نمود ، در حالى كه آيه نه تنها صريح نيست بلكه ظهور هم در آن معنى ندارد و بر فرض پذيرش ظهور آيه ، چنان ظهورى نيست كه نتوان به وسيله روايات از آن رفع يد نمود .\r\nبنابراين از اين جهت نمىتوان ارتباط آيه را به فرض مورد بحث انكار نمود .\r\n\r\nنقل و نقد وجه مرحوم آقاى خويى براى عدم دلالت آيه\r\nايشان فامساك بمعروف او تسريح باحسان را اين گونه معنا مىنمايند كه پس از دو مرتبه طلاق يا امساك به معروف يعنى تزويج جديد بنمايد و يا او را طلاق دهند و ايشان روايات را نيز بر همين معنا حمل نموده‌اند .\r\nاين معنا بسيار خلاف ظاهر است . زيرا ؛\r\nاولًا : امساك به معناى اين است كه انسان چيزى كه نزدش موجود است نگه دارد و به معناى اينكه زن خارج شده از عده را به تزويج جديد براى خود نگه دارد نمىباشد .\r\n\r\n\r\n","description":"","footnote":"\r\n( 1 ) - اين روايات در ج 9 ، درس شماره 319 نقل شده‌اند .\r\n","page_name":" 4584 ","page_number":196},
  {"content":"\r\n\r\nثانياً : در صدر و ذيل آيه تناقض به وجود مىآيد . به خاطر اينكه معناى تزويج جديد اين است كه عده تمام شده است و ديگر زن معقوده شخص نيست اما حمل تسريح باحسان بر طلاق متوقف بر اين است كه زن هنوز معقوده شخص باشد . و عطف اين دو فرض متناقض با « او » صحيح نيست .\r\nبه نظر ما آيه شريفه در هر سه قسمتش در مورد معقوده انسان است كه او در طلاق رجعى سه بار مىتواند او را طلاق دهد ، منتهى در مرتبه سوم تعبير تغيير يافته است و اين به اين خاطر است كه طلاق اول و دوم مصداق براى تسريح نيست و زن آزاد نمىشود چون مرد مىتواند رجوع كند و زن را براى خود نگه دارد اما مرتبه سوم از دو صورت خارج نيست يا او را نگه دارد و يا اينكه او را طلاق داده و حق رجوع را از خود سلب نموده ، زن را آزاد بگذارد تا اگر بخواهد با ديگرى ازدواج نمايد البته اگر مدخوله باشد آزاد شدن بعد از عدّه محقق مىشود و اگر غير مدخوله باشد با نفس طلاق آزاد مىشود . اين معنا كاملًا با روايات وارده در تفسير آيه نيز مطابقت دارد .\r\nبنابراين ، هم به مقتضاى ظاهر آيه و هم بنابر روايات متعددى ، مراد از تسريح باحسان ، تطليقه ثالثه مىباشد و از اين جهت نمىتوان ارتباط آيه را به ما نحن فيه انكار نمود . در ضمن اين اشكالى كه آقاى خويى مطرح كرده كه مراد از  « فَإِمْساكٌ بِمَعْرُوفٍ »  پرداختن نفقه است و اگر با زن مباشرت نكند ، منافاتى با  « فَإِمْساكٌ بِمَعْرُوفٍ »  ندارد ، اين اشكال هم وارد نيست و قبلًا بحث شد و شواهدى هم كه ايشان آورده بود جواب داده شد ، لذا علاوه بر نفقه اگر مرد نمىتواند مباشرت كند و براى زن غير قابل تحمل است از آيه استفاده مىشود كه بايد طلاق بدهد .\r\nاما استدلال به اين آيه شريفه از جهت ديگرى محل مناقشه است كه در جلسه آينده مطرح مىگردد . « * و السلام * »\r\n\r\n","description":"","footnote":"","page_name":" 4585 ","page_number":197},
  {"content":"\r\n\r\n\r\n24 / 10 / 1381 سه‌شنبه درس شمارهء ( 493 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدر اين جلسه ادامه مسأله 35 عروة دنبال گرديده و در خصوص جهل به تاريخ هر دو عقد ، نظريات فقهاء مطرح و مورد نقد قرار خواهند گرفت ، در ادامه بحث اكراه و اضطرار بطور خلاصه طرح و نظريات مرحوم شيخ انصارى و سيد يزدى و مرحوم بروجردى و نهايتاً نظر استاد مد ظله بيان خواهد گرديد .\r\n* * * \r\nالف ) بررسى ادامه مسأله 35 از فصل اولياء عقد :\r\nو ان جهل التاريخان ، ففى المسألة وجوه : احدهما : التوقيف حتى يحصل العلم ، الثانى :\r\nخيار الفسخ للزوجة ، الثالث : ان الحاكم يفسخ ، الرابع : القرعة ، و الأوفق بالقواعد هو الوجه الأخير .\r\n\r\n1 ) عدم تماميت استدلال به آيهء شريفه « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ » براى وجوب طلاق\r\nگفتيم كه مسأله محل بحث نظير مسأله 43 محرمات بالمصاهرة است كه در آن مسأله مردى با دو خواهر ازدواج نموده است لذا بسيارى از مطالبى كه در ذيل آن مسأله گفته شد و همچنين اقوال مختلفى كه در آنجا وجود دارد در ما نحن فيه هم مطرح است و ما چون در آن مسأله به تفصيل بحث كرديم در اينجا به نحو اجمال قسمتهايى از مطالب را تكرار مىكنيم . يكى از اقوالى كه در آن بحث مطرح شد اجبار\r\n\r\n","description":"","footnote":"","page_name":" 4586 ","page_number":198},
  {"content":"\r\n\r\nزوج به طلاق دو خواهر بود . مرحوم سيد دليل اين قول را آيه شريفه  « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  قرار داده بود كه بسيارى از آقايان محشين به اين استدلال اشكال نموده بودند و آيه را مربوط به محل بحث ندانسته‌اند . در جلسه گذشته اشكالات آنها به دلالت آيه را مطرح نموده و از تمامى آنها پاسخ گفتيم و حاصل آن اين شد كه استدلال به آيه شريفه از ناحيهء اشكالاتى كه آقايان كرده‌اند خالى از مشكل است و آيه ناظر به طلاق سوم است زيرا در طلاق سوم تسريح به احسان ( به نحوى كه زوج حق رجوع نداشته با شد ) وجود دارد . البته واضح است كه طلاق سوم خصوصيتى ندارد و همانطورى كه در بعضى از روايات نيز آمده در مورد زوجه غير مدخوله نيز كه طلاق او طلاق بائن است و زوج حق رجوع ندارد آيه تطبيق شده و خلاصه اينكه مىتوان به هر موردى كه تسريح در آن مورد تسريح به احسان بوده و زوج نتواند رجوع نمايد تعدّى نمود ، پس از اين جهت نيز مشكلى براى تمسك به آيه نيست . و لكن به نظر ما استدلال به آيه از جهت ديگرى محل مناقشه است و آن اين كه مستفاد از آيه اين است كه زوج بايد همسر خود را يا خوب نگه دارد و يا اينكه طلاقش بدهد يعنى فرض شده است كه همسر ، مرد معيّن و شخص است و در اين فرض دستور به امساك يا طلاق آمده است و اما در جايى كه زوجه مجهول است و راههاى مختلفى براى تعيين آن محتمل است نظير اينكه مرد ضرر را متحمل شود و احتياط نمايد ( سابقاً در ذيل مسأله 43 گفتيم كه ضررى متوجه زنها نيست و آنها مىتوانند ازدواج نمايند ) يا قائل به فسخ يا انفساخ شويم و يا اينكه بگوييم در اين گونه موارد كه مسأله مجهول است عقد اساساً واقع نشده است چرا كه شرط تحقق آن به نحو شرط متأخر اين است كه جهالتى عارض نشود و يا اينكه حاكم عقد را فسخ نمايد و خلاصه اينكه مورد از موارد مشكلى است كه در آن قرعه وارد شده است ، در اين موارد ما نمىتوانيم به آيه تمسك نماييم و بگوييم حتماً مىبايست طلاق بدهد . پس به خاطر اين جهت استدلال به آيه براى وجوب طلاق تمام نيست .\r\n\r\n","description":"","footnote":"","page_name":" 4587 ","page_number":199},
  {"content":"\r\n\r\n\r\n2 ) كلام مرحوم آقاى گلپايگانى\r\nايشان در حاشيهء عروه در ذيل همان مسأله 43 بيانى را براى وجوب طلاق ذكر نموده‌اند كه ظاهرش اين است كه اين بيان را قطع نظر از تمسك به آيه شريفه يا قاعدهء لا ضرر در حق زوجه مطرح مىكنند . حاصل كلام ايشان اين است كه زوج علم اجمالى دارد كه بايد حقوق يكى از اين دو زن را كه عبارت است از حق مضاجعه در هر چهار شب يك مرتبه و حق مباشرت در هر چهار ماه اداء نمايد و چون متمكن از اداى اين حق نيست و اين حق ساقط نمىشود مگر با طلاق لذا واجب است كه طلاق بدهد . عبارت ايشان در ذيل كلام سيد كه مىفرمايد « هل يجبر على الطلاق دفعاً لضرر الصبر عليهما ؟ » اين است « بل فراراً عن ترك الواجب المبتلى به حيث يعلم اجمالًا بوجوب الاضطجاع عليه فى كل اربعة ليال و وجوب الوطي فى كل اربعة اشهر و لا يتمكّن من أداء الواجب و لا للتخلص منه الّا بالطلاق » « 1 »\r\n\r\n3 ) مناقشهء استاد مد ظله\r\nابتدا يك ايراد جزئى كه در مثالهاى ايشان وجود دارد را متذكر مىشويم و سپس اشكال عمده كلام ايشان را بيان مىكنيم اما ايراد جزئى اين است كه ايشان حق المضاجعه را نيز جزء حقوق واجب ذكر نموده‌اند و حال آنكه طبق فتواى خود مرحوم آقاى گلپايگانى و همچنين عده‌اى ديگر مثل مرحوم سيد أبو الحسن در وسيله و مرحوم آقاى خمينى حق المضاجعه در جايى است كه مردى چند همسر داشته باشد و با يكى از آنها بيتوته نمايد در اين صورت سايرين نيز حق مضاجعه پيدا مىكنند و اما اگر مرد يك همسر بيشتر ندارد يا اگر چند همسر دارد با هيچ‌كدام بيتوته نكند چنين حقّى وجود ندارد . در مورد حق المباشره نيز ، وجود چنين حقى در صورتى است كه خود زن آن را اسقاط نكرده باشد يا از اول عقد او مشروط به اينكه مباشرتى صورت نگيرد نباشد . البته اين فروض در مورد حق المباشره فروضى\r\n\r\n\r\n","description":"","footnote":"\r\n( 1 ) - العروة الوثقى مع تعليقات عدّة من الفقهاء طبع جامعه مدرسين 5 / 556\r\n","page_name":" 4588 ","page_number":200},
  {"content":"\r\n\r\nنادر است .\r\nاما اصل كلام ايشان همانطورى كه گفتيم ظاهر كلام اين است كه ايشان مىخواهند قطع نظر از آيه و قطع از نظر جريان لا ضرر در حق زنها قائل به وجوب طلاق بر مرد شوند و حال آنكه وجوب طلاق بر مرد ضررى است زيرا مرد بدون اينكه حق استمتاعى از زن داشته باشد بايد آن را طلاق داده و مهريه آن را بپردازد و اين قهراً موجب ضرر بر مرد است و حال آنكه چنانچه گفتيم طرق متعددى براى تعيين زوجه وجود دارد . بله اگر قرار بود به آيه شريفه براى وجوب طلاق تمسك نماييم معناى آيه اين بود كه ملاك عدم تضرر زن است چه اينكه مرد نيز متحمل ضرر بشود يا اينكه ضررى به او متوجه نگردد . و ليكن كلام ايشان با قطع نظر از آيه است .\r\n\r\n4 ) نظر استاد مد ظله\r\nبه نظر ما متعيّن در مسأله محل بحث و همچنين مسأله 43 فصل محرمات بالمصاهرة رجوع به قرعه است و قرعه همانطورى كه در موارد عدم تعيّن اثباتى جارى است در مواردى كه ثبوتاً نيز امر متعيّن نيست و مسأله واقع معينى ندارد در اين موارد هم جارى مىشود چنانچه در داستان حضرت يونس عليه السلام كه در قرآن آمده و براى انداختن يك نفر به دريا قرعه زدند مسأله جايى است كه تعيّن ثبوتى وجود ندارد يعنى سيره عقلائيه براى انجام قرعه در اين موارد نيز جارى است .\r\n\r\n5 ) گفتارى از مرحوم آقاى حكيم\r\nمرحوم آقاى حكيم در ذيل مسأله 43 احكام المصاهرة مىفرمايند ؛ علامه در تذكره و قواعد قائل به اجبار بر طلاق شده است و كاشف اللثام نيز از او تبعيت كرده و ليكن در جاى ديگر در مبحث ولايت ، كاشف اللثام قائل به اين شده است كه اجبار به طلاق صحيح نيست زيرا طلاق مكره باطل است . مرحوم حكيم مىفرمايند از اين كلام اخير كشف اللثام عده‌اى از فقهاء جواب گفته‌اند كه اكراهى كه بر امر واجبى\r\n\r\n","description":"","footnote":"","page_name":" 4589 ","page_number":201},
  {"content":"\r\n\r\nباشد موجب بطلان آن عمل نمىشود و به منزله عملى اختيارى محسوب مىشود و در محل كلام ما وجوب طلاق يكى از دو عِدلى است كه در آيه شريفه آمده است پس اجبار بر آن موجب بطلان طلاق نيست . « 1 »\r\n\r\n6 ) كلامى از مرحوم شيخ انصارى و مرحوم سيد يزدى و مرحوم آقاى بروجردى پيرامون اكراه و اضطرار\r\nما سابقاً گفتيم كه مرحوم شيخ انصارى تفاوتى ر ابين اكراه و اضطرار مطرح مىكنند كه مرحوم سيد در حاشيهء بر مكاسب خود به آن بيان شيخ اشكال كرده‌اند اما اصل كلام شيخ در تفاوت بين اين دو اين است كه مىفرمايد در اضطرار مضطر بر عقد ( معامله‌اى ) كه انجام مىدهد و لو از باب اضطرار راضى مىشود و لذا عقد با رضايت تحقق مىپذيرد و ليكن مُكره حتى به عنوان ثانوى و از باب دفع افسد به فاسد نيز راضى به عقد نمىشود .\r\nاشكال مرحوم سيد در حاشيه اين است كه مىگويد بين مكره و مضطر از ناحيهء رضايت به عقد و عدم رضايت هيچ تفاوتى نيست زيرا هر دوى از آنها به عنوان اولى راضى به انجام عقد نيستند و ليكن هر دو به عنوان ثانوى و براى تخلّص از اجبار و اكراه به تحقق عقد راضى مىگردند . پس همانا تفاوت عقد مضطر با عقد مكره كه اولى را صحيح دانسته و دومى را باطل مىدانند بدين خاطر است كه بنابر آنچه مستفاده از آيهء شريفه  « إِلَّا أَنْ تَكُونَ تِجارَةً عَنْ تَراضٍ »  است در صحت عقد رضايت فعلى معتبر مىباشد و لو اينكه رضايت به واسطه عنوان ثانوى و با توجه به آن حاصل شده باشد ولى در مورد مضطر و مكره حديث رفع بر اساس حكومتى كه بر ادلّه اوليه دارد ، مىگويد رضايت مكره و مضطر موجب صحت معامله نمىشود و بدون تأثير است و لكن چون حديث رفع امتنانى است . امتنان اقتضاء مىكند كه بين عقد مضطر و عقد مكره تفاوت قائل بشويم زيرا حكم به عدم صحت عقد در مورد\r\n\r\n\r\n","description":"","footnote":"\r\n( 1 ) - مستمسك العروة الوثقى 14 / 245\r\n","page_name":" 4590 ","page_number":202},
  {"content":"\r\n\r\nمضطر خلاف امتنان بر او است به خلاف حكم به عدم صحت عقد مُكره ، بنابراين فارق بين عقد مكره و عقد مضطر ، دليل حاكم است و گرنه از نظر دليل محكوم ( آيه شريفه و . . . ) هر دو عقد صحيح محسوب مىشود زيرا در هر دو مورد رضايت به عنوان ثانوى حاصل است . مرحوم آقاى بروجردى در مقام دفاع از شيخ و ايراد به كلام سيد مطلبى را مىفرمودند بيان ايشان اين بود كه : درست است كه مكره و مضطر هر دو به عنوان ثانوى راضى مىشوند و ليكن چون رفع اكراه از مكره تنها به همين اندازه كه مكره معامله‌اى صورى و ايجاب و قبولى در ظاهر بگويد حاصل مىشود و لازم نيست كه وى به حقيقت عقد راضى گردد لذا شارع مقدس حكم به عدم صحت عقد مُكره نموده است چون او واقعاً به معامله راضى نشده است و اما در مورد مضطر مثل اينكه شخصى از روى ناچارى و براى تهيه دارو براى فرزندش مجبور مىشود كه دارو را به چندين برابر قيمت واقعيش بخرد يا به خاطر دفع بدهكاريهاى خود ناگزير از فروش خانه‌اش به قيمتى نازلتر از قيمت واقعى آن مىشود در اين موارد شخص مضطر براى اينكه واقعاً مشكل او حلّ شود و از جهت شرعى نيز مرتكب خلاف شرع نشده باشد به حقيقت معامله‌اى كه انجام مىدهد راضى مىشود تا اينكه دارويى را كه به فرزندش مىدهد يا پولى را كه بابت فروش منزلش بدست مىآورد حلال بوده و وى بتواند تملك نمايد . پس او و لو به عنوان ثانوى ، راضى به « حقيقت معامله » و عقد مىباشد به خلاف مُكره\r\n\r\n7 ) بيان استاد مد ظله در مورد كلام مرحوم بروجردى و انطباق آن با محل كلام\r\nدر مورد كلام مرحوم آقاى بروجردى دو نكته قابل توجه است :\r\n1 - / بر فرض تماميت كلام ايشان التزام به آن در مسألهء محل بحث كه مرحوم آقاى حكيم فرمودند فقهاء اكراه به واجب را بدون اشكال دانسته و با او معاملهء عملى اختيارى نموده‌اند بسيار مستبعد و دور از مذاق شرع است زيرا لازمهء فرمايش مرحوم آقاى بروجردى در فرق ميان مُكره و مضطر اين است كه در ما نحن فيه نيز به صرف اينكه زوج صيغهء « طلقتُ » را به صورت صورى و بدون رضايت واقعى به\r\n\r\n","description":"","footnote":"","page_name":" 4591 ","page_number":203},
  {"content":"\r\n\r\nطلاق جارى نمايد ، شارع مقدس احكام طلاق واقعى را بر آن مترتب كرده است .\r\n2 - / در جلسات گذشته ما نسبت به اصل فرمايش مرحوم بروجردى و تماميت آن به صورت يك قاعده و كبراى كلى ملاحظاتى داشتيم . حاصل كلام ما اين است كه اينكه ايشان به طور كلى در باب مُكره مىفرمايند مشكل او با انجام معامله‌اى صورى و بدون رضايت داشتن به حقيقت معامله مرتفع مىشود . تمام نيست در بسيارى از موارد هست كه رفع مشكل مُكره به رضايت واقعى به حقيقت عقد مىباشد و گرنه از نظر جهات شرعى دوباره مشكل او باقى است . در اين زمينه مثال به طلاق خلع مىزديم . فرض كنيد زوجى كه اموال زيادى را به همسر خود هبه نموده است او را اكراه مىكند كه بايد طلاق خلع بدهد و گرنه اموالش را از او مىگيرد يا اينكه زوج تهديدهاى ديگرى به زوجهء خود مىكند تا اينكه او طلاق خلع بدهد .\r\nدر اين موارد زن كه از روى اكراه طلاق خلع را قبول مىكند واقعاً راضى مىشود كه اين طلاق صورت بگيرد و الّا اگر به طور ظاهرى و صورى به طلاق راضى شود و شارع نيز حكم به صحت طلاق او ننمايد علاوه بر اينكه از فشار زوجه خلاصى نيافته است توالى فاسد ديگرى بر آن مترتب است ، پس راه نجات او اين است كه واقعاً به طلاق خلع راضى شود .\r\nبا اين توضيح در محل كلام نيز مىگوييم اگر قائل به اجبار زوج به طلاق شديم وى براى اينكه مرتكب خلاف شرع نشود و از عدالت و امثال آن ساقط نگردد با ملاحظهء همه اين امور واقعاً به طلاق راضى مىشود لذا با اين بيان تفاوتى بين اكراه به واجب با غير آن نيست .\r\n\r\n8 ) بيان مرحوم آقاى خويى نسبت به جملهء « احدها التوقيف حتى يحصل العلم »\r\nمرحوم آقاى خويى در ذيل اين احتمال در كلام سيد رحمه الله مىفرمايند : ظاهر اين است كه اين وجه نمىتواند به عنوان يكى از احتمالات مسأله ذكر شود زيرا فرض مسأله در جايى است كه تحصيل علم ممكن نيست و الّا اگر تحصيل علم ممكن باشد بايد صبر كنند تا علم حاصل شود و به مجرد علم جاى طرح اين احتمالات\r\n\r\n","description":"","footnote":"","page_name":" 4592 ","page_number":204},
  {"content":"\r\n\r\nنيست چه اينكه اگر مردى شخصى را وكيل كند تا براى او همسر اختيار كند و او نيز يك نفر معين از دخترهاى زيد را براى او عقد كرد ولى خود زوج جاهل به آن است به مجرد عدم علم نمىتوان گفت بايد قرعه زد يا رجوع به حاكم شود .\r\n\r\n9 ) نقد استاد مد ظله\r\nبه نظر مىرسد اين اشكال مرحوم آقاى خويى وارد نباشد زيرا تحصيل علم گاهى قبل از اينكه حقى از طرفين ضايع شود ممكن است در اين موارد البته حق با ايشان است و بايد صبر كنند تا مسأله روشن شود . اما اگر تحصيل علم پس از مدتى ممكن است كه در اين مدت حقوقى از طرفين ضايع مىشود مثلًا اگر مرد قرار باشد يك سال صبر كند بايد مرتب نفقه آنها را بدهد يا زن نمىتواند تحمل كند در اين موارد وجوهى كه مرحوم سيد فرموده‌اند محتمل است « 1 »\r\n\r\nب ) ادامه مسأله :\r\n. . . او زوّجه احدهما بامرأة و الآخر ببنتها او امّها او اختها\r\nدربارهء اينكه يكى از وكيلين مادر را براى مردى عقد كند و وكيل ديگر دخترش را براى او عقد نمايد مرحوم آقاى خويى طبق مبناى خودشان فرموده‌اند كه عقد دختر صحيح است و مبطل عقد مادر مىباشد . استدلال ايشان نيز اين بود كه ما عنوان يحرم الجمع بين الأم و البنت نداريم تا با حصول عقد بنت جزء اخير علت حرمت حاصل شود و در نتيجه عقد بنت محكوم به بطلان باشد لذا ايشان با تمسك به  « أُحِلَّ لَكُمْ ما وَراءَ ذلِكُمْ »  عقد دختر را صحيح مىدانند و وقتى عقد دختر صحيح باشد چون تزويج مادر زن جايز نيست لذا عقد مادر باطل مىشود .\r\nولى به نظر ما حق با مشهور است و در اين موارد عقد دوم كه عقد دختر است باطل مىباشد زيرا مراد از محرماتى كه در آيه شريفه ذكر شده‌اند محرمات ابدى است مگر جمع بين اختين كه محرّم جمعى است و لكن به خاطر شيوع آن ذكر شده است بنابراين مقصود از حليت در  « أُحِلَّ لَكُمْ ما وَراءَ ذلِكُمْ »  حليت در مقابل محرم\r\n\r\n\r\n","description":"","footnote":"\r\n( 1 ) - در پايان كلام مرحوم خويى عبارتى اينچنين آمده است « نعم لو كان تحصيل العلم من الصعوبة به مكان بحيث يلحق بعدمه ، كما لو توقّف على الانتظار خمسين سنة مثل المستلزم لبقاء المرأة معطلة لم يكن به اعتبار »\r\n","page_name":" 4593 ","page_number":205},
  {"content":"\r\n\r\nذاتى و ابدى است و لذا معناى  « أُحِلَّ لَكُمْ . . . »  اين نيست كه در غير از موارد مذكوره ، حليّت نيازمند به هيچ سبب ديگرى نيست مثلًا لازم نيست كه صيغه خوانده شود و يا شرايط ديگر معتبر نمىباشد . بنابراين معناى  « أُحِلَّ لَكُمْ . . . »  اين است كه هر موردى كه فى حد نفسه خالى از اشكال باشد مثل اينكه در حال احرام نباشد يا عدّه زن تمام شده با شد و . . . در اين موارد با رعايت شرايط عقد صحيح است و چون جمع بين مادر و دختر نمىشود اگر كسى مادر را تزويج كرده باشد ، تا مادامىكه دليلى بر ابطال آن نباشد نمىتوان حكم به بطلان او كرد و لذا اگر بعد از آن دختر آن زن را نيز عقد نمايد بر طبق قاعده چون دليلى بر بطلان عقد مادر نيست ( و فرض اين است كه احل لكم ما وراء ذلكم نيز شامل عقد دختر نمىشود زيرا آيه ناظر به مواردى است كه فى حد نفسه اشكالى نداشته باشد و در اين مورد به خاطر عدم جواز جمع بين مادر و دختر ، عقد دختر فى خد نفسه اشكال دارد ) قهراً عقد دختر باطل مىشود و عقد مادر به صحت خود باقى مىماند .\r\n\r\nج ) ادامهء مسأله :\r\nو لو ادّعى أحد الرجلين المعقود لهما السبق و قال الآخر : لا أدرى مَن السابق و صدقت المرأة المدّعى للسبق حكم بالزوجية بينهما لتصادقهما عليهما .\r\nحكم اين فرع همان است كه مرحوم سيد فرموده‌اند چون فرض اين است كه شخصى ادعاى سبق مىكند و زن نيز تزويجش با او را تصديق مىكند و طرف مقابل نيز ادعاى خلاف ندارد در اين مورد حكم به زوجيت مىشود چون در ثبوت نسبت زوجيت اگر زن و مرد با هم توافق داشته باشند و مدعى خلافى در بين نباشد همين نفس توافق آنها كافى است و احتياج به اثبات كردن ندارد .\r\nپايان كتاب النكاح عروة از جلسه آينده مسائل رضاع شرايع كه در جواهر ج 29 از صفحه 264 آمده است را شروع مىكنيم . ان شاء الله\r\n« * و السلام * »\r\n\r\n\r\n","description":"","footnote":"","page_name":" 4594 ","page_number":206}
  ]