[
  {"content":"\r\n\r\nبسم الله الرحمن الرحيم\r\nعلوم قرآنى\r\nتأليف :\r\nسيد محمدباقر حكيم\r\nترجمه :\r\nمحمدعلى لسانى فشاركى\r\nمؤسسهء فرهنگى انتشاراتى تبيان\r\nتهران 1378\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nمؤسسهء فرهنگى انتشاراتى تبيان\r\nنزلنا عليك الكتب تبيانا لكل شىء ( 89 )\r\nقرآن را بر تو نازل كرديم كه روشنگر ( بيان كننده ) هر چيزى است\r\nسورهء نحل\r\nفبشر عباد ( 17 ) الذين يستمعون القول فيتبعون احسنه اؤلئك الذين هذاهم الله و اؤلئك هم أولوا الالباب ( 18 )\r\nپس بشارت بده بندگان را آنان كه ( همهء ) سخن ( ها ) را مى شنوند ، سپس بهترين آنها را برمى گزينند . آنها كسانى اند كه خدا هدايتشان كرده و آنها صاحبان خرد و انديشه اند .\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nحكيم ، سيد محمدباقر\r\nعلوم قرآنى / تأليف سيد محمدباقر حكيم ، ترجمه محمدعلى لسانى فشاركى . - تهران : مؤسسه فرهنگى انتشاراتى تبيان ، 1378 .\r\n509 ص .\r\nISBN 964 - 6680 - 05 - 4\r\nفهرستنويسى بر اساس اطلاعات فيپا .\r\nعنوان اصلى : علوم القرآن\r\nكتابنامه به صورت زير نويس .\r\n1 . قرآن - علوم قرآنى . الف . لسانى فشاركى ، محمدعلى ، مترجم . ب . عنوان .\r\n8041 ع 8 ح / 5 / 69 BP\r\n15 / 297\r\n1378\r\nكتابخانه ملى ايران 5222 - 78 م\r\nمؤسسهء فرهنگى اتشاراتى تبيان\r\nعلوم قرآنى\r\nنوشتهء سيد محمدباقر حكيم\r\nترجمهء محمدعلى لسانى فشاركى\r\nويراستار : پيمان ملازاده\r\nطرح جلد : معاونت هنرى تبيان ، مهران مستوفى\r\nحروفچينى : خدمات رايانه اى انتشارات تبيان\r\nچاپ اول : 1378\r\nتيراژ : 3000 نسخه\r\nقيمت با جلد نرم : 2100 تومان\r\nقيمت با جلد گلينگور : 2500 تومان\r\nكليهء حقوق اين اثر متعلق به مؤسسهء فرهنگى انتشاراتى تبيان مى باشد .\r\nشابك 4 - 05 - 6680 - 964\r\nISBN 964 - 6680 - 05 - 4\r\nاى . اى . ان . 9789646680050\r\nEAN 9789646680050\r\nتهران ، ايرانشهر شمالى ، خيابان آذرشهر ، شمارهء 58\r\nتلفن : 8838111 و 8825999 ، نمابر 835968 ، صندوق پستى 139 - 16175\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\nفهرست موضوعى\r\nپيشگفتار « مجمع انديشه اسلامى » 1 مقدّمهء مؤلف بر چاپ سوك 3 مقدّمهء « مجمع علمى اسلامى » بر چاپ دوم 9 بخش اوّل مباحثى در قرآن شناسى 1 . تمهيد 13 قرآن و نامهاى آن 13 علوم قرآنى 15 تاريخ علوم قرآن 16 تشويق به تدبر در قرآن 18 2 . نزول قرآن كريم 23 نزول قرآن از طريق وحى 23 حالات و صور وحى 24 دو بار نزول قرآن كريم بر پيامبر صلّى اللّه عليه و آله 25 نزول تدريجى قرآن 26 نزول قرآن كريم به زبان عربى 29 3 . اسباب نزول 35 معناى سبب نزول 35 فوايد شناسايى اسباب نزول 37 چند سبب نزول براى يك نازلهء قرآنى و بالعكس 38 عموم لفظ معتبر است نه خصوص سبب 40 4 . هدف از نزول قرآن 43 مقدّمه : اهميّت موضوع 43\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nقرآن و تشخيص هدف از نزول آن 45 ابعاد هدف اساسى از نزول قرآن 47 الف ) تحول بنيادين و ريشه‌اى ( انقلاب ) 47 ب ) برنامهء صحيح براى اين انقلاب 50 ج ) ايجاد پايگاه انقلابى 52 قرآن كريم هدف از نزول خود را تحقّق بخشيده است 58 ابعاد دگرگونى در جامعهء جزيرة العرب 58 الف ) آزاد سازى انسان از بت پرستى 59 ب ) آزاد سازى خرد انسانها 64 ج ) آزاد سازى انسان از بندگى شهوت 66 5 . مكّى و مدنى 71 نگرشهاى مختلف در معناى مكّى و مدنى 71 گزينش يكى از نگرشهاى سه گانه 72 شيوهء بازشناسى مكّى و مدنى 75 موضع ما در ارتباط با ويژگيهاى سور مكّى و مدنى 76 شبهات القا شده پيرامون مكّى و مدنى 77 الف ) ساختار آيات قرآن مكّى آكنده از درشتى و خشونت و دشنام است 80 ب ) ساختار بخش مكّى ، آيات كوتاه و سوره‌هاى كوتاه است 83 ج ) قرآن مكّى در مضامينش به تشريع و احكام نپرداخته است 84 د ) قرآن مكّى از دليل و برهان استفاده نكرده است 85 فرقهاى حقيقى قرآن مكّى با قرآن مدنى 88 تفسير صحيح فرق ميان مكّى و مدنى 90 6 . اصالت قرآن 97 تدوين قرآن در زمان نبىّ اكرم صلّى اللّه عليه و آله 99 القاى شبهه پيرامون سير طبيعى مسايل و حوادث 102 تحريف قرآن 106 جمع قرآن در عصر پيامبر صلّى اللّه عليه و آله 113 دو شبهه پيرامون جمع قرآن در عهد شيخين و پاسخ آنها 114 شبههء اوّل 115 شبههء دوم 117\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nبخش دوم مباحثى از علوم قرآنى 1 . اعجاز قرآن 127 معجزه چيست ؟ 127 فرق ميان معجزه و ابتكار علمى 129 قرآن بزرگترين معجزه است 130 بعضى از دلايل اعجاز قرآن 130 شبهاتى پيرامون اعجاز قرآن ، همراه با پاسخ آنها 136 شبههء مستشرقان پيرامون مسألهء وحى و گفتگو دربارهء آن 147 وحى چيست ؟ 148 شبهه پيرامون وحى 152 قرآن وحى نفسى محمّد صلّى اللّه عليه و آله است 153 پاسخ اين شبهه 154 2 . محكم و متشابه در قرآن 167 معانى لغوى محكم و متشابه 167 الف ) محكم 167 ب ) متشابه 168 قرآن هم « محكم » است و هم « متشابه » 170 ديدگاه مورد نظر ما در مسألهء محكم و متشابه 171 ديدگاه‌هاى اساسى در محكم و متشابه 174 الف ) ديدگاه امام فخر رازى 174 ب ) ديدگاه راغب اصفهانى 176 ج ) ديدگاه اصمّ 179 د ) ديدگاه ابن عبّاس 180 ه ) ديدگاه ابن تيميّه 180 و ) ديدگاه علّامهء طباطبايى قدّس سرّه 181 حكمت وجود متشابهات در قرآن كريم 186 3 . نسخ در قرآن 197 درآمدى بر مسألهء نسخ 197 نسخ در لغت و اصطلاح 198\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nجواز نسخ از نظر عقلى و وقوع آن از نظر شرعى 201 فرق نسخ با بداء 206 نسخ در شريعت اسلام 210 آيا نسخ اقسامى دارد ؟ 212 نمونه‌هايى از آيات قرآنى كه منسوخ قلمداد شده‌اند ، همراه با بررسى آنها 214 بخش سوم پژوهشهايى دربارهء تفسير و مفسّران 1 . تفسير و تأويل 225 تفسير 225 تفسير به معناى لغوى 225 اهميت تفكيك ميان تفسير لفظ و تفسير معنا 228 تفسير مطلق است يا نسبى ؟ 230 تفسير لفظ و تفسير معنا 231 تفسير به عنوان يك علم 232 تأويل 235 موضع ما در برابر اين رويكردها 236 تدبّر و تفسير به رأى 240 مفسّر 250 شروطى كه بايد مفسّر واجد آنها باشد 250 2 . تفسير در عصر رسول اكرم صلّى اللّه عليه و آله 255 شواهد فقدان فهم تفصيلى قرآن در نزد قوم عرب 257 نقش رسول اعظم صلّى اللّه عليه و آله در تفسير 262 مرجعيّت فكرى اهل بيت عليهم السّلام 265 تفسير در عصر تكوين 273 بذرهاى پيدايش علم تفسير 278 3 ) تفسير در عصر صحابه و تابعين 283 ماهيت تفسير در اين دوران 283 منابع معرفت تفسيرى در اين عصر 289 ارزيابى تفسير در عصر صحابه و تابعين 297\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nنمود اين دستاوردها در معرفت تفسيرى 299 ارزش اسرائيليّات در معرفت تفسيرى 307 نمونه‌هايى از تفسير با انگيزه‌هاى غير الهى 313 4 . تفسير در مكتب اهل بيت عليهم السّلام 319 دو وجه تمايز مكتب اهل بيت در تفسير 319 وجه تمايز اول 319 وجه تمايز دوم 325 مبانى نظريهء اهل بيت عليهم السّلام در تفسير 332 مبناى نخست : وحدت بيانى قرآن 332 مبناى دوم : اطّلاع كامل از مسايل پيرامون نصّ قرآن 334 مبناى سوم : اعتماد بر سنّت صحيح در تفسير 336 مبناى چهارم : قرآن از هر عصر و زمانى سخن مىگويد 338 نظريّهء اهل بيت عليهم السّلام در فهم قرآن كريم 340 يادآورىها و نتيجه‌گيرىهاى كلّى 344 اول : وثاقت اين روايات از نظر سند و از نظر مضمون 344 دوم : تفسير مفهوم وسيعى دارد 348 سوم : تأويل از ديدگاه قرآن و اهل بيت عليهم السّلام 350 چهارم : اختصاص اهل بيت عليهم السّلام به اين علم 354 بخش چهارم تفسير موضوعى و نمونه‌هايى از آن 1 . تفسير موضوعى 359 تعريف تفسير موضوعى 359 نياز زمان به تفسير موضوعى 363 فهرست اجمالى موضوعات قرآنى و شيوهء قرآن در ارائه آنها 364 2 . قصص قرآن 369 تفاوت قصّه‌هاى قرآن با قصّه‌هاى ديگر 369 اهداف قصّه‌پردازى در قرآن كريم 370 الف ) اثبات وحى و رسالت 371 ب ) وحدت دين و عقيدهء همهء پيامبران 372\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nج ) همانندى شيوه‌هاى دعوت و برخورد 375 د ) پيروزى الهى و نهايى پيامبران 376 ه ) نشان دادن مصداقهاى خارجى براى تبشير و تحذير انبيا 377 و ) الطاف الهى نسبت به انبيا 378 ز ) دشمن بودن شيطان 379 ح ) اهداف بعثت انبيا 379 ط ) اهداف ديگر تربيتى 380 شاخصهاى كلّى داستانهاى قرآن 382 الف ) تكرار داستانها در قرآن كريم 382 ب ) اختصاص قصص انبيا در قرآن كريم به پيامبران منطقهء خاورميانه 385 ج ) تأكيد بر نقش ابراهيم و موسى عليهما السّلام 391 فراوان سخن گفتن قرآن دربارهء حضرت عيسى عليه السّلام 394 3 ) مطالعهء داستان موسى عليه السّلام 395 الف ) داستان موسى عليه السّلام بر حسب مواضع آن در قرآن كريم 396 ب ) مطالعهء داستان حضرت موسى عليه السّلام در قرآن بر حسب توالى تاريخى 429 ج ) مطالعهء كلّى داستان موسى عليه السّلام به اختصار 441 4 . فواتح سور 461 نگرشهاى تفسيرى در فواتح سور 463 موضع ما در برابر اين ديدگاهها 472 5 . جانشينى آدم ( انسان ) 475 اول : فلسفهء « استخلاف » آدم 476 مسايل پيرامونى « استخلاف » 478 نظريّهء « استخلاف » 488 دوم ، چگونگى جانشينى آدم 496 حوزهء اوّل ، بازشناخت مجموعه‌اى از مفاهيم 496 حوزهء دوم ، برداشت كلّى از چگونگى استخلاف آدم 504\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\n\r\nپيشگفتار مجمع انديشهء اسلامى « 1 »\r\nقرآن كريم ، مجموعهء وحى الهى است كه لفظ و معنا و تعبير و بيان آن عينا از جانب خداوند يكتا بر حضرت خاتم الانبيا محمّد بن عبد اللّه صلّى اللّه عليه و آله نازل و در مصاحف نگاشته شده ، و از آن حضرت ، به تواتر نقل شده و به ما رسيده است . قرآن مجيد ، سند زنده و معجزهء جاويدان اسلام است كه در طول اعصار و قرون ، از اوان نزول تا كنون ، همهء اقشار بشرى را تحدّى كرده و مىكند . قرآن حكيم دستور جامع اسلام براى تمامى محورهاى زندگى انسان است و با فطرت انسان آن چنان هماهنگ است كه گويى از صميم انسانيّت انسان جوشيده است . از اين رو ، قرآن كريم همواره تأثيرى عميق و خارق العاده بر روح و روان و جان آن عدّه افراد بشر كه جز در برابر حق سر تسليم فرو نياورده‌اند ، داشته است . اين انسانهاى برگزيده ، پيوسته به رهبرى حكيمانهء قرآن دل بسته‌اند ، و با شوق و شعف ، ضمن تجليل و تقديس آن ، به مطالعه و تحقيقش نشسته‌اند ، و دست بر سينهء ادب به طاعت و خدمتش ايستاده‌اند .\r\nرسول اعظم صلّى اللّه عليه و آله سرچشمهء زلال و گواراى علوم اسلامى بود ؛ و صحابيان جليل القدرش ستاره‌وار خورشيد وجود آن حضرت را در ميان گرفته بودند ، و از انوار دانش و بينش او كسب فيض مىكردند ، و از رهنمودهاى ربّانى وى روشنى مىگرفتند ؛ و حضرت امير المؤمنين على بن ابيطالب عليه السّلام يكّه تاز ميدان تدوين و تفسير و بيان علوم قرآن بود كه از همگان ، در اين ميدان ، گوى سبقت را ربود ، و در اين راستا ، براعت وصل فرمود ، تا آنجا كه روايت شده آن حضرت شصت نوع از علوم قرآن را املا كرد و براى هر نوع ، مثالى مخصوص به آن ذكر فرمود .\r\nامامان اهل بيت عليهم السّلام و يارانشان نيز ، بيش از هر چيز ، به قرآن عظيم و علوم آن اهتمام داشتند . زيرا ، قرآن تنها نمايندهء الهام و هدايت الهى است كه از ورود و نفوذ باطل ، از هر سوى و هر كوى ، در امان و به حق آغازگر و حياتبخش علوم بشرى ، و ركن ركين و سنگ زير بناى همهء علوم و فنون اسلامى بوده است .\r\nدانشمندان اسلامى نيز ، در راستاى غنى سازى كتابخانهء بزرگ اسلامى در طول چهارده قرن گذشته سخت كوشيده ، و كتابها و رساله‌هاى فراوان پيرامون قرآن كريم به رشتهء تحرير و\r\n\r\n\r\n","description":"","footnote":"\r\n( 1 ) اين پيشگفتار ، با عنوان « كلمة المجمع » ، در آغاز چاپ سوم متن عربى كتاب آمده است .\r\n","page_name":" 1 ","page_number":11},
  {"content":"\r\n\r\nتأليف كشيده‌اند ، و جهان بشريّت را با انوار هدايت و ارشاد روشنى بخشيده ، و انسانها را به صراط مستقيم و زندگانى آزادانه و با كرامت ، رهنمون گرديده‌اند .\r\nاز جمله تأليفات وزين و ثمين ، در جهت آشنايى با قرآن كريم و بازشناسى علوم و فنون پيرامون آن ، كه در عصر حاضر ، گوى سبقت را از همگان در اين ميدان ربوده ، كتاب علوم قرآن است كه بخشى از آن را آيت الله العظمى شهيد صدر قدّس سرّه نوشتند . آن گاه شاگرد برازندهء ايشان ، استاد فرزانهء محقّق ، آيت الله سيد محمّد باقر حكيم - دام ظلّه - به تكميل آن همت گماشتند .\r\nدر اين افزوده‌ها نيز ، به حق ، همان عمق و وضوح و روشنى و تازگى و شيوايى كه در بيشتر آثار شهيد صدر قدّس سرّه و آرا و افكار و نظرات ايشان مىيابيم ، مشهود است . آن چنان كه سطح علمى دانشجويان را نيز مراعات كرده است و بيش از همه ، به موضوعاتى كه در ارتباط با نهضت فرهنگى اسلام در عصر حاضر ، و حركت نجاتبخش و آزاديبخش امّت اسلامى به سوى نوگرايى و زمينه سازى در مسير اجراى اسلام ناب بر آمده از قرآن كريم و سنّت مطهّرهء نبوى مىباشد ، پرداخته است .\r\nمؤلّف محترم در چاپ سوم ، كتاب را مورد تجديد نظر قرار دادند و موضوعات و مسايل حايز اهميّت را ، كه معادل يك سوم حجم اوليهء كتاب مىگرديد ، بر آن افزودند . ضمن آن كه ترتيب مباحث كتاب را از نو سامان دادند ، به گونه‌اى كه با سر فصلهاى دروس در حوزه‌هاى علميّه و دانشگاههاى اسلامى هماهنگى داشته باشد و بتواند كتاب درسى گردد .\r\nما نيز با سپاسگزارى از مؤلّف ، به خاطر كوششهاى ايشان ، و آرزوى توفيق روز افزون براى اين بزرگوار ، از خداوند متعال مىطلبيم كه شهيد بزرگوار ما مرحوم آيت الله العظمى صدر را غريق رحمت و رضوان خويش گرداند ، و بر ما منّت گذارد و به ما توان بخشد ، تا راه آن شهيد بزرگ را در مسير اهتمام به عمق و اصالت مطالعات اسلامى ، و پرداختن به نوگرايى و ابتكار در جهت پاسخگويى به نيازهاى زمانه ، ادامه دهيم ؛ و آخر دعوانا ان الحمد للّه ربّ العالمين .\r\nمجمع انديشه اسلامى\r\n\r\n","description":"","footnote":"","page_name":" 2 ","page_number":12},
  {"content":"\r\n\r\n\r\nمقدّمهء مؤلف بر چاپ سوم « 1 »\r\nبسم اللّه الرحمن الرحيم . الحمد للّه ربّ العالمين . و الصلاة على نبيّه سيّد المرسلين محمّد ، و على آله الطيّبين الطاهرين ، و اصحابه المنتجبين . اللهمّ اهدنا بالقرآن ، و وفّقنا لفهمه و تدبّره و العمل به ، و ثبّتنا على هداه ، و اعنّا على تحمّل اعبائه و ابلاغه . ربّنا لا تؤاخذنا ان نسينا او اخطأنا ، ربّنا و لا تحمل علينا اصرا كما حملته على الّذين من قبلنا ، ربّنا و لا تحمّلنا ما لا طاقة لنا به واعف عنّا و اغفرلنا ، و ارحمنا ، انت مولانا ، فانصرنا على القوم الكافرين . « 2 »\r\nكتاب حاضر ، مجموعهء درسى است كه مؤلّف موفّق شده است ، در بغداد ، براى دانشجويان دانشكدهء اصول دين ، از آغاز تأسيس آن به سال 1384 ق / 1964 م تدريس كند .\r\nبخش اوّل اين دروس را - كه براى دانشجويان مقطع اوّل و آغاز مقطع دوم نوشته شده است - استاد ما ، آيت الله العظمى شهيد صدر - رضوان الله عليه - نوشته‌اند ، و در تدوين اين بخش ، سطح علمى ساده را رعايت فرموده‌اند ، امّا ، با وجود اين ، نوشتار ايشان مشتمل بر نظرهاى علمى دقيق و ابتكارهاى نظرى لطيف ، در اين علم شريف است .\r\nمؤلّف ، در ادامهء سنوات تدريس ، به تدريج ، همين برنامهء ايشان را ادامه داد ، و دروس علوم قرآنى را مرحله به مرحله تدوين كرد ، و كوشيد تا در تدوين بقيّهء دروس نيز از آثار و آراى بزرگان و دانشمندان اين علوم ، و نيز تحقيقات برخى از محقّقان كه كوششهايى در اين\r\n\r\n\r\n","description":"","footnote":"\r\n( 1 ) اين مقدمهء مؤلّف براى چاپ سوم متن عربى كتاب است كه عينا به فارسى برگردانيده شده است .\r\n( 2 ) بقره ، 286 .\r\n","page_name":" 3 ","page_number":13},
  {"content":"\r\n\r\nزمينه داشته‌اند ، استفاده كند . ايشان ، در تدوين بخشهاى ديگر ، نكات زير را همواره مراعات كرده‌اند :\r\n1 . پر مايه و عميق بودن دروس .\r\n2 . روشن بودن مطالب ، و مطابق برنامه بودن با طرح درس ، و تمركز بر نكات مهمّ و اساسى .\r\n3 . طرح نظرهاى صحيح و اصيل و تهذيب و پيرايش آنها به هنگام تدريس .\r\n4 . رعايت سطح علمى مطالب براى دانشجويان دانشكده‌هاى تخصّصى ، و محافل علمى در حوزه‌هاى علميّه و مدارس سنّتى علوم دينيّه در سطح مرحلهء « مقدّمات » و « سطح 1 » .\r\n5 . اهتمام به موضوعات ذيربط به نهضت فرهنگى - اسلامى معاصر ، و حركت امّت اسلامى به سوى نوگرايى در اجراى آن ، همراه با تمسّك به اسلام اصيل و ناب برآمده از كتاب كريم الهى و سنّت عظيم نبوى .\r\n6 . تعهّد به شيوهء علمى در طرح مباحث ، مبنى بر احترام به صاحبان آرا و مذاهب ، و دقّت موضوعى در مطالبى كه داراى كليشهء ذهنىاند ، و پرهيز از هر گونه انگيزش احساسات مذهبى يا حساسيّتهاى نژادى و . . . ، به گونه‌اى كه بيان حقايق علمى را نيز زيان نرساند .\r\nاز سوى ديگر ، شرايط و اوضاع سياسى و اجتماعى خصوصى و عمومى ، همزمان با تأليف مندرجات كتاب حاضر ، به من اجازه نمىداد كه زمان بسيارى را به اين اوراق اختصاص دهم . از اين رو در آغاز كار ، اين دروس ، با شتاب و با وقت كم تدارك مىشدند ، و در نتيجه ، كار تحقيق مآخذ به صورت فنّى ، بويژه در نوشته‌هاى استاد شهيدمان آيت الله صدر - رضوان الله عليه - كه به منظور انتشار فراهم نيامده بود ، كارى بسيار دشوار بود .\r\nدر عين حال ، دانشكدهء اصول دين ، ابتدا به نشر اين دروس در مجلّه دانشكده ، « رسالة الاسلام » ، پرداخت و اين سلسله دروس علوم قرآنى را به صورت تدريجى در چندين شمارهء مجلّه منتشر گردانيد ؛ و اين انتشار ، در واقع ، « چاپ اوّل » اين مجموعهء دروس بود .\r\nدر اين چاپ اوّل ، به رغم آن كه مؤلّف ويرايشها و تجديد نظرهاى فراوانى را در خلال تدريس مكرر اين دروس در دانشكدهء مزبور ، در آن مجموعهء دروس اعمال كرده بود ، و آن ملاحظات و ويرايشها در جزوه‌هاى مخصوص دانشجويان چاپ شده بود ، آن تجديد نظرها\r\n\r\n","description":"","footnote":"","page_name":" 4 ","page_number":14},
  {"content":"\r\n\r\nبه مجلهء « رسالة الاسلام » كه مشغول چاپ تدريجى آن دروس بود ، راه پيدا نكرد . همچنين ، به هنگام چاپ دروس در مجلّه ، مؤلّف نتوانست نمونه‌هاى چاپى را پيش از انتشار بخواند ، و در نتيجه اين چاپ اوّل ، در عمل ، با وجود مفيد بودن آن و قابل تقدير بودن كار سازى و همّت مجلّه ، پر از اشتباه از كار در آمد ، و گاه جا افتاده‌هايى نيز داشت ، ديگر چه رسد به جنبه‌هاى فنّى ديگر .\r\nآنگاه ، مجمع علمى اسلامى ، به سرپرستى حضرت علّامه سيّد مرتضى عسگرى ، مؤسّس و رئيس سابق دانشكدهء اصول دين ، بار ديگر نسبت به چاپ آن مجموعهء دروس در قالب يك كتاب ، اقدام كرد . براى اين منظور ، همان اوراق و صفحات مجلّهء ياد شده مورد استنتاج و عكسبردارى قرار گرفت ، و تنها در دو جهت ، در آن چاپ نخستين تغييراتى اعمال گرديد :\r\nيكى اين كه ، برخى موضوعات در راستاى هماهنگى بيشتر با برنامهء درسى ، مقدّم و مؤخّر گرديد تا يكى از اهداف مؤسّسه كه تدوين و نشر كتابهاى درسى براى حوزه‌هاى علميّه و مدارس دينى بود ، حاصل گردد .\r\nديگر آن كه ، در پايان كتاب ، فهرستهاى سودمندى براى آيات و احاديث و اعلام و جايها و ملل و نحل و كتب و مانند آن افزوده شد .\r\nدر اين چاپ دوم نيز ، از آن روى كه سروران ارجمندمان در مجمع علمى اسلامى ، هدفشان ارائه خدمات رايگان به انگيزهء تحصيل خشنودى خداوند بود - كه خود يك هدف مشترك و همگانى است ، بويژه كه در اين دروس نيز به گونه‌اى سهيم بودند - بدون مراجعه به مؤلّف ، به چاپ و نشر آن دست زدند . شايد هم به خاطر مراعات آن شرايط استثنايى بود كه مؤلّف در آن به سر مىبرد ، و در آن شرايط ، مطالعه يا تجديد نظر در كتاب براى وى ميسّر نمىنمود . در نتيجه ، « چاپ دوم » نيز مفيد و كار آمد از كار در آمد ، امّا ، البته ناقص .\r\nاخيرا ، مدّتى بود كه بعضى از برادران عزيزمان ، از جمله برادران فعّال و مسؤول در مجمع الفكر الاسلامى ، چاپ كتاب را براى بار ديگر ، از مؤلّف تقاضا مىكردند ، مؤلّف نيز از آنان درخواست مىكرد كه اين مهم را به تأخير بيندازند تا فرصتى دست دهد ، و دروس موجود مورد تجديد نظر قرار گيرند . ناگفته نماند كه مؤلّف يادداشتهاى قبلى را به موجب\r\n\r\n","description":"","footnote":"","page_name":" 5 ","page_number":15},
  {"content":"\r\n\r\nاوضاع و احوال مهاجرت و آوارگى و مصادرهء كتابها و همهء مايملك وى از سوى رژيم بعث عفلقى ، از دست داده بود ؛ تا آن كه بالاخره - به حمد الله - در فرصتى كوتاه و محدود ، توانست با شتاب ، در مندرجات كتاب تجديد نظر كند ، و در اين مرحله ، مؤلّف علاوه بر مراعات نگرشهاى پيشين كه در اصل تدارك و تدوين دروس لحاظ كرده بود ، اصلاحات مشروحهء ذيل را نيز معمول داشت :\r\nاوّلا ، ويرايش كتاب در سطح تصحيح و شرح و توضيح همهء دروس ، و حذف و اضافهء بعضى مطالب و نكات ، در ارتباط با دروسى كه مؤلّف خود تدوين كرده بود .\r\nثانيا ، افزايش بعضى موضوعات مهم يا تكميل آنها ، مانند « نزول قرآن به زبان عربى » ، « هدف از نزول قرآن » ، « تفسير به رأى » ، « مرجعيّت فكرى اهل بيت عليهم السّلام » ، « تفسير در مكتب اهل بيت عليهم السّلام » و ديگر موضوعات مربوط به « قصص قرآن » و فصل دوم از « خلافت انسان » ، و افزوده‌هاى حايز اهميت ديگر .\r\nثالثا ، تجديد نظر مجدّد در ترتيب بابها و فصلهاى كتاب ، به گونه‌اى كه سطح علمى مطالب و مندرجات كتاب ، متناسب با جايگاه ويژه‌اى در نظر گرفته شود . در نتيجه ، در اين مرحله از تجديد نظر ، محتواى كتاب به چهار بخش تقسيم گرديد :\r\nبخش اوّل : مباحثى در قرآن شناسى .\r\nبخش دوم : مباحثى از علوم قرآنى : « محكم و متشابه » و « نسخ » ؛ همراه با پاسخگويى و ردّ و ايراد برخى شبهات مهم كه در ارتباط با قرآن ، از سوى مخالفان و دشمنان القا شده است .\r\nبخش سوم : پژوهشهايى دربارهء « تفسير و مفسّران » ، مشتمل بر مباحث : « معناى تفسير و تأويل » ، « شروط مفسّر » ، « تفسير به رأى » ، « تاريخ تفسير » و « تفسير در مكتب اهل بيت عليهم السّلام » .\r\nبخش چهارم : نمونه‌هايى از « تفسير موضوعى » ؛ مشتمل بر تعريف تفسير موضوعى ؛ اهميّت تفسير موضوعى ؛ و ويژگى اصلى تفسير موضوعى ؛ همراه با سه بحث موضوعى :\r\n« قصّه‌هاى قرآنى » ، « حروف مقطّع در سرآغاز برخى سوره‌هاى قرآنى » و « خلافت انسان » .\r\nهمچنين ، در اين بازنگرى و بخش‌بندى نوين ، پيشرفت تدريجى سطح علمى دانشجويان و در پى هم آمدن منطقى دروس همراه با تناسب بابها و فصلها با يكديگر ، مراعات شده است .\r\n\r\n","description":"","footnote":"","page_name":" 6 ","page_number":16},
  {"content":"\r\n\r\nرابعا ، در شيوهء نگارش بحثهاى مختلف كتاب ، سبك ارائهء آموزشى و مدرسه‌اى لحاظ گرديده ، و به همين جهت ، هر بحث به مقاطع و فصول و نكات متعدّد تقسيم شده است تا استفاده از آن ، براى دانش پژوهان آسان گردد .\r\nخامسا ، تا جايى كه امكان داشته ، كوشيده‌ايم دستنويس استاد شهيدمان حضرت آيت الله صدر قدّس سرّه ، را دست نخورده نگاه داريم ، مگر توضيحات يا ويرايشهاى محدود ؛ كه ناگزير بوده است . در آغاز هر يك از بحثهاى دستنويس آيت الله شهيد ، در حاشيه به اين مطلب اشاره شده است ، و براى بازشناسى متن دقيق نوشتهء ايشان ، محقّقان مىتوانند به چاپهاى اوّل و دوم مراجعه كنند .\r\nدر پايان ، از خداوند متعال مسئلت دارد كه اين كتاب را براى خواهران و برادران محقّق و اهل مطالعه سودمند گرداند و بر مؤلّف تفضّل فرمايد و از وى بپذيرد ، و انديشه و عمل همگى ما را شايسته و در خور گرداند ، و اعمال ما را همگى ذخيرهء آخرت قرار دهد ، و مسلمانان را موفق گرداند تا بيش از پيش نسبت به قرآن و عمل به آن اهتمام ورزند ، و پيروزى بر دشمنانشان را براى ايشان تحقّق بخشد .\r\nو الحمد للّه ربّ العالمين - محمّد باقر حكيم\r\n\r\n","description":"","footnote":"","page_name":" 7 ","page_number":17},
  {"content":"\r\n . \r\n","description":"","footnote":"","page_name":" 8 ","page_number":18},
  {"content":"\r\n\r\n\r\nمقدّمهء مجمع اسلامى بر چاپ دوم « 1 »\r\nبسم اللّه الرحمن الرحيم . الحمد لله رب العالمين . و الصلاة و السلام على خاتم الانبياء و سيد المرسلين ، محمّد و آله الطاهرين .\r\nدانشكدهء اصول دين ، در بغداد ، تعدادى برنامه‌هاى علوم قرآنى را به حضرت آيت الله العظمى شهيد صدر ، رضوان الله عليه ، تقديم كرده بود ، به اين نيّت كه معظّم له موضوعات آن دروس را بنگارند ، تا استاد علوم قرآنى آن دانشكده ، حجة الاسلام سيّد محمّد باقر حكيم ، براى دانشجويان تدريس كند . بعضى از اين دروس را آيت الله شهيد قدّس سرّه نگاشتند ، و تأليف ما بقى را آقاى حكيم به اتمام رسانيد ؛ و مجلّهء دانشكده ، « رسالة الاسلام » اين دروس را در شماره‌هاى پياپى منتشر مىگردانيد . اينك از آنجا كه تدريس اين دروس را در چهار سال اوّل تحصيلات حوزوى ضرورى ديده‌ايم ، بحثهاى مذكور را از مجلّهء « رسالة الاسلام » افست كرده‌ايم ، و به صورت كتاب حاضر منتشر گردانيده‌ايم . از استادان گرامى انتظار داريم ، يادداشتهاى ارزشمند خود را به ما برسانند ، تا در چاپهاى آينده - ان شاء الله تعالى - از آنها بهره‌مند شويم .\r\nكميتهء تدوين كتب درسى براى طلّاب علوم اسلامى - مجمع علمى اسلامى\r\n\r\n\r\n","description":"","footnote":"\r\n( 1 ) اين مقدّمه چاپ دوم متن عربى است كه با امضاى مجمع علمى اسلامى صادر شده و نشانگر عدم دسترسى به مؤلّف در آن دوران است .\r\n","page_name":" 9 ","page_number":19},
  {"content":"\r\n . \r\n","description":"","footnote":"","page_name":" 10 ","page_number":20},
  {"content":"\r\n\r\n\r\nبخش اوّل مباحثى در قرآن شناسى\r\n1 . تمهيد 2 . نزول قرآن كريم 3 . اسباب نزول 4 . هدف از نزول قرآن 5 . مكّى يا مدنى 6 . اصالت قرآن\r\n\r\n","description":"","footnote":"","page_name":" 11 ","page_number":21},
  {"content":"\r\n . \r\n","description":"","footnote":"","page_name":" 12 ","page_number":22},
  {"content":"\r\n\r\n\r\nبخش اول 1 تمهيد\r\n\r\nقرآن و نامهاى آن « 1 »\r\nقرآن كريم سخن معجزآسايى است كه از طريق وحى بر پيامبر صلّى اللّه عليه و آله فرود آمده ، در مصحفها نگاشته شده ، از آن حضرت به تواتر نقل گرديده ، و تلاوت آن عبادت شمرده شده است . خداوند متعال براى اين سخن معجز آسايى كه به پيامبرش وحى نموده ، براى كلّ و جزء آن ، نامهايى را برگزيده كه با نامهايى كه عرب زبانان بر سخنانشان مىنهادند ، متفاوت است :\r\nآن را « كتاب » ناميده و فرمود :  ذلِكَ الْكِتابُ لا رَيْبَ فِيهِ هُدىً لِلْمُتَّقِينَ  « 2 » ؛ آن را « قرآن » ناميد و فرمود :  وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ الْكِتابِ لا رَيْبَ فِيهِ مِنْ رَبِّ الْعالَمِينَ  . « 3 »\r\nانتخاب نامهاى مشخّص و پيشنهاد اصطلاحات جديد براى قرآن كريم ، بخشى از يك برنامهء جامع است كه اسلام مطابق آن سير كرده ، عبارت از اين كه براى بيان و تبيان مفاهيم و مطالبى كه عملا آورده ، يك شيوهء جديد مشخص نموده ، و ترجيح داده است كه اصطلاحاتى\r\n\r\n\r\n","description":"","footnote":"\r\n( 1 ) نوشتهء آية الله شهيد صدر قدّس سرّه ( از 17 تا 24 )\r\n( 2 ) بقره / 2\r\n( 3 ) يونس / 37\r\n","page_name":" 13 ","page_number":23},
  {"content":"\r\n\r\nسازگار با روح كلّى قرآن پديد آورد ، تا آن كه بخواهد كلمات رايج در عرف جاهليت را به كار ببرد ؛ به دو جهت : يكى آن كه كلمات شايع در عرف جاهلى ، بس دشوار است كه بتوانند با رعايت امانت ، معانى و مفاهيم اسلامى را برسانند ، زيرا ، زاييدهء تفكّر جاهلى و نيازهاى عصر جاهليت‌اند و صلاحيت باز نمودن دستاورده‌هاى اسلام ( يعنى مفاهيم و پديده‌هايى را كه با آن تفكّر ، هيچ ارتباطى ندارند ) را نمىتوانند داشته باشند ؛ ديگر اين كه ، تهيّه و تدارك اصطلاحات و نامهاى مشخّص كه اسلام به واسطهء آنها باز شناخته شود ، زمينه را مساعد خواهد ساخت تا يك كليشهء مخصوص به خود پيدا كند ، و نشانه‌هايى پديد آيند كه حدّ فاصل ميان فرهنگ اسلامى و ديگر فرهنگ‌ها باشند .\r\nناميدن « كتاب » براى سخن خدا ، اشاره است به پيوند سراسرى مضامين آن ، و يگانگى و يكپارچگى در اهداف و راه و روشهاى آن ، به گونه‌اى كه تمامى اجزاى آن را يك كتاب واحد مىگرداند . از سوى ديگر ، نام « كتاب » به گرد آورى كلام كريم در سطرها و صفحات مصحف نيز اشاره دارد . زيرا كتابت عبارت است از گرد آورى حروف و نگارش واژه‌ها . امّا ، « قرآن » ناميدنش ، اشاره به حفظ آن در سينه‌ها ، در پرتو فراوانى تلاوت آن و تكرار آن بر زبانهاست ، زيرا ، قرآن مصدرى است هم معناى قرائت ، و قرائت عبارت است از فراوان تكرار كردن و ياد آورى كردن متن ؛ بنابراين ، سخن ارجمند الهى ، مزيّت « مكتوب بودن » و « محفوظ بودن » را با هم دارد ، و خداوند متعال براى صيانت و ضمانت آن ، به « كتابت » و « حفظ » و قرائت آن به تنهايى بسنده نكرده است ؛ در نتيجه ، هم « كتاب » است و هم « قرآن » .\r\nيكى ديگر از نامهاى قرآن « فرقان » است . خداوند متعال فرمود :   نَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ وَ أَنْزَلَ التَّوْراةَ وَ الْإِنْجِيلَ . مِنْ قَبْلُ هُدىً لِلنَّاسِ وَ أَنْزَلَ الْفُرْقانَ   « 1 » ،   « تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً   « 2 » .\r\nريشهء اين لفظ معناى « جدا سازى » مىدهد . گويا اين نامگذارى به اين نكته اشاره دارد كه قرآن آن چنان پديده‌اى كه به عنوان مقياس و معيار بازشناسى حقيقت ، در ارتباط با هر گونه\r\n\r\n\r\n","description":"","footnote":"\r\n( 1 ) آل عمران / 3 و 4\r\n( 2 ) فرقان / 1\r\n","page_name":" 14 ","page_number":24},
  {"content":"\r\n\r\nموضوعى كه در كنار آن قرار گيرد ، جدا كننده و شناساى حقّ و باطل خواهد بود .\r\nيكى ديگر از نامهاى آن « ذكر » است . خداوند متعال مىفرمايد :\r\n وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  « 1 » ؛  وَ هذا ذِكْرٌ مُبارَكٌ أَنْزَلْناهُ . . .  « 2 » . « ذكر » به معناى « شرف » است . چنان كه در آيهء شريفه  لَقَدْ أَنْزَلْنا إِلَيْكُمْ كِتاباً فِيهِ ذِكْرُكُمْ  « 3 » ، آمده است .\r\nواژه‌هاى ديگرى نيز هستند كه به عنوان « وصف » بر قرآن كريم اطلاق شده‌اند ، نه به عنوان « اسم » ؛ مانند : « مجيد » و « عزيز » و « علىّ » :\r\n بَلْ هُوَ قُرْآنٌ مَجِيدٌ  « 4 » ؛  . . . وَ إِنَّهُ لَكِتابٌ عَزِيزٌ  « 5 » ؛  وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ  « 6 » .\r\n\r\nعلوم قرآنى\r\nعلوم قرآن عبارتند از تمامى دانستنيها و گفتگوهايى كه به قرآن كريم مربوط مىشوند ، و به لحاظ جنبهء خاصّى از قرآن كريم كه با آن سر و كار دارند ، با يكديگر متفاوت‌اند . به عبارت ديگر ، قرآن جنبه‌هاى مختلف و متعدّدى دارد ، و بر حسب هر يك از آن جنبه‌ها ، موضوع دانش و مبحث بخصوصى خواهد بود . مهمترين جنبهء قرآن آن است كه سخنى است دلالت كننده بر معانى ، و قرآن به لحاظ اين صفت ، موضوع علم تفسير است . علم تفسير عبارت است از دانشى كه از قرآن ، بر حسب آن كه سخنى معنى دار است ، بحث مىكند ، و مضامين آن را تشريح مىكند و به تفصيل سخن دربارهء مدلولات و مقاصد قرآن كريم مىپردازد ؛ و به همين جهت ، علم تفسير مهمترين دانش قرآنى و پايه و مبناى همگى علوم قرآنى است .\r\n\r\n\r\n","description":"","footnote":"\r\n( 1 ) نحل / 44\r\n( 2 ) انبياء / 50\r\n( 3 ) انبياء / 10 ؛ ظاهرا از كاربردهاى « ذكر » در قرآن گاه وحى الهى مراد است و گاه آگاهى بخشيدن ( مؤلّف ) .\r\n( 4 ) بروج / 21\r\n( 5 ) فصّلت / 41\r\n( 6 ) زخرف / 4\r\n","page_name":" 15 ","page_number":25},
  {"content":"\r\n\r\nگاه ، قرآن به عنوان يكى از منابع تشريع و قانونگذارى در نظر گرفته مىشود ، و به اين حساب ، موضوع علم آيات احكام است ؛ علمى كه به آيات فقهى قرآن اختصاص دارد ، و نوع احكامى را كه مىتوان با در كنار قرار دادن قرآن با ديگر ادلّهء شرعى ، سنّت ، اجماع و عقل ، از قرآن كريم استخراج كرد ، بررسى مىكند .\r\nگاه ، از قرآن دليلى براى نبوّت حضرت محمّد صلّى اللّه عليه و آله اتّخاذ مىشود ، و موضوع علم اعجاز قرآن قرار مىگيرد ؛ علمى كه دربارهء اينكه قرآن وحى الهى است ، بحث مىكند و براى اثبات مطلب ، به صفات و ويژگيهايى مىپردازد كه قرآن را از ديگر گفته‌ها و نوشته‌هاى بشرى متمايز مىگرداند . گاه ، قرآن به حساب اين كه يك متن عربى همگام با زبان و ادب عربى است در نظر گرفته مىشود ، و موضوع علم اعراب قرآن و علم بلاغت قرآنى قرار مىگيرد ؛ اين دو علم ، هماهنگى متن قرآن كريم را با قواعد نحوى و بلاغى مورد بحث قرار مىدهند .\r\nگاه ، قرآن ، از جهت ارتباط آن با وقايع مشخّصى از دوران پيامبر صلّى اللّه عليه و آله مورد بحث قرار مىگيرد و موضوع علم اسباب نزول را تشكيل مىدهد . گاه ، قرآن ، به لحاظ لفظ مكتوب آن در نظر گرفته مىشود و موضوع علم رسم القرآن ، مىگردد ؛ دانشى كه پيرامون رسم الخط قرآن و شيوهء نگارش آن بحث مىكند .\r\nگاه ، قرآن به لحاظ آن كه كلامى مقروء است در نظر گرفته مىشود ، و موضوع علم قرائات قرار مىگيرد ؛ علمى كه دربارهء ضبط حروف و حركات و سكنات كلمات قرآنى و شيوهء قرائت آنها بحث مىكند .\r\nبه همين ترتيب ، همگى علوم قرآنى با يكديگر يك وجه اشتراك دارند ، و آن اين است كه قرآن را موضوع بحث و مطالعهء خود قرار مىدهند ؛ و يك وجه افتراق دارند ؛ از جهت آن جنبهء خاصّى كه از قرآن كريم در دستور كار خود قرار داده‌اند .\r\n\r\nتاريخ علوم قرآنى\r\nمردم در عهد پيامبر صلّى اللّه عليه و آله به قرآن گوش مىدادند ، و با همان ذوق عربى خالص خود آن را مىفهميدند ، و در مواردى كه فهم آيه و مطلبى براى آنان دشوار مىشد ، به ايشان مراجعه كرده و توضيح مىخواستند ، يا تفصيل و توسعهء بحث را مىطلبيدند .\r\n\r\n","description":"","footnote":"","page_name":" 16 ","page_number":26},
  {"content":"\r\n\r\nدر عهد پيامبر صلّى اللّه عليه و آله و مدتى پس از آن ، علوم قرآن از طريق تلقين و به صورت شفاهى فرا گرفته و روايت مىشد ، تا آن كه سالهايى از وفات پيامبر صلّى اللّه عليه و آله گذشت ، و فتوحات اسلامى گسترش يافت ، و شواهد و قراينى كه همگان را بر علوم قرآنى بيمناك مىگردانيد ، اندك اندك به ظهور پيوست ، و اين دريافت را در اذهان تقويت كرد كه ديگر تلقين و تدريس شفاهى كار ساز نخواهد بود . زيرا ، از يك سوى ، ميان مسلمانان با پيامبر كما بيش فاصله افتاده بود ، و از سوى ديگر ، قوم عرب با ديگر اقوام و ملل درآميخته بودند ، و با شيوه‌هاى مختلف تكلّم و تفكّر آنان آشنا شده بودند ؛ به لحاظ اين تغييرات ، حركتى بسيار جدّى آغاز گرديد ، و مسلمانان آگاه صفوف خود را فشرده‌تر كردند و به ثبت و ضبط علوم قرآنى ، و ايجاد ضمانتهاى متعدّد به منظور نگهدارى و صيانت قرآن كريم از تحريف ، پرداختند . امام على عليه السّلام پيش از ديگر صحابيان رسول خدا صلّى اللّه عليه و آله ضرورت به كارگيرى اين تضمينها را احساس كرده بود ، به همين جهت ، اندكى پس از وفات پيامبر صلّى اللّه عليه و آله بى درنگ به كار گرد آورى قرآن پرداخت . در فهرست ابن نديم « 1 » آمده است كه على عليه السّلام چون وضع مردمان را پس از وفات رسول خدا صلّى اللّه عليه و آله آن چنان مشاهده كرد ، سوگند ياد كرد كه ردا از دوش مبارك نيفكند تا قرآن را جمع كند . سه روز در خانه نشست تا قرآن را به طور كامل جمع كرد ؛ كه به تفصيل در بحث گرد آورى قرآن خواهد آمد .\r\nآنچه اينك در نظر داريم ، همين است كه در پى وفات پيامبر صلّى اللّه عليه و آله ، نگرانى و بيمناكى بر سلامت و صيانت قرآن ، و ضرورت تدارك ضمانتهاى لازم ، در اذهان مسلمانان آگاه نشأت گرفت ، و به حركتها و فعاليتهايى انجاميد كه نتيجهء آن كوششها ، « علوم قرآنى » و ديگر كاوشها و مطالعات در حوزهء قرآن بود . به اين ترتيب ، مقدمات علوم قرآنى ، و پايه‌هاى نخستين آنها ، به دست صحابه و مسلمانان صدر اوّل كه واكنشهاى فاصله گرفتن از عهد پيامبر صلّى اللّه عليه و آله و در آميختن با فرهنگها و مليّتهاى ديگر را دريافته بودند ، طرح ريزى شد .\r\nاساس علم اعراب قرآن ، زير نظر امام على عليه السّلام تأسيس گرديد . آن حضرت ، ابو الاسود دؤلى و شاگرد وى يحيى بن يعمر عدوانى ، دو پيشتاز و بنيانگذار اين دانش و نگرش ، را در جهت اين كوشش و كاوش مأمور گردانيد . ابو الاسود ، نخستين كسى است كه نقط مصحف را\r\n\r\n\r\n","description":"","footnote":"\r\n( 1 ) كتاب الفهرست ، ابن نديم ، ص 30 ، با تصرّف ، چاپ تهران\r\n","page_name":" 17 ","page_number":27},
  {"content":"\r\n\r\nوضع كرد ، يعنى شيوهء اعراب گذارى گردانيدن كلمات با قرار دادن نقطه‌هاى رنگى را ابداع كرد . داستانى كه در اين ارتباط از او روايت كرده‌اند ، از شدت غيرت او نسبت به زبان قرآن حكايت دارد . شنيد كه قاريى مىخواند :  « . . . أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ . . . »  و حرف آخر كلمهء « رسول » را مجرور خواند . اين غلط خواندن قارى ، ابو الاسود دؤلى را به وحشت افكند و گفت : شأن خداوند متعال برتر از آن است كه از رسول خود تبرّى جويد ! و بر آن عزم جزم كرد كه علامتهاى مشخّصى را وضع كند كه مردمان را در قرائت قرآن از خطا باز دارد ، و اجتهاد وى به اينجا رسيد كه علامت فتحه را نقطه‌اى بالاى حرف ، علامت كسره را نقطه‌اى پايين حرف ، و علامت ضمّه را نقطه‌اى ميان حرف مربوط و حرف بعدى ، و علامت سكون را دو نقطه قرار داد . « 1 »\r\n\r\nتشويق به تدبّر در قرآن\r\nدر كتاب عزيز ، و سنّت صحيح ، تعليم و تعلّم قرآن و تدبّر در معانى ، و تفكّر در مقاصد و اهداف آن ، سخت تشويق شده است . خداوند متعال فرمود :  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  « 2 » كه در اين آيهء شريفه ، ادا نكردن حقّ قرآن و كوتاهى كردن در عنايت به قرآن و تدبّر در آن ، به شدّت توبيخ شده است .\r\nدر حديث ابن عباس از پيامبر صلّى اللّه عليه و آله آمده است كه فرمود : « اعربوا القرآن و التمسوا غرائبه » « 3 » .\r\nاز ابو عبد الرحمن سلّمى روايت شده است كه گفت : مقريان از صحابه كه به ما قرائت قرآن مىآموختند ، براى ما باز گفتند كه هر بار 10 آيه از پيامبر فرا مىگرفتند ، و 10 آيهء بعدى را فرا نمىگرفتند تا آنچه علم و عمل در آن آيات وجود داشت بيابند . « 4 »\r\nاز علىّ بن ابى طالب عليه السّلام روايت شده است كه آن حضرت ، جابر بن عبد الله را ياد كرد و او را به دانايى وصف فرمود . مردى به آن حضرت گفت : فدايت شوم ، جابر را به علم و دانايى\r\n\r\n\r\n","description":"","footnote":"\r\n( 1 ) سير اعلام النبلاء ، ذهبى ، 4 ، 81 - 83\r\n( 2 ) محمّد ، 24\r\n( 3 ) بحار الانوار ، 92 / 106\r\n( 4 ) بحار الانوار ، 92 / 106\r\n","page_name":" 18 ","page_number":28},
  {"content":"\r\n\r\nوصف مىكنيد ، حال آن كه شما ، شماييد ؟ فرمود : او تفسير اين سخن خداوند متعال :  « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ . . . . »  « 1 » را مىدانست .\r\nشايد دل انگيزترين سخنى كه در اين زمينه گفته شده ، سخن امام على عليه السّلام باشد كه فرموده است :\r\n« و اعلموا انّ هذا القرآن هو النّاصح الّذى لا يغشّ ، و الهادى الّذى لا يضلّ ، و المحدّث الّذى لا يكذب ، و ما جالس هذا القرآن احد الّاقام عنه بزيادة او نقصان : زيادة فى هدى ، او نقصان من عمى . و اعلموا انّه ليس على احد بعد القرآن من فاقة ، و لا لاحد قبل القرآن من غنى ؛ فاستشفوه من ادوائكم ، و استعينوا به على لأوائكم ، فانّ فيه شفاء من اكبر الدّاء و هو الكفر و النّفاق و الغىّ و الضّلال . فاسئلوا اللّه به و توجّهوا اليه بحبّه ، و لا تسئلوا به خلقه . انّه ما توجّه العباد الى الله تعالى بمثله . . . فانّه ينادى مناد يوم القيامة : الا انّ كلّ حارث مبتلى فى حرثه و عاقبة عمله غير حرثة القرآن .\r\nفكونوا من حرثته و اتباعه و استدلّوه على ربّكم و استنصحوه على انفسكم ، و اتّهموا عليه آراءكم و استغشّوا فيه اهواءكم . . . » « 2 »\r\n« و بدانيد كه اين قرآن اندرزگوى خير خواهى است كه نيرنگ نمىزند ، و راهنمايى است كه گمراه نمىكند ، و سخنگويى است كه دروغ نمىگويد . احدى با اين قرآن همنشينى نكرد ، مگر آن كه از نزد او برخاست ، با افزايش يا با كاهشى : افزايشى در هدايت ، يا كاهشى در نابينايى . و بدانيد كه پس از قرآن احدى را نيازى نماند ، و پيش از قرآن احدى را بىنيازى نباشد . حال كه چنين است ، درمان دردهايتان را از قرآن بخواهيد ، و براى رفع گرفتاريهايتان از قرآن مدد بجوييد ، كه قرآن درمان بزرگترين دردهاست كه كفر و نفاق و كجروى و گمراهى است .\r\nقرآن را در نيايش به درگاه خداوند وسيله قرار دهيد ، و در پرتو دوستى\r\n\r\n\r\n","description":"","footnote":"\r\n( 1 ) قصص / 85\r\n( 2 ) نهج البلاغه ( دكتر صبحى صالح ) ، خ 176\r\n","page_name":" 19 ","page_number":29},
  {"content":"\r\n\r\nقرآن در راه خداوند سلوك كنيد ، و قرآن را واسطهء سؤال از مخلوق نگردانيد ؛ كه بندگان خدا با واسطه‌اى مانند قرآن به خداوند متعال روى نياورده‌اند . . . روز قيامت منادى بانگ برآرد كه : هان اى اهل محشر ! هر كشتكارى امروز گرفتار كشتهء خويش است و فرجام كار خويش ، به جز كشتكاران قرآن . شما نيز از كشتكاران قرآن بشويد و از پيروان آن . قرآن را وسيلهء ارتباط خود و خدايتان قرار دهيد ، و از خير خواهىهاى آن براى خودتان استفاده كنيد . آرا و نظرات خودتان را با قرآن محك بزنيد و آنها را متّهم گردانيد ؛ و دلخواه‌هاى آلودهء خود را با داورى قرآن باز شناسيد . . . .\r\nنيز ، از امير المؤمنين على عليه السّلام روايت شده كه فرموده است :\r\n« الا لا خير فى علم ليس فيه تفهّم ، الا لا خير فى قراءة ليس فيها تدبّر ؛ الا لا خير فى عبادة ليس فيها تفقّه . »\r\n« آگاه باشيد ! خيرى نيست در دانشى كه در آن تفهّم نباشد ؛ آگاه باشيد ! خيرى نيست در قرائتى كه در آن تدبّر نباشد ؛ آگاه باشيد ! خيرى نيست در عبادتى كه در آن تفقّه نباشد » . « 1 »\r\nاز زهرى روايت شده است كه از على بن الحسين عليهما السّلام شنيدم كه مىفرمود :\r\n« آيات القرآن خزائن العلم ، فكلّما فتحت خزانة فينبغى لك ان تنظر فيها » « 2 » .\r\n« آيات قرآن گنجينه‌هاى دانش‌اند ؛ هر گاه گنجينه‌اى را گشودى ، سزد كه در آن بنگرى » .\r\nاحاديث در باب ارزش تدبّر در قرآن ، و پيش راندن مسلمانان به سوى تدبّر در قرآن فراوان است و علّامهء مجلسى قدّس سرّه مجموعهء بزرگى از اين احاديث را گرد آورده است . « 3 »\r\n\r\n\r\n","description":"","footnote":"\r\n( 1 ) بحار الانوار ، 92 / 211\r\n( 2 ) همان ، 92 / 216\r\n( 3 ) همان ، ج / 92 ، چاپ دار احياء التراث العربى\r\n","page_name":" 20 ","page_number":30},
  {"content":"\r\n\r\nطبيعى است كه اسلام چنين موضعى داشته باشد ، و مسلمانان را با تمام توان و به هر وسيلهء ممكن به مطالعهء قرآن و تدبّر در آن ترغيب و تشويق كند ؛ زيرا ، قرآن دليل جاودانهء نبوّت خاتم النبيين صلّى اللّه عليه و آله است ، و قانون اساسى آسمانى براى امّت اسلامى در حوزه‌هاى مختلف زندگى فردى و اجتماعى ، و كتاب هدايت بشر ، كه جهانيان را از تاريكيها به سوى نور رانده است ، و امّتى تشكيل داده و به آن ، مكتب و عقيده عطا كرده ، و به آن عدّه و عدّه بخشيده ، و با مكارم اخلاق ، آن را پرورانيده ، و براى آن امّت بزرگترين تمدّنى را كه تا به امروز انسان شناخته است بنا كرده است .\r\n\r\n","description":"","footnote":"","page_name":" 21 ","page_number":31},
  {"content":"\r\n . \r\n","description":"","footnote":"","page_name":" 22 ","page_number":32},
  {"content":"\r\n\r\n\r\nبخش اول 2 نزول قرآن كريم « 1 »\r\n\r\nنزول قرآن از طريق وحى\r\nپيامبر صلّى اللّه عليه و آله قرآن كريم را از طريق وحى دريافت كرده است ، و با توجّه به اين كه آن حضرت ، وحى الهى را در عالم معنا از جهت بالا ، از خداوند سبحان دريافت مىكند ، مطابق عرف و عادت اهل زبان گفته مىشود : قرآن بر او نازل شده است ، تا همين كاربرد واژهء نزول اشاره‌اى داشته باشد به آن جهت بالا و والايى كه پيامبر صلّى اللّه عليه و آله از طريق وحى با آن ارتباط برقرار كرده و از آن راه ، قرآن كريم را فرا گرفته است .\r\n« وحى » در لغت به معناى « اطّلاع دادن پنهانى » است ، يعنى يك شيوهء نهانى در اطّلاع رسانى . در اصطلاح نيز ، كه واژهء « وحى » بر طريقهء خاصّى كه خداوند متعال از آن راه با رسول خود ارتباط برقرار مىكند اطلاق شده است ، ناظر به پيچيدگى و ظرافت آن ، و ناتوانى ديگران از درك و احساس آن است .\r\nوحى ، يك طريقهء اختصاصى نيست كه تنها خاتم الانبياء از آن راه كلمات الهى را دريافت كرده باشد ، بلكه يك طريقهء عمومى براى ارتباط پيامبران با خدا ، و نزول كتب آسمانى است ، چنان كه خداوند عزّوجل در اين باره به رسول خود فرموده :\r\n\r\n\r\n","description":"","footnote":"\r\n( 1 ) نوشتهء آية الله شهيد صدر - قدّس سرّه\r\n","page_name":" 23 ","page_number":33},
  {"content":"\r\n\r\n « إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ وَ أَوْحَيْنا إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ عِيسى وَ أَيُّوبَ وَ يُونُسَ وَ هارُونَ وَ سُلَيْمانَ . . . »  « 1 » .\r\n\r\nحالات و صور وحى\r\nاز قرآن كريم چنين بر مىآيد كه وحى ، اين ارتباط غيبى نهانى ميان خدا و برگزيدگانش ، سه حالت دارد :\r\nحالت اوّل : خداوند متعال معانى را در قلب پيامبر مىافكند يا در جان او مىدمد ، چنان كه پيامبر احساس مىكند كه آن معانى را از خداوند دريافت كرده است .\r\nحالت دوم : خداوند متعال از آن سوى پرده‌اى با پيامبر سخن مىگويد ، چنان كه خداوند موسى را از آن سوى درخت « 2 » ندا داد ، و موسى نداى خداوند را شنيد .\r\nحالت سوم : همان حالتى است كه هر گاه واژهء « وحى » به طور مطلق گفته شود ، ذهن انسان متديّن معمولا آن معنا را از كلمهء « وحى » و « ايحاء » مىفهمد ، و عبارت است از آن كه فرشتهء وحى كه از جانب خداوند متعال به سوى پيامبرى از پيامبران فرستاده شده است ، آنچه را موظّف شده است به پيامبر القا مىكند ، خواه به صورت ظاهر مردى بر او نازل شده باشد يا با هيأت و صورت فرشتگان . اين آيهء شريفه همهء سه حالت بيان شده را يك جا فراهم آورده است :  ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ  « 3 » .\r\nروايات بر آن دلالت دارند كه آن وحى كه حضرت رسول اكرم صلّى اللّه عليه و آله از طريق آن رسالت ختمى را دريافت كرده و آيات قرآنى را فرا گرفته است ، در بيشتر اوقات ، به واسطهء فرشتهء وحى بوده است ، و در برخى اوقات نيز بدون واسطه و به صورت گفتگو خدا با بنده و رسولش بوده است ، و اين حالت از وحى كه پيامبر بدون واسطه سخن خدا را استماع مىكرده است ، تأثير بسزايى در وجود آن حضرت داشته است . در حديث از امام صادق عليه السّلام روايت شده است ، كه از آن حضرت پرسيدند : آن غشوه‌اى كه پيامبر را مىگرفت ،\r\n\r\n\r\n","description":"","footnote":"\r\n( 1 ) نساء / 163\r\n( 2 ) مقصود از عبارت « از آن سوى درخت » ، اين است كه كلام خدا از درخت و پيرامون آن شنيده شد .\r\n( 3 ) شورى / 51\r\n","page_name":" 24 ","page_number":34},
  {"content":"\r\n\r\nآيا به هنگام فرود آمدن جبرئيل بوده است ؟ فرمود : نه ، بلكه به هنگام گفتگوى خداوند عزّ و جل با او بدون ترجمان و واسطه به آن حالت دچار مىگرديد .\r\n\r\nدوبار نزول قرآن كريم بر پيامبر صلّى اللّه عليه و آله « 1 »\r\nبنا به نظر عده‌اى از دانشمندان ، قرآن كريم دوبار بر پيامبر نازل شده است : يك بار ، به طور يكپارچه و بر سبيل اجمال ، و بار ديگر ، تدريجى و بر سبيل تفصيل ، در طول مدتى كه پيامبر در ميان امّت گذرانيد ، از بعثت تا وفات . معناى نزول قرآن بر سبيل اجمال ، آن است كه معارف الهى و اسرار كبرا كه قرآن در بردارندهء آنهاست بر قلب پيامبر فرود مىآيد تا روح او را سرشار از نور معرفت قرآنى سازد . معناى نزول قرآن بر سبيل تفصيل ، آن است كه قرآن با الفاظ معيّن و آيات پياپى ، بر پيامبر فرود آيد ، كه گاهى با حوادث و وقايع نيز مرتبط است ، و در سراسر دوران رسالت ، با مراحل تحوّل و تطوّر رسالت همراه است . انزال قرآن بر سبيل اجمال ، يك بار بوده است ؛ زيرا ، هدف از آن انزال ، نورانى گردانيدن پيامبر و مجهّز گردانيدن او به رسالتى كه خداوند متعال او را براى حمل و اداى آن آماده ساخته ، بوده است ؛ امّا ، انزال قرآن بر سبيل تفصيل ، تدريجى بوده است ، زيرا ، در آن ، تربيت امّت و نورانى گردانيدن و ورزيده كردن امّت براى پذيرش رسالت جديد منظور بوده ، و نيز ، ثابت قدم گردانيدن پيامبر در مواضع خود و تأييد و تقويت پايگاه او مورد نظر بوده است ، و اين مقاصد نيازمند تدريجى بودن است . در پرتو اين نظريه مبنى بر تعدّد نزول قرآن ، مىتوانيم بفهميم كه چگونه بعضى از آيات كريمهء قرآن ، بويژه بر نزول يك جا و يكپارچهء قرآن در ماه رمضان يا انزال آن در شب قدر دلالت دارند ، مانند اين آيهء شريفه :  شَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ . . .  « 2 » ؛ و اين آيهء شريفه :   إِنَّا أَنْزَلْناهُ فِي لَيْلَةِ الْقَدْرِ   « 3 » ؛ و اين آيهء شريفه :  إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ  « 4 » ؛ كه انزالى كه اين آيات از آن سخن\r\n\r\n\r\n","description":"","footnote":"\r\n( 1 ) نوشتهء آيت الله شهيد صدر قدّس سرّه\r\n( 2 ) بقره / 185\r\n( 3 ) قدر / 1\r\n( 4 ) دخان / 3\r\n","page_name":" 25 ","page_number":35},
  {"content":"\r\n\r\nمىگويند ، آن تنزيل تدريجى نيست كه بيش از دو دهه به طول انجاميده ، بلكه انزال يك باره و يكپارچه است .\r\nهمچنين ، انديشهء تعدّد انزال قرآن به صورتى كه شرح داديم ، براى ما آن دو مرحله را كه قرآن كريم در اين آيهء شريفهء اشاره كرده است ، تفسير مىكند :   كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ   « 1 » كه اين سخن خداوند دو مرحله را براى انزال آسمانى قرآن حكايت مىكند : يكى ، احكام آيات ؛ دوم ، تفصيل آيات ؛ و اين برداشت با انديشهء تعدّد انزال نيز هماهنگ است ، به اين ترتيب كه انزال يك باره بر سبيل اجمال ، همان مرحلهء « احكام » آيات و سور قرآنى است ، و انزال تدريجى بر سبيل تفصيل ، همان مرحلهء بعدى يعنى مرحلهء تفصيل است .\r\n\r\nنزول تدريجى قرآن « 2 »\r\nتنزيل تدريجى قرآن كريم در طول 23 سال بود ، كه عبارت است از مدت زمانى كه پيامبر با امّت خويش گذرانيده است ، از بعثت تا وفات . آن حضرت 40 سال پس از ولادت ، مبعوث به رسالت شد ؛ 13 سال در مكّه اقامت فرمود و در اين سالها همواره قرآن به او وحى شد ؛ آن گاه به مدينه مهاجرت كرد و در آنجا 10 سال بماند ، و قرآن همچنان بر او نازل مىشد و نازل مىشد تا آن كه در سنّ 63 سالگى از عمر شريفش درگذشت . امتياز قرآن نسبت به كتابهاى آسمانى پيش از آن همين انزال تدريجى آن بوده است ، بر خلاف نوع انزال تورات به شكل الواح ، به طور يكپارچه يا در مدّت زمانى محدود . و اين تدريجى بودن نزول قرآن تأثير بسزايى در تحقّق بخشيدن اهداف رسالت و پيروزى دعوت ، و تكوين امّت داشته ؛ چنانچه آيتى از آيات اعجاز در قرآن كريم بوده است . توجه به نكات ذيل مطلب را از هر جهت روشن مىگرداند :\r\n1 . بر پيامبر اكرم و دعوت اسلام طىّ 23 سال ، حالات بسيار گوناگونى گذشته است ؛ چنان كه گاه مسير دعوت دچار محنتها و سختيهايى مىشده ، و گاه پيروزيهايى كسب\r\n\r\n\r\n","description":"","footnote":"\r\n( 1 ) هود / 1\r\n( 2 ) نوشتهء آية اللّه شهيد صدر قدّس سرّه\r\n","page_name":" 26 ","page_number":36},
  {"content":"\r\n\r\nمىكرده و به موفقيتهايى نايل مىشده . اين حالات ضدّ و نقيض ، انسان عادى را درگير مىسازد ؛ و در روحيّه و گفتار او اثر مىگذارد ، و انسان ناخود آگاه تحت تأثير اين عوامل و شرايط و محيط زيست خويش قرار مىگيرد . امّا ، قرآن كه با آن حالات ضعف و قوّت ، در سختى و آسايش ، در شرايط شكست و پيروزى ، على رغم تنزيل تدريجى خود ، در اثناى همين ساليان ، پيوسته در همان خطّ بلند و والاى خويش سير مىكرده ، هيچ گونه رنگى از رنگهاى انفعال و تأثير پذيرى را كه آن حالات گوناگون ايجاب مىكنند ، به خود نگرفته است .\r\nاين ، از جمله مظاهر اعجاز در قرآن است كه برهانى قاطع بر تنزيل قرآن از سوى خداوند علىّ حكيم است ، كه البته از آن انفعالها و تأثير پذيريهاى زمينى در ذات الهى خبر و اثرى نخواهد بود و اگر اين انزال تدريجى قرآن در اوضاع و شرايط متفاوت و حالات گوناگون نمىبود ، چنين برهانى نيز بر اعجاز قرآن وجود نمىداشت . « 1 »\r\n2 . قرآن با تنزيل تدريجىاش ، همواره يك امداد معنوى مستمر براى پيامبر صلّى اللّه عليه و آله بوده است . چنان كه خداوند متعال فرمود :  وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً ، كَذلِكَ لِنُثَبِّتَ بِهِ فُؤادَكَ وَ رَتَّلْناهُ تَرْتِيلًا  « 2 » .\r\nوقتى كه وحى در ارتباط با هر حادثه و رويدادى تازه به تازه مىرسد ، قوت قلب بيشترى مىبخشد ، و فراوانى عنايت خداوند را نسبت به مرسل اليه مىرساند .\r\nاز سوى ديگر ، لازمهء وحى ، فرود آمدن فرشتهء وحى بر پيامبر و تجديد عهد با اوست ، كه اميدوارى او را به پيروزى صد چندان مىگرداند ، و در نتيجه سختيها و دشواريهايى را كه يكى پس از ديگرى ، پى در پى ، بر سر او مىآيند ، به چيزى نمىگيرد .\r\nاز اين رو ، مىبينيم كه قرآن بارها و بارها ، هر گاه كه سختى پيش آمده ، در مقام تسليت پيامبر برآمده و سختيها را در نظر او ناچيز جلوه داده است . گاه ، آن حضرت را با صراحت به صبر و شكيبايى فرمان مىدهد و مىگويد :  وَ اصْبِرْ عَلى ما يَقُولُونَ وَ اهْجُرْهُمْ هَجْراً جَمِيلًا  « 3 » ؛\r\n\r\n\r\n","description":"","footnote":"\r\n( 1 ) در مبحث اعجاز قرآن ، توضيح بيشترى براى اين مطلب خواهيم داشت .\r\n( 2 ) فرقان / 32\r\n( 3 ) مزّمّل / 10\r\n","page_name":" 27 ","page_number":37},
  {"content":"\r\n\r\nگاه ، آن حضرت را از حزن و اندوه باز مىدارد :  وَ لا يَحْزُنْكَ قَوْلُهُمْ إِنَّ الْعِزَّةَ لِلَّهِ جَمِيعاً  « 1 » و سيرهء پيامبران اولوا العزم پيشين را به آن حضرت يادآور مىشود و مىگويد :  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ . . .  « 2 » ؛ گاه در مقام سبك كردن بار فكرى و ذهنى آن حضرت برمىآيد ، و به او خاطر نشان مىسازد كه كافران ، او را آسيب نمىرسانند ، و او را به حساب خودش متّهم به كذب نمىگردانند ؛ بلكه با حق عناد دارند ، چنان كه در هر دور و زمان شيوهء مخالفان و مدّعيان چنين است . همان گونه كه خداوند فرموده است :  قَدْ نَعْلَمُ إِنَّهُ لَيَحْزُنُكَ الَّذِي يَقُولُونَ ، فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ  « 3 » .\r\n3 . قرآن كريم مانند ديگر كتابها نيست كه به منظور آموزش و بحث علمى و نظرى تأليف مىشوند . بلكه اين كتاب ، طرح جامع عمليّات دگرگون سازى انسانهاست ، دگرگونى فراگير و همه جانبه در خرد و جان و خواست او ؛ و هدف اساسى آن ساختن يك امّت است و بناى يك تمدّن ؛ و اين چنين كارى امكان ندارد يك باره روى بدهد ، و طبيعتش چنان است كه بايد يك عمل تدريجى باشد . به همين جهت ، ضرورت داشت كه قرآن كريم به تدريج نازل شود ، تا عمليات سازندگى تمدّن با محكم كارى تمام ، انجام پذيرد ، و سنگهاى بنا يكى پس از ديگرى بر روى هم استوار گردند ، و با بردبارى و خردمندى ، رسوبها و ريشه‌هاى برجاى مانده از جاهليّت را از ميان بردارد .\r\nبر پايهء همين بردبارى و خردمندى در عمليّات دگرگون سازى و سازندگى جامعهء بشرى است كه مىبينيم ، اسلام در مقام بهسازى و درمان بعضى آفات و آسيبهاى ريشه دار فردى و اجتماعى ، حركت تدريجى و مبارزهء مرحله به مرحله را پيشنهاد خود ساخته است ، و با بعضى از اين مفاسد ريشه‌دار فردى و اجتماعى در چندين مرحله مبارزه كرده تا توانسته است آنها را ريشه كن كند ، و آثار آنها را از بين ببرد . داستان تحريم شراب خوارى و حركت تدريجى قرآن در تصريح آشكار بر حرمت آن ، يكى از اين نمونه‌هاست . همچنين است موضع گيرى قرآن در برابر مسائل مختلف اخلاق و جنگ و قانون‌گذارى ، كه اگر قرآن\r\n\r\n\r\n","description":"","footnote":"\r\n( 1 ) يونس / 65\r\n( 2 ) احقاف / 35\r\n( 3 ) انعام / 33\r\n","page_name":" 28 ","page_number":38},
  {"content":"\r\n\r\nيكپارچه و يك باره با تمام احكام و مطالب تازه‌اش نازل مىشد ، مردم از آن مىگريختند ، و قرآن هرگز نمىتوانست آن انقلاب عظيمى را كه در تاريخ بشر به ثبت رسانيده است تحقّق بخشد .\r\n4 . رسالت اسلام با انواع شبهه‌ها ، تهمتها ، بحرانهاى سياسى ، برخوردهاى فرهنگى ، تحريفات و پرسشهاى مختلف از سوى مشركان روياروى بوده است ؛ و پيامبر صلّى اللّه عليه و آله نيازمند آن بوده است كه با هر يك از آن موارد با موضع گيرى مناسب و تفسير و تبيين متناسب ، روبه‌رو شود ؛ و اين هرگز امكان نداشته است مگر آن كه به شكل تدريجى انجام پذيرد . زيرا ، طبيعت اين بحرانها و فعاليتهاى خصمانه ، تدريجى بودن است و درگيرى و كارسازى مداوم و پيوسته را مىطلبد ؛ و شايد سخن خداوند متعال در پايان آيهء مذكور نيز ناظر به همين مطلب بوده باشد :  وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً  « 1 » .\r\n\r\nنزول قرآن كريم به زبان عربى\r\nقرآن كريم به زبان عربى نازل شد و به زبانهاى ديگر نازل نشد . ممكن است ، علّت اين رويداد ، ويژگيهايى باشد كه زبان عربى از ميان ديگر زبانها به آن ويژگيها اختصاص يافته است ، و همين ويژگيها زبان عربى را والاترين و نيرومندترين زبان در زمينهء فراگيرى گسترده‌ترين معانى يا بيان آن معانى گسترده ، گردانيده است . چنان كه بعضى متون موجود به زبان عربى نشانگر اين مطلب است ، يا حاصل مطالعات زبان شناسى و تحليل و مقايسهء ويژگيهاى زبانهاست .\r\nامّا ، نكتهء ديگرى كه مىتوان از قرآن كريم استفاده كرد ، و از تأمل و بررسى در خود اين رويداد نيز مىتواند به دست آيد ، تفسير اين رويداد بر پايهء ارتباط آن با اهداف دگرگون سازى است كه پيش از اين اشاره شد ؛ و اين مطلب البته منافاتى با ارزش والاى زبان عربى و ويژگيهاى بلاغى آن ندارد .\r\nبا وجود آن كه قرآن براى هدايت جهانيان و نشان دادن راه و رسم زندگى سعادتمندانه را به قاطبهء افراد بشر نازل شده ، و لذا به اين قوم يا آن قوم اختصاص ندارد ؛ امّا ، به اعتبار آن كه\r\n\r\n\r\n","description":"","footnote":"\r\n( 1 ) فرقان / 33\r\n","page_name":" 29 ","page_number":39},
  {"content":"\r\n\r\nنخستين جماعت بشرى كه مخاطب قرآن قرار گرفته‌اند ، عرب بوده‌اند ، و قرآن كريم بنا داشته است كه در ميان همين جماعت ، پايگاه اسلام را براى آن حركت جهانىاش بسازد ، چنان كه پيش از اين نيز اشاره كرديم ، مقتضاى اين هدف‌گيرى ، نزول قرآن به زبان عربى بوده است . اگر اين مسئله نبود ، مىتوانستيم ( البتّه خدا داناست ) نزول قرآن به زبان ديگرى را نيز فرض كنيم ، و با اين ترتيب ، نزول قرآن به زبان عربى بيش از هر چيز ديگر ، با اين هدف انقلابى اسلام پيوند پيدا مىكند ، و گر نه ، مىتوان فرض كرد كه هدايت قرآن و مضامين آن مىتوانسته‌اند به هر زبان ديگرى نيز ارائه شوند . امّا ، از آنجا كه ضرورتهاى آن انقلابى كه قرآن تحقّق آن را در جهان بشريّت منظور داشته ، اقتضا مىكرده كه مبدأ اين حركت انقلابى جهانى شبه جزيرهء عربستان باشد ، « 1 » عربى بودن زبان قرآن نيز ضرورت ديگرى بوده است ؛ كه قرآن كريم ، خود به بعض اين عوامل - چنان كه ذيلا خواهد آمد - اشاره نموده و اين رويداد را چنين تفسير كرده است :\r\n\r\nالف ) زبان عربى عامل مؤثرى در پذيرش قرآن از سوى عربهاى آن زمان بوده است\r\nاگر قرآن به زبان ديگرى جز عربى نازل مىشد ، ممكن بود عرب زبانان پذيراى هدايت و نور قرآن نشوند ، و حجاب « من » ، و آن تعصب افراطى كه عربها در دوران جاهليّت با آن خو گرفته بودند ، مانع راهيابىشان به اسلام و قرآن گردد . آيات قرآن خود بيانگر اين مطلب‌اند :\r\n  وَ لَوْ نَزَّلْناهُ عَلى بَعْضِ الْأَعْجَمِينَ . فَقَرَأَهُ عَلَيْهِمْ ما كانُوا بِهِ مُؤْمِنِينَ   « 2 » .\r\n وَ لَوْ جَعَلْناهُ قُرْآناً أَعْجَمِيًّا لَقالُوا لَوْ لا فُصِّلَتْ آياتُهُ ءَ أَعْجَمِيٌّ وَ عَرَبِيٌّ ، قُلْ هُوَ لِلَّذِينَ آمَنُوا هُدىً وَ شِفاءٌ وَ الَّذِينَ لا يُؤْمِنُونَ فِي آذانِهِمْ وَقْرٌ وَ هُوَ عَلَيْهِمْ عَمًى ، أُولئِكَ يُنادَوْنَ مِنْ مَكانٍ بَعِيدٍ  « 3 » .\r\n\r\n\r\n","description":"","footnote":"\r\n( 1 ) در اين بحث ، ناگزيريم كه اين مطلب را بديهى و مسلّم بگيريم . اثبات مطلب بحث ديگرى مىطلبد كه در برخى گفتارهايمان دربارهء بعثت نبوى و اختصاص يافتن شبه جزيرهء عربستان و بخصوص مكّه و مدينه به اين بعثت ، به آن پرداخته‌ايم .\r\n( 2 ) شعراء / 198 - 199\r\n( 3 ) فصّلت / 44\r\n","page_name":" 30 ","page_number":40},
  {"content":"\r\n\r\n\r\nب ) داد و ستد روحى و عاطفى با زبان خود مردم بهتر صورت مىگيرد\r\nداد و ستد روحى و روانى همه جانبه با هدايت و نور و مفاهيم قرآنى ، تنها در صورتى تحقّق مىيابد كه اين كتاب به زبان همان قومى بوده باشد كه مقرّر است آن دگرگونى و انقلاب فرهنگى در آنان ايجاد گردد . زيرا ، برانگيختن عواطف و احساسات تنها از لابه‌لاى گفتگو با اهل هر زبان امكان پذير است . امّا ، مضامين ، با خرد و تفكّر منطقى انسانها داد و ستد برقرار مىكند ، و عواطف و احساسات ، دست كم در ميدان داد و ستد ، بسيار محدود مىشوند و از منطقه تأثير دور مىمانند .\r\nشايد به همين جهت بوده باشد كه سنّت الهى بر آن قرار گرفته است كه براى هر قوم ، پيامبرانى را برگزيند كه به همان زبان قومشان سخن بگويند ، تا حجّت به وسيلهء آن پيامبران بر مردم تمامتر گردد ، و قدرت تأثير پيامبران بيشتر گردد . چنان كه فرمود :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ هُوَ الْعَزِيزُ الْحَكِيمُ  « 1 » ؛  وَ كَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَ مَنْ حَوْلَها وَ تُنْذِرَ يَوْمَ الْجَمْعِ لا رَيْبَ فِيهِ ، فَرِيقٌ فِي الْجَنَّةِ وَ فَرِيقٌ فِي السَّعِيرِ  « 2 » .\r\n\r\nج ) تحدّى تنها به زبان خود مخاطبان امكان دارد\r\nقرآن كريم ، علاوه بر مضامين بلند و والايش ، در بيان و اسلوب نيز اعجاز دارد ، و اين جنبه از اعجاز امكان ندارد تحقّق پيدا كند مگر وقتى كه به زبان قوم مخاطب باشد . زيرا ، تحدّى كه محتواى اعجاز است ، تنها در صورتى پذيرفته و مقبول است ، كه به همان زبانى باشد كه مردم با آن سخن مىگويند ، و گر نه معنا ندارد در برابر كسانى كه به يكى از زبانها سخن مىگويند تحدّى كنيم به اين كه كتابى به زبان ديگرى بياورند :\r\n وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ  « 3 » .\r\n\r\n\r\n","description":"","footnote":"\r\n( 1 ) ابراهيم / 4\r\n( 2 ) شورى / 7\r\n( 3 ) بقره / 23\r\n","page_name":" 31 ","page_number":41},
  {"content":"\r\n\r\n أَمْ يَقُولُونَ افْتَراهُ ، قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ  « 1 » .\r\n أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ  « 2 » تحدّى در اين جنبه از اعجاز قرآن ، از آنجا كه مردم آن دوران در عربستان اهميت خاصى براى بلاغت و بيان قائل بودند ، عاملى بسيار مؤثر بوده ، و تأثير شگرفى در خضوع و خشوع جان و روان آن اعراب در برابر « بلاغت » و « بيان » قرآن داشته است . شايد در نظر آن جاهلان بىسواد ، « مضمون » عبارات نمىتوانست چنان اهميّتى را كه « بيان » داشته است ، دارا باشد ، و شايد به همين جهت ، قرآن را به « شعر » و « سحر » بودن متّهم مىكردند .\r\n\r\nد ) زبان راه رسيدن به يك تصوّر همه جانبه از رسالت است\r\nپيدا كردن يك تصوّر كامل و همه جانبه از ابعاد مضمون و محتواى رسالت ، و ديدن همهء زواياى امر امكان ندارد ، به خصوص در مرحلهء نخستين رسالت ، كه به زبان ديگرى كه براى گفتگو پذيرفته شود ، انجام پذيرد ؛ بويژه ، وقتى كه در نظر بگيريم بسيارى از مضامين قرآنى به افقهاى بسيار دور دست و قضاياى والايى مربوط مىشوند كه تصوّرات ذهنى و افق ديد انسان جاهلى معاصر نزول قرآن به هيچ وجه با آنها سنخيّت ندارد . حال اين ، به خاطر ارتباط آن قضايا با عالم غيب بوده باشد ، يا به خاطر آن كه قرآن مفاهيمى اعتقادى يا اجتماعى يا انسانى را مطرح مىكند ، كه از دايرهء آن نگرش محدود نسبت به انسان كه معمول و رايج است ، بيرون مىباشد .\r\nملاحظه مىكنيم كه قرآن كريم ، گاه به خاطر آن كه يك مفهوم را شرح بدهد ، يا آن را به اذهان آن جاهلان نزديك گرداند ، ناگزير مىشود صورتها و قالبهاى متعدّدى براى بيان آن مفهوم به كار گيرد ، يا آن كه يك صورت كلام را با شيوه‌هاى گوناگون تكرار كند .\r\nدر اين صورت ، به كار گرفتن همان زبان محاورهء رايج براى پديد آوردن يك پايگاه فراگير\r\n\r\n\r\n","description":"","footnote":"\r\n( 1 ) يونس / 38\r\n( 2 ) هود / 13\r\n","page_name":" 32 ","page_number":42},
  {"content":"\r\n\r\nهر چند نسبى براى رسالت و مفاهيم آن ، يك ضرورت است ، تا بتواند مبدأ حركت و انتشار رسالت در ميان امّت‌ها و اقوام ديگر گردد .\r\nشايد ، تأكيد قرآن بر اين مطلب و توصيف خود با عنوان « لسان عربى » به اعتبار اشاره به اهميّت زبان محاورهء رايج در توضيح حقايق و قانع شدن مخاطبان و تأثير روانى بوده باشد :\r\n  وَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ ، وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ . وَ مِنْ قَبْلِهِ كِتابُ مُوسى إِماماً وَ رَحْمَةً وَ هذا كِتابٌ مُصَدِّقٌ لِساناً عَرَبِيًّا لِيُنْذِرَ الَّذِينَ ظَلَمُوا وَ بُشْرى لِلْمُحْسِنِينَ   « 1 » .\r\nآشكار است كه مراد از  الَّذِينَ ظَلَمُوا  در اين آيه مشركان اهل حجازند ، زيرا قرآن كريم از شرك تعبير به « ظلم » مىكند . چنان كه در اين آيهء شريفه آمده است :  يا بُنَيَّ لا تُشْرِكْ بِاللَّهِ إِنَّ الشِّرْكَ لَظُلْمٌ عَظِيمٌ  « 2 » .\r\nهمچنين نكته‌اى كه از اشاره به كتاب موسى و اتّهام به افك فهميده مىشود .\r\nاگر ملاحظه كنيم كه توصيف قرآن با وصف « عربى » تنها در سوره‌هاى مكّى آمده است ، مطلب باز هم روشن‌تر مىشود ، و اين خود تأكيد ديگرى مىشود بر آن نگرشى كه مىگويد مسئلهء دگرگونى و انقلاب در اين رويداد منظور شده است ؛ زيرا ، مرحلهء مكّى مرحلهء تأسيس قاعده است و راه‌اندازى انقلاب و آغاز دگرگونى . اين وصف « لسان عربى » با وصف ديگرى نيز همراه شده ، و آن وصف « مبين » است :\r\n    وَ إِنَّهُ لَتَنْزِيلُ رَبِّ الْعالَمِينَ . نَزَلَ بِهِ الرُّوحُ الْأَمِينُ . عَلى قَلْبِكَ لِتَكُونَ مِنَ الْمُنْذِرِينَ . بِلِسانٍ عَرَبِيٍّ مُبِينٍ     « 3 » همچنان كه در آيات قرآنى متعدّدى قرآن با عنوان « كتاب مبين » و « قرآن مبين » وصف شده است . « 4 »\r\nاين عنوانها ، روشنى بيان و تعبير را در قرآن ، كه به منظور هر چه بيشتر سازگار نمودن .\r\n\r\n\r\n","description":"","footnote":"\r\n( 1 ) احقاف / 11 - 12\r\n( 2 ) لقمان / 13\r\n( 3 ) شعراء / 192 - 195\r\n( 4 ) ر . ك . مائده / 15 ؛ انعام / 59 ؛ يونس / 61 ؛ هود / 6 ؛ يوسف / 1 ؛ شعراء / 2 ؛ نمل / 1 ؛ قصص / 2 ؛ سبأ / 3 ؛ يس / 69 ؛ زخرف / 2 .\r\n","page_name":" 33 ","page_number":43},
  {"content":"\r\n\r\nزبان محاورهء رايج با آن پايگاه دگرگونى و انقلاب عملى كه مىخواهد احداث كند ، صورت مىگيرد ، مورد تأكيد قرار مىدهد .\r\nسرانجام درمىيابيم كه نگرشهاى چهار گانهء پيشين ، همه در يك مسئلهء مهم كه عبارت از هدف دگرگون‌سازى و انقلابى قرآن كريم است ، خلاصه مىشود ؛ و قرآن به موجب اين هدف ، بر تأسيس يك پايگاه به منظور آغاز سير و حركت ، به عنوان يك مركزيّت و يك سنگ زيربنا اهتمام مىورزد ، و آن را محور همهء ديگر اهداف خويش قرار مىدهد .\r\n\r\n","description":"","footnote":"","page_name":" 34 ","page_number":44},
  {"content":"\r\n\r\n\r\nبخش اول 3 اسباب نزول « 1 »\r\n\r\nمعناى سبب نزول\r\nقرآن كريم براى هدايت مردمان ، و روشن كردن انديشه‌ها و تربيت جانها و خردهايشان نازل شد و در عين حال ، راه حلهاى درست را نيز براى دشواريهايى كه پياپى در مراحل مختلف ، در مسير دعوت خود نمايى مىكرد پيشنهاد مىفرمود ؛ به پرسشهاى در خور جواب كه پيامبر صلّى اللّه عليه و آله از مسلمانان و غير مسلمانان دريافت مىكرد ، پاسخ مىداد ؛ بعضى حوادث و وقايع را كه در زندگانى مردمان روى مىداد ، تفسير مىنمود ؛ و ضمن آن ، موضع رسالت را در برابر آن وقايع و حوادث - چنان كه پيش از اين آورديم - روشن مىكرد .\r\nبر اين پايه ، آيات قرآن كريم به دو دسته تقسيم مىشد :\r\nيك دسته ، آياتى بودند كه به خاطر هدايت و تربيت و روشنگرى نازل مىشدند ، بدون آن كه سبب مشخصى ، در عصر وحى و عهد رسالت ، انگيزهء نزول آنها بوده باشد ؛ مانند آياتى كه قيام ساعت و مشاهد قيامت و اوضاع و احوال بهشت و دوزخ و مانند اينها را ترسيم مىكرد . خداوند متعال اين آيات را تنها براى هدايت مردمان نازل مىكرد ، بدون آن كه پاسخ به سؤالى ، يا راه حلّى پيشنهادى براى مشكلى خاص ، يا تفسير رويداد و صحنهء مشخّصى بوده باشد .\r\n\r\n\r\n","description":"","footnote":"\r\n( 1 ) نوشتهء شهيد صدر قدّس سرّه\r\n","page_name":" 35 ","page_number":45},
  {"content":"\r\n\r\nدستهء ديگر ، آياتى بودند كه به خاطر سبب و انگيزه‌اى كه در عصر وحى روى داده ، و نزول قرآن را دربارهء آن اقتضا كرده است ، فرود آمده‌اند ؛ مانند مشكلى كه در برابر پيامبر صلّى اللّه عليه و آله يا در مسير دعوت خود نمايى كرده باشد و راه حل بخواهد ، يا پرسشى كه پاسخ بطلبد ، يا رويدادى كه ناگزير بايد تفسير بشود . اين گونه انگيزه‌ها و سببها را كه نزول قرآن را به دنبال داشتند ، « اسباب نزول » ناميدند . بنابراين ، « اسباب نزول » عبارتند از « پديده‌ها و مسائلى كه در عصر وحى روى داده ، و نزول وحى را دربارهء خود اقتضا كرده‌اند » .\r\nاز جمله ، ساخته شدن مسجد ضرار ، به دست منافقين ، به قصد فتنه انگيزى ؛ كه اين اقدام منافقين به صورت يك مشكل در مسير دعوت اسلام قرار گرفت ، و نزول وحى را دربارهء خود برانگيخت ، و اين آيهء شريفه در آن ارتباط فرود آمد :  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ . . .  « 1 » .\r\nنيز ، پرسش بعضى از اهل كتاب از پيامبر صلّى اللّه عليه و آله مثلا دربارهء « روح » ، كه حكمت الهى اقتضا كرد به آن پرسش در قرآن پاسخ داده شود ، و اين آيهء شريفه نازل شد :  وَ يَسْئَلُونَكَ عَنِ الرُّوحِ ، قُلِ الرُّوحُ مِنْ أَمْرِ رَبِّي ، وَ ما أُوتِيتُمْ مِنَ الْعِلْمِ إِلَّا قَلِيلًا  « 2 » ؛ و به اين ترتيب ، آن پرسش اهل كتاب ، در رديف اسباب نزول جاى گرفت .\r\nنيز ، داستان برخورد بعضى دانشمندان يهود ، كه مشركان مكّه از ايشان پرسيدند : كدام راه يافته‌تريم ؟ محمّد و يارانش ، يا ما ؟ و ايشان از روى تملّق پاسخ دادند : شما راه يافته‌تر از محمّد و يارانش هستيد ؛ با آن كه اوصاف پيامبر صلّى اللّه عليه و آله را كه در كتاب آسمانى خود داشتند با آن حضرت منطبق يافته بودند ، و ميثاقهاى مكرر از آنان گرفته شده بود كه آن اوصاف را كتمان نكنند ، و خود آنان با مسلمانان در اعتقاد به خدا و ايمان به وحى و كتابهاى آسمانى و سراى ديگر وجه اشتراك داشتند . اين رويداد ، بنابر بعضى روايات ، انگيزه‌اى براى نزول اين آيهء شريفه گرديد :  أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا  « 3 » .\r\n\r\n\r\n","description":"","footnote":"\r\n( 1 ) توبه / 107\r\n( 2 ) اسراء / 85\r\n( 3 ) نساء / 51\r\n","page_name":" 36 ","page_number":46},
  {"content":"\r\n\r\nهمچنين ، ميدانهاى نبردى كه مسلمانان آمادهء نبرد شدند و در آن ميدانها گام نهادند ، از قبيل بدر و احد و احزاب و حديبيّه و حنين و تبوك و . . . ؛ اينها ، ماجراهايى هستند كه در عصر وحى اتّفاق افتاده‌اند ، و انگيزهء نزول وحى در شأن خود گرديده‌اند ، و به اين جهت ، از اسباب نزول به حساب آمده‌اند .\r\nدر پرتو آنچه در تعريف اسباب نزول آورديم ، معلوم مىشود كه سرگذشتهاى امّتهاى پيشين كه قرآن كريم به گزارش آنها مىپردازد ، اسباب نزول به شمار نمىآيند ؛ زيرا ، يك سلسله قضاياى تاريخى هستند كه پيش از عهد رسالت روى داده‌اند و در رديف وقايع عهد رسالت نيستند ، تا بتوانند انگيزهء نزول آياتى از قرآن در شأن خود بوده باشند . بنابراين ، زندگى يوسف ، و توطئهء برادران بر ضدّ او ، و رهايى يافتن او ، و چيره شدن يوسف بر آنان را نمىتوانيم سبب نزول سورهء يوسف به شمار آوريم . همچنين ، ديگر مقاطع بيان قرآنى كه سخن از پيامبران پيشين و امّتهايشان به ميان مىآورد ، غالبا در آن دستهء اوّل از آيات قرآن مندرج‌اند كه به صورت ابتدايى نازل شده‌اند ، و با اسباب نزول مشخّصى ارتباط ندارند .\r\n\r\nفوايد شناسايى اسباب نزول\r\nشناسايى اسباب نزول ، تأثير بسزايى در فهم آيات قرآنى و آشنايى با اسرار تعبيرات آيات دارد . زيرا ساختار و شيوهء تعبير يك متن قرآنى كه در ارتباط با سبب مشخّصى نازل شده ، هماهنگ با مقتضيات سبب نزول است . آياتى كه سبب نزول آنها شناخته شده و مشخّص نباشد ، اسرار ساختار و تعبير آن آيات ، همچنان پيچيده مىمانند . مثال اين مطلب ، اين آيهء شريفه است :  إِنَّ الصَّفا وَ الْمَرْوَةَ مِنْ شَعائِرِ اللَّهِ ، فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما . . .  « 1 » . بيان آيه متمركز است بر نفى گناه و حرمت از سعى ميان صفا و مروه ، بدون آن كه تصريحى به وجوب آن داشته باشد . حال ، چرا اين آيهء شريفه به نفى حرمت اكتفا كرده و متعرّض وجوب سعى نشده است ؟\r\nجواب اين سؤال را از طريق روايتى كه در شأن نزول اين آيه رسيده است مىتوان دريافت ، مبنى بر اين كه بعضى از صحابه در سعى بين صفا و مروه احساس گناه مىكردند ، كه\r\n\r\n\r\n","description":"","footnote":"\r\n( 1 ) بقره / 158\r\n","page_name":" 37 ","page_number":47},
  {"content":"\r\n\r\nاين از آيينهاى جاهليّت است ؛ آنگاه اين آيهء شريفه نازل شد و اين طرز تفكّر را از اذهان صحابه زدود و آگهى داد كه صفا و مروه از شعاير الهى هستند ، و سعى بين صفا و مروه از ساخته‌هاى جاهليّت نيست .\r\nنا آشنايى با سبب نزول اين آيه باعث شده است كه بعضى از مفسّران به فهم نادرستى از اين آيه برسند . اينان به آهنگ بيان آيه ، كه نفى گناه است نه تصريح به وجوب ، استناد كرده‌اند و همين آهنگ بيان را دليل بر آن گرفته‌اند كه سعى صفا و مروه واجب نيست ، و تنها يك امر مجاز است ؛ زيرا ، اگر واجب مىبود ، سزاوار آن بود كه اين آيهء شريفه به جاى آن كه تنها به نفى گناه از اين عمل بپردازد ، وجوب آن را تصريح كند . اين مفسّران ، اگر سبب نزول آيه و هدف مشخّصى را كه آيه در جهت تحقّق بخشيدن آن نازل شده است كه عبارت از زدودن احساس گناه از اذهان صحابه بوده است - مىدانستند ، راز اين شيوهء تعبير را درمىيافتند و چرايى جهت‌گيرى بيان آيه را به سوى نفى گناه و پافشارى بر آن باز مىشناختند .\r\n\r\nچند سبب نزول ، براى يك نازلهء قرآنى و بر عكس\r\nگاه اتفاق مىافتد كه چند رويداد در عصر وحى و عهد رسالت روى مىدهد ، كه همهء آنها يك وجه مشترك دارند ، و آن وجه مشترك نزول آيه يا آياتى از قرآن را در شأن خود مىطلبد . مانند آن كه بارها به پيامبر مراجعه كنند و براى مشكل واحدى راه حل بجويند . در چنين حالتى كه هر يك از آن پرسشها ، جداگانه اقتضاى نزول پاسخ وحيانى آن پرسش را دارد ، مىگويند : اسباب نزول متعدّدند ، امّا « منزل » يا نازلهء قرآنى واحد است .\r\nاز اين قبيل است ، روايتى كه مىگويد از پيامبر صلّى اللّه عليه و آله دو مرتبه پرسيدند : كسى كه مردى را در كنار همسرش دريابد ، چه بايد بكند ؟ اين سؤال را نخستين بار عاصم بن عدىّ ، و براى بار دوم عويمر در محضر رسول خدا صلّى اللّه عليه و آله مطرح كردند . براى بار سوم نيز هلال بن اميّة در محضر پيامبر اكرم صلّى اللّه عليه و آله به همسرش نسبت رابطهء نامشروع با شريك بن سمحاء داد . اينها سببهاى متعدّد بودند كه همگى نزول وحى را در جهت توضيح موضع‌گيرى مرد در برابر همسرش ، وقتى كه از خيانت او مطّلع گردد ، خواهان بودند ؛ و مىخواستند بدانند كه آيا براى مرد جايز است به همسرش نسبت زناكارى دهد ، و بدون شاهد او را متّهم گرداند ، يا حقّ چنين كارى\r\n\r\n","description":"","footnote":"","page_name":" 38 ","page_number":48},
  {"content":"\r\n\r\nرا جز با وجود شاهد ندارد ؛ و اگر بدون شاهد به همسرش نسبت زنا بدهد ، آيا حدّ قذف بر او جارى مىكنند ، همانطور كه اگر ديگرى به آن زن نسبت زنا بدهد ؟ در اين ارتباط ، اين آيهء شريفه نازل شد :  وَ الَّذِينَ يَرْمُونَ أَزْواجَهُمْ وَ لَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ  « 1 » .\r\nملاحظه كرديد كه بار ديگر « سبب نزول » متعّدد بود ، امّا « منزل » واحد .\r\nدر حالت تعدّد سبب نزول ، گاه فاصلهء زمانى طولانى ميان يك سبب تا سبب ديگر وجود دارد . در نتيجه ، سبب اوّل عملا به نزول آيه منجر مىگردد ، آن گاه زمانى كه سبب دوم پس از مدتى پديد مىآيد ، دوباره آيه نازل مىشود ؛ و در اين گونه موارد ، هم سبب متعدّد است و هم نزول متعدّد است ؛ هر چند نازلهء قرآنى يا منزل ، در هر دو مرتبه ، واحد است .\r\nمىگويند : سورهء اخلاص از همين قبيل است ، و دو مرتبه نازل شده : مرتبهء اوّل ، در مكّه ، در پاسخ مشركان مكّه ؛ و در مرتبهء دوم ، در مدينه ، در پاسخ اهل كتاب كه پيامبر صلّى اللّه عليه و آله پس از مهاجرت ، همسايهء آنان شده بود .\r\nهمانطور كه سبب مىتواند متعدّد باشد و منزل واحد ، همچنين ، گاه مىشود كه سبب واحد است و منزل متعدّد . از امّ سلمه روايت شده است كه به پيامبر صلّى اللّه عليه و آله عرض كرد :\r\nيا رسول اللّه ، به گوشم نخورده است كه خداوند از مهاجرت زنان يادى كرده باشد ؟ اين آيهء شريفه نازل شد :  فَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ ، فَالَّذِينَ هاجَرُوا وَ أُخْرِجُوا مِنْ دِيارِهِمْ وَ أُوذُوا فِي سَبِيلِي وَ قاتَلُوا وَ قُتِلُوا لَأُكَفِّرَنَّ عَنْهُمْ سَيِّئاتِهِمْ وَ لَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهارُ ، ثَواباً مِنْ عِنْدِ اللَّهِ ، وَ اللَّهُ عِنْدَهُ حُسْنُ الثَّوابِ  « 2 » . و نيز اين آيهء شريفه نازل شد :  إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ . . .  « 3 » .\r\n\r\n\r\n","description":"","footnote":"\r\n( 1 ) نور / 6\r\n( 2 ) آل عمران / 195\r\n( 3 ) احزاب / 35\r\n","page_name":" 39 ","page_number":49},
  {"content":"\r\n\r\nاين دو آيه ، جداگانه ، بر اثر سبب واحد نازل شده‌اند : يكى در سورهء آل عمران جاى گرفته ، و ديگرى در سورهء احزاب ، و با اين ترتيب ، سبب نزول واحد است ، كه همان گفتگوى امّ سلمه با پيامبر صلّى اللّه عليه و آله باشد ، و منزل متعدّد .\r\nبر اين پايه ، وقتى مشاهده مىكنيم دو روايت از روايات اسباب نزول ، هر يك سببى براى نزول يك آيهء واحد ياد آور مىشود كه با سببى كه روايت ديگر براى نزول همان آيه ياد مىكند مغايرت دارد ، نبايد شتابزده حكم به تعارض آن دو روايت كنيم ، يا آن كه اگر دو روايت حكايت از يك سبب واحد دارند ؛ امّا ، اين يك خبر از نزول يك آيه بر اثر آن سبب مىدهد و آن يك خبر از نزول آيهء ديگرى بر اثر همان سبب مىدهد ؛ در همهء اين موارد ، مىتوان اختلاف دو روايت ، و جمع ميان آن دو را بر اساس امكان تعدّد سبب نزول براى يك آيهء واحد ، يا تعدّد آيات نازله بر اثر سبب واحد ، فهميد ، و تعارضى ميان آنها نديد .\r\n\r\nعموم لفظ معتبر است نه خصوص سبب\r\nهر گاه آيه‌اى بر اثر يك سبب خاص نازل شود ، و لفظ آن آيه عام باشد ، عموم لفظ معتبر خواهد بود نه خصوص سبب ؛ بنابراين ، حكم آيه با مدلول آن در حوزهء آن سبب خاص يا آن واقعه‌اى كه آيه در ارتباط با آن نازل شده است ، مقيّد نمىگردد ، بلكه به عموم لفظ آيه عمل مىشود . زيرا ، سبب نزول نقش اشاره را ايفا مىكند ، نه نقش تخصيص را . عادت قرآن همه جا بر اين است كه بعضى احكام و تعليمات و ارشادات خود را به دنبال وقايع و حوادثى كه در زندگانى مردمان روى مىدهد و حكم و تعليمى را از سوى خداوند مىطلبد ، نازل گرداند ، تا بيان قرآنى در نظر مسلمانان مؤثّرتر و مهمتر جلوه كند ، هر چند كه مضمون آن عموم و شمول دارد . مثلا ، آيهء « لعان » يك حكم شرعى عام را براى هر مردى كه همسرش را به خيانت در زناشويى متّهم گرداند ، تشريع مىكند ، هر چند در شأن هلال بن اميّة نازل شده است ، و آيهء « ظهار » حكم ظهار را به طور عموم بيان مىكند ، هر چند نزول آيه در ارتباط با سلمة بن صخر بوده است .\r\nبر همين پايه ، علماى اصول اتّفاق نظر دارند بر اين كه عموم نصّ قرآنى و شمول لفظ آن مأخذ فتواى فقهى است ، و سبب نزول ، تنها يك انگيزه براى نزول آن حكم عام است و آن را\r\n\r\n","description":"","footnote":"","page_name":" 40 ","page_number":50},
  {"content":"\r\n\r\nدر آن زمينهء خاص محدود نمىكند . زيرا ، مجرّد اين كه حكم لعان به دنبال داستان هلال بن اميّة - مثلا - نازل شده باشد ، مطلقا دليل بر آن نخواهد بود كه حكم لعان به او اختصاص دارد . لذا اين تتابع ، به عموم لفظ و شمول نصّ قرآنى بر ديگر مردان و همسرانشان خدشه‌اى وارد نمىسازد .\r\nاز امامان اهل بيت عليهم السّلام نيز نصوصى در دست است كه اين ديدگاه اصولى را تأييد و تقويت مىكند . در تفسير عيّاشى از امام محمّد باقر عليه السّلام روايت شده است كه فرمود : « . . . قرآن زنده‌اى است كه نمىميرد . آيهء قرآن نيز زنده‌اى است كه نمىميرد . بنابراين ، اگر چنين باشد كه آيه‌اى دربارهء قومى نازل شود و با مردن آن قوم ، آيهء قرآن نيز بميرد ، هرگز درست نيست . بلكه آيهء قرآن همان گونه كه دربارهء گذشتگان جارى بود ، دربارهء باز ماندگان نيز جارى خواهد بود » « 1 » .\r\nاز امام جعفر صادق عليه السّلام نيز روايت شده است كه فرمود :\r\n« قرآن زنده مىباشد و نمرده است ، و به مانند شب و روز و ماه و خورشيد گردش و سير و حركت دارد ، و بر آخر ما همان گونه جارى است كه بر اوّل ما » « 2 » ؛ « . . . بنابراين ، مبادا از آن كسان باشى كه به هر چيز كه مىرسى بگويى دربارهء يك چيز واحد است » « 3 » .\r\n\r\n\r\n","description":"","footnote":"\r\n( 1 ) تفسير عيّاشى ، ج 2 ، ص 203\r\n( 2 ) همان\r\n( 3 ) كافى ، ج 2 ، ص 156 ، ح 28 .\r\n","page_name":" 41 ","page_number":51},
  {"content":"\r\n . \r\n","description":"","footnote":"","page_name":" 42 ","page_number":52},
  {"content":"\r\n\r\n\r\nبخش اول 4 هدف از نزول قرآن « 1 »\r\n\r\nاهميّت موضوع\r\nپيش از ورود در تحقيق اصل موضوع ، بهتر است به اهميّت تحقيق در اين موضوع بپردازيم . در اين ارتباط ، مىتوان به اختصار به نكات زير اشاره كرد :\r\n1 . فهم قرآن كريم تحت تأثير مجموعه‌اى از مسائل است ، از اين قبيل كه نگرش مفسّر در تفسير آيات قرآنى بايد اسلامى باشد ؛ قرآن را بايد وحى الهى بدانيم نه يك دستاورد بشرى ؛ محيط و شرايط نزول آيات قرآن كريم را بايد باز شناسيم ؛ اسباب نزول آيات را كه قدر متيقّن از مصداق را در مفاهيم آيات قرآنى به ما نشان مىدهند ، بايد بدانيم .\r\nيكى از مهمترين مسايلى كه در فهم قرآن كريم مؤثّرند ، شناخت هدف از نزول قرآن است ؛ زيرا ، هدف از نزول قرآن طبيعتا سايهء خود را بر معناى قرآن مىافكند ، تا آنجا كه يكى از قراين عامّ و منفصل است كه نص قرآنى را در بر مىگيرد .\r\nوقتى قرآن كريم از خود چنين سخن مىگويد كه  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  « 2 » ، معناى تركيب « كل شىء » را در اينجا مىتوانيم در پرتو شناخت هدف از نزول قرآن دريابيم . بنابراين ، مراد از تبيان كل شىء بودن قرآن ، بيان فراگير\r\n\r\n\r\n","description":"","footnote":"\r\n( 1 ) اين فصل را ما از كتاب خود . « هدف از نزول قرآن » تلخيص كرده‌ايم .\r\n( 2 ) نحل / 89\r\n","page_name":" 43 ","page_number":53},
  {"content":"\r\n\r\nقرآن نسبت به آن هدف شناخته شده از نزول قرآن خواهد بود ، و همچنين در موارد ديگر .\r\n2 . شناخت هدف از نزول آيات و سور قرآنى ، سهم بسزايى در تفسير مجموعه‌اى از ظواهر قرآنى خواهد داشت . چنان كه گاه تفسير يك گفتار قرآنى تحت تأثير اختلاف در بازشناسى و تبيين هدف قرآنى آن گفتار ، متفاوت مىگردد . مثلا ، تكرار داستانهاى قرآنى را در قرآن بعضى از مفسّران با ديدگاه بلاغى توجيه مىكنند ، در صورتى كه چه بسا تفسير صحيح آن است كه بر پايهء تربيتى توجيه شود .\r\n3 . قرآن كريم از تقدّس و توجّه وافرى در ميان مسلمانان برخوردار است ، به اعتبار آن كه وحى الهى است و باطل نه از روبه‌رو و نه از پشت سر به آن راه ندارد ، و نيز به اعتبار آن كه تركيب و ساختار و مضمون اين وحى ، همه الهى است . بنابراين ، همهء مسلمانان بايد پيوسته در حال انس با قرآن باشند ، همچنان كه در دورانهاى مختلف تاريخ اسلامى چنين بوده‌اند ؛ هر چند ، اين انس و الفت و مجالست و معاشرت با قرآن سطوح متفاوتى داشته باشد .\r\nتشخيص هدف از نزول قرآن ، تأثير بسزايى در تعيين شكل و چگونگى اين اهتمام و احترام به قرآن كريم و سطح و محتواى آن دارد . زيرا ، اهتمام نسبت به قرآن و دمسازى با آن ، گاه در سطح حفظ متن قرآن و سلامت تركيبات آن ؛ گاه ، در سطح اهتمام به مضمون و محتواى قرآن و فهم آن ؛ و گاه ، در سطح بازشناسى خطوط اصلى هدايت قرآن كريم و حقايق علمى و تاريخى و اجتماعى و ديگر معارفى است كه قرآن در بردارد . گاه نيز در سطح مطرح كردن قرآن به عنوان يك شعار اسلامى است كه مسلمانان وجههء خود را با آن بيارايند ، و صبح و شام در رسانه‌هاى گروهى يا در مراسم و محافل يا در مجالس مذهبى زمزمه كنند .\r\nمهمتر از همهء اين رويكردها ، آن است كه انس با قرآن ، و اهتمام به قرآن ، در سطح تحقّق بخشيدن به هدف حقيقى از نزول آيات و سور قرآنى باشد ، كه در آن صورت ، انس و اهتمام عمقى و روحى و حقيقى را شكل خواهد داد ، و در عين حال ، ديگر سطوح مختلف انس با قرآن را ، كه به منزلهء مقدّمه يا طريقهء وصول به اين هدف بوده‌اند ، تحت پوشش خواهد گرفت .\r\n\r\n","description":"","footnote":"","page_name":" 44 ","page_number":54},
  {"content":"\r\n\r\n\r\nقرآن و تشخيص هدف از نزول آن\r\nشايد بهتر آن باشد كه براى بازشناسى هدف از نزول قرآن به خود قرآن مراجعه كنيم و آن دسته از آيات قرآنى را كه هدف از نزول قرآن را تبيين كرده‌اند ، از نظر بگذرانيم .\r\nوقتى به اين منظور به قرآن كريم مراجعه مىكنيم ، مجموعهء بزرگى از آيات و عبارات قرآنى را مىيابيم كه مىتوانند هدف از نزول قرآن را براى ما روشن كنند . امّا ، اين آيات به نظر مىرسند كه گويى از اهداف متعدّد و مختلف سخن مىگويند . نخست ، به نمونه‌هايى از اين آيات ، و رويكردهاى متعدد آنها اشاره مىكنيم ، آن گاه از راه مقايسهء آيات و تعبيرات قرآنى ، هدف اساسى و محورى از نزول قرآن را در مىيابيم :\r\n1 . انذار و پندآموزى :\r\n . . . وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ . . .  « 1 » .\r\n2 . امثال و عبرت :\r\n وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ . . .  « 2 » .\r\n وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ . . .  « 3 » .\r\n3 . اقامهء حجّت و برهان و معجزه :\r\n  وَ هذا كِتابٌ أَنْزَلْناهُ مُبارَكٌ فَاتَّبِعُوهُ وَ اتَّقُوا لَعَلَّكُمْ تُرْحَمُونَ . أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَ إِنْ كُنَّا عَنْ دِراسَتِهِمْ لَغافِلِينَ   « 4 » .\r\n يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَ أَنْزَلْنا إِلَيْكُمْ نُوراً مُبِيناً  « 5 » .\r\n4 . قانون اساسى ، شريعت و تفصيل احكام :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  « 6 » .\r\n5 . قضاوت و داورى و جدا سازى حق از باطل :\r\n\r\n\r\n","description":"","footnote":"\r\n( 1 ) انعام / 19\r\n( 2 ) اسراء / 89\r\n( 3 ) زمر / 27\r\n( 4 ) انعام / 155 - 156\r\n( 5 ) نساء / 174\r\n( 6 ) نحل / 89\r\n","page_name":" 45 ","page_number":55},
  {"content":"\r\n\r\n وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ وَ هُدىً وَ رَحْمَةً لِقَوْمٍ يُؤْمِنُونَ  « 1 » .\r\n6 . در جاهاى ديگر مىيابيم كه هدف از نزول قرآن ، تصديق رسالتهاى پيشين و امضا و تصحيح آنها و مراقبت از آنهاست ؛ به عبارت ديگر قرآن يك نقش تصحيحى - تكميلى دارد :\r\n وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ ، فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ ، لِكُلٍّ جَعَلْنا مِنْكُمْ شِرْعَةً وَ مِنْهاجاً ، وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ لِيَبْلُوَكُمْ فِي ما آتاكُمْ ، فَاسْتَبِقُوا الْخَيْراتِ ، إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيهِ تَخْتَلِفُونَ  « 2 » .\r\nبا وجود آن كه اين اهداف - كه به آنها اشاره شد - متداخل‌اند ، و در يكديگر تأثير متقابل دارند ، و همه با هم به گونه‌اى پيوند خورده‌اند ؛ وقتى با اين آيات رو به رو مىشويم ، و مىخواهيم پديدهء آسمانى قرآن را تعريف و تفسير كنيم ، و در جهت تشخيص هدف اساسى از نزول آن ، كوشش كنيم ، متعدّد به نظر مىآيند ، به گونه‌اى كه چنين مىفهميم كه قرآن كريم براى تحقّق بخشيدن به منظورها و اهداف متعدّدى آمده است و آن اهداف و مقاصد بر آيات و سور قرآنى و مضامين آنها توزيع شده‌اند .\r\nبراى آن كه در جهت مشخّص كردن محور تحقيق روشن‌تر بشويم ، ناگزير بايد پرسش را اين گونه مطرح كنيم : آن هدف اساسى كه اين پديدهء آسمانى [ يعنى قرآن كريم 
  ] در جهت تحقّق آن ، از طريق آثار وجودى خود [ براى تحقق آن 
  ] كوشاست ( به گونه‌اى كه بتوان گفت جميع آيات قرآن - صرف نظر از مضمون و محتوا و ساختارشان - مفسّر آن هدف‌اند ) كدام است ؟\r\nاز لابه‌لاى بررسى اهداف پيشين و مقايسهء آنها ، مىتوانيم يك نتيجهء روشن براى پاسخ به اين پرسش بيابيم . زيرا ، مشاهده مىكنيم كه قرآن كريم ، از نزول و حضور خود ، تحقّق بخشيدن به يك هدف واحد اساسى را نشانه گرفته است ، كه داراى سه بعد است ، و ديگر اهداف ، هر يك به گونه‌اى در تحقّق بخشيدن به اين هدف محورى سهيم‌اند . حتّى گاه قرآن\r\n\r\n\r\n","description":"","footnote":"\r\n( 1 ) نحل / 64\r\n( 2 ) مائده / 48\r\n","page_name":" 46 ","page_number":56},
  {"content":"\r\n\r\nكريم ، خود به همبستگى و پيوستگى ميان اين هدف اساسى و ديگر اهداف اشاره كرده است ، چنان كه در مباحث آينده ملاحظه خواهيم كرد .\r\nاين هدف اساسى عبارت است از ايجاد يك دگرگونى اجتماعى ريشه‌اى در جهان انسانيت از طريق راهنمايى و برنامه‌ريزى براى آن ، و تأسيس يك پايگاه انقلابى كه با اين برنامه شكل گرفته ، و به اين برنامه پايبند بوده ، و بر پايهء اين برنامه دگرگون شده باشد .\r\n\r\nابعاد هدف اساسى از نزول قرآن\r\n\r\nالف ) تحول بنيادين و ريشه‌اى ( انقلاب )\r\nبعد اوّل ، دگرگونى ريشه‌اى است كه به زبان روز ، از آن به « انقلاب » تعبير مىكنند ، و قرآن از آن به راه كار « بيرون كردن از ظلمات و پيش بردن به سوى نور » تعبير مىكند :\r\n-  . . . يُخْرِجُهُمْ مِنَ الظُّلُماتِ إِلَى النُّورِ . . .  « 1 » بر اساس قاعدهء  . . . إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ . . .  « 2 » .\r\n-  ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ . . .  « 3 » .\r\nقرآن كريم [ در اشاره 
  ] به اين بعد اول ، در آيات متعدّدى كه در بر دارندهء هدف اصلى از نزول قرآن است ، يا دربردارندهء هدف اصلى از رسالت و وظيفهء پيامبر صلّى اللّه عليه و آله است ، اشاره كرده است :\r\n-   . . . قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ . يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ   « 4 » .\r\n-   الر كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ   « 5 » .\r\n\r\n\r\n","description":"","footnote":"\r\n( 1 ) بقره / 257\r\n( 2 ) رعد / 11\r\n( 3 ) انفال / 53\r\n( 4 ) مائده / 15 - 16\r\n( 5 ) ابراهيم / 1\r\n","page_name":" 47 ","page_number":57},
  {"content":"\r\n\r\n هُوَ الَّذِي يُنَزِّلُ عَلى عَبْدِهِ آياتٍ بَيِّناتٍ لِيُخْرِجَكُمْ مِنَ الظُّلُماتِ إِلَى النُّورِ وَ إِنَّ اللَّهَ بِكُمْ لَرَؤُفٌ رَحِيمٌ  « 1 » .\r\nدر اين آيات ، قرآن كريم اشاره دارد به اين كه فرايند تحول ريشه‌اى كه به عبارت ديگر ، فرايند خروج از يك قطب به قطب مقابل ( از نور به ظلمات ) است ، نه تنها يكى از اهدافى مىباشد كه قرآن در كار تحقّق بخشيدن آن بوده ، و جزئى از تعريف قرآن است ، چنان كه در آيهء اوّل مطرح شده ؛ بلكه هدف از اصل نزول قرآن مىباشد ، همچنان كه در آيهء دوم و آيهء سوم [ نيز 
  ] بيان شده است .\r\nاين مطلب را ، بيان ديگرى كه در قرآن كريم در وصف خداوند سبحان ، با عنوان « نور السّموات و الارض » آمده است ، تأكيد مىكند ، به اين معنا كه اين نور همان خداوند سبحان است ؛ بنابراين ، هدف از نزول قرآن دگرگون كردن انسان است ، به گونه‌اى كه با خداوند متعال پيوند برقرار كند :\r\n اللَّهُ نُورُ السَّماواتِ وَ الْأَرْضِ ، مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ ، نُورٌ عَلى نُورٍ ، يَهْدِي اللَّهُ لِنُورِهِ مَنْ يَشاءُ ، وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ  « 2 » .\r\nاز جمله نكاتى كه روشن مىكند ، فرايند دگرگون سازى ريشه‌اى و اخراج از ظلمات به نور ، هدف اساسى مىباشد ، مطلبى است كه در قرآن كريم اشاره شده ، مبنى بر اين كه اين فرايند از هر دو سوى مطلب به گرايشها و وابستگيهاى انسانهاى مؤمن و كافر به دو قطب « الله » و « طاغوت » ، در زمينه‌هاى مختلف زندگانى ، و كوششها و دستاوردهاى تكاپويشان مربوط مىشود :\r\n الَّذِينَ آمَنُوا يُقاتِلُونَ فِي سَبِيلِ اللَّهِ وَ الَّذِينَ كَفَرُوا يُقاتِلُونَ فِي سَبِيلِ الطَّاغُوتِ ، فَقاتِلُوا أَوْلِياءَ الشَّيْطانِ ، إِنَّ كَيْدَ الشَّيْطانِ كانَ ضَعِيفاً  « 3 » .\r\n\r\n\r\n","description":"","footnote":"\r\n( 1 ) حديد / 9\r\n( 2 ) نور / 35\r\n( 3 ) نساء / 76\r\n","page_name":" 48 ","page_number":58},
  {"content":"\r\n\r\n  وَ الَّذِينَ اجْتَنَبُوا الطَّاغُوتَ أَنْ يَعْبُدُوها وَ أَنابُوا إِلَى اللَّهِ ، لَهُمُ الْبُشْرى فَبَشِّرْ عِبادِ . الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ ، أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ   « 1 » .\r\nهمچنين در قرآن كريم آمده است كه هدف اساسى كه مسئوليت تحقّق بخشيدن آن بر عهدهء پيامبران است ، تحقّق بخشيدن اين هدف است :\r\n وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ فَمِنْهُمْ مَنْ هَدَى اللَّهُ وَ مِنْهُمْ مَنْ حَقَّتْ عَلَيْهِ الضَّلالَةُ ، فَسِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُكَذِّبِينَ  « 2 » .\r\nمطلب از اين قرار است ؛ زيرا ، ولاى الهى يعنى خروج از ظلمات به نور ، و ولاى طاغوت يعنى خروج از نور به ظلمات ؛ و سرنوشت دوزخى و بهشتى تنها بر اساس اين ولا است :\r\n اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ ، وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ ، أُولئِكَ أَصْحابُ النَّارِ هُمْ فِيها خالِدُونَ  « 3 » .\r\nشايد تعبير از نور به صورت مفرد ، و تعبير از ظلمات به صورت جمع ، اشاره به اين مطلب باشد كه راه خدا يكى است ، و راه به سوى طاغوت ، شكلهاى متعدّد به خود مىگيرد ؛ خداوند واحد و احد است ، و طاغوت متعدّد . « 4 »\r\n\r\nفراگيرى عمليّات دگرگونى اجتماعى\r\nقرآن كريم به ابعاد فراگيرى اين عمليات دگرگون سازى اشاره كرده است ، به گونه‌اى كه براى ما تصويرى از اعماق و ريشه‌هايى كه اين عمليّات دگرگون سازى  يُخْرِجُهُمْ مِنَ الظُّلُماتِ إِلَى النُّورِ  به آن دست مىيابد ، ترسيم مىكند ؛ آنجا كه دربارهء وظيفهء پيامبر اكرم ، حضرت محمّد صلّى اللّه عليه و آله در برابر اهل كتاب سخن مىگويد :\r\n\r\n\r\n","description":"","footnote":"\r\n( 1 ) زمر / 17 - 18\r\n( 2 ) نحل / 36\r\n( 3 ) بقره / 257\r\n( 4 ) اين معنا در اين آيه قرآن به خوبى مورد اشاره قرار گرفته است . آنجا كه حضرت يوسف به مخاطبان خويش مىفرمايد : يا صاحبى السّجن ءارباب متفرّقون خير ام اللّه الواحد القهّار ( يوسف / 39 ) ويراستار .\r\n","page_name":" 49 ","page_number":59},
  {"content":"\r\n\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ ، يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ ، فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ  « 1 » .\r\nهمچنين ، وقتى از وظيفهء پيامبر در برابر مردمان امّى سخن به ميان مىآورد :\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ  « 2 » .\r\n\r\nپيامبران اولوا العزم و مأموريت دگرگون سازى اجتماعى\r\nشايد همين بعد از مأموريت و رسالت باشد كه پيامبران اولوا العزم را از پيامبران ديگر متمايز مىگرداند . چه بسا مقصود از تلاوت آيات در عبارت  يَتْلُوا عَلَيْهِمْ آياتِهِ  نيز [ اشاره به 
  ] همين بعد از نهضت دگرگون سازى باشد . و نيز ، چه بسا آيه‌اى كه در سورهء ابراهيم عليه السّلام دربارهء موسى عليه السّلام آمده است ، اشاره به اين حقيقت داشته باشد :  وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ ، إِنَّ فِي ذلِكَ لَآياتٍ لِكُلِّ صَبَّارٍ شَكُورٍ  « 3 » . بويژه اگر در نظر آوريم كه اين آيه در سياق سخن خداوند :   الر ؛ كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ   آمده است ، و مقصود از اين دو آيه - جمعا - مقايسهء كار اصلى پيامبر صلّى اللّه عليه و آله در بيان خود قرآن - با كار دگرگون سازى اجتماعى موسى عليه السّلام است .\r\n\r\nب ) برنامهء صحيح براى اين انقلاب\r\nاين دگرگونى ريشه‌اى ، طبعا ، به يك برنامهء صحيح و يك روش مستقيم نياز دارد كه بعد دوم هدف را مشخص سازد ، اين برنامه در كتاب و حكمت شكل مىگيرد :  وَ يُعَلِّمُهُمُ الْكِتابَ وَ الْحِكْمَةَ  ؛ « كتاب » كه نمايندهء شريعت و دين است ؛ و « حكمت » كه نمايندهء دانش و شناخت است ؛ دانش و شناخت نسبت به حقايق عالم وجود ؛ قانونها و سنّتهايى كه بر جهان آفرينش حاكم‌اند ؛ سنّتهايى كه بر تاريخ زندگى و حركت و تحوّل بشر حاكم‌اند ؛ و هر آنچه در\r\n\r\n\r\n","description":"","footnote":"\r\n( 1 ) اعراف / 157\r\n( 2 ) جمعه / 2\r\n( 3 ) ابراهيم / 5\r\n","page_name":" 50 ","page_number":60},
  {"content":"\r\n\r\nسعادت و شقاوت انسان تأثير دارد .\r\nقرآن آمده است تا اين راه و روش را نشان بدهد . قرآن برنامهء جامعى مىباشد كه همهء روابط عمومى حاكم بر جهان آفرينش را كه انسان محور اساسى آن است ، مشخّص مىسازد ؛ و به همهء زواياى زندگى انسان و تفاصيل آن مىپردازد ؛ در برابر همهء مسايل موضع مىگيرد ؛ هيچ گونه انحصارى را در نظر نمىگيرد ، و رهبرى مسير زندگى امروز و فرداى انسانها را بر عهده مىگيرد :\r\n إِنَّ هذَا الْقُرْآنَ يَهْدِي لِلَّتِي هِيَ أَقْوَمُ وَ يُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً  « 1 » .\r\n وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً  « 2 » .\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  « 3 » .\r\nاين برنامهء صحيح و جامع ، همان است كه قرآن كريم در مواضع متعدّدى از آن به « صراط مستقيم » تعبير فرموده ؛ همان راه رسيدن به كمال انسانى ، كه تمام نعمت براى بشريت است ، و منتهاى خواسته‌ها و آرزوهايش :\r\n  اهْدِنَا الصِّراطَ الْمُسْتَقِيمَ . صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ   « 4 » .\r\n قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ  « 5 » .\r\n  إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ ، شاكِراً لِأَنْعُمِهِ ، اجْتَباهُ وَ هَداهُ إِلى صِراطٍ مُسْتَقِيمٍ   « 6 » .\r\n\r\n\r\n","description":"","footnote":"\r\n( 1 ) اسراء / 9\r\n( 2 ) اسراء / 82\r\n( 3 ) نحل / 89\r\n( 4 ) فاتحه / 6 - 7\r\n( 5 ) انعام / 161\r\n( 6 ) نحل / 120 - 121\r\n","page_name":" 51 ","page_number":61},
  {"content":"\r\n\r\n\r\nج ) ايجاد پايگاه انقلابى\r\nطرح دگرگون سازى اجتماعى ريشه‌اى ، طبعا ، به ايجاد پايگاهى انقلابى كه بعد سوم هدف را تشكيل مىدهد نيز نيازمند است ؛ و شايد مراد از تزكيه ( و يزكّيهم ) كه در آيات چندى از قرآن كريم اشاره شده ، همين بوده باشد .\r\nاز همين روى ، قرآن كريم به ايجاد اين پايگاه انقلابى پرداخت ، و به آن بسيار اهتمام ورزيد ، و رويارويى با همهء مسائل و پيشامدهاى زمان رسول اكرم صلّى اللّه عليه و آله را وجههء همّت قرار داد ، و در برابر هر رويداد موضع گرفت ، تا اين هدف بزرگ تحقّق يابد .\r\nآشكار است كه ايجاد اين پايگاه انقلابى و تثبيت آن ، در عين اين كه مأموريتى دشوار و بسيار پيچيده براى پيامبر صلّى اللّه عليه و آله بود ، نقش مهمّى را در آيندهء رسالت و توانمندى آن براى جاودانگى و استمرار ، و جهان شمولى و استقرار ، ايفا مىكند .\r\nبنابراين ، علاوه بر بعد كيفى در اين طرح دگرگون سازى كه قرآن هدف گرفته ، يك بعد كمّى نيز در [ اين 
  ] هدف ديده شده كه به گونه‌اى خاص مىطلبد كه پيامبر صلّى اللّه عليه و آله به ساختن پايگاهى براى رسالت خويش دست بزند ، تا اين رسالت - پس از وفات پيامبر صلّى اللّه عليه و آله و منقطع شدن وحى - از طريق آن پايگاه بتواند بىوقفه به كار خود ادامه دهد . اين بعد از هدف را ، قرآن كريم اهميتى ويژه مىدهد ، و سهم بزرگ و تعيين‌كننده‌اى براى آن قائل است ؛ چنان كه در عمدهء آيات مربوط به حوادث و وقايع عصر رسالت و تفصيلات آنها ملاحظه مىكنيم ؛ همچنين ، برخى از آداب و رسوم و قرار دادهاى اجتماعى آن زمان ، گذشته از عنصر زبان و اسلوبهاى بيان آن روزگاران ، كه در قرآن مشاهده مىشود .\r\nقرآن كريم به ساكنان جزيرة العرب عنايتى ويژه دارد ، و از سرزمين آنان تعبير به  أُمَّ الْقُرى وَ مَنْ حَوْلَها  مىنمايد . چرا كه مىخواهد از آن جماعت يك پايگاه صدور انقلاب بنا نمايد ، و آنجا را مبدأ سير و حركت و گسترش رسالت خويش قرار دهد . اين عنايت ويژه ، بر پايهء امتيازات مردم عربستان نسبت به ديگر آحاد و اقوام بشر نيست ؛ بلكه تنها بر پايهء تحقّق بخشيدن هدف كمّى و مرحله‌اى رسالت اسلام است ، و مبتنى بر اين كه آنان جماعتى از نوع بشرند كه رسالت [ نبوى 
  ] در مرز و بوم آنان ظهور كرده ، و منطقهء زيست آنان ، ميدان فعاليت و\r\n\r\n","description":"","footnote":"","page_name":" 52 ","page_number":62},
  {"content":"\r\n\r\nكارزار پيامبر صلّى اللّه عليه و آله گرديده است : « 1 »  وَ هذا كِتابٌ أَنْزَلْناهُ مُبارَكٌ مُصَدِّقُ الَّذِي بَيْنَ يَدَيْهِ وَ لِتُنْذِرَ أُمَّ الْقُرى وَ مَنْ حَوْلَها ، وَ الَّذِينَ يُؤْمِنُونَ بِالْآخِرَةِ يُؤْمِنُونَ بِهِ وَ هُمْ عَلى صَلاتِهِمْ يُحافِظُونَ  « 2 » .\r\n وَ كَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَ مَنْ حَوْلَها ؛ وَ تُنْذِرَ يَوْمَ الْجَمْعِ لا رَيْبَ فِيهِ ، فَرِيقٌ فِي الْجَنَّةِ وَ فَرِيقٌ فِي السَّعِيرِ  « 3 » .\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ ، يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ  « 4 » .\r\nدر زمينهء ديگرى ، قرآن تأكيد مىكند بر اين كه همواره اين مسير انقلاب را براى رسيدن به شايسته‌ترين و شايسته‌ترين‌ها پى مىگيرد ، و سرانجام بندگان صالح و شايستهء خداوندند كه وارثان زمين خواهند گرديد .\r\n كَتَبَ اللَّهُ لَأَغْلِبَنَّ أَنَا وَ رُسُلِي ، إِنَّ اللَّهَ قَوِيٌّ عَزِيزٌ  « 5 » .\r\n إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ  « 6 » .\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  « 7 » .\r\nالبته ، اين مسير تاريخى تحوّل و تكامل انسان ، مقيّد يا مرتبط به جماعت معيّنى از مردمان يا افراد معيّنى از انسانها نمىشود :\r\n يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ . . .  « 8 » .\r\n\r\n\r\n","description":"","footnote":"\r\n( 1 ) چرايى نزول قرآن در اين منطقه از جهان ، نه در مناطق ديگر ، نياز به بحثى جداگانه دارد ، كه در گفتارهاى قرآنى خود پيرامون بعثت ، به آن پرداخته‌ايم ، چنان كه در مبحث « نزول قرآن به زبان عربى » نيز اشاره مىنمائيم .\r\n( 2 ) انعام / 92\r\n( 3 ) شورى / 7\r\n( 4 ) جمعه / 2\r\n( 5 ) مجادله / 21\r\n( 6 ) مؤمن / 51\r\n( 7 ) انبياء / 105\r\n( 8 ) مائده / 54\r\n","page_name":" 53 ","page_number":63},
  {"content":"\r\n\r\n . . . وَ إِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ  « 1 » .\r\nاين احتمال بسيار قوى خواهد بود كه يكى از رازهاى پشت پردهء تأكيد بر مجموعه‌اى از مفردات و تركيبات در قرآن كريم ، همين عنايت ويژهء صاحب قرآن به فرزندان جزيرة العرب و تمركز بر آنان است . همين نكته را مىتوان در تأكيد حضرت ابراهيم عليه السّلام نيز ملاحظه كرد .\r\nنيز ، تأكيد بر مسألهء « وحى » و پرداختن به آن به شيوه‌اى خاص ؛ همچنين ، زبان عربى و اسلوب بيان عربى در قرآن اهميّتى ويژه دارد ، چنان كه در سوره‌هاى كوتاه آخر قرآن مجيد مشاهده مىكنيم ، و ديگر كلمات و عبارات در سراسر قرآن .\r\nدر پرتو توضيح و توجيه براى هدف اساسى نزول قرآن ، نقش ديگر اهدافى را نيز كه پيش از اين برشمرديم ، در راستاى تحقّق اين هدف ، مىتوان دريافت ، و جايگاه هر يك از آن اهداف را نيز نسبت به اين هدف اصلى ، مىتوان ترسيم كرد ؛ و با توضيحى كه ذيلا خواهيم آورد ، ديگر جايى براى آن كه يكى از آن اهداف بخواهد هدف اساسى و محورى باشد ، نخواهد ماند .\r\nاوّلا ، « انذار » و « تذكر » همانطور كه در قرآن كريم به عنوان هدف نزول قرآن ياد شده‌اند ( چنان كه در برخى آيات بررسى كرديم ) ، به عنوان يكى از وظايف و مأموريتهاى پيامبران الهى نيز ياد شده‌اند . انذار يك بخش از مأموريت پيامبران الهى را تشكيل مىدهد ، و يكى از ابعاد هدف نزول قرآن ، و راه و شيوهء اساسى براى تحقّق بخشيدن به عمليّات دگرگون سازى اجتماعى نيز هست .\r\nوقتى ملاحظه مىكنيم كه انذار در كنار ديگر مسائلى كه قرآن و پيامبر عهده‌دار آنند مطرح مىشود ، مطلب واضحتر مىگردد :\r\n . . . قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ  « 2 » ؛ كه « موعظه » در كنار « شفا » و « هدايت » و « رحمت » آمده است .\r\n\r\n\r\n","description":"","footnote":"\r\n( 1 ) محمّد / 38\r\n( 2 ) يونس / 57\r\n","page_name":" 54 ","page_number":64},
  {"content":"\r\n\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ . . .  « 1 » ؛ كه « امر به معروف » و « نهى از منكر » در كنار « حلال گردانيدن پاكيزه‌ها » و « حرام گردانيدن پليدىها » و « برداشتن فشارها و قيد و بندها » آمده است .\r\nهمچنين ، « انذار » در بسيارى از آيات قرآنى همراه با « تبشير » آمده است :\r\n كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ ، وَ مَا اخْتَلَفَ فِيهِ إِلَّا الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ ، فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ ، وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ  « 2 » .\r\nشايد اين آيهء شريفه به روشنى جايگاه و نقش انذار را در قرآن و كار پيامبران مشخّص گرداند . بنا به مفهوم اين آيه ، انذار وظيفه‌اى است كه « پيامبر » به موازات « كتاب » - كه به حق حكم مىكند ، و اختلافات را چاره‌سازى مىنمايد ، و به راه و روش درست و صراط مستقيم هدايت مىكند - عهده‌دار آن وظيفه است .\r\nاگر در نظر بگيريم كه معادلهء اصلى دين بر دو مسألهء انذار به عقاب و تبشير به ثواب در آخرت استوار است ، در خواهيم يافت كه چرا قرآن بر انذار به عنوان هدف نزول خود و مأموريت پيامبران تأكيد دارد . اين تأكيد به خاطر آن است كه سيماى زندگى و معيارهاى آن كه در منطق دين ، در « قسط » و « ميزان » خلاصه مىشوند ، پيوندى اساسى با زندگى ابدى در سراى ديگر و تبشير به ثواب و انذار به عقاب در آخرت ، دارند ؛ و « اقامهء حجّت » بر مردم در ارتباط با مسايلى كه دين و پيامبر مطرح مىكنند ، به عنوان يك عنصر اساسى در اين معادله مدخليّت دارند ، و به همين جهت ، قرآن بر اين مسأله تأكيد مىكند .\r\nاز سوى ديگر ، تأكيد بر اين مطلب كه مأموريت پيامبر منحصر در « انذار » يا « تبليغ » يا « اقامهء حجّت » است ، مىتواند يك تقويت روحيّه و كارسازى روانى نيز براى پيامبر بوده باشد . پيامبر ممكن است تصوّر كند كه تحقّق بخشيدن عملى به آن دگرگونى اجتماعى ريشه‌اى نيز جزئى از مسؤوليّت اوست ، و هنگامى كه ببيند دگرگونى مورد نظر عملا صورت\r\n\r\n\r\n","description":"","footnote":"\r\n( 1 ) اعراف / 157\r\n( 2 ) بقره / 213\r\n","page_name":" 55 ","page_number":65},
  {"content":"\r\n\r\nنپذيرفته است ، با وجود آن كه هر چه در تاب و توان داشته ، در راه تحقّق آرمانش گذاشته ، در پيشگاه خداوند احساس شرمسارى كند . از همين رو ، قرآن تأكيد بر اين كرده است كه پيامبر و فرستادهء خدا ، همين كه « انذار » و « تبليغ » را به نحو احسن انجام داد ، مأموريت وى پايان پذيرفته است :\r\n  لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ . إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ   « 1 » .\r\nبا اين ترتيب ، قرآن مسؤوليت پيامبر را به « انذار » محدود مىگرداند ؛ كه البته فرق است ميان مسؤوليت با مأموريت و هدفى كه پيامبر عهده‌دار آن است . پيامبر بايد تمامى تاب و توان خويش را در راه آرمانش بگذارد ، امّا تنها مسؤول انذار و اقامهء حجّت است .\r\nدگرگونى اجتماعى ، هر چند هدف و آرمان اوست ، و از جمله مسائلى است كه در راستاى آن مىكوشد ، امّا مسئول دستاوردهاى بيرونى آن ، و تحقّق يافتن عملى هدايت ، نخواهد بود . تنها مسؤول آن است كه مقدّمات اساسى هدايت را فراهم آورد ، كه عبارتند از :\r\nانذار و تبليغ :\r\n إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ  « 2 » .\r\nهمچنين ، تأكيد بر « انذار » ، گاه براى توضيح اين نكته است كه پيامبر طمعى در سلطنت و جاه و مقام و مطامع مادّى ندارد ، و تنها در پى انجام وظيفه و اداى مسئوليّت خويش است ، كه عبارت است از انذار :\r\n  وَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِهِ يا قَوْمِ إِنْ كانَ كَبُرَ عَلَيْكُمْ مَقامِي وَ تَذْكِيرِي بِآياتِ اللَّهِ فَعَلَى اللَّهِ تَوَكَّلْتُ فَأَجْمِعُوا أَمْرَكُمْ وَ شُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَ لا تُنْظِرُونِ . فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ إِنْ أَجْرِيَ إِلَّا عَلَى اللَّهِ وَ أُمِرْتُ أَنْ أَكُونَ مِنَ الْمُسْلِمِينَ   « 3 » .\r\nثانيا ، مثل زدنها و ارائهء نمونه‌ها در قرآن ، همه به خاطر انذار و تذكره است . چنان كه برخى آيات قرآنى اشاره دارند :\r\n\r\n\r\n","description":"","footnote":"\r\n( 1 ) شعراء / 3 - 4\r\n( 2 ) قصص / 56\r\n( 3 ) يونس / 71 - 72\r\n","page_name":" 56 ","page_number":66},
  {"content":"\r\n\r\n وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ  « 1 » .\r\nثالثا ، وقتى قرآن « حجّت » و « برهان » و « معجزه » باشد ، در كار انذار و هدايت سهيم خواهد بود . به همين لحاظ ، در خود قرآن مىبينيم كه « برهان » با « هدايت » و « نور » و « صراط مستقيم » همراه شده است :\r\n  يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَ أَنْزَلْنا إِلَيْكُمْ نُوراً مُبِيناً . فَأَمَّا الَّذِينَ آمَنُوا بِاللَّهِ وَ اعْتَصَمُوا بِهِ فَسَيُدْخِلُهُمْ فِي رَحْمَةٍ مِنْهُ وَ فَضْلٍ وَ يَهْدِيهِمْ إِلَيْهِ صِراطاً مُسْتَقِيماً   « 2 » .\r\nرابعا ، تفصيل احكام ، برنامه‌اى را كه عمليات دگرگون‌سازى اجتماعى ، عمدتا ، بر آن تكيه دارد ، چنان كه پيش از اين اشاره‌اى داشتيم ؛ و به اين جهت ، « تبيان كل شىء » با « هدايت » و « رحمت » در قرآن قرين يكديگرند ؛ هدايتى كه روشنگر برنامه و صراط مستقيم است :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  « 3 » .\r\nخامسا ، هدف فصل خصومت و رفع اختلاف و جداسازى حق از باطل ، خود جزئى از آن برنامهء عمومى و هدايت و نور است . « 4 »\r\nسادسا ، تصديق و تكميل رسالتهاى پيشين ، كه در زمرهء اهداف نزول قرآن مورد اشاره قرار گرفت ، به اين معنا نيست كه دگرگونى اجتماعى ، ريشه‌اى نيست . زيرا ، انحراف اجتماعى گاه به سطحى مىرسد كه جامعهء بشرى از نگرشهاى رسالت پيشين بكلّى دور مىگردد ، ديگر چه رسد به اين كه بخواهد تحت تأثير رسالت جديد قرار گيرد . اين نكته را قرآن كريم در مناسبتهاى مختلف ، بويژه در مناقشه با اهل كتاب و گزارش تعصّبات و تفرقه‌ها و معامله‌گرىها بر سر دين خدا مطرح مىسازد . قرآن ، در عين آن كه رسالتهاى پيشين را تكميل و تصديق مىكند و در كار اصلاح و دگرگون‌سازى ، جامعه را زير پوشش مىگيرد ، به يك كار ريشه‌اى نيز در برابر جامعه‌اى كه عملا از مفاهيم و آرمانهاى آن رسالتها دور شده\r\n\r\n\r\n","description":"","footnote":"\r\n( 1 ) زمر / 27\r\n( 2 ) نساء / 174 - 175\r\n( 3 ) نحل / 89\r\n( 4 ) چنان كه در آيهء 213 از سورهء بقره آمده است .\r\n","page_name":" 57 ","page_number":67},
  {"content":"\r\n\r\nاست ، دست مىزند ، و آن رسالتها را كه در معرض تحريف قرار گرفته‌اند ، هم در سطح نظرى و فكرى و هم در سطح واقعى و عملى ، يعنى در برنامه‌ريزى و اجرا - هر دو - مورد تبيين قرار مىدهد .\r\nحاصل مطلب اين كه كار تصديق رسالتهاى پيشين و مراقبت و محافظت از آنها جزئى از هدايت و صراط مستقيم مىشود ، كه نشانگر عملكرد همهء پيامبران و فرستادگان خداست ؛ چنان كه ما تحت عنوان هدف اساسى از نزول قرآن كريم به آن اشاره كرديم :\r\n قُلْ إِنَّنِي هَدانِي رَبِّي إِلى صِراطٍ مُسْتَقِيمٍ . دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ  « 1 » .\r\nبا اين بررسى در مىيابيم كه همهء اهداف ديگر ، با وجود اهميتى كه دارند ، نسبت به هدف اساسى و محورى نزول قرآن ، اهداف فرعى به حساب مىآيند ، و تا حدود زيادى در تحقّق يافتن آن هدف اساسى و محورى سهيم‌اند . اين در واقع همان تجربهء عملى تاريخ اسلام ، از نزول قرآن تا كنون است .\r\n\r\nقرآن كريم هدف از نزول خود را تحقّق بخشيده است « 2 »\r\nهنگامى كه سير نزولى قرآن كريم را در عصر نبوّت مورد تأمّل قرار مىدهيم ، درمىيابيم كه قرآن توانسته است اين هدف انقلابى خود را در تمامى ابعاد سه‌گانه‌اش تحقّق بخشد . قرآن توانسته است امّت اسلامى را به وجود آورد ؛ كه بهترين امّت برخاسته از ميان مردمان جهان است ، و بار اداى رسالت به همهء اقطار و اقشار عالم را بر دوش كشيده است .\r\n\r\nابعاد دگرگونى در جامعهء جزيرة العرب\r\nطبراى باز بينى اين حقيقت قرآنى ، مىتوانيم ابعاد دگرگونى وسيعى را كه قرآن كريم در جامعهء جزيرة العرب ايجاد كرده است ، ملاحظه كنيم . آن ابعاد سه‌گانه عبارتند از :\r\n\r\n\r\n","description":"","footnote":"\r\n( 1 ) انعام / 161\r\n( 2 ) نوشتهء شهيد صدر قدّس سرّه\r\n","page_name":" 58 ","page_number":68},
  {"content":"\r\n\r\n\r\nالف ) آزاد سازى انسان از بت پرستى\r\nقوم عرب ، كه قرآن كريم بر پيامبر صلّى اللّه عليه و آله در محيط زيست آنان نازل گرديد ، فطرتا \" معتقد بودند كه خداوند يكتا آفريننده و مدبّر جهان آفرينش است :  وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ . . .  « 1 » ؛ امّا ، بر اثر ضعف فكرى و دور افتادنشان از عهد نبوّت و دوران زيست انبياى الهى ، وجود واسطه‌هاى موهومى را ميان خداوند متعال و بندگانش پذيرفته بودند ، و مىپنداشتند كه آن واسطه‌هاى خيالى ، مىتوانند به آنان سود و زيان برسانند ؛ اين بود كه آن خدايان را در بتهايى تراشيده از سنگ تجسم بخشيده بودند ، و آن بتهاى سنگى را در عبادت و دعا و پرستش و نيايش شريك مىگردانيدند ، تا جايى كه اين انديشهء وساطت در اذهان آنان تحوّل يافت و [ در نهايت 
  ] از اعتقاد به الوهيّت آن واسطه‌ها برآورد ، و آن بتها را در تدبير امور كاينات با خداوند سبحان شريك پنداشتند :\r\n أَلا لِلَّهِ الدِّينُ الْخالِصُ ، وَ الَّذِينَ اتَّخَذُوا مِنْ دُونِهِ أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى ، إِنَّ اللَّهَ يَحْكُمُ بَيْنَهُمْ فِي ما هُمْ فِيهِ يَخْتَلِفُونَ . . .  « 2 » .\r\nديگر چيزى نمانده بود كه حريم تمايز ميان واسطه‌ها با خداوند متعال برداشته شود ؛ بت‌پرستى با زشت‌ترين صورت خود همه جا را فرا گرفته بود ، و قوم عرب در شرك و پرستش بتها و اعتقاد به خدايان متعدّد و گوناگون غوطه‌ور گرديده بود . هر قبيله و هر شهر براى خود يك بت ويژه داشت ، حتّى هر خانه‌اى يك بت اختصاصى داشت .\r\nكلبى گفته است :\r\n« اهل هر خانه در مكّه يك بت در خانه داشتند كه آن را مىپرستيدند . و هر گاه يكى از اهل خانه عزم سفر مىكرد ، آخرين كارى كه در منزل انجام مىداد ، لمس كردن آن بت بود . هنگامى كه از سفر باز مىگشت ، نيز نخستين كار او همزمان با ورود به منزل ، لمس كردن آن بت بود » . « 3 »\r\n\r\n\r\n","description":"","footnote":"\r\n( 1 ) زخرف / 87 . اين گرايش فطرى نه تنها صفت قوم عرب كه صفت فطرى همهء اصناف آدميان است - ويراستار .\r\n( 2 ) زمر / 3\r\n( 3 ) الاصنام ، كلبى ، 33 .\r\n","page_name":" 59 ","page_number":69},
  {"content":"\r\n\r\nدر داخل خانهء كعبه و اطراف آن سيصد و شصت بت وجود داشت .\r\nكار مردم عرب به آنجا كشيد كه سنگ را به طور كلّى مقدّس مىدانستند ، و جنبهء الوهيّت براى آن قائل بودند . در صحيح بخارى از قول ابو رجاء عطاردى آمده است :\r\n« ما سنگ را مىپرستيديم . هر گاه قطعهء سنگى جالبتر از قطعهء سنگ پيشين مىيافتيم ، آن را مىافكنديم و قطعه سنگ جديد را بر مىداشتيم ؛ و اگر قطعه سنگى نمىيافتيم ، مشتى خاك برمىداشتيم و گوسفندى را پيش مىكشيديم ، و بر آن مشت خاك شير مىدوشيديم ، و گرد آن طواف مىكرديم » . « 1 »\r\nكلبى مىافزايد :\r\n« مسافر ، در حين سفر ، هر گاه به منزلى مىرسيد ، چهار قطعهء سنگ برمىداشت ، و نيكوترين آنها را برمىگزيد و آن را ارباب خويش مىخواند ، و آن سه قطعهء ديگر را سه پايهء ديگ خود قرار مىداد ، و هنگامى كه از آن منزل حركت مىكرد ، آن سنگ را نيز رها مىكرد » . « 2 »\r\nقوم عرب ، به پرستش سنگها اكتفا نكردند . خدايان متنّوع ديگرى نيز داشتند : فرشتگان ، جنّيان ، ستارگان . معتقد بودند كه فرشتگان دختران خدايند ، عدّه‌اى از جنّيان را نيز شريك خدا گرفته بودند و به قدرتشان ايمان داشتند و آنها را مىپرستيدند :\r\n  وَ يَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ . قالُوا سُبْحانَكَ أَنْتَ وَلِيُّنا مِنْ دُونِهِمْ ، بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ   « 3 » .\r\nقبيلهء حمير خورشيد را مىپرستيدند ؛ قبيلهء كنانه ماه را مىپرستيدند ، دو قبيلهء لخم و جذام ستارهء مشترى را مىپرستيدند ؛ قبيلهء بنى اسد ستارهء عطارد را مىپرستيدند ؛ و بنى طىّ ستارهء سهيل را مىپرستيدند . « 4 »\r\n\r\n\r\n","description":"","footnote":"\r\n( 1 ) صحيح بخارى ، 5 / 216\r\n( 2 ) الاصنام ، 33\r\n( 3 ) سباء / 40 - 41\r\n( 4 ) الاصنام ، كلبى ، 22\r\n","page_name":" 60 ","page_number":70},
  {"content":"\r\n\r\nدر كنار آن انبوه مشركان ، در ميان قوم عرب ، يهوديان و نصرانيانى نيز بودند ، امّا يهوديّت و نصرانيّت ، كه خود نيز به كجروى و تحريف مبتلا شده بود ، نمىتوانست كارى بكند . يهوديت و مسيحيت در شعار و مراسمى چند خلاصه شده بود . مسيحيت جهانى ، با بت‌پرستى روميان در آميخته بود ، و خود به رنگى از رنگهاى شرك ، مبدّل شده بود . نصرانيّت يا يهوديت در بلاد عرب جز نسخه بدلهايى از يهوديت شام و نصرانيّت سرزمين روم و شام نبودند ، و بار همهء وزر و و بال آن يهوديّت و آن نصرانيّت را بر دوش مىكشيدند .\r\nاين تصور كلّى از بت‌پرستى و شرك در بلاد عرب ، ما را كفايت مىكند كه تصوّر كنيم كار انسان عصر جاهليت در پستى و بىمايگى به كجا كشيده بود ، و تا چه اندازه از كرامت انسانيت تنزّل كرده بود ، تا آنجا كه به پرستش سنگ گردن مىنهاد ، و تمامى وجود خود و همهء آلام و آمال خود را با پشته‌اى از خاك مرتبط مىگرداند .\r\nبىشك ، پرستش اين بتان ، و احساس بندگى و خوارى در برابر آنان ، و سجده كردن بر آستانشان ، در ژرفاى جان انسان رخنه مىكرد ، و روح و انديشهء انسان را تحت تأثير قرار مىداد ، و كرامت انسان را از او باز مىستاند ، و تاب و توانهاى گوناگون را در وجود او منجمد مىگردانيد ؛ و انسان را براى زبونى و پستى و تسليم در برابر هر نيرو يا نيرومندى آماده مىساخت ؛ انسانى كه در برابر پست‌ترين و زبون‌ترين موجودات سر تسليم فرود آورده بود .\r\nوضع اعتقادات و پرستش ، در ديگر كرانه‌هاى جهان نيز بهتر و مطلوبتر از عربستان نبود .\r\nزيرا ، بت‌پرستى به اشكال مختلف ، بر همه جا سايه افكنده بود ؛ خواه ، با صراحت و به طور علنى ، چنان كه در هند و چين و ايران رواج داشت ؛ يا پوشيده و نهانى ، چنان كه در اروپاى مسيحى ، بت‌پرستى روميان در آيينهاى نصرانيّت نفوذ كرده و همهء آثار و علايم آن را از ميان برده بود .\r\nپرستش بتها ، پرستش پادشاهان و پرستش پيشوايان دينى ، همه جا حضور داشت . هر انسانى را مىديديد كه انسانى همتاى خودش را مىپرستد ، يا در برابر موجودى پست‌تر از خود سر به سجده مىسايد ، يا انسانى را پرستش و نيايش مىكند كه خود را سزاوار پرستش مىداند و فرمانروايى و سرورى را حقّ خدايى خويش مىشناسد .\r\nدر اين فضاى بت زده جهنّمى ، قرآن كريم آمد ، تا انسان را از آن حضيض ذلّت و زبونى كه\r\n\r\n","description":"","footnote":"","page_name":" 61 ","page_number":71},
  {"content":"\r\n\r\nدر آن فرو درافتاده بود ، بركشد ؛ و از قيد و بند و خوارى و ذلّت بت‌پرستى آزاد گرداند ؛ و از بندگى خدايان دروغين كه او را گرفتار كرده‌اند ، برهاند ؛ و انديشهء بندگى خالص براى خداوند يكتاى بىهمتا را جايگزين آن گرداند ؛ و ايمان به خدا و ايمان به كرامت انسان را به او باز گرداند .\r\nبه اين نصوص قرآنى بنگريد ، تا دريابيد كه چگونه قرآن بر پرستش خداى يكتاى بىهمتا تأكيد مىورزد ، و به انسان نهيب مىزند و او را از بندگى هر كس جز خداوند سبحان آزاد مىسازد .\r\n  يا أَيُّهَا النَّاسُ ، ضُرِبَ مَثَلٌ فَاسْتَمِعُوا لَهُ ، إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ، ضَعُفَ الطَّالِبُ وَ الْمَطْلُوبُ . ما قَدَرُوا اللَّهَ حَقَّ قَدْرِهِ ، إِنَّ اللَّهَ لَقَوِيٌّ عَزِيزٌ   « 1 » .\r\n قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ . . .  « 2 » .\r\n اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلَّا لِيَعْبُدُوا إِلهاً واحِداً لا إِلهَ إِلَّا هُوَ ، سُبْحانَهُ عَمَّا يُشْرِكُونَ  « 3 » .\r\nقرآن ، توانست بر بت‌پرستى با اشكال گوناگون آن ، پيروز گردد ، و از آن مشركان ، يك امّت يكتاپرست و مؤمن به خداوند يكتا بسازد ، آن هم نه يك ايمان نظرى و بس ، بلكه ايمانى كه در خون آنان جارى گرديد ، و در همهء جنبه‌هاى زندگى آنان خود را نشان داد .\r\nاين ايمانى كه قرآن در نفوس آن قوم به وجود آورد ، كارايى كيميا را داشت . در قلب هر انسانى كه وارد مىشد ، از او انسان ديگرى مىساخت ، و احساسات ، عواطف ، اعتماد به نفس ، هدفدارى ، بلند طبعى و احساس كرامت را در وجود او برمىانگيخت . از اين دو نمونه كه در زير توضيح خواهيم داد ، مىتوانيم اين مطلب را با روشنى بيشتر دريابيم :\r\n1 . ابو موسى گفت :\r\n\r\n\r\n","description":"","footnote":"\r\n( 1 ) حج / 73\r\n( 2 ) آل عمران / 64\r\n( 3 ) توبه / 31\r\n","page_name":" 62 ","page_number":72},
  {"content":"\r\n\r\nبه دربار نجاشى رسيديم ؛ در مجلس خود نشسته بود . عمرو عاص سمت راست وى ، عمّاره سمت چپ وى ، و كشيشان در دو سوى او نشسته بودند . عمرو و عمّاره گفتند : اينان در برابر شما به خاك نيفتادند ( سجده نكردند ) . وقتى خواستيم باز گرديم ، كشيشان و راهبانى كه نزد او بودند ، روى سوى ما كردند و گفتند : در برابر پادشاه سجده كنيد ( به خاك بيفتيد ) . جعفر گفت : ما جز در برابر خداوند عزّوجل سجده نمىكنيم . « 1 »\r\n2 . پيش از نبرد قادسيّه ، سعد وقّاص ، ربعى بن عامر را به عنوان پيك نزد رستم فرمانده لشكريان ايران فرستاد . مجلس رستم را با متكاها و بالشهاى حرير و زربفت آراسته بودند .\r\nرستم بر تختى از زر نشسته بود و تاجى مرصّع از ياقوت و مرواريدهاى گرانبها بر سر داشت . ربعى در جامه‌اى بس ارزان ، با سپر و اسبى لاغر اندام و كوچك ، بر وى داخل شد و همچنان سواره راند تا گوشهء فرش مجلس رستم را زير پاى اسب آورد . آن گاه فرود آمد و اسب خود را به يكى از آن متّكاهاى نصب شده بست ، در حالى كه زره بر تن داشت و سلاح در دست ، و كلاه خود نيز بر سر داشت . به او گفتند : اسلحه‌ات را بر زمين بگذار . گفت : اگر همين طور رهايم مىكنيد ، بمانم ؛ و گر نه باز مىگردم . رستم گفت : به او اجازه دهيد وارد شود . ربعى در حالى كه بر نيزه‌اش تكيه كرده بود ، به سوى رستم رفت . رستم به او گفت :\r\nشما براى چه آمده‌ايد ؟ گفت :\r\n« خداوند يكتا ما را برانگيخته است تا هر كس را كه بخواهد ، از بندگى بندگان رها كنيم و به بندگى خداوند يكتا هدايت كنيم ، و مردمان را از تنگى زندگانى دنيا به وسعت آن بريم ، و از جور اديان به عدل اسلام رهنمون شويم » . « 2 »\r\nاين چنين ، قرآن توانسته بود از طريق پرورش بذر ايمان به خداوند يكتا در دلها و تربيت مسلمانان بر مبناى توحيد و احساس بندگى در برابر خداوند يكتا ؛ از همان مردمى كه در\r\n\r\n\r\n","description":"","footnote":"\r\n( 1 ) البداية و النهاية ، 3 / 89\r\n( 2 ) البداية و النهاية ، 7 / 46\r\n","page_name":" 63 ","page_number":73},
  {"content":"\r\n\r\nبرابر سنگ فروتنى مىكردند ، و به سرورى قطعه سنگها تن در مىدادند ، امّتى يكتاپرست بسازد كه جز در برابر خداوند يكتا سرخم نمىكردند ، در برابر هيچ قدرتى بر روى زمين فروتنى نمىكردند ، در برابر جبروت پادشاهان و شوكتهاى ظاهرى خود را نمىباختند ، حتّى در دشوارترين لحظات به هدفهاى خود در راستاى دگرگون كردن جهان ادامه مىدادند ، و پيوسته در كار هدايت ملّتهاى جهان به توحيد و اسلام بودند ، و در جهت رها ساختن مردمان از قيد و بند بت‌پرستى مىكوشيدند ، و انواع بندگيها و كرنشها را در برابر خدايان دروغين و اربابان ساختگى محكوم مىكردند .\r\n\r\nب ) آزاد سازى خرد انسانها\r\nقوم عرب به طور كلّى بىسواد بودند ، و سطح فكرى بالايى نداشتند . به همين جهت ، اساطير و خرافات فراوانى در ميان آنان رواج داشت . مثلا ، معتقد بودند كه روح انسان پرنده‌اى است كه در كالبد انسان بال مىگشايد ، و زمانى كه انسان مىميرد يا كشته مىشود ، آن پرنده به اندازهء يك جغد درمىآيد ، و تا ابد شيون مىزند ، و با هيچ كس انس نمىگيرد ، و در ويرانه‌ها و قبرستانها سكونت مىگزيند ، و او را « هام » مىناميدند . نيز ، معتقد بودند كه غولها وجود خارجى دارند ، و به اساطير مربوط به آنها ايمان داشتند ، و مىپنداشتند كه غولها در جاهاى خلوت و مواقع تنهايى براى آنان حركات غول آسا مىكنند ، و براى خواص با چهره‌هاى گوناگون ظاهر مىشوند ، و آنان با غولها سخن مىگويند و حتّى گاه غولها را مهمان مىكنند ؛ رجزهايى داشتند كه از يكديگر فرا مىگرفتند و حفظ مىكردند ، و معتقد بودند كه خاصيت خواندن آن رجزها دور كردن غولهاست ، كه در جادّه‌ها و سفرها مانع حركت آنان مىشوند ؛ و از اين قبيل عقايد خرافى كه به آنها ايمان داشتند .\r\nقرآن كريم رسالت اسلام را به ارمغان آورد ، و با آن عقايد و خرافات جنگيد ، و آن موهومات را با روشنگرى خردهاى قوم عرب ، و دعوت آنان به تفكّر راستين ، و پى جويى و بررسى و اعتماد به خرد خويش ، و رها كردن هر نوع تقليد ، و دست برداشتن از پاىبندى به ميراث گذشتگان ، بدون دقّت و تحقيق ، از اذهان آنان محو كرد . خداوند متعال در اين باره\r\n\r\n","description":"","footnote":"","page_name":" 64 ","page_number":74},
  {"content":"\r\n\r\nمىفرمايد :  وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا ، أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ  « 1 » .\r\nاين فراخوان قرآن اثر بخشيد و همهء انديشه‌هاى پيشين و موروثى از نو در معرض آزمايش و تجربه قرار گرفتند . و منطق و خرد و رهنمودهاى اسلام ، داوران اين صحنه شدند ، و نتيجه آن شد كه آن همه خرافات رنگ باختند ، و آن همه عقايد جاهلى از ميان رفتند ، و خردها از قيد اسارت رستند ، و در مسير تفكّر سالم افتادند .\r\nقرآن به صورت خاصّى همگان را به انديشيدن در زواياى آفرينش ، و تأمّل در رمز و رازهاى جهان و پرده‌بردارى از چهرهء آيات الهى كه از كران تا كران پراكنده‌اند ، تشويق نمود ، و انسان را به جاى آن سرگرميهاى خرافى و آن اساطير بىپايه و اساس ، در راستاى اين جهت‌گيرى شايسته قرار داد :\r\n قُلِ انْظُرُوا ما ذا فِي السَّماواتِ وَ الْأَرْضِ  « 2 » .\r\n قُلْ سِيرُوا فِي الْأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّهُ يُنْشِئُ النَّشْأَةَ الْآخِرَةَ ، إِنَّ اللَّهَ عَلى كُلِّ شَيْءٍ قَدِيرٌ  « 3 » .\r\n أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  « 4 » .\r\n    أَ فَلا يَنْظُرُونَ إِلَى الْإِبِلِ كَيْفَ خُلِقَتْ . وَ إِلَى السَّماءِ كَيْفَ رُفِعَتْ . وَ إِلَى الْجِبالِ كَيْفَ نُصِبَتْ . وَ إِلَى الْأَرْضِ كَيْفَ سُطِحَتْ     « 5 » .\r\nقرآن به تشويق مردمان به مطالعهء طبيعت و كشف اسرار آن اكتفا نكرد ، بلكه اين تأمّل و اكتشاف را به ايمان به خداوند يكتا پيوند داد و اعلام كرد كه دانش بهترين راهنما به سوى ايمان است ، و هر چه پيشرفت دانش و گسترش اكتشافات انسان بيشتر شود ، ايمان انسان قويتر مىگردد ، زيرا ، هر چه بيشتر و بيشتر ، بر آيات بزرگ الهى و آثار حكمت و جلوه‌هاى\r\n\r\n\r\n","description":"","footnote":"\r\n( 1 ) بقره / 170\r\n( 2 ) يونس / 101\r\n( 3 ) عنكبوت / 20\r\n( 4 ) حج / 46\r\n( 5 ) غاشيه / 17 - 20\r\n","page_name":" 65 ","page_number":75},
  {"content":"\r\n\r\nتدبير خداوند بزرگ اطّلاع مىيابد . خداوند متعال خود مىفرمايد :\r\n سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ ، أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  « 1 » .\r\nبا اين برنامه ، قرآن مفهوم همراهى و همدوشى « ايمان » و « علم » را جا انداخت ، و اين باور را به وجود آورد كه اعتقاد به خداوند يكتا و علم و دانش در يك خطّ واحد سير مىكنند ، و كشف علّتها و قوانين حاكم بر طبيعت ، همواره اين عقيدهء توحيدى را تقويت و تحكيم مىكند . زيرا پيوسته ، پرده‌ها را يكى پس از ديگرى از چهرهء تابناك حكمتهاى بزرگ صانع متعال و جلوه‌هاى شگرف تدبير صاحب اين جهان ، كنار مىزند .\r\nبر پايهء همين موضع‌گيرى قرآن ، كه هر گونه تقليد را مردود اعلام مىكرد ، و انسان را به تفكّر و تدّبر تشويق مىنمود ، امّتى به وجود آمد كه منبع و مركز دانش و هنر و فرهنگ در جهان شدند ، و ديگر ، سراغ خرافات مربوط به بومها و غولها نرفتند ، تا آنجا كه مورّخان اروپايى نيز به اين حقيقت اعتراف كردند . دزى ، وزير و مورّخ فرانسوى گويد : « پيامبر همهء قبايل عرب را به صورت يك امّت واحد در آورد كه پرچمهاى تمدّن را در كران تا كران جهان برافراشتند ، در قرون وسطا تنها امّتى بودند كه در دانشهاى گوناگون تخصّص داشتند ، و به واسطهء همّ آنان ابرهاى بربريّت كه سرتاسر آسمان اروپا را فرا گرفته بود ، برشكافتند و كنار زدند » .\r\n\r\nج ) آزادسازى انسان از بندگى شهوت\r\nقرآن ، همان گونه كه انديشه و عقيدهء انسان را از قيد و بندهاى بت پرستى آزاد ساخت ، و خرد انسان را از چنگال خرافات رهايى بخشيد ، ارادهء انسان را نيز از اشغال و چيرگى شهوت نجات داد ؛ و انسان مسلمان ، در پرتو تربيت قرآن ، توانست در برابر شهوتهاى خود مقاومت كند ، و رو در روى تحريكات گوناگون و هواهاى نفسانى خويش بايستد . به اين نمونهء قرآنى كه يكى از نمونه‌هاى تغذيه و پشتيبانى اين ايستادگى و مقاومت ، و تثبيت آن در ژرفاى جان مسلمانان است ، توجه كنيد :\r\n\r\n\r\n","description":"","footnote":"\r\n( 1 ) فصّلت / 53\r\n","page_name":" 66 ","page_number":76},
  {"content":"\r\n\r\nخداوند متعال فرمود :   زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ ، ذلِكَ مَتاعُ الْحَياةِ الدُّنْيا ، وَ اللَّهُ عِنْدَهُ حُسْنُ الْمَآبِ . قُلْ أَ أُنَبِّئُكُمْ بِخَيْرٍ مِنْ ذلِكُمْ لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها ، وَ أَزْواجٌ مُطَهَّرَةٌ وَ رِضْوانٌ مِنَ اللَّهِ ، وَ اللَّهُ بَصِيرٌ بِالْعِبادِ   « 1 » .\r\nبا اين نمونه و ديگر نمونه‌هاى تربيت و تمرين ، قرآن و اسلام توانستند انسان را از بندگى شهوتهاى درونى او كه در اعماق جانش مىخليدند ، آزاد سازند ، تا شهوات انسانى در جاى خودشان قرار گيرند ، و تنها وسيله‌اى براى متوجه ساختن انسان به خواسته‌هايش باشند ، نه يك نيروى محرّكه‌اى كه ارادهء انسان را آن چنان مسخّر خويش گردانند كه در برابر آنها هيچ تاب و توانى برايش نماند . حضرت رسول اكرم صلّى اللّه عليه و آله اين كار آزاد سازى انسان را از شهوات نفسانى و خواسته‌هاى درونىاش « جهاد اكبر » نام نهاد .\r\nاگر داستان تحريم شراب خوارى را در تاريخ تشريع اسلام در نظر بگيريم ، خواهيم توانست در پرتو اين نمونه عملكرد باز سازى نيروى انسانى در اسلام ، ميزان موفقيت قرآن را در آزاد سازى انسان مسلمان از اسارت شهوت ، و رشد دادن ارادهء او براى ايستادگى و مقاومت در برابر شهوات نفسانى ، دريابيم . قوم عرب در دوران جاهليّت ، سخت آزمند ميگسارى و معتاد به شرب خمر شده بودند ، تا آنجا كه به حكم انس و عادت ، شراب يكى از ضرورتهاى زندگى آنان شده بود ، و گسترهء پردامنه‌اى از شعر و تاريخ و ادبيات آنان را اشغال كرده بود ؛ چنان كه اسماء و صفات فراوانى در لغت عرب براى شراب به هم رسيده بود . دكانهاى شراب فروشى شبانه روز باز بودند و پرچمهاى مخصوص بر فراز آن دكانها در اهتزاز بود . يكى از جلوه‌هاى رواج بازرگانى انواع شراب ، آن بود كه واژهء « تجارت » مترادف با « شراب فروشى » شده بود . در ميان چنين ملّت شيفتهء ميگسارى و دلدادهء باده نوشى ، اين آيهء شريفه از قرآن كريم نازل شد :  يا أَيُّهَا الَّذِينَ آمَنُوا ، إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ ، فَاجْتَنِبُوهُ لَعَلَّكُمْ تُفْلِحُونَ  « 2 » .\r\nهمين كه قرآن ندا در داد :  فَاجْتَنِبُوهُ  ! مسلمانان آهنگ خمره‌هاى چرمين شراب كردند و با\r\n\r\n\r\n","description":"","footnote":"\r\n( 1 ) آل عمران / 14 - 15\r\n( 2 ) مائده / 90\r\n","page_name":" 67 ","page_number":77},
  {"content":"\r\n\r\nنيزه‌ها و چاقوها به جان آنها افتادند . خمره‌هاى شراب را يكى پس از ديگرى بر زمين مىريختند ، و در خانه‌ها به جستجو مىپرداختند كه مبادا در گوشه‌اى ظرفى شراب بر جاى مانده باشد . امّت قرآنى در يك لحظه به امّتى شراب ستيز تحوّل يافت ، كه ديگر مصرف كردن شراب را كسر شأن خود مىدانست . همهء اينها از آن روى اتفّاق افتاد كه امّت مسلمان زمام ارادهء خويش را در دست گرفته بود ، و در برابر شهوات نفسانى آزاد و آزاده گرديده بود ، و مىتوانست با انگيزه‌هاى حيوانى و تحريكات شهوانى خويش مقابله نمايد ، و با نهايت قاطعيت و جدّيت ، هر گاه موقعيت اقتضا كند ، در يك كلمه به همهء آن انگيزه‌ها و تحريكات پاسخ « نه » بدهد و آزادى حقيقى و آزادگى واقعى خود را در كردار و رفتار نشان دهد .\r\nدر برابر اين تجربهء موفقيت آميز ، كه قرآن كريم در ماجراى تحريم خمر در پيشانى تاريخ به ثبت رسانيده است ، پيشرفته‌ترين ملّت دنياى غرب را مىنگريم كه در تمدّن و فرهنگ در روزگار ما از ديگر ملّتها پيشى جسته است ؛ ولى در يك تجربهء مشابه ، سخت شكست مىخورد . ايالات متحده آمريكا ، در قرن بيستم ، در پى آن برآمد كه ملّت امريكا را از زيانهاى شراب رهايى بخشد . در سال 1920 ميلادى قانونى مبنى بر ممنوعيّت ميگسارى گذرانيد ، و براى پشتيبانى آن قانون به تبليغات گسترده‌اى از طريق سينما و تآتر و راديو و كتابها و مجلات دست زد ، و اين تبليغات را همه جا با آمار نامه‌هاى دقيق و حاصل مطالعات پزشكى همراه گردانيد . هزينهء اين تبليغات را 65 مليون دلار بر آورد كردند ؛ و 9 مليارد صفحه در بيان زيانهاى شراب و نكوهش آن ، مطلب نوشتند . آمار نامه‌ها نشان دادند كه در طول مدّت حدود سيزده سال از تاريخ تصويب قانون ممنوعيّت شراب تا اواخر سال 1933 ميلادى در راه اجراى اين قانون دويست نفر كشته شدند ؛ پنجاه هزار نفر زندانى شدند ؛ مخالفان اين قانون و تخلف كنندگان از آن ، جريمه‌اى بالغ بر يك و نيم مليون دلار پرداختند ؛ اموال و املاك بسيارى ، به قيمت چهار صد مليون دلار به جرم مخالفت با اين قانون ، مصادره گرديد ؛ و بالاخره ، دولت آمريكا در سال 1933 ميلادى ناگزير قانون ممنوعيّت ميگسارى را لغو كرد ؛ و اين تجربه شكست خورد .\r\nعلّت اين امر آن بود كه تمدّنهاى غربى ، به رغم فريادهاى آزادى كه سر مىدهند ، هرگز نتوانسته‌اند ، و حتّى در صدد بر نيامده‌اند ، كه آن « آزادى حقيقى » را كه قرآن كريم در وجود\r\n\r\n","description":"","footnote":"","page_name":" 68 ","page_number":78},
  {"content":"\r\n\r\nانسان مسلمان تحقّق بخشيده است ، به انسان غربى ارزانى دارند ؛ و آن آزادى حقيقى عبارت است از آزادى در برابر شهوات و در دست گرفتن زمام اراده در برابر غريزه‌هاى حيوانى تمدّنهاى غربى چنين گمان كردند كه « آزادى » آن است كه به انسان بگويند : هر گونه كه خواهى رفتار كن ، و هر چه مىخواهى بكن ! و به اين خاطر ، صحنهء كارزار درونى انسان را وانهادند ، و انسان را در اين معركه تحت سيطرهء شهوات نفسانى و تحريكات حيوانى تنها گذاردند . در نتيجه ، انسان غربى ، اسير دردمند شهوت خويش گشت ، و از گرفتن زمام اراده در دست خويش عاجز ماند ، و به رغم آن همه دانش و فرهنگ و تمدّن كه به ثمر رسانيد ، نتوانست بر خواستهاى غريزى خويش چيره گردد .\r\n\r\n","description":"","footnote":"","page_name":" 69 ","page_number":79},
  {"content":"\r\n . \r\n","description":"","footnote":"","page_name":" 70 ","page_number":80},
  {"content":"\r\n\r\n\r\nبخش اول 5 مكّى و مدنى « 1 »\r\nمبحث مكّى و مدنى در قرآن به چندين بحث گوناگون تقسيم مىشود ، كه ما به دو بحث از ميان آنها اشاره مىكنيم :\r\n\r\nنگرشهاى مختلف در معناى مكّى و مدنى\r\nقرآن كريم در عرف علماى تفسير به دو قسم « مكّى » و « مدنى » تقسيم مىشود . برخى آيات قرآنى مكّىاند ، و برخى ديگر مدنى . در عالم تفسير ، در مقام تعريف اصطلاح مكّى و مدنى ، ديدگاههاى متعدّدى وجود دارد .\r\nديدگاه اول ؛ كه ديدگاه مشهور و رايج نيز مىباشد ، تفسير و تعريف اصطلاح مكّى و مدنى بر پايهء ترتيب زمانى نزول آيات قرآنى است ؛ كه بر مبناى آن ، رويداد هجرت نبوى ، مرز زمانى ميان دو مرحلهء مكّى و مدنى شناخته مىشود . هر آيه از قرآن كريم كه پيش از هجرت نازل شده باشد ، « مكّى » ، و هر آيه از قرآن كريم كه پس از هجرت نازل شده باشد ، « مدنى » است ، هر چند مكان نزول آن مكّه بوده باشد . مانند آياتى كه همزمان با فتح مكّه ، زمانى كه پيامبر صلّى اللّه عليه و آله عملا در مكّه بود ، نازل شدند . بنابراين ، مقياس ، در اين نگرش ، [ مقياس 
  ] زمانى است ، نه مكانى .\r\n\r\n\r\n","description":"","footnote":"\r\n( 1 ) نوشتهء شهيد صدر قدّس سرّه\r\n","page_name":" 71 ","page_number":81},
  {"content":"\r\n\r\nديدگاه دوم ؛ مكان نزول [ آيات 
  ] را مقياس جداسازى آيات مكّى و مدنى قرآن مىداند . بنا بر اين نگرش ، در مورد هر آيهء قرآن كريم ، مكان نزول آن لحاظ مىگردد . اگر پيامبر صلّى اللّه عليه و آله به هنگام نزول آن آيه در مكّه بوده است ، « مكّى » عنوان داده مىشود ؛ و اگر در آن هنگام پيامبر در مدينه بوده است ، « مدنى » نام مىگيرد .\r\nديدگاه سوم ؛ مخاطبان آيات قرآن كريم را ملاك تشخيص و تفكيك آيات مكّى و مدنى قرآن قرار مىدهد ؛ بنابراين نگرش ، « مكّى » آن آيات و سوره‌هايى است كه مخاطب آنها اهل مكّه است ؛ و « مدنى » آن آيات و سوره‌هايى است كه مخاطب اهل مدينه است .\r\nامتياز عمده‌اى كه نگرش اوّل ، بر دو نگرش ديگر دارد ، آن است كه بر پايهء نگرش اوّل ، دو عنوان « مكّى » و « مدنى » همهء آيات قرآنى را - بدون استثنا - در بر مىگيرند . وقتى كه ما ملاك تقسيم آيات قرآنى را [ مقياس 
  ] « زمانى » گرفتيم ، هر آيه‌اى از آيات قرآنى ، يا مكّى خواهد بود يا مدنى . زيرا ، اگر پيش از هجرت نبوى و خروج آن حضرت از مكّه نازل شده باشد ، « مكّى » است ، و اگر در مسير عزيمت پيامبر اكرم صلّى اللّه عليه و آله از مكّه به مدينه ، يا پس از ورود پيامبر اكرم صلّى اللّه عليه و آله به عنوان مهاجر به مدينه ، نازل شده باشد ، « مدنى » است ، مكان نزول آن هر جا كه مىخواهد بوده باشد . امّا ، بر پايهء دو نگرش ديگر در تعريف و تفسير اصطلاح مكّى و مدنى ، گاه آيه‌اى را مىيابيم كه نه « مكّى » است و نه « مدنى » ؛ مانند آن كه مكان نزول آيه‌اى از قرآن كريم ، يك مكان سوم بوده باشد ، نه مكّه و نه مدينه ، و خطاب آيه نيز نه به اهل مكّه بوده باشد و نه به اهل مدينه ، همچون آياتى كه به هنگام معراج يا اسراء بر پيامبر صلّى اللّه عليه و آله نازل شده است .\r\n\r\nگزينش يكى از نگرشهاى سه گانه\r\nاگر بخواهيم به مقايسهء اين سه نگرش با يكديگر بپردازيم ، و از ميان آنها يكى را برگزينيم ، از همان آغاز ، بايد نگرش سوم را كنار بگذاريم . زيرا بر پايهء يك پندار نادرست استوار است ، و آن اين كه يك دسته از آيات قرآنى خطابشان به اهل مكّه است و دسته ديگر از آيات قرآنى خطابشان به اهل مدينه است و اين گونه دسته بندى از آيات قرآن كريم درست نيست . زيرا ، خطابهاى قرآن همه عمومىاند ، و انطباق آنها در هنگام نزول بر اهل\r\n\r\n","description":"","footnote":"","page_name":" 72 ","page_number":82},
  {"content":"\r\n\r\nمكّه يا بر اهل مدينه ، به معناى آن نيست كه خطاب فقط [ متوجه 
  ] به آنان است ، يا آن كه محتواى آيه ، اعمّ از توجيه ، موعظه ، يا حكم شرعى ، به هم آنان اختصاص دارد . همان گونه كه در مباحث قبلى دانستيم ، مادام كه لفظ آيه عامّ است ، معانى و مفاهيم آيه نيز عامّ خواهد بود .\r\nواقع اين است كه عناوين « مكّى » و « مدنى » از جمله عناوين شرعى نيستند كه پيامبر اكرم صلّى اللّه عليه و آله حوزهء اطلاق و شمول و مفهوم دقيق آنها را مشخّص كرده باشد ، تا اين كه ما در پى كشف آن مفاهيم برآييم . دو عنوان اصطلاحى « مكّى » و « مدنى » تنها برآمده از توافق و قرارداد علماى تفسير با يكديگر است ؛ و بىترديد ، هر كس حق خواهد داشت ، هر گونه كه مىخواهد [ وضع و اعتبار 
  ] اصطلاح كند . ما ، در اينجا نمىخواهيم نگرش اوّل يا نگرش دوم را ، تا جايى كه هر يك در محدودهء تعبير از اصطلاح خود باشند ، نادرست انگاريم . اين حقّ صاحبان هر يك از اين نگرشهاست كه معناى اصطلاح را براى خود وضع كنند ؛ امّا ، معتقديم كه تعريف دو اصطلاح مكّى و مدنى بر پايهء ترتيب زمانى - چنان كه نگرش اوّل مقرّر مىدارد - در مطالعات قرآنى سودمندتر و كار آمدتر است . زيرا ، تفكيك زمانى آياتى كه پيش از هجرت نازل شده‌اند ، از آياتى كه پس از هجرت نازل شده‌اند ، براى تحقيقات قرآنى اهميّت بيشترى دارند ، تا تفكيك آيات قرآنى بر پايهء مكان نزول ، كه در مكّه نازل شده‌اند يا در مدينه . زمان را معيار و ملاك جداسازى آيات مكّى از آيات مدنى قرار دادن ، و به كار بردن اين اصطلاح در مقام مشخص كردن زمان نزول آيات قرآنى با اهداف مطالعاتى در علوم و تحقيقات قرآنى سازگارتر است .\r\nاهميّت و امتياز تفكيك زمانى نسبت به تفكيك مكانى ، در دو حوزه بيشتر خودنمايى مىكند :\r\nحوزهء اوّل ، حوزهء فقه است ؛ آنجا كه بحث مكّى و مدنى با علم فقه و معرفت احكام شرعى ارتباط پيدا مىكند ، تقسيم آيات قرآنى با ملاك زمانى ، به مكّى و مدنى ، و مشخص كردن آياتى كه پيش از هجرت نازل شده‌اند ، و آياتى كه پس از هجرت نازل شده‌اند ، ما را در جهت شناسايى آيات ناسخ و منسوخ يارى مىرساند . زيرا ، ناسخ طبعا بايد نسبت به منسوخ تأخّر زمانى داشته باشد . بنابراين ، اگر دو حكم را در قرآن يافتيم كه لاجرم يكى از آن دو\r\n\r\n","description":"","footnote":"","page_name":" 73 ","page_number":83},
  {"content":"\r\n\r\nحكم بايد حكم ديگر را نسخ كند ، حكم ناسخ را از طريق تعيين زمان صدور آن باز مىشناسيم ، و هر يك از آن دو كه مدنى بوده باشد ، به جهت تأخّر زمانى نسبت به ديگرى ، ناسخ آن يك ، كه مكّى بوده است ، خواهد بود . « 1 »\r\nحوزهء ديگر ، حوزهء تاريخ تشريع و دعوت اسلام است . تقسيم و تفكيك زمانى آيات به مكّى و مدنى ما را به بازشناسى مراحل مختلف دعوت اسلامى در پرتو وجود پر بركت پيامبر اكرم صلّى اللّه عليه و آله مىرساند . زيرا ، هجرت مباركهء نبوى ، صرف يك رويداد گذرا در تاريخ دعوت اسلامى پيامبر خاتم صلّى اللّه عليه و آله نبوده است . هجرت نبوى حدّ فاصلى است ميان دو دوران عمر دعوت اسلام ؛ يكى ، مرحلهء كوشش و پيكار درون جامعه‌اى كه كافران بر همهء اوضاع سياسى و اجتماعى و فرهنگى كاملا مسلّط مىباشند ، و ديگرى مرحلهء فعاليّت در قالب يك حكومت اسلامى است . هر چند مىتوان هر يك از اين دو مرحله را نيز ، به نوبهء خود ، به چندين مقطع زمانى تقسيم كرد ، ولى به هر حال ، آشكار است كه تقسيم اساسى ، همان تقسيم بر پايهء حدّ فاصل زمانى هجرت است .\r\nحال ، اگر ما آيات نازل شده پيش از هجرت را از آيات نازل شده پس از هجرت تفكيك كنيم ، خواهيم توانست تحوّلات دعوت اسلام و آن شاخصهاى كلّى را كه در هر يك از دو مرحلهء دعوت حضرت ختمى مرتبت صلّى اللّه عليه و آله خودنمايى كرده است ، دنبال كنيم . امّا ، در نظر گرفتن مكان نزول ، و در نظر نگرفتن عامل زمانى ، هيچ گونه برداشت تفصيلى از آن دو مرحلهء دعوت اسلام به ما نمىدهد ، و موجب آن مىشود كه ما آن دو دورهء كاملا متمايز را در هم آميزيم ؛ چنان كه ما را از تشخيص ناسخ و منسوخ از نظر فقهى نيز محروم مىگرداند .\r\nاهميّت بيشتر نگرش اوّل نسبت به دو نگرش ديگر نيز ، به هنگام بررسى ويژگيهاى آيات و سور مكّى و مدنى ، روشن خواهد شد . به خاطر همهء اينهاست كه ما ، در تعريف مكّى و\r\n\r\n\r\n","description":"","footnote":"\r\n( 1 ) اهميت اين نكته ، بنا به مذهب مشهور در علوم قرآنى است كه قائل به وجود نسخ در آيات قرآنى مىباشد . به اين ترتيب كه اگر وجود دو حكم مخالف يكديگر را در قرآن قابل فرض باشد ، آن گاه ، آن حكم متأخّر ناسخ آن حكم ديگر كه متقدّم است ، خواهد بود . امّا ، اگر وجود نسخ را به اين شكل در قرآن منكر شويم ، و قائل به آن شويم كه موارد نسخ در قرآن خود به خود ، از ويژگى ناظر بودن آيهء ناسخ بر آيهء منسوخ ، در محتوا و مضمون آن ، آشكارند . . . ؛ ديگر ارزش علمى براى اين نكته باقى نمىماند و تنها يك فرضّيهء تحقيقى خواهد بود . براى توضيح بيشتر ، به مبحث « نسخ » رجوع شود - مؤلّف .\r\n","page_name":" 74 ","page_number":84},
  {"content":"\r\n\r\nمدنى ، نگرش اوّل را برمىگزينيم و به همين پايه دو اصطلاح « مكّى » و « مدنى » را تا آخر به كار خواهيم برد .\r\n\r\nشيوهء باز شناسى مكّى و مدنى\r\nمفسّران ، تحقيق در باب تفكيك مكّى و مدنى آيات قرآن كريم را با اعتماد به روايات و اسناد تاريخى آغاز كرده‌اند ؛ متونى كه تاريخ نزول سوره يا آيه‌اى از قرآن را مشخّص مىكنند ، و به نزول آن آيه يا سوره پيش از هجرت يا پس از آن اشاره دارند .\r\nمفسّران از طريق همين روايات و متون تاريخى كه پىجويى كردند و فراهم آوردند ، توانستند آيات و سور مكّى و مدنى بسيارى را شناسايى كنند و از يكديگر متمايز گردانند .\r\nپس از آن كه مفسّران اين اطّلاعات را گرد آورى كردند ، بسيارى از آنان كه بيش از ديگران به بازشناسى مكّى و مدنى اهميّت مىدادند ، به يك مطالعهء مقايسه‌اى در آيات و سور مكّى و مدنى كه تاريخ نزول آنها را از طريق آن متون روايى و تاريخى به دست آورده بودند ، پرداختند ، و از اين مطالعه و مقايسه به كشف ويژگيهاى كلّى و نوعى سور و آيات مكّى و نيز آيات مدنى نايل آمدند ، و از آن خصوصيات كلّى مقياسهايى به دست آوردند تا بتوانند ديگر آيات و سور قرآنى را كه زمان نزول آنها در روايات و متون تاريخى نيامده است ، با آيات تاريخ‌دار مقايسه كنند ؛ آن دسته از آيات و سور قرآنى را كه با ويژگيهاى كلّى آيات و سور مكّى منطبق باشند ، به « مكّى » بودن آنها حكم كنند ، و آن دسته از آيات و سور قرآنى را كه به خصوصيات كلّى آيات و سور مدنى نزديكتر و هماهنگ‌تر باشند ، به « مدنى » بودن آنها حكم كنند .\r\nاين ويژگيهاى كلّى كه مكّى و مدنى قرآن را مشخّص مىكنند ، بعضى با شيوهء آيه و سوره ارتباط دارند ؛ مانند آن كه مىگويند كوتاهى آيات و سور و همسانى آهنگ و طنين آنها از ويژگيهاى قسم مكّى است ؛ بعضى با موضوع و مضمون آيات و سور در ارتباط هستند . مانند آن كه مىگويند : مجادلهء با مشركان ، و نابخردانه خواندن افكار آنان از ويژگيهاى سور مكّى است ، و گفتگو با اهل كتاب از خصوصيات سوره‌هاى مدنى .\r\nويژگيهاى ساختارى و موضوعى را كه براى آيات و سور مكّى ياد كرده‌اند ، مىتوان چنين\r\n\r\n","description":"","footnote":"","page_name":" 75 ","page_number":85},
  {"content":"\r\n\r\nتلخيص كرد :\r\n1 . كوتاهى آيات و سور و ايجاز تعبير و فراوانى هماهنگى آوايى آنها 2 . دعوت به مبانى ايمان به خدا و وحى و عالم غيب و آخرت و تصاوير بهشت و دوزخ 3 . دعوت به پاىبندى به اخلاق كريمه و استقامت در راه خير 4 . مجادلهء با مشركان و نابخردانه خواندن افكار آنان 5 . خطاب  يا أَيُّهَا النَّاسُ  در سرآغاز يا متن سوره ، بدون آن كه خطاب  يا أَيُّهَا الَّذِينَ آمَنُوا  در آن آمده باشد .\r\nدر مورد بند 5 ، ياد آورى كرده‌اند كه سورهء حج از اين قاعده مستثناست . زيرا ، در اين سوره هر دو خطاب  يا أَيُّهَا النَّاسُ  و  يا أَيُّهَا الَّذِينَ آمَنُوا  آمده است . « 1 »\r\nاين خصوصيّات پنجگانه ، بيشتر در آيات و سوره‌هاى مكّى وجود دارند .\r\nخصوصياتى نيز كه در آيات و سوره‌هاى مدنى وجود دارند ، عبارتند از :\r\n1 . طولانى بودن سوره‌ها و آيات و اطناب آنها 2 . تفصيل براهين و ادلّهء حقايق دينى 3 . مجادلهء با اهل كتاب و دعوت آنان به ترك غلّو در دين 4 . سخن از منافقان و دردسرآفرينيهاى آنان 5 . تفصيل احكام حدود و حقوق و ارث و نظامهاى سياسى و اجتماعى و حكومتى\r\n\r\nموضع ما دربارهء ويژگيهاى سور مكّى و مدنى\r\nترديدى نيست در اين كه اين مقياسهاى برگرفته از آن ويژگيهاى كلّى آيات و سور مكّى يا مدنى ، تا حدودى روشنگر موضوع هستند ، و گاه نيز مىتوانند ملاك ترجيح يكى از دو احتمال موجود در سوره‌ها و آياتى كه براى مكّى يا مدنى بودن آنها سندى روايى يا تاريخى در دست نداريم ، قرار گيرند . اگر سوره‌اى با شيوهء بيان و ايجاز و هماهنگى آوايى و تعريض\r\n\r\n\r\n","description":"","footnote":"\r\n( 1 ) سورهء حج مدنى است و مكّى نيست . هر دو خطاب « يا ايها الناس » و « يا ايها الذين آمنوا » نيز در آن آمده‌اند ، امّا خطاب « يا ايها الناس » در آن بيشتر است ، چنان كه سورهء حجرات بدون اشكال مدنى است و خطاب « يا ايها الناس » در آن به كار رفته است - مؤلف .\r\n","page_name":" 76 ","page_number":86},
  {"content":"\r\n\r\nبه مشركان و نكوهش افكار و آراى آنان سازگارى داشت ، ارجح آن خواهد بود كه آن سوره مكّى باشد ، به دليل اين كه ويژگيهاى كلّى سوره‌هاى مكّى را داراست .\r\nامّا ، اعتماد كردن به اين مقياسها ، آن گاه جايز است كه از طريق آنها « علم » براى ما حاصل شود ، و گر نه جايز نيست تنها به مجرّد « ظنّ » و گمان ، بر اين مقياسها تكيه كنيم . در مثال پيشين ، وقتى مىبينيم سوره‌اى در شيوهء بيان و ايجاز با سوره‌هاى مكّى همخوانى دارد ، نمىتوانيم به مكّى بودن آن سوره ، تنها به اين دليل ، قائل شويم . زيرا ، ممكن است يك سورهء مدنى ، با وجود نزول در مدينه ، بعضى از خصوصيات بيانى و اسلوبى رايج در قسم مكّى را با خود داشته باشد ، چنان كه در مورد سورهء نصر و برخى سوره‌هاى ديگر ، روى داده است .\r\nدرست است كه با چنين نگرشى ، ظنّ غالب براى انسان حاصل مىشود كه سورهء نصر - مثلا - به دليل كوتاهى و ايجاز آن مكّى است ؛ امّا تكيه به ظنّ و گمان جايز نيست . زيرا ، قول بدون علم است :  وَ لا تَقْفُ ما لَيْسَ لَكَ بِهِ عِلْمٌ . . .  « 1 » .\r\nالبته ، هر گاه اين مقياسها ما را نسبت به تاريخ سوره و مكّى يا مدنى بودن آن به يقين و اطمينان برسانند ، اعتماد به اين مقياسها اشكالى نخواهد داشت . مثال اين نوع از آيات ، بعضى مقاطع قرآنى است كه قوانين مربوط به جنگ و حكومت را - مثلا - در بر گرفته‌اند .\r\nاين ويژگى موضوعى دلالت دارد بر اين كه آن قسمت از متن قرآنى كه چنين است ، مدنى مىباشد . زيرا ، طبيعت دعوت در مرحلهء اوّل كه پيش از هجرت گذرانيده است ، مطلقا با قوانين حكومتى همخوانى ندارد و از اينجا در مىيابيم كه چنين متنى بايد مدنى باشد و در مرحلهء دوم دعوت نازل شده باشد كه عهد برقرارى حكومت اسلامى در مدينهء منوّره است .\r\n\r\nشبهات القا شده پيرامون مكّى و مدنى\r\nموضوع مكّى و مدنى بودن سوره‌ها ، از جمله موضوعات قرآنى است كه پيرامون آن ، شبهه‌ها و جدلهاى فراوانى مطرح شده است . شبهات پيرامون موضوع مكّى و مدنى قرآن ، از يك مطلب اساسى نشأت مىگيرد و آن اين است كه تفاوتها و امتيازاتى كه ميان دو قسم مكّى و مدنى قرآن كريم ملاحظه مىشود ، از ديد بعضى خاورشناسان ، اين باور را پديد\r\n\r\n\r\n","description":"","footnote":"\r\n( 1 ) اسراء / 36\r\n","page_name":" 77 ","page_number":87},
  {"content":"\r\n\r\nمىآورد كه قرآن تحت تأثير شرايط و محيطهاى مختلف اجتماعى و شخصى قرار گرفته است كه آثار خود را در ساختار قرآن و شيوهء ارائهء آن ، و مطالب و موضوعاتى كه به آنها عنايت داشته است بر جاى نهاده است .\r\nپيش از آن كه وارد گفتگو دربارهء شبهات و ردّ و ايراد آنها بشويم ، بهتر است دو مسألهء زير را كه تأثير بسزايى در فهم بحث و باز شناسى نتايج آن خواهند داشت ، ملاحظه كنيم :\r\nمسألهء اوّل ، اين كه ناگزير ، از آغاز كار ، بايد فرق بگذاريم ميان اين نگرش كه قرآن را تحت تأثير شرايط محيط و ديگر عوامل ، و نقش‌پذير از آنها مىداند ؛ و نگرش ديگرى كه قرآن را مؤثّر در اوضاع و احوال مجاور خود ، و ناظر بر آنها ، در جهت متحوّل گردانيدن آنها به نفع دعوت اسلام مىداند .\r\nنگرش اوّل ، در حقيقت ، بشرى بودن قرآن را منظور دارد . قرآن را در سطح واقعيتهاى روزمرّه و جزئى از محيط اجتماعى اطراف خود مىنگرد ، كه هم از محيط تأثير مىپذيرد ، و هم در آن اثر مىگذارد ؛ به خلاف نگرش دوم ، كه اصلا چنين فكر نمىكند ، زيرا ، طبيعت موضع‌گيرى قرآن كريم كه دگرگونى اجتماعى را هدف گرفته است ، و نيز ، طبيعت اهداف و غاياتى كه قرآن در صدد تحقّق بخشيدن آنهاست ، اين مراعات را لازم مىآورد ، و اهداف مورد نظر ، همواره چگونگى شيوه و راه و روشى را كه قرآن بايد اتّخاذ كند ، مشخص مىسازند .\r\nفرق است ميان اين كه اوضاع و شرايط محيط و واقعيتهاى بيرونى ، خودشان را بر رسالت تحميل كنند ، و اين كه اهداف و غاياتى كه رسالت در صدد تحقّق بخشيدن آنهاست ، شيوه و روش خاصّى را براى رسالت اقتضا كنند ؛ زيرا هدف و منظور از رسالت دو چيز جدا و مستقل از رسالت نيست ، تا آن كه تأثير آن دو بر رسالت ، يك تأثير تحميل شده‌اند خارج به حساب آيند .\r\nبنابراين ، ما در عين حال كه نگرش اوّل را در ارتباط با قرآن مردود مىشمريم ، از پذيرفتن نگرش دوم در ارتباط با قرآن ، موضوعات و مضامين قرآن ، و ديگر جنبه‌هاى قرآن ، ابايى نداريم .\r\nمسألهء دوم ، اين كه تعريف و تفسير اصل وجود پديده‌اى به نام قرآن را ناگزير بايد همواره\r\n\r\n","description":"","footnote":"","page_name":" 78 ","page_number":88},
  {"content":"\r\n\r\nمنشأ و پايهء همهء اظهار نظرها و داوريها نسبت به محتواى قرآن و شيوه ارائهء آن ، قرار دهيم .\r\nچه بسا دربارهء يك نكته واحد در قرآن كريم شاهد دو اظهار نظر و دو داورى مختلف هستيم ، كه از اختلاف در تعريف و تفسير اصل وجود قرآن نشأت مىگيرد . در مباحث آتى ، آنجا كه مطرح مىكنيم ، از شروط مفسّر آن است كه داراى ذهنيّتى اسلامى بوده باشد ؛ مثالهايى براى اين گونه اختلاف نظرها و داوريهاى متفاوت خواهيم آورد . « 1 »\r\nبه همين جهت ، ما به خود اجازه نمىدهيم ، داورى و اظهار نظرى را در مقام تفسير مسأله‌اى پيرامون قرآن كريم بپذيريم تنها به خاطر آن كه با خود آن مسأله همخوانى دارد ؛ پيش از هر چيز ، بايد بنگريم كه آن اظهار نظر با تعريف و تفسيرى كه به درستى از اصل قرآن كريم داريم ، همخوانى داشته باشد .\r\nقرآن كريم ، به عنوان يك پديده ، چنان كه در مباحث آتى به شرح و تفصيل آن خواهيم پرداخت ، دستاورد شخص محمّد صلّى اللّه عليه و آله نيست ؛ و اصولا يك محصول بشرى نيست . قرآن يك دستاورد الهى آسمانى است . بر اين پايه ، از پيش مىتوانيم به طور قطع ، همهء شبهاتى را كه پيرامون مكّى و مدنى بودن سور قرآن مطرح مىشوند ، باطل بدانيم ؛ زيرا ، همهء آنها ، در حقيقت ، تفسيرهايى براى پديدهء فرق ميان مكّى و مدنى هستند ، بر اساس اين كه قرآن كريم يك محصول بشرى است .\r\nبه عبارت دقيق‌تر ، بايد گفت كه شبهات پيرامون مكّى و مدنى ، در حقيقت ، با شبهاتى كه پيرامون مسألهء وحى ، از ديرباز مطرح شده‌اند ، موضوعا ارتباط دارند ؛ زيرا ، با نگرش رايج داير به انكار وحى مرتبط مىشوند . با وجود اين ، براى روشن شدن حقيقت مطلب ، نيازمند آنيم كه به تفصيل به ردّ و ايراد اين شبهات كه به طور كلّى پيرامون وحى ، و به طور جزئى پيرامون مكّى و مدنى قرآن مطرح شده‌اند ، بپردازيم ، تا صحنه‌هاى فتنه‌انگيزى و بازيگرى را كه خاورشناسان در كار آورده‌اند ، بنمايانيم ، و همخوانى همهء مسايل مربوط به قرآن را با اصل وجود قرآن ، كه يك پديدهء الهى است ، بيان كنيم . بنابراين ، شبهات مطرح شده را يكايك بازگو مىكنيم ، و به گفتگو دربارهء آنها مىپردازيم ، تا بطلان همگى آنها روشن شود . آن گاه ، تفسير و تبيين صحيح فرقهاى ميان مكّى و مدنى قرآن را ارائه مىكنيم .\r\n\r\n\r\n","description":"","footnote":"\r\n( 1 ) به بحث « شروط مفسّر » در همين كتاب رجوع شود .\r\n","page_name":" 79 ","page_number":89},
  {"content":"\r\n\r\nشبهات مطرح شده در ارتباط با مكّى و مدنى قرآن ، داراى دو جنبه است : يك جنبهء آنها بر مىگردد به شيوه و ساختار بيان قرآنى كه در اين دو قسم آيات و سور متفاوت است ، و جنبهء ديگر ، مربوط مىشود به مطالب و موضوعاتى كه قرآن كريم در هر يك از دو قسم مكّى و مدنى ، به آنها پرداخته است . در باب هر يك از دو قسم مكّى و مدنى نيز ، شبهه‌ها به اشكال گوناگون مطرح شده‌اند كه ما ، براى هر يك از دو قسم مكّى و مدنى ، دو طرح از آن شبهه‌ها را يادآور مىشويم :\r\n\r\nالف ) ساختار آيات قرآن مكّى ، آكنده از درشتى و خشونت و دشنام است\r\nگفته‌اند : ساختار بيان نوع [ آيات 
  ] مكّى از قرآن ، با كليشهء درشتى و خشونت ، و حتّى دشنام از قسم مدنى قرآن متمايز است ؛ و اين مطلب دليلى است بر آن كه محمّد در مكّه - محلّ اقامت و زيست خود - تحت تأثير محيط است . زيرا ، محيط مكّه با درشتى و خشونت سرشته شده است . به همين جهت ، هنگامى كه محمّد به جامعهء مدينه ، كه در آنجا ، به هر حال ، تحت تأثير تمدّن اهل كتاب و شيوه‌هاى بيانى آنان قرار مىگيرد ، انتقال مىيابد ، آن كليشهء بخصوص از روى بيان قرآن برداشته مىشود . القا كنندگان اين شبهه ، به دنبال طرح اين مطلب ، به سوره‌ها و آياتى كه در مكّه نازل شده‌اند ، و كليشهء وعيد و تهديد و خشونت سخت در آنها مشهود است ، مانند سورهء مسد و سورهء تكاثر و سورهء فجر ، و مانند آنها استشهاد كرده‌اند .\r\nاين شبهه را مىتوان به ترتيب زير مورد گفتگو قرار داد :\r\nاوّلا ، ساختار وعيد و انذار به نوع [ آيات 
  ] مكّى از قرآن كريم اختصاص ندارد ، به گونه‌اى كه در قرآن [ از نوع آيات 
  ] مدنى از وعيد و انذار خبر نباشد . مكّى و مدنى هر دو مشتمل بر وعيد و انذارند . همچنين ، نوع [ آيات 
  ] مدنى قرآن نيز چنان كه ممكن است از اين شبهه مفهوم بشود ، به ساختار ملايم و آرام و سرشار از بخشش و گذشت ، اختصاص ندارد ؛ بلكه در آيات و سوره‌هاى مكّى نيز اين گونه ويژگيها را مشاهده مىكنيم ، و شواهد قرآنى بر اين مطلب فراوان است .\r\nاز جمله ، نمونه‌هاى درشتى و خشونت در آيات مدنى قرآن ، اين آيهء شريفه است :  فَإِنْ \r\n\r\n","description":"","footnote":"","page_name":" 80 ","page_number":90},
  {"content":"\r\n\r\n لَمْ تَفْعَلُوا وَ لَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ  « 1 » ؛ و اين آيهء شريفه :  الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ . . .  « 2 » و نيز :   يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ ، فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ ، وَ إِنْ تُبْتُمْ فَلَكُمْ رُؤُسُ أَمْوالِكُمْ ، لا تَظْلِمُونَ وَ لا تُظْلَمُونَ   « 3 » ؛ و اين آيهء شريفهء :    إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً وَ أُولئِكَ هُمْ وَقُودُ النَّارِ . كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ ، كَذَّبُوا بِآياتِنا فَأَخَذَهُمُ اللَّهُ بِذُنُوبِهِمْ ، وَ اللَّهُ شَدِيدُ الْعِقابِ . قُلْ لِلَّذِينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ    « 4 » ؛ و آيات ديگر كه اندكى پس از اين ، به بعضى از آنها اشاره خواهيم كرد .\r\nدر بخش مكّى قرآن نيز جلوه‌هاى نرمى و گذشت را مشاهده مىكنيم . مانند اين آيهء شريفه :    وَ مَنْ أَحْسَنُ قَوْلًا مِمَّنْ دَعا إِلَى اللَّهِ وَ عَمِلَ صالِحاً وَ قالَ إِنَّنِي مِنَ الْمُسْلِمِينَ . وَ لا تَسْتَوِي الْحَسَنَةُ وَ لَا السَّيِّئَةُ ، ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ . وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظِيمٍ    « 5 » ؛ و اين آيهء شريفه :         فَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا ، وَ ما عِنْدَ اللَّهِ خَيْرٌ وَ أَبْقى لِلَّذِينَ آمَنُوا وَ عَلى رَبِّهِمْ يَتَوَكَّلُونَ . وَ الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ ، وَ إِذا ما غَضِبُوا هُمْ يَغْفِرُونَ . وَ الَّذِينَ اسْتَجابُوا لِرَبِّهِمْ وَ أَقامُوا الصَّلاةَ وَ أَمْرُهُمْ شُورى بَيْنَهُمْ وَ مِمَّا رَزَقْناهُمْ يُنْفِقُونَ . وَ الَّذِينَ إِذا أَصابَهُمُ الْبَغْيُ هُمْ يَنْتَصِرُونَ . وَ جَزاءُ سَيِّئَةٍ سَيِّئَةٌ مِثْلُها ، فَمَنْ عَفا وَ أَصْلَحَ فَأَجْرُهُ عَلَى اللَّهِ ، إِنَّهُ لا يُحِبُّ الظَّالِمِينَ . وَ لَمَنِ انْتَصَرَ بَعْدَ ظُلْمِهِ فَأُولئِكَ ما عَلَيْهِمْ مِنْ سَبِيلٍ . إِنَّمَا السَّبِيلُ عَلَى الَّذِينَ يَظْلِمُونَ النَّاسَ وَ يَبْغُونَ فِي الْأَرْضِ بِغَيْرِ الْحَقِّ ، أُولئِكَ لَهُمْ عَذابٌ أَلِيمٌ . وَ لَمَنْ صَبَرَ وَ غَفَرَ إِنَّ ذلِكَ لَمِنْ عَزْمِ الْأُمُورِ         « 6 » ؛ و اين آيهء شريفه :\r\n\r\n\r\n","description":"","footnote":"\r\n( 1 ) بقره / 24\r\n( 2 ) بقره / 275\r\n( 3 ) بقره / 278 - 279\r\n( 4 ) آل عمران / 10 - 12\r\n( 5 ) فصّلت / 33 - 35\r\n( 6 ) شورى ، 36 - 43\r\n","page_name":" 81 ","page_number":91},
  {"content":"\r\n\r\n  وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ . لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ وَ لا تَحْزَنْ عَلَيْهِمْ وَ اخْفِضْ جَناحَكَ لِلْمُؤْمِنِينَ   « 1 » ؛ و اين آيهء شريفه :  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ ، إِنَّ اللَّهَ يَغْفِرُ الذُّنُوبَ جَمِيعاً . إِنَّهُ هُوَ الْغَفُورُ الرَّحِيمُ  « 2 » .\r\nثانيا ، در قرآن كريم ، از دشنام و ناسزا اثرى نيست ، و چگونه ممكن است باشد ، در جايى كه خود قرآن در بخش مكّى از ناسزا و دشنام نهى فرموده است :  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ . . .  « 3 » .\r\nدر سورهء مسد يا تكاثر هيچ گونه دشنام و تعبيرات ناهنجار ( چنان كه خاور شناسان مطرح كرده‌اند ) ، وجود ندارد . آنچه در اين دو سوره آمده ، تنها اخطار و وعيد است ، و بيان سرنوشتى است كه در انتظار ابولهب و كافران به خداوند است .\r\nآرى ، در قرآن كريم سرزنشها و نكوهشهاى شديد يافت مىشود ، و اين تعبيرات كوبنده و سرزنش‌آميز هم در بخش مدنى وجود دارد و هم در بخش مكّى ، هر چند كه در بخش مكّى فراوانتر است ، با توجّه به شرايط فشار و خشونتى كه در مسير دعوت اسلام برقرار بوده ، و اقتضاى آن را داشته است كه قرآن نيز احيانا ، با خشونت و سرزنش با اين كارشكنيها برخورد كند ، و به اين وسيله از يك سوى ، روحيهء مسلمانان را تقويت كند ، و از سوى ديگر ، روحيّهء كافران را در هم كوبد ، چنان كه اندكى پس از اين اشاره خواهيم كرد .\r\nبرخى نمونه‌هاى اين نوع سرزنش شديد در سوره‌هاى مدنى عبارتند از :\r\n   إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ . خَتَمَ اللَّهُ عَلى قُلُوبِهِمْ وَ عَلى سَمْعِهِمْ ، وَ عَلى أَبْصارِهِمْ غِشاوَةٌ ، وَ لَهُمْ عَذابٌ عَظِيمٌ وَ مِنَ النَّاسِ مَنْ يَقُولُ آمَنَّا بِاللَّهِ وَ بِالْيَوْمِ الْآخِرِ وَ ما هُمْ بِمُؤْمِنِينَ . . .     صُمٌّ بُكْمٌ عُمْيٌ ، فَهُمْ لا يَرْجِعُونَ  « 4 » .\r\n . . . وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باؤُ بِغَضَبٍ مِنَ اللَّهِ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ الْحَقِّ ، ذلِكَ بِما عَصَوْا وَ كانُوا يَعْتَدُونَ  « 5 » .\r\n\r\n\r\n","description":"","footnote":"\r\n( 1 ) حجر ، 87 - 88\r\n( 2 ) زمر ، 53\r\n( 3 ) انعام / 108\r\n( 4 ) بقره / 6 - 18\r\n( 5 ) بقره / 61\r\n","page_name":" 82 ","page_number":92},
  {"content":"\r\n\r\n بِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ فَباؤُ بِغَضَبٍ عَلى غَضَبٍ ، وَ لِلْكافِرِينَ عَذابٌ مُهِينٌ  « 1 » .\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ  « 2 » .\r\n  إِذْ قالَ اللَّهُ يا عِيسى إِنِّي مُتَوَفِّيكَ وَ رافِعُكَ إِلَيَّ وَ مُطَهِّرُكَ مِنَ الَّذِينَ كَفَرُوا وَ جاعِلُ الَّذِينَ اتَّبَعُوكَ فَوْقَ الَّذِينَ كَفَرُوا إِلى يَوْمِ الْقِيامَةِ ثُمَّ إِلَيَّ مَرْجِعُكُمْ فَأَحْكُمُ بَيْنَكُمْ فِيما كُنْتُمْ فِيهِ تَخْتَلِفُونَ . فَأَمَّا الَّذِينَ كَفَرُوا فَأُعَذِّبُهُمْ عَذاباً شَدِيداً فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ   « 3 » .\r\n قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّهِ ، مَنْ لَعَنَهُ اللَّهُ وَ غَضِبَ عَلَيْهِ وَ جَعَلَ مِنْهُمُ الْقِرَدَةَ وَ الْخَنازِيرَ وَ عَبَدَ الطَّاغُوتَ ، أُولئِكَ شَرٌّ مَكاناً وَ أَضَلُّ عَنْ سَواءِ السَّبِيلِ  « 4 » .\r\n وَ قالَتِ الْيَهُودُ يَدُ اللَّهِ مَغْلُولَةٌ ، غُلَّتْ أَيْدِيهِمْ وَ لُعِنُوا بِما قالُوا ، بَلْ يَداهُ مَبْسُوطَتانِ . . .  « 5 » .\r\n\r\nب ) ساختار بخش مكّى ، كوتاهى سوره‌ها و آيات است\r\nهمچنين گفته‌اند : كوتاهى آيات و سوره‌هاى بخش مكّى قرآن مشهود است ، به عكس قسم مدنى ، كه به تفصيل و اسهاب گراييده است . ما مىبينيم كه سوره‌هاى مكّى كوتاه و مختصر آمده‌اند ؛ امّا ، در بخش [ آيات 
  ] مدنى سوره‌هاى بلند ، مانند بقره و آل عمران و نساء را مىيابيم .\r\nاين مطلب را دليل بر آن گرفته‌اند كه ، دو بخش مكّى و مدنى از يكديگر جدا و مستقل‌اند ، و در هر دو مرحله ، بيان قرآن از محيط زندگانى پيامبر تأثير پذيرفته است : جامعهء مكّه ، يك جامعهء بىسواد بود ، و پيامبر نمىتوانست به آنان به طور مبسوط به شرح و تفصيل مفاهيم و موضوعات بپردازد . امّا ، همين كه به مدينه رفت ، و در ميان مردم يك جامعهء باسواد و تحصيلكرده و متمدّن اقامت گزيد ؛ آن توان تفصيل براى پيامبر دست داد .\r\nاين شبهه را در دو قسمت مورد گفتگو قرار مىدهيم :\r\n\r\n\r\n","description":"","footnote":"\r\n( 1 ) بقره / 90\r\n( 2 ) بقره / 159\r\n( 3 ) آل عمران / 55 - 56\r\n( 4 ) مائده / 60\r\n( 5 ) مائده / 64\r\n","page_name":" 83 ","page_number":93},
  {"content":"\r\n\r\nاوّلا ، كوتاهى عبارات و ايجاز به بخش مكّى اختصاص ندارد . در بخش مدنى نيز سوره‌هاى كوتاهى ، مانند نصر و زلزله و بيّنه و مانند آنها را داريم . طول و تفصيل هم به بخش مدنى اختصاص ندارد ؛ در بخش مكّى نيز سوره‌هايى طولانى مانند انعام و اعراف را داريم .\r\nاختصاص بخش مكّى قرآن به كوتاهى و ايجاز ، ممكن است به اين معنا گرفته شود كه طبيعت بيشتر آيات و سور مكّى است ؛ اين مطلب درستى است ، امّا به هيچ وجه من الوجوه دلالتى بر قطع رابطه ميان دو بخش مكّى و مدنى قرآن كريم ندارد . زيرا ، براى محقّق شدن اين رابطه ، كافى است قرآن كريم برخى سوره‌هاى طولانى و مفصّل را نيز در بخش مكّى بياورد ؛ تا آمادگى و توانايى متكلّم در جهت تفصيل مفاهيم و موضوعات نيز مشخص گردد .\r\nگذشته از آن كه گاه در سوره‌هاى مدنى آيات مكّى درج شده است ، و بر عكس ؛ و در هر دو حالت ، يكپارچگى و همبستگى آيات سوره تا آنجاست كه تصوّر مىرود ، سوره يك جا نازل شده است ، و اين خود دليل روشنى است بر ارتباط و اتّصال ميان دو بخش مدنى و مكّى قرآن كريم .\r\nثانيا ، مطالعات زبان شناسانه‌اى كه دانشمندان مسلمان و ديگران انجام داده‌اند ، دليل و گواه است بر اين كه ايجاز يكى از مظاهر توانايى خارق العادهء متكلّم در بيان و تعبير است .\r\nبنابراين ، ايجاز يكى از جلوه‌هاى اعجاز قرآن است ، و نقص يا عيبى براى بخش مكّى نيست ؛ بويژه ، اگر اين نكته را نيز در نظر بگيريم كه قرآن براى تحدّى در برابر عرب‌زبانان در آوردن سوره‌اى مشابه سوره‌هاى قرآن تحدّى كرده است و تحدّى به يك سورهء كوچك ، چشمگيرتر و جالبتر از تحدّى به يك سورهء طولانى است .\r\n\r\nج ) بخش مكّى در مضامينش به تشريع و احكام نپرداخته است\r\nگفته‌اند : بخش مكّى قرآن ، در ميان موضوعاتى كه مطرح كرده ، به سراغ احكام و نظامها و مسايل تشريعى نرفته است ؛ در حالى كه بخش مدنى به تفصيل به اين قسمت پرداخته است ؛ و اين خود تشابه ديگرى است از تأثير پذيرى قرآن از محيط و شرايط اجتماعى ؛ و نيز گفته‌اند كه جامعهء مكّه يك جامعهء متمدّن نبود ، و هنوز معارف و قوانين اهل كتاب به آنجا راه نيافته بود ، بر خلاف جامعهء مدينه كه به ميزان گسترده‌اى تحت تأثير فرهنگ و معارف اديان\r\n\r\n","description":"","footnote":"","page_name":" 84 ","page_number":94},
  {"content":"\r\n\r\nآسمانى مانند يهوديت و نصرانيت قرار گرفته بود .\r\nاين شبهه را نيز با بيان دو مطلب مورد گفتگو قرار مىدهيم :\r\nاوّلا ، بخش مكّى ، جانب تشريع را واننهاده است ؛ هر چند تنها به اصول كلّى و مقاصد عمدهء دين پرداخته است . چنان كه در اين آيات شريفه آمده است :   قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ لا تَقْتُلُوا أَوْلادَكُمْ مِنْ إِمْلاقٍ ، نَحْنُ نَرْزُقُكُمْ وَ إِيَّاهُمْ ، وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ ، وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ، ذلِكُمْ وَصَّاكُمْ بِهِ لَعَلَّكُمْ تَعْقِلُونَ . وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ . . .   « 1 » .\r\nهمچنين نظرات و برداشتهاى قرآن كريم دربارهء آفرينش و زندگى و جامعه و انسان ، به طور مجمل در لابه‌لاى آيات و سور مكّى مطرح شده است . . . .\r\nاز اين گذشته ، ما در بخش مكّى قرآن ، و بويژه در سورهء انعام « 2 » بخصوص ، گفتگو دربارهء بسيارى از قوانين و آداب و رسوم اهل كتاب را مىبينيم ، و اين گواه آن است كه قرآن كريم در اين قانونگذاريها و مطالب مربوط به آنها پيش كسوت نبوده است .\r\nثانيا ، پديده‌اى را كه اين شبهه‌پردازان شاهد بر مدّعاى خويش گرفته‌اند ، از نگرش ديگرى نيز مىتوان تفسير كرد ، كه با تعريف اصل اين پديدهء الهى و آسمانى نيز همخوانى داشته باشد . مطابق اين ديدگاه ثانوى ، سخن گفتن از تفصيلات احكام شريعت در مكّه ، كارى پيش از وقت است . زيرا ، هنوز اسلام زمام حكومت را در دست نگرفته است كه بخواهد قانون وضع كند . امّا ، در مدينه كار به عكس است . از اين رو ، بخش مكّى وارد تفاصيل تشريع نمىشود . زيرا ، تفصيل قواعد فقهى و قوانين شريعت ، با مرحلهء مقدماتى دعوت كه هنوز دعوت اسلام در آغاز مسير است ، سازگار نيست . به عكس ، بايد به جوانب ديگر كه با اساس دين و موضع كلّى دعوت همخوانى دارد ، بپردازد . چنان كه اندكى پس از اين شرح خواهيم داد .\r\n\r\nد ) بخش مكّى از دليل و برهان استفاده نكرده است\r\n\r\n\r\n","description":"","footnote":"\r\n( 1 ) انعام / 151 - 152\r\n( 2 ) آيات 119 تا 121 و 138 تا 146\r\n","page_name":" 85 ","page_number":95},
  {"content":"\r\n\r\nگفته‌اند : بخش مكّى قرآن از دليل و برهان در جهت اثبات اصول عقايد ، تهى است ؛ بر خلاف بخش مدنى ؛ و اين نيز تعبير ديگرى است از تأثيرپذيرى قرآن از شرايط اجتماعى و محيط زندگانى پيامبر ؛ زيرا به نظر ايشان ، قرآن تا زمانى كه محمّد در مكّه در ميان بىسوادان مىزيسته ، از پرداختن به استدلال ، كه حاكى از عمق نظر در حقايق آفرينش مىباشد ، ناتوان بوده است . به عكس ، وقتى كه محمّد به همزيستى با اهل كتاب در مدينه دست يافته ، سطح بيان قرآن نيز ارتقا يافته است ، و اين در نتيجهء تأثيرپذيرى از اهل كتاب است كه داراى انديشه و فلسفه و با خبر از اديان آسمانى بوده‌اند ، و تحت تأثير آن ، قرآن نيز تحوّل يافته است .\r\nاين شبهه را نيز از دو جهت مورد بررسى قرار مىدهيم :\r\nاوّلا ، بخش مكّى قرآن ، از ادلّه و براهين خالى نيست . در بسيارى از سوره‌هاى مكّى ، قرآن به استدلال و اقامهء برهان دست زده است ، و شواهد قرآنى براى اين مطلب فراوان و متنوّع است . از جمله نمونه‌ها و موارد استدلال قرآن بر توحيد در سوره‌هاى مكّى ، اين آيات شريفه است :            وَ إِذْ قالَ إِبْراهِيمُ لِأَبِيهِ آزَرَ : أَ تَتَّخِذُ أَصْناماً آلِهَةً ؟ إِنِّي أَراكَ وَ قَوْمَكَ فِي ضَلالٍ مُبِينٍ . وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ . فَلَمَّا جَنَّ عَلَيْهِ اللَّيْلُ رَأى كَوْكَباً ، قالَ : هذا رَبِّي ، فَلَمَّا أَفَلَ ، قالَ : لا أُحِبُّ الْآفِلِينَ . فَلَمَّا رَأَى الْقَمَرَ بازِغاً ، قالَ : هذا رَبِّي ، فَلَمَّا أَفَلَ ، قالَ : لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ . فَلَمَّا رَأَى الشَّمْسَ بازِغَةً ، قالَ : هذا رَبِّي ، هذا أَكْبَرُ ، فَلَمَّا أَفَلَتْ ، قالَ : يا قَوْمِ ، إِنِّي بَرِيءٌ مِمَّا تُشْرِكُونَ . إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . وَ حاجَّهُ قَوْمُهُ ، قالَ : أَ تُحاجُّونِّي فِي اللَّهِ وَ قَدْ هَدانِ ، وَ لا أَخافُ ما تُشْرِكُونَ بِهِ إِلَّا أَنْ يَشاءَ رَبِّي شَيْئاً ، وَسِعَ رَبِّي كُلَّ شَيْءٍ عِلْماً ، أَ فَلا تَتَذَكَّرُونَ . وَ كَيْفَ أَخافُ ما أَشْرَكْتُمْ وَ لا تَخافُونَ أَنَّكُمْ أَشْرَكْتُمْ بِاللَّهِ ما لَمْ يُنَزِّلْ بِهِ عَلَيْكُمْ سُلْطاناً ، فَأَيُّ الْفَرِيقَيْنِ أَحَقُّ بِالْأَمْنِ إِنْ كُنْتُمْ تَعْلَمُونَ . الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الْأَمْنُ وَ هُمْ مُهْتَدُونَ . وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ ، نَرْفَعُ دَرَجاتٍ مَنْ نَشاءُ ، إِنَّ رَبَّكَ حَكِيمٌ عَلِيمٌ . وَ وَهَبْنا لَهُ إِسْحاقَ وَ يَعْقُوبَ ، كُلًّا هَدَيْنا ، وَ نُوحاً هَدَيْنا مِنْ قَبْلُ ، وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ ، وَ كَذلِكَ نَجْزِي الْمُحْسِنِينَ . . .            « 1 » .\r\n\r\n\r\n","description":"","footnote":"\r\n( 1 ) انعام / 74 - 83\r\n","page_name":" 86 ","page_number":96},
  {"content":"\r\n\r\n مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ ؛ وَ لَعَلا بَعْضُهُمْ عَلى بَعْضٍ ، سُبْحانَ اللَّهِ عَمَّا يَصِفُونَ  « 1 »    لَوْ كانَ فِيهِما آلِهَةٌ إِلَّا اللَّهُ لَفَسَدَتا ، فَسُبْحانَ اللَّهِ رَبِّ الْعَرْشِ عَمَّا يَصِفُونَ . لا يُسْئَلُ عَمَّا يَفْعَلُ وَ هُمْ يُسْئَلُونَ . أَمِ اتَّخَذُوا مِنْ دُونِهِ آلِهَةً ، قُلْ : هاتُوا بُرْهانَكُمْ ، هذا ذِكْرُ مَنْ مَعِيَ وَ ذِكْرُ مَنْ قَبْلِي ، بَلْ أَكْثَرُهُمْ لا يَعْلَمُونَ الْحَقَّ فَهُمْ مُعْرِضُونَ    « 2 » و در مقام استدلال بر نبّوت محمّد صلّى اللّه عليه و آله و ارتباط پيامهاى آسمانى كه آورده فرموده است :\r\n    وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ ، إِذاً لَارْتابَ الْمُبْطِلُونَ . بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ وَ ما يَجْحَدُ بِآياتِنا إِلَّا الظَّالِمُونَ . وَ قالُوا لَوْ لا أُنْزِلَ عَلَيْهِ آياتٌ مِنْ رَبِّهِ ؟ قُلْ : إِنَّمَا الْآياتُ عِنْدَ اللَّهِ ، وَ إِنَّما أَنَا نَذِيرٌ مُبِينٌ . أَ وَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ ، إِنَّ فِي ذلِكَ لَرَحْمَةً وَ ذِكْرى لِقَوْمٍ يُؤْمِنُونَ     « 3 » و در مقام استدلال بر رستاخيز و كيفر و پاداش قيامت فرموده است :\r\n   وَ نَزَّلْنا مِنَ السَّماءِ ماءً مُبارَكاً فَأَنْبَتْنا بِهِ جَنَّاتٍ وَ حَبَّ الْحَصِيدِ . وَ النَّخْلَ باسِقاتٍ لَها طَلْعٌ نَضِيدٌ . رِزْقاً لِلْعِبادِ ، وَ أَحْيَيْنا بِهِ بَلْدَةً مَيْتاً ، كَذلِكَ الْخُرُوجُ . . .     أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ  « 4 » .\r\n أَ فَحَسِبْتُمْ أَنَّما خَلَقْناكُمْ عَبَثاً ، وَ أَنَّكُمْ إِلَيْنا لا تُرْجَعُونَ  « 5 »   أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ ، سَواءً مَحْياهُمْ وَ مَماتُهُمْ ؟ ساءَ ما يَحْكُمُونَ . وَ خَلَقَ اللَّهُ السَّماواتِ وَ الْأَرْضَ بِالْحَقِّ ، وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ   « 6 » دلايل و براهين قرآنى در سوره‌هاى مكّى ، ديگر جوانب عقايد و معارف اسلامى و مفاهيم كلّى را نيز فرا مىگيرند ؛ و اصولا قرآن كريم بيشتر داستانهاى پيامبران و گفتگوها و كشمكشهاى ميان پيامبران و اقوامشان را در بخش مكّى آورده است ، چنان كه خواهيم ديد .\r\n\r\n\r\n","description":"","footnote":"\r\n( 1 ) مؤمنون / 91\r\n( 2 ) انبياء / 22 - 24\r\n( 3 ) عنكبوت / 48 - 51\r\n( 4 ) ق / 9 - 11 ، 15\r\n( 5 ) مؤمنون / 115\r\n( 6 ) جاثيه / 21 ، 22\r\n","page_name":" 87 ","page_number":97},
  {"content":"\r\n\r\nثانيا ، به فرض آن كه بپذيريم چنين تفاوتى وجود دارد ؛ اين تفاوت را مىتوان بر پايهء رعايت مقتضاى حال و مقام و موقعيت دعوت اسلام ، تفسير كرد . در مكّه دعوت اسلام متوجّه مشركان عرب و بت‌پرستان بود ، و دلايلى كه قرآن در برابر آن مردمان مىآورد ، ادلّهء وجدانى است كه فهم و درك آنان بتواند فرا گيرد ، و در اذهان آنان بتواند جاى گيرد ؛ و در نتيجه ، به روشنى ، باطل بودن عقايد بت‌پرستان براى خود آنان جا بيفتد . قرآن ، چنان كه ديديم ، كتاب راهبرى و هدايت و كتاب دگرگون‌سازى و تزكيه و تعليم و انقلاب است ، و تنها يك كتابى علمى نيست . بنابراين قرآن سير تحوّل دعوت اسلام و تمامى مسير آن را از آغاز تا انجام همراهى مىكند و در آيات و سوره‌هاى خود منعكس مىسازد . حال ، اگر طبيعت و موقعيّت مخاطبان متفاوت شود ، و قرآن با مخاطبانى مانند اهل كتاب ، مواجه گردد كه انديشه‌هايى پيچيده و منحرف و ناموزون دارند ، مقتضاى حال و مقام آن است كه شيوهء ارائهء دلايل و براهين خود را پيچيده‌تر و مفصّلتر گرداند « 1 » .\r\n\r\nفرقهاى عمده آيات مكّى با آيات مدنى\r\nدر شبهه‌هايى كه مورد بحث و بررسى قرار داديم - و نه در شبهات ديگر - هيچ گونه پايدارى و ايستادگى در برابر نقد علمى يا تحقيق موضوعى نيافتيم ؛ با وجود اين ، شايسته است كه يك تفسير منطقى براى پديدهء فرق آيات و سور مكّى با آيات و سور مدنى ارائه كنيم ، هر چند كه در مقام ردّ و ايراد شبهات مربوطه ، به گوشه‌هايى از اين تفسير اشاره داشته‌ايم .\r\nپيش از آن نيز ، نيكوست كه فرقهاى حقيقى و وجوه تمايز واقعى آيات مكّى را از مدنى ، خواه دربارهء ساختار بيان ، و خواه دربارهء موضوعات و مضامين آيات مكّى و آيات مدنى ، يادآور شويم ؛ آن گاه اين فرقها را بر پايهء طرز تفكّرى كه در صدر اين مبحث به آن اشاره كرديم ، مبنى بر اين كه اين تفاوتها بازتاب رعايت شرايط گوناگون در مراحل مختلف دعوت‌اند ، و نيز اهدافى كه دعوت اسلام در پى تحقّق بخشيدن آنهاست ، تفسير كنيم . زيرا ،\r\n\r\n\r\n","description":"","footnote":"\r\n( 1 ) براى تفصيل بيشتر در گزارش شبهات پيرامون مكّى و مدنى قرآن كريم و نقد و بررسى آنها ، به مناهل العرفان زرقانى ( 1 / 199 به بعد ) رجوع كنيد .\r\n","page_name":" 88 ","page_number":98},
  {"content":"\r\n\r\nاهداف و غايات ، در بيشتر اوقات ، سايهء خود را بر سر ساختار و همچنين مضامينى كه ارائه مىشوند ، مىگسترانند .\r\nفرقهاى عمده و ويژگيهايى كه غالبا آيات و سور مكّى را از آيات و سور مدنى متمايز مىگردانند ، عبارتند از :\r\n1 . بخش مكّى قرآن كريم به گونه‌اى بنيادين ، مبادى شرك و بت‌پرستى را به ميدان كارزار مىكشاند ، و با مبانى روانى و فكرى ، و دستاوردهاى اخلاقى و اجتماعى بت‌پرستى و شرك به مبارزهء روياروى مىپردازد .\r\n2 . بخش مكّى ، بدايع خلقت و عجايب آفرينش را كه گواه بر وجود آفريننده و مدبّرى براى آنهاست ، مورد تأكيد قرار مىدهد ؛ همچنين ، بر « عالم غيب » ، « بعث » و « جزاء » ، « وحى » و « پيامبران » و تشريح دلايل و براهين مربوط به مسايل مذكور تأكيد دارد ؛ و وجدان انسان و خرد و حكمت و احساس را كه خداوند متعال در وجود بشر به وديعت نهاده است ، مخاطب قرار مىدهد .\r\n3 . علاوه بر اينها ، بخش مكّى قرآن كريم ، اخلاق را با تمامى مفاهيم كلّى آن مطرح مىكند ، و مصداقهاى بيرونى مفاهيم علمى اخلاق را مورد بررسى قرار مىدهد ، و چگونگى برقرارى و اجراى قوانين اخلاقى را در جامعه يادآور مىشود ؛ نسبت به انواع انحراف اخطار مىدهد : كفر و عصيان ، جهل و عدوان ، تكبّر و استكبار ، خونريزى ، زنده به گور كردن دختران ، هتك حرمت و عرض و ناموس ، خوردن مال يتيمان ، كم‌فروشى ، قطع رحم ، و ديگر زمينه‌هاى سركشى و هوا پرستى ؛ و در كنار اينها ، چهرهء راستين اخلاق را مىنماياند : ايمان به خدا ، فرمانبردارى او ، دانش ، خرد ، دوستى ، مهربانى ، گذشت ، شكيبايى ، اخلاص ، عزم و اراده ، سپاسگزارى از ديگران و احترام به حقوق ديگران ، نيكى به پدر و مادر ، احسان به همسايه ، پاكدلى ، پاك زبانى ، صداقت در داد و ستد ، توكّل به خدا ، و ديگر زمينه‌هاى خير و صلاح .\r\n4 . بخش مكّى ، داستانهاى پيامبران و فرستادگان خدا را بازگو مىكند ، و موقعيتهاى مختلفى را كه در برابر اقوام و امّتهايشان در ميدان كارزار ايمان و كفر داشته‌اند ، ترسيم مىكند ، و عبرتها و پندهايى را كه بايد از آن داستانها برگرفته شود ، عمدتا ، مطرح مىسازد .\r\n\r\n","description":"","footnote":"","page_name":" 89 ","page_number":99},
  {"content":"\r\n\r\n5 . شيوهء ايجاز در خطاب ، و طنين آوايى و آهنگ جذّاب و دل‌انگيز آيات و سور ، وجه امتياز ديگر قرآن مكّى است .\r\nآيات و سور مدنى ، تقريبا و غالبا ، ويژگيهايى مخالف ويژگيهاى مذكور را دارند ؛ در عين حال ، وجوه تمايز آيات مدنى نيز عبارتند از :\r\n1 . دعوت اهل كتاب به اسلام ، ضمن گفتگو و مجادله با آنان و تبيين انحرافات آنان از عقايد حقّه و شيوه‌هاى راستين علم و عمل كه بر پيامبران آنان نازل شده است .\r\n2 . بيان تفصيلى احكام شريعت ، در ارتباط با حقوق و تكاليف فردى ، اجتماعى ، نظامهاى حكومتى ؛ و كارسازى و چاره‌جويى براى مشكلات گوناگون در روابط انسان در جامعهء بشرى ، مانند رابطهء دولت با ملّت ، روابط مسلمانان با يكديگر ، روابط مسلمانان با دشمنان داخلى و خارجى و بىطرفها ، روابط زناشويى ، روابط بين المللى ، جنگ و صلح ، پيمانها و قراردادها و مانند آنها ، و ارائهء مواضع مشخّص سياسى و قانونى و اخلاقى در برابر همهء مسايل ياد شده .\r\n3 . پرداختن به حركت نفاق در جامعهء اسلامى و كارشكنيهاى اخلاقى و سياسى منافقان ، و اهداف و مشخّصات حركتهاى منافقانه ، و موضع‌گيرى سياسى در برابر آنها .\r\n\r\nتفسير صحيح فرق ميان آيات و سوره‌هاى مكّى و مدنى\r\nبا مطالعه و تحقيق و مقايسهء اين خصوصيات و وجوه تمايز ، در پى يافتن فرق اساسى آيات و سور مكّى با آيات و سور مدنى قرآن كريم ، به نتايج زير دست مىيابيم :\r\nاوّلا ، اين تفاوتهاى مطرح شده به هيچ روى ، حدّ فاصل و مرز مشخّصى را ميان اين دو بخش آيات و سور در قرآن كريم ، تشكيل نمىدهند ، و فقط هر يك از آنها كليشه‌اى سراسرى براى هر دو بخش مكّى و مدنى است . اگر نيك بنگريم ، هر يك از اين دو بخش آيات و سور قرآن برخى يا تمامى جنبه‌هاى قسم ديگر را ، به شكلى در بر مىگيرد ، و اين به خاطر انسجام و هماهنگى و همبستگى فراوانى است كه در شيوه و ساختار كلّى بيان قرآن كريم موجود است . امتياز بزرگ اين شيوهء بيانى ، آن است كه همهء افكار و مفاهيم را همواره ، در هم مىآميزد ، تا اين تركيب كارساز و اين معجون مؤثّر در راستاى دگرگون‌سازى و انقلاب\r\n\r\n","description":"","footnote":"","page_name":" 90 ","page_number":100},
  {"content":"\r\n\r\nفردى و اجتماعى پديد آيد ؛ چنان كه پيش از اين بيان كرديم .\r\nثانيا ، دعوت اسلامى در مكّه آغاز شد و به مدّت 13 سال در مكّه ادامه يافت . اين مدّت ، نسبت به مراحل نزول قرآن ، در حقيقت ، دوران پايه‌ريزى قواعد و مفاهيم كلّى عقيدهء الهى ، عالم غيب ، اخلاق ، سنن و قوانين تاريخى كه بر مسير تاريخ و جوامع انسانى حاكم است ، به حساب مىآيد . همچنين ، اين سالها جنبه‌هاى ايجابى دعوت را در بر دارد ، مانند مفاهيم اسلامى آفرينش و زندگى و اخلاق و جامعه ؛ و نيز جنبه‌هاى سلبى ، مانند درگيرى و مبارزه با تفكّرات كفرآميز و منحرف و باطل ، كه در آن روزگاران بر جوامع بشرى حكومت داشت .\r\nاين حقيقت ، به طور طبيعى ايجاب مىكند كه بخش مكّى از نظر مضامين و موضوعات ، با مبادى و مبانى رسالت جديد پيوستگى داشته باشد ، به گونه‌اى كه در پرداختن اين جهات نسبت به جهات ديگر فراگيرتر و گسترده‌تر عمل كند ؛ و اين است آن نكته‌اى كه مىتواند غلبهء بخش مكّى را بر بخش مدنى ، از نظر كميّت ، تفسير كند . با وجود اين كه دوران [ نزول 
  ] مدنى ، از ديدگاه تاريخى ، آكنده از حوادث عظيم است ، و جامعهء [ مهبط آيات 
  ] مدنى بسيار پيچيده‌تر و دشوارتر و ناهموارتر است ، حجم آيات و سور مكّى نسبت به حجم آيات و سور مدنى ، برترى چشمگير دارد ، و اين نيست مگر به خاطر آن كه قرآن در قسم مدنى ، ديگر چندان نيازى به پرداختن به مبادى و مبانى دعوت اسلام ، پس از آن كه به وفور در بخش مكّى به آنها پرداخته است ، ندارد .\r\nثالثا ، كار انقلاب اجتماعى اسلام و دگرگون‌سازى رفتارهاى فردى و اجتماعى ، بر اساس نگرشى كه در آغاز اين مبحث به آن اشاره داشتيم ، نيازمند آن بود كه نسبت به رعايت اوضاع و شرايط و ماهيت جامعه‌اى كه مىخواهد در آن دگرگونى بيافريند ، اهتمام داشته باشد ، و بر مسايل فكرى و سياسى و اجتماعى و بيماريهاى اخلاقى كه آن جامعه دست به گريبان آنهاست ، متمركز گردد ، تا بتواند به شكل مناسبى ، دگرگونى مورد نظر را ايجاد كند ؛ و در پرتو همين مطلب است كه مىتوان همهء ويژگيهاى ياد شده در باب فرق ميان مكّى و مدنى را تفسير كرد .\r\nدربارهء نخستين ويژگى بخش مكّى ، بايد يادآور شويم كه جامعهء مكّه جامعه‌اى است داراى بت‌پرستى در حوزهء عقيدتى ؛ بنابراين ، طبيعى است كه در آيات و سوره‌هاى مكّى نيز ،\r\n\r\n","description":"","footnote":"","page_name":" 91 ","page_number":101},
  {"content":"\r\n\r\nشرك و بت‌پرستى سخت محكوم گردد و مردود اعلام شود ، و با شيوه‌هاى گوناگون ، قرآن وارد كارزارى گسترده با شرك و بت‌پرستى گردد . گذشته از آن كه روشنگرى مواضع توحيدى در برابر عقيدهء شرك آميز بت‌پرستى ، سنگ زير بناى رسالت جديد را نيز تشكيل مىدهد ؛ زيرا ، اين رسالت « توحيد خالص » را پايه و مبناى همهء جوانب و تفصيلات ديگر قرار داده است .\r\nدربارهء ويژگى دوم بخش مكّى ، بايد يادآور شويم كه جامعهء مكّه خداى يكتا را نمىپرستيد ؛ به عوالم غيب و حشر و نشر و كيفر و پاداش و وحى و ديگر امور مربوط به عالم غيب ، و تأثيرات متقابل عالم غيب در عالم طبيعت و اوضاع و احوال اجتماعى انسان و برعكس ، عقيده نداشت ؛ در صورتى كه همين معتقدات ، پايه‌هاى اساسى رسالت خاتم و عقيدهء اسلامى بوده است .\r\nاز سوى ديگر ، جامعهء اهل كتاب به تمامى اين اصول ايمان دارد ، هر چند در بعضى فروع اين مسايل با عقيدهء اسلامى اختلاف دارد . بنابراين ، بخش مكّى مىبايست بر تأسيس اين اصول و توضيح مفاهيم كلّى آنها تأكيد مىورزيد ، تا با ماهيت دوران مكّى نيز كه يك مرحلهء مقدّماتى دعوت است ، همخوانى داشته باشد . از سوى ديگر ، بيان آن مطالب در اين مرحلهء نخستين مكّى ، مرحلهء بعدى مدنى را از بيان مجدّد آنها بىنياز مىگردانيد ، و در دوران مدنى نياز به تفصيلات ديگرى است كه محل نزاع و اختلاف اهل كتاب با مسلمانان است .\r\nدر مورد ويژگى سوّم بخش مكّى ، شايد تأكيد بر نقش اخلاق در بخش مكّى بر خلاف بخش مدنى ، تحت تأثير عوامل سه گانهء ذيل بوده باشد :\r\nالف ) اخلاق ، در ديدگاه اسلام بناى نظام اجتماعى به شمار مىرود ؛ گذشته از آن كه اخلاق يك هدف عمدهء رسالت در راستاى دگرگون سازى انسان و تربيت و تكامل اوست .\r\nبنابراين ، تأكيد بر نقش اخلاق ، در حقيقت ، به معناى پايه‌ريزى زير بناى نظام اجتماعى منظور نظر قرآن ، و تحقّق بخشيدن اهداف رسالت در راستاى تربيت و ارتقاى انسان است .\r\nب ) دعوت اسلام ، براى آن كه بتواند موفّق گردد ، نيازمند بود كه عواطف انسانى خيرانديش و فطرت سالم و پاك انسانى را برانگيزد ، تا از طريق مخاطب قرار دادن آن عواطف ، در جامعه نفوذ كند ، و افراد را تحت تأثير قرار دهد . اخلاق مبناى حقيقى اين\r\n\r\n","description":"","footnote":"","page_name":" 92 ","page_number":102},
  {"content":"\r\n\r\nعواطف مىباشد ، و نيز پشتوانهء اصلى رسالت است كه بقا و نشو و نماى آن را تضمين مىكند .\r\nج ) جامعهء [ مهبط آيات 
  ] مدنى ، پيوسته با مسائل اخلاقى از طريق اجراى آنها ، با مباشرت مستقيم حضرت محمّد صلّى اللّه عليه و آله ، در پرتو جايگاهى كه در قلّهء جامعهء اسلامى دارد ، سر و كار دارد . رسول خدا صلّى اللّه عليه و آله الگوى طبيعى جامعهء [ مهبط آيات 
  ] مدنى است . [ در آن زمان 
  ] جامعهء اسلامى تشكيل شده و اركان آن استوار گرديده است ، و آن حضرت تمامى مسائل اخلاقى را در قالب اجراى عملى در زمينهء روابط اجتماعى ارائه مىفرمايد ؛ و با اين ترتيب ، ديگر ، جامعهء [ مهبط آيات 
  ] مدنى به اندازهء جامعهء [ مهبط آيات 
  ] مكّى ، نيازمند تأكيد بر مفاهيم اخلاقى نيست ؛ به عكس جامعهء مكّى ، كه مسلمانان در آن جامعه همواره تحت فشار بودند ، و جامعه بر اجراى اخلاق جاهليّت سخت اصرار مىورزيد ، و طبعا ، نيازمند تأكيد فراوان بر مبانى و مفاهيم اخلاق اسلامى بود .\r\nدربارهء ويژگى چهارم بخش مكّى ، گفتنى است كه داستانهاى قرآنى ، از نظر موضوعى ، بيشتر مسايل و جوانبى را كه مورد توجه و عنايت رسالت اسلام و دعوت قرآن كريم است ، در بر مىگيرند ؛ اعتقاد به خداوند يكتا ، عالم غيب ، وحى ، اخلاق ، حشر و نشر ، كيفر و پاداش ، و . . . ؛ علاوه بر اين ، با زبان حوادث تاريخى گذشته ، مراحل متعدّد دعوت و درگيريهاى مختلف آن ، و قوانين اجتماعى و تاريخى را كه در پيشبرد دعوت اثر مىگذارند ، و دستاوردهاى آن را تحت تأثير قرار مىدهند ، و سرنوشتى را كه دشمنان و مخالفان دعوت ، ناگزير به آن گرفتار مىآيند ، به روشنى تصوير مىكنند .\r\nهمهء اين موارد با اوضاع و شرايطى كه دعوت و رسالت اسلام ، در مكّه ، در آن به سر مىبرد ، ارتباطى تنگاتنگ و در تحوّل بخشيدن به اوضاع مكّه ، به نفع دعوت و اهداف اساسى آن ، تأثيرى بسزا دارند .\r\nاز اين گذشته ، قصّه در قرآن ، يكى از عوامل تعيين كننده در اعجاز قرآن بوده ، و يكى از دلايل پيوند قرآن با آسمان است ، چنان كه خواهيم ديد .\r\nبا اين همه ، بخش مدنى ، يكسره قصّه را كنار ننهاده ، و با ترتيبى به آن پرداخته است كه با طبيعت دوران مدنى كه مرحلهء ديگرى از مراحل دعوت اسلام است ، همخوانى داشته\r\n\r\n","description":"","footnote":"","page_name":" 93 ","page_number":103},
  {"content":"\r\n\r\nباشد . چنان كه در بحث قصّه در قرآن به آن خواهيم پرداخت .\r\nدربارهء ويژگى پنجم بخش مكّى ، نيز ناگفته پيداست كه اين ويژگى پيوندى محكم با جنبه‌هاى اعجازى و خصوصيات مرحله‌اى دعوت دارد . دوران مكّى ، مرحله‌اى است كه بايد طوق انديشه‌هاى جاهلى را از گردن جامعه بردارد ؛ و اين شيوهء تند و تيز و صاعقه آسا ، در راستاى هموارسازى دشواريها ، و خرد كردن روحيهء مخالفان و كارشكنان سرسخت ، تأثيرى تعيين‌كننده دارد .\r\nوقتى قرآن كريم در برابر عرب زبانان تحدّى مىكند كه يك سوره مانند سوره‌هاى قرآن بياورند ، ايجاز در سوره‌هاى مكّى در جهت روشنگرى اعجاز قرآنى رساتر و مؤثّرتر و دور بردتر خواهد بود .\r\nعلاوه بر همهء اينها ، معركهء مكّه ، معركهء شعارها و جاسازى مفاهيم كلّى آفرينش و زندگى است ؛ لذا ايجاز در كلام و كوتاهى آيات و سوره‌ها با واقعيت و چارچوب اين معركه همخوانى بيشترى خواهد داشت ، تا وارد شدن به تفصيلات گستردهء مسايل و مطالب . به همين جهت ، در درون مرحلهء مكّى نيز ، مشاهده مىكنيم كه سوره‌هاى كوچك قرآن ، تقريبا نازله‌هاى قرآنى مرحلهء ابتدايى از مراحل مختلف مكّى را تشكيل مىدهند .\r\nاين ابعاد ، در جامعهء مدينه ديگر وجود ندارد . اسلام حاكم مقتدر جامعه مىباشد ؛ مسألهء وحى و ارتباط با آسمان ، براى همگان روشن و واضح شده است ؛ عرصهء جامعهء مدينه وضعيّت ديگرى به خود گرفته ، و شيوه و روش ديگرى را در ارائهء مطالب و بيان مسائل ايجاب مىكند .\r\nبا اين بررسى و مطالعهء همه جانبه كه از ويژگيها و وجوه تمايز بخش مكّى به عمل آمد ، زمينهء توجيه ويژگيهاى بخش مدنى نيز روشن مىگردد ، كه عبارت است از ورود به تفصيلات مربوط به احكام شرعى و نظامهاى اجتماعى ، يا مجادله با اهل كتاب در باب عقايد و انحرافاتشان ؛ و شرايط حاكميّت اسلام در مدينه ، اين همه را ايجاب مىكند .\r\nهمچنين ، كارزار و برابرى با موضع‌گيريهاى مشركان ، مسألهء جهاد و قتال با مشركان ، و موضع‌گيرى سياسى و اجتماعى دعوت اسلامى در برابر آنان ؛ و گزارش پديدهء نفاق در جامعهء اسلامى ، عوامل پيدايش ، و شيوه‌هاى برخورد با آن ؛ توضيح طبيعت روابط سياسى\r\n\r\n","description":"","footnote":"","page_name":" 94 ","page_number":104},
  {"content":"\r\n\r\nدر جامعه ، جايگاه ولىّ امر در جامعهء اسلامى ، تنظيم روابط معامله و معاشرت مردمان با يكديگر ؛ همهء اينها ايجاب مىكند كه آيات مدنى به تفصيل قوانين و نظامها و ديگر مسايل در اين ارتباط ، بپردازد .\r\nچنانچه عرصهء مدينه ، ديگر از اصول و مبانى كلّى عقيدهء توحيدى اسلام ، به جنبه‌هاى فرعى و تفصيل آن كشانيده شده است ، بخش مدنى ، تأكيد بر مرزها و تعريفهاى مكتب توحيد و پيگيرى تصحيح انحرافات اهل كتاب در مسألهء توحيد را مىطلبد ، و به آفاتى كه در چنين شرايطى جامعهء اسلامى را در سايهء حكومت جديد تهديد مىكند ، و فشارهايى كه از سوى نظامهاى مخالف و معارض مىبيند بايد بپردازد .\r\nما فرق ميان مكّى و مدنى را آن چنان تفسير مىكنيم ، كه با ديدگاهى كه در مورد هدف اصيل قرآن داريم و ديدگاه ما دربارهء رعايت قرآن كريم از اوضاع و شرايط مختلف در راستاى تحقّق بخشيدن به اهداف و غايات خود ، همخوانى داشته باشد .\r\n\r\n","description":"","footnote":"","page_name":" 95 ","page_number":105},
  {"content":"\r\n . \r\n","description":"","footnote":"","page_name":" 96 ","page_number":106},
  {"content":"\r\n\r\n\r\nبخش اول 6 اصالت قرآن\r\nيكى از مباحث مهم در علوم قرآنى ، مبحثى است كه هم اكنون در آستانهء آن قرار داريم .\r\nزيرا ، رهاورد اين بحث ، اطمينان يافتن ما از سلامت مضامين و نصوص قرآنى ، و نيز سلامت قواعد و مفاهيم و احكام ياد شده در آن است .\r\nموضوع اين بحث عبارت است از : ميزان مطابقت اين متن قرآنى ثبت شده در مصحف شريف با مجموعهء وحى قرآنى نازل شده بر رسول اعظم صلّى اللّه عليه و آله به عنوان كلام الهى كه تلاوت آن عبادت است ؛ و ميزان سلامت طريقى كه اين متن مقدّس را به دست ما رسانيده است ؛ و عامل مؤثّرى كه قرآن را از هر گونه تحريف و تغيير مصون نگاه مىدارد .\r\nبه تاريخچهء اين مبحث كه مىنگريم ، در مىيابيم كه اين مبحث از جمله مباحث قرآنى است كه محقّقان از دورانهاى نخستين تحقيقات قرآنى ، به آن دست زده‌اند ؛ به ويژه ، اگر در پرتو نصوص و احاديثى كه به اين مسأله پرداخته‌اند ، بر اين مبحث نظرى بيفكنيم .\r\nآرا و نظرات علمى ، تقريبا بر يك نتيجهء واحد اتّفاق دارند ، و آن عبارت است از قطعيّت تطابق ميان نصّ قرآنى متداول در جهان اسلام ، با مجموعهء وحى قرآنى نازل شده بر رسول اعظم صلّى اللّه عليه و آله به عنوان قرآن ؛ با اين همه مشاهده مىكنيم كه نظرات مخالفى نيز به علماى اماميّه و ديگران در اين موضوع نسبت داده شده و چنين عنوان گرديده كه ايشان قائل به تحريف قرآن كريم بوده‌اند . از سوى ديگر ، شبههء تحريف ، بعدها ، ميدانى شد براى انواع سوء\r\n\r\n","description":"","footnote":"","page_name":" 97 ","page_number":107},
  {"content":"\r\n\r\nاستفاده در جهت طعن بر قرآن كريم ، از سوى جناحهاى مختلف كفر ، كه مسلمانان در قرون متمادى ، در گذشته و حال ، همواره در محاصرهء آنها بوده‌اند ، و آخرين آنها فعاليّتهاى تبشيرى مسيحيان است كه خاورشناسان و ديگران ، در راستاى تشكيك در اصالت و سلامت متن قرآن ، رهبرى كرده‌اند .\r\nبا توجّه به هر يك از اين دو ديدگاه مخالف ، بحث دربارهء مسألهء تحريف به دو شيوه مىتواند انجام پذيرد .\r\nشيوهء اوّل ، گفتگو دربارهء اين شبهه ، و محقّق گردانيدن نادرستى آن بر پايهء نگرش اسلامى و پذيرش نصوص قرآنى و احاديث نبوى صلّى اللّه عليه و آله و روايات اهل بيت گرامىاش عليهم السّلام ؛ شيوهء دوم ، گفتگو دربارهء اين شبهه ، بر پايهء يك تحقيق موضوعى و با تكيه به نتايج طبيعى يك بحث استدلالى استنادى ، فارغ از التزام به منابع دينى و لوازم ايمان به بعضى از جوانب بحث .\r\nبرخورد اوّل ، به نظر آسانتر و دست يافتنىتر مىآيد . امّا ، جز براى افراد مسلمان مؤمن به اسلام و پذيراى نصوص دينى و شيفتهء پيشوايان دين ، بحث را به نتيجه نمىرساند . اين نكته ما را موظّف مىگرداند كه براى برخورد دوم آن اهميّتى را كه سزاوار آن است ، قائل شويم .\r\nزيرا ، نتيجه را به طور فراگير محقّق مىگرداند ، و راه را براى هر گونه شبهه در اذهان همهء اقشار مردم مىبندد ؛ حتّى اگر به هيچ يك از مسايل اسلامى ايمان نداشته باشد .\r\nدر اينجا ، تنها به اين اكتفا مىكنيم كه ، در ارتباط با برخورد نوع اوّل ، به اين نكته اشاره كنيم كه نظريّهء مشهور علماى اماميّه ، تأكيد بر سلامت و مصونيّت قرآن كريم از تحريف است ؛ چنان كه آيت الله خويى قدّس سرّه به طور مفصّل و با طرح جالبى ، شبههء تحريف را در چهارچوب نگرش اسلامى ، ذكر كرده و حقّ مطلب را در پايان بحث ادا كرده و سلامت و مصونيّت نصّ قرآن كريم را از هر گونه تحريف به اثبات رسانيده است . « 1 »\r\nاز اين رو ، ما بحث خود را به رويكرد دوم در بررسى و تحليل مسألهء تحريف اختصاص مىدهيم ، و شبههء مذكور را به عنوان يك تحقيق موضوعى با تكيه به نتايج طبيعى استدلال و استناد منابع غير دينى ، به بحث و بررسى مىگذاريم .\r\n\r\n\r\n","description":"","footnote":"\r\n( 1 ) البيان فى تفسير القرآن ، 195 - 235\r\n","page_name":" 98 ","page_number":108},
  {"content":"\r\n\r\n\r\nتدوين قرآن در زمان نبىّ اكرم صلّى اللّه عليه و آله\r\nسير طبيعى مسائل و حوادث ، به روشنى دلالت بر آن دارد كه تدوين قرآن در عهد رسول خدا صلّى اللّه عليه و آله به طور كامل انجام پذيرفته است .\r\nمنظور ما از سير طبيعى مسايل و حوادث ، مجموع اوضاع و احوال و شواهد قطعى و مسايل مسلّم و يقينى ، در ارتباط با زندگى پيامبر و مسلمانان و نيز در ارتباط با قرآن است ، كه ما را به يك علم بديهى و ضرورى مىرسانند ، مبنى بر اين كه پيامبر صلّى اللّه عليه و آله در زمان حيات خود به جمع و تدوين قرآن همّت گماشته است . اين اوضاع و احوال و شواهد و خصوصيّات به شرح زير است :\r\nالف ) قرآن كريم قانون اساسى امّت اسلامى به حساب مىآيد ، و تكيه‌گاه عمدهء كيان عقيدتى و تشريعى و فرهنگى و ديگر برنامه‌ها و راه و روشهاى اسلامى در امور اجتماعى و اخلاق مىباشد . همچنين قرآن محكم‌ترين و متقن‌ترين منابع تاريخى و دل‌انگيزترين متون ادبى نزد مسلمانان است . مسلمانان در سالهاى نخستين حيات اجتماعى ، به جز قرآن كريم ، از هيچ گونه توان فكرى و فرهنگى در ميدانهاى مختلف كه جولانگاه فكر انسانى است ، برخوردار نبودند ، و قرآن ، براى آنان ، به عنوان يك امّت جديد ، تشكيل دهندهء محتواى روحى و فكرى و اجتماعى آنان بود .\r\nبه عنوان مثال ، در آن روزگار ، امّت اسلامى ، از آن چنان فرهنگ مايهء عقيدتى ، كه بتواند ايمان راسخ خود را به وحدانيّت خداوند سبحان بر آن استوار سازد ، و رابطهء شناخت خود را با جهان آفرينش و زندگى برقرار گرداند ، محروم بود . دربارهء ديگر زمينه‌هاى فكرى ، روحى ، فرهنگى نيز همين طور بوده است .\r\nاينها همه يك چهرهء شاخص از اهميّت ذاتى قرآن در زندگى مسلمانان براى ما تصوير مىكند ، و ديدگاه آنان را - به عنوان يك امّت - نسبت به قرآن كريم ، مشخّص مىسازد .\r\nب ) مسلمانان ، از همان آغاز ، بر حفظ و فراگيرى و تكرار مداوم قرآن توجه ويژه داشته‌اند ، و اين طرز رفتار آنان ، از ديدگاهى كه نسبت به قرآن كريم داشتند ، و جايگاه مهمّى كه براى قرآن در زندگى اجتماعى خود قائل بودند ، و پايگاه با عظمتى كه قرآن در ارتباط با\r\n\r\n","description":"","footnote":"","page_name":" 99 ","page_number":109},
  {"content":"\r\n\r\nنقش مسلمانان در حيات انسانيّت دارد ، نشأت مىگرفت .\r\nبر اثر اين اقبال فراوان و استقبال روزافزون نسبت به فراگيرى و تكرار قرآن ، جماعت انبوهى در ميان مسلمانان شكل گرفتند ، كه به حفظ قرآن كريم و قرائت و تكرار متن آن به شكل مضبوط و دقيق ، شهرت يافته‌اند .\r\nامّا ، سؤال اين است كه آيا اين وسيله براى آن كه قرآن كريم را از هر گونه تحريف و تزوير بر اثر خطا و اشتباه در امان نگاه دارد ، كفايت مىكند ؟ يا اين كه دخالت شرايط و عوامل ديگرى مانع از آن خواهد شد كه اين جماعت از عهدهء انجام وظيفه در مقام حفاظت از متن قرآن در برابر خطرات احتمالى به خوبى برآيند ؟\r\nآن دسته از صحابه ، كه به حفظ قرآن مشهور شده‌اند ، به هر درجه از ورع و تقوا و امانت و اخلاص كه رسيده باشند ، به هر حال ، افرادى عادى هستند كه خطا و نسيان در كار آنها خواهد بود . از سوى ديگر ، موقعيّت تاريخى و نوع مسؤوليّتى كه بر عهده داشتند ، آنان را در معرض قتل و شهادت قرار مىداد ، يا آن كه امكان داشت به منظور دعوت مردم به سوى خداوند سبحان ، در اقطار سرزمين‌هاى اسلامى پراكنده شوند . همهء اين چيزها ، كه امكان وقوع آنها بود ، مىتوانستند خطراتى براى نصّ قرآنى باشند ؛ زيرا ، با اين فرض ، حفظ آن به وسيلهء مذكور - حافظهء صحابه - موكول شده ، و به اين ترتيب ، در گرو مسائل بسيارى قرار گرفته بود .\r\nبراى بروز اين خطر ، كافى بود يكى از صحابه كه به دور از مدينهء منّوره مىزيست ، به يك اشتباه مشخص در نصّ قرآنى دچار گردد ، و از همان جا يك اختلاف نشأت بگيرد ، در حالى كه مسلمانان مرجع اصيلى براى ثبت و ضبط متن قرآن نداشتند .\r\nدر اينجا ، ما نمىخواهيم بگوييم كه چنين چيزى در عمل روى داد ، و مسلمانان در چنين اختلاف و خطايى واقع شدند . مىخواهيم بر اين تأكيد كنيم كه اين امر يك خطر مجسّم ( ممكن ) بوده كه همواره امكان گرفتار شدن مسلمانان به آن در بعضى اوضاع و احوال ، وجود داشته است .\r\nج ) رسول اكرم صلّى اللّه عليه و آله با همه آلام و آمال مسلمانان ، با درك نيازهاى آنان ، و با فهم مسؤوليّت عظيمى كه مقتضاى شرايط و اوضاع و احوال مرحلهء تكوين امّت اسلامى بود ، و\r\n\r\n","description":"","footnote":"","page_name":" 100 ","page_number":110},
  {"content":"\r\n\r\nخطراتى كه امّت نوخاستهء اسلام را تهديد مىكرد ، همواره در كنار امّت مىزيست . نمايانگر اين درك و فهم پيامبر صلّى اللّه عليه و آله نسبت به نياز مسلمانان و مسؤوليّت خود ، نقش عظيمى است كه پيامبر از آغاز بعثت تا لحظهء وفات ايفا مىكرد .\r\nپيامبر همواره تحت فشار و شكنجه زيست ، و اين فشار و شكنجه زاييدهء قيام او به منظور دعوت مردمان به سوى خداوند سبحان ، و كوشش در جهت دگرگون‌سازى امّت ، و متحوّل ساختن واقعيتهاى فكرى و سياسى و اجتماعى امّت بود ؛ و چنين نقشى به مهارت فراوان و درك دقيق از واقعيّات جامعه ، و برآورد آثار و نتايج ، همراه با فهم جامعى از روح بشر ، و گرايشهاى انسان به خير و شر ، نياز داشت .\r\nوانگهى ، پيامبر رهبرى جامعه و تدبير امور امّت و ادارهء شئون مختلف جامعهء نو پاى اسلامى را در دشوارترين شرايط بر عهده گرفته بود ؛ از جمله تأسيس حكومت ، قانونگذارى و تأسيس نظام در جامعه‌اى كه - جز نمودى بسيار كم رنگ - از مسايل مربوط به جوامع بشرى سازمان يافته به هيچ روى شناختى نداشت . از سوى ديگر اين جامعه به مفاهيم و افكارى پايبندى داشت كه از مفاهيم و افكارى كه اسلام آورده بود ، بسى فاصله داشت .\r\nپيامبر دست اندر كار جنگ و جهاد گرديد . حيله‌ها و نيرنگها و نفاقها و ارتدادها و بسيارى ديگر برخوردها و شرايط گوناگون را با آثار و جوانب مختلف ، آزمود .\r\nهمچنين ، پيامبر صلّى اللّه عليه و آله شناخت دقيقى از تاريخ رسالتهاى الهى و سرانجام آنها در دست سردمداران تزوير و تحريف و بازرگانان دين داشت . چنان كه قرآن كريم به اين مطلب تصريح دارد ، و اهل كتاب را بر اين تحريف و تزوير ، سخت نكوهش و سرزنش مىكند .\r\nانسان والايى كه زندگى انسانى را اين چنين آزموده باشد ، و بار سنگين رسالت و دعوت را بر دوش كشيده باشد ، و در اعماق تاريكيها رهبرى انسانها را بر عهده گرفته باشد ، و حيرت‌زدگان ظلمات را به سرچشمه‌هاى نور و حقيقت رسانيده باشد ، به هيچ روى نمىتوانيم درك او را از خطرات احتمالى كه در صورت موكول بودن سرنوشت آن به حفظ و تكرار و اذهان رجال ، ممكن است دامنگير متن قرآن گردد ، مورد ترديد قرار دهيم .\r\nد ) امكانات تدوين و نگارش براى رسول اكرم صلّى اللّه عليه و آله فراهم بوده است . در آن روزگار ، اين امكانات عبارت بود از وجود اشخاصى كه توان نگارش داشته باشند ، و اهل اخلاص در\r\n\r\n","description":"","footnote":"","page_name":" 101 ","page_number":111},
  {"content":"\r\n\r\nعمل نيز بوده باشند ؛ همراه با ابزارهاى كتابت و نوشت افزار ؛ كه هيچ كس نمىتواند در اين مسأله از نظر تاريخى شك كند ، كه مسلمانان همهء اين وسايل و ابزار لازم را در اختيار داشته‌اند .\r\nه ) ناگزير ، نسبت به وجود عنصر اخلاص به قرآن كريم و اهداف آن نيز بايد اعتراف كنيم . احدى را نمىتوانيم بيابيم كه در اخلاص فراوان پيامبر صلّى اللّه عليه و آله كوچكترين شكّ و ترديدى داشته باشد ، هر چند كه در تشكيك و تكفير اهل افراط باشد . زيرا ، پيامبر صلّى اللّه عليه و آله حتّى مطابق برترين برآوردها و فرضها كه كافران به رسالت وى و منكران به نبوّت وى مطرح كرده‌اند ، نمىتواند مخلص نسبت به قرآن كريم نباشد . زيرا خود ايمان دارد به اين كه قرآن معجزهء او و برهان دعوت اوست كه با آن در برابر مشركان تحدّى كرده است . با چنين ايمانى به قرآن ، ناگزير پيامبر صلّى اللّه عليه و آله بايد بر حفظ و صيانت آن حريص بوده باشد ، و در اين امر بالاترين درجهء اخلاص را از خود نشان بدهد .\r\nاين عناصر پنجگانه : اهميّت قرآن كريم ؛ خطر قرار گرفتن آن در معرض تحريف در صورت عدم تدوين ؛ درك پيامبر صلّى اللّه عليه و آله نسبت به اين خطر ؛ فراهم بودن امكانات تدوين ؛ و حريص بودن پيامبر صلّى اللّه عليه و آله بر مسألهء قرآن و شدّت اخلاص او در اين امر ؛ يقين قطعى را موجب مىشوند بر اين كه ، گردآورى و تدوين قرآن كريم در زمان رسول خدا صلّى اللّه عليه و آله انجام پذيرفته است . زيرا ، اهميّت ذاتى قرآن ؛ با وجود خطراتى كه آن را تهديد مىكرد ؛ در كنار احساس اين خطر ؛ علاوه ، فراهم بودن آلات و ادوات كتابت و تدوين ؛ آن گاه اخلاص به قرآن ؛ هر گاه گرد هم آيند ، مجالى براى شك و ترديد نسبت به تدوين قرآن در عهد رسول خدا صلّى اللّه عليه و آله و نگارش كامل آن در زمان حيات آن حضرت باقى نمىگذارند .\r\n\r\nالقاى شبهه پيرامون سير طبيعى مسايل و حوادث\r\nدر برابر اين سير طولانى مسايل و حوادث ، و دلالتى كه بر حقيقت مطلب دارند ، چيزى وجود ندارد جز رواياتى كه گزارش مىكنند ، قرآن كريم در عهد ابوبكر گردآورى شده است ، و او قرآن را از عسب و رقاق و لخاف و سينه‌هاى مردم - مشروط به شهادت دو شاهد بر اين كه آن آيه يا آيات جزو قرآن‌اند - گرد آورده است ؛ چنان كه اين مطلب در قصهء جمع قرآن\r\n\r\n","description":"","footnote":"","page_name":" 102 ","page_number":112},
  {"content":"\r\n\r\nبه روايت زيد بن ثابت « 1 » يا متون ديگر روايى كه همين مضمون را به طريقهء ديگرى آورده‌اند ، آمده است .\r\nواقع اين است كه متون حديثى و رواياتى كه داستان گردآورى قرآن را مطرح كرده‌اند ، يك ساختار يكسان ، يا يك مضمون واحد ندارند . گردآورى قرآن را به اشخاص مختلف نسبت مىدهند ؛ زمان جمع را مختلف ذكر مىكنند ؛ راه و روش اين جمع و سرانجام دورانى را كه اين عمل در آن صورت پذيرفته است ، به اختلاف يادآور شده‌اند . « 2 »\r\nبا توجه به اين همه تعارض در روايات ، در عمل نمىتوان مضمون فعلى آنها را پذيرفت .\r\nزيرا ، به خاطر تعارض - چنان كه علماى اصول متذكّر شده‌اند - از اعتبار و حجّيّت ساقط مىشوند . تنها راهى كه باقى مىماند اين است كه چنين جمع و تدوين را - به فرض وجود - به عنوان يك پديده به يكى از دو وجه ذيل ، تفسير كنيم :\r\nوجه اوّل ، آن كه بگوييم اين روايات در مقام گزارش از تدارك يك مصحف ، با اوراق و صفحات منظّم هستند ( كارى كه واقعا در عصر صحابه امكان‌پذيرتر شده بود ) و به هيچ وجه در مقام گزارش تدوين و جمع اصلى قرآن ، به معناى كتابت آن از روى اوراق پراكنده يا سينه‌هاى مردمان ، چنان كه بعضى از اين احاديث اشاره دارند ، نيستند .\r\nاين تفسير بر پايهء فرض پذيرش درستى و صحّت مضمون اجمالى اين روايات به كاملترين نحوهء آن ، كه عبارت است از انجام كارى در زمينهء تدارك مصحف و جمع قرآن كريم پس از پيامبر صلّى اللّه عليه و آله ، استوار است .\r\nوجه دوم ، آن كه بگوييم كه روايات ، سرگذشتهايى هستند كه در دورانهاى بعدى ، پس از عصر صحابه ، به منظور پاسخگويى به پرسشهاى عمومى مسلمانان دربارهء كيفيّت گردآورى قرآن ، ساخته و پرداخته شده‌اند . از مطالعهء تاريخ اسلام ، به اين نتيجه مىرسيم كه يك حركت ادبى گسترده به منظور تفسير حوادث و وقايعى كه در صدر اوّل اسلام بر مسلمانان گذشته است ، در قالب داستانهاى زنده و تكان دهنده و برانگيزاننده ، در تاريخ اسلام به ظهور پيوسته است ، كه حتّى به حوادث دوران جاهليّت نيز دست يازيده‌اند . اين ماجرا ، در\r\n\r\n\r\n","description":"","footnote":"\r\n( 1 ) بخارى ، « باب جمع القرآن » ، 6 / 89\r\n( 2 ) آيت الله خويى ، البيان فى تفسير القرآن ، 247 - 249\r\n","page_name":" 103 ","page_number":113},
  {"content":"\r\n\r\nآغاز كار ، يعنى در اواخر عصر صحابه ، چهارچوب دينى داشته ، سپس در عصر تابعين تحوّل يافته ، و در دورانهاى بعدى نشو و نما كرده ، و تا حدود زيادى بر اسرائيليّات و اخبار جعلى و مطالب تخيّلى كه به دنبال تحقّق بخشيدن برخى اغراض معيّن اجتماعى يا سياسى يا روانى يا فرهنگى بوده‌اند ، تكيه كرده است .\r\nاين حركت داستان‌سازى ، مسأله‌اى تازه يا منحصر به تاريخ اسلام نبوده است . در واقع ، يك تمايلى عمومى است كه در دورانهاى مختلف تاريخى ، از گذشته و حال ، ظهور و بروز داشته است . امروزه نيز ، پيوسته شاهد داستانهايى هستيم كه بر حوادث و وقايعى حقيقى تكيه دارند ، امّا با تصاوير و تفاصيل تخيّلى نيز ، فراوان ، درمىآميزند ، و پشتوانه‌ها و جهتگيريها و اغراض اين داستان‌سازيها و داستان‌سراييها را از واقعيّت روزمرهء زندگى اجتماعى بشر برمىگيرند .\r\nما ، هر چند تمايل داريم كه در تفسير اين احاديث و روايات به شيوهء اوّل عمل كنيم ؛ امّا ، مانعى نمىبينيم كه اين تفسير دومى را نيز ، به عنوان يك قاعده براى تحليل و مطالعهء تفصيلى و موضوعى اين گونه احاديث و مانند اينها ، مطرح كرده باشيم .\r\nاز اين گذشته ، احاديث ديگرى داريم كه بر انجام پذيرفتن گردآورى قرآن در عهد پيامبر تصريح دارند ، و سزاوار آن است كه آن احاديث در برابر آن احاديث ياد شده بايستند . « 1 »\r\nاز جمله اين احاديث ، روايتى است كه جماعتى از حفّاظ و محدّثين ، از جمله ابن ابى شيبة ، احمد بن حنبل ، ترمذى ، نسائى ، ابن حيّان ، حاكم ، بيهقى و ضياء الدين مقدسى ، از ابن عباس آورده‌اند كه گفت :\r\n« به عثمان بن عفّان گفتم : چه چيز شما را وادار كرد كه سورهء انفال را كه از مثانى است برداشتيد ، سورهء برائت را نيز كه از مئين است برداشتيد ، و آن دو را كنار هم نهاديد ، و سطر  بِسْمِ اللَّهِ الرَّحْمنِ الرَّحِيمِ  را ميان آن دو ننگاشتيد ، و آن دو را در رديف سبع طوال قرار داديد ، انگيزهء شما براى اين كار چه بود ؟ » عثمان گفت :\r\n« در طول عهد رسالت بر رسول خدا صلّى اللّه عليه و آله و نزول قرآن ، سوره‌هاى\r\n\r\n\r\n","description":"","footnote":"\r\n( 1 ) نگاه كنيد به : البيان ، 250 - 252\r\n","page_name":" 104 ","page_number":114},
  {"content":"\r\n\r\nمشتمل بر آيات فراوان نازل مىشد ، و هر گاه قسمتى از سوره‌اى بر آن حضرت نازل مىشد ، بعضى از كسانى را كه نزد آن حضرت كتابت مىكردند ، فرا مىخواند ، و مىفرمود : اين قسمت را در سوره‌اى كه فلان و فلان مطلب در آن ياد شده است ، بگذاريد . سورهء انفال از نخستين سوره‌هاى نازل شده در مدينه بود و برائت از آخرين قسمتهاى نازل شدهء قرآن بود ، و مضمون آن دو به يكديگر شبيه بود ، گمان كردم كه برائت دنبالهء انفال باشد . رسول خدا صلّى اللّه عليه و آله نيز از دنيا رفت و براى ما بيان نفرمود كه اين سوره دنبالهء آن سوره است . به اين جهت ، آن دو را قرين يكديگر گردانيدم ، و بين آن دو سطر  بِسْمِ اللَّهِ الرَّحْمنِ الرَّحِيمِ  ننوشتم ، و آن دو را در رديف سبع طوال قرار دادم » . « 1 »\r\nطبرى و ابن عساكر از شعبى روايت كرده‌اند كه گفت :\r\n« در عهد رسول خدا صلّى اللّه عليه و آله 6 تن از انصار : ابىّ بن كعب ، زيد بن ثابت ، معاذ بن جبل ، ابو درداء ، سعيد بن عبيد ، و ابو زيد ، قرآن را جمع كردند ؛ مجمع بن جارية نيز همهء قرآن را فرا گرفته بود ، جز دو يا سه سوره » « 2 » .\r\nاز قتاده روايت شده است كه گفت :\r\n« از انس بن مالك پرسيدم : در عهد پيامبر صلّى اللّه عليه و آله چه كسانى قرآن را جمع كردند ؟ گفت : چهار تن ، كه همه از انصار بودند : ابى بن كعب ، معاذ بن جبل ، زيد بن ثابت و ابو زيد » « 3 » .\r\nاز مسروق روايت كرده‌اند كه گفت :\r\n« عبد الله بن عمر از عبد الله بن مسعود ياد كرد و گفت : همچنان دوستش دارم . از پيامبر صلّى اللّه عليه و آله شنيدم كه مىفرمود : قرآن را از اين چهار\r\n\r\n\r\n","description":"","footnote":"\r\n( 1 ) منتخب كنز العّمال ، 2 / 48\r\n( 2 ) كنز العمّال ، 2 / 589\r\n( 3 ) صحيح بخارى ، « باب القّراء من اصحاب النّبى ( ص ) » ، 6 / 202\r\n","page_name":" 105 ","page_number":115},
  {"content":"\r\n\r\nتن فرا گيريد : عبد الله بن مسعود ، سالم ، معاذ ، و ابىّ بن كعب » « 1 » .\r\nنسائى به سند صحيح از عبد الله بن عمر آورده است كه گفت :\r\n« قرآن را جمع كردم و هر شب يك ختم قرآن مىخواندم . خبر به پيامبر صلّى اللّه عليه و آله رسيد ، فرمود : قرآن را در مدّت يك ماه ختم كن . . . » « 2 » .\r\nمراد از « جمع » در اين روايات ، ناگزير « تدوين » است ، و گر نه عقلايى نيست كه شمار حافظان قرآن به اين اندازه محدود و معدود بوده باشد .\r\nبنابراين ، بديهى و ضرورى است كه باور كنيم جمع و تدوين قرآن كريم ، در عهد رسول خدا صلّى اللّه عليه و آله به شكلى كامل و متقن كه راه را بر سرايت هر گونه تغيير و تزوير در آن ببندد ، صورت پذيرفته است .\r\n\r\nتحريف قرآن\r\nبىشك ، قرآن كريم ، پس از عهد خليفه عثمان ، به طورى گسترده معروف و متداول شد و به شكلى مضبوط تدوين يافت . در عهد وى بود كه نگارش چندين نسخه از مصحف شريف صورت پذيرفت ، و به كشورهاى اسلامى به طور رسمى ارسال گرديد ، تا الگو قرار گيرد و در دسترس همگان باشد ، و همزمان فرمانهاى شديد اللحن نيز مبنى بر ممنوعيّت سر و كار داشتن مسلمانان با هر نسخه‌اى جز آن نسخه‌ها صادر گرديد .\r\nناگزير ، براى آن كه بتوانيم سلامت متن قرآن را از تحريف روشن گردانيم ، بايد فروضات مختلفى را كه مىتوان وقوع تحريف را در هر يك از آن حالتها فرض كرد ، بياوريم ، و يكايك مورد گفتگو قرار دهيم :\r\n1 . تحريف در عهد شيخين ، خود به خود ، و بدون قصد حذف چيزى از قرآن ، صورت گرفته باشد ، و علّت آن غفلت از بعضى آيات يا نرسيدن آن آيات به دست آنان بوده باشد .\r\nچنان كه داستان جمع قرآن كريم به روايت بخارى مطرح مىكند .\r\n2 . تحريف در عهد شيخين صورت گرفته باشد ، با فرض اصرار از جانب ايشان به طور\r\n\r\n\r\n","description":"","footnote":"\r\n( 1 ) همان\r\n( 2 ) الاتقان ، « النوع 20 » ، 1 / 124\r\n","page_name":" 106 ","page_number":116},
  {"content":"\r\n\r\nپيش‌بينى شده و طرّاحى شده .\r\n3 . تحريف در عهد خليفه عثمان صورت گرفته باشد .\r\n4 . تحريف در عهد امويان صورت گرفته باشد ، چنان كه به حجّاج بن يوسف ثقفى نسبت داده مىشود .\r\nيك حالت پنجم نيز وجود دارد ، كه نمىتوانيم تصور كنيم كه تحريف در آن حالت صورت گرفته باشد ، و آن اين كه فرض كنيم تحريف از سوى برخى افراد عادى از اقشار مختلف مردم ، صورت گرفته باشد . زيرا ، آنان ، با وجود يك سلطهء دينى كه قرآن كريم را مىشناسد ، و در برابر بازيگريها از آن حمايت مىكند ، و مرجع رسمى تعيين آيات و كلمات قرآن در نظر مردم است ، قدرتى براى اين كار نداشته‌اند .\r\nحالت اوّل را مىتوان از دو جنبه مورد گفتگو قرار داد :\r\nالف ) نتيجه‌اى كه ما پيش از اين به هنگام مطالعه و تحليل تاريخ جمع قرآن به آن رسيديم ، مبنى بر اين كه اصل كار جمع‌آورى و تدوين در زمان پيامبر صلّى اللّه عليه و آله انجام پذيرفته باشد ، و در آن صورت ، قرآنى كه جمع آن در عهد رسول اعظم صلّى اللّه عليه و آله انجام پذيرفته است ، نمىتواند دقيق و متقن نبوده باشد . زيرا ، رسول اكرم صلّى اللّه عليه و آله ناظر بر جمع آن بوده است و با وجود اين قرآن ديگر جايى براى تصوّر وقوع غفلت يا اشتباه از سوى شيخين يا ديگران نخواهد بود .\r\nچنان كه نمىتوان نرسيدن بعضى آيات قرآنى را به دست آنان احتمال داد .\r\nب ) فراهم بودن عوامل متعدّدى براى آن كه قرآن كريم به طور كامل نزد جماعتى انبوه از مسلمانان بوده باشد ، و اين مطلب ، ضمانتى حقيقى براى رسيدن قرآن كريم به طور كامل به دست دولتمداران در عهد شيخين بدون هيچ نقيصه ، به وجود مىآورد . اين عوامل را مىتوان به ترتيب ذيل تلخيص كرد :\r\n1 . قرآن كريم دل‌انگيزترين متون ادبى ، و از نظر تعبيرات و مضامين بليغ‌ترين كتابى است كه به دست بشر رسيده و عرب زبانان اهتمام فراوانى به اين گونه متون داشته‌اند ؛ زيرا ، فرهنگ خود آنان بوده است ؛ خواه از جنبهء تعبير ، خواه از جنبهء فكرى و اجتماعى ؛ و مشاهده مىكنيم كه آثار اين اهتمام در زندگى خصوصى و عمومى آنان منعكس شده است :\r\nاشعار عربى و ديگر متون ادبى را از بر كرده و بسيار تكرار مىكردند ؛ باشگاهها و بازارها\r\n\r\n","description":"","footnote":"","page_name":" 107 ","page_number":117},
  {"content":"\r\n\r\nبراى مسابقه و رقابت در اين زمينه‌ها ترتيب مىدادند ؛ و گاه اهتمام به درجه‌اى مىرسيد كه بعضى از متون مقدّس را در اماكن مقدّسه محفوظ نگاه مىداشتند ، تا نشانگر تقدير و تحسين آنان نسبت به آن متون بوده باشد . چنان كه در ارتباط با آويختن معلّقات سبع يا عشر به ديوار كعبهء معظّمه حكايت كرده‌اند .\r\nهمين عادت فراگير در ميان عربهاى مسلمان ، آن روزگار ، عدهء زيادى از آنان را به سوى الفاظ قرآن كريم و حفظ و تكرار آن سوق مىداده است .\r\n2 . قرآن كريم در نگرش مسلمانان ، سنگ زيربناى اساسى را در فرهنگ و افكار و عقايدشان تشكيل مىداده است ؛ كه ما پيش از اين ، در مقام توضيح و تبيين ميزان اهتمام مسلمانان به قرآن به عنوان نخستين نكته در سير طبيعى مسايل و حوادث ، متذكّر آن شديم .\r\nهمان گونه كه توجّه به اين امر ، پيامبر صلّى اللّه عليه و آله را واداشت تا به تدوين قرآن كريم به منظور محافظت آن از آفات و خطرات بپردازد ، مسلمانان را نيز واداشت تا به حفظ و تكرار قرآن كريم بپردازند و بدين وسيله ، افكار و فرهنگ و مفاهيم آن را پاس دارند ، و با سنّتها و تشريعهاى اسلامى كه قرآن در بر دارد ، آشنا شوند .\r\n3 . قرآن كريم - بر پايهء فرهنگى كه دربردارندهء آن است ، به گردآورندهء آن در اجتماع و در نظر مردم امتيازى مىبخشد كه با امتيازاتى كه امروزه دانشمندان نسبت به ديگر مردمان به دست مىآورند ، مشابهت دارد ؛ و اين امتياز اجتماعى يكى از عوامل مهم گرايش به علوم و تحصيل آنها در تمامى ادوار زندگى انسان بوده است . بنابراين ، طبيعى است كه يكى از عناصر مؤثّر در حفظ و تكرار قرآن كريم نيز بوده همين امتياز باشد .\r\nتاريخ دربارهء نقشى كه قاريان در جامعهء اسلامى به طور كلّى داشته ، و قداستى كه در چشم و نظر مسلمانان از آن برخوردار بوده‌اند ، سخن بسيار دارد .\r\n4 . پيامبر صلّى اللّه عليه و آله به عنوان رهبر امّت اسلامى و توجيه‌كنندهء مسلمانان ، پيوسته بر حفظ و تكرار آيات و سور قرآنى تشويق و ترغيب مىفرموده است .\r\nما خوب مىدانيم كه پيامبر صلّى اللّه عليه و آله تا چه اندازه از محبوبيّت در دل و جان بسيارى از مسلمانان برخوردار بوده است ، و تا چه حد مىتوانسته در زندگانى و رفتار مسلمانان مؤثّر باشد ؛ چنان كه در بسيارى از توجيهات و توصيه‌هاى آن حضرت ، انگيزهء مسلمانان براى\r\n\r\n","description":"","footnote":"","page_name":" 108 ","page_number":118},
  {"content":"\r\n\r\nاجابت فرمان پيامبر ، همين قدرت تأثير روحانى پيامبر اكرم صلّى اللّه عليه و آله بوده است ، بدون آن كه به ميزان لزوم و وجوب شرعى آن توصيه‌ها توجّهى داشته باشند .\r\n5 . خداوند سبحان ثواب فراوانى براى قاريان قرآن و حافظان آن قرار داده است و در آن روزگاران ، بسيارى از مسلمانان شيفتهء افزودن بر ثوابهاى خويش بودند ، به خصوص كه تازه با اسلام آشنا شده بودند و همواره در پى آن بودند كه اسلام در تمامى كارهايشان انعكاس پيدا كند .\r\nبه هر حال ، برخى از اين عوامل يا همهء اينها ، تأثير بسزايى در زندگانى مسلمانان داشتند .\r\nچنان كه تاريخ اسلام از وجود جماعتهايى انبوه از مسلمانان خبر مىدهد كه به عنوان قرّاء شناخته مىشدند و داراى اعتقادى محكم بودند ، و نقش قابل توجّهى در زندگى اجتماعى ايفا مىكردند ، و در اختلاف نظرهاى سياسى كه براى مسلمانان پيش مىآمد ، حضورشان وزنهء ترجيح يك جناح بر جناح ديگر به حساب مىآمد .\r\n6 . علاوه بر اينها ، ماهيت قضايا حكم مىكند كه قرآن كريم را هر مسلمانى كه توانايى تدوين و كتابت داشته است ، نگاشته و تدوين كرده باشد . زيرا ، هر جماعت يا امّتى كه به چيزى اهميّت مىدهد ، و آن را بيانگر جنبهء قابل توجّهى از جنبه‌هاى زندگى خود مىشناسد ، با وسايل گوناگون در حفظ آن مىكوشد ، و بىشك ، نگارش و كتابت ، براى كسانى كه از عهدهء آن بر مىآمده‌اند ، ساده‌ترين و آسانترين وسيله براى اين منظور بوده است .\r\nبه همين جهت ، مشاهده مىكنيم كه برخى روايات به وجود تعدادى مصحف يا قطعات مختلف از مصحف نزد بسيارى از صحابه اشاره دارند .\r\nناگزير به اين نتيجه مىرسيم كه ، به موجب عوامل ياد شده ، نسخه‌هايى فراوان از قرآن كريم در دسترس صحابه بوده است ، و فرض تحريف قرآن بر اثر غفلت يا اشتباه يا نرسيدن بعضى آيات قرآنى به دست بعضى از گردآورندگان قرآن معقول نيست .\r\nحالت دوم ، مطلقا فرضيهء نادرستى است . زيرا مطالعهء تاريخ عهد شيخين و شرايط آن دوران ما را به صدور چنين حكمى مىرساند ، و به تكذيب اين فرضيّه وامىدارد .\r\nتوضيح اين كه ، تحريف عمدى مىتواند به يكى از اين دو سبب بوده باشد :\r\n\r\n","description":"","footnote":"","page_name":" 109 ","page_number":119},
  {"content":"\r\n\r\nيكى آن كه به موجب تمايل شخصى نسبت به تحريف صورت گرفته باشد ؛ ديگر آن‌كه به انگيزهء تحقق بخشيدن اهداف سياسى صورت گرفته باشد ؛ مانند آن كه فرض كنيم برخى آيات قرآنى وجود داشته باشند كه به طور صريح در موضوعات و مفاهيم بخصوصى باشند كه با وجود و حضور آن دو خليفه يا مبانى سياست آن دو منافات داشته باشند ، مانند تصريح به نام على عليه السّلام يا طعن به آن دو .\r\nدر مورد سبب اوّل ، چند چيز را بايد در نظر گرفت :\r\nاوّلا ، اين كه چنين اقدامى از سوى شيخين ، در حقيقت ، به معناى در هم شكستن پايه‌هاى حكومت خودشان بوده است . زيرا ، حكومت ايشان بر مبناى جانشينى پيامبر اكرم صلّى اللّه عليه و آله و قيمومت امّت اسلامى بوده ، و معقول نبوده است كه در مورد تحريف قرآن اقدامى بكنند ، و در مسير دشمنى با اسلام بدون آن كه برايشان دستاوردى دينى يا دنيوى داشته باشد ، كوششى بكنند . آيا چنين كارى معنايى جز آن داشت كه راه را براى مخالفان باز كند تا سازمان يافته‌تر به اسلام و مسلمين حمله كنند و بهترين اسلحه‌اى كه در آن وقت مىتوانستند بر ضدّ اسلام به كار برند ، به دست آنان داده شود ؟\r\nثانيا ، امّت اسلامى در آن دوران يك تضمين اجتماعى و سياسى نيرومند را تشكيل مىداد كه مانع از آن بود كه احدى بتواند دست به چنين اقدامى بر ضدّ اسلام بزند ، و قطعا با يك عكس‌العمل نيرومند در ميان صفوف مسلمين روبه‌رو مىگرديد ، هر چند از قدرت سياسى و اجتماعى برخوردار مىبود . زيرا ، مسلمانان به قرآن كريم به عنوان يك كتاب مقدّس در غايت قداست مىنگريستند ، و آن را كلام خداوند سبحان مىدانستند و به هيچ روى تغيير و تبديل در آن را - حتى از جانب خود پيامبر اكرم صلّى اللّه عليه و آله - روا نمىشمردند ( همانطور كه قرآن كريم خود بر اين مطلب تأكيد فرموده است ) « 1 » و در راه مفاهيم و آيات و احكام قرآن كه مدّت 23 سال حركت مسلمين را پشتيبانى كرده بود ، به پيكار و جهاد مىايستادند ، و در راه اين دين جديد جان بر كف بودند و دخالت و تصرّف در قرآن ، در نظر آنان ، خروج از دين و ارتداد و دست برداشتن از تعهّد دينى بود .\r\nثالثا ، حكومت اسلامى در عهد شيخين ، فارغ از وجود مخالفانى نبود كه احيانا به بهانهء\r\n\r\n\r\n","description":"","footnote":"\r\n( 1 )  . . . قُلْ ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ . . .  ؛ يونس / 15\r\n","page_name":" 110 ","page_number":120},
  {"content":"\r\n\r\nخطايى كه از خليفه در اجراى بعضى احكام شرع سر بزند ، سر و صدا بلند كنند ؛ با وجود اين ، در تاريخ كوچكترين اشاره‌اى به احتجاج يا شبه احتجاج در اين ارتباط نمىيابيم تا بتواند اشاره‌اى به وقوع اين فرضيه داشته باشد . چگونه امكان دارد مخالفان در عهد شيخين و پس از آن ، همهء اين مسايل را مسكوت گذاشته باشند و هيچ حرف و سخنى دربارهء آن نياورده باشند ؟ ! از اينجا ، موضع ما در برابر سبب دوم روشن مىگردد ، زيرا :\r\nاوّلا ، آگاهى امّت اسلام و نگاه تقديس‌آميز امّت به كتاب خدا و ارتباط آن با خدا ، به گونه‌اى بوده است كه پذيراى هيچ گونه تغيير و تبديل نبوده‌اند ، و مطلقا اجازهء وقوع چنين عملى را نمىداده‌اند .\r\nثانيا ، امكان نداشته است كه مخالفان چنين فرصتى را از دست بدهند و در كشمكش با حكومت و خليفه از آن سوء استفاده نكنند ؛ در حالى كه هيچ گونه اشاره‌اى به چنين مطلبى در سخنان آنان نمىيابيم .\r\nثالثا ، اسناد سياسى پردامنه‌اى وجود دارد كه مشتمل بر ملاحظاتى پيرامون دخالتها و تصرّفات خليفه ابوبكر و خليفه عمر است ؛ مانند درگيرى سياسى حضرت زهرا عليها السّلام و پس از آن امير المؤمنين عليه السّلام و طرفداران آن حضرت كه به امامت او ايمان داشتند ؛ و اين بزرگواران هرگز به يك نصّ قرآنى اشاره نكرده‌اند كه در نسخه‌اى از قرآن كريم ، كه در دست ماست ، تدوين نشده باشد ؛ و اگر چنين نصّى در قرآن وجود داشت ، طبيعى بود كه آن را به عنوان ابزارى براى غلبه بر موقعيّت و پيروز گردانيدن جانب حق كه به خاطر آن مبارزه مىكردند ، به كار گيرند .\r\nحالت سوم ، محالتر از دو حالت پيشين و از حقيقت تاريخى بسى دور تر از آن دو حالت قبلى است ؛ به دليل عوامل ذيل :\r\nاوّلا ، اسلام ، و در كنار آن ، قرآن كريم ، آن چنان انتشارى ميان مردم و در سرزمين‌هاى مختلف پيدا كرده بود ، و آن قدر مسلمانان در طول زمان ، قرآن را از يكديگر فرا گرفته و به يكديگر ياد داده بودند كه براى عثمان - اگر همچنين مىخواست - امكان نداشت كه چيزى از قرآن بكاهد ؛ و اين كار حتّى براى كسانى كه برتر و بالاتر از عثمان نيز بودند ، امكان\r\n\r\n","description":"","footnote":"","page_name":" 111 ","page_number":121},
  {"content":"\r\n\r\nنداشت ؛ چنان‌كه عملا مسلمانان به عثمان اعتراض كردند ، و به دلايل مختلف او را كشتند .\r\nثانيا ، نقيصه‌اى كه بنا به فرض پديد آمده ، از دو حال خارج نبوده : يا در آياتى بوده كه ارتباطى با خلافت عثمان نداشته است ، كه در آن صورت ، عثمان چه انگيزه‌اى داشته ، كه شكاف بزرگى بر بنيان سياسى خويش وارد آورد ؛ يا در آياتى بوده است كه به خلافت و پيشوايى سياسى عثمان مربوط مىشده است ، كه در اين صورت آن آيات مىبايست در اصل مسألهء خلافت عثمان دخالت مىكرد و راه را براى رسيدن به خلافت بر او مىبست .\r\nثالثا ، اگر خليفه عثمان قرآن را تحريف كرده بود ، مسلمانان اين عمل وى را بهترين بهانه براى شوريدن بر ضدّ وى و دور گردانيدن او از حكومت و قتل وى ، قرار مىدادند ؛ در صورتى كه در مجموعهء توجيهاتى كه براى شورش بر ضدّ عثمان مطرح شده است اثرى از چنين چيزهايى نيست . و گر نه ، شورشيان نيازى نداشتند كه براى آن منظور ، به وسايل و دلايل ديگرى كه به اين روشنى نبودند ، متوسّل شوند .\r\nرابعا ، خليفه عثمان اگر چنين عملى را مرتكب مىشد ، موضع امام على عليه السّلام در برابر او روشن بود ، و قطعا حضرت على عليه السّلام در اين ارتباط ، بر بازگردانيدن حق به جايگاه خودش اصرار مىورزيد . وقتى مىبينيم كه امام على عليه السّلام آن چنان مصرّانه اموالى را كه عثمان به بعضى نزديكان و خاصّانش بخشيده است ، باز مىگرداند ، و مىفرمايد :\r\n« به خدا سوگند ، اگر با آن اموال همسرانى اختيار كرده باشند يا كنيزانى خريدارى كرده باشند ، باز خواهم گردانيد ؛ كه عدالت گشايش مىآورد ، و آن كس كه عدالت براى او تنگ آيد ، جور و ستم براى او تنگتر خواهد آمد » ؛ « 1 » و وقتى موضع مشابهى از آن حضرت در برابر كارگزاران منحرف عثمان مشاهده مىكنيم ؛ جزم مىكنيم بر اين كه به فرض وقوع چنين مسأله‌اى ، سكوت آن حضرت در برابر چنين امر عظيمى محال بوده است .\r\nبا توجّه به اين بررسى تفصيلى از سه حالت ياد شده ، موضع ما در برابر حالت چهارم ،\r\n\r\n\r\n","description":"","footnote":"\r\n( 1 ) شرح نهج البلاغه ، 1 / 269 ؛ در مورد زمينهاى تصرف‌شدهء مسلمين توسط عثمان كه حضرت على عليه السّلام به صاحبان اصلى آن بازگرداند . [ نهج البلاغه ، نسخه صبحى صالح ، خطبهء 15 
  ]\r\n","page_name":" 112 ","page_number":122},
  {"content":"\r\n\r\nخود به خود روشن خواهد بود . دربارهء حجّاج بن يوسف ثقفى يا حاكمان ديگر به هيچ وجه نمىتوان تصوّر كرد كه قادر به تحريف قرآن كريم بوده باشند ، پس از آن كه شرق و غرب جهان را فرا گرفته بوده است .\r\nعلاوه بر اين ، به چه دليل بايد حجّاج يا ديگر امويان به چنين عملى دست مىزدند كه خطرى عظيم براى منافعشان داشت ، و آمال و آرزوهايشان را به دست فنا مىسپرد ؟\r\n\r\nجمع قرآن در عصر پيامبر صلّى اللّه عليه و آله\r\nجمع « قرآن » دو معنا داشته است :\r\nيكى ، حفظ همهء آيات آن به طور كامل در سينه‌هاى مسلمانان ؛ چنان كه گوييم : جمّاع قرآن ، يعنى حافظان قرآن .\r\nمعناى ديگر آن ، نگارش و تدوين آن در اوراق منظّم و به طور كامل .\r\nجمع قرآن به معناى حفظ آن در قلب و از بر كردن آن ، كه پيش از همه ، رسول خدا صلّى اللّه عليه و آله از اين موهبت الهى برخوردار گرديد و آن حضرت خود سرور حافظان و اوّلين گردآورندگان قرآن بود ؛ چنان كه مسلمانان را نيز به تداوم و استمرار در امر حفظ و آموزش و تكرار قرآن ترغيب مىفرمود ، و هر مهاجر جديد را به يكى از حافظان قرآن ، از صحابه مىسپرد تا قرآن به او ياد بدهد ؛ و انواع تشويقها را در جهت عمومى كردن و رواج دادن حفظ و تلاوت قرآن به كار مىگرفت . مسجد پيامبر صلّى اللّه عليه و آله همواره با تلاوت قرآن آباد بود ، و صداى قاريان از هر گوشه و كنار آن به گوش مىرسيد ، و پيامبر صلّى اللّه عليه و آله آنان را فرمود كه صداهايشان را فرود آورند تا موجب اشتباه ديگران در خواندن قرآن نشود .\r\nاز عبادة بن صامت آورده‌اند كه گفت :\r\n« هر گاه شخصى مهاجرت مىكرد ، پيامبر صلّى اللّه عليه و آله وى را به يكى از ما مىسپرد تا به او قرآن ياد بدهيم . از مسجد رسول خدا صلّى اللّه عليه و آله همواره صداى تلاوت قرآن بلند بود ، تا جايى كه رسول خدا صلّى اللّه عليه و آله به آنان امر فرمود صداهايشان را فرود آورند تا باعث اشتباه ديگران در خواندن\r\n\r\n","description":"","footnote":"","page_name":" 113 ","page_number":123},
  {"content":"\r\n\r\nقرآن نشوند » « 1 » .\r\nقرائت قرآن همه جا در سراسر جامعهء اسلامى رواج داشت . مسلمانان شيفتهء تلاوت قرآن و فريضهء قرائت قرآن و گوش فرا دادن به قرآن بودند ، و تمامى همّ آنان كه فضاى قلب آنان را فرا گرفته بود ، تلاوت و حفظ قرآن بوده ؛ چنان كه از رسول خدا صلّى اللّه عليه و آله روايت شده است كه فرمود :\r\n« من صداى كاروان اشعريان را هنگامى كه شبانه وارد مىشوند مىشناسم و منزلگاههاى ايشان را شب هنگام با صداهاى قرآنشان باز مىشناسم ، حتّى اگر روز هنگام ، موقع ورود آنان منزلگاههايشان را نديده باشم » « 2 » .\r\nتعليم و تعلّم قرآن و از بر كردن آن ، ميان زنان و مردان مسلمان همه جا رايج بود .\r\nجمع قرآن به معناى نگارش و تدوين آن نيز در بحث « اصالت قرآن » ديديم كه جمع و تدوين قرآن كريم در عصر رسول اعظم صلّى اللّه عليه و آله انجام پذيرفته است . البتّه ، نظر رايج در علوم قرآنى بر آن است كه جمع قرآن در عهد شيخين صورت گرفته است . ما ديديم كه مىتوان اين دو نظر را جمع كرده و چنين گفت كه اصل جمع قرآن در عصر رسول الله صلّى اللّه عليه و آله انجام پذيرفت ؛ امّا جمع آن در مصحفى با اوراق منظّم و مرتّب در عهد شيخين صورت گرفت ؛ و نيز ديديم كه با هر يك از اين دو فرض ، سلامت متن قرآن جاى سخن نداشته است ، و بعضى شبهه‌هاى طرح شده پيرامون جمع قرآن را بنابر فرضيهء دوم اشاره كرديم و به پاسخ آنها پرداختيم .\r\n\r\nدو شبهه پيرامون جمع قرآن در عهد شيخين و پاسخ آنها\r\nشبهه‌هاى ديگرى را نيز « 3 » دربارهء فرضيّهء جمع قرآن در عهد شيخين مطرح كرده‌اند كه ما از آن ميان به ذكر دو شبهه مىپردازيم . شايد گفتنى باشد كه اين دو شبهه در كتب و رسايل\r\n\r\n\r\n","description":"","footnote":"\r\n( 1 ) البيان ، آيت الله خويى ، 255 ؛ به نقل از مناهل العرفان ، 324 .\r\n( 2 ) كنز العمّال ، 12 / 56 ، « الاشعريّون » .\r\n( 3 ) در اين مبحث به طور اساسى بر نوشتهء استاد كبيرمان آيت الله خويى قدّس سرّه در البيان تكيه كرده‌ايم : 222 - 234 .\r\n","page_name":" 114 ","page_number":124},
  {"content":"\r\n\r\nاسلامى مطرح شده و در مطالعات خاورشناسان و پيروان آنان نيز جايى به خود اختصاص داده است .\r\n\r\nشبههء اوّل\r\nبرخى از متون تاريخى كه از اهل بيت عليهم السّلام و ديگران روايت شده است ، سخن از مصحف مخصوص على بن ابى طالب عليه السّلام به ميان آورده‌اند كه با مصحف موجود و متداول ميان مسلمانان در عصر حاضر ، تفاوتهايى داشته است و اضافات و موضوعاتى را دربرداشته است كه در مصحف رايج موجود نيست .\r\nاين روايات حاكى از آن‌اند كه على بن ابى طالب عليه السّلام اين مصحف را نزد خليفهء اوّل ابوبكر برده است ، تا در ميان مسلمانان رواج پيدا كند ؛ امّا ، ابوبكر پيشنهاد آن حضرت را نپذيرفته و مصحف ايشان را رد كرده است . در نتيجه ، از آنجا كه حضرت على بن ابى طالب عليه السّلام از نظر علم و تديّن و تعهّد اسلامى و محافظت قرآن از همهء صحابه برتر بوده است ، پرواضح است كه مصحف موجود فعلى ، بر اثر شيوهء نادرست جمع قرآن كه تفاصيل آن را بعضا باز شناختيم دچار تحريف و نقيصه شده است . در جهت توضيح شبههء مذكور ، هواداران آن برخى روايات تاريخى را به شرح ذيل ، شاهد آورده‌اند :\r\n1 . مطلبى كه دربارهء احتجاج على عليه السّلام در برابر جماعتى از مهاجرين و انصار روايت كرده‌اند كه ، على عليه السّلام به يكى از ايشان فرمود :\r\n« اى طلحه ، هر آيه‌اى كه خداوند جلّ و علا ، بر محمّد نازل كرده است ، با املاى رسول خدا و دستخط خودم نزد من موجود است .\r\nتأويل هر آيه‌اى نيز كه خداوند بر محمّد نازل كرده و هر حرام و حلالى يا حدّى يا حكمى يا چيزى كه امّت تا روز قيامت به آن نياز داشته باشد ، با املاى رسول خدا و دستخط خودم نزد من موجود است ؛ حتّى ارش خدش » « 1 » .\r\n2 . روايتى حاكى از احتجاج على عليه السّلام با آن زنديق است ؛ و در آن روايت آمده است كه آن\r\n\r\n\r\n","description":"","footnote":"\r\n( 1 ) احتجاج طبرسى ، 1 / 223\r\n","page_name":" 115 ","page_number":125},
  {"content":"\r\n\r\nحضرت كتاب را نزد جماعت مسلمين آورد ، كه دربردارندهء تأويل و تنزيل و محكم و متشابه و ناسخ و منسوخ بود ، و نه الفى از آن افتاده بود و نه لامى ؛ امّا ، از او نپذيرفتند . « 1 »\r\n3 . روايتى كه كلينى در كافى از حضرت امام باقر عليه السّلام آورده است كه فرمود :\r\n« احدى نمىتواند ادّعا كند كه همهء قرآن ، اعم از ظاهر آن و باطن آن ، نزد اوست جز اوصيا » « 2 » .\r\n4 . روايت ديگرى كه محمّد بن يعقوب كلينى در كافى از حضرت امام باقر عليه السّلام آورده است كه فرمود : احدى از مردم ادّعا نكرده است كه قرآن را آن چنان كه نازل شده ، به طور كامل جمع كرده است ، مگر آن كه كذّاب بوده باشد . قرآن را آن چنان كه خداوند متعال آن را نازل فرمود احدى جمع و حفظ نكرد ، مگر على بن ابى طالب عليه السّلام و امامان پس از وى » « 3 » .\r\nدر پاسخ اين شبهه بايد گفت :\r\nمىتوان فرض كرد كه على عليه السّلام مصحف متفاوت با مصحف موجود فعلى داشته باشد كه از نظر ترتيب سوره‌ها با مصحف موجود اختلاف داشته باشد ، و حتّى اضافات ديگرى نيز در برداشته باشد كه در مصحف فعلى ثبت نشده باشد . امّا ، در حقيقت سخن بر سر اين قسمتهاى اضافى است ؛ كه دليلى بر اين كه آن زياده‌ها عباراتى از قرآن بوده‌اند ، وجود ندارد ؛ و تنها توجيه صحيحى كه مىتواند داشته باشد ، آن است كه آن زياده‌ها تأويلاتى براى آيات قرآن بوده‌اند ، به معناى مصاديق و مقاصد نزول آيات ؛ يا اين كه آن زياده‌ها تنزيلاتى از وحى الهى بوده‌اند كه بر قلب مبارك رسول خدا صلّى اللّه عليه و آله در مقام تفسير و شرح آيات قرآنى نازل شده بوده‌اند ، و آن حضرت آن مطالب را به برادرشان على بن ابى طالب عليه السّلام ياد داده باشند .\r\nدو كلمهء « تأويل » و « تنزيل » نيز در آن زمان ، معنايى را كه بعدها در اصطلاح علماى قرآن پيدا كرده ، نداشته است ، مبنى بر اين كه « تأويل » عبارت از حمل قرآنى بر خلاف ظاهر آن و « تنزيل » عبارت از خصوص نصّ قرآنى بوده باشد ، بلكه مراد معناى لغوى اين دو كلمه بوده است ، كه تأويل به معناى مقصود از سخن و مصداق خارجى آن خواهد بود ، و تنزيل به\r\n\r\n\r\n","description":"","footnote":"\r\n( 1 ) تفسير صافى ، مقدّمهء ششم ، 11\r\n( 2 ) اصول كافى ، 1 / 228\r\n( 3 ) همان\r\n","page_name":" 116 ","page_number":126},
  {"content":"\r\n\r\nمعناى هر آنچه خداوند از طريق وحى بر پيامبرش نازل فرموده است ؛ خواه قرآن بوده باشد يا چيز ديگرى .\r\nبر اساس اين تفسير كلّى از مطلب ، بسيارى ديگر از جوانب مسأله نيز روشن مىگردد ؛ به طورى كه مىتوان رواياتى را كه در اين شبهه شاهد آورده شده‌اند ، بر معنايى حمل كرد كه با اين توضيح كلّى از مطلب سازگار آيد . چنان كه علّامهء طباطبايى در برخى از اين روايات چنين عمل كرده است . « 1 »\r\nعلاوه بر اين ، برخى از اين روايات به نظر ما سندشان ضعيف است و احتجاج به آنها يا اعتماد بر آنها در برابر نصّ ثابت قرآن درست نيست .\r\n\r\nشبههء دوم\r\nمجموعهء بزرگى از روايات وارده از طريق اهل بيت عليهم السّلام بر وقوع تحريف در قرآن كريم دلالت دارند ؛ به گونه‌اى كه اين باور را براى ما بوجود مىآورد كه اين تحريف بر اثر شيوهء اتّخاذ شده در جمع قرآن كريم ، بوده ، يا تحت تأثير عوامل اتّفاقى ديگرى كه به اين تحريف منجر شده است .\r\nدر پاسخ اين شبهه بايد يادآور شويم كه به دو شيوهء عمده مىتوان با اين روايات متعدّد رو به رو گرديد :\r\nشيوهء اوّل : گفتگو دربارهء اسناد و طرق اين روايات ؛ كه بسيارى از آنها از كتاب احمد بن محمّد بارى گرفته شده و علماى رجال بر فساد مذهب و انحراف وى اتّفاق نظر دارند ؛ « 2 » همچنين از كتاب على بن احمد كوفى ، كه علماى رجال او را دروغگو خوانده‌اند . « 3 »\r\nبعضى از اين روايات نيز ، هر چند كه سندشان صحيح است ، امّا ، ارزش چندانى ندارند ؛ و لو اين كه مجموع اين روايات ممكن است به ما اطمينان بدهند - چنان كه آيت الله خويى گويد - بعضى از آنها از امام عليه السّلام صادر شده باشد .\r\n\r\n\r\n","description":"","footnote":"\r\n( 1 ) الميزان فى تفسير القرآن .\r\n( 2 ) جامع الرّواة ، 1 / 67\r\n( 3 ) جامع الرّواة ، 1 / 553\r\n","page_name":" 117 ","page_number":127},
  {"content":"\r\n\r\nشيوهء دوم : گفتگو دربارهء دلالت اين روايات بر وقوع تحريف در قرآن به معناى وقوع زياده يا نقيصه ؛ كه حتّى اگر سند بعضى از اين روايات صحيح بوده باشد ، يا آن كه اجمالا اطمينان حاصل كنيم كه بعضى از آنها از معصوم عليه السّلام صادر شده باشد ، استدلال به اين روايات بر وقوع تحريف استوار نخواهد بود .\r\nبراى آن كه اين شيوهء دوم در بررسى شبههء مذكور روشن گردد ، شايسته است كه اين روايات را بر حسب اختلاف مضمون آنها و ادّعاهايى كه مطرح مىكنند و احكامى كه صادر مىكنند ، به چهار دسته تقسيم كنيم :\r\nدستهء اوّل : رواياتى هستند كه در آنها « تحريف » به كار رفته است و نسبت تحريف به قرآن داده شده است و به تصريح ، وقوع تحريف در قرآن در آنها مطرح شده است ؛ از جمله :\r\n1 . از ابوذر روايت كرده‌اند كه گفت :\r\nوقتى آيهء  يَوْمَ تَبْيَضُّ وُجُوهٌ وَ تَسْوَدُّ وُجُوهٌ . . .  « 1 » نازل شد ، رسول خدا صلّى اللّه عليه و آله فرمود : امّت من روز قيامت بر من وارد مىشوند در حالى كه به پنج گروه تقسيم شده‌اند . . . آن گاه گفته است كه رسول خدا صلّى اللّه عليه و آله از يكايك آن گروه‌ها سؤال مىفرمايد كه با ثقلين چه كرده‌اند ؟ گروه اوّل پاسخ مىدهند : امّا ثقل اكبر را ، كه تحريف كرديم و پشت سرمان افكنديم ؛ و امّا ثقل اصغر را ، كه با آن دشمنى كرديم و كينه ورزيديم و ستم كرديم ؛ و گروه دوم پاسخ مىدهند : امّا ثقل اكبر را ، كه تحريف كرديم و پاره پاره كرديم و مخالفت كرديم ؛ و امّا ثقل اصغر را ، كه با آن دشمنى كرديم و پيكار كرديم .\r\n2 . از جابر جعفى از ابو جعفر عليه السّلام روايت كرده‌اند كه فرمود :\r\nرسول خدا صلّى اللّه عليه و آله در منى مردم را فرا خواند و فرمود : « ايها النّاس ، انّى تارك فيكم الثقلين ، ما ان تمسّكتم بهما لن تضلّوا ، كتاب الله و عترتى و الكعبة و البيت الحرام » ؛ آن گاه ابو جعفر عليه السّلام فرمود : امّا كتاب خدا را كه تحريف كردند ؛ امّا كعبه را كه تخريب كردند ؛ و امّا عترت را ، كه كشتند\r\n\r\n\r\n","description":"","footnote":"\r\n( 1 ) آل عمران ، 106\r\n","page_name":" 118 ","page_number":128},
  {"content":"\r\n\r\nو همهء سپرده‌هاى خداوند را به سويى افكندند ، و از آنها همه تبرّى جستند .\r\n3 . از على بن سويد روايت كرده‌اند كه گفت :\r\nبه ابو الحسن موسى عليه السّلام كه در زندان به سر مىبرد ، نامه نوشتم . . .\r\nپاسخ آن حضرت را تماما مىآورد تا مىرسد به اين عبارت كه آن حضرت فرمود : خداوند كتاب خود را به امانت به آنان سپرد و آنان كتاب خدا را تحريف و تبديل كردند .\r\n4 . از عبد الاعلى روايت كرده‌اند كه گفت :\r\nابو عبد الله عليه السّلام فرمود : اهل عربيّت كلام خداوند عزّ و جل را از مواضع خود تحريف مىكنند .\r\nدر هيچ يك از اين روايات ، دلالتى بر وقوع تحريف در قرآن كريم به معناى زياده و كم ، وجود ندارد . تنها دلالت دارند بر اين كه در قرآن كريم ، تحريف به معناى حمل بعضى از الفاظ و عبارات آن بر معانى ديگرى جز معناى مقصود خداوند سبحان ، واقع شده ، و بر اثر آن قرآن از اهداف و مقاصد خود ، دور شده است .\r\nدر وقوع اين نوع تحريف ، در قرآن كريم ، هيچ شكّى نداريم ، و پذيرفته‌ايم كه تحريف قرآن كريم ، به اين معنا ، از سوى برخى از مسلمانان خواسته يا ناخواسته ، با توجّه به اختلاف تفاسير قرآن و تباين آنها با يكديگر ، صورت گرفته است ؛ امّا ، در اين مسأله آفت و زيانى براى عظمت قرآن ، يا تأييدى براى شبههء مورد بحث ، نمىيابيم . قرآن خود در آيهء هفتم سورهء آل عمران ، آنجا كه از محكم و متشابه سخن به ميان آورده ، به اين نوع از تحريف اشاره كرده است . چنان كه روايت كلينى در كافى از امام باقر عليه السّلام در نامه‌اى كه به سعد الخير نوشته است ، دلالت دارد . امام عليه السّلام فرمود :\r\n« از جمله موارد نبذ كتاب كه مرتكب شدند آن بود كه حروف قرآن را بر پاى داشتند و حدود قرآن را تحريف كردند . اينان قرآن را روايت مىكنند ، امّا رعايت نمىكنند . جاهلان را آن حفظ روايت اينان خوش\r\n\r\n","description":"","footnote":"","page_name":" 119 ","page_number":129},
  {"content":"\r\n\r\nمىآيد ، و عالمان را اين ترك رعايت اينان اندوهگين مىسازد . . . » « 1 » .\r\nبعضى از اين روايات نيز ، دلالت بر تحريف بعضى كلمات قرآن دارند ، به اين معنا كه قرائت آنها با قرائت نازل شده بر قلب مبارك رسول خدا صلّى اللّه عليه و آله متفاوت بوده است ؛ كه اين دلالت با نظريّه‌اى كه تواتر قرائات سبع را انكار مىكند ، و آنها را رهاورد اختلاف روايات و اجتهاد قرّاء يا عوامل ديگر درونى يا مذهبى يا سياسى مىداند ، همخوانى دارد .\r\nدستهء دوم : رواياتى هستند كه دلالت دارند بر اين كه قرآن كريم برخى نامهاى ائمّهء اهل بيت عليهم السّلام را به صراحت ذكر كرده است ، يا اين كه به طور واضح از خلافت آنان سخن گفته است ؛ از جمله :\r\n1 . از محمّد بن فضيل از امام حسن عليه السّلام روايت كرده است كه فرمود :\r\n« ولايت علىّ بن ابى طالب در همهء صحيفه‌هاى پيامبران نوشته شده است ، و خداوند هرگز فرستاده‌اى را نمىفرستد ، مگر به نبوّت محمّد و ولايت وصّى او صلّى اللّه عليهما و آلهما » .\r\n2 . روايت عيّاشى از حضرت صادق عليه السّلام : « اگر قرآن آن گونه كه نازل شده است خوانده مىشد ، ما را در آن نام برده مىيافتى » « 2 » .\r\n3 . روايت كافى و عيّاشى از اصبغ بن نباته ، كه گفت :\r\nامير المؤمنين عليه السّلام فرمود : « قرآن بر چهار قسمت نازل شده است :\r\nيك چهارم دربارهء ما ، يك چهارم دربارهء دشمن ما ، يك چهارم سنن و امثال ، و يك چهارم فرائض و احكام ؛ و كرائم قرآن از آن ماست » « 3 » .\r\nدر برابر دسته از روايات ، از سه جهت بايد موضع گرفت :\r\nجهت اوّل آن كه ، پيش از اين گفتيم بخشى از تنزيل جزء قرآن كريم نبوده است ، و فقط از جانب خداوند به پيامبر صلّى اللّه عليه و آله وحى شده بوده است ، و شايد مقصود از اين روايات همان موارد است ؛ مبنى بر اين كه در تنزيل ، در مقام تفسير بعضى از آيات قرآنى ، نه به عنوان\r\n\r\n\r\n","description":"","footnote":"\r\n( 1 ) روضهء كافى ، نامهء سعد الخير ، 11 / 352 ، شرح مازندرانى ، چاپ تهران .\r\n( 2 ) تفسير عيّاشى ، 1 / 13\r\n( 3 ) همان مأخذ ، 1 / 9\r\n","page_name":" 120 ","page_number":130},
  {"content":"\r\n\r\nجزئى از قرآن كريم ، نام ائمّهء اهل بيت عليهم السّلام برده شده باشد .\r\nجهت دوم آن كه ، اگر ما موفّق نشويم كه اين روايات را به گونه‌اى تفسير كنيم كه با اعتقاد به مصونيّت قرآن از تحريف ، همخوان باشد ، ناگزير بايد آنها را رد كنيم ، به دو علّت :\r\nالف ) مخالفت اين روايات با كتاب كريم ؛ روايات متعدّدى از طريق اهل بيت عليهم السّلام رسيده است كه بر ضرورت و لزوم عرضه كردن اخبار اهل بيت بر قرآن كريم پيش از توجّه كردن به مضمون آنها دلالت دارند ؛ مانند اين سخن حضرت صادق عليه السّلام :\r\n« در كنار شبهه توقّف كردن بهتر است از افتادن به هلاكت . هر حقّى حقيقتى دارد و هر صوابى نورى ؛ آنچه را كه با كتاب خدا سازگار است برگيريد ، و آنچه را كه با كتاب خدا سازگار نيست ، واگذاريد » « 1 » .\r\nب ) مخالفت اين روايات با ادلّهء متعدّدى كه در مبحث « اصالت قرآن » از آن سخن گفته‌ايم .\r\nجهت سوم آن كه ، برخى اسناد و قراين تاريخى در دست است كه به طور صريح بر عدم ورود نامهاى ائمّه در قرآن كريم دلالت دارد .\r\nاز جمله اين قراين ، حديث غدير است ، كه از آن در مىيابيم ، اوضاع و شرايط همزمان با قضيّهء غدير ، با تصريح قرآن به نام على عليه السّلام منافات دارد ؛ و گرنه ، چرا بايد پيامبر صلّى اللّه عليه و آله به تأكيد بر بيعت على عليه السّلام ، و گرد آوردن آن جمع بزرگ از مسلمانان را به خاطر آن ، نياز داشته باشد ؟\r\nبالاتر از اين ، اگر در قرآن نام و ستايش على عليه السّلام به تصريح آمده است ، پس چرا بايد رسول خدا صلّى اللّه عليه و آله از مردم در مقام آشكار كردن اين بيعت بترسد ؟ قرآن خود به اين مسأله اشاره كرده است و تأكيد كرده است كه خداوند آن حضرت را از شرّ مردمان نگاهبانى مىكند :\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ ، وَ إِنْ لَمْ تَفْعَلْ فَما بَلَّغْتَ رِسالَتَهُ ، وَ اللَّهُ يَعْصِمُكَ مِنَ النَّاسِ . . .  « 2 » .\r\nديگر از اين قراين ، آن كه تاريخ هرگز از اين دست با ما سخنى نگفته است كه على عليه السّلام يا احدى از اصحاب آن حضرت بر امامت خود به ذكر نام در قرآن احتجاج كرده باشد ، در\r\n\r\n\r\n","description":"","footnote":"\r\n( 1 ) وسائل ، 8 / 86 ، ج 35 ؛ توضيح بيشتر اين مطلب در مبحث « تفسير در مكتب اهل بيت عليهم السّلام » خواهد آمد .\r\n( 2 ) مائده / 67\r\n","page_name":" 121 ","page_number":131},
  {"content":"\r\n\r\nحالى كه براى اثبات اين مطلب با دلايل مختلف احتجاج كرده‌اند . اگر چنين دليلى وجود مىداشت ، نمىتوانيم تصوّر كنيم كه به آن استناد نكرده باشند .\r\nقرينهء ديگر ، اين روايت مىباشد كه حاكى از نبودن نام على عليه السّلام در قرآن است : « از ابو بصير روايت شده است كه گفت :\r\nاز ابو عبد الله عليه السّلام در تفسير اين سخن خداوند عزّوجل را پرسيدم كه مىفرمايد :  . . . أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ . . .  « 1 » ؛ فرمود : دربارهء على بن ابى طالب و حسن و حسين عليهم السّلام نازل شده است . عرض كردم : مردم مىگويند : چرا خداوند عزّوجل على و اهل بيت او را در كتاب خود نام نبرده است ؟ فرمود : به آنان بگو :\r\nنماز نيز بر رسول خدا صلّى اللّه عليه و آله نازل شد ، ولى خداوند نامى از سه يا چهار نماز نبرد ، تا آن كه رسول خدا صلّى اللّه عليه و آله بود كه آن را براى مسلمانان تفسير كرد . زكات نيز بر آن حضرت نازل شد ولى قرآن نام نبرد كه از هر چهل درهم يك درهم . . . » « 2 » .\r\nاين حديث بروشنى ، مراد احاديث ديگرى كه شبههء مذكور را آورده بودند ، معلوم كرده ، و بر همهء آن احاديث مقدّم است . زيرا ، در مقام مفسّر آنها قرار مىگيرد ، و ناظر بر موضوع آن احاديث است ، و نام برده نشدن ائمّه عليهم السّلام را در قرآن با صراحت تمام روشن مىكند .\r\nدستهء سوم : رواياتى هستند كه بر وقوع زياده و نقيصه در قرآن كريم دلالت دارند ، و حاكى از آن‌اند كه آن شيوهء جمع قرآن باعث گرديد كه بعضى كلمات غريب در قرآن به جاى كلمات قرآنى ديگر نهاده شود . چنان كه در اين دو روايت آمده است :\r\n1 . از حريز از ابو عبد الله عليه السّلام چنين روايت شده است : ( صراط من انعمت عليهم غير المغضوب عليهم و لا الضّالّين ) .\r\n2 . از هشام بن سالم روايت شده است كه گفت :\r\nاز ابو عبد الله عليه السّلام دربارهء آيهء  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ \r\n\r\n\r\n","description":"","footnote":"\r\n( 1 ) نساء / 59\r\n( 2 ) كافى ، 1 / 286 - 287\r\n","page_name":" 122 ","page_number":132},
  {"content":"\r\n\r\n وَ آلَ عِمْرانَ عَلَى الْعالَمِينَ  « 1 » . فرمود : آيه چنين است : . . . و آل عمران و آل محمّد على العالمين ؛ كه نامى را به جاى نام ديگر نهاده‌اند .\r\nپاسخ اين دسته از روايات ، به شرح ذيل است :\r\nاوّلا ، امّت اسلام ، به رغم مذاهب مختلف آن ، بر عدم وقوع تحريف به زياده در قرآن كريم اجماع كرده‌اند ؛ به علاوه ، روايات بسيارى بر عدم وقوع تحريف به زياده دلالت دارند .\r\nثانيا ، اين دسته از روايات با خود « كتاب » نيز تعارض دارند ؛ و ائمّهء اهل بيت عليهم السّلام خودشان لزوم عرضه كردن احاديث ايشان را بر كتاب كريم را دستور داده‌اند ، و توصيه كرده‌اند رواياتى را كه با كتاب سازگارى ندارند بر سينهء ديوار بكوبيم .\r\nدستهء چهارم : رواياتى هستند كه دلالت دارند بر اين كه قرآن تنها در معرض تحريف به نقيصه قرار گرفته است . مانند روايت كلينى در كافى از احمد بن محمّد بن ابى نصر كه گفت :\r\n« ابو الحسن عليه السّلام مصحفى را به من داد و فرمود : در آن نظر مكن . آن را گشودم و در آن اين سوره را قرائت كردم :   لَمْ يَكُنِ الَّذِينَ كَفَرُوا . . .  \r\nو در متن آن سوره نام 70 مرد از قريش را به نام ، همراه نامهاى پدرانشان يافتم . آن گاه فرمود : مصحف را نزد من فرست » « 2 » .\r\nپاسخ اين دسته از روايات ، اين است كه زياده‌هاى موجود در مصحف ابو الحسن عليه السّلام يا ديگران را بايد بر توضيحى كه بيش از اين اشاره كرديم ، حمل كرد ؛ مبنى بر اين كه اين زياده‌ها در مقام تفسير بعضى از آيات قرآن هستند . در جاهايى نيز كه چنين محملى نتوانيم درست كنيم ، و چنين تفسير و توجيهى نتوانيم براى آنها داشته باشيم ، ناگزير بايد به كتاب كريم تمسّك كنيم كه اهل بيت عليهم السّلام به ما دستور داده‌اند احاديث ايشان را پيش از توجّه به مضمون آنها بر آن عرضه كنيم ، و آن روايات را به دور افكنيم .\r\n\r\n\r\n","description":"","footnote":"\r\n( 1 ) آل عمران / 33\r\n( 2 ) كافى ، 2 / 631 ، ح 16\r\n","page_name":" 123 ","page_number":133},
  {"content":"\r\n . \r\n","description":"","footnote":"","page_name":" 124 ","page_number":134},
  {"content":"\r\n\r\n\r\nبخش دوم مباحثى از علوم قرآنى\r\n1 . اعجاز قرآن 2 . محكم و متشابه در قرآن 3 . نسخ در قرآن\r\n\r\n","description":"","footnote":"","page_name":" 125 ","page_number":135},
  {"content":"\r\n . \r\n","description":"","footnote":"","page_name":" 126 ","page_number":136},
  {"content":"\r\n\r\n\r\nبخش دوم 1 اعجاز قرآن « 1 »\r\n\r\nمعجزه چيست ؟\r\nپيامبر اسلام ، مانند هر پيامبرى ، دارندهء رسالتى است كه مىخواهد با آن به دلها و خردهاى مردمان راه يابد ، و آن انسان متعالى را كه خداوند بر روى زمين اراده كرده است ، تربيت نمايد ؛ و تا زمانى كه نتواند ايمان مردم را به پيامبرى خويش ، و باور و اعتماد آنان را به درست بودن ادّعاى خود ، مبنى بر اين كه اين همان انسانى است زمينى كه با خداى آسمانها در ارتباط است ، جلب كند ، و از اين طريق ، رهبرى آنان را به دست گيرد ، و با مبادى و مفاهيم رسالت خود آنان را تغذيه كند ؛ از عهدهء تحقّق بخشى به هدف رسالتش بر نخواهد آمد .\r\nاگر ادّعايى كه مطرح مىشود ، محتوايى عظيم ، و دشواريها و مشكلاتى به همراه داشته باشد و به عالم غيب نيز مرتبط باشد ، مردم در مواجههء با آن ، بدون دليل ، به صاحب ادّعا ايمان نمىآورند . پيامبر ، تا زمانى كه دليل و برهانى بر صدق دعوى خويش ، و فرستادهء به حق بودنش از جانب خداوند متعال ، ارائه نكند ، نمىتواند از مردم بخواهد كه به او و رسالتش ايمان بياورند . ما انسانها ، در زندگى عادى خودمان ، گفتهء شخصى را كه ، مثلا ، مدّعى نمايندگى از سوى يك مقام مهمّ رسمى است ، باور نمىكنيم ؛ مگر آن كه ادّعايش را با دليلى\r\n\r\n\r\n","description":"","footnote":"\r\n( 1 ) نوشتهء شهيد صدر قدّس سرّه\r\n","page_name":" 127 ","page_number":137},
  {"content":"\r\n\r\nكه راستگويى او را تأييد كند ، پشتيبانى كند ؛ و هر چند از ما بخواهد كه گفته‌اش را باور كنيم ، بدون دليل و برهان از او نمىپذيريم . به همين ترتيب ، انسان ، جز بر پايهء دليل ، نمىتواند به رسالت و نبوّت پيامبر ايمان بياورد .\r\nدليلى كه راستگويى پيامبر را در ادّعايش مبرهن مىگرداند ، معجزه است . « معجزه » عبارت است از اين كه پيامبر تغييرى ، جزئى يا كلّى ، در جهان آفرينش پديد آورد ، به گونه‌اى كه بتواند با تكيه به آن ، در برابر قوانين طبيعى ، كه از طريق مشاهده و آزمايش به ثبوت رسيده است ، تحدّى كند . كسى كه آب را روى آتش مىگذارد تا گرم شود ، و درجهء حرارت آن بالا مىرود ، عملش با يك قانون طبيعى كه مردم آن را از طريق مشاهده و آزمايش دريافته‌اند ، منطبق است ؛ و آن قانون عبارت است از انتقال حرارت از جسم گرم به جسمى ديگر كه مجاور آن است . امّا ، كسى كه ادّعا مىكند كه آب را بدون كمك گرفتن از هر گونه انرژى حرارتى گرم مىكند ، و عملا نيز چنين كارى را انجام مىدهد ، در برابر قوانين طبيعت كه مشاهده و آزمايش كشف كرده است ، تحدّى مىكند . كسى كه يك بيمار را با تجويز مادّه‌اى بر ضدّ ميكروب بيمارى او بهبود مىبخشد ، يك قانون طبيعى را كه با كمك آزمايش به دست آورده است ، اجرا مىكند ؛ و آن قانون اين است كه اين مادّه بر حسب خاصيت ويژه‌اش كشندهء آن ميكروب بخصوص است . امّا كسى كه بيمار را بدون تجويز هيچ گونه دارو يا پادزهرى بهبود مىبخشد ، در برابر قوانين طبيعت كه مردم مىشناسند ، تحدّى مىكند و معجزه را تحقّق مىبخشد .\r\nهر گاه پيامبر معجزه‌اى از اين قبيل بياورد ، برهانى براى ارتباط او با خداوند متعال ، و صدق او در دعوى پيامبرى خواهد بود . زيرا ، انسان با قدرت عادى خود نمىتواند در جهان آفرينش تغييرى بدهد ، مگر با استفاده از قانونهاى طبيعى كه از طريق مشاهده و آزمايش باز مىشناسد . حال ، اگر فردى مىتوانست تغييرى را تحقّق بخشد كه با آن در برابر اين قوانين تحدّى كند ، انسانى خواهد بود كه از يك قدرت استثنايى از سوى خداوند متعال برخوردار است ، و ارتباطى با خداوند دارد كه او را از ديگران متمايز مىگرداند ؛ و همين امر ، باور كردن او را ، اگر ادّعاى نبوّت كند ، بر ما فرض مىگرداند . « 1 »\r\n\r\n\r\n","description":"","footnote":"\r\n( 1 ) توضيح اين نكتهء مهم دربارهء معجزه ضرورى مىنمايد . بشر با كشف قوانين علّى و روابط قانونمند بين پديده‌ها ،\r\n","page_name":" 128 ","page_number":138},
  {"content":"\r\n\r\n\r\nفرق ميان معجزه و ابتكار علمى\r\nدر پرتو آنچه گفتيم ، در مىيابيم كه پيشرفتهاى دانشمندان نابغه در رشته‌هاى مختلف علمى ، معجزه به حساب نمىآيد . اگر فرض كنيم كه يكى از دانشمندان امروزى از معاصران خويش پيشى گرفته است و مثلا ، در اكتشاف يك غدّهء سرطانى ، و مادّه‌اى كه آن سرطان را ريشه‌كن مىكند ، توفيق يافته است ، و در شرايطى كه ديگر دانشمندان از اين كار در مانده‌اند ، وى به حكم اكتشاف خود مىتواند بيمارى را از سرطان نجات بدهد ، كار او يك معجزه نيست . زيرا ، او در برابر بىاطّلاعى دانشمندان ديگر به راز و علّت و داروى آن بيمارى تحدّى مىكند ، و در مقام تحدّى با قوانين آفرينش كه با مشاهده و آزمايش به ثبوت رسيده‌اند ، نيست . او تنها توانسته است بيمار را بر اساس يك تجربهء استثنايى خودش كه در آزمايشگاه علمى خود انجام داده است ، از سرطان نجات دهد . در نهايت ، وى قانونى را كشف كرده است كه تا كنون هيچ كس آن را نمىدانسته است . آشكار است كه اين باز شناختن قانون طبيعى از طريق آزمايش ، تحدّى در برابر قانون طبيعت نيست ، اجراى يك قانون طبيعى است ؛ و در واقع ، در برابر همكاران خود كه پيش از وى ، از اكتشاف آن قانون درمانده‌اند ، تحدّى مىكند .\r\n\r\n\r\n","description":"","footnote":"\r\nقدرت تصرّف و دخالت و جهت‌دهى به رخدادها را به نفع خود سمت و سو مىبخشد . هر قانون علمى نيز در طبيعت تابع اصل فلسفى سنخيّت بين علت و معلول است . اكنون سؤال اين است كه آيا معجزه نفى قانون علت‌هاى طبيعى است ؟ بعنوان مثال اگر كسى بدون استفاده از حرارت ، آبى را در لحظه‌اى تنها با يك نگاه به مرحلهء جوش برساند ، آيا او قانون علت و معلول را در نظام عادى آفرينش نفى كرده است ؟ پاسخ اين است كه معجزه نه تنها قوانين آفرينش را نفى نمىكند بلكه خود نيز تابع همان اصل فلسفى علت و معلول است . ليكن معجزه از قوانينى تبعيت مىنمايد كه در دسترس نوع بشر نبوده و شايد به طرق عادى و علمى نيز قابل دسترس نباشد . اما برخى از رويدادهاى فرا طبيعى با انجام پاره‌اى تمرينات طاقت فرسا قابل دسترسى است . اصل جاذبه و كشش كرهء زمين يك قانون طبيعى است . اما مرتاضان با تمرينات محير العقول ما فوق طاقت بشرى مىتوانند در سرعتى كمتر از يك دقيقه صدها كيلومتر راه را از مكانى به مكان ديگر طى نمايند . اما هنوز علم و دانش تجربى بشر ، از كشف چگونگى قانونمندى اين پديده‌ها عاجز است . بلكه اصولا با علم تجربى نمىتوان به كشف روابط قانونمند و پايدار امور فراتجربى دست يافت ( ويراستار ) .\r\n","page_name":" 129 ","page_number":139},
  {"content":"\r\n\r\n\r\nقرآن بزرگترين معجزه است\r\nحال ، كه دريافتيم معجزه عبارت است از اين كه پيامبر تغييرى در جهان بدهد كه نوعى تحدّى در برابر قوانين طبيعى به حساب بيايد ؛ براى ما آسان خواهد بود كه اين برداشت خودمان را از معجزه ، بر قرآن كريم منطبق گردانيم . پيام و كتابى كه تغييرى بس بزرگ در جهان به وجود آورده است ، و انقلابى عظيم در زندگى انسان به عمل آورده است كه با قوانين تجربه شدهء طبيعت و سنّتهاى آشناى تاريخ جوامع بشرى همخوانى ندارد .\r\nاگر اوضاع عمومى جهان ، و اوضاع عربستان و حجاز را بخصوص ، و زندگى پيامبر را پيش از بعثت ، و عوامل مختلف و تأثيرات گوناگون موجود در محيط زيست او را ، مورد مطالعه قرار دهيم ؛ آن گاه ، به مقايسهء آنها با رسالت عظيم قرآن و محتواى والاى اين كتاب كريم بپردازيم ، كه در برابر همهء آن عوامل و تأثيرات به تحدّى برخاسته است ؛ و دگرگونى گسترده و ژرفى را كه اين كتاب پديد آورده ، و امّتى ساخته است كه برترين و بالاترين پايه‌ها و مايه‌ها را داراست ؛ وقتى همهء اينها را ملاحظه كنيم ، در مىيابيم كه قرآن معجزهء كبراست و همتا ندارد ؛ زيرا ، به هيچ روى ، زاييدهء طبيعى آن محيط عقب افتاده با همهء عوامل و خصوصيات آن ، نبود . بنابراين ، وجود قرآن ، در برابر همهء قوانين طبيعى تحدّى مىكند و از همهء آنها برتر مىنشيند ، و آن عوامل و تأثيرات محيط به هيچ وجه نمىتوانند تفسيرى براى گسترهء هدايت و دامنهء تأثير قرآن باشند . براى آن كه اين مطلب ، به روشنى ، معلوم گردد ، مىتوانيم محيطى را كه قرآن رسالت كبراى خود را در آن محيط تحقّق بخشيد ، بررسى كنيم ، و آن را با محيطى كه قرآن به وجود آورد ، و امّتى كه قرآن پديد آورد ، مقايسه كنيم .\r\n\r\nبعضى از دلايل اعجاز قرآن\r\nدر اين مقام ، بايد نكات ذيل را كه هر يك مىتوانند دليلى جداگانه بر اعجاز قرآن باشند ، از نظر بگذرانيم :\r\n1 . اشعهء حياتبخش قرآن از جزيرة العرب بر سراسر جهان تابيد و بخصوص از مكّه ؛ منطقه‌اى كه هيچ يك از رنگهاى گوناگون فرهنگ و تمدّن را كه در آن روزگار ، جامعه‌هاى پيشرفته نسبتا از آن برخوردار بودند ، تجربه نكرده بود . اين نخستين جنبهء استثنايى بود كه\r\n\r\n","description":"","footnote":"","page_name":" 130 ","page_number":140},
  {"content":"\r\n\r\nخود برهانى گرديد بر اين كه اين كتاب مطابق قوانين طبيعى معمول جريان پيدا نكرده است .\r\nزيرا ، اين قوانين تجربى حكم مىكنند به اين كه هر كتابى آيينهء فرهنگ زمان و جامعه‌اى است كه صاحب آن كتاب در آن زندگى مىكند ، و به دانش و فرهنگ دست مىيابد . هر كتابى بيانگر يكى از سطوح فرهنگ در جامعهء خود است ، يا نهايت ، بيانگر گامى به پيش در راستاى همان فرهنگ معهود است . امّا اين كه يك كتاب جهشى عظيم كند ، و بدون هيچ گونه سابقه و زمينه‌اى ، فرهنگى از نوع ديگر بيافريند كه با افكار رايج زمانه هيچ نوع پيوندى نداشته باشد و به هيچ روى از آن الهام نگرفته باشد ، و فرهنگ زمانه را از سر تا پاى دگرگون سازد . چنين چيزى با سير طبيعى حوادث ، در محدودهء تجربه‌اى كه انسانها در هر عصر و زمانى داشته‌اند ، مطابقت ندارد .\r\nاين رويداد ، دقيقا همان چيزى است كه براى قرآن روى داده است . قرآن ، عقب افتاده‌ترين ، بدوىترين ، محدودترين ، و دورترين منطقه از آثار فلسفه و دانش را برگزيد ؛ تا از آنجا ناگهان فرهنگى به عالم ارائه دهد كه جهان سخت نيازمند آن بود ؛ و اثبات كند كه بيانگر افكار رايج جامعه‌اش نيست ؛ گام كوتاهى به پيش ، نيز نيست ؛ پديده‌اى است جديد بدون هيچ سابقه و مقدّمه‌اى .\r\nبه اين ترتيب ، ما در مىيابيم كه همين انتخاب محيط و جامعه ، نخستين تحدّى قرآن در برابر قوانين طبيعى بود كه مقتضاى آن ، تولّد يافتن فرهنگ جديد در پيشرفته‌ترين محيطها از نظر فكرى و اجتماعى است .\r\n2 . قرآن را پيامبر به جهانيان ارائه كرد ، يعنى فردى از افراد اهل مكّه آن را آورد ، كه با هيچ نوع از دانش و فرهنگ حتّى آن اندازه كه مكّيان با آن آشنا بودند ، آشنايى نداشت ؛ امّى بود ؛ خواندن و نوشتن نمىدانست ؛ چهل سال در ميان قوم خود زندگى كرد ، و در طول اين مدّت ، كوچكترين گامى به سوى دانش طلبى ، يا بهره‌اى از دانش و ادبيات ، از او در تاريخ به ثبت نرسيد ؛ چنان كه قرآن خود به اين مطلب اشاره دارد :\r\n وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ ، إِذاً لَارْتابَ الْمُبْطِلُونَ  . « 1 »\r\n\r\n\r\n","description":"","footnote":"\r\n( 1 ) عنكبوت / 48\r\n","page_name":" 131 ","page_number":141},
  {"content":"\r\n\r\n قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فِيكُمْ عُمُراً مِنْ قَبْلِهِ ، أَ فَلا تَعْقِلُونَ  . « 1 »\r\nاين نيز تحدّى ديگر قرآن است در برابر قوانين طبيعى ؛ زيرا ، اگر قرآن مطابق اين قوانين طبيعى جريان مىيافت ، امكان نداشت كه آن را فردى امّى ، كه حتّى به دانش و فرهنگ جامعهء خود نيز به رغم سادگى و محدوديّت آن ، آشنايى نداشت ، و تاريخ هيچ گونه ظهور و به روزى از وى در ميدانهاى مختلف زبان و ادب گزارش نكرده است ؛ چنين فردى در چنان جامعه‌اى قرآنى بياورد كه همهء دستاوردهاى ادبى را از ميدان بيرون كند ، و با دل‌انگيزى و حكمت‌آميزى و رسايى و شيوايى خود ، اديبان بليغ و دانشمندان بزرگ را خيره گرداند .\r\nدر مسير و مجراى قوانين طبيعى ، آيا تاكنون ديده‌ايد كه شخص طب نخوانده‌اى كه از طب هيچ نمىداند ، يك كتاب طبّى بياورد كه با اسرار و رموزى كه از طب در بر دارد ، هوش اطبّاى عالم را مدهوش گرداند ؟ يا مشاهده كرده‌ايد شخصى كه به زبان معيّنى هيچ نمىتواند بنويسد ، و از دانش و فرهنگ آن زبان هيچ بهره‌اى ندارد ، اثرى چشمگير و تاريخى به همان زبان بياورد ، و تواناييهاى ادبى بسيار قابل توجّهى را در متن آن زبان نهفته باشد ، كه به ذهن هيچ كس خطور نكرده باشد ، و تا بدانجا كه مردم پندارند كه او ساحر است ؟\r\nواقعيت اين است كه مشركان در عهد بعثت نبوى اين تحدّى عظيم را احساس كردند ، و در اين كه چگونه آن را تفسير كنند سرگردان ماندند . زيرا ، تفسير خردپسندى كه بتوانند با قوانين طبيعت همخوانى داشته باشد ، براى آن نمىيافتند . ما اسناد تاريخى متعدّدى در دست داريم كه نشانگر سرگردانى آنان در تفسير پديدهء خارق العادهء قرآن بود ، و نشانگر موقعيّت بىثباتى بود كه در ارتباط با تحدّى قرآن در برابر همهء قوانين و مجارى طبيعى به آن گرفتار آمده بودند .\r\nاز جمله ، وليد بن مغيره ، روزى در مسجد الحرام به قرآن خواندن پيامبر گوش فرا داد . آن گاه به جمع طايفهء خودش بنى مخزوم وارد شد و گفت :\r\n« و الله ! لحظاتى پيش از اين ، از محمّد سخنانى شنيدم كه نه از كلام انس بود ، و نه از كلام جن . شيرينى بىنظيرى داشت ، و آب و رنگى دلپذير ؛ سر شاخه‌هايش پر بار ، و زير پايش جويبار خوشگوار ؛ برتر از\r\n\r\n\r\n","description":"","footnote":"\r\n( 1 ) يونس / 16\r\n","page_name":" 132 ","page_number":142},
  {"content":"\r\n\r\nهمه است و برتر از آن هيچ » « 1 » . آن گاه به خانهء خويش بازگشت . قريش گفتند : و الله ! وليد دينش را از دست داد . و الله ! قريشيان همه از دين خارج خواهند شد . ابوجهل گفت : من ترتيب كار را مىدهم . رفت و اندوهگين در كنار وليد نشست . وليد گفت : برادرزاده ، چه شده است كه اين چنين اندوهگينى ؟ گفت : اين مردان قريش‌اند كه به تو اعتراض دارند و مىپندارند كه تو با اين سنّ و سال ، كلام محمّد را تجليل كرده‌اى . وليد همراه ابوجهل به راه افتاد تا به جمع افراد طايفه‌اش رسيد . به آنان گفت : مىپنداريد كه محمّد مجنون است ؟ آيا تا كنون هيچ ديده‌ايد كه غش كند ؟ گفتند : به خدا كه نه ! گفت : مىپنداريد كه او كاهن است ؟ آيا تاكنون هيچ از او رفتار كاهنان را مشاهده كرده‌ايد ؟\r\nگفتند : به خدا كه نه ! گفت : مىپنداريد كه او شاعر است ؟ آيا تاكنون هيچ ديده‌ايد كه زبان به شعرى باز كند ؟ گفتند : به خدا كه نه ! گفت :\r\nمىپنداريد كه او كذّاب است ؟ آيا تاكنون هيچ دروغى از او شنيده‌ايد ؟\r\nگفتند : به خدا كه نه ! پس ، اگر اينها نيست ، او چيست ؟ وليد ساعتى در فكر فرو رفت . آن گاه گفت : او تنها يك جادوگر است . مگر نمىبينيد كه ميان مردان و همسران و فرزندان و بردگانشان جدايى مىافكند ؟ در اين ارتباط ، اين آيات نازل شد :        إِنَّهُ فَكَّرَ وَ قَدَّرَ ، فَقُتِلَ كَيْفَ قَدَّرَ . ثُمَّ قُتِلَ كَيْفَ قَدَّرَ . ثُمَّ نَظَرَ . ثُمَّ عَبَسَ وَ بَسَرَ . ثُمَّ أَدْبَرَ وَ اسْتَكْبَرَ . فَقالَ : إِنْ هذا إِلَّا سِحْرٌ يُؤْثَرُ »        « 2 » .\r\nبعضى از عربها ، در مقام چاره‌جويى براى اين سرگردانى در برابر تحدّى قرآن با نزول آن بر يك شخص امّى ، اين فرضيّه را پيش نهادند كه فردى از افراد بشر قرآن را به او ياد داده باشد ؛ و از آنجا كه خودشان همگى امّى بودند ، جرأت نكردند ادّعا كنند كه از يكى از آنان فرا گرفته است . زيرا ، به فطرت دريافته بودند كه جاهل از عهدهء تعليم كسى بر نمىآيد . چنين\r\n\r\n\r\n","description":"","footnote":"\r\n( 1 ) البداية و النهاية ، 3 / 78\r\n( 2 ) مدّثّر / 18 - 24\r\n","page_name":" 133 ","page_number":143},
  {"content":"\r\n\r\nپنداشتند كه يك جوان رومى عجمى نصرانى كه در مكّه به آهنگرى اشتغال داشت و شمشير مىساخت ، او قرآن را به پيامبر ياد داده است . البتّه آن جوان هر چند كه عامى بود ، اما خواندن و نوشتن مىدانست . قرآن كريم از اين طرح پيشنهادى عربها سخن به ميان آورده و پاسخى بديهى به آنان داده است ؛ آنجا كه فرمايد :  . . . لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ  « 1 » .\r\n3 . قرآن كريم به غيب نامعلوم در گذشتهء دور و در آيندهء دور ، يكسان مىنگرد . به نيكوترين شيوهء ممكن داستانهاى امّتهاى گذشته را بازگويى كند ؛ موعظه‌ها و عبرتهاى زندگانى آنان را بيرون مىكشد ؛ اوضاع و احوال آن روزگاران را با همه فراز و نشيبهايش بر ملا مىسازد ؛ و همهء اينها را مانند كسى بازگو مىكند كه شاهد عينى همهء آن حوادث و رويدادها و همهء آن ماجراها بوده ، و در همان روزگاران و در ميان مردمان همان سامان مىزيسته است . خداوند متعال فرمود :  تِلْكَ مِنْ أَنْباءِ الْغَيْبِ نُوحِيها إِلَيْكَ ، ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا ، فَاصْبِرْ إِنَّ الْعاقِبَةَ لِلْمُتَّقِينَ  « 2 » ؛ و نيز فرمود :   وَ ما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الْأَمْرَ وَ ما كُنْتَ مِنَ الشَّاهِدِينَ . وَ لكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ ، وَ ما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَ لكِنَّا كُنَّا مُرْسِلِينَ   « 3 » ؛ و نيز فرمود :  ذلِكَ مِنْ أَنْباءِ الْغَيْبِ نُوحِيهِ إِلَيْكَ ، وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ ، وَ ما كُنْتَ لَدَيْهِمْ إِذْ يَخْتَصِمُونَ  « 4 » .\r\nهمهء اين آيات شريفه ، بر تحدّى قرآن در برابر قوانين طبيعت تأكيد دارند ، كه چگونه قرآن همهء آن حوادث را زير نظر گرفته ، و بر گذشتهء نامعلوم احاطه پيدا كرده است . در راستاى قوانين طبيعى ، چگونه ممكن است شخصى در كتابى از حوادث مربوط به امّتهايى كه در گذشتهء بسيار دورى مىزيسته‌اند و هرگز با آنان نزيسته و هم روزگار آنان نبوده است ، اين چنين سخن بگويد ؟\r\n\r\n\r\n","description":"","footnote":"\r\n( 1 ) نحل / 103\r\n( 2 ) هود / 49\r\n( 3 ) قصص / 44 - 45\r\n( 4 ) آل عمران / 44\r\n","page_name":" 134 ","page_number":144},
  {"content":"\r\n\r\nمشركان اين جنبهء ديگر از تحدّى قرآن را نيز احساس كرده بودند :  وَ قالُوا : أَساطِيرُ الْأَوَّلِينَ اكْتَتَبَها فَهِيَ تُمْلى عَلَيْهِ بُكْرَةً وَ أَصِيلًا  « 1 » . البته زندگى محمّد صلّى اللّه عليه و آله پاسخ دندان‌شكنى در برابر اين اظهارات آنان بود . زيرا ، آن حضرت تمام عمر در مكّه زيسته ، و براى او هيچ فرصتى دست نداده بود كه افسانه‌هاى پيشينيان را مطالعه كند ، يا كتب عهدين ، تورات و انجيل را بخواند ، و جز دو مرتبه از منطقهء عربستان بيرون نرفته بود كه هر دو بار به شام سفر كرده بود . يك بار در كودكى همراه عمويش ، كه در آن سفر در نه سالگى بحيرا را ملاقات كرد ؛ و بحيراى راهب به عمويش گفت : « اين برادرزاده‌ات شأنى عظيم خواهد يافت » « 2 » ؛ و بار دوم ، در سفر تجارتى براى خديجه ، در سنين جوانى ، كه ميسره غلام خديجه نيز همراه او بود ، و در آن دو سفر كوتاه از شهر بصرى فراتر نرفته بود . حال ، از كجا براى او اين فرصت دست داده كه تورات را مطالعه كند يا افسانه‌هاى پيشينيان را رونويسى كند ؟ ! حقيقت اين است كه مقايسهء داستانهايى كه در قرآن كريم آمده است با عهد قديم ، بر تحدّى قرآن دو چندان مىافزايد ، زيرا ، اعجاز قرآن را به گونه‌اى روشن‌تر آشكار مىسازد .\r\nتورات كه قرآن گواه تحريف آن است ، داستانها و سرگذشتهايش دربارهء امّتهاى پيشين و حوادث مربوط به زندگانى آنان ، آكنده از خرافات و اساطير و اسائهء ادب به كرامت پيامبران الهى است ، و همواره داستان را از اهداف تبليغ به دور مىسازد . در حالى كه مىبينيم داستانهاى آن امّتها در قرآن از آن عناصر بيگانه پيراسته‌اند ، و آن جنبه‌هاى داستان كه با اهداف تبليغ مرتبطاند ، نمايانده شده‌اند و همه جا داستانها را عبرت و موعظه ناميده است ، نه گردآورى چشم بستهء اطّلاعات .\r\nقرآن ، همان گونه كه بر گذشته احاطه دارد ، بر آينده نيز احاطه دارد . چه بسيار اخبار آينده ، كه قرآن نقاب از رخ آنها بركشيد ، و مطابق آنچه قرآن خبر داده بود ، به وقوع پيوست ، و مشركان آشكارا شاهد وقوع آن بودند . از جمله پيشگويىهاى قرآن ، دربارهء پيروزى روميان بر پارسيان در فاصلهء چند سال پس از شكست روميان بود ، كه خداوند فرمود :  غُلِبَتِ الرُّومُ \r\n\r\n\r\n","description":"","footnote":"\r\n( 1 ) فرقان / 5\r\n( 2 ) بحار الانوار ، 35 / 139\r\n","page_name":" 135 ","page_number":145},
  {"content":"\r\n\r\n  فِي أَدْنَى الْأَرْضِ ، وَ هُمْ مِنْ بَعْدِ غَلَبِهِمْ سَيَغْلِبُونَ . فِي بِضْعِ سِنِينَ . . .   « 1 » .\r\nاين پيشگويى را قرآن ، درست به دنبال شكست هولناك روميان از پارسيان ، و پيروزى چشمگير پارسيان بر آنان ، اعلام كرد . در حالى كه مشركان از اين پيروزى سخت شادمان شده بودند . زيرا ، آن را پيروزى شرك و بت‌پرستى بر اديان آسمانى مىديدند ، نظر به اين كه پارسيانى كه پيروز شده بودند ، تابع اديان مسيحى اما روميان مسيحى بودند . آيات قرآن ، نازل شد و بر پيروزى روميان در آيندهء نزديك تأكيد كرد . آيا كتابى كه از سوى خداوند متعال نازل نشده باشد ، مىتواند اين چنين بر يك خبر غيبى مربوط به آيندهء نزديك تأكيد كند ، و مقبوليت آتى و پايگاه اجتماعى سرنوشت خود را به غيب نامعلوم بسپارد ، آن هم در شرايطى كه اگر در اين پيشگويى دروغ از آب درآيد ، آيا آيندهء خود را با رسوايى تهديد نكرده است ؟\r\nاين چنين مشاهده مىكنيم كه قرآن در گذشته و آينده با تكيه به احاطهء غيبىاش ، يكسان تحدّى مىكند ، و در نهايت اطمينان و اعتماد سخن مىگويد ، و در آنچه مىگويد هيچ ترديدى به خود راه نمىدهد . اين چيزى است كه هيچ انسانى يا هيچ كتاب انسانى ، مطابق قوانين طبيعى ، از عهدهء آن برنمىآيد .\r\nادلّهء ديگرى نيز بر اعجاز قرآن مىتوان يافت ، كه در صدر همهء آنها ، مطلبى است كه ما در مبحث « هدف نزول قرآن » اشاره كرده‌ايم ، آن دگرگونى عظيمى كه قرآن در امّت عرب پديد آورد ، آن هم در مدّت زمانى كه همچنان تا به امروز ، پيشتاز است .\r\n\r\nشبهاتى پيرامون اعجاز قرآن ، همراه با پاسخ آنها\r\nنظر به اهميت اين بحث ، و آرمانهاى بزرگى كه اعجاز قرآن كريم دارد ، از سوى خاورشناسان و مبشّران مسيحى ، شبهه‌هاى فراوانى القا شده است . ما در مبحث « اعجاز قرآن » دلايلى را كه مىتوان از آنها نتيجه گرفت كه قرآن كريم يك دستاورد بشرى نبوده ، و بىشك ، وحى الهى است ، بازشناختيم . در اين مجموعه دلايل اعجاز قرآن ، براى رسيدن به نتيجه‌اى كه ياد شد ، هيچ گاه بر اعجاز بلاغى قرآن كريم تكيه نكرديم . در حالى كه روش\r\n\r\n\r\n","description":"","footnote":"\r\n( 1 ) روم / 2 - 4\r\n","page_name":" 136 ","page_number":146},
  {"content":"\r\n\r\nبلاغى قرآن كريم همواره يكى از پايه‌هاى مهمّ ، و تكيه‌گاههاى اصلى محقّقان در مقام اثبات اعجاز قرآن بوده است ؛ و در بيشتر شبهه‌هاى آتى خواهيم ديد كه نقّاديهاى به عمل آمده از قرآن كريم ، تنها بر محور شيوه بلاغى قرآن دور مىزند ، و نقّادان همواره در پى آنند كه اين دليل مهم را كه معمولا در اثبات اعجاز قرآن به آن استناد مىشود ، ابطال نمايند ؛ همچنان كه بطلان اين شبهه‌ها را نيز ملاحظه خواهيم كرد .\r\nشبهات مطرح شده پيرامون اعجاز قرآن را مىتوان به دو دستهء اصلى تقسيم كرد . دستهء اوّل ، شبهاتى كه مىخواهند كاستيها و اشتباهاتى را در شيوه بيان و مضامين قرآنى نشان دهند ؛ و دستهء دوم ، شبهاتى كه مىخواهند اثبات كنند كه قرآن كريم معجزه نيست ؛ زيرا ، بشر مىتواند همانند آن را بياورد .\r\n\r\nشبههء اوّل\r\nاعجاز قرآن ، اساسا بر محور فصاحت و بلاغت قرآن دور مىزند . در شرايطى كه ما مىدانيم عرب‌زبانان قواعد و ضوابطى براى فصاحت و بلاغت و سخنگويى وضع كرده‌اند كه معيار اساسى در تشخيص كلام فصيح و بليغ است ؛ و به رغم آن ، در قرآن برخى آيات را مىيابيم كه با اين قواعد و ضوابط همخوانى ندارند و حتّى ناسازگارند . نتيجه مىگيريم كه قرآن معجزه نيست . زيرا ، بر شيوهء قواعد و اصول عربيّت سير نكرده است . . . ؛ قائلين به اين شبهه ، شواهدى از آيات قرآن براى ادّعاى خود مىآورند .\r\nگذشته از آنچه كه قبلا اشاره كرديم ، مبنى بر اين كه دليل بر اعجاز قرآن منحصر به شيوه بلاغى قرآن نيست ؛ اين شبهه را به دو شيوهء عمده مىتوان پاسخ گفت :\r\nشيوهء اوّل ، اين كه مثالها و تفصيلاتى را كه به دنبال طرح اين شبهه آورده‌اند ، بررسى كنيم ، و منطبق بودن يكايك آنها را بر قواعد عربيّت و همخوانى آنها را با ضوابط زبان و ادب عرب بيان كنيم ؛ قرائات مختلفى را كه بسيارى از آنها با اين قواعد همخوانى دارند ، بررسى كنيم ؛ به گونه‌اى كه جايى براى ايراد شبهه به آنها نماند . چنان كه علّامه شيخ محمّد جواد بلاغى به بخشى از اين مهم پرداخته است ؛ « 1 » با مراجعه به كتب تفسيرى كه به اين مسايل پرداخته‌اند ،\r\n\r\n\r\n","description":"","footnote":"\r\n( 1 ) الهدى الى دين المصطفى ، 1 / 330\r\n","page_name":" 137 ","page_number":147},
  {"content":"\r\n\r\nمانند مجمع البيان طبرسى و كشّاف زمخشرى نيز مىتوان به اين بررسيها دست يافت .\r\nشيوهء دوم ، اين كه اصل برداشتى را كه اين شبهه بر آن استوار است ، و اين كه تا چه اندازه مىتوان در طعن بر اعجاز قرآن به آن تكيه كرد ، مورد گفتگو قرار دهيم ؛ كه ما در اين بحث همين شيوه را اختيار مىكنيم ، و در دو قسمت ، در پاسخ شبههء مذكور ، به گفتگو مىپردازيم :\r\nالف ) وضع دستور زبان عربى و قواعد و ضوابط عربيّت و فصاحت و بلاغت سالها پس از نزول قرآن كريم و در دورانهاى نخستين دولتهاى اسلامى صورت پذيرفته است ، يعنى زمانى كه به موجب گسترش قلمرو حكومت اسلامى ، عرب زبانان با ملّتهاى ديگر در آميختند ، و نياز به وضع اين قواعد و ضوابط ، خود را نشان داد ؛ و هدف اساسى از وضع اين قواعد و ضوابط ، محافظت از متن قرآن و زبان آن بود . در تهيه و تدارك اين قواعد و ضوابط نيز ، ملاك كار ، بررسى متون عربى مربوط به پيش از آن آميزش عرب و عجم يا به هر حال متونى كه از اعاجم تأثير نپذيرفته باشند ، بوده است .\r\nكار وضع قواعد زبان و ادب عربى ، يك كار تأسيسى و اختراعى از سوى واضعان لغت عرب نبوده است ، بلكه يك كار استكشافى بوده است مبنى بر اين كه شيوه‌هاى بيان و ضوابط سخنورى را از لابه‌لاى كلام عرب استخراج كنند ؛ بنابراين ، در ساختار قواعد و ضوابط مذكور و تفصيلات آنها تنها كلام عربى اصيل اصالت داشته است ؛ و بىشك ، قرآن كريم ، در ميان آن منابع ، مهمترين مأخذى بوده است كه واضعان اين قواعد و ضوابط به آن تكيه كرده‌اند ، و در طرّاحى و تدوين آنها از قرآن بسيار بهره برده‌اند . زيرا ، قرآن مطمئن‌ترين منبع زبان و ادب عربى است ، و كلام شيوايى است كه به اوج قلّهء بلاغت رسيده است ؛ و به همين جهت ، مىبينيم كه علماى عربيّت وقتى مىخواهند بر صحّت هر قاعده‌اى دليل بياورند ، به آيات قرآنى يا متونى كه نسبت آنها به اعراب اوّليّه به ثبوت رسيده است ، استدلال و استناد مىكنند .\r\nبر پايهء اين مبناى تاريخى ، كه منشأ پيدايش قواعد زبان عربى است ، در برخورد با اين قواعد و ضوابط ، بايد موضعمان اين باشد كه قرآن را معيار درستى يا نادرستى قواعد قرار دهيم ، نه آن كه قواعد را معيار ارزيابى قرآن قرار دهيم و بر قرآن حاكم گردانيم . به عبارت ديگر ، يك قاعدهء عربى در پرتو ساختار بيان قرآنى وضع شده است ، حال اگر معلوم شد كه\r\n\r\n","description":"","footnote":"","page_name":" 138 ","page_number":148},
  {"content":"\r\n\r\n( اين قاعده ) خلاف اين ساختار قرآنى است ، اين ناهمخوانى ، از وقوع اشتباهى در كار كشف و وضع آن قاعده خبر مىدهد .\r\nب ) وانگهى ، اگر موضع‌گيرى عرب زبانان معاصر قرآن كريم را كه اهل خبره بوده‌اند ، و شناختى برتر نسبت به زبان عربى داشتند ، ملاحظه كنيم ، خواهيم ديد كه در برابر بلاغت قرآن خضوع كرده و تسليم شده‌اند و تحت تأثير آن قرار گرفته‌اند ؛ زيرا ، ايمان داشته‌اند به اين كه قرآن مبتنى بر دقيق‌ترين قواعد و اساليب عربى در بيان و تعبير است ، و اگر در قرآن كريم عبارات و تعبيراتى وجود مىداشت كه با قواعد و اصول زبان عربى منافات داشته باشد ، جا داشت كه آن دشمنان اين مطلب را بهانه‌اى براى نقد قرآن و دريچه‌اى به طعن در آن قرار دهند .\r\n\r\nشبههء دوم\r\nقرآن مانند ساير كتب دينى ، تورات و انجيل ، داستان انبيا را آورده است . وقتى گزارش قرآن را از اين داستانها با داستانهايى كه در تورات و انجيل آمده است ، مقايسه مىكنيم ، در مىيابيم كه قرآن در مقام بيان بسيارى از حوادث مربوط به انبيا و امم ، با آن كتابهاى ديگر مخالف است ؛ نتيجه اين كه ما شك مىكنيم در اين كه مصدر قرآن وحى الهى بوده باشد ، به دو جهت :\r\nيكى آن كه تورات و انجيل به اعتراف خود قرآن ، وحى الهى هستند ، و اگر قرآن نيز وحى الهى باشد ، امكان ندارد كه وحى در مقام خبر دادن از حوادث واقعى تاريخى ، خود را نقض كند .\r\nديگر آن كه ، اين كتب همواره در دسترس امّتهاى اين پيامبران بوده است ، و آنان بر حسب ارتباط دينى و اجتماعى با پيامبرانشان ناگزير از احوال پيامبران مطّلع‌ترند ، تا قرآن كه در ميان امّت و جامعه‌اى به دور از تاريخ آن پيامبران پديد آمده است .\r\nاين شبهه نيز ، مانند شبههء قبلى ، در برابر نقد علمى هيچ گونه مقاومتى ندارد ؛ اگر به ياد آوريم كه اين كتب دينى در معرض تحريف و تزوير قرار گرفته‌اند - چنان كه طىّ بحث جداگانه‌اى به آن خواهيم پرداخت - و يكى از عوامل تحريف ، انفصال تاريخى بود كه ميان پيامبران و امّتهايشان روى داد . چنان كه يهود ، مثلا ، گرفتار اسارت دسته جمعى شدند ، به اجبار به بابل كوچ كردند ، همهء كتابهايشان سوخت ، همهء معابدشان ويران گرديد ؛ و چندين\r\n\r\n","description":"","footnote":"","page_name":" 139 ","page_number":149},
  {"content":"\r\n\r\nدهه بر همين منوال به سر بردند ، تا آن كه كورش پارسى از آن اسارت نجاتشان داد ؛ و گويند :\r\nتورات موجود فعلى را يهوديان بر پايهء آنچه در اذهان بعضى از اشخاص بر جاى مانده بود ، و از پدرانشان شنيده بودند ، تدوين كردند . مسيحيان نيز به همين ترتيب ؛ مسيح عليه السّلام به مجازات دار محكوم شد و از ميان مردم ناپديد گرديد ، حواريون پراكنده شدند ، انجيل را مدّت مديدى پس از اين حادثه ، بر پايهء آنچه در اذهان اين و آن باقى مانده بود تدوين كردند .\r\nاين مسأله و مسايل ديگر موجب آن شد كه يهود و نصارا نتوانند از كتب دينى خويش محافظت به عمل آورند . قرآن كريم ، آنجا كه دربارهء امّتهاى اين پيامبران ، و جوامعى كه اين كتابها در آنها نازل شده ، سخن مىگويد ، به اين حقيقت اشاره دارد .\r\nگذشته از اين كه ملاحظهء اختلاف محتواى قرآن كريم با ديگر كتب دينى ، خود به خود ، ما را به راستى و درستى قرآن كريم رهنمون مىگردد . وقتى مىبينيم تورات و انجيل در داستانهاى اين پيامبران مجموعه‌اى از خرافات و موهومات را مىآورند كه قرآن آنها را كنار مىنهد در حالى كه اين كتابها به پيامبران خدا عملكردها و موضعگيريهايى را نسبت مىدهند كه نسبت دادن آنها به پيامبران روا نيست ، و در خور فرستادگان خدا و قائمان بر شريعت و دين او ، نيست ؛ حتّى در شأن مصلحان عادى معمولى ، از ميان عموم بشر نيز نمىباشد ؛ مانند نسبت دادن ميگسارى و زناكارى به لوط عليه السّلام ، و تحت تأثير شهوت و عشق قرار گرفتن داوود عليه السّلام تا جايى كه يكى از فرماندهان بزرگ لشكرش را در جنگ به كشتن دهد ، تا همسر او آزاد گردد تا با آن زن ازدواج كند . و قسمتهاى ديگر از اين قبيل ، كه وجود انحراف در آنها همه جا به روشنى در مقام مقايسهء قرآن و كتب دينى ديگر مشهود مىگردد .\r\nدر بحث اعجاز قرآن ديديم كه يكى از نكات مهمّ و آشكار اعجاز قرآن ، آوردن داستانهاى انبيا و حوادث زندگى آنان است ، به گونه‌اى كه يقين را در جان بر مىانگيزد كه منابع اين داستانها كتب دينى نيستند . آن گاه مشاهده مىكنيم كه ارائهء قرآنى آن داستانها همخوان و همراه با ديدگاه واقعى و درست نسبت به انبيا و رسل الهى است ، و اين خود دليل بارزى است بر اين كه منبع داستانهاى قرآن وحى الهى است .\r\n\r\n","description":"","footnote":"","page_name":" 140 ","page_number":150},
  {"content":"\r\n\r\n\r\nشبههء سوم\r\nاسلوب قرآن در گزينش و ارائهء برداشتها و مفاهيم با اسلوبهاى بلاغت عربى سازگار نبوده ، و مطابق شيوهء علمى در آيين بلاغت و شيوهء سخنورى نيست . قرآن موضوعات متعدّدى را توأم با يكديگر بيان مىكند . مثلا ، هنگامى كه از تاريخ سخن مىگويد ، به موضوع ديگرى از قبيل وعد و وعيد و حكم و امثال و احكام و غيره روى مىآورد ، و نمىگذارد كه خواننده براحتى مطالب قرآنى را برگيرد . در حالى كه اگر موضوعات قرآنى در قالب ابواب و فصول و عناوين جداگانه عرضه شده بود ، فايدهء آن بيشتر ، و استفاده از آن آسانتر ، و ارائهء مطالب با شيوهء علمى و روش صحيح منطبق‌تر مىبود .\r\nاين شبهه را با بيان دو نكته مىتوان پاسخ داد :\r\nنكتهء اوّل ، آن كه قرآن كريم ، چنان كه در بحث هدف از نزول قرآن ديديم ، يك كتاب علمى يا يك كتاب درسى نيست ؛ كتاب فقه يا تاريخ يا اخلاق نيز نيست . كتاب هدايت و تربيت است و هدف اساسى آن نيز پديد آوردن دگرگونى فردى و اجتماعى مىباشد ، و اسلوب قرآن ، در شيوهء ارائهء مطالب ، در نزول تدريجى و ديگر ويژگيهاى آن ، مانند ناسخ و منسوخ و محكم و متشابه تحت الشعاع اين هدف است . اين شيوهء ارائهء مطالب ، از خصوصيات بارز قرآن كريم است كه با هدف اصلى تلازم دارد ، و مىتواند آن تأثير مطلوب را در روحيهء انسان هم روزگار نزول قرآن بر جاى گذارد ؛ نه تنها آن انسانهاى هم روزگار نزول قرآن ، بلكه هر انسانى كه گوش به قرآن فرا دهد يا قرآن را بخواند . « 1 »\r\nدستاوردهاى عظيمى كه قرآن كريم در جامعهء جاهلى تحقّق بخشيد ، بهترين گواه بر همخوانى اين شيوه با هدف اساسى از نزول قرآن كريم است .\r\nنكتهء دوم ، اين كه اين شيوهء ارائهء مطالب را مىتوان يكى از ويژگيهاى قرآن دانست كه اعجاز قرآن به گونه‌اى روشن‌تر در آن مشاهده مىشود .\r\nقرآن كريم ، به رغم اين گير و دار موضوعات و در هم آمدن مطالب توانسته است زيبايى اسلوب ، قوّت تأثير ، گوش نوازى و دلنشينى خود را نيز حفظ كند ؛ و اين خود نشانهء مهارت\r\n\r\n\r\n","description":"","footnote":"\r\n( 1 ) اين تأثير و تأثّر را در كتاب ديگر خود « الهدف من نزول القرآن الكريم » به بحث نهاده‌ايم . در آنجا نه ويژگى قرآن كريم را به مطالعه و تحليل سپرده‌ايم ، از جمله « اسلوب قرآن كريم » .\r\n","page_name":" 141 ","page_number":151},
  {"content":"\r\n\r\nبىنهايت در بيان و قدرت عظيم در ارائهء موضوعات و طرح افكار و برداشتهاست .\r\n\r\nشبههء چهارم\r\nبىشك ، توانايان و دانايان در حوزهء زبان و ادب عربى مىتوانند مشابه بعضى كلمات قرآنى را بياورند ؛ و اگر اين توانايى در ارتباط با بعضى از كلمات قرآن وجود داشته باشد ، معقول آن است كه در ديگر كلمات قرآن نيز برقرار باشد ، و همچنين تا برسيم به جزم و قطع بر اين كه آن توانايان و دانايان مىتوانند يك سوره يا بيشتر همانند قرآن كريم بياورند . كسى كه بتواند همانند قسمتى از قرآن را بياورد ، خواهد توانست تمامى قرآن را بياورد ، و با اين ترتيب ، تحدّى قرآن به آوردن يك سوره يا ده سوره ، ناوارد و نادرست خواهد بود .\r\nپاسخ به اين شبهه ناگفته پيداست .\r\nزيرا ، اعجاز قرآن ، چنان كه پيش از اين اشاره كرديم ، دو جنبهء اصلى دارد : جنبهء اسلوب و تركيب بيانى ، و جنبهء مضمون و محتوا و مطالب ؛ و در هيچ يك از اين دو جنبه ، جايى براى اين وهم و خيال نمىيابد .\r\nاز ناحيهء مضمون ، آشكار است كه توانايى آوردن يك مطلب يا دو مطلب هرگز به معناى توانايى آوردن اين حجم عظيم از مطالب و مفاهيم ، آن هم در آن شرايط درونى و بيرونى نزول قرآن كريم ، نمىباشد ؛ چنان كه تحدّى - مطابق شرح و توضيح پيشين ما - راجع به آوردن همانند قرآن ، در آن شرايط اختصاصى و استثنايى كه پيامبر در آن مىزيسته ، و قرآن در آن نازل شده است ، مىباشد .\r\nاز ناحيهء ساختار ، نيز توانايى بر اداى يك جمله يا مجموعه‌اى از كلمات هرگز به معناى توانايى نسبت به آوردن تمامى اين تركيب عظيم ، با عناصر متشكّلهء آن كه تنها ضمن تركيب كامل پديد مىآيند ، نمىباشد . اين مطلب آشكار است و نيازى به برهان ندارد . بسيارى از مردم را مىشناسيم كه بعضى كلمات عربى را مىتوانند ادا كنند ؛ امّا به معناى آن نيست كه بتوانند خطيب بشوند يا اديب بشوند ، يا شاعر بشوند ، و از بلاغت و فصاحت برخوردار باشند يا حتّى تنها يك قطعهء كلامى بليغ بتوانند بياورند . چنان كه بسيارى از مردم بعضى كارهاى ساده را مىتوانند انجام بدهند ، امّا از عهدهء انجام دادن پروژه‌هاى عظيم كه از همان\r\n\r\n","description":"","footnote":"","page_name":" 142 ","page_number":152},
  {"content":"\r\n\r\nكارهاى ساده تشكيل شده است ، مانند پروژه‌هاى ساختمانى ، صنعتى و هنرى ، هرگز بر نمىآيند .\r\n\r\n« صرفه » در اعجاز قرآنى\r\nچه بسا همين شبهه يا توهّم ، جماعتى از متكلّمان مسلمان را - مانند نظّام و اهل مكتب او بنا بر آنچه به او نسبت داده‌اند - واداشت تا پديدهء اعجاز قرآن را به نوعى « صرفه » تفسير كنند . « 1 » اينان ، چه بسا تحت تأثير همين توهّم - پنداشتند كه توانايى برآوردن همانند قرآن كريم فراوان است ؛ امّا اين كه عملا اشخاص فراوانى وجود ندارند كه همانند قرآن را بياورند ، در نتيجهء دخالت مستقيم خداوند است كه آنان را از معارضه و مسابقه با قرآن باز داشته است .\r\nبطلان اين گونه تفسير كردن پديدهء اعجاز آشكار است ؛ البتّه ، اگر منظورشان از فراهم بودن قدرت بر آوردن نزد بعضى از مردم ، اين باشد كه عملا اين قدرت را دارند ، امّا خداوند آنان را از همان مرحلهء ذهن از پرداختن به اين كار باز مىدارد ؛ زيرا :\r\n1 . معارضه با قرآن از سوى بعضى از افراد صورت گرفته و به شكست و رسوايى كشيده است . چنان كه بسيارى از روايات تاريخى گوياى آن است ، و در همين سنوات اخير نيز از سوى برخى مبلّغان مسيحى روى داده است .\r\n2 . صرف اذهان ، تنها پس از نزول قرآن كريم قابل فرض است . امّا پيش از نزول قرآن ، صرفه معنايى نداشت ؛ زيرا ، قرآن وجود نداشت . به همين جهت ، و به خاطر اطمينان حاصل كردن از اعجاز قرآن ، چاره‌اى نداريم جز آن كه قرآن را با متون عربى پيش از آن مقايسه كنيم ، و ملاحظه كنيم كه امتيازات در قرآن فراوان است به گونه‌اى كه مقايسهء آن با اين متون ممكن نيست ، بلكه قرآن برتر از همهء آنهاست . چنان كه در مبحث اعجاز ديديم .\r\nآرى ، اگر قائلان به صرفه ، منظورشان اين بوده باشد كه خداوند سبحان قدرت دارد بر\r\n\r\n\r\n","description":"","footnote":"\r\n( 1 ) مذهب « صرفه » مبنى بر اين فرض است كه مردم يا دست كم بلغاى بشر ، قادرند بر آن كه همانند قرآن را يا دست كم همانند يك سورهء قرآن را بياورند ؛ و اين كه عملا به رغم تحدّى قرآن در برابر آنان همانند قرآن را نياورده‌اند به خاطر آن بوده است كه خداوند متعال ، به قدرت خود ، آنان را از اين كار بازداشته است .\r\n","page_name":" 143 ","page_number":153},
  {"content":"\r\n\r\nآن كه به يك فرد انسانى توانايى آوردن همانند قرآن را بدهد ، امّا عملا چنين نكرده است ؛ اين به معناى آن نيست كه قرآن كريم معجزه نيست . زيرا ، هدف اساسى از معجزه دلالت آن است ، و ناگزير اين دلالت را بايد داشته باشد ؛ و عنصر تحدّى تا زمانى در چنين معجزه‌اى موجود است كه از توان بالفعل انسان معمولى و عادى خارج باشد ، و چنين چيزى را در ارتباط با همهء معجزات انبيا يا هر معجزهء قابل تصوّر ديگرى ، مىتوان ادّعا كرد .\r\n\r\nشبههء پنجم\r\nيكى از مستندات اساسى اعجاز قرآن ، ناتوانى عربها بر معارضه با آن ، به رغم تحدّى مكرّر قرآن كريم در برابر آنان ، مىباشد ؛ امّا ، آيا عربها حقيقتا توانايى بر معارضهء وى نداشتند ؟\r\nيا اين كه عوامل بيرونى ديگرى آنان را از تحقّق بخشيدن اين معارضه بازداشت ! به دنبال طرح اين پرسش ، كه در واقع قصد دارند پاسخش را در اذهان تثبيت كنند ، مىخواهند بگويند كه عوامل مشخّصى جاهليان را از تحقّق بخشيدن به اين معارضه باز داشته است ، و آن عوامل عبارتند از اين كه ، عرب زبانان معاصر دعوت نبوى يا نزديك به زمان نزول قرآن ، از ترس جان و براى حفظ اموالشان ، با قرآن كريم به معارضه نپرداختند .\r\nچرا كه مسلمانان با سلطهء دينى حكومت را قبضه كرده بودند ، و با هر كس كه با اسلام دشمنى مىكرد يا مخالفتى ابراز مىكرد مىجنگيدند ، و بىشك معارضه با قرآن در نظر حكومت آشكارترين نوع دشمنى و مخالفت به حساب مىآمد . هنگامى هم كه قدرت سياسى به امويان منتقل شد ، كه چندان اهتمام به محافظت از اسلام و رعايت تعهّدات اسلامى نداشتند ، ميدان براى كسانى كه مىخواستند با قرآن معارضه كنند ، باز شد ؛ امّا ، ديگر قرآن ، پس از آن مدّت ، در زندگى مسلمانان جا افتاده بود ، و همگان با اسلوب ويژه و شيوهء ارائهء مخصوص قرآن در پرتو زيبايى الفاظ و متانت معانى ، انس برقرار كرده ، و مردم از انديشهء معارضه با آن منصرف شده بودند ، زيرا ديگر در رديف مسايل روزمره آنان قرار گرفته بود .\r\nپاسخ به اين شبهه در گرو ملاحظهء نكات ذيل است :\r\nاوّلا ، تحدّى قرآن كريم در برابر مشركان از آغاز دعوت ، و در شرايطى بود كه اسلام در\r\n\r\n","description":"","footnote":"","page_name":" 144 ","page_number":154},
  {"content":"\r\n\r\nبرابر نيروى مشركان ناتوان بود . دست كم سيزده سال بر نزول قرآن گذشت و مسلمانان آواره و ناتوان و از نظر سياسى ضعيف بودند ، و به رغم اينها ، احدى از بلغاى عرب نتوانست به معارضه با قرآن بپردازد .\r\nثانيا ، سيطرهء حكومت اسلامى در اواخر عصر پيامبر صلّى اللّه عليه و آله و در عصر خلفاى چهارگانه كه پس از آن رسول گرامى به حكومت رسيدند ، هيچ گاه كافران را از اظهار كفرشان ممانعت نمىكرد . اسلام جماعتهايى از كافران را بر دين خودشان وانهاده بود ، چنان كه براى اهل كتاب موقعيتى را فراهم كرده بود كه در سايهء دولت اسلامى در آرامش و رفاه به سر مىبردند ، و با آنان از نظر حقوق و تكاليف مانند مسلمانان رفتار مىشد . بنابراين ، اگر كسى از ميان آنان مىتوانست مانند قرآن را بياورد ، در مقام معارضه با قرآن بر مىآمد و از ديانت خود در برابر اسلام حمايت مىكرد . بخصوص كه اسلام و قرآن در گفتگوهاى دامنه‌دارى با اهل كتاب ، يهود و نصارا ، وارد شدند ، و يهود و نصارا ، چه در مدينه و چه بيرون از مدينه در سرزمين شام و جاهاى ديگر استقلال كامل داشتند .\r\nثالثا ، فرض كنيم كه بر اثر اقتدار حكومت اسلامى ترسيدند كه دست به معارضه بزنند ؛ ترس از حكومت اسلامى ممكن است مانع از اظهار علنى معارضه در برابر قرآن كريم شود ، امّا ، معارضهء پنهانى كه مىتوانسته است در داخل حدّ و مرزهايى كه براى معارضان و پيروان اين ديانتها تعيين شده بود ، صورت پذيرد ، بدون آن كه نتايج منفى داشته باشد . اگر آوردن مانند قرآن كريم ممكن بود ، اينان مىتوانستند با قرآن معارضه كنند و در انتظار فرصتى براى اظهار و علنى كردن آن بنشينند . بويژه ، اگر به ياد آوريم كه اهل كتاب همچنان مجموعه‌اى از متون دينى خود را نزد خود نگاه داشته بودند و دست به دست مىكردند ، با آن كه اين متون در محتوا و مضمون با قرآن كريم در تعارض بودند .\r\nرابعا ، لازم به يادآورى است كه كلام هر چند به رتبه‌اى عالى در بلاغت و متانت و قوت اسلوب برسد ، هر گاه زياد شنيده شود ، به يك كلام عادى تبديل مىشود . چنان كه مىبينيم يك قصيدهء بليغ پس از آن كه چندين مرتبه تكرار و القا شد ، كاملا عادى مىشود ، به گونه‌اى كه يك قصيدهء ديگر كه در بلاغت به پاى آن نمىرسد ، بليغ‌تر از آن به نظر مىآيد ، به دليل آن كه قصيدهء دومى هنوز به آن اندازهء تكرار نشده است . معناى اين سخن آن است كه انس و\r\n\r\n","description":"","footnote":"","page_name":" 145 ","page_number":155},
  {"content":"\r\n\r\nالفت مردم با قرآن كريم - اگر يك كلام عادى بود - بايد خود انگيزه‌اى شود بر اين كه معارضه با آن و آوردن مانند آن آسانتر جلوه كند ، نه آن كه مردم از انديشهء معارضه با قرآن به خاطر انسى كه با آن برقرار كرده‌اند بيرون بروند ، به رغم تحدّى پيوستهء قرآن در برابر آنان و تأكيد بر سرورى و برترى خود نسبت به همهء كلمات و آثارشان .\r\n\r\nشبههء ششم\r\nقرآن معجزه نيست ، هر چند همهء افراد بشر را از آوردن همانند خود عاجز گرداند ؛ زيرا ، معجزه بايد به گونه‌اى باشد كه همهء مردم با جنبه‌هاى مختلف تحدّى آن آشنا بشوند ؛ معجزه دليل نبوّت است و پيامبر مىخواهد به واسطهء آن پيامبرى خود را براى مردم به اثبات برساند . بنابراين ، براى معجزه بودن كلام بليغ ، عاجز شدن مردم از آوردن همانند آن كافى نيست . زيرا ، شناخت جنبه‌هاى تحدّى و اعجاز قرآن ، از قبيل فصاحت و بلاغت و ساير مختصات فنى آن ، جز براى جماعتى خاص كه به زبان عربى تكلّم مىكنند و دقايق تركيب و امتيازات آن را باز مىشناسند ، فراهم نمىشود .\r\nاين شبهه را نيز مىتوان به ترتيب ذيل پاسخ داد :\r\nاوّلا ، اين شبهه ، در حقيقت ، خود اعتراضى است به اعجاز قرآن ؛ جز آن كه مىكوشد تا از اين حقيقت بگريزد . به معجزه تعريف بخصوصى مىدهد كه به ميزان دلالتش بر صحّت ادّعاى نبوّت مربوط مىشود . بنابراين ، شبههء مذكور ، اعجاز را از ناحيهء نارسايى در اسلوب و تركيب ، يا از ناحيهء شيوايى مضمون قرآنى و تا سطح تحدّى نرسيدن آن ، به نقد نكشيده است . بلكه ، از اين زاويه اعجاز قرآن را نقد مىكند كه همگى مردم نمىتوانند ، اين اعجاز و فراگيرى و وسعت آن را درك كنند و تنها خواص ، آن را مىفهمند .\r\nثانيا ، راه ايمان به وسيلهء معجزه ، موكول بر شناخت اعجاز معجزه از طريق آزمايش شخصى و مستقيم براى همهء مردم نيست ، و مىتواند از طريق آشنايى متخصّصان و خبرگان مردم صورت پذيرد ، و ما باور كنيم كه « معجزه » آن گروه متخصصين را به عجز آورده است .\r\nچنان كه در بسيارى ديگر از حقايق آفرينش و خصوصيات عالم طبيعت ، اين تنها راه به سوى ايمان است ؛ و از طريق دانش و معرفت متخصّصان و گزارشهاى آنان و اخبارشان ، براى ما\r\n\r\n","description":"","footnote":"","page_name":" 146 ","page_number":156},
  {"content":"\r\n\r\nنيز يقين حاصل مىشود ، و هيچ گونه شكّ و ترديدى براى ما باقى نمىگذارد . درست مانند معجزهء عصا كه حضرت موسى عليه السّلام آورد . عاجز ماندن جادوگران در برابر موسى عليه السّلام و شكست خوردنشان در مسابقه ، دليل قاطع بود بر اين كه تغيير حالت دادن عصاى حضرت موسى عليه السّلام به مار يا اژدها ، معجزه است ؛ هر چند حقيقت آن را به طور مستقيم ، ديگر مردم ندانستند ، زيرا ، به امور سحر و جادوگرى آشنا نبودند .\r\nبنابراين ، وقتى عرب زبانان همگى ، و متخصّصان اعمّ از محقّقان و دانشمندان با حفظ گرايشهاى مختلفى كه دارند ، در برابر قرآن كريم متوقف مىشوند و به ويژگيهاى اعجازى آن اعتراف مىكنند و عجز خود را در برابر تحدّى قرآن خاطر نشان مىسازند ، براى ما هيچ ترديدى باقى نمىماند كه قرآن كريم معجزه است و با آسمان در ارتباط است .\r\nثالثا ، اعجاز قرآن كريم به گونه‌اى است كه مىتوان آن را با دامنه‌اى وسيع شرح و توضيح داد ، و مطلب دشوارى نيست ، و همهء مردم ، عرب و غير عرب ، متخصص و غير متخصص ، مىتوانند آن را يكسان درك كنند . زيرا ، اعجاز قرآن تنها به بلاغت اسلوبش باز نمىگردد .\r\nبلكه قرآن يك معجزهء جاويدان است كه اعجازش فناپذير نيست ، و به اين امّت يا آن امّت اختصاص ندارد .\r\nما نيز به بعضى ديگر از جنبه‌هاى اعجاز قرآن كه به شيوه و ساختار بلاغى آن مربوط نمىشود ، در بحثهاى پيشين خود در علوم قرآن اشاره كرده‌ايم . « 1 »\r\n\r\nشبههء مستشرقان پيرامون مسألهء وحى و گفتگو دربارهء آن\r\nدشمنان اسلام ، از جاهليان قديم تا مستشرقان به شبهات فراوانى پيرامون وحى قرآنى پرداخته‌اند . بيشتر اين شبهات تأكيد دارند كه وحى قرآنى با آسمان مرتبط نيست ، و از درون يك انسان به نام محمّد صلّى اللّه عليه و آله جوشيده است .\r\nقرآن كريم به بعضى از اين شبهات در مواضع مختلف اشاره كرده است . « 2 » خاور شناسان\r\n\r\n\r\n","description":"","footnote":"\r\n( 1 ) برنامهء سال اوّل از « محاضرات علوم قرآنى » ، دانشكده اصول الدين ؛ و بخش دوم از اين كتاب ؛ براى شبهات و پاسخهاى آنها در اين مبحث به طور عمده بر بحث آيت الله خويى قدّس سرّه در كتاب البيان فى تفسير القرآن تكيه كرده‌ايم .\r\n( 2 ) از جمله : انبياء ، 21 ؛ دخان ، 141 ؛ فرقان ، 5 ؛ نحل ، 103 ؛ و . . .\r\n","page_name":" 147 ","page_number":157},
  {"content":"\r\n\r\nهمين شبهات را همراه با شبهه‌هاى ديگر پيوسته زمزمه كرده ، و كوشيده‌اند تا رنگ و بوى تحقيق در مطالعه و جنبهء موضوعى و جدّى به آنها بدهند ؛ چنان كه در اين گونه موقعيتها شيوهء گمراه كنندهء آنان كه الگوى كار ايشان مىباشد ، همين است .\r\nپيش از آن كه به اين شبهات و ردّ و ايراد بر آنها بپردازيم ، شايسته است به عنوان زمينهء بحث ، برداشت روشنى را از مسألهء وحى ارائه كنيم ، و با اين تمهيد وارد اصل موضوع شويم .\r\n\r\nوحى چيست ؟\r\n« وحى » در لغت ، به معناى آگاهى دادن نهانى است ؛ « 1 » امّا ، وحى الهى كه خداوند سبحان پيامبران و بندگان برگزيده‌اش را به آن اختصاص داده ، و به روشنى در قرآن كريم تجلّى كرده است ، چيست ؟\r\nدر مقام پاسخ به اين پرسش ، مىتوانيم بگوييم ، هر مطلبى را كه انسان درك مىكند ، به هر حال ، فى نفسه به خداوند سبحانه و تعالى ، كه آفرينندهء انسان و تدبيركنندهء امور اوست ، ارتباط پيدا مىكند . زيرا ، خداوند متعال مسبّب الاسباب است ؛ و به همين لحاظ ، همه چيز در قرآن كريم به او نسبت داده مىشود . امّا ، آگاهى انسان از منبع آن انديشه و مطلبى كه به ذهنش رسيده است ، به رغم درك عقلى كه از اين حقيقت دارد ، متفاوت است . ما براى اين نوع آگاهى سه وضعيت را ياد آور مىشويم :\r\nالف ) انسان احساس كند كه انديشه از درون خود او جوشيده و زاييدهء كوشش خاصّ و ادراك شخصى خود اوست .\r\nاين احساس همان است كه در حالات ادراك عادى و معمولى ، در ارتباط با انديشه‌هاى عادى يا ابتكارى ، به دنبال يك كوشش علمى به ما دست مىدهد ، با وجود آن كه معتقديم همهء انديشه‌هاى ما به خداوند متعال منسوب است . زيرا او آفريننده و تدبير كنندهء عالم وجود است با همه عناصرش ، و از جمله عناصر عالم وجود همين نيروى تفكّر ماست . با اين همه ، چنين احساس مىكنيم كه اين انديشه ، زاييدهء اين دستگاه پيچيده‌اى است كه خداوند در درون ما به وديعت سپرده است ، و دستاورد مجموعهء مواهب و نيروهاى شخصى ماست .\r\n\r\n\r\n","description":"","footnote":"\r\n( 1 ) لسان العرب ، 15 / 381 ، مادّهء « وحى »\r\n","page_name":" 148 ","page_number":158},
  {"content":"\r\n\r\nب ) انسان احساس كند كه آن انديشه از جاى ديگرى و از بيرون از ذات او به او القا شده ؛ اين احساس به حدّى روشن است كه انسان اين افكنده شدن و اين انفصال ميان القا كننده و القا شونده را احساس مىكند . ولى با وجود همهء اينها ، طريقه و اسلوبى را كه اين عمل القا در قالب آن صورت مىپذيرد ، تقريبا نمىتواند احساس كند .\r\nاين نوع احساس در برابر القاى ذهنى ، حالتى است كه در مواقع « الهام » الهى به انسان دست مىدهد . « 1 »\r\nج ) احساسى كه در بند « ب » شرح داديم ، با يك احساس ديگر نسبت به طريقه و شيوه صورت پذيرفتن اين القا و ارتباط همراه شود ؛ اين احساس و آگاهى ، خواه به اين صورت باشد كه احساس كند آن انديشه از سمت بالا آمده ، يا احساس كند كه آمدنش با صورتى ويژه بوده است ، ناگزير بايد روشن و آشكار باشد ؛ به همان اندازه كه درك ما از پديدارها به واسطهء حواسّ عادى ما روشن است . نهايت ، در موارد ادراك با حواسّ عادى ( گوش و چشم و بساوايى ) ، دريافت با واسطه‌هاى مادّى است كه راههاى اثبات علم مادّىاند ؛ امّا اگر اين تلقّى و دريافت با ابزارهاى حسّى نباشد ، يا اين كه باشد ، ولى طرف ديگر القا غير حسّى باشد ، اين حالتى است كه در موقع وحى به پيامبران دست مىداده ؛ يا اين كه حداقل هنگام وحى قرآن كريم به پيامبر ما محمّد صلّى اللّه عليه و آله دست مىداده است . چنان كه مجموعه‌اى از احاديث ، به همين ترتيب حالات وحى الهى را به رسول خدا صلّى اللّه عليه و آله توصيف كرده‌اند ؛ از جمله :\r\n« از عايشه روايت كرده‌اند كه حارث بن هشام از پيامبر صلّى اللّه عليه و آله پرسيد :\r\nوحى چگونه به شما مىرسد ؟ رسول خدا صلّى اللّه عليه و آله فرمود : گاه ، وحى به صورت زنگ كاروان به گوشم مىرسد ، كه دشوارترين نوع آن براى من است ، و هنگامى كه آن آواى جرس قطع مىشود ، آنچه را كه خداوند فرموده است دريافته‌ام ؛ گاه ، فرشتهء وحى به صورت يك مرد درمىآيد و با من سخن مىگويد ، و من آنچه را كه مىگويد درمىيابم .\r\nعايشه مىافزايد : گاه مىشد كه در روزهاى زمستانى و در سرماى\r\n\r\n\r\n","description":"","footnote":"\r\n( 1 ) مقايسه كنيد با بيان دكتر صبحى صالح در كتاب مباحث فى علوم القرآن .\r\n","page_name":" 149 ","page_number":159},
  {"content":"\r\n\r\nسخت ، مىديدم كه وحى بر او نازل مىشود و هنگامى كه نزول وحى قطع مىشد ، سرتاسر پيشانى او را عرق فرا مىگرفت » « 1 » .\r\nاز عبادة بن صامت روايت كرده‌اند كه گفت :\r\n« پيامبر صلّى اللّه عليه و آله ، هنگامى كه وحى بر او نازل مىشد چهره در هم مىكشيد و صورت آن حضرت برافروخته مىشد » . « 2 »\r\nنيز از او روايت كرده‌اند كه گفت :\r\n« پيامبر خدا صلّى اللّه عليه و آله هر گاه وحى بر او نازل مىشد ، سر به زير مىافكند و ياران آن حضرت نيز سر به زير مىافكندند ، و آن گاه كه نزول وحى از او قطع مىشد ، سربلند مىكرد » . « 3 »\r\nاز زراره روايت شده است كه گفت :\r\nبه ابو عبد الله عليه السّلام گفتم : چگونه رسول خدا صلّى اللّه عليه و آله نمىترسيد كه مبادا آنچه از جانب خداوند به سوى او مىآيد ، از القائات شيطانى بوده باشد ؟ زراره گويد : امام عليه السّلام فرمود : « خداوند متعال وقتى بنده‌اى از بندگانش را فرستادهء خويش مىگرداند ، آرامش و ثبات را بر او نازل مىگرداند . در نتيجه ، آنچه از جانب خداوند عز و جل به او مىرسد ، درست مانند آن است كه با چشم ببيند » . « 4 »\r\nاز احول در حديث معتبرى آمده است :\r\nاز ابو جعفر عليه السّلام دربارهء « رسول » و « نبى » و « محدّث » سؤال كردم .\r\nفرمود : « رسول » ، جبرئيل عليه السّلام از رو به رو نزد وى مىآيد ، او را مىبيند و با او سخن مىگويد ؛ « نبىّ » ، در خواب مىبيند ، مانند رؤياى حضرت ابراهيم عليه السّلام و نيز مانند آنچه رسول خدا صلّى اللّه عليه و آله پيش از وحى ، از مقدّمات\r\n\r\n\r\n","description":"","footnote":"\r\n( 1 ) فتح البارى ، 1 / 81 ، دار المعرفة ، بيروت\r\n( 2 ) صحيح مسلم ، 15 / 89 ، دار احياء التراث العربى ، بيروت\r\n( 3 ) همان\r\n( 4 ) بحار الانوار ، 18 / 262 ، رقم 16 به نقل از تفسير عيّاشى\r\n","page_name":" 150 ","page_number":160},
  {"content":"\r\n\r\nنبوّت مىديد ، تا آن كه جبرئيل عليه السّلام به عنوان رسالت نزد آن حضرت آمد ؛ و محمّد صلّى اللّه عليه و آله هنگامى كه نبوّت و رسالت در وجود آن حضرت جمع شد و رسالت از جانب خداوند به او تفويض شد ، جبرئيل عليه السّلام نزد او مىآمد و روبه‌رو با آن حضرت سخن مىگفت . بعضى از انبيا نيز بودند كه علاوه بر نبوّت ، در خواب نيز مىديدند ؛ روح نيز نزد آنان مىآمد و با آنان هم سخن و هم صحبت مىشد ، امّا در بيدارى روح را نمىديدند . « محدّث » با او سخن گفته مىشود ، و او مىشنود ولى نمىبيند ، و در خواب نيز نمىبيند . « 1 »\r\nاز هشام بن سالم از ابو عبد الله عليه السّلام روايت كرده‌اند كه گفت :\r\nبعضى از اصحاب ما گفتند : اصلحك الله ؛ آيا رسول خدا صلّى اللّه عليه و آله مىفرمود : جبرئيل ، اين جبرئيل است كه به من دستور مىدهد ، آن گاه در حالت ديگرى از خود بى خود مىشد ؟ ابو عبد الله عليه السّلام فرمود : « هر گاه وحى از جانب خداوند متعال به آن حضرت بود و جبرئيل بين او و خداوند واسطه نبود ، آن حالت به حضرت دست مىداد ، به علّت سنگينى آن وحى كه از جانب خدا بود ، امّا هر گاه كه جبرئيل ميان او و خدا بود ؛ آن حالت به حضرت دست نمىداد ، و مىفرمود : جبرئيل به من گفت ؛ اين جبرئيل است » « 2 » .\r\nبا اين ترتيب ، فرق است ميان ادراك عادى كه نتيجهء « موهبت » الهى انديشه در وجود آدمى است ، و ميان « الهام » و ميان « وحى » . زيرا :\r\nادراك « موهبت » در حقيقت بيانگر مطلبى است كه انسان ادراك مىكند ، و احساس و آگاهى نسبت به آن دارد كه نتيجهء كوشش شخصى خود اوست ، هر چند از طريق عقل و منطق نيز ادراك مىكند كه به هر حال به خداوند سبحان مرتبط است .\r\n\r\n\r\n","description":"","footnote":"\r\n( 1 ) بحار الانوار ، 18 / 268 ؛ شمارهء 30 ؛ به نقل از امالى ، شيخ طوسى . برقى نيز اين حديث را در محاسن به سند معتبر به همين مضمون آورده است .\r\n( 2 ) همان\r\n","page_name":" 151 ","page_number":161},
  {"content":"\r\n\r\n« الهام » عبارت است از انديشه و مطلبى كه انسان آن را ادراك مىكند ، همراه با احساس روشنى نسبت به اين كه از سمت بالا به او القا شده است ، و از جايى منفصل از ذات انسانيّت است ؛ هر چند كه انسان در اين حالت شكل و چگونگى طريقه‌اى را كه اين القا از آن طريق صورت مىپذيرد ، ادراك نمىكند .\r\n« وحى » عبارت است از انديشه و مطلبى كه به ذهن انسان مىرسد و انسان آن را ادراك مىكند ، همراه با يك احساس روشن ديگر نسبت به اين كه القا از سمت بالاست و منفصل از ذات انسانيّت ؛ و احساس ديگرى روشن‌تر نسبت به طريقه‌اى كه اين القا از آن راه و با آن روش صورت مىپذيرد ؛ همراه با وجود عنصر غيب و نهانى بودن در اين ارتباط كه « وحى » ناميده مىشود .\r\n\r\nشبهه پيرامون وحى\r\nبين موضوع « وحى » و بحث « اعجاز قرآن » ارتباط محكمى وجود دارد . در اثناى همين بحث در باب « وحى » است كه ما پى مىبريم كه قرآن يك پديدهء بشرى نيست ، و در نتيجه محصول كار شخص محمّد صلّى اللّه عليه و آله نيست ؛ و جنبه‌هاى مختلف تحدّى كه اطراف اين پديده را گرفته است ، كاشف از ارتباط قرآن با عالم غيب است ؛ چنان كه در بحث « اعجاز قرآن » اشاره كرديم .\r\nبر اين پايه ، درمىيابيم كه ردّ و ايراد شبهه‌هاى راجع به مسألهء « وحى » و وحى قرآنى ، ناگزير بايد به طور عمده مبتنى بر نتايج بحث اعجاز قرآن بوده باشند . به همين جهت ، ما در عين اين كه بعضى از شبهات مطرح شده پيرامون وحى را در اينجا ياد آور مىشويم ، مقصود ما از اين يادآورى ، درگير شدن با بعضى از تفاصيل مربوط به اين شبهه‌افكنىهاست ، نه جنبهء اساسى خود مسألهء « وحى » .\r\nشايد بتوان گفت يكى از پليدترين شيوه‌ها در شبهه افكنى پيرامون مسألهء « وحى » آن شيوه‌اى است كه مىكوشد تا صفات راستگويى و امانت و اخلاص و ذكاوت را به آن حضرت نسبت دهد ، ولى در نهايت ، بنا را بر اين مىگذارد كه پيامبر مطالب وحى را چنين تخيّل مىكند كه به او وحى مىشود ، و نام آن را « وحى نفسى » ( وحى از درون به درون )\r\n\r\n","description":"","footnote":"","page_name":" 152 ","page_number":162},
  {"content":"\r\n\r\nمىگذارد . اين شيوه مىخواهد انگيزه‌هاى مغرضانه ( و شيطانى خودش ) را تحت پوشش انصاف و ارادت و تجليل پنهان گرداند .\r\nاين طرح را ابتدا يكى از مستشرقان ( در منگهام ) پيشنهاد كرد ، و بعضى مكاتب و احزاب مادّىگرا در بلاد عربى ، از او پيروى كردند .\r\n\r\nقرآن وحى نفسى محمّد صلّى اللّه عليه و آله است\r\nخلاصهء آنچه در قالب اين شبهه گفته شده است اين است كه محمّد صلّى اللّه عليه و آله با نيروى عقل درونى خويش ، و در پرتو آن پاكى و تابناكى روح و روان كه از آن برخوردار بود ، بطلان عقايد و شيوه‌هاى بت‌پرستانه را كه قوم و قبيلهء او گرفتار آن بودند ادراك كرد ، همان گونه كه به افراد ديگرى از خوشاوندان او اين ادراك دست داده بود .\r\nفطرت پاكيزهء او ، گذشته از برخى شرايط تعيين كننده مانند فقر ، مانع از آن گرديد كه وى خود را با شيوه‌هاى ستم اجتماعى از قبيل فشار و تهديد ، خوردن اموال مردم ، غرقه شدن در شهوات ، مرتكب شدن فحشا ، ميگسارى ، پايكوبى و نوازندگى و ديگر رفتارها و كردارهاى زشت ، آلوده گرداند .\r\nساليان سال ، مىانديشيد كه چگونه اين مردم را از آن شرك ننگين رهايى بخشد ، و با چه شيوه ، دامان ايشان را از آن همه منكرات و فحشا پاك گرداند .\r\nدر طىّ سفرهايش ، يا در خود شهر مكّه با مسيحيان ملاقات مىكرد و دربارهء پيامبران و رسولان الهى كه خداوند آنان را در ميان بنى اسرائيل و اقوام ديگر برانگيخته بود ، و قوم خود را از تاريكى به در آورده و به روشنايى رهنمون شده بودند ، اطّلاعات بسيارى را دريافت مىكرد .\r\nالبتّه ، همهء آن اطّلاعاتى را كه از طريق اين مسيحيان به او مىرسيد ، نپذيرفت . زيرا ، در طول تاريخ ، بدعتهايى دامنگير مسيحيّت شده بود ، كه افكار بت‌پرستانه ، انحرافات عقيدتى مانند اعتقاد به الوهيّت مسيح و مادرش ، و . . . از آن جمله بود .\r\nشنيده بود كه خداوند پيامبرى مانند آن پيامبران از ميان قوم عرب در حجاز بر خواهد انگيخت ، كه عيسى مسيح و پيامبران ديگر به ظهور او بشارت داده‌اند ، و در جان او اين اميد\r\n\r\n","description":"","footnote":"","page_name":" 153 ","page_number":163},
  {"content":"\r\n\r\nو آرزو قوّت گرفت كه وى آن پيامبرى باشد كه زمان ظهورش فرا رسيده است ، و مقدمات تحقّق بخشيدن به آن اميد و آرزوى قلبى خويش را ، با انزوا و عبادت خداوند متعال در خلوتى كه در غار حرا برگزيده بود ، فراهم كرد .\r\nدر آن خلوتها و بر اثر آن عبادتها ايمانش قوّت گرفت ، و روحش اعتلا يافت ، و افق فكرى او وسعت گرفت ، و روشنايى بصيرت او صد چندان گرديد ، و خرد بزرگ او به آيات و بيّناتى در آسمان و زمين در ارتباط با وحدانيّت خداوند سبحان ، آفرينندهء جهان و تدبير كنندهء امور جهانيان راه يافت ، و بدين وسيله براى هدايت مردمان و بيرون كشيدن آنان از تاريكيها و رهنمون شدن ايشان به روشنايى ، اهليّت پيدا كرد .\r\nآن گاه ، مدتها ، همچنان غرق تفكّر و تأمّل بود و در فراز و نشيب آلام و آمال خود به سر مىبرد ، تا آن كه يقين كرد كه خود همان پيامبر موعود و مورد انتظار است كه قرار است خداوند براى هدايت بشريت برانگيزد ، و اين باور در رؤياهاى صادقانه به هنگام خواب براى او تجلّى كرد ، آن گاه بيشتر و بيشتر قوّت گرفت ، تا جايى كه فرشته در كنار او مجسّم مىگشت و در بيدارى وحى را به او تلقين مىكرد .\r\nاطّلاعاتى كه از طريق اين وحى ، به او مىرسيد ، در اصل ، برگرفته از همان اطّلاعاتى بود كه از طريق يهوديان و مسيحيان دريافت كرده بود ، و به يارى خرد و تفكّر خويش ، ميان درست و نادرست آن اطّلاعات تميز افكنده بود ؛ امّا به گونه‌اى تجلّى مىكرد كه گويى وحى آسمان است و خطاب آفريدگار عزّ و جل ، كه همان ناموس اكبر ، كه بر موسى بن عمران و عيسى بن مريم و پيامبران ديگر عليهم السّلام نازل مىگرديد ، از جانب خداوند متعال براى او مىآورد .\r\n\r\nپاسخ اين شبهه\r\nدر مقام بررسى اين نظريه ( نظريهء وحى نفسى ) ، گفتنى است كه اين توهم فكرى در برابر نقد و گفتگوى علمى ، به هيچ روى قدرت ايستادگى ندارد . در عين حال ، مىتوان از سه زاويه به آن پرداخت :\r\n1 . دلايل تاريخى قطعى ، و طبيعت شرايط و محيطهايى كه پيامبر در آنها به سر برده است ،\r\n\r\n","description":"","footnote":"","page_name":" 154 ","page_number":164},
  {"content":"\r\n\r\nاز تصديق و پذيرش اين نظريه ابا دارند .\r\n2 . محتواى درونى قرآن كريم ، با آن همه مضامين تشريعى ، اخلاقى ، عقيدتى و تاريخى ، با اين نظريه در تفسير وحى قرآنى همراهى ندارد .\r\n3 . موضع پيامبر صلّى اللّه عليه و آله در ارتباط با پديدهء آسمانى قرآن ، به روشنى گواه مردود بودن اين تفسير و اين نظريه است .\r\n\r\nالف ) دلايل تاريخى نظريهء وحى نفسى را نقض مىكنند :\r\nسيّد محمّد رشيد رضا در مقام ردّ و ايراد مقدمات تاريخى و غيره كه در منگهام براى ارائهء نظريهء وحى نفسى تدارك ديده است ، ده فقره توضيح و يادآورى دارد ، كه ما به تلخيص بعضى از آنها اكتفا مىكنيم :\r\n1 . بيشتر مقدّماتى كه صاحبان اين نظريه بنيان نظريّهء خود را بر آنها نهاده‌اند ، پايه و مايهء تاريخى درستى ندارد ، و همه از يك نقطهء از پيش تحميل شده بر بحث نشأت مىگيرند ، و آن نقطه عبارت از اين است كه وحى قرآنى يك وحى الهى منفصل از ذات محمّديّه نيست ؛ و همين مطلب مطلق فرض شده ، صاحبان اين نظريه را وا مىدارد تا حوادث و اخبار را برسازند ، يا تخيّل كنند ، تا در نتيجه بتوانند تصوير دروغين مورد نظر خود را كامل كنند ، و حلقه‌هاى مختلف آن را به يكديگر متصل سازند .\r\nاز جمله اين نمونه‌ها ، مىتوان به تفاصيل مربوط به داستان ملاقات بحيراى راهب با محمّد صلّى اللّه عليه و آله كه همراه عمويش ابو طالب به سفر شام رفته بود ، اشاره كرد كه اين تفاصيل به هيچ وجه مأخذ ندارند ؛ و به موجب همين تفاصيل بىسند ، استنتاجها مىكنند ، و گفتگوهاى دينى و فلسفى پيچيده را ميان آن دو رد و بدل مىكنند .\r\nهمچنين مطالبى كه در مقام تبيين چرايى اطّلاع پيامبر از اخبار عاد و ثمود آورده‌اند ، و گفته‌اند كه شكوفايى اين اطّلاعات در ذهن آن حضرت ، در نتيجهء عبور وى از سرزمين احقاف بوده است ؛ به رغم آن كه اين سرزمين بر سر راه متعارف كاروانهاى تجارى قرار ندارد ، و تاريخ به طور كلّى در باب عبور پيامبر بر سرزمين احقاف ، سخنى ندارد ؛ و نيز حوادث و قضاياى ديگر .\r\n\r\n","description":"","footnote":"","page_name":" 155 ","page_number":165},
  {"content":"\r\n\r\n2 . اين فرضيّه كه پيامبر صلّى اللّه عليه و آله نزد مسيحيان شام و ديگران شاگردى كرده باشد ، با يك واقعيت مسلم سازگارى ندارد ، و آن واقعيت عبارت است از سرگردانى و تحيّر مشركان در موضع‌گيرى در برابر دعوت رسول خدا و رسالتى كه آن حضرت آن را به وحى الهى منسوب مىگردانيد . اگر چنين ارتباطى وجود مىداشت ، ممكن نبود كه از ديد دشمنان دعوت ، اعمّ از مشركان و ديگران و كسانى كه هم عصر او بوده‌اند ، و در يك جامعهء كوچك با او زيسته‌اند ، و همه چيز را دربارهء او مىدانستند ، و از سفر و حضر او به دقّت خبر داشتند ، دور بماند . اين هم روزگاران و همشهريان پيامبر ، به رغم آن كه از تهمت زدن و بافتن اراجيف دربارهء پيامبر كوتاه نيامدند ، و در ارتباط با وحى قرآنى چندين فرض را مطرح كردند ، و حتّى فرض شاگردى وى را نزد اشخاص معيّنى مانند آن آهنگر رومى در مكّه « 1 » در كار آوردند ، با اين همه ، حاضر نشدند ، و نمىتوانستند اين فرضيه را پيشنهاد كنند كه پيامبر نزد مسيحيان شام و ديگر اهل كتاب شاگردى كرده باشد .\r\n3 . چنين چيزى هرگز ممكن نبوده است كه محمّد صلّى اللّه عليه و آله در سالهاى پيش از بعثت انتظار فرا رسيدن وحى الهى را مىكشيده ، يا اين كه آرزو داشته است همان رسول مورد انتظار باشد ؛ تا اين اميد و آرزو در جان وى قوّت گيرد و تبديل به يك پديدهء روانى گردد ؛ در حالى كه كتب سيرهء نبوى ريزترين حوادث و تفصيلات را دربارهء زندگانى فردى پيامبر تدوين كرده‌اند ( در حالى كه در اين كتب هيچگونه خبرى از اين دروغ‌پردازيها نيست ) « 2 » .\r\nشايد يكى از قراين تاريخى ديگر كه به دروغ بودن و نادرست بودن اين فرضيّه گواهى مىدهد ، اين روايت كتب سيره باشد كه پيامبر در آغاز كار كه فرشتهء وحى در غار حرّاء او را غافلگير كرده بود ، پريشان بود و مىترسيد .\r\n4 . فرضيهء ديگر كه اين نظريه مبتنى بر آن است ، حاكى از اين است كه علنى كردن نبوّت ، دستاورد يك مرحلهء معيّن از تكامل عقلى و روانى ، و نيز ، حاصل طىّ مراحل طولانى آكنده از رنج و مشقّت و تفكّر و تأمّل و حسابگرى است . اگر چنين بوده باشد ، طبعا لازمه‌اش اين\r\n\r\n\r\n","description":"","footnote":"\r\n( 1 ) چنان كه در بحث اعجاز قرآن ديديم ، و قرآن كريم نيز اشاره فرموده است :  وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ ، لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ  نحل / 103\r\n( 2 ) ويراستار .\r\n","page_name":" 156 ","page_number":166},
  {"content":"\r\n\r\nاست كه پيامبر در نخستين لحظهء دعوت خويش ، ارائهء مطالب و افكار و برنامه‌هاى خود را در ارتباط با جهان و زندگى و جامعه با همهء زوايا و جوانبش آغاز كند . زيرا ، چنين فرض كرده‌ايم كه تصوير رسالت وى ، پس از سالها تفكّر و مطالعهء كتابهاى پيشين و عملكردهاى پيامبران ، در نظر خود او كامل بوده است . امّا به عكس ، تاريخ تأكيد دارد بر اين كه شيوهء دعوت اسلام درست بر خلاف اين فرضيه بوده است : آغاز نهضت توأم با خوف و اضطراب بود ، آن گاه دعوت به توحيد ، آغاز شد و از آن پس ، مراحل ديگر ، در سطح مفاهيم دعوت يا موضعگيريهاى سياسى و اجتماعى ، و به هر حال ، دعوت پيامبر صلّى اللّه عليه و آله همواره تدريجى بوده است ؛ گذشته از مقاطع ركود و انقطاع وحى كه گاه و بيگاه بر آن تدريج دايمى افزوده مىشد .\r\n\r\nب ) محتواى درونى پديدهء آسمانى قرآن نظريهء وحى نفسى را نقض مىكند :\r\nمحتواى درونى قرآن ، اين پديدهء آسمانى ، با خصوصيات و اوصافى كه داراست ، و وسعت نظرى كه دارد ، و افقهاى متعدّدى كه مىگشايد ، و ميدانهاى گوناگونى كه وارد مىشود ، نقش مهمّى در ردّ و انكار نظريهء وحى نفسى دارد . زيرا ، اين اوصاف ، و اين وسعت و شمول با منابعى كه فرضيه‌هاى اساسى صاحبان اين نظريّه پيشنهاد مىكنند ، همراهى ندارد . با دقّت در مطالب ذيل ، به وضوح بيشترى خواهيم رسيد :\r\n1 . موضع كلّى قرآن كريم در برابر دو ديانت يهودى و مسيحى ، « مصدّق » بودن براى آن و « مهيمن » بودن بر آن است . قرآن كريم اصل و منشأ الهى و آسمانى اين دو ديانت و ارتباط آنها را با مبدأ اعلا تصديق كرد . در عين حال ، مهيمن و مراقب آنها نيز بود و انحرافات و گمراهيهاى مندرج در آن كتابها را محكوم مىكرد .\r\nقرآن اين مراقبت را با دقّت و شمول شگفت‌انگيزى دنبال كرد ، تا آنجا كه هيچ مفهوم يا حكم يا حادثه‌اى را از قلم نينداخت ، و مقياس صحيح براى آن وضع كرد . نمىتوانيم تصوّر كنيم كه محمّد صلّى اللّه عليه و آله از يك سو ، مطالب را از آنان بگيرد و معتقد باشد كه آنان نيز به نوبهء خود از وحى الهى گرفته‌اند ، و از سوى ديگر ، با چنين يقين و ثبات و قاطعيّتى آنان را به جهل و تحريف و تبديل متهم كند ؛ آن گاه ، موضع صحيح را در مسايل مهمّى كه مورد اختلاف آنان يا مخالف واقعيت صحيح ديانت ايشان است اعلام كند ؛ وانگهى ، نظريّهء خود را به صورت\r\n\r\n","description":"","footnote":"","page_name":" 157 ","page_number":167},
  {"content":"\r\n\r\nجامع و شامل و دقيق ، بدون هيچ گونه تناقض و اختلاف ارائه كند .\r\nحقيقت اين است كه محمّد صلّى اللّه عليه و آله هيچ چيز از آنان بر نگرفته بود ، و همه را از وحى الهى ، كه مصدّق وحيهاى پيشين ، و مهيمن بر انحرافها و تحريفهاى كتب و اديان آسمانى است فرا گرفته بود .\r\n2 . مشاهده مىكنيم كه قرآن در ارتباط با بعضى حوادث تاريخى با تورات و انجيل مخالفت دارد ، و آنها را با نهايت دقّت يادآور مىشود ، و بر تمسّك به آنها اصرار مىورزد ؛ در جايى كه مىتوانست دست كم ، بعضى از اين موارد را به تجاهل بگذراند ، و اين همه برخورد با تورات و انجيل به وجود نياورد .\r\nدر داستان موسى ، قرآن اشاره مىكند كه همسر فرعون كفيل موسى شد ، در حالى كه تورات در سفر خروج تأكيد مىكند بر اين كه دختر فرعون كفيل موسى شد . همچنين ، قرآن غرق شدن فرعون را به طور دقيق شرح مىدهد و حتّى مسألهء بيرون افتادن بدن فرعون را از آب ، با وجود مرگ و هلاكت وى ، از قلم نمىاندازد :\r\n فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً ، وَ إِنَّ كَثِيراً مِنَ النَّاسِ عَنْ آياتِنا لَغافِلُونَ  « 1 » .\r\nدر صورتى كه تورات غرق شدن فرعون را به صورت مبهمى مطرح مىكند ؛ همين موضع در داستان گوساله نيز تكرار مىشود ؛ زيرا ، تورات حاكى از آن است كه گوساله را هارون درست كرده بود ؛ همچنين در داستان ولادت يافتن مسيح از مريم ، و قضاياى ديگر .\r\nاگر نبود اين كه محمّد صلّى اللّه عليه و آله اينها همه را از طريق وحى الهى دريافته بود و توان مخالفت با دستور درج آنها نداشت ؛ براى يك انسان امين و راستگو و باهوش چون محمّد صلّى اللّه عليه و آله درست و معقول نبود كه اين همه تفاصيل را كه در تورات و انجيل اثرى از آنها نيست ، مطرح كند ، و بىجهت با تورات و انجيل پى در پى برخورد نمايد .\r\n3 . گستردگى ، ژرف‌نگرى و فراگيرى تشريع اسلامى ، كه همهء مظاهر مختلف زندگانى انسان را در بر مىگيرد ، و به تفاصيل مسايل نيز به دقّت مىپردازد ، و همخوانى خيره كننده‌اى كه ميان اين توضيحات و جزئيات برقرار است ، برهان روشنى مىباشد بر اين كه قرآن را پيامبر از طريق وحى دريافت كرده است .\r\n\r\n\r\n","description":"","footnote":"\r\n( 1 ) يونس / 92\r\n","page_name":" 158 ","page_number":168},
  {"content":"\r\n\r\nزيرا ، محمّد ، كه يك انسان امّى بود و در آن عصر تاريك مىزيست ، و بيشتر زمان دعوتش را نيز درگير و دار و زد و خورد اجتماعى گذرانيده است ، به عنوان يك انسان هرگز نمىتوانست چنين كارى را سامان بدهد .\r\n\r\nج ) موضع پيامبر در ارتباط با پديدهء الهى قرآن ، گواه مردود بودن نظريهء وحى نفسى است :\r\nموضع شخص پيامبر صلّى اللّه عليه و آله در ارتباط با پديدهء الهى قرآن ، خود بهترين شاهد بر بطلان نظريّهء وحى نفسى است . محمّد انفصال تام ميان ذات تلقين كنندهء خداوند از بالا و ذات تلقّى كنندهء خود را به روشنى ادراك مىكرد ، و اين ادراك همان حقيقت وحى است كه اندكى پيش از اين به آن اشاره كرديم . رسول خدا صلّى اللّه عليه و آله اين فهم و ادراك را در مناسبتهاى متعدّد تصوير كرده و براى مسلمانان به موجب همين روايات توضيح داده است :\r\n« گاهى وحى همانند نواختن زنگ بر من نازل مىشود كه در انتهاى آن مطالب وحى را درك كرده‌ام و اين برايم دشوارترين حالت است ؛ و گاهى فرشتهء وحى به صورت مردى هويدا مىگردد كه با من سخن مىگويد و من گفته‌هايش را درك مىكنم . »\r\nاين احساس و ادراك آگاهانه ، نسبت به انفصال كامل ميان ذات الهى آمر معطى و ذات محمّدى مخاطب متلقّى ، به نوبهء خود بر روى پديدهء الهى قرآن و متون مختلف آن منعكس گرديده است ؛ و مظاهر متعدّدى دارد كه سه شكل آن را يادآور مىشويم :\r\nشكل اوّل : تصويرى است كه در آن پيامبر صلّى اللّه عليه و آله از لابه‌لاى آيات و سور قرآن ، بنده‌اى ضعيف در برابر خداوند سبحان نشان داده مىشود ، كه در پيشگاه مولايش ايستاده و از او كمك مىطلبد و استغفار مىكند ، و اوامر و نواهى او را امتثال مىكند ، و به درجات و اشكال مختلف مورد خطاب او قرار مىگيرد ؛ مثالهاى قرآنى براى اين تصوير فراوان است :\r\n1 . قرآن محمّد صلّى اللّه عليه و آله را با چهرهء يك انسان فرمانبردار تصوير مىنمايد ، كه براى خويش مالك هيچ چيز نيست ، و از خدايش در صورت عصيان وى مىترسد ؛ حدودى را كه خداوند وضع فرموده رعايت مىكند ، و به رحمت او اميدوار است ، و هر چه به او برسد از سوى خدايش به او رسيده است . بنابراين ، وى به عجز مطلق در برابر ارادهء خداوند از تبديل حرفى\r\n\r\n","description":"","footnote":"","page_name":" 159 ","page_number":169},
  {"content":"\r\n\r\nاز قرآن اعتراف مىكند :\r\n  وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا : ائْتِ بِقُرْآنٍ غَيْرِ هذا أَوْ بَدِّلْهُ . قُلْ : ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي . إِنْ أَتَّبِعُ إِلَّا ما يُوحى إِلَيَّ ، إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ . قُلْ : لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ ، فَقَدْ لَبِثْتُ فِيكُمْ عُمُراً مِنْ قَبْلِهِ ، أَ فَلا تَعْقِلُونَ   « 1 » .\r\n قُلْ : إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ . . .  « 2 » .\r\n قُلْ : لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ ، وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ . . .  « 3 »\r\n قُلْ لا أَقُولُ لَكُمْ : عِنْدِي خَزائِنُ اللَّهِ ، وَ لا أَعْلَمُ الْغَيْبَ ، وَ لا أَقُولُ لَكُمْ : إِنِّي مَلَكٌ ، إِنْ أَتَّبِعُ إِلَّا ما يُوحى إِلَيَّ . . .  « 4 » .\r\nهر كس اين آيات قرآنى را بخواند ، و وجدان خود را حكم قرار دهد ، چاره‌اى جز اين نخواهد داشت كه از ژرفاى دل و جانش ، فرق ميان ذات الهى آمر تلقين كننده و ذات محمدّى مطيع تلقّى كننده را بپذيرد .\r\n2 . آن گاه فرق مذكور ميان ذات خداوند متكلّم و نازل كنندهء وحى و صفات خاصّهء او ، و ذات رسول مخاطب دريافت كنندهء وحى و اوصاف مخصوص به او ، در آياتى كه خداوند پيامبرش را مورد عتاب خفيف يا شديد قرار مىدهد ، يا گذشت خود را از او به او اعلام مىكند ، و بشارت آمرزيده شدن گناهان گذشته و آينده‌اش را به او مىدهد ، بسيار روشن‌تر مىشود .\r\nاز جمله موارد عتاب خفيف همراه با گذشت ، خطاب خداوند است به رسول خود دربارهء كسانى كه پيامبر اكرم صلّى اللّه عليه و آله به آنان اجازه فرمود كه در شهر بمانند ، و در غزوهء تبوك به جبههء نبرد نروند :\r\n\r\n\r\n","description":"","footnote":"\r\n( 1 ) يونس / 15 - 16\r\n( 2 ) كهف / 110\r\n( 3 ) اعراف / 188\r\n( 4 ) انعام / 50\r\n","page_name":" 160 ","page_number":170},
  {"content":"\r\n\r\n عَفَا اللَّهُ عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ  « 1 » .\r\nيا در موضع ديگر ، آن گاه كه مىفرمايد :  لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ وَ يُتِمَّ نِعْمَتَهُ عَلَيْكَ وَ يَهْدِيَكَ صِراطاً مُسْتَقِيماً  « 2 » .\r\nاز اين شديدتر ، انذار و تهديد خداوند نسبت به رسول صلّى اللّه عليه و آله است ، مانند :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ ، وَ إِنْ لَمْ تَفْعَلْ فَما بَلَّغْتَ رِسالَتَهُ . وَ اللَّهُ يَعْصِمُكَ مِنَ النَّاسِ . . .  « 3 » ؛ كه اين آيه در قضيهء اعلام ولايت امر على عليه السّلام پس از پيامبر ، كه در روز غدير صورت پذيرفت ، نازل شد ؛ در زمانى كه پيامبر صلّى اللّه عليه و آله در آن اقدام ترديد كرده بود كه مبادا منافقان او را تكذيب كنند ، يا در برابر اين فرمان پيامبر اكرم صلّى اللّه عليه و آله بايستند و ادّعا كنند كه اين فرمان به انگيزهء قرابت و محبّت شخصى است .\r\nهمچنين اين آيهء شريفه :    وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لَاتَّخَذُوكَ خَلِيلًا . وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا . إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً    « 4 » .\r\nو اين هم يك هشدار ديگر كه در اوج عتاب قرار دارد ، و پس از آن هر تهديد و وعيدى كوچك به نظر مىآيد ؛ خداوند متعال مىفرمايد :     وَ لَوْ تَقَوَّلَ عَلَيْنا بَعْضَ الْأَقاوِيلِ . لَأَخَذْنا مِنْهُ بِالْيَمِينِ . ثُمَّ لَقَطَعْنا مِنْهُ الْوَتِينَ . فَما مِنْكُمْ مِنْ أَحَدٍ عَنْهُ حاجِزِينَ     « 5 » .\r\nو در خلال اين گونه آيات مشتمل بر وعيد و انذار و هشدار و عتاب و تأديب ، رسول خدا صلّى اللّه عليه و آله آفريده‌اى ناتوان ، در پيشگاه خداى مقتدر و قهّار خويش ، كه قدرتش بىمنتها و اراده‌اش شكست‌ناپذير است ، به نظر مىآيد .\r\n3 . همچنين به يقين به نظر مىرسد كه پيامبر صلّى اللّه عليه و آله درك كاملى از فرق ميان ذات مأمور خويش و ذات آمر خداوند داشته است ، و در پرتو همين درك كامل بوده كه آن حضرت به روشنى فرق مىنهاده است ميان وحى آسمانى كه بر او نازل مىشد ، با گفتارهاى خودش\r\n\r\n\r\n","description":"","footnote":"\r\n( 1 ) توبه / 43\r\n( 2 ) فتح / 2\r\n( 3 ) مائده / 67\r\n( 4 ) اسراء / 73 - 75\r\n( 5 ) حاقّه / 44 - 47\r\n","page_name":" 161 ","page_number":171},
  {"content":"\r\n\r\nكه در پرتو الهام از جانب خداوند بيان مىفرمود . به همين جهت ، پيامبر با قرآن رفتارى بخصوص داشته است . چنان كه در عهد اوّل نزول وحى قرآنى از نگارش و تدوين هر چه جز قرآن نهى فرموده بود ، تا وصف ربّانى قرآن براى آن محفوظ بماند و با گفتارهاى ديگرى كه آن صفت قدسى را ندارند ، در هم نياميزد . « 1 »\r\nهمين كه آيه‌اى يا حتّى قسمتى از آيه‌اى از قرآن نازل مىشد ، پيامبر اكرم صلّى اللّه عليه و آله يكى از كاتبان وحى را فورا فرا مىخواند تا آن قسمت نازل شده از قرآن را بنويسد ؛ امّا ، احاديث ديگر خود و حتّى احاديث قدسى را در اختيار مسلمانان مىگذارد تا با روش خودشان آن را محفوظ نگاه دارند .\r\nشكل دوم : در تصوير دوم ، پيامبر صلّى اللّه عليه و آله در قرآن كريم در سيماى انسانى خائف و نگران از باب امكان از دست رفتن برخى آيات قرآنى و فراموش شدن آنها ظاهر مىشود ؛ به گونه‌اى كه تحت تأثير اين حالت ، در قرائت تعجيل مىكند ، و پيش از آن كه وحى قرآنى پايان پذيرد ، به زمزمه و تكرار آن مىپردازد و خود را به جدّ و جهد مىافكند ، كه مبادا چيزى از وحى قرآنى از دستش برود . اين سيماى رسول اكرم صلّى اللّه عليه و آله در اين آيات شريفه به روشنى ديده مىشود :  . . . وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ ، وَ قُلْ رَبِّ زِدْنِي عِلْماً  « 2 » . به همين خاطر ، خداوند سبحان به او اطمينان مىدهد كه حفظ و جمع قرآن را براى او تعهّد مىكند :     لا تُحَرِّكْ بِهِ لِسانَكَ لِتَعْجَلَ بِهِ . إِنَّ عَلَيْنا جَمْعَهُ وَ قُرْآنَهُ . فَإِذا قَرَأْناهُ فَاتَّبِعْ قُرْآنَهُ . ثُمَّ إِنَّ عَلَيْنا بَيانَهُ     « 3 » .\r\nدر برابر اين حقيقت ، جز اين چاره‌اى نداريم كه به استقلال كامل و مطلق پديدهء وحى از شخص پيامبر صلّى اللّه عليه و آله ، و جدايى كامل وحى از همهء عوامل درونى و روانى اعتراف كنيم . پيامبر بنفسه حتّى اختيار آن كه حافظه و ذاكره‌اش را در خدمت حفظ قرآن در آورد ندارد ، و\r\n\r\n\r\n","description":"","footnote":"\r\n( 1 ) اين نهى را بعضى مورّخان روايت كرده‌اند . اگر درست بوده باشد ، مربوط به عموم مردم است ، كه به روشنى ميان قرآن و غير قرآن فرق نمىنهادند ؛ نه خاصّان رسول اكرم صلّى اللّه عليه و آله مانند على بن ابى طالب عليه السّلام و ديگران . هر چند كه ما اصولا در وجود چنين نهيى شك داريم ، و به هر حال در اين زمينه ، همان اهتمام پيامبر صلّى اللّه عليه و آله به نگارش و تدوين قرآن به شكلى منضبط و محفوظ ، كفايت مىكند . چنان كه در بحث « اصالت قرآن » ديديم .\r\n( 2 ) طه / 114\r\n( 3 ) قيامت / 16 - 19\r\n","page_name":" 162 ","page_number":172},
  {"content":"\r\n\r\nخداوند است كه تحفيظ قرآن را به او تكفّل مىنمايد . قوهء حافظه نيز در برابر ارادهء خداوند بىاثر گرديده و جادويش باطل شده است . آن وقت با همهء اينها ، چگونه پيامبر فرق عظيم موجود ميان ذات مأمور خويش را با ذات آمر خداوند درك نكند ، در حالى كه خود شاهد است در وجود خود نيز مالك هيچ چيز نيست ؟ ! شكل سوم : از لابه‌لاى تاريخ نزول قرآن ، پيامبر صلّى اللّه عليه و آله چنان به نظر مىآيد كه اين قانون را پذيرفته است كه تنزيل قرآنى با محو كامل ارادهء شخصى وى همراه است ، و در آن شرايط از طبيعت بشرى منسلخ مىگردد ، و براى او اختيارى باقى نمىماند ؛ گزينش نمىتواند داشته باشد : وحى نازل بشود ؟ قطع بشود ؟ گاه وحى پياپى و پشت سر هم نازل مىشود و تنور وحى داغ مىگردد ، تا جايى كه پيامبر احساس مىكند كه بيش از ظرفيّت دريافت اوست ؛ و گاه كند مىشود و سستى مىگيرد و حتّى قطع مىشود ، و پيامبر احساس مىكند كه تا چه اندازه به نزول وحى نيازمند است .\r\nوحى در همهء حالات مختلف بر قلب مبارك او نازل مىگرديد :\r\nگاه شب هنگام در جامهء خواب قرار مىگرفت ، و هنوز ديده بر هم ننهاده بود كه برمىخاست و تبسّم بر لب ، سربلند مىكرد ؛ سورهء كوثر ( خير كثير ) بر او وحى شده بود . در خانه در حال استراحت بود ؛ از شب يك سوم بيش باقى نمانده بود ؛ آيهء توبه دربارهء آن سه نفر بازمانده از جنگ بر او نازل مىشد ،   لَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ الَّذِينَ اتَّبَعُوهُ فِي ساعَةِ الْعُسْرَةِ مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ، ثُمَّ تابَ عَلَيْهِمْ إِنَّهُ بِهِمْ رَؤُفٌ رَحِيمٌ . وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ ، وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ثُمَّ تابَ عَلَيْهِمْ لِيَتُوبُوا ، إِنَّ اللَّهَ هُوَ التَّوَّابُ الرَّحِيمُ   « 1 » .\r\nوحى قرآنى ، بر قلب پيامبر صلّى اللّه عليه و آله ، نازل مىشد ؛ در شب بس تاريك و در روز بس روشن ، در سرماى سوزنده و در گرماى گدازنده ، در آسايش حضر و در اثناى رنج سفر ، در آرامش بازار و در تب و تاب جنگ .\r\nآن گاه ، با همهء اين اوصاف ، گاه وحى از پيامبر صلّى اللّه عليه و آله منقطع مىگرديد ، در حالى كه بيش از هر زمان ديگر شوق و طلب آن را داشت و به شدّت انتظار وحى را مىكشيد . پس از آن كه\r\n\r\n\r\n","description":"","footnote":"\r\n( 1 ) توبه / 117 - 118\r\n","page_name":" 163 ","page_number":173},
  {"content":"\r\n\r\nجبرئيل آيات نخستين سورهء علق را بر آن حضرت نازل گردانيد :   اقْرَأْ بِاسْمِ رَبِّكَ الَّذِي خَلَقَ . . .   « 1 » ، مدّت سه سال در نزول وحى تأخير افتاد . پيامبر صلّى اللّه عليه و آله اندوهگين شد . آن گاه نزول وحى شتاب گرفت و پياپى وحى مىرسيد . پيامبر صلّى اللّه عليه و آله نيز شادمان شد ، و انتظار اندوهگينانه‌اش جاى خود را به شادمانى زايد الوصف داده بود . يقين كرده بود كه اين وحى كه اين چنين بر او سركشى مىكند و تابع ارادهء او نيست و به او وفادار نمىماند ، مستقلّ از ذات اوست و خارج از انديشهء او ؛ و در ژرفاى نهاد آگاهش جاى مىگرفت كه منشأ اين وحى ، خداوند علّام الغيوب است .\r\nكيست بتواند فراموش كند كه چگونه به دنبال « ماجراى افك » ، نزول وحى سخت كندى گرفت .\r\nمنافقان به همسر پيامبر صلّى اللّه عليه و آله تهمت زنا زدند ، با دامن زدن به اين شايعه رسوايى به بار آورده‌اند ، تا جايى كه قلب مبارك پيامبر اكرم صلّى اللّه عليه و آله را جريحه‌دار كرده‌اند . كيست در نيابد كه اين مدّت كه بر حادثهء افك گذشت و در طول آن حتّى يك بار هم وحى بر آن حضرت نازل نشد ، از ساليان دراز براى وى سنگين‌تر بود ، آن هم در شرايطى كه منافقان به ناروا ، همسر وى را آماج تهمتهاى ناشايست قرار داده بودند . پيامبر صلّى اللّه عليه و آله كه طعمهء نگرانى شده بود ، اينك چه شده است كه ساكت و صامت ، خيره و چشم انتظار مانده و ديده به راه دوخته است ، تا آن كه بالاخره آيات سورهء نور نازل شد و امّ المؤمنين را از آن نسبت ناروا تبرئه كرد .\r\nاگر وحى نفسى است ، چرا پيامبر صلّى اللّه عليه و آله شتاب نمىكند ؛ در كار آسمان دخالت نمىكند ؛ جامهء راهبان بر تن نمىپوشد ؛ سخنان پر طنين تدارك نمىبيند ، و همسرش را هر چه زودتر از تهمت ناروايى كه به او زده‌اند نمىپيرايد ؟\r\nپيامبر صلّى اللّه عليه و آله در آتش اشتياق به تغيير قبله به سوى كعبه مىسوخت ؛ مدّت شانزده يا هفده ماه سر به سوى آسمان بلند مىكرد ، تا مگر وحى بر او نازل گردد و قبله را به سوى بيت الله الحرام تغيير دهد . امّا ، صاحب قرآن دربارهء اين تغيير ، به رغم اصرار و التماس رسول كريم ، آيه‌اى نازل نفرمود ، مگر پس از حدود يكسال و نيم :\r\n\r\n\r\n","description":"","footnote":"\r\n( 1 ) علق / 1\r\n","page_name":" 164 ","page_number":174},
  {"content":"\r\n\r\n قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها ، فَوَلِّ وَجْهَكَ شَطْرَ الْمَسْجِدِ الْحَرامِ . . .  « 1 » .\r\nچرا پيامبر صلّى اللّه عليه و آله با يك وحى زودرس ، آنچه را مشتاق و آرزومند آن بود ، براى خود تدارك نديد ؟\r\nوحى بر محمّد صلّى اللّه عليه و آله نازل مىشود ؛ و فراوان نازل مىشود هر گاه كه خداى محمّد بخواهد به سستى مىگرايد ، هر گاه كه خداى محمّد بخواهد رشتهء آن را قطع كند ؛ و آن گاه نه تعاويذ و طلسمات سودى مىبخشند ، و نه دلخواه محمّد صلّى اللّه عليه و آله هيچ چيزى را در آسمان پيش و پس مىافكند .\r\nوقتى به اين سه شكل و تصويرهاى مختلف آنها مىانديشيم ، و آن دو بعد ديگر را نيز كه پيش از آنها بررسى كرديم بر اينها مىافزاييم ، براى ما ، در ارتباط با حقيقت پديدهء الهى قرآن و انفصال كامل و مطلق آن از ذات محمّدى ، و بطلان وحى نفسى ، و شبهات ديگر از اين قبيل كه ممكن است مطرح گردد ، جاى هيچ گونه شكّ و ترديدى باقى نمىماند . « 2 »\r\n\r\n\r\n","description":"","footnote":"\r\n( 1 ) بقره / 144\r\n( 2 ) در اينجا يادآور مىگرديم كه اعجاز قرآن ابعاد گونه‌گون و وسيعى را دارد . محققّان و قرآن پژوهان در ارتباط با هر بعدى كتابهاى زيادى تاليف كرده‌اند ، پرداختن به همه اين ابعاد در اين مجال ميسر نمىباشد بنابراين علاقمندان مىتوانند به كتابهايى كه اختصاصا در اين رابطه نوشته شده‌اند مراجعه نمايند .\r\n","page_name":" 165 ","page_number":175},
  {"content":"\r\n . \r\n","description":"","footnote":"","page_name":" 166 ","page_number":176},
  {"content":"\r\n\r\n\r\nبخش دوم 2 محكم و متشابه در قرآن\r\n\r\n« محكم » و « متشابه » به معناى لغوى\r\n\r\nالف ) محكم\r\nصاحب قاموس گفته است :\r\nاحكمه ، يعنى ، آن را محكم و متقن گردانيد ، فاستحكم ، يعنى : آن نيز مستحكم گرديد ؛ معناى ديگر : آن را از تباهى بازداشت ، مانند :\r\nحكمه حكما ؛ احكمه عن الامر ، يعنى : او را از آن كار منصرف گردانيد ، فحكم ، او نيز منصرف شد ، معناى ديگر : او را از آنچه مىخواست بازداشت ، مانند : حكمه . « 1 »\r\nصاحب لسان العرب گفته است :\r\nاحكمت الشىء فاستحكم ، يعنى : آن چيز را محكم گردانيدم و آن چيز نيز محكم گرديد . احتكم الامر و استحكم ، يعنى : كار استوار شد .\r\nاز زهرى نقل كرده‌اند كه « حكمت » به معناى « احكمت » مىآيد . « 2 »\r\nبا توجّه به اين دو مأخذ لغوى ، به نتايج سه گانه ذيل دربارهء كلمهء « محكم » از نظر لغوى\r\n\r\n\r\n","description":"","footnote":"\r\n( 1 ) قاموس ، مادّهء « حكم »\r\n( 2 ) لسان العرب ، مادّهء « حكم »\r\n","page_name":" 167 ","page_number":177},
  {"content":"\r\n\r\nمىرسيم :\r\n1 . « محكم » از « احكم » و « حكم » اشتقاق يافته است .\r\n2 . « حكم » به معناى « وثق » و « اتقن » مىآيد كه داراى يك بار معنايى وجودى و ايجابى است .\r\n3 . « حكم » به معناى « منع » در مقام مصون نگاهداشتن شيىء از سرايت تباهى و فساد به آن نيز ، مىآيد ، كه يك بار معنايى عدمى و سلبى است .\r\nبرخى از محققان در علوم قرآن ، خواسته‌اند ريشهء « احكام » را با تمامى هم خانواده‌هاى متعدّد آن : حكم ، حكمة ، حكم ، احكم ، و جز آنها ، به يك معناى جامع براى همهء آنها باز گردانند كه عبارت است از « منع » . « 1 »\r\nولى ، معناى متبادر از ريشهء كلمهء « احكام » يك معناى وجودى و ايجابى است كه عبارت است از « اتقان » و « وثوق » ، چنان كه تصريح اهل لغت در تفسير اصل اين مادّه به آن اشاره دارد . « منع از سرايت تباهى و فساد » نيز مىتواند يكى از لوازم همين معناى ايجابى « اتقان » باشد . و همين استلزام ، كاربرد اين مادّه را در آن معناى سلبى از باب مجاز ، توجيه مىكند ؛ و اين كاربرد از قبيل « استعمال لفظ موضوع براى ملزوم در لازم » خواهد بود .\r\n\r\nب ) متشابه\r\nصاحب قاموس گفته است :\r\n« شبه » يا « شبه » به معناى « مثل » است و جمع آن « اشباه » . « شابهه و اشبهه » يعنى : همانند او شد . « تشابها و اشتبها » يعنى : هر يك به ديگرى آن چنان شبيه شد كه با يكديگر اشتباه شدند . و « امور مشتبهة و مشبّهة » ( بر وزن معظّمة ) يعنى : مشكل و دشوار . « شبهة » يعنى :\r\nاشتباه و همانند . و « شبّه عليه الامر تشبيها » يعنى : كار را بر او مشتبه\r\n\r\n\r\n","description":"","footnote":"\r\n( 1 ) رجوع كنيد در اين باره به فخر رازى ، التفسير الكبير ، 7 / 179 ؛ زرقانى ، مناهل العرفان ، 2 / 166 ؛ سيّد محمّد رشيد رضا ، تفسير المنار ، 3 / 163 .\r\n","page_name":" 168 ","page_number":178},
  {"content":"\r\n\r\nگردانيد . و در قرآن محكم و متشابه وجود دارد . « 1 »\r\nصاحب لسان العرب گفته است :\r\n« شبه و شبه و شبيه » يعنى : مثل ، و جمع آن « اشباه » است . « اشبه الشّىء الشّىء » يعنى : همانند او شد . و « اشبهت فلانا و شابهته و اشتبه علّى » ( نيز به همان معناست ) . و « تشابه الشّيئان و اشتبها » يعنى : هر يك همانند آن ديگرى شد . و « المشتبهات من الامور » يعنى : مشكلات . و « متشابهات » يعنى : همانندها . و « تشبيه » يعنى : تمثيل . و « شبهة » يعنى :\r\nاشتباه . و « امور مشتبهة و مشبّهة » يعنى : مشكل و دشوارى كه سر نخ آن به دست نمىآيد ، زيرا كه همهء اجزا و افراد آنها به يكديگر همانندند . و « شبّه عليه » يعنى : كار را براى او در هم آميخت تا آن كه به چيز ديگر و كار ديگرى شبيه شد . « 2 »\r\nبا توجه به اين دو مأخذ لغوى در مىيابيم :\r\n1 . « شابهه » و « اشبهه » به معناى « ماثله » است و همچنين « تشابه » و « اشتبه » ؛ امّا اين دو نيز بر وجود وصف مورد نظر در طرفين دلالت دارد و از نظر معنا از قبيل باب مفاعله است .\r\n2 . « شبه » به معناى « مثل » مىآيد ، كه يك معناى وجودى عينى واقعى است و جنبهء موضوعى نيز دارد . امّا در عين حال ، گاه اين كلمه را بر لازمهء آن معناى وجودى واقعى كه « التباس » باشد ، اطلاق مىكنند ، و التباس يك معناى ذاتى موجود در عالم نفس است ؛ بلكه گاه ريشهء اين كلمه اطلاق مىكنند و نوعى همانندى را بخصوص در نظر مىگيرند كه به التباس منجر مىشود . چنان كه شايد سخن اخير صاحب قاموس به همين مطالب اشاره داشته باشد كه گفته است : « تشابها و اشتبها : اشبه كلّ منهما الآخر حتّى التبسا » . اين نوع كاربرد را در مورد هر مادّه‌اى كه بر معنايى قابل شدت و ضعف ، اطلاق شود ، چنان كه يكى از مصداقهاى معنا وجود چيز ديگرى را لازمهء خود دارد ؛ مىيابيم .\r\n\r\n\r\n","description":"","footnote":"\r\n( 1 ) قاموس ، مادهء « شبه »\r\n( 2 ) لسان العرب ، مادّهء « شبه »\r\n","page_name":" 169 ","page_number":179},
  {"content":"\r\n\r\nقرآن هم « محكم » است و هم « متشابه » در قرآن كريم ، تمامى قرآن با وصف « محكم » آمده است :   الر كِتابٌ أُحْكِمَتْ آياتُهُ ثُمَّ فُصِّلَتْ . . .   « 1 » . بعضى از مفسّران نيز گفته‌اند :   الر تِلْكَ آياتُ الْكِتابِ الْحَكِيمِ   « 2 » « حكيم » در اينجا يعنى « محكم » « 3 » .\r\nهمچنين در قرآن كريم ، تمامى قرآن با وصف « كتاب متشابه » آمده است :  اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ . . .  « 4 » .\r\nدر برابر اين كاربرد فراگير براى اين دو صفت ، كاربرد ديگرى نيز براى اين دو كلمه در قرآن آمده است كه صفت « احكام » را به بعضى از آيات قرآنى ، و صفت « تشابه » را به بعضى آيات ديگر مخصوص مىگرداند ، چنان كه در اين آيهء شريفه آمده است :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلَّا أُولُوا الْأَلْبابِ  « 5 » .\r\nدر كاربرد اوّل ( كاربرد فراگير احكام و تشابه ) ، محققّان در علوم قرآنى در مقام تبيين معناى هر يك از دو صفت « محكم و متشابه تقريبا \" اتفاق نظر دارند . همگى ، رابطه‌اى را كه توجيه كنندهء اطلاق صفت احكام بر همهء آيات قرآنى است ، عبارت از آن مىدانند كه بر قرآن نظم استوار و اتقان بسيار حاكم است ؛ و معارف و مفاهيم و نظامها و قوانين در قرآن داراى همبستگى و به هم پيوستگى فراوان‌اند . همچنين ، رابطه‌اى را كه توجيه كنندهء اطلاق صفت « متشابه » بر آيات قرآنى است ، عبارت از آن مىدانند كه همهء اجزاى قرآن از نظر هدف و اسلوب ، و پيراستگى از هر گونه تناقض و تفاوت و اختلاف ، متماثل و متشابه و همانند يكديگرند :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 6 » .\r\n\r\n\r\n","description":"","footnote":"\r\n( 1 ) هود / 1\r\n( 2 ) يونس / 1\r\n( 3 ) لسان العرب ، مادّهء « حكم » ، 13 / 53 ، چاپ « دار صادر » ، بيروت\r\n( 4 ) زمر / 23\r\n( 5 ) آل عمران / 7\r\n( 6 ) نساء / 82\r\n","page_name":" 170 ","page_number":180},
  {"content":"\r\n\r\nامّا از همان آغاز پيدايش تفسير و تدوين علوم قرآنى ، همين كه علماى اسلامى خواستند معناى مراد از دو صفت « محكم » و « متشابه » را در كاربرد دوم ، در آيهء 7 سورهء آل عمران ، مبنى بر اين كه بعضى آيات قرآن محكم باشند و بعضى ديگر متشابه تعيين كنند ، با يكديگر اختلاف نظر پيدا كردند ، و همين اختلاف نظر به پديد آمدن يكى از علوم قرآنى با نام « علم محكم و متشابه » منجر گرديد .\r\nناگفته پيداست كه وقتى بحث و گفتگو دربارهء فهم معناى قرآنى و مراد الهى از دو كلمهء « محكم » و « متشابه » در اين آيهء كريمه به ميان مىآيد ، بحث در باب يك اصطلاح يا چيزى شبيه به يك معناى اصطلاحى - چنان كه در هنگام بحث دربارهء مراد و معناى « مكّى » و « مدنى » مطرح مىشود - نخواهد بود . زيرا ، در اينجا بحث در راستاى تحقّق بخشيدن به يك منظور مشخّص ، يعنى شناخت آنچه كه خداوند سبحان از اين دو كلمه و از اين دو صفت و عنوان ، اراده فرموده است ، پيش مىرود . « 1 »\r\nبا توجّه به استمرار و پيوستگى بحث دربارهء محكم و متشابه ، از نخستين دورانهاى شكل‌گيرى و تدوين علم تفسير ، و نيز به خاطر اهميتى كه اين بحث از ناحيهء مذهبى دارد ، آرا و نظرات در باب مراد و معناى « محكم » و « متشابه » در اين آيهء شريفه متعدّد گرديده است ؛ تا آنجا كه بعضى از محقّقان ، جمعا 16 رأى و نظر را دربارهء تعريف « محكم » و « متشابه » يادآور شده‌اند .\r\nما نيز اندكى پس از اين ، رويكردهاى اساسى را در مسألهء محكم و متشابه مطالعه ، و به همان اكتفا خواهيم كرد .\r\n\r\nديدگاه مورد نظر ما در مسألهء محكم و متشابه\r\nماهيت بحث ايجاب مىكند و ما را وامىدارد كه نگرش درست را در تعريف و تعيين معناى مراد از اين دو كلمه يادآور شويم ، تا در پرتو آن ، ميزان درستى ديگر نگرشها و همبستگى و همخوانى آنها با مدلول لغوى و محتواى فكرى آيهء شريفه نيز روشن گردد .\r\nدر اينجا بجاست كه آن تقسيمى را كه در بحثهاى پيشين به آن پرداخته بوديم ، بار ديگر به\r\n\r\n\r\n","description":"","footnote":"\r\n( 1 ) مقايسه كنيد با بيان زرقانى در مناهل العرفان ، 2 / 166 .\r\n","page_name":" 171 ","page_number":181},
  {"content":"\r\n\r\nياد بياوريم . گفته بوديم كه تفسير ، گاهى عبارت است از تفسير لفظ ، از طريق مشخّص كردن مفهوم لغوى كلّى آن ، كه آن لفظ براى آن معنا وضع شده است ؛ و گاه تفسير عبارت است از تفسير معنا ، از طريق مجسّم ساختن آن معنا در يك قالب و صورت معيّن و مشخّص و يك مصداق بخصوص .\r\nبر پايهء اين تقسيم ، تشابه مورد نظر در اين آيهء شريفه را در وادى تشابه در مقام مجسّم ساختن صورت و قالب معنا ، و مشخص كردن مصداق واقعى و نشانه‌گيرى شدهء آن ، در نظر مىگيريم ، نه در وادى تشابه در پيوند و رابطهء ميان لفظ و مفهوم لغوى آن ( معنا ) . ما همهء تشابه‌هاى مربوط به آن حوزهء اوّل تفسير ( لغت - معنا ) را از بحث خارج مىسازيم ؛ خواه ، تشابه به موجب شك و ترديد در اصل وجود رابطه ميان لفظ لغوى ( معنا ) پديد آمده باشد ، چنان كه لفظى در دو معنا يا بيشتر در كنار هم به كار برود ، و آن لفظ براى هر دو معنا وضع شده باشد ؛ و خواه ، تشابه به موجب شكّ و ترديد در طبيعت اين ارتباط و پيوند ميان لفظ و معنا باشد ، چنان كه ديديم ميان لفظ و بيشتر از يك معنا مىتوانست رابطه وجود داشته باشد ؛ امّا ، رفت و آمد لفظ ميان معانى مختلف در واقع ، به خاطر ترديد در استعمال لفظ در معناى حقيقى يا در معناى مجازى آن است .\r\nاين تأكيد و پافشارى ما بر اين كه تشابه را بايد تفسير معنوى كنيم ، نه تفسير لفظى ، بر آن پايه نيست كه بخواهيم بگوييم كلمهء « تشابه » در حوزهء معناى لغوى خود صلاحيت آن را ندارد كه اين نوع تشابه لغوى را نيز دربرگيرد . بلكه ، اين انتخاب و تأكيد ما ، بر پايهء قرينهء خاصّى است كه در آيهء شريفه وجود دارد ، و راه را براى ورود اين نوع از تشابه در معناى آيه و پذيرش آيه از اين نوع تشابه مىبندد . آن قرينه عبارت است از نكته‌اى كه ما آن را از تعبير آيهء شريفه  فَيَتَّبِعُونَ ما تَشابَهَ مِنْهُ  « 1 » استفاده كرده‌ايم . مفهوم « اتّباع » كه از اين عبارت آيهء شريفه استفاده مىشود ، انطباق حاصل نمىكند ، مگر در صورتى كه لفظ داراى يك مفهوم لغوى باشد و پذيرفتن آن معناى لغوى و عمل كردن بر پايه آن ، « پيروى و اتّباع » به حساب بيايد . زيرا ، وقتى كه لفظ در هيچ يك از معانى مشترك يا مورد ترديد ، ظهورى نداشته باشد و ما يكى از آن مفاهيم را برگيريم ، كار ما به هيچ عنوان ، « اتّباع » آن كلام و سخن - سخن و كلام\r\n\r\n\r\n","description":"","footnote":"\r\n( 1 ) آل عمران / 7\r\n","page_name":" 172 ","page_number":182},
  {"content":"\r\n\r\nهر كه خواهد باشد - نخواهد بود ؛ بلكه نوعى اتّباع و پيروى هواى نفس و رأى و نظر شخصى در تعيين معناى لغوى خواهد بود ، به دليل آن كه خود لفظ و كلام آن معنا را تعيين نكرده است تا ما « پيروى » كنيم .\r\nهمچنين ، وقتى كه كاربرد كلمهء « اتّباع » را در يك جاى ديگر در نظر مىگيريم ، اين استنتاج براى ما طبيعىتر و روشن‌تر مىگردد . ما نصوص فراوانى در اختيار داريم كه ما را به ضرورت اتّباع قرآن كريم و سنّت نبوى و تمسّك به آن دو مأمور مىگردانند ؛ آيا اين توهّم درست خواهد بود كه هر گاه كسى يكى از معانى مشترك لفظ خاصّى را كه در كتاب كريم يا در سنّت نبوى آمده است برگيرد ، او را اتّباع كنندهء كتاب و سنّت قلمداد كنيم ؟ يا اين كه ناگزير براى آن كه چنين مفهومى در حقّ او صدق كند ، بايد آن معنايى را بر گرفته باشد كه نصّ كتاب يا سنّت در آن ظهور داشته ؟ بىشك ، شقّ دوم درست است نه شقّ اوّل .\r\nبنابراين ، « تشابه » مورد نظر در آيهء شريفه نوع خاصّى از تشابه است ، كه ناگزير بايد اين طبيعت را داشته باشد كه قابل اتّباع باشد ، و اين قابليت اتّباع ، تنها از يك عامل مىتواند نشأت بگيرد و آن عامل ، وجود يك مفهوم لغوى معيّن براى لفظ است كه عمل به آن مفهوم معيّن ، عبارت از اتّباع آن است .\r\nنتيجه مىگيريم كه اين تشابه از ناحيهء خطا و ترديد در معانى و مفاهيم لغوى لفظ نشأت نگرفته است ؛ زيرا ، مفروض گرفته بوديم كه لفظ داراى مفهوم لغوى معيّن بوده ؛ بلكه اين تشابه از ناحيهء ديگرى ناشى مىشود و آن عبارت از اختلاط و ترديد در مجسّم ساختن صورت واقعى اين مفهوم لغوى معيّن ، و تحديد حدود مصداق آن در ذهن در ناحيه‌اى بيرون از لغت و معناست .\r\nبه عنوان مثال ، در اين آيهء شريفه :  الرَّحْمنُ عَلَى الْعَرْشِ اسْتَوى  « 1 » ، مىبينيم لفظ « استواء » يك مفهوم لغوى معيّن دارد كه مخصوص به آن است ، و آن عبارت است از « استقامت و اعتدال » - مثلا - ، و نيز در مىيابيم كه ميان اين معناست و هيچ معناى ديگرى از نظر رابطه داشتن با لفظ هيچ تشابهى وجود ندارد . اين عبارت يك عبارت قرآنى قابل اتّباع و در عين حال ، متشابه نيز هست ؛ زيرا ، از ناحيهء واقعى ، در جهت مشخّص كردن صورت و\r\n\r\n\r\n","description":"","footnote":"\r\n( 1 ) طه / 5\r\n","page_name":" 173 ","page_number":183},
  {"content":"\r\n\r\nچگونگى اين استواء ، و مجسّم ساختن مصداق خارجى آن ، به نحوى كه با خداوند رحمان  لَيْسَ كَمِثْلِهِ شَيْءٌ  تناسب داشته باشد ، ترديد وجود دارد .\r\nحال وقتى « متشابه » را با اين تعريف ويژه و به اين نوع خاص ، باز مىشناسيم ، ناگزير خواهيم بود كه « محكم » را نيز بر پايهء همين تعريف « متشابه » كه برگزيديم ، دريابيم . اين الزامى است كه ماهيت قرار گرفتن « محكم » در آيه در برابر « متشابه » پديد مىآورد . بنابراين در تعريف « محكم » ، به « آنچه كه در دلالت لغوى ، معنا و مفهوم آن مشخّص و متعيّن باشد » نمىتوان اكتفا كرد ؛ بلكه علاوه بر اين ، بايد در ناحيهء مجسّم ساختن صورت واقعى و محدود گردانيدن و مشخّص كردن مصداق خارجى نيز بتواند تعيين كند ، تا « محكم » بوده باشد . چنان كه در آيهء شريفه :  لَيْسَ كَمِثْلِهِ شَيْءٌ  « 1 » صورت واقعى اين مفهوم را به طور مشخّصى در مىيابيم ، كه عبارت از اين است كه خداوند متعال همانند انسان نيست ، همانند آسمان نيست ، همانند زمين نيست ، همانند كوهها نيست . . . و همانند هيچ شىء از اشياء نيست .\r\nنتيجه بحث و حاصل مطلب اين كه :\r\n« محكم » عبارت است از آن دسته از آيات شريفهء قرآنى كه بر مفهوم معيّن و مشخّص دلالت داشته باشند ، و ما براى آن كه صورت آن معنا و مفهوم را مجسّم گردانيم يا در مصداق معيّنى آن مفهوم را مشخّص سازيم ، نبايد ترديد يا مشكلى داشته باشيم .\r\n« متشابه » عبارت است از آن دسته از آيات قرآنى كه دلالت دارند بر يك مفهوم معيّن كه صورت واقعى و مصداق خارجى آن مفهوم معيّن براى ما در هم آميخته و غير شفاف باشد .\r\n\r\nديدگاههاى اساسى در محكم و متشابه\r\n\r\nالف ) ديدگاه امام فخر رازى\r\nرويكرد اوّل ، آن كه « محكم » همان است كه در عرف اصوليّون « مبيّن » ناميده مىشود ، و « متشابه » نيز آن است كه در عرف آنان « مجمل » ناميده مىشود . اين طرح پاسخ با شيوه‌ها و روشهاى متعدّد و متفاوت بيان شده است كه شايد بيان فخر رازى در تفسير كبير وى ، روشن‌ترين و شفّافترين بيان از مسأله باشد . وى انواع مختلف پيوند و رابطهء لفظ و معنا را\r\n\r\n\r\n","description":"","footnote":"\r\n( 1 ) شورى / 11\r\n","page_name":" 174 ","page_number":184},
  {"content":"\r\n\r\nچنين توضيح مىدهد :\r\n« لفظى را كه براى معنايى وضح كرده‌اند و قرار داده‌اند ، دو حالت دارد :\r\nحالت اوّل چنان است كه احتمال معنايى غير از آن معنا براى لفظ وجود ندارد ، كه اين همان « نصّ » است .\r\nحالت دوم آن كه احتمال معنايى ديگرى نيز در كنار آن معنا وجود دارد ، كه در اين صورت ، باز از دو حال خارج نيست : يا اين كه احتمال يك معنا براى لفظ راجح است بر ديگرى و معناى ديگر مرجوح ؛ يا آن كه احتمال هر دو معنا براى لفظ مساوى است . در صورت اوّل ، لفظ را در ارتباط معناى راجح « ظاهر » گويند ، و در ارتباط با معناى مرجوح ، « مؤوّل » خوانند ؛ و اگر احتمال هر دو معنا براى لفظ مساوى باشد ، لفظ را در ارتباط با آن دو معنا « مشترك » مىنامند ، و در ارتباط با هر يك از آن دو معنا ، مشخصّا و جداگانه ، « مجمل » گويند . بنابراين ، با توجّه به اين تقسيمى كه به عمل آورديم ، لفظ همواره يا « نصّ » است ، يا « ظاهر » ، يا « مؤوّل » ، يا « مشترك » و يا « مجمل » .\r\nآن گاه ، « نصّ » و « ظاهر » وجه مشتركشان ترجيح يك معنا بر معانى ديگر است ، با اين تفاوت كه « نصّ » هم راجح است و هم مانع از غير ؛ امّا ، « ظاهر » در عين اين كه راجح است ، مانع از غير نيست . اين قدر مشترك ميان نصّ و ظاهر همان است كه در اصطلاح « محكم » نام دارد . « مجمل » و « مؤوّل » نيز وجه مشتركشان آن است كه دلالت لفظ بر معنا در هر دو غير راجح است ، با اين تفاوت كه « مجمل » اگر چه راجح نيست ، مرجوح نيز نيست ؛ امّا ، « مؤوّل » در عين آن كه غير راجح است ، مرجوح نيز هست ، آن هم نه به موجب دليل منفرد « 1 » . اين قدر مشترك ميان « مجمل » و « مؤوّل » نيز همان است كه در اصطلاح « متشابه » نام دارد ، به دليل آن كه « نامفهوم » بودن براى لفظ در هر دو وضعيّت حاصل است . » « 2 »\r\nنظر امام فخر رازى را مىتوان به اين شكل خلاصه كرد :\r\nلفظ بر حسب دلالت آن بر معنا ، به چهار قسم تقسيم مىپذيرد :\r\nالف ) لفظ در معنا « نصّ » است ، و آن هنگامى است كه دلالت لفظ بر معنا به گونه‌اى باشد\r\n\r\n\r\n","description":"","footnote":"\r\n( 1 ) منظور وى از « دليل منفرد » ، دليل و قرينهء خارجى است كه از حوزهء كلام و لفظ بيرون باشد ( مؤلّف ) .\r\n( 2 ) فخر رازى ، تفسير كبير ، 7 / 180\r\n","page_name":" 175 ","page_number":185},
  {"content":"\r\n\r\nكه مجالى براى احتمال معناى ديگر باز نگذارد .\r\nب ) لفظ در معنا « ظاهر » است ، و آن هنگامى است كه دلالت لفظ بر معنا به گونه‌اى باشد كه در عين راجح بودن ، احتمال معناى ديگر نيز براى آن لفظ وجود داشته باشد .\r\nج ) لفظ « مشترك » و « مجمل » است و آن هنگامى است كه لفظ به طور متساوى ، بر دو معنا دلالت داشته باشد .\r\nد ) لفظ « مؤوّل » است ، و آن هنگامى است كه لفظ به گونه‌اى مرجوح بر معنا دلالت داشته باشد ؛ بنابراين « مؤوّل » عكس « ظاهر » است .\r\nحال ، « محكم » آن است كه دلالتش بر معنا از قسم اوّل و دوم باشد ، به دليل وجود ترجيح در هر دوى آنها ؛ « متشابه » نيز آن است كه دلالتش بر معنا از قسم سوم و چهارم باشد ، به دليل اشتراكشان در اين ويژگى كه دلالت لفظ در هر دو قسم غير راجح است ؛ و علّت اين كه آن را « متشابه » ناميده‌اند ، به دست نيامدن معنا و نامفهوم بودن لفظ در هر دو حالت است .\r\nدربارهء اين رويكرد دو نكته را مىتوان خاطر نشان ساخت :\r\nنكتهء اوّل ، اين كه ما در مقام مطالعهء آيهء شريفه به اينجا رسيديم كه ضرورتا بايد ملتزم شويم به آن كه « تشابه » مورد نظر در آيهء 7 سورهء آل عمران ، عبارت است از تشابه در جهت مجسّم ساختن صورت معنا و تعيين و تحديد حدود مصداق آن ، نه تشابه در رابطهء لفظ با معنا ، به قرينهء مدخليّت داشتن مفهوم « اتّباع » در « متشابه » كه اين اتّباع در موارد اجمال لغوى ، يعنى مواردى كه اصطلاحا « مجمل » ناميده مىشوند ، تحقّق نمىيابد .\r\nنكتهء دوم ، اين كه وقتى ما با فخر رازى همراه مىشويم ، و « تشابه » را به سبب رابطهء لفظ با معنا باز مىشناسيم ، توجيهى نمىيابيم بر اين كه حوزهء تشابه را فقط در اين رابطهء لفظ با معنا محصور گردانيم ؛ بلكه ، ما مىتوانيم يك سبب و موجب ديگر نيز براى تشابه در نظر بگيريم ، و آن عبارت است از تشابه ، به موجب مجسّم ساختن صورت معنا و مشخّص ساختن و محدود گردانيدن مصداق . فخر رازى با تقسيم پيشين خود ، مىكوشد تا اين راه را بر ما ببندد ؛ زيرا ، وى جز از زاويهء رابطهء لفظ با معنا ، تصورّى از تشابه ندارد .\r\n\r\nب ) ديدگاه راغب اصفهانى\r\n\r\n","description":"","footnote":"","page_name":" 176 ","page_number":186},
  {"content":"\r\n\r\nديدگاه دوم نگرشى است كه راغب اصفهانى پيش گرفته است ، مبنى بر اين كه « متشابه » آن است كه تفسيرش مشكل باشد ، به خاطر مشابهتى كه با غير دارد ؛ خواه اشكال از جهت لفظ بوده باشد ، و خواه از جهت معنا . راغب در مقام شرح و توضيح اين ديدگاه ، نخست تفاصيلى طولانى آورده و آن گاه گفته است :\r\nبنابراين ، به طور كلّى ، « متشابه » به سه نوع است : متشابه از جهت لفظ ، فقط ؛ متشابه از جهت معنا ، فقط ؛ و متشابه از جهت لفظ و معنا ، هر دو . « متشابه از جهت لفظ » نيز خود بر دو قسم است : قسم اوّل از تشابه به مفردات كلام باز مىگردد ، كه گاه از جهت « غريب » بودن لفظ است ، مانند « ابّ » و « يزفّون » ؛ و گاه از جهت وجود اشتراك در لفظ مانند « يد » و « يمين » . نوع دوم از تشابه به تركيبات كلام باز مىگردد ، و آن خود بر سه قسم است : قسم اوّل ، تشابهى است كه از اختصار كلام ناشى مىشود ؛ مانند :  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ . . .  « 1 » ؛ قسم دوم ، تشابهى است كه بر اثر بسط كلام پديد مىآيد ؛ مانند :  لَيْسَ كَمِثْلِهِ شَيْءٌ  « 2 » ، كه اگر فرموده بود :\r\n« ليس مثله شىء » براى شنونده آشكارتر بود ؛ و قسم سّوم ، تشابهى است كه در نتيجهء نظم كلام ، و جابه‌جايىهايى كه در كلام صورت گرفته است ، حاصل مىگردد ؛ مانند :    الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ وَ لَمْ يَجْعَلْ لَهُ عِوَجاً ، قَيِّماً . . .    « 3 » ، كه تقدير آن چنين است :\r\n« الحمد للّه الّذى انزل على عبده الكتاب قيّما و لم يجعل له عوجا » .\r\nمثال ديگر ، آيهء شريفه :  . . . وَ لَوْ لا رِجالٌ مُؤْمِنُونَ وَ نِساءٌ مُؤْمِناتٌ . . .  تا آنجا كه فرموده است :  لَوْ تَزَيَّلُوا . . .  « 4 » . « متشابه از جهت معنا » نيز ،\r\n\r\n\r\n","description":"","footnote":"\r\n( 1 ) نساء / 3\r\n( 2 ) شورى / 11\r\n( 3 ) كهف / 1 - 2\r\n( 4 ) فتح / 25\r\n","page_name":" 177 ","page_number":187},
  {"content":"\r\n\r\nصفات خداوند متعال است و توضيحات قيامت در قرآن ؛ كه اين صفات و اوصاف براى ما قابل تصوّر نيستند ، به جهت آن كه صورت چيزهايى كه براى ما محسوس نباشند - عملا - در ذهن و جان ما نقش نمىبندند . « متشابه از جهت لفظ و معنا هر دو » نيز ، خود بر پنج قسم است :\r\n1 . تشابه از جهت كمّيّت ، مانند عموم و خصوص . مثال :  فَاقْتُلُوا الْمُشْرِكِينَ . . .  « 1 » ؛\r\n2 . تشابه از جهت كيفيّت ، مانند وجوب و ندب . مثال :  فَانْكِحُوا ما طابَ لَكُمْ مِنَ النِّساءِ . . .  ؛\r\n3 . تشابه از جهت زمان ، مانند ناسخ و منسوخ . مثال :  . . . اتَّقُوا اللَّهَ حَقَّ تُقاتِهِ . . .  « 2 » ؛\r\n4 . تشابه از جهت مكان و شأن نزول . مثال :  . . . وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها . . .  « 3 » . مثال ديگر ، آيهء شريفه :  إِنَّمَا النَّسِيءُ زِيادَةٌ فِي الْكُفْرِ . . .  « 4 » ، كه مفسّر اگر عادت جاهليان را در ارتباط با سياق اين آيهء شريفه نداند ، شناخت تفسير اين آيه برايش سخت دشوار و ناشدنى مىگردد .\r\n5 . تشابه از جهت شروطى كه به واسطهء آنها ، عمل انجام شده « صحيح » يا « فاسد » تلقّى مىگردد . مثال : شروط نماز و شرط ازدواج .\r\nاين مطالب اگر نيك دريافته شود ، معلوم خواهد شد كه هيچ يك از تفسيرهايى كه تا كنون مفسّران براى « متشابه » گفته‌اند ، از اين تقسيمات كه آورديم بيرون نخواهد بود . . . » « 5 » .\r\n\r\n\r\n","description":"","footnote":"\r\n( 1 ) توبه / 5\r\n( 2 ) آل عمران / 102\r\n( 3 ) بقره / 189\r\n( 4 ) توبه / 37\r\n( 5 ) مفردات راغب اصفهانى ، مادّهء « شبه »\r\n","page_name":" 178 ","page_number":188},
  {"content":"\r\n\r\nنكتهء اوّل را كه بر ديدگاه اوّل ، در مقام بررسى و ارزيابى آن ، گرفته بوديم ، همچنان بر اين ديدگاه نيز مىتوان گرفت . امّا ، نكتهء دوم خود به خود در اينجا منتفى مىگردد . زيرا ، قطع نظر از لفظ و رابطهء آن با معنا ، راه را براى تصوّر نوعى از تشابه به موجب معنا باز مىگذارد .\r\n\r\nج ) ديدگاه اصمّ\r\nديدگاه سوم اين كه :\r\n« محكمات » آن دسته از آيات قرآنى هستند كه دلالت آنها روشن و آشكار بوده باشد ؛ مانند دلايل يگانگى و قدرت و حكمت خداوند متعال ؛ « متشابهات » نيز آن دسته از آيات قرآنى هستند كه براى شناخت آنها به تأمّل و تدبّر نياز هست . اين رويكرد را فخر رازى به اصمّ نسبت داده است . « 1 »\r\nخرده‌اى كه بر اين ديدگاه مىتوان گرفت ، آن است كه « احكام » و « تشابه » را به يك عامل خارجى باز مىگرداند ، كه از درون كتاب كريم نمىجوشد و اين عامل خارجى ؛ عبارت است از ميزان روشنى و آشكار بودن يا تاريك و نهان بودن دلايل قرآنى بر مقاصد و مفاهيم مورد نظر قرآن كريم ؛ با وجود اين كه آيهء شريفه بر آن دلالت دارد كه احكام و تشابه از يك عامل داخلى كه به خود كتاب مربوط مىشود ، نشأت مىگيرد ، و به همين جهت است كه فضايى براى سوء استفاده داير بر اتّباع متشابه به منظور فتنه‌انگيزى گشوده مىگردد . وانگهى ، هر گاه دليل بر يكى از ادّعاهاى قرآن كريم ، بنا به فرض ، روشن نباشد ، سوء استفاده از آن ، هرگز عبارت از اتّباع قرآن به قصد فتنه‌انگيزى نخواهد بود ؛ بلكه در واقع ، نقدى از قرآن كريم بر خود قرآن كريم خواهد بود ، كه چرا چنين است .\r\nاز اين گذشته ، بر پايهء اين تفسير از « محكمات » ديگر نمىتوانيم « محكمات » را به عنوان « امّ الكتاب » باز شناسيم ، زيرا يك دليل خارجى را عامل اتقان و وثوق ( احكام ) آن آيات گرفته‌ايم نه خود آن آيات كريمه را .\r\n\r\n\r\n","description":"","footnote":"\r\n( 1 ) فخر رازى ، تفسير كبير ، 7 / 172\r\n","page_name":" 179 ","page_number":189},
  {"content":"\r\n\r\n\r\nد ) ديدگاه ابن عبّاس\r\nديدگاه چهارم : « محكم » آن است كه هم بايد به آن ايمان آورد و هم بايد به آن عمل كرد ؛ و « متشابه » آن است كه فقط بايد به آن ايمان بايد آورد و نبايد به آن عمل نبايد كرد . اين ديدگاه با بيانهاى گوناگون مطرح شده است كه بعضى از آن تعاريف را به ابن عبّاس نسبت مىدهند ، و بعضى ديگر را به ابن تيميّه « 1 » . اين تفسير « محكم و متشابه » در بعضى نصوص روايات اهل بيت عليهم السّلام نيز وارد شده است . « 2 »\r\nشايد اين رويكرد بر اساس فهم حرمت عمل به متشابه ، از آيهء شريفه ، مبتنى بوده باشد ، و اين كه تنها لازم است به متشابه ايمان بياوريم ؛ بر خلاف « محكم » كه هم به آن ايمان مىآوريم و هم به آن عمل مىكنيم .\r\nعلّامهء طباطبايى ، بر اين ديدگاه ، چنين خرده گرفته‌اند كه در جهت معيّن كردن معناى محكم و متشابه - كه مقصود اين بحث و مسأله اين علم است - كارى نمىسازد ، و تنها به بيان حكمى از احكام محكم و متشابه ، كه لزوم توأمان ايمان و عمل ، به محكم ، و ايمان تنها به متشابه ، باشد ، مىپردازد . ما در درجهء اوّل نيازمند آنيم كه معناى هر يك از اين دو عنوان « محكم » و « متشابه » را معيّن سازيم ، تا بتوانيم به آن دو تعريف به دست آمده ترتيب اثر بدهيم ؛ به اوّلى عمل كنيم ، و در مورد دومى به ايمان آوردن اكتفا كنيم . « 3 »\r\nبر اين بيان مىتوان افزود كه آيهء شريفه از عمل به متشابه منع نمىكند ، بلكه فقط اتّباع متشابه را به قصد فتنه‌انگيزى و تأويل‌پردازى تحريم مىكند ، نه عمل به متشابه را پس از ارجاع آن به محكم . و شايد منظور از حرمت عمل به متشابه نيز - كه در آغاز مطرح كرده است - همين بوده كه بدون ارجاع به محكم ، به متشابه عمل كنند .\r\n\r\nه ) ديدگاه ابن تيميّه\r\nديدگاه پنجم آن است كه « متشابهات » عبارتند از خصوص آيات قرآنى مشتمل بر\r\n\r\n\r\n","description":"","footnote":"\r\n( 1 ) علّامه طباطبايى ، الميزان فى تفسير القرآن ، 3 / 33\r\n( 2 ) تفسير عيّاشى ، 1 / 11 ، حديث 6\r\n( 3 ) نساء / 171\r\n","page_name":" 180 ","page_number":190},
  {"content":"\r\n\r\nصفات ، خواه صفات خداوند سبحان باشد ، مانند : « عليم » ، « قدير » ، « حكيم » و « خبير » ؛ خواه صفات پيامبران الهى باشد ، مانند توصيف اين آيهء شريفه از عيسى بن مريم عليه السّلام :  . . . وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ . . .  « 1 » ، و آيات ديگر مانند اين آيات « 2 » .\r\nاين ديدگاه نيز تقريبا به همان راهى رفته كه ديدگاه چهارم طى كرده بود ؛ زيرا ، تعريف معيّنى از محكم و متشابه به دست ما نمىدهد ، و تنها از لابه‌لاى ذكر بعضى مصاديق و مثالها ، مانند صفات باريتعالى و غيره ، مىخواهد متشابه را به ما بشناساند .\r\nاز اين گذشته ، محصور كردن « متشابهات » فقط در آيات مشتمل بر صفات ، با قطع نظر از آيات متشابه ديگر ، توجيهى ندارد ؛ با وجود اين كه مىبينيم بيشتر مضامين قرآنى كه دربارهء عوالم قيامت سخن مىگويند ، از نظر « تشابه » با آيات مشتمل بر صفات اشتراك دارند .\r\nهمچنين مىتوان از بعضى مضامين قرآنى ديگر ياد كرد كه به طور كلّى پيرامون عالم غيب ، سخن دارند ، با وجود آن كه هيچ ارتباطى با صفات الهى ندارند ؛ گذشته از اين كه تشابه در صفات پيامبران الهى تنها به موجب انتساب آن اوصاف به خداوند متعال است ، و گر نه توصيف پيامبر به اعتبار اين كه يك فرد انسان است ، هيچ گونه تشابهى نخواهد داشت .\r\n\r\nو ) ديدگاه علّامهء طباطبايى قدّس سرّه\r\nديدگاه ششم نظريّهء علامّهء طباطبايى قدّس سرّه است . در تفسير الميزان آمده است ايشان پس از آن كه ديدگاههاى مختلف را در جهت تعيين معناى محكم و متشابه به مورد بررسى قرار مىدهند ، مىگويند :\r\n« تعريفى كه آيهء شريفه از معناى « متشابه » به دست مىدهد ، اين است كه آيه ، ضمن حفظ ويژگى « آيه » بودن ، بر يك معناى ترديدآميز و شك‌برانگيز دلالت كند ؛ نه از جهت لفظ ، به گونه‌اى كه روشهاى معهود در نزد اهل زبان بتواند آن را علاج كند ، مانند آن كه مثلا عام يا مطلق باشد و بتوان آن را به مخصّص و مقيّد ارجاع داد ؛ بلكه از آن\r\n\r\n\r\n","description":"","footnote":"\r\n( 1 ) نساء / 171\r\n( 2 ) علّامهء طباطبايى ، الميزان فى تفسير القرآن ، 3 / 36\r\n","page_name":" 181 ","page_number":191},
  {"content":"\r\n\r\nجهت كه معناى آن با معناى يك آيهء قرآنى كه « لا ريب فيه » است ، سازگار نيست ، و آن آيهء ديگر بايد حال اين آيهء متشابه را تبيين كند » « 1 » .\r\nدر جاى ديگر مىگويد : « مراد از « متشابه » آن است كه آيه به گونه‌اى باشد كه مراد از آن براى شنونده به مجرّد استماع آن معيّن و مشخص نگردد ، بلكه ميان اين معنا و آن معنا مردّد گردد ، تا آن كه آن آيه را به محكمات كتاب ارجاع بدهد و آن آيات محكمات معناى آيهء مورد نظر وى را مشخّص سازند و آن گونه كه بايد و شايد تبيين كنند ، كه در آن صورت ، آيهء متشابه به واسطهء آيات محكمات تبديل به آيهء محكم مىشود ، و آيهء محكم نيز به خودى خود محكم است » « 2 » .\r\nنظريّهء علّامهء طباطبايى قدّس سرّه را در اين مبحث مىتوان در قالب چند نكتهء توضيح داد :\r\n1 . تشابه به هيچ وجه ناشى از دلالت لفظ بر معنا نمىتواند باشد ، زيرا ، آيهء متشابه به حكم « آيه » بودن بايد بر يك معناى مشخّص و معيّن عرفى دلالت داشته باشد . تكيه‌گاه اين استدلال ، اين نكته است كه « تشابه » را ايشان در آيهء شريفه به گونه‌اى گرفته‌اند كه بتوان از آن براى فتنه‌انگيزى سوء استفاده كرد ؛ و اگر لفظ داراى ظهور در يك معناى معيّن نباشد ، براى فتنه‌انگيزى نيز نمىتوان از آن سوء استفاده كرد . زيرا ، عادت ديرينهء اهل زبان بر اين است كه در ظرف تفاهم ، الفاظى را كه اين چنين‌اند ، و در معناى مشخّص ظهور ندارند ، به كار نمىگيرند ، و اتّباع نمىكنند . بنابراين ، چنان سوء استفاده را هيچ گاه اهل زبان نخواهند كرد ، چه « اهل زيغ » باشند و چه « راسخون فى العلم » . « 3 »\r\n2 . « تشابه » عبارت است از اين كه آيهء متشابه بر معنايى دلالت كند كه در تعارض با مدلول فارغ از شكّ و ترديد آيهء ديگرى باشد ، كه آن آيه از « محكمات » است . تكيه‌گاه اين تعريف نيز اين نكته است كه آيات محكمات امّ الكتاب‌اند ، و معناى امّ الكتاب بودن در اينجا حلّ متشابهات است به هنگام رجوع داده شدن آنها به محكمات ، به گونه‌اى كه مدلول آيهء متشابه در پرتو مدلول آيهء ديگر كه محكم است ، مشخّص و معيّن گردد ، و اين امر در صورتى كه\r\n\r\n\r\n","description":"","footnote":"\r\n( 1 ) علّامهء طباطبايى ، الميزان فى تفسير القرآن ، 3 / 40\r\n( 2 ) همان مأخذ ، 3 / 19\r\n( 3 ) همان مأخذ ، 3 / 33\r\n","page_name":" 182 ","page_number":192},
  {"content":"\r\n\r\nنوعى تعارض ميان دو آيه نباشد ، تحقّق پيدا نمىكند . « 1 »\r\n3 . « تشابه » آن است كه معناى مدلول آيهء متشابه شك‌برانگيز و ترديدآميز باشد . تكيه‌گاه اين شرط ، آن است كه ضرورتا بايد مقياسى وجود داشته باشد كه با رجوع به آن بتوانيم آيات محكمات را كه امّ الكتاب ( كتاب مادر و مادر كتاب ) اند ، از آيات متشابهات كه بايد به آنها رجوع بدهيم ، متمايز كنيم ؛ البته در صورتى كه تعارض ميان دو آيه از قرآن كريم محرز گردد ؛ و اين مقياس ، عبارت است از نابسامانى و اضطراب معنا در متشابه و بسامانى و استقرار معنا در محكم .\r\n4 . ظاهر آيهء ( هفتم از سورهء آل عمران ) دسته‌بندى كلّى آيات قرآنى است به يك دسته آيات محكمات و يك دسته آيات متشابهات ، به گونه‌اى كه « واسطهء » ميان محكم و متشابه وجود نداشته باشد . « 2 »\r\nبر اين ديدگاه نيز مىتوان خرده‌هايى گرفت :\r\nاوّلا ، مىبينيم كه اين ديدگاه نيز قادر نيست در برابر آياتى كه احيانا بر معنايى مردّد ميان معناى شك‌برانگيز و فتنه‌انگيز ، و معناى فارغ از شكّ و ترديد ، دلالت داشته باشند ، موضع بگيرد . اين گونه آيات ، نه واجد ميزان تشابه‌اند ، به گونه‌اى كه فاقد ظهور لفظى باشند ، و نه واجد ضوابط محكمات‌اند ؛ زيرا ، مشتمل بر ترديدهايى در دلالت بر معناست . حال ، زمانى كه اين رويكرد ناتوان است از اين كه موضع خود را در برابر اين گونه آيات روشن كند ، چهارمين اصل اين نظريّه ، ناوارد و بىمبنا خواهد گرديد .\r\nشايد اين ديدگاه بخواهد به آن نظريّه‌اى استناد كند كه قائل است به اين كه جميع آيات قرآنى بايد در معانى مشخّص ظهور داشته باشند ؛ بر اين اساس كه قرآن كريم كتاب هدايت است و نور مبين ؛ و در ارتباط با چنين كتابى ، جايى براى چنين فرضى نخواهد بود . امّا ، اين ضرورت قرآنى را ، ما فقط در آن حدود مىتوانيم بپذيريم كه بخواهد بگويد در قرآن هيچ آيهء پيچيده‌اى كه به طور مطلق پيچيده و غامض باشد ، و در قرآن آيه‌اى يافت نشود كه آن را توضيح دهد و تفسير كند ، وجود ندارد ؛ امّا ، از اين كه بگذريم ، مىتوانيم بپذيريم كه در قرآن\r\n\r\n\r\n","description":"","footnote":"\r\n( 1 ) همان مأخذ ، 3 / 43\r\n( 2 ) همان مأخذ ، 2 / 32\r\n","page_name":" 183 ","page_number":193},
  {"content":"\r\n\r\nآياتى وجود داشته باشند كه - از ناحيهء مفهوم لغوى - در دلالتشان اجمال داشته باشند ، كه البتّه در آن صورت ، قطعا در قرآن آيه يا آياتى توضيح‌دهندهء آن خواهد بود ، و اين اعتقاد ، از نظر روح مطلب ، چيزى جز همان اعتقاد مورد قبول اين ديدگاه ، مبنى بر پذيرش مواردى كه لفظ در يك معناى شك‌برانگيز و ترديدآميز ظهور داشته باشد ، و آيهء محكم ديگرى آن را تفسير كند ، نخواهد بود .\r\nبا اين ترتيب ، مجالى براى اين ادّعا نمىماند كه آيهء متشابه ناگزير بايد در يك معنايى ظهور داشته باشد . زيرا ، اين ادّعا يا اعتقاد ، كاشف از اعتقادى عجيب و غريب در ارتباط با قرآن است ، مبنى بر اين كه قرآن هر گاه معناى شك‌نابرانگيزى را از يك لفظى كه در آن معنا ظهور ندارد ، اراده مىكند ، لفظى را به كار مىبرد كه ظهور در يك معناى شك‌برانگيز و ترديدآميز داشته باشد ؛ و آن گاه به واسطهء آيهء محكم ، ارادهء خود را نسبت به آن معناى شك‌نابرانگيز فاش مىگرداند ؛ نه آن كه لفظ را در يك معناى مردّد ميان معناى شك‌برانگيز و معناى شك‌نابرانگيز به كار ببرد ، و آن گاه آن ترديد را به واسطهء محكم از ميان ببرد .\r\nثانيا ، اين ديدگاه اين امر را ، مسلّم گرفته است كه ضرورتا آيهء محكم نقش « محكم سازى » آيهء متشابه را پس از ارجاع متشابه به محكم ، ايفا مىكند ؛ در صورتى كه آيهء محكم جز محدود كردن فضاى تصوّر معنا در آيهء متشابه ، در پرتو معنايى كه آيهء محكم به دست مىدهد ، نقشى ندارد ، و كارش آن نيست كه از يك آيهء متشابه ، يك آيهء محكم بسازد ؛ به گونه‌اى كه مانند آيات محكمات قرآنى ، صورت معناى آن كاملا مشخّص و مصداق آن كاملا مجسّم گردد . براى صدق مفهوم « احكام » بر يك آيهء قرآنى ، همين كافى است كه آيهء محكم نقش حراست و محافظت از آيهء متشابه را بر عهده داشته باشد و نگذارد صورتها و مصداقهاى معانى باطل در آيهء متشابه نفوذ كنند ؛ و اين حراست و نگاهبانى به نحوى ، اثر وضعى تصوّر و تعريف ما از محكم و متشابه است ؛ زيرا ما محور جداسازى آيات محكم و متشابه را از يكديگر مشخّص گردانيدن صورت معنا و مصداق قرار داديم ، نه مشخّص گردانيدن مدلول و معناى لفظ ؛ با اين ترتيب ، تفاوت ميان « احكام » قرينهء لفظى نسبت به ذى القرينه را ، داير بر اين كه آن را مخصوص به معناى خاصّى مىگرداند ، با « احكام » آيهء محكم نسبت به آيهء متشابه در مىيابيم ؛ هر چند ما همين احكام نوع اخير را براى قرينهء لفظى\r\n\r\n","description":"","footnote":"","page_name":" 184 ","page_number":194},
  {"content":"\r\n\r\nنيز قائل هستيم .\r\nثالثا ، اين رويكرد ، ضرورتا ، تعارض مفهومى ميان محكم و متشابه را - چنان كه در نكتهء دوم ديديم ، مسلّم گرفته است ؛ در صورتى كه ديديم آيهء متشابه بر يك مفهوم لغوى باطل دلالت نمىكند ، تا بتوانيم تعارض آن را با مفهوم لغوى آيهء محكم قطعى بدانيم . منشأ « زيغ » نيز چيزى جز اين نيست كه كسى بخواهد آيهء متشابه را به گونه‌اى تأويل كند كه در يك مصداق معيّن و يك صورت مشخّص ، مجسّم گردد ؛ و به همين جهت است كه مراجعه به محكم را در جهت كوشش براى مشخّص و مجسّم گردانيدن معناى متشابه بر ما فرض مىگرداند . اين است آن چيزى كه از آيهء شريفه استفاده مىشود . زيرا ، اگر آيهء متشابه بر حسب ظهور خود بر معناى باطلى دلالت مىداشت ، مجرّد اتبّاع آن معناى باطل ، « زيغ » بود ، نه كوشش براى تأويل آن . در صورتى كه آيه مىگويد : اهل زيغ ، در پى فتنه و در پى تأويل آيهء متشابه از آن اتبّاع مىكنند .\r\nبا توجّه به مجموعهء اين نظريات و بررسى و گفتگو دربارهء آنها ، ديدگاه منتخب خويش را طىّ چند نكته ذيلا خلاصه مىكنيم :\r\n1 . آيهء متشابه ناگزير بايد داراى يك ظهور خاص در يك معناى لغوى معيّن باشد ، به قرينهء « فيتّبعون » .\r\n2 . معنايى كه آيهء متشابه بر آن دلالت مىكند ، از نظر مفهوم لغوى ، باطل نيست ، بلكه درست و صحيح نيز هست . « فتنه » و « زيغ » نيز عبارت از آن است كه كسى بخواهد آن معنا را در صورت يا مصداق باطلى مجسّم گرداند .\r\n3 . « تشابه » در خود معناست ، يعنى در جهت مشخّص گردانيدن صورت و مجسّم ساختن مصداق آن معنا ، نه در رابطهء معنا با لفظ . « احكام » نيز در مقابل اين « تشابه » است ، به اين ترتيب كه صورت معناى محكم مشخّص است و مصداق آن مجسّم ، به گونه‌اى كه قلب نسبت به آن استقرار پيدا مىكند و در آن ترديدى روا نمىدارد .\r\nبنابراين ، هر معنا و مضمون قرآنى را كه ملاحظه مىكنيم :\r\nاگر در مشخص بودن صورت و مجسّم بودن مصداق آن معنا و مضمون ترديد كرديم ، معلوم مىشود كه يك معنا و مضمون « متشابه » است ، و آيه‌اى كه در بردارندهء چنين معنا و\r\n\r\n","description":"","footnote":"","page_name":" 185 ","page_number":195},
  {"content":"\r\n\r\nمضمونى باشد ، « متشابه » خواهد بود .\r\nو اگر در مشخص گردانيدن صورت و مجسّم ساختن مصداق آن ترديد نكرديم ، و ديديم كه قلب و عقل ما بر يك صورت واضح و روشن و يك مصداق مشخّص و معيّن قرار گرفته است ، آن معنا و مضمون ، يك معنا و مضمون « محكم » است و آيه‌اى كه در بر دارندهء چنين معنا و مضمونى باشد ، « محكم » خواهد بود .\r\n\r\nحكمت وجود متشابهات در قرآن كريم\r\nمحقّقان در علوم قرآنى متعرّض اين بحث شده‌اند ، و دو سبب و انگيزه را براى طرح چنين بحثى يادآور شده‌اند :\r\nنخست اين كه ، قرآن كريم كتاب هدايت است و نور مبين ، و وجود متشابهات در قرآن با اين حقيقت سازگارى ندارد ؛ زيرا ، متشابهات را جز خداوند يكتا و جز راسخون فى العلم باز نمىشناسند .\r\nديگر اين كه ، فخر رازى به ملاحده نسبت داده است كه گفته‌اند : وجود متشابه در قرآن منشأ اختلاف مذاهب و آرا گرديده ؛ و پيرو هر مذهبى و صاحب هر رأيى توانسته است به قرآن ، به گونه‌اى كه با نگرشهايش هماهنگى داشته باشد تمسّك كند ؛ و اين ، با اهدافى كه قرآن كريم به خاطر آنها آمده است تناقض دارد .\r\nاز اين رو ، محقّقان در علوم قرآنى از دير باز ، بر آن شده‌اند تا وجوه حكمت وجود متشابهات در قرآن را فاش سازند ، و بر اين پايه وجوه متعدّد و گوناگونى را يادآور شده‌اند كه ميان ضعف و بىپايگى از يك سوى ، و نهايت قوّت و متانت از سوى ديگر در نوسان‌اند ؛ « 1 » و ما در اين بحث ، به بعضى از آن وجوه اشاره خواهيم كرد ، و آن مواردى را كه نياز به نقد داشته باشند ، به بررسى خواهيم گذاشت .\r\nوجه اوّل : شيخ محمّد عبده گويد :\r\nخداوند سبحان متشابهات را در قرآن كريم نازل فرموده است تا\r\n\r\n\r\n","description":"","footnote":"\r\n( 1 ) ر . ك . فخر رازى ، تفسير كبير ، 7 / 184 - 185 ؛ سيوطى ، الاتقان ، 2 / 12 - 13 ؛ زرقانى ، مناهل العرفان ، 2 / 178 - 181 .\r\n","page_name":" 186 ","page_number":196},
  {"content":"\r\n\r\nقلبهاى ما را در مقام تصديق آنها بيازمايد . اگر هر آنچه در كتاب خدا آمده ، واضح و روشن مىبود ، به گونه‌اى كه نزد احدى از هوشمندان و كم‌هوشان نسبت به آن شبهه‌اى پديد نمىآمد ، در ايمان به قرآن اثرى از معناى خضوع در برابر فرو فرستاده‌هاى خداوند متعال و تسليم در برابر پيامهاى رسولان الهى مشهود نمىگرديد . « 1 »\r\nعلّامهء طباطبايى بر اين سخن شيخ محمّد عبده خرده گرفته‌اند به اين كه خضوع نوعى انفعال و عكس العمل مشخّص و معيّن مىباشد ، و يك نوع تحت تأثير قرار گرفتن است از سوى ضعيف در برابر قوى ؛ و اين حالت براى انسان پيش نمىآيد مگر در برابر چيزى كه عظمت آن را درك كند ، يا در برابر چيزى كه به خاطر بزرگى و عظمت آن ، نتواند آن را درك كند ؛ مانند قدرت خداوند ، عظمت خداوند و ديگر صفات او ، كه وقتى عقل با آن روبه‌رو مىشود ، از آنجا كه نمىتواند بر آن احاطه پيدا كند ، به قهقرا باز مىگردد ؛ و هيچ يك از اين دو حالت در مورد متشابه صدق نمىكند ؛ زيرا ، هر چند متشابهات از مسايلى هستند كه عقل به درك آنها قادر نيست ؛ امّا دچار اين غرور هست كه بپندارد آنها را درك مىكند ، و آنجاست كه گاه انسان دچار زيغ مىشود و غرور او را مىگيرد و چنان مىپندارد كه كنه و عمق آنها را درك مىكند ؛ و اينجاست كه تزكيه و تمحيص قلوب با متشابهات مطرح مىگردد ؛ اگر انسان متشابهات را تصديق كرد و در برابر آن تسليم گرديد ، ثابت بر ايمان خواهد بود ، و اگر به غرور گرفتار آمد و در پى بازشناسى تأويل آنها بر آمد ، قلبش دچار « زيغ » گرفتگى و تنگنا و كژفهمى خواهد بود . اين همان است كه قرآن كريم اشاره فرموده و گفته است كه  . . . وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا . . .  « 2 » . پس متشابه چيزى است كه قلبها به واسطهء آن پالايش مىشوند ، و هر كس در قلب خويش بيمارى و زيغى داشته باشد ، در پى فتنه و در پى تأويل آن مىافتد .\r\nامّا ، اين تفسير تنها در ارتباط با بعضى از آيات متشابهى سود مىبخشد ، كه از قبيل مفاهيم و مضامين مربوط به عالم غيب بوده باشند ، مانند لوح و عرش و قلم ، كه موضع انسان\r\n\r\n\r\n","description":"","footnote":"\r\n( 1 ) رشيد رضا ، تفسير المنار ، 3 / 170\r\n( 2 ) آل عمران / 7\r\n","page_name":" 187 ","page_number":197},
  {"content":"\r\n\r\nدر برابر آنها ايمان مطلق به آنهاست ؛ امّا ، آيات متشابهى كه فهم آنها پس از عرضه كردن آنها بر محكم امكان‌پذير مىگردد ، بايد براى وجود آنها در قرآن كريم غرض ديگرى در كار باشد كه عبارت است از هدايتى كه بر آنها مترتّب مىگردد .\r\nوجه دوم : همچنين شيخ محمّد عبده گويد :\r\nوجود متشابهات در قرآن خرد و انديشهء انسان با ايمان را در جهت تأمّل و نظر برمىانگيزد ، تا مبادا رفته رفته ناتوان شود و بميرد . وقتى همه چيز بسيار آسان و آشكار باشد ، ديگر خرد و انديشهء انسان را با آن كارى نخواهد بود . از سوى ديگر ، خرد و انديشه عزيزترين نيروهاى انسانى است كه بايد تربيت بشود . دين نيز گرانقدرترين چيز براى انسان است ؛ و اگر خرد و انديشهء انسان مجالى براى بحث و بررسى در دين نبايد ، عامل تعقّل و تفكّر در وجود انسان مىميرد ، و اگر در ارتباط با دين ، خرد و انديشهء انسان بميرد ، به واسطهء هيچ چيز ديگر زنده نخواهد شد . « 1 »\r\nعلّامهء طباطبايى ، بر اين سخن شيخ محمّد عبده نيز خرده گرفته‌اند به اين كه قرآن كريم نسبت به عقل انسان و تربيت آن سخت اهتمام ورزيده است ، و به همگان فرمان داده است كه عقل را در آيات آفاقى و انفسى به كار بگيرند ؛ گاه به اجمال و گاه به تفصيل . چنان كه گاه دستور مىدهد كه همگان در آفرينش آسمانها و زمين و كوهها و درختان و جانوران و انسانها ، و اختلاف زبانها و نژادها تدبّر كنند و بينديشند . همچنين ، همگان را نسبت به تفكّر و سير و سياحت در كرانه‌هاى جهان و نگريستن در احوال گذشتگان تشويق كرده است ، و عقل و فكر را بسيار تجليل كرده و علم و دانش را آن چنان كه بايد و شايد ستوده است ؛ و همهء اينها ، مىتوانست كفايت كند و ديگر نيازى نبود به پيش گرفتن راه انزال متشابهات كه لغزشگاه قدمهاى استوار و قتلگاه عقول فعّال گردد . « 2 »\r\nوجه سوم : همچنين شيخ محمّد عبده گفته است :\r\n\r\n\r\n","description":"","footnote":"\r\n( 1 ) محمّد رشيد رضا ، تفسير المنار ، 3 / 170\r\n( 2 ) طباطبايى ، الميزان فى تفسير القرآن ، 3 / 58\r\n","page_name":" 188 ","page_number":198},
  {"content":"\r\n\r\nپيامبران به سوى همهء اصناف و اقشار مردم و همهء عوام و خواص مبعوث گرديده‌اند ؛ بعضى عالم‌اند و بعضى جاهل ، بعضى باهوش‌اند و بعضى كم هوش ؛ برخى معانى و مضامين را نيز نمىتوان با عبارتى بيان كرد كه آن عبارت حقيقت و كنه آن مطالب را مكشوف گرداند ، به گونه‌اى كه همگان يكسان دريابند . خواص از طريق كنايه و تعريض به آن مطالب دست مىيابند ؛ عوام نيز مأمور مىشوند به اين كه چند و چون آنها را به خداوند متعال واگذارند ، و در حدّ محكمات قرآن بايستند . در نتيجه ، هر كس به اندازهء آمادگى و ظرفيّت و استعدادش بهره برده است . « 1 »\r\nعلّامهء طباطبايى بر اين سخن اشكال كرده‌اند به اين كه كتاب كريم ، همان گونه كه مشتمل بر متشابهات است ، مشتمل بر محكمات نيز هست ، و آن محكمات اين متشابهات را به هنگام رجوع به آنها ، تبيين مىكنند ؛ و لازمهء اين مطلب آن است كه متشابهات معانى ديگرى افزون بر آنچه محكمات از آنها بيرون مىكشند ، ندارند ؛ و اگر چنين باشد ، سؤال ، همچنان پابرجاى خواهد بود كه : « فايدهء وجود متشابهات در كتاب خدا چيست ؟ و با وجود محكمات ، چه نيازى به آنها بوده است ؟ » .\r\nعلّت آن كه شيخ محمّد عبده به اين اشتباه افتاده است ، اين است كه وى معانى و مضامين را دو نوع متباين گرفته است :\r\nنوع اوّل ، آن معانى و مضامينى كه همهء مخاطبان از عوام و خواص درمىيابند ، كه آنها مدلولهاى محكمات‌اند .\r\nنوع دوم ، آن معانى و مضامينى كه حقيقت آنها را جز خواص درك نمىكنند ، و ديگران دريافتى از آنها ندارند ، و آنها عبارت‌اند از معارف والاى الهى و حكمتهاى دقيق ربّانى ؛ در نتيجه ، برخى از متشابهات نيز بايد باشند كه معانى آنها به محكمات باز نگردند ، و به واسطهء آنها باز شناخته نشوند ؛ و پيش از اين گفته‌ايم كه چنين چيزى مخالف منطوق دسته‌اى از آيات قرآنى است كه دلالت بر آن دارند كه قرآن ، آيات و سور و اجزايش يكديگر را تفسير\r\n\r\n\r\n","description":"","footnote":"\r\n( 1 ) محمّد رشيد رضا ، تفسير المنار ، 3 / 170 - 171\r\n","page_name":" 189 ","page_number":199},
  {"content":"\r\n\r\nمىكنند ، و چنين و چنان . « 1 »\r\nبر اين اشكال علّامهء طباطبايى مىتوان چنين نكته گرفت كه چه چيزى مانع وجود اين دو قسم و اين دو نوع در معانى و مضامين خواهد بود ؟\r\nاگر مانع اين حصر و تقسيم ، آن چيزى است كه علّامه طباطبايى اشاره مىفرمايند ، مبنى بر امّومت ( مادرى كردن ، مرجعيّت ) محكمات براى متشابهات . . . ، پيش از اين دريافتيم كه اين سمت امّومت محكمات براى متشابهات بيش از اين معنا ندارد كه محكمات حدود خاص و ضوابط معيّنى براى متشابهات وضع كنند تا متشابهات از ورود و نفوذ هر گونه زيغ در آنها ، در امان بمانند ، و همهء انواع گوناگون صورتها و قالبهاى ناهماهنگ با روح قرآن كريم از حساب خارج شوند .\r\nالبتّه ، اين ، به معناى مشخّص كردن يك صورت حقيقى براى معناى متشابه ، و تعيين كردن و جا انداختن آن معنا در يك مصداق بخصوص نيست ، تا فايدهء وجود متشابهات منتفى گردد . وقتى خداوند متعال مىفرمايد :  لَيْسَ كَمِثْلِهِ شَيْءٌ  « 2 » آيهء محكمى است كه انواع تجسيد و تجسيم و تصوير و تشبيه بر اشياى ديگر را ، در مفهوم استواى بر عرش در آيهء شريفهء  الرَّحْمنُ عَلَى الْعَرْشِ اسْتَوى  « 3 » كه از متشابهات است ، از حساب خارج مىگرداند ؛ امّا ، بالاخره يك صورت واقعى و مصداق مجسّم و مشخّص از « استواء » به دست ما نمىدهد ، و به عبارت ديگر ، معناى استواء را از آن آيهء محكم  لَيْسَ كَمِثْلِهِ شَيْءٌ  نمىتوان دريافت .\r\nاينك كه ما نقش محكم را در برابر متشابه نيك مىشناسيم ، مىتوانيم به آسانى تصور كنيم كه بعضى از معانى را - در سطح شناخت مصداق - جز راسخون در علم درك نمىكنند ، و عوام از فهم و درك آنها محروم‌اند ؛ بويژه ، آن معانى و مضامينى كه در ارتباط با برخى اطّلاعات از جهان آفرينش و عوالم طبيعت است ، مانند سير و حركت خورشيد :\r\n\r\n\r\n","description":"","footnote":"\r\n( 1 ) طباطبايى . الميزان فى تفسير القرآن ، 3 / 58\r\n( 2 ) شورى / 11\r\n( 3 ) طه / 5\r\n","page_name":" 190 ","page_number":200},
  {"content":"\r\n\r\n وَ الشَّمْسُ تَجْرِي لِمُسْتَقَرٍّ لَها . . .  « 1 » ، يا تلقيح نباتات بوسيلهء بادها :  وَ أَرْسَلْنَا الرِّياحَ لَواقِحَ . . .  « 2 » ؛\r\nو اين كه خداوند متعال آب را منبع و منشأ حيات قرار داده است :  وَ جَعَلْنا مِنَ الْماءِ كُلَّ شَيْءٍ حَيٍّ  « 3 » ؛ كه همهء اين اطّلاعات علمى ، هنگامى كه نزد دانشمندان مكشوف مىگردد ، معلوم مىشود كه پيش از آن قرآن كريم به آنها اشاره فرموده ، و در اين مرحله نيز خواص از مردم‌اند كه اين معلومات را باز مىشناسند ، نه ديگران .\r\nعلّامهء طباطبايى خود نيز وجود اين گونه تمايز را ميان مردم از حيث درك معانى و مضامين در نظر داشته‌اند ، هر چند كه سعى كرده‌اند آن را به شكل ديگرى ، چنين بيان كنند :\r\n« پس آشكار گرديد كه مردم - بر حسب مراتب قرب و بعدشان از خداوند متعال - در مقام علم و عمل ، مراتب مختلف دارند ، و لازمهء اين مطلب آن است كه درك و دريافتى كه اهل يكى از اين مراتب و درجات دارند ، غير از آن درك و دريافتى باشد كه اهل مرتبه و درجهء ديگرى - بالاتر يا پايين‌تر از آنان - دارند ؛ در نتيجه معلوم مىگردد كه قرآن داراى معانى مختلف و مضامين مترتّب ( و متدرّج ) است » « 4 » .\r\nمشاهده مىكنيم كه علّامه تعدّد را در معانى قرآنى دريافته‌اند ، امّا ايشان تعدّد در معانى قرآن را بر اساس تعدّد در درجات و مراتب يك معناى واحد در نظر مىگيرند ؛ و همچنين ، در فهم انسانها چنين تعدّدى را در نظر مىگيرند ؛ و هنگامى كه اين دو مطلب را در نظر بگيريم ، ديگر مانعى وجود نخواهد داشت كه قرآن كريم با يك آيهء معيّن ، مرتبه و درجهء خاصّى از معنايى معيّن را اراده كند ، نه مراتب و درجات ديگر آن را ؛ و در چنين صورتى ، هيچ كس قادر بر فهم اين مرتبه و درجه از معنا نخواهد بود ، جز آن افرادى كه در آن حد به خداوند متعال نزديك بوده باشند .\r\nوجه چهارم : علّامهء طباطبايى يادآور شده‌اند كه تربيت اسلامى بر شيوه‌اى معيّن سير\r\n\r\n\r\n","description":"","footnote":"\r\n( 1 ) يس / 38\r\n( 2 ) حجر / 22\r\n( 3 ) انبياء / 30\r\n( 4 ) طباطبايى . الميزان فى تفسير القرآن ، 3 / 67\r\n","page_name":" 191 ","page_number":201},
  {"content":"\r\n\r\nكرده است كه بر پايهء مفروض گرفتن واقعيّت انسان ، و رابطهء او با خداوند سبحان ، آفرينندهء جهان و تدبير كنندهء امور آن ، و نيز رابطهء انسان با معاد و نظام كيفر و پاداش استوار است .\r\nروش تربيتى اسلام خلاصه مىشود در اين كه ، عموم مردم فهم و درك و عقلشان از پايهء محسوسات مادّى فراتر نمىرود و به عالم ماوراى طبيعت نمىرسد ؛ و به هيچ فرد انسانى نمىتوان معنايى از معانى و مفهومى از مفاهيم را آموخت مگر از طريق تصوّرات و معلومات ذهنى قبلى او كه در اثناى زندگى مادّى و عقلى برايش حاصل شده است ؛ و مردم از حيث اين تصوّرات و معلومات ، مراتب و درجاتى دارند كه به نسبت تجربيّات مادّى و عقلى آنها متفاوت مىگردد ؛ از سوى ديگر ، هدايت قرآنى مخصوص اين گروه يا آن گروه نيست ، موهبتى است الهى براى همهء مردمان . اين اختلاف در فهم و درك انسانها از يك طرف ، و عموميّت هدايت قرآن از طرف ديگر ، ايجاب مىكنند كه گفتارهاى قرآن كريم روند ضرب المثل داشته باشند ، تا بتوانند از معانى و تصويرها و شناخته‌ها و يافته‌هاى قبلى انسان كه در ذهن انباشته است ، بهره گيرند ، و آن دسته از معانى و تصويرها و دانستنيها را كه نمىدانند براى او تبيين كنند .\r\nدر قرآن كريم ، اين حالت وجود دارد ، با وجود آن كه ميان معانى و مطالبى كه انسان از پيش مىداند ، و معانى نوينى كه قرآن كريم مىخواهد به او بشناساند ، هيچ گونه هماهنگى نيست ، و قرآن خود جنبهء معيّنى از هماهنگى و همخوانى را در نظر مىگيرد . درست همان كارى كه ما انسانها در زندگانى روزمرهء خودمان مىكنيم ، و از مقياسهاى طول و وزن و حجم براى تعريف مواد غذايى و غيره بهره مىگيريم ، با وجود آن كه هيچ هماهنگى و همخوانى ميان آن مقياسها و آن مواد غذايى ، نه در شكل و نه در صورت و نه در حجم ، وجود ندارد .\r\nآن گاه ، زمانى كه ما تصويرهاى مادّى و محسوسى را كه انسان در طول حيات خويش باز شناخته است ، به عنوان مثلهايى براى معارف الهى مجرّد به كار مىبريم ، فهم انسانى در مقام درك اين معارف مورد تمثيل ، بر سر دو راهى قرار مىگيرد ، كه از هر يك از آن دو راه برود ، براى او محظوراتى خواهد داشت : راه اوّل آن است كه معارف الهى را در همان مرتبهء احساس مادّى خويش محدود گرداند ، و بر آن جمود ورزد كه در اين صورت حقيقت مجرّد آن معارف الهى كه منظور نظر هدايت قرآنى بوده است ، دگرگون مىگردد ؛ راه دوم اين است\r\n\r\n","description":"","footnote":"","page_name":" 192 ","page_number":202},
  {"content":"\r\n\r\nكه انسان خود را از آن چارچوب مادّى مثلها آزاد سازد ، و دست به كار تجريد خصوصياتى كه داخل در تمثيل نيستند ، گردد ؛ كه لازمهء اين كار ، فهم مراد از آن امثال ، با كم و زياد و شدّت و ضعف ، خواهد بود .\r\nاز اين روست كه مىبينيم قرآن دست به عمليّاتى وسيع در وادى تمثيل مىزند ، تا بتواند اين مشكلات عقلانى و نفسانى را منتفى گرداند ؛ با اين ترتيب كه آن معانى و مفاهيمى را كه مىخواهد انسان آنها را درك كند ، و مىخواهد كه انسان را تربيت كند تا آن معانى و مفاهيم را تصوّر كند ، در ظرف مثلهاى مختلف توزيع مىكند ، و در قالبهاى متنّوع مىريزد ، تا يكديگر را تفسير كنند ، و يكديگر را توضيح دهند ، و در نهايت كار به يك تصفيهء عمومى كشيده شود و به اين دو نتيجه برسد :\r\nنتيجهء اوّل اين كه بيانات قرآنى همه عبارت از مثلهايى هستند كه در ماوراى آنها حقايقى وجود دارند كه در آن مثلها مورد تمثيل قرار گرفته‌اند ، و هدف و مقصود از آنها ارتباطى با الفاظى كه از عالم حسّ و محسوسات گرفته شده‌اند ، ندارد ؛ و با اين ترتيب ، از محظور جمود رهايى مىيابيم .\r\nنتيجهء دوم اين كه وقتى توجّه كرديم به اين كه بيانات قرآنى عبارت از امثال‌اند ، حدود معناى الهى مقصود از ماوراى اين بيانات را در مىيابيم ، با اين ترتيب كه اين مثلهاى متعدّد را فراهم مىآوريم ، و به كمك هر يك از آنها يكى از خصوصيات برگرفته از عالم محسوسات را كه در آن مثال ديگر هست ، نفى مىكنيم ، و هر آنچه را كه بايد ، از خصوصياتى كه كلام را در برگرفته‌اند ، دور مىافكنيم ، و هر آنچه را كه بايد نگاه داريم ، نگاه مىداريم . « 1 »\r\nبىشك ، اين وجه ، از دل‌انگيزترين سخنانى است كه در باب تفسير و تعليل پديدهء وجود تشابه در قرآن كريم تا كنون گفته شده است ، و مىتواند تعليل موجّهى براى ورود بسيارى از آيات متشابه در قرآن كريم به حساب بيايد ؛ امّا ، ما آن را به عنوان تعليل و تفسيرى كه فراگير همهء متشابهات وارد شده در قرآن باشد ، نمىپذيريم ؛ در جايى كه مىبينيم بعضى از متشابهات تعيين مصداق به طور قطعى امكان ندارد ، بر پايهء عقيده‌اى كه در باب حقيقت متشابهات داشتيم و در آنجا دريافتيم كه مفهوم لغوى ، يك مفهوم صحيح است و باطل\r\n\r\n\r\n","description":"","footnote":"\r\n( 1 ) علّامه طباطبايى ، الميزان فى تفسير القرآن ، 3 / 58 - 65 ، با تلخيص و حذف نمونه‌ها و توضيحات .\r\n","page_name":" 193 ","page_number":203},
  {"content":"\r\n\r\nنيست تا به واسطهء مثالهاى ديگر قرآنى آن ترديدها و اشكالها بخواهند منتفى گردند .\r\nدر پايان اين مبحث ، شايسته است كه خلاصهء وجه صحيح را در باب حكمت ورود متشابهات در قرآن يادآور شويم و براى اين منظور ، نيكوست كه ابتدا متشابهات را به دو دستهء اساسى تقسيم كنيم :\r\nدستهء اوّل : متشابهاتى كه تأويل و مصداق آنها را جز خداوند متعال كسى نمىداند .\r\nدستهء دوّم : متشابهاتى كه تأويل آنها را جز خداوند متعال و راسخون در علم كسى نمىداند ؛ هر چند كه آنان نيز با تعاليم الهى از تأويل آن آيات با خبر مىگردند .\r\nحال مىگوييم : ورود دستهء اوّل از متشابهات در قرآن ، به خاطر آن است كه يكى از اهداف اساسى كه قرآن به خاطر آن آمده ، عبارت است از پيوند دادن و مرتبط ساختن انسانى كه در اين زندگانى دنيا به سر مىبرد با مبدأ اعلى كه خداوند سبحان است ، و نيز با معاد كه سراى آخرت مىباشد با عوالم مختلفش ؛ و اين ارتباط نمىتواند تحقّق يابد ، مگر از طريق مطرح كردن موضوعاتى كه به عالم غيب تعلّق داشته باشد ، و افكار و مفاهيم مرتبط با آن عالم ، تا « فطرت ايمانى » را كه انسان را بر آن سرشته است ، پرورش دهد ، و او را با عالمى كه به آن خواهد برگشت همبسته و پيوسته سازد . براى اين منظور ، در برابر قرآن راهى به جز استفاده از متشابهات نبوده است تا جايگزين آن گرداند ، بويژه اين كه استفاده از متشابهات تنها راهى بوده است كه مىتوانسته رسيدن به اين هدف اساسى را تحقّق بخشد .\r\nامّا ، راجع به ورود دستهء دوم از متشابهات در قرآن كريم ، با اين اسلوب ، بايد گفت به خاطر آن بوده كه خداوند متعال خواسته است مسايل نوينى را از قبيل برخى مطالب مربوط به جهان آفرينش و انسان و ديگر مفاهيم غيبى در برابر عقل بشرى قرار دهد ، تا انسان راه تدبّر در حقيقت آنها را پيش بگيرد و ظلمات و مجهولات آنها را بزدايد ، و به اندازه‌اى كه معرفت او و درجه و مرتبهء او در معرفت آن مسايل به او اجازه مىدهد ، به آن حقايق نزديك شود ؛ چنان كه علّامهء طباطبايى بيان كردند .\r\nدر عصر حاضر ، كه ما در سر فصل تحوّل عظيم در ميدانهاى مختلف علمى به سر مىبريم ، معناى بعضى از آيات قرآنى را در مىيابيم كه به برخى از حقايق علمى اشاره كرده‌اند ، و آنها را تحت تصرّف انسان قرار داده‌اند تا از آنجا راه بحث و تحقيق را پيش بگيرد ؛\r\n\r\n","description":"","footnote":"","page_name":" 194 ","page_number":204},
  {"content":"\r\n\r\nو همچنين است بعضى مصداقهاى انسانى . « 1 » به اين وسيله مىتوانيم تفسير و تعليلى براى حكمت ورود متشابهات در قرآن كريم ارائه كرده باشيم .\r\n\r\n\r\n","description":"","footnote":"\r\n( 1 ) توضيح بخشى از اين مباحثات در مبحث « تفسير در مكتب اهل بيت عليهم السّلام » همچنين ، در كتاب ديگر ما « الهدف من نزول القرآن الكريم » در فصلى كه به پديدهء محكم و متشابه پرداخته‌ايم خواهد آمد .\r\n","page_name":" 195 ","page_number":205},
  {"content":"\r\n . \r\n","description":"","footnote":"","page_name":" 196 ","page_number":206},
  {"content":"\r\n\r\n\r\nبخش دوم 3 نسخ در قرآن « 1 »\r\n\r\nدرآمدى بر مسألهء نسخ\r\nوقتى مىخواهيم مسألهء « نسخ » را باز شناسيم ، نيكوست كه از لابه‌لاى هماننديهايى كه با زندگانى روزمرّهء اجتماعى انسان در روزگار ما دارد ، با آن آشنا شويم :\r\nامروزه ، مشاهده مىكنيم كه برخى دولتها ، يا برخى جوامع ، قانونى را براى تنظيم روابط مردم با يكديگر ، اعمّ از دولتمردان و شهروندان ، وضع مىكنند . آن گاه مىبينيم كه مدّتى پس از اجراى آن قانون ، قانون ديگرى را جايگزين آن مىگردانند ، تا نظم نوينى به روابط ميان مردم بخشيده باشند . در چنين مواقعى مىتوانيم بگوييم كه قانون بعدى قانون قبلى را نسخ كرده و جايگزين آن شده است .\r\nهمچنين ، مشاهده مىكنيم كه بعضى از دولتها مادّهء معينى را در يك قانون در حال اجرا وضع كرده‌اند ، آن گاه جاى آن مادّه را با مادّهء ديگرى عوض مىكنند ؛ امّا ، خود قانون را به عنوان يك روش عمومى براى نظم اجتماعى نگاه مىدارند .\r\nاين دو نوع نسخ ، نسخ قانون با قانون ، و نسخ مادّه‌اى با مادّه ديگر از خود آن قانون را ، مىتوانيم در تشريعات الهى به اين ترتيب تصور كنيم كه يك شريعت آسمانى يك شريعت\r\n\r\n\r\n","description":"","footnote":"\r\n( 1 ) اين بحث اساسا بر مبناى مبحث « النسخ فى القرآن » از كتاب البيان فى تفسير القرآن ، نوشتهء آيت الله خويى قدّس سرّه و كتاب « النسخ فى القرآن » نوشتهء دكتر مصطفى زيد ، نگاشته شده است .\r\n","page_name":" 197 ","page_number":207},
  {"content":"\r\n\r\nآسمانى ديگر را نسخ كند ، يا در يك شريعت آسمانى ، حكمى از احكام آن را ، حكم ديگرى از همان شريعت نسخ كند .\r\nامّا ، يك تفاوت اساسى ميان نسخ و تشريع الهى با نسخ در قانونگذاريها و تشريعات قراردادى وجود دارد ، و آن اين است كه نسخ در تشريع الهى ، هر گاه صورت بگيرد ، از پيش ، وقوع آن نسخ در شرايط معيّنى و در وقت مشخّصى ، معلوم بوده است ؛ بر خلاف نسخ در قوانين قراردادى بشرى ، كه در بيشتر اوقات كاشف از جهل به واقعيت موضوعى است كه آن قانون براى تدارك آن وضع مىشود ؛ و آن گاه ، زمانى كه معلوم مىشود قانون نتوانسته است آرمانهاى مربوطه‌اش را تحقّق بخشد ، در راستاى تحقّق آن اهداف و آرمانها با قانون ديگرى آن قانون قبلى را نسخ مىكنند .\r\nآرى ، در قوانين قراردادى امروزى ، گاه قانون از همان آغاز به شكل موقّت وضع مىشود ، و در انتهاى مدّت زمان اجراى آن ، مانند ديگر قانونهاى موقّت ، پس از حصول يك سلسله تغييرات اساسى در جامعه نسخ مىشوند ، و اين نوع از نسخ ، تا حدود زيادى ، به نسخ در شريعت الهى شباهت دارد ؛ زيرا ، حكم منسوخ ، از همان آغاز صدور از ناحيهء شارع مقدّس ، در واقع ، موقّت بوده است .\r\n\r\nنسخ در لغت و اصطلاح\r\n\r\nالف ) نسخ در لغت :\r\n« نسخ » معانى متعدّدى دارد كه در كتابهاى لغت آورده‌اند ، و بيشتر بر محور معانى « نقل » ، « ازاله » و « ابطال » دور مىزند . چنان كه گوييم : « نسخ زيد الكتاب » يعنى از آن نسخه‌بردارى كرد ؛ و مىگوييم : « نسخ النّحل » يعنى زنبورها را از يك كندو به كندوى ديگر نقل مكان داد ؛ نيز مىگوييم : « نسخ الشّيب شبابه » يعنى : پيرى جوانى او را از بين برد و جايگزين آن گرديد ؛ و نيز گوييم : « نسخت الرّيح آثار القوم » يعنى : باد ويرانه‌هاى ديار آن قوم را محو كرد و از ميان برد . « 1 » اصحاب لغت كه اين معانى متعدّد را براى « نسخ » ذكر مىكنند ، دربارهء هر يك از اين معانى اختلاف مىكنند كه كدام يك معناى حقيقى كلمهء « نسخ » است ، يا همهء آنها معانى حقيقى اين كلمه‌اند .\r\n\r\n\r\n","description":"","footnote":"\r\n( 1 ) در اين مورد مراجعه كنيد به « لسان العرب » ، 4 / 28 ، چاپ بولاق\r\n","page_name":" 198 ","page_number":208},
  {"content":"\r\n\r\nتشخيص معناى حقيقى كلمه و بازشناسى آن از معناى مجازى ، در واقع ، به اندازهء تشخيص معناى لغوى « نسخ » كه با خود مسأله ، همراهى و همخوانى دارد ، اهميّت ندارد . در اين ارتباط ، مىبينيم كه « ازاله » سازگارترين معناى لغوى كلمه از نظر همراهى و همخوانى با مسألهء نسخ است كه مىخواهيم به آن بپردازيم . بويژه اگر اين نكته را در نظر بگيريم كه مسألهء نسخ در قرآن كريم همراه با تعبيراتى بيان شده است كه همهء آن تعبيرات با « ازاله » همراهى و همخوانى دارند . هيچ واقعه و رويدادى نيست كه از يك حكم شرعى خالى باشد ؛ بنابراين ، هر گاه حكمى برداشته شود ، ناگزير ، بايد حكم ديگرى جايگزين آن حكم قبلى گردد . در قرآن كريم نيز وقتى در اين آيهء شريفه چنين مىخوانيم :  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها . . .  « 1 » ؛ نيز مىخوانيم :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  « 2 » ؛ نيز مىخوانيم :  وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ ، بَلْ أَكْثَرُهُمْ لا يَعْلَمُونَ  « 3 » ؛ درمىيابيم كه « ازاله » همان معنايى است كه مىتواند با « محو » و « تبديل » نيز همخوانى داشته باشد .\r\n\r\nب ) نسخ در اصطلاح :\r\nوقتى كاربردهاى كلمهء « نسخ » را در آثار علماى علوم قرآنى و آثار مفسّرين ملاحظه مىكنيم ، مىبينيم كه اين كلمه مراحل چندى از تحوّل را پشت سر نهاده است ، تا به خصوص معنا و مفهومى كه براى آن آورديم ، رسيده است . اين مراحل از نخستين دورانهاى پيدايش اين عمل آغاز مىگردد . بعضى از صحابه ، عنوان « نسخ » را براى مجرّد مخالفت آيه‌اى با آيهء ديگر از جهت ظهور لفظى اطلاق مىكرده‌اند ، حتّى اگر اين مخالفت از قبيل عموم و خصوص من وجه يا از قبيل تخصيص بوده باشد ، يا آن كه يكى از دو آيه مطلق و ديگرى مقيّد باشد .\r\nاين توسّع در اطلاق عنوان « نسخ » مىتواند نتيجهء نوعى توسعه در فهم اصل مسأله نيز باشد . چنان كه مىتواند نتيجهء فهم سادهء بعضى از آيات قرآنى بوده باشد . اختلاف ميان علماى قرآنى در جهت تعيين آيات ناسخ و آيات منسوخ در قرآن نيز از همين مسأله برآمده\r\n\r\n\r\n","description":"","footnote":"\r\n( 1 ) بقره / 106\r\n( 2 ) رعد / 39\r\n( 3 ) نحل / 101\r\n","page_name":" 199 ","page_number":209},
  {"content":"\r\n\r\nاست ؛ چنان كه مىبينيم بعضى از آنان بر تعداد آيات ناسخ و منسوخ قرآن بسى افزوده‌اند ، و بعضى ديگر به تعداد اندكى از آنها اكتفا كرده‌اند .\r\nمدّت زمانى كه بر مطالعات قرآنى مىگذرد ، بعضى از علما را مىبينيم كه در صدد جداسازى « نسخ » از « تقييد » و « تخصيص » و « بيان » بر مىآيند و « نسخ » را به تعريفى كه ما براى آن آورديم ، محدود مىگردانند . گفته‌اند كه نخستين كوشش در اين ارتباط از سوى شافعى صورت گرفته است .\r\nاصوليّون براى « نسخ » تعاريف فراوانى ذكر كرده‌اند كه همواره ميدان وسيعى براى ردّ و ايراد و گفت‌وگو بوده است . ما در اينجا به تعريفى كه آقاى خويى قدّس سرّه براى « نسخ » آورده‌اند ، اكتفا مىكنيم ؛ زيرا ، مقصود ما از آن حاصل است :\r\n« نسخ » عبارت است از : « برداشته شدن امرى ثابت در شريعت مقدّسه با سر آمدن مدتش و سپرى شدن زمانش ، خواه آن امر برداشته شده از احكام تكليفى بوده باشد ، مانند وجوب و حرمت ، يا از احكام وضعى بوده باشد ، چون صحّت و بطلان ، و خواه از مناصب الهى يا جز آن باشد ، از امورى كه به خداوند متعال از آن رو كه شارع است باز مىگردد » . « 1 »\r\nدر اين تعريف ، بايد اين نكته را نيز در نظر گرفت كه در نسخ ، يك امر ثابت در شرع مقدّس به خاطر آن كه مدّت و زمانش سپرى شده است برداشته مىشود . بنابراين ، شامل مواردى ( مانند برداشته شدن يك حكم شرعى به سبب پايان پذيرفتن موضوع آن نمىشود .\r\nمانند برداشته شدن وجوب روزه با پايان پذيرفتن ماه رمضان ، يا برداشته شدن مالكيّت شخص نسبت به اموالش به موجب مرگ وى ) كه اين نوع برداشته شدن حكم « نسخ » ناميده نمىشود ، و كسى را سراغ نداريم كه در مورد امكان يا وقوع اين نوع بر طرف شدن احكام ، مخالفتى ابراز كرده باشد . آقاى خويى قدّس سرّه تفاوت ميان مواردى را كه برداشته شدن حكم « نسخ » به حساب مىآيد ، با مواردى كه برداشته شدن حكم « نسخ » به حساب نمىآيد ، با بيان ذيل ، توضيح مىدهند :\r\nيك حكم كه در شريعت مقدّسه جعل مىشود ، دو مرحله از ثبوت دارد :\r\nمرحلهء اوّل : ثبوت حكم در عالم تشريع و انشا ، كه حكم شرعى در اين مرحله به شكل\r\n\r\n\r\n","description":"","footnote":"\r\n( 1 ) البيان ، آقاى خويى ، 277 ، چاپ دار الزهراء ، بيروت .\r\n","page_name":" 200 ","page_number":210},
  {"content":"\r\n\r\nيك « قضيهء حقيقيّه » تشريع مىشود ؛ به اين معنا كه وجود موضوع يا عدم موضوع در خارج ، در صدق و ثبوت اين گونه قضايا هيچ تأثيرى ندارد . در عين حال ، قوام و وجود ثبوت حكم در اين گونه قضايا با فرض وجود موضوع است .\r\nبه عنوان مثال ، هر گاه شارع بگويد : « شرب خمر حرام است » ، معنايش آن نيست كه در خارج شرابى وجود دارد و آن شراب موجود محكوم به حرمت شرب آن است . بلكه معنايش اين است كه هر زمان وجود شراب در خارج فرض شود ، شرب آن در شرع محكوم به حرمت است ؛ خواه در خارج ، شرابى بالفعل موجود باشد يا نباشد . برداشته شدن چنين حكمى در اين مرحله از ثبوت آن جز با « نسخ » امكان‌پذير نخواهد بود .\r\nمرحلهء دوم : ثبوت حكم در خارج ، به اين كه حكم به صورت يك حكم بالفعل درآيد ، به موجب بالفعل شدن موضوع آن و تحقّق آن در خارج . چنان كه هر گاه وجود شراب در خارج ، در مثال پيشين ما ، تحقّق يابد ، حرمتى كه در شريعت براى شراب جعل شده است ، بالفعل و در خارج براى آن ثابت مىگردد ، و وجود اين حرمت در گرو وجود موضوع در خارج است و با استمرار آن استمرار پيدا مىكند . بنابراين ، هر گاه موضوع از ميان برود يا برداشته شود ، چنان كه مثلا شراب به سركه تبديل گردد ، بىشك آن حرمت بالفعل نيز كه براى شراب در حال شراب بودن آن ثابت بود ، برداشته مىشود ، و حكم حليّت براى سركه جاى آن حكم حرمت قبلى را مىگيرد . « 1 »\r\nاين نوع برداشته شدن حكم ارتباطى با نسخ ندارد ، و هيچ كس شكّى در جواز يا در وقوع اين موارد ندارد .\r\n\r\nجواز نسخ از نظر عقلى و وقوع آن از نظر شرعى\r\n\r\nالف ) جواز نسخ از نظر عقلى\r\nمشهور ميان خردورزان جهان ، چه از ميان مسلمانان و چه از غير مسلمانان ، آن است كه از نظر عقلى نسخ جايز است . با اين رأى عقلانى ، تنها بعضى از دانشمندان يهود و نصارا مخالفت كرده‌اند . انگيزهء اينان در اين مخالفت ، طعن زدن بر اسلام ، و تمسّك به اعتبار\r\n\r\n\r\n","description":"","footnote":"\r\n( 1 ) البيان ، آقاى خويى ، 278 ، چاپ دار الزهراء ، بيروت .\r\n","page_name":" 201 ","page_number":211},
  {"content":"\r\n\r\nهميشگى ديانتهاى يهودى و مسيحى و استمرار حجّيّت و شرعيّت آنها بوده است . مخالفان نسخ براى پشتيبانى از اين موضع مخالف عقل كه اتخاذ نموده‌اند ، چند شبهه را با شيوه‌هاى مختلف قالب‌ريزى و مطرح كرده‌اند . چنان كه بعضى از آنان نيز كوشيده‌اند اين نظريّه را با بعضى نصوص وارده كه امروز متداول شده‌اند ، تأييد كنند ؛ ما نيز ساختار اصلى اين شبهات را در ارتباط با اين موضوع همراه با پاسخ آن مىآوريم ، به گونه‌اى كه پاسخ شبهات ديگر از اين دست ، خود به خود واضح گردد .\r\nخلاصهء اين شبهه اين است كه لازمهء نسخ دو پديدهء باطل است : يكى ، بداء ؛ و ديگرى عبث . زيرا نسخ از دو حال خارج نيست : يا به موجب حكمتى است كه براى نسخ كننده آشكار نبوده ، و سپس آشكار گرديده است ؛ يا مصلحت و حكمتى از نسخ مورد نظر نيست ؛ و هر دوى اين لوازم نسخ در ارتباط با خداوند سبحان باطل است . توضيح اين كه تشريع حكم از جانب حكيم مطلق كه خداوند سبحان است ، ناگزير بايد به موجب مصلحتى باشد كه آن حكم هدف و مقتضى تشريع آن بوده است ؛ زيرا ، تشريع حكم از روى گزاف با حكمت شارع منافات دارد . در اين صورت ، برداشتن اين حكم ثابت براى موضوع حكم به موجب مصلحت ، يا در حالى است كه حكم باقى بر وضعيّت نخستين است و همان وجه مصلحت را دارد و ناسخ نيز عالم به آن مصلحت است ، كه اين با حكمت جاعل حكم منافات دارد و عين عبث و بيهوده كارى است ؛ يا از جهت بداء است و از جهت جهل جاعل حكم به واقعيّت مصلحت و حكمت ، و آن گاه مكشوف شدن مطلب براى او ، چنان كه غالبا در احكام و قوانين وضعى بشرى پيش مىآيد ؛ و بر هر دو فرض ، وقوع نسخ در شريعت محال خواهد بود ؛ زيرا ، مستلزم محال است ( و لازمهء محال طبعا محال است ) . بداء ( تبدّل رأى ) و عبث ( بيهوده كارى ) نيز بر خداوند محال است ؛ زيرا ، دو نقص عمده‌اند كه خداوند متعال هرگز به آنها متصّف نمىگردد . « 1 »\r\nبراى آن كه جواب اين شبهه روشن گردد ، حكم مجعول از ناحيهء شارع را به دو نوع اصلى تقسيم مىكنيم :\r\nنوع اوّل ، آن حكم مجعول است كه پشت سر آن طلب و زجر حقيقى وجود نداشته باشد ،\r\n\r\n\r\n","description":"","footnote":"\r\n( 1 ) البيان ، آقاى خويى قدّس سرّه ، 279\r\n","page_name":" 202 ","page_number":212},
  {"content":"\r\n\r\nمانند آن اوامر و نواهى كه جعل مىشوند ، و مقصود از آنها امتحان است ، و ميزان استجابت بندگان در برابر حكم ، بدون آن كه شرع ، فعاليّت خاصى را از مكلّف انتظار داشته باشد . چنان كه در داستان ابراهيم عليه السّلام پيامبر الهى پيش آمد ، كه خداوند متعال او را به قربانى كردن فرزندش اسماعيل امر فرموده بود . اين نوع حكم را ما « حكم امتحانى » مىناميم .\r\nنوع دوم ، آن حكم مجعولى است كه با انگيزهء حقيقى بعث و زجر صادر شده است ؛ و تحقّق يافتن متعلّق آن در خارج ، مقصود شارع است ، و اين نوع حكم را « حكم حقيقى » مىناميم .\r\nبه نظر ما پذيرش نسخ در نوع اوّل از احكام ( احكام امتحانى ) سهل است . زيرا ، رفع حكم به دنبال اثبات آن ، از آنجا كه حكمت در خود اين اثبات و رفع بوده است ، مانعى ندارد . زيرا ، دوران چنين حكمى با خود امتحان ، به سر مىرسد ، و همين كه امتحان به سر رسيد ، به دليل حصول فايده و غرض حكم ، برداشته مىشود .\r\nدر اين نوع از احكام ، نسخ ، به هيچ روى ، مستلزم عبث و بيهوده كارى نيست . به بداء نيز ، كه در ارتباط با خداوند متعال محال است ، كشيده نمىشود .\r\nدر مورد نوع دوم از احكام نيز ، مىتوانيم به گونه‌اى جواز نسخ را در آنها بپذيريم كه لازمهء آن ، هيچ يك از دو پديدهء بداء و عبث نباشد . توضيح مطلب اين كه ما مىتوانيم به دو فرضى كه صاحبان شبهه مطرح كرده‌اند ، يك فرض ثالث بيفزاييم ؛ و آن فرض ثالث اين است كه نسخ به خاطر حكمتى باشد كه براى خداوند سبحان از آغاز كار معلوم بوده و بر او پوشيده نبوده است ؛ هر چند كه نزد مردم معلوم نبوده است . در اين صورت ، بداء در كار نخواهد بود . زيرا ، در مسألهء نسخ هيچ چيز براى خدا تازگى ندارد ؛ چرا كه خداوند سبحان حكمت آن را از پيش مىدانسته است . همچنين عبث و بيهوده كارى به هيچ وجه در كار نخواهد بود .\r\nزيرا ، در متعلّق حكم ناسخ ، حكمت موجود بوده است ، و در متعلّق حكم منسوخ آن حكمت زايل گرديده است ؛ و هيچ گردنه‌اى بر سر راه تعقّل و تصوّر چنين نسخى نيست ، مگر آن توهّم بىمايه و بىاساسى كه حاضر نيست ارتباط مصلحت حكم را با زمان معيّن ، به گونه‌اى كه در پايان آن زمان مصلحت حكم منتفى گردد ، تصوّر كند ؛ و نيز به جز آن توهّم بى پايه و بنياد كه در كتمان آن زمان معيّن از مردم ، جهل خداوند را به اندازه و مدّت زمان اجراى حكم\r\n\r\n","description":"","footnote":"","page_name":" 203 ","page_number":213},
  {"content":"\r\n\r\nو ميزان بقاى مصلحت حكم مىبيند .\r\nاين گونه توهّمات بىپايه و اساس ، هنگامى كاملا زايل مىشود كه بعضى نظاير اجتماعى مسألهء نسخ را لحاظ كنيم ، و ببينيم كه تا چه اندازه اين پديده عادى و معمولى است ، و اثرى از محال بودن يا « عبث » و « بداء » در آن مشاهده نمىشود .\r\nپزشك ، زمانى كه دارد بيمارى را معالجه مىكند ، و مىبيند كه مرحله‌اى از مراحل بيمارى كه اينك بيمار در حال گذر از آن مرحله است ، داروى معيّنى را مىطلبد ، آن دارو را براى مدّتى معيّن براى او تجويز مىكند ، و آن گاه آن دارو را پس از مدّتى با داروى ديگرى كه در خور آن مرحلهء ديگر است عوض مىكند ، كار او را هيچ گاه به عبث و جهل توصيف نمىكنند ، با وجود آن كه وى احكام معيّنى را براى اين بيمار در يك زمان محدود وضع كرده و پس از مدّت زمانى آن احكام را برداشته است ؛ آن گاه كه حكم را وضع كرده ، مصلحتى آن را اقتضا مىكرده است ، و آن گاه كه حكم را برداشته ، مصلحتى اقتضاى برداشتن آن حكم را مىكرده است ، و در هر يك از دو حالت نسبت به مدت زمانى كه بايد حكم استمرار داشته باشد و حكمتى كه اقتضاى رفع آن را دارد ، عالم بوده است .\r\nنظير اين مطلب را مىتوانيم در باب نسخ تصوّر كنيم . خداوند سبحان آن هنگام كه حكم منسوخ را وضع فرمود ، به خاطر مصلحتى بود كه آن را اقتضا مىكرد ، و خداوند سبحان مىدانست كه در چه مدّت زمانى اين حكم به نهايت مىرسد و مصلحتى كه به خاطر آن تشريع شده است تحقّق مىيابد ؛ همچنان كه به هنگام جايگزين كردن حكم ناسخ به جاى حكم منسوخ ، به خاطر مصلحت معيّنى كه اقتضاى آن را داشت ، چنين فرمود . بنابراين ، هم وضع حكم و هم رفع حكم به خاطر حكمتى بود كه به هنگام جعل حكم منسوخ ، معلوم خداوند متعال بود .\r\nبا اين ترتيب ، جهل و بداء ، به هيچ روى ، در كار نبود ، همچنان كه عبث و بيهوده كارى نيز در كار نبود ، زيرا هم در جعل حكم و هم در رفع حكم ، عنصر علم و حكمت حضور تعيين كننده داشت .\r\nآرى ، جهل مردم به واقعيّت جعل حكم منسوخ ( و موقّت بودن آن ) در كار بود . زيرا ، به نظر مىرسيد كه چون حكم به هنگام وضع ، به طور مطلق بيان شده است ، تا ابد استمرار\r\n\r\n","description":"","footnote":"","page_name":" 204 ","page_number":214},
  {"content":"\r\n\r\nخواهد داشت ؛ امّا نسخ حكم كاشف از آن گرديد كه اين حكم موقّت بوده و اين امر براى خداوند سبحان از آغاز معلوم بوده است .\r\n\r\nب ) وقوع نسخ در خارج\r\nعلاوه بر آنچه آورديم ، مبنى بر ترسيم چهره‌اى از نسخ كه مستلزم بداء و عبث در ارتباط با خداوند سبحانه و تعالى نباشد ، مىتوان مطلب ديگرى را نيز ، در راستاى ريشه‌كن كردن شبههء قائلين به محال بودن نسخ ، اعمّ از علماى يهود و نصارا و ديگران ، افزود ، و آن عبارت است از اين كه موارد تحقّق نسخ را چه در شريعت حضرت موسى عليه السّلام و چه در شريعت حضرت عيسى عليه السّلام و چه در شريعت اسلام ، بررسى كنيم . در تورات و انجيل و نيز در شريعت اسلام نصوص متعدّدى داريم كه دربردارندهء نسخ‌اند ، و احكامى را كه در خود آن شريعت يا در شريعت ديگر پيشين ثابت بوده‌اند ، برداشته‌اند . براى نمونه ، موارد ذيل را يادآور مىشويم :\r\n1 . يهوديان اشتغال به امور دنيوى را در روزهاى شنبهء هر هفته تحريم كردند ، با آن كه خود اعتراف داشتند به اين كه اين حكم در هيچ يك از شريعتهاى پيشين ثابت نبوده است ، و كار اشتغال در روزهاى شنبه نيز مانند ديگر روزهاى هفته جايز بوده است . « 1 »\r\n2 . خداوند سبحان به دنبال گوساله‌پرستى بنى اسرائيل ، آنان را امر فرمود كه يكديگر را به مجازات گوساله‌پرستى گردن بزنند ، آن گاه ديرى نپاييد كه اين حكم را برداشت . « 2 »\r\n3 . خداوند متعال ابتدا امر فرموده بود كه مرد به سنّ 30 سالگى كه مىرسد در اجتماع آغاز به خدمت كند ؛ آن گاه ، اين حكم برداشته شد و سن 25 سالگى جايگزين آن گرديد .\r\nباز ، بار ديگر اين حكم نيز برداشته شد و سن 20 سالگى جا افتاد . « 3 »\r\n4 . در شريعت حضرت عيسى مسيح عليه السّلام سوگند خوردن به خداوند مورد نهى قرار گرفت\r\n\r\n\r\n","description":"","footnote":"\r\n( 1 ) رك : سفر خروج ، 16 / 25 - 26 ، 20 / 8 - 12 ، 23 / 12 ، 31 / 7 - 16 ، 35 / 1 - 3 ؛ سفر لاويان ، 23 / 1 - 3 ؛ سفر تثنيه ، 5 / 12 - 15 .\r\n( 2 ) سفر خروج ، 32 / 21 - 29\r\n( 3 ) سفر اعداد ، 4 / 2 - 3 ، 8 / 23 - 24 ؛ سفر اخبار روزهاى نخستين ، 23 / 24 و 32\r\n","page_name":" 205 ","page_number":215},
  {"content":"\r\n\r\nبا آن كه در شريعت حضرت موساى كليم عليه السّلام معمول بود و مورد نهى نبود ؛ البتّه ، در نذر و قسم به هر آنچه سوگند خورده باشد بايد وفا كند . « 1 »\r\n5 . در شريعت حضرت موساى كليم عليه السّلام فرمان قصاص آمده بود ، « 2 » امّا ، اين حكم در شريعت حضرت عيسى مسيح عليه السّلام منسوخ گرديد ، و قصاص مورد نهى قرار گرفت . « 3 »\r\n6 . طلاق در شريعت حضرت موسى عليه السّلام حلال بود ، « 4 » امّا اين حكم در شريعت حضرت مسيح عليه السّلام منسوخ گرديد . « 5 »\r\n\r\nفرق نسخ با بداء\r\nدر كنار مسألهء « نسخ » مسألهء ديگرى نيز مورد بحث قرار گرفته است ، و آن مسألهء « بداء » است ، كه از گوشه و كنار گفتار سابقمان دربارهء نسخ ( بخصوص ، آن قسمت كه به شبههء يهود و نصارا دائر بر محال بودن نسخ مربوط مىشد ) معلوم گرديد كه بداء براى خداوند سبحان محال است . با اين همه ، مشهور است كه در مذهب اماميّهء اثنا عشرى بداء را براى خداوند متعال جايز مىدانند .\r\nبر اين اساس ، مىبينيم كه بعضى از محققان از برادران اهل سنّت ، بر برادران امامى مذهب خويش به صورتى خشن حمله مىبرند ، و آنان را به انحراف و ضلالت متّهم مىگردانند . حتّى بعضى از آنان تقريبا خواسته‌اند بگويند كه اماميّه از يهود و نصارا ، در مقام اهتمام به انكار نسخ ، منحرف‌ترند ؛ زيرا ، يهود و نصارا در جهت كوشش براى تنزيه خداوند سبحان از نقص ، منكر نسخ شدند ، و اينان قائل به بداء شده‌اند و جهل و نقص هر دو را براى خداوند سبحان اثبات كرده‌اند . « 6 »\r\n\r\n\r\n","description":"","footnote":"\r\n( 1 ) سفر اعداد ، 30 / 2 ؛ انجيل متّى ، 5 / 33 - 34\r\n( 2 ) سفر خروج ، 21 / 23 - 25\r\n( 3 ) انجيل متّى ، 5 / 138\r\n( 4 ) سفر تثنيه ، 14 / 1 - 3\r\n( 5 ) انجيل متّى ، 5 / 31 - 32 ؛ انجيل مرقس ، 10 / 11 - 12\r\n( 6 ) در اين زمينه ، ر . ك . فخر رازى در تفسير  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  ، رعد / 39 ؛ نيز دكتر مصطفى زيد ، النسخ فى القرآن ، 1 / 27\r\n","page_name":" 206 ","page_number":216},
  {"content":"\r\n\r\nاز اين رو شايسته است ، در مقام مطالعه و گفتگو دربارهء نسخ ، نگاهى نيز بر مسألهء « بداء » بيفكنيم ، تا بتوانيم موضع خود را در برابر اين مسأله به طور دقيق و واضح روشن كنيم ، و ميزان صحّت اين تهمتهايى را كه بعضى از مسلمانان در ارتباط با قول به بداء متوجّه مذهب اماميّه نموده‌اند ، باز شناسيم .\r\n« بداء » را يك بار اين گونه مىفهميم كه خداوند معتقد به امرى بوده ، سپس براى او مكشوف مىگردد كه كار از آن قرار كه اعتقاد وى بر آن بوده ، نيست . مانند آن كه در حكمى مصلحتى ببيند ، آن گاه خلاف آن برايش آشكار گردد ؛ مثل اين كه آفريدن چيزى يا كسى از مخلوقات خويش را نيكو ببيند ، آن گاه خلاف آن برايش روشن شود ؛ اين مطلب مسلّما باطل است ، و احدى از مسلمانان قائل به آن نيست ، و در اين ارتباط اماميّه با ديگر مسلمانان تفاوتى ندارند . حتّى يهود و نصارا نيز آن را انكار كرده‌اند و خداوند را از آن تنزيه كرده‌اند .\r\nاز طريق ائمّهء اهل بيت عليهم السّلام نيز نصوصى به ما رسيده است كه اين معنا را تأكيد مىكند ، از جمله ، شيخ صدوق قدّس سرّه در اكمال الدين از امام صادق عليه السّلام روايت كرده است كه فرمود :\r\n« من زعم انّ اللّه عزّوجلّ يبدو له فى شىء لم يعلمه أمس فابرؤا منه » « 1 » يعنى : هر آن كس چنين پنداشت كه خداوند عزّوجل چيزى براى او مكشوف مىگردد كه ديروز آن را نمىدانسته است ، از او بيزارى جوييد .\r\n« بداء » را - بار ديگر - بر مبناى ديگرى مىتوانيم اين گونه بفهميم كه آن نيز نسخى در تكوين است ، و ماهيت آن با ماهيت نسخ تفاوت اساسى ندارد ؛ تنها تفاوت ميان نسخ و بداء در موضوعى است كه نسخ يا بداء در آن واقع مىگردد : « ازاله » و « تبديل » هر گاه در تشريع واقع شوند ، آن دو را « نسخ » مىناميم ، و هر گاه در امور تكوينى از قبيل آفرينش و روزى رسانيدن و صحّت و مرض و غيره باشد ، آن دو را « بداء » مىناميم .\r\nشايان ذكر است كه اين طرز تفكّر دربارهء بداء ، ميراث شبهه افكنى يهوديان پيرامون قدرت و فرمانروايى خداوند متعال است ، اين مطلب را قرآن كريم اشاره فرموده و مورد\r\n\r\n\r\n","description":"","footnote":"\r\n( 1 ) در ارتباط با نصوصى كه در موضوع « بداء » مىآوريم ، ر . ك . آيت الله خويى قدّس سرّه ، البيان فى تفسير القرآن ، 270 - 277 .\r\n","page_name":" 207 ","page_number":217},
  {"content":"\r\n\r\nمناقشه نيز قرار داده است :  وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا ؛ بَلْ يَداهُ مَبْسُوطَتانِ يُنْفِقُ كَيْفَ يَشاءُ . . .  « 1 » .\r\nخلاصهء شبهه اين است كه خداوند سبحان هر گاه چيزى را آفريد و فرمان خود را دربارهء آن مقرّر فرمود ، بر او محال خواهد بود كه مشيّت او بر خلاف آن تعلّق بگيرد . به عنوان مثال ، هنگامى كه خداوند قانون جاذبه را براى زمين مىآفريند ، در برابر اين قانون ، قدرت و فرمانروايى از او سلب خواهد گرديد ، و ديگر نمىتواند خلاف آن را بخواهد يا آن را نسخ كند . وضع خداوند در چنين موقعيّتى وضع يك تفنگدار است ؛ هنگامى كه انگشت بر ماشهء تفنگ مىفشارد ، ديگر قدرت فرمانروايى بر گلوله را از دست خواهد داد . اين معنا همان است كه قرآن كريم از آن چنين تعبير كرده است :  وَ قالَتِ الْيَهُودُ : يَدُ اللَّهِ مَغْلُولَةٌ  ؛ چنان كه در روايت شيخ صدوق قدّس سرّه از امام صادق عليه السّلام آمده است كه آن حضرت فرمودند :\r\n« لم يعنوا انّه هكذا و لكنّهم قالوا فرغ عن الامر فلا يزيد و لا ينقص » يعنى : يهوديان منظورشان اين نبود كه خداوند واقعا دست در بند دارد ، آنان گفتند : خداوند از امر آفرينش كاملا پرداخته و فراغت حاصل كرده است ؛ ديگر نه مىافزايد و نه مىكاهد .\r\nقرآن كريم اين شبهه را در مواضع چندى پاسخ گفته است ، از جمله ، آيهء شريفه‌اى كه مذكور افتاد ، و ديگر ، آيهء شريفهء  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  « 2 » ، و آيات ديگر .\r\nبنابراين ، قول به بداء در مذهب اماميّه ، عبارت است از پياده كردن مسألهء نسخ در حوزهء تكوين ، و از مفهوم اين سخن خداوند الهام گرفته است كه فرمود :  بَلْ يَداهُ مَبْسُوطَتانِ يُنْفِقُ كَيْفَ يَشاءُ  و نيز اين سخن ديگر او كه فرمود :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  .\r\nاماميّه ، به علم خداوند سبحان نسبت به هر آنچه پيش مىاندازد يا پس مىافكند ، و هر آنچه مىكاهد يا مىافزايد يا جايگزين مىگرداند ، ايمان دارند . همان گونه كه ، به قدرت\r\n\r\n\r\n","description":"","footnote":"\r\n( 1 ) مائده / 64\r\n( 2 ) رعد / 39\r\n","page_name":" 208 ","page_number":218},
  {"content":"\r\n\r\nخداوند بر اين تقديم و تأخير و استبدال مؤمن هستند .\r\nنصوص فراوانى داريم كه تأكيد دارند بر اين كه اعتقاد و نگرش اماميّه در مسألهء « بداء » از حدود اين معنا نمىگذرد و از آن فراتر نمىرود . از جمله : در روايت عيّاشى از امام جعفر صادق عليه السّلام آمده است كه آن حضرت مىفرمودند :\r\n« انّ اللّه يقدّم ما يشاء و يؤخّر ما يشاء و يمحوا ما يشاء و يثبت ما يشاء و عنده امّ الكتاب » يعنى : مفاد آيهء شريفه اين است كه خداوند هر آنچه را كه مىخواهد ، مقدم مىدارد ، و هر آنچه را كه مىخواهد تأخير مىافكند ، و هر آنچه را كه بخواهد محو مىكند ، و هر آنچه را كه بخواهد اثبات مىكند ، و امّ الكتاب ( كتاب مادر يا مادر كتاب ) نزد او همچنان استوار و پابرجاست .\r\nنيز فرمودند :\r\n« فكلّ امر يريده الله فهو عمله قبل ان يصنعه ، و ليس شىء يبدوله الّا و قد كان علمه انّ الله لا يبدو له عن جهل » « 1 » يعنى : هر آنچه را كه خداوند اراده فرمايد پيش از آن كه آن را بسازد ، نسبت به آن علم داشته است . براى خداوند بداء از روى جهل پيش نمىآيد . « 2 »\r\nشيخ كلينى قدّس سرّه از امام جعفر صادق عليه السّلام روايت كرده است كه فرمودند :\r\n« ما بدا اللّه فى شىء الّا كان فى علمه ان يبدو له » يعنى : براى خداوند در مورد چيزى بداء حاصل نمىشود مگر آن كه پيش از حاصل شدن بداء ، در علم او گذشته است .\r\nشيخ طوسى قدّس سرّه در كتاب الغيبة از حضرت امام رضا عليه السّلام نقل كرده است كه فرمودند :\r\n« قال على بن الحسين و على بن ابى طالب قبله و محمّد بن على و جعفر\r\n\r\n\r\n","description":"","footnote":"\r\n( 1 ) تفسير عيّاشى ، 2 / 218 ، حديث 71\r\n( 2 ) كافى ، 1 / 148 ، حديث 9\r\n","page_name":" 209 ","page_number":219},
  {"content":"\r\n\r\nبن محمّد عليهم السّلام : كيف لنا بالحديث مع هذه الآية :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  فامّا من قال بانّ الله تعالى لا يعلم الشىء الّا بعد كونه فقد كفر و خرج عن التوحيد » « 1 » يعنى : اين سخن حضرت علىّ بن الحسين است و حضرت علىّ بن ابى طالب پيش از آن حضرت ، و حضرت محمّد بن على ، امام باقر ، و حضرت جعفر بن محمّد ، امام صادق عليه السّلام كه گفته‌اند : با وجود اين آيه :\r\n يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  ، ما چه مىتوانيم بگوييم ؟ كسى كه بگويد خداوند متعال نسبت به اشيا علمى ندارد مگر پس از پديد آمدن آنها ، كافر شده و از توحيد خارج شده است .\r\nبا توجه به مطالب ياد شده ، ديگر جايى براى تشكيك در مسألهء بداء باقى نمىماند ، البّته اگر بداء را بر همان محور نسخ بگيريم و در حوزهء تكوين پياده‌اش كنيم . اتّهام اماميّه به انحراف نيز ، به خاطر قائل شدن به بداء ، چيزى جز همانند اتّهام مسلمانان ، به خاطر قائل شدن به نسخ ، از سوى يهود و نصارا نخواهد بود .\r\n\r\nنسخ در شريعت اسلام\r\nنسخ در شريعت اسلام امر ثابتى است كه تقريبا احدى از علماى مسلمين در آن شك نكرده است ؛ چه نسخ احكام شريعتهاى پيشين بوده باشد ، و چه نسخ بعضى از احكام خود شريعت اسلام . بعضى از موارد نسخ در شريعت مقدّسهء اسلام را ، قرآن نيز تصريح فرموده است . چنان كه خداوند حكم روى كردن به قبلهء نخستين در نماز را نسخ فرمود ، و پيامبر اكرم صلّى اللّه عليه و آله و مسلمانان را امر فرمود كه از آن پس در نماز به طرف مسجد الحرام روى كنند . با وجود اين ، مىبينيم كه نسخ معركهء آرا و ميدان اختلاف نظر علماى اسلامى در علوم قرآن شده و اختلاف سر گرفته است كه آيا عملا برخى از احكام ثابت در قرآن كريم به واسطهء خود قرآن يا به واسطهء سنّت نبوى متواتر منسوخ گرديده يا خير ؟\r\nاين اختلاف نظر با دو طرح پيشنهاد شده است :\r\n\r\n\r\n","description":"","footnote":"\r\n( 1 ) كتاب الغيبة ، 430 ، مؤسسة المعارف الاسلاميّة\r\n","page_name":" 210 ","page_number":220},
  {"content":"\r\n\r\nطرح اوّل ، نظر مخالف ابو مسلم اصفهانى ( متوفى 322 . ق ) كه - بنابر بهترين احتمالات كلام وى - بر آن رفته است كه وقوع نسخ در قرآن كريم جايز نيست . وى به اين آيهء شريفه در بيان اوصاف قرآن استدلال كرده است كه خداوند متعال مىفرمايد :  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  « 1 » . اين آيه مىگويد كه قرآن در معرض بطلان قرار نمىگيرد ، و از آنجا كه نسخ ابطال حكمى مىباشد كه در آيه‌اى از قرآن آمده است ، بر قرآن كريم وارد نخواهد گرديد .\r\nامّا ، اين آيهء شريفه نمىتواند دليلى براى اثبات نظريهء ابو مسلم باشد . زيرا ، نسخ « باطل » نيست ، تا آن كه ورود آن بر قرآن كريم خلاف منطوق اين آيهء شريفه باشد . نسخ ، محض حق است و موافق با واقع حكمت و مصلحت ، بر پايهء آنچه در باب حقيقت نسخ يادآور شديم .\r\nوانگهى اگر نسخ باطل باشد ، ديگر براى ردّ آن نيازى به استمداد از آيهء شريفه نخواهيم داشت ، و همان بطلان آن براى مردود بودن آن كافى خواهد بود .\r\nاين نظريهء ابو مسلم ، در حقيقت ، بر اساس يك مغالطه و ايهام استوار است . زيرا ، منظور وى از « باطل » در اينجا هر آن چيزى است كه در برابر « حق » قرار گيرد ، خواه در عقايد ، خواه در نظام ، و خواه در شيوه بيانى ؛ و قرآن كريم از سوى هيچ يك از اين جوانب در معرض هيچ يك از انواع باطل قرار نمىگيرد ، و « ابطال » و « ازاله » را كه به معناى نسخ‌اند ، منظور ندارد .\r\nطرح دوم ، از سوى بعضى از علماى قرآن ، كه منكر وقوع نسخ - عملا - در قرآن‌اند ، پيشنهاد شده است . اين دسته از علماى اسلامى ، هر چند معتقدند كه نسخ هيچ گونه مانع عقلى يا شرعى ندارد ، منكر آنند كه در خارج ، عملا ، نسخ در قرآن صورت پذيرفته باشد .\r\nآيت الله خويى قدّس سرّه در كتاب البيان فى تفسير القرآن - تقريبا - قائل به اين رأى شده‌اند . ايشان در باب نسخ به مناقشهء وسيعى پرداخته‌اند ، و طىّ آن ، به آياتى كه در آنها احتمال نسخ رفته است اشاره كرده‌اند ، و مبناى نسخ را در يكايك آنها - به استثناى آيهء نجوا « 2 » - در پرتو تحقيق دقيق علمى مورد نقد قرار داده‌اند ، و مآلا به نظريّه‌اى كه پيشتر ، از ايشان نقل كرديم ، رسيده‌اند .\r\n\r\n\r\n","description":"","footnote":"\r\n( 1 ) فصّلت / 42\r\n( 2 ) مجادله / 12 و 13\r\n","page_name":" 211 ","page_number":221},
  {"content":"\r\n\r\n\r\nآيا نسخ اقسامى دارد ؟\r\nپيش از ورود به بحث تفصيلى پيرامون آيات منسوخهء قرآن كريم ، شايسته است اقسام نسخ را كه محققان علوم قرآنى يادآور شده‌اند ، باز شناسيم ؛ بيش از هر چيز ، به خاطر اين كه دريابيم كدام يك از اين اقسام نسخ هدف اصلى اين بحثها بوده‌اند : نسخ را - علماى اسلامى - به سه قسم تقسيم كرده‌اند كه آن اقسام را به ايجاز ، ذيلا مىآوريم .\r\nقسم اوّل : نسخ تلاوت بدون نسخ حكم ؛ منظور از اين قسم نسخ آن است كه يك آيهء قرآنى بر پيامبر اكرم صلّى اللّه عليه و آله نازل شده باشد ، سپس تلاوت آن و نصّ لفظى آن منسوخ شده باشد ، امّا احكامى كه آن آيه دربرداشته است ، نگاه داشته شده باشد .\r\nبراى اين قسم از نسخ « آيهء رجم » را مثال زده‌اند كه متن آن ، از عمر بن خطاب چنين روايت شده است : « اذا زنى الشيخ و الشيخة فارجموهما البتّة ، نكالا من الله ، و الله عزيز حكيم » . گفته‌اند : اين آيه‌اى از قرآن كريم بوده است كه تلاوت آن منسوخ شده است ، امّا حكم آن نگاه داشته شده است .\r\nهر چند اين قسم از نسخ ، مورد قبول بيشتر محققّان از جمهور علماى قرآن است ، مع الوصف ، تقريبا هيچ شكّى در بطلان آن و عدم ثبوت آن در قرآن كريم نداريم ، بويژه ، هنگامى كه به طور موضوعى به مطالعهء آن مىپردازيم . توجّه كنيد :\r\nاوّلا ، مىبينيم كه پذيرفتن اين گونه نصوص و روايات كه بعضى از كتب حديث و صحاح اهل سنّت آورده‌اند ، ما را به اعتقاد به تحريف قرآن مىكشانند . زيرا ، منطوق اين روايات بر ثبوت اين آيه و آيات ديگر در قرآن كريم ، تا زمان وفات رسول خدا صلّى اللّه عليه و آله و اين كه مدّتى پس از وفات آن حضرت ، اين آيات از قرآن ساقط شده‌اند ، تكيه دارد .\r\nثانيا ، مىبينيم كه اين روايات جز از طريق آحاد به دست ما نرسيده‌اند ، و براى ما روا نيست كه در برابر اجماع مسلمين ، بر پايهء خبرهاى واحد ، معتقد به نسخ شويم . گذشته از اين كه سير طبيعى حوادث و وقايع حكم مىكند به اين كه مسايل مهم در ميان مردم شيوع داشته باشد ، و نسخ يك آيه از قرآن كريم از جمله اين امور مهم است ، آن وقت چگونه ممكن است چنين مطلبى تنها از طريق اخبار آحاد نقل شده باشد ؟\r\n\r\n","description":"","footnote":"","page_name":" 212 ","page_number":222},
  {"content":"\r\n\r\nقسم دوم : نسخ تلاوت و نسخ حكم با هم ؛ منظور از اين قسم نسخ آن است كه يك آيهء قرآنى در برهه‌اى از عهد رسالت و تشريع شريعت ، هم از نظر لفظ و هم از نظر معنا ثابت بوده باشد ، آن گاه پس از مدّتى تلاوت و مضمون آن هر دو نسخ شده باشد .\r\nبراى اين قسم از نسخ ، « آيهء رضاع » را مثال زده‌اند كه با اين عبارت از عايشه روايت شده است : « در آنچه از قرآن نازل شد ، اين آيه بود : « و عشر رضعات يحرمن » يعنى : ده بار شير دادن محرم مىگرداند ، سپس نسخ شد به « خمس معلومات » يعنى : پنج مرتبهء قطعى .\r\nرسول خدا صلّى اللّه عليه و آله از دنيا رفت و اين آيات جزو آيات قرآنى بودند كه قرائت مىشد » « 1 » . اين قسم نيز با همان دو پاسخى كه در ارتباط با قسم اوّل نسخ آورديم ، بايد مورد نقد قرار گيرد .\r\nقسم سوم : نسخ حكم بدون نسخ تلاوت ؛ منظور از اين قسم نسخ ، آن نسخى است كه در كنار مضمون آيهء قرآنى قرار مىگيرد ، و ساختار و شيوهء تعبير آن آيهء قرآنى را هيچ تغيير نمىدهد و محفوظ نگاه مىدارد . اين قسم از نسخ است كه نزد دانشمندان و مؤلفان شهرت دارد و در باب آن كتابهاى جداگانه نوشته‌اند .\r\nاين قسم از نسخ را مىتوان در سه وضعيت ملاحظه كنيم :\r\nالف ) حكم ثابت در قرآن كريم به واسطهء سنّت متواتر يا به واسطهء اجماع قطعى كه كاشف از صدور نسخ از سوى معصوم بوده باشد ، نسخ شود .\r\nب ) حكم ثابت در قرآن كريم به واسطهء آيهء ديگرى از قرآن كه در شيوهء طرح و بيان مطلب ، ناظر بر حكم منسوخ باشد ، نسخ شود .\r\nاين دو حالت ، از نظر واقع مطلب ، بىاشكال‌اند ، هر چند در وقوع نسخ به اين دو صورت ، عملا و در خارج ترديد كرده‌اند .\r\nج ) حكم ثابت در قرآن كريم به واسطهء آيهء ديگرى از قرآن ، كه ناظر بر حكم منسوخ ، و نه بيان كنندهء رفع حكم منسوخ باشد ، نسخ شود . مبناى پذيرش نسخ در چنين موردى ، تعارض ميان دو آيه از قرآن كريم است ، كه در نتيجه ، بر ناسخ بودن آيهء متأخّر كه زمان نزول آن ديرتر است ، و منسوخ بودن آيهء متقدّم كه پيش از آن نازل گرديده است ، حكم مىكند .\r\nآقاى خويى قدّس سرّه جواز اين گونه نسخ را بر اين اساس كه با منطوق آيهء شريفه :\r\n\r\n\r\n","description":"","footnote":"\r\n( 1 ) صحيح مسلم ، 4 / 167\r\n","page_name":" 213 ","page_number":223},
  {"content":"\r\n\r\n أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » منافات دارد ، مورد اشكال قرار داده‌اند ؛ زيرا ، هر گاه بين دو آيه از قرآن كريم منافات وجود داشته باشد ، اختلافى كه خداوند سبحان وجود آن را در قرآن نفى فرموده است ، بايد تحقّق پيدا كند ؛ و ادّعاى اين كه نسخ خود اختلاف را از ميان مىبرد ، سودى نخواهد داشت . زيرا ، نظير اين ادّعا در مورد هر گونه اختلاف كه در كلام غير خداى سبحان نيز وجود داشته باشد ، مىتواند مطرح بشود .\r\nافزون بر اين ردّ و ايراد ، مىبينيم كه آقاى خويى قدّس سرّه تقريبا - بر آنند كه در قرآن كريم حكم ثابتى كه به واسطهء قرآن يا غير قرآن منسوخ شده باشد ، وجود ندارد .\r\nما ، هر چند كه با استادمان ، آقاى خويى قدّس سرّه ، در برخى از جوانب ردّ و ايراد و مناقشهء ايشان ، اختلاف نظر داريم ، و چه بسا ، به همان لحاظ ، در ارتباط با فراگير بودن نگرش ايشان نسبت به همهء آيات قرآنى نيز با ايشان اختلاف داريم ؛ امّا ، در اين تحقيق ، در مقام بررسى بعضى از آيات مورد بحث از نظر نسخ ، تقريبا به همان شيوهء ايشان ، سلوك خواهيم كرد .\r\n\r\nنمونه‌هايى از آيات قرآنى كه منسوخ قلمداد شده‌اند ،\r\nهمراه با بررسى آنها\r\n\r\nآيهء اوّل\r\n وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ ؛ فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ ، إِنَّ اللَّهَ عَلى كُلِّ شَيْءٍ قَدِيرٌ  « 2 » جماعتى از صحابه و تابعين و ديگران « 3 » اين قول را روايت كرده‌اند كه اين آيه به واسطهء « آيهء سيف » منسوخ شده است :  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ  « 4 » . زيرا ، آيهء نخست امر به عفو و صفح دربارهء اهل كتاب مىفرمايد ، با وجود آن كه از صميم قلب ، دلخواهشان آن است كه مسلمانان را به كفر باز گردانند ؛ و آيهء دومى ، امر\r\n\r\n\r\n","description":"","footnote":"\r\n( 1 ) نساء / 82\r\n( 2 ) بقره / 109\r\n( 3 ) مجمع البيان ، 10 / 185\r\n( 4 ) توبه / 29\r\n","page_name":" 214 ","page_number":224},
  {"content":"\r\n\r\nبه قتال اهل كتاب تا جايى كه تن به حقارت و جزيه بدهند ؛ و از آنجا كه آيهء دومى از نظر زمان نزول متأخّر بر آيهء نخست است ، ناگزير ، بايد معتقد شويم به اين كه « آيهء سيف » ، آيهء 109 از سورهء بقره را نسخ كرده است .\r\nآقاى خويى قدّس سرّه اين مورد از قول به نسخ را از دو جهت مورد ايراد قرار مىدهند :\r\nجهت اوّل ، اين كه نمىتوان گفت آيهء مذكور به واسطهء آن آيهء دومى نسخ شده است ، در جايى كه آيه‌اى كه منسوخ قلمداد شده است ، نهايت و مدّتى دارد ؛ و اين نهايت و مدّت ، هر چند بر سبيل اجمال در آيه ذكر شده‌اند نه بر سبيل تعيين ، جز اين كه همين مقدار براى نپذيرفتن نسخ آيه كفايت مىكند . زيرا ، نسخ در ارتباط با حكم موقّتى كه با سر آمدن زمانش برداشته مىشود ، مطرح نمىشود ؛ و تنها در مورد حكمى صادق است كه ظاهر آن استمرار و ابديّت حكم باشد ، بر حسب اطلاق لفظ ، نه آن كه در مورد هميشگى بودن حكم تصريح كرده باشد . بر اين پايه ، نقش آيهء دومى بيان مدّت و سر رسيد حكم ياد شده در آيهء نخست است ، بدون آن كه ناسخ آن باشد .\r\nجهت دوم ، اين كه آيهء سيف به طور مطلق امر به قتل اهل كتاب نمىكند ، تا با آيهء اوّلى در تعارض قرار گيرد ، بلكه تنها در صورت پرداخت نكردن جزيه از سوى آنان به پيكار با آنان امر مىنمايد . « 1 »\r\nبنابراين ، صرف اين كه آنان اهل كتاب‌اند براى جواز پيكار با آنان كافى نيست ، بلكه براى مشروعيّت پيكار با آنان چنان كه از مجموع آيات قرآنى استفاده مىشود ، تحقّق يكى از اين سه شرط لازم است :\r\nالف ) اهل كتاب پيكار با مسلمانان را آغاز كرده باشند :  وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ  « 2 » .\r\nب ) اهل كتاب در صدد آن باشند كه مسلمانان را از دينشان خارج كنند :  . . . وَ الْفِتْنَةُ أَشَدُّ مِنَ الْقَتْلِ . . .  « 3 » .\r\n\r\n\r\n","description":"","footnote":"\r\n( 1 ) البيان ، 288\r\n( 2 ) بقره / 190\r\n( 3 ) بقره / 191\r\n","page_name":" 215 ","page_number":225},
  {"content":"\r\n\r\nج ) اهل كتاب از پرداخت جزيه خوددارى كنند ؛ به دليل آيهء پيشين .\r\nدر غير حالات سه گانهء فوق ، نبرد و پيكار با اهل كتاب جايز نيست ، و بايد با همان بخشش و گذشت با آنان رفتار كنند ، چنان كه در آيهء اولى كه ادّعا مىكنند منسوخ است ، آمده است . بنابراين ، آيهء دومى تقييدى است براى اطلاق آيهء اوّلى ، نه آن كه ناسخ آن بوده باشد .\r\n\r\nآيهء دوم\r\n وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا .   وَ الَّذانِ يَأْتِيانِها مِنْكُمْ فَآذُوهُما ؛ فَإِنْ تابا وَ أَصْلَحا فَأَعْرِضُوا عَنْهُما ، إِنَّ اللَّهَ كانَ تَوَّاباً رَحِيماً  « 1 » از جماعتى از صحابه و تابعين و ديگران روايت شده است كه آيهء اوّلى از اين دو آيه مخصوص به زناى زنان است ، و كيفر آنان را آزار دادن با دشنام و توهين و زدن با نعلين ، تعيين مىكند ، چنان كه از ابن عبّاس رسيده است ، « 2 » و اين هر دو كيفر شامل زنان شوهر ديده و شوهر نديده هر دو مىشود . گفته‌اند كه اين هر دو آيه به واسطهء حكم صد مرتبه تازيانه زدن براى زنان و مردان بىهمسر نسخ شده است ؛ آنجا كه خداوند متعال فرموده است :  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ ؛ وَ لا تَأْخُذْكُمْ بِهِما رَأْفَةٌ فِي دِينِ اللَّهِ . . .  « 3 » ؛ و نيز به واسطهء حكم رجم ( سنگسار كردن ) براى زنان و مردان همسردار ، چنان كه در سنّت نبوى ثابت است .\r\nآقاى خويى قدّس سرّه مبناى نسخ در اين آيه را مورد اشكال قرار داده‌اند ، بر اين پايه كه هر يك از اين آيات حكمى را بيان مىكنند كه با حكم بيان شده در آيهء ديگر اختلاف دارد ، و از آنجا كه موضوعات اين احكام با يكديگر متفاوتند ، مانعى ندارد كه همهء احكام با هم به مورد اجرا گذاشته شوند .\r\n\r\n\r\n","description":"","footnote":"\r\n( 1 ) نساء / 15 - 16\r\n( 2 ) مجمع البيان ، 2 / 21\r\n( 3 ) نور / 2\r\n","page_name":" 216 ","page_number":226},
  {"content":"\r\n\r\nبه خاطر آن كه اين ردّ و ايراد وضوح بيشترى بيابد ، ناگزير بايد بعضى از مسايلى را كه در ارتباط تنگاتنگ با تفسير دو آيهء منسوخ قلمداد شده هستند ، به بررسى بگذاريم ، تا ميزان صحّت ادّعاى نسخ در مورد آنها را دريابيم .\r\n1 . كلمهء « فاحشة » در لغت و در قرآن كريم ، معنايى گسترده و فراگير دارد ، كه هر چيزى را كه زشتى و رسوايى عمده‌اى به همراه داشته باشد ، شامل مىگردد ، بدون آن كه ، به تنهايى ، اختصاصى به زنا داشته باشد ، ممكن است لواط بوده باشد ، يا مساحقه ، و يا زنا ؛ و كلمهء « فاحشة » ظهور و انصرافى در خصوص « زنا » ندارد .\r\n2 . به واسطهء « آيهء سيف » مراد از « سبيل » در آيهء شريفه راه گريز و راه فرار و نجاتى است كه در واقعيّت و طبيعت خودش براى آن زن ، از زندانى شدن در خانه ، دشوارى و زيان كمترى داشته باشد ؛ زيرا ، تعبير آيهء شريفه « لهنّ » است ، و نه « عليهنّ » . در اين صورت « سبيل » را در آيهء شريفه به عقوبت و كيفرى كه آيين حنيف اسلام براى زن و مرد زناكار وضع فرموده است ، چه همسردار باشد و چه بىهمسر ، نمىتوان تفسير كرد ؛ زيرا ، اين كيفر « سبيل » يا راهى براى زن كه به واسطهء آن از دشوارى و شكنجهء زندان رهايى يابد ، نخواهد بود ؛ بلكه از آن زندانى شدن به مراتب دشوارتر و خشن‌تر است .\r\n3 . كلمهء « ايذاء » در آيهء شريفه ، ظهورى در دشنام و ناسزاگويى و توهين و زدن با نعلين و جز اينها ندارد . بلكه معنايى است كه همهء اينها و نيز ديگر انواع آزار رسانيدن از قبيل تازيانه زدن و سنگسار كردن و غيره را شامل مىشود .\r\nبا ملاحظهء اين سه نكته ، مىتوانيم در خصوص آيهء اوّل ( آيهء 15 ، سورهء نساء ) بر آن شويم كه مقصود از « فاحشه » ، « مساحقه » است ، كه حكم آن در آيهء شريفه زندانى كردن زن است تا زمانى كه بميرد ، يا آن كه خداوند سبحان براى او راهى باز كند ؛ به اين ترتيب كه شرايطى فراهم شود و آن زن از بابت ارتكاب آن عمل زشت در امان قرار گيرد ، مانند آن كه ازدواج كند ، يا به سنّى برسد كه غريزهء جنسى او ديگر از كار بيفتد ، يا فروكش كند ، يا آن كه راه توبه و صلاح پيش گيرد .\r\nبا اين نحوه تفسير از آيهء شريفه ، مىتوانيم معتقد شويم كه اين آيه نسخ نشده است ؛ زيرا ، حكم آن همچنان باقى است ، در حالى كه اگر آيه را ناظر به عقوبت زنا مىديديم ، بايد معتقد\r\n\r\n","description":"","footnote":"","page_name":" 217 ","page_number":227},
  {"content":"\r\n\r\nبه نسخ مىشديم . افزون بر اين ، مىتوانيم بر آن شويم كه حكم به زندانى كردن ، عقاب و كيفرى براى ارتكاب فاحشه نيست ؛ بلكه ، تنها يك طرح پيشگيرى براى جلوگيرى از بازگشت به ارتكاب منكرات است ؛ و اين پيشگيريها در همهء احوال و اوضاعى كه احساس خطر بشود و احتمال وقوع در منكرات برود ، حتّى پيش از آن كه عملا موردى به وقوع پيوسته باشد ، واجب است . در اين صورت ، ضرورتى براى اعتقاد به نسخ وجود ندارد ؛ حتّى اگر بپذيريم كه مقصود از « فاحشه » در آيهء شريفه ، در خصوص همان زناى زنان باشد . زيرا ، پذيرفتن حكم تازيانه زدن و سنگسار كردن نيز مىتواند با پذيرفتن ثبوت اين حكم پيشگيرانه و اين تدبير احتياطى ، همراهى داشته باشد .\r\nدر خصوص آيهء دوم ( آيهء 16 از سورهء نساء ) مقصود از « فاحشه » ، « لواط » است ، و حكم آن « ايذاء » است . خواه ، اين « ايذاء » را به گونه‌اى كه ابن عبّاس تفسير كرده ، تفسير كنيم ، يا به گونهء ديگر كه معنا و مصداق آن وسعت داشته باشد . زيرا ، در هر يك از دو فرض ، مىتوانيم حدّ شرعى ثابت در شريعت مقدّسه را نيز در كنار آن بپذيريم . گذشته از اين كه تفسير مفهوم « ايذاء » به گونه‌اى كه شامل تازيانه زدن و سنگسار كردن نيز بشود ، « آيهء جلد » « 1 » و ديگر نصوص را در جايگاه مفسّر و تعيين كنندهء آن نوع از « ايذاء » كه بايد در برابر زنان و مردان زناكار معمول گردد ، قرار مىدهد ، بدون آن كه بخواهند ناسخ آيه بوده باشند .\r\nدر اين آيه ، يك قرينهء لفظى نيز موجود است كه دلالت مىكند بر اين كه مراد از اسم موصول ( اللذان ) دو مرد است ، نه يك مرد و يك زن ، چنان كه قايلان به منسوخ بودن آيه گفته‌اند . توضيح اين قرينهء لفظى اين است كه با ملاحظهء سياق اين دو آيه معلوم مىشود كه مراد از ضمير جمع مخاطب كه در دو آيه سه مرتبه ذكر شده است ( نسائكم - منكم - منكم ) ، از يك جنس واحد است ، به گونه‌اى كه سومى با اوّلى و دومى تفاوتى ندارد ؛ و از آنجا كه مراد از اوّلى و دومى خصوص مردان است ، به دليل آن كه در اوّلى ضمير « كم » به كلمهء نساء اضافه شده است ، و در دومى سخن از شهادت مردان است نه زنان ؛ مراد از ضمير جمع مخاطب سومى نيز بايد خصوص مردان باشد . اين بررسى ما را به اينجا مىرساند كه - قطعا - مراد از اسم موصول ( اللذان ) نيز خصوص مردان‌اند ؛ و با اين قرينه ، ناگريز بايد معتقد\r\n\r\n\r\n","description":"","footnote":"\r\n( 1 ) نور / 2\r\n","page_name":" 218 ","page_number":228},
  {"content":"\r\n\r\nشويم به اين كه مراد از فاحشه در آيهء دوّم خصوص لواط است .\r\n\r\nآيهء سوم\r\n . . . فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً . . .  « 1 »\r\nاين آيهء شريفه را پيش از آن كه بخواهيم دربارهء منسوخ بودن حكم آن به تحقيق بپردازيم ، ناگزيريم مفاد آن را دريابيم .\r\nدر اين ارتباط ، روايات بسيارى از طريق اهل سنّت و اماميّه رسيده است ، حاكى از اين كه مقصود از آيهء شريفه نكاح متعه ( ازدواج موقّت ) است . به همين جهت ، مشهور ميان علماى عامّه اين است كه آيه منسوخ است . زيرا ، علماى اهل سنّت معتقدند كه حليّت نكاح متعه ، پس از آن كه تشريع شد و مدّت زمانى در شريعت مقدّسه حلال و معمول بود ، منسوخ گرديد . از سوى ديگر ، محقّقان دربارهء اين كه ناسخ اين آيهء شريفه چيست ، دچار اختلاف نظر شده‌اند كه جمعا چهار قول در اين باب ذكر شده است :\r\nقول اوّل : ناسخ آن ، آيهء شريفهء   يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ . . .   « 2 »\r\nاست . بر اين مبنا ، كه نكاح متعه طلاق ندارد ، و پيوند نكاح در اين نوع ازدواج ، با پايان گرفتن مدّت تعيين شده يا گذشت كردن مرد از ما بقى مدّت ، خود به خود نسخ مىگردد . همچنان كه عدّهء اين نكاح نيز با عدّهء طلاق در نكاح دايم متفاوت است ، و از آنجا كه اين آيهء شريفه طلاق را تنها طريق انفصال زوجيّت معرّفى مىكند ، حكم هر نكاحى كه انفصال زوجيّت در آن ، از طريق ديگرى به جز طلاق صورت پذيرد ، به واسطهء اين آيه منسوخ خواهد گرديد ، به اضافهء اين كه عدّهء اين نكاح نيز با عدّهء نكاحى كه در آن طلاق صورت مىگيرد متفاوت است .\r\nاين قول ، مىتواند سست‌ترين اقوال در اين زمينه و دورترين آنها از فهم قرآنى باشد .\r\nزيرا ، آيهء دوم ( ناسخ ) هيچ گونه اشاره‌اى - نه نزديك ، و نه دور - به موارد طلاق يا اين كه ناگزير هر ازدواجى بايد انفصال آن به واسطهء طلاق واقع شود ، ندارد . آيه تنها درصدد بيان ضرورت و لزوم عدّه گرفتن در حالت وقوع طلاق است . گذشته از اين كه ، عدّه گرفتن براى\r\n\r\n\r\n","description":"","footnote":"\r\n( 1 ) نساء / 24\r\n( 2 ) طلاق / 1\r\n","page_name":" 219 ","page_number":229},
  {"content":"\r\n\r\nنكاح متعه نيز واجب مىباشد ، امّا در آيه به مقدار و مدّت عدّهء آن نكاح پرداخته نشده است .\r\nبنابراين ، آيه از مسألهء نسخ بسيار دور بوده ، و ارتباطى با آيهء متعه ندارد .\r\nقول دوم : ناسخ آن آيهء شريفه :  وَ لَكُمْ نِصْفُ ما تَرَكَ أَزْواجُكُمْ . . .  « 1 » است ؛ بر اين اساس كه در نكاح متعه ارث بردن زوجين از يكديگر وجود ندارد ، در صورتى كه اين آيه با اطلاقى كه دارد ، ارث بردن زوج را از هر زوجه‌اى مقرّر داشته است . بنابراين ، امر داير مىشود بين اين كه به ارث بردن زوج از زوجه در نكاح متعه قائل شويم ، كه عدم آن ثابت است ؛ يا آن كه قائل به نسخ حكم متعه شويم تا اطلاق آيه به همان وضع بماند ، كه مطلوب مدّعيان نسخ نيز همين است .\r\nاين قول نيز مانند قول پيشين ، هم از واقعيّت دورى مىكند و هم از نظر فهم عرفى . زيرا ، مىتوان بنا را بر آن نهاد كه آنچه دليل بر عدم توارث زوجين در نكاح متعه است ، هر چه كه هست ، مخصّص مفاد آيهء شريفه باشد و ناگزير از پناه بردن به قول به نسخ آيهء متعه نباشيم .\r\nچنان كه در برخى موارد ديگر از احكام ارث ، مسلمانان به همين منوال عمل مىكنند . مانند آن كه زوجه اگر كافر باشد ، از شوهرش ارث نمىبرد . همچنين ، اگر يكى از زوجين ديگرى را به قتل برساند ، در آن صورت ، قاتل از مقتول ارث نمىبرد .\r\nقول سوم : ناسخ آن ، نصوصى است كه دلالت دارد بر نسخ شدن نكاح متعه پس از آن كه جزئى از تشريع اسلامى بوده است . اين نصوص از طرق مختلف روايت شده است كه بعضى از آنها به حضرت امام على بن ابى طالب عليه السّلام و بعضى به ربيع بن سبرة ، و بعضى به سلمة و ديگران منتهى مىگردد . « 2 »\r\nبر اين نصوص مورد استناد به عنوان ناسخ آيهء متعه ، سه اشكال به شرح ذيل وارد است :\r\nاوّلا ، نسخ با خبر واحد به اثبات نمىرسد . زيرا ، چنان كه پيش از اين اشاره كرديم ، اجماع بر اين است كه نسخ نياز به تواتر دارد . از نظر عقلى نيز ماهيت نسخ اقتضا دارد كه اگر نسخى صورت گيرد ، ميان مسلمانان شيوع و شهرت پيدا كند ، نه به عنوان اخبار آحاد نقل شود .\r\nثانيا ، يك دسته نصوص متواتر نيز داريم كه از طريق اهل بيت عليهم السّلام به ما رسيده است ، و\r\n\r\n\r\n","description":"","footnote":"\r\n( 1 ) نساء / 12\r\n( 2 ) البيان ، آقاى خويى / 317\r\n","page_name":" 220 ","page_number":230},
  {"content":"\r\n\r\nمضمون آن احاديث با مضمون نصوص مورد استناد در تعارض است و آنها را تكذيب مىكند . به عبارت ديگر ، ما ملزم هستيم در چنين مواردى تنها به نصوص اهل بيت عليهم السّلام استناد بجوييم كه ثقل ثانى براى كتاب الهى هستند ، و از پيامبر اكرم صلّى اللّه عليه و آله به طور يقين اين تأييد صادر شده است كه ايشان از كتاب خدا جدا نمىشوند .\r\nثالثا ، نصوص فراوانى در دست است كه در صحاح سنّت نيز نقل شده است . اين نصوص تأكيد دارند بر اين كه حلّيّت اين نوع نكاح ، تا زمان وفات پيامبر اكرم صلّى اللّه عليه و آله باقى بوده است . نسخ نيز از جانب غير نبىّ اكرم صلّى اللّه عليه و آله جايز نيست . آقاى خويى ضمن بررسى و ردّ و ايراد راجع به نصوص ديگرى كه بر نسخ نكاح متعه دلالت دارند ، در كتاب خود البيان برخى از اين نصوص را كه در صحيح مسلم ، سنن بيهقى ، مسند احمد و غيره نقل شده است ، آورده‌اند . از جمله اين روايات ، روايت مسلم از ابو الزبير است كه گفت : « از جابر بن عبد الله شنيدم كه مىگفت : ما در عهد رسول خدا صلّى اللّه عليه و آله و ابو بكر ، با يك مشت خرما يا آرد متعه مىكرديم ، تا آن كه عمر در ارتباط با عمرو بن حريث نكاح متعه را نهى كرد » « 1 » .\r\nقول چهارم : ناسخ آيهء متعه ، اجماع امّت است بر حرمت نكاح متعه .\r\nاين دليل را از دو جهت مىتوان مورد اشكال قرار داد :\r\nجهت اوّل ، اين كه ادّعاى اجماع درست نيست . زيرا جماعتى از مسلمانان ، از جمله جمعى از اصحاب رسول الله صلّى اللّه عليه و آله قائل به جواز متعه بوده‌اند ، و اين قول آنان با قول اهل بيت عليهم السّلام نيز كه ثقل ثانى كتاب‌اند ، و مشمول « آيهء تطهير » ند مطابقت دارد ؛ و حضرت على بن ابى طالب عليه السّلام ، جابر بن عبد الله انصارى ، عبد الله بن مسعود ، و ابن عبّاس از اين جمله‌اند .\r\nجهت دوم ، آن كه اگر اجماع ، به فرض ، تحقّق يافته باشد ، نيز ، حجّت نيست . زيرا ، حجيّت اجماع ، چنان كه در علم اصول به تحقيق پيوسته است ، توقّف بر اين دارد كه كاشف از رأى معصوم عليه السّلام باشد . تحريم نكاح متعه نه در عهد حضرت رسول اكرم صلّى اللّه عليه و آله بوده است ، و نه پس از آن ، تا آن كه مدّت زمانى نيز از دوران خلافت عمر گذشته است . به هر حال ، اعراض از كتاب خدا و سنّت پيامبر خدا تنها به خاطر آن كه جمعى از مسلمانان كه معصوم از خطا و\r\n\r\n\r\n","description":"","footnote":"\r\n( 1 ) صحيح مسلم ، باب « نكاح المتعة » ، 4 / 141 ؛ ر . ك . البيان ، 318 - 324 .\r\n","page_name":" 221 ","page_number":231},
  {"content":"\r\n\r\nاشتباه نيز نبوده‌اند ، اجماع كرده‌اند ، درست نيست ؛ و گرنه ، همهء احكام شرعى مىتوانستند يك به يك به همين ترتيب ، منسوخ گردند !\r\n\r\n","description":"","footnote":"","page_name":" 222 ","page_number":232},
  {"content":"\r\n\r\n\r\nبخش سوم پژوهشهايى دربارهء تفسير و مفسّران\r\n1 . تفسير و تأويل 2 . تفسير در عصر رسول اكرم صلّى اللّه عليه و آله 3 . تفسير در عصر صحابه و تابعين 4 . تفسير در مكتب اهل بيت عليهم السّلام\r\n\r\n","description":"","footnote":"","page_name":" 223 ","page_number":233},
  {"content":"\r\n . \r\n","description":"","footnote":"","page_name":" 224 ","page_number":234},
  {"content":"\r\n\r\n\r\nبخش سوم 1 تفسير و تأويل\r\n\r\nتفسير « 1 »\r\n\r\n1 ) تفسير به معناى لغوى\r\n« تفسير » در لغت به معناى بيان و كشف است ، « 2 » و در قرآن كريم نيز - كه يك بار آمده است - به همين معنا به كار رفته است :  وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً  « 3 » . بنابراين ، « تفسير » يك « كلام » ، عبارت است از كشف مدلول آن ، و بيان معنايى كه لفظ به آن اشاره دارد .\r\nبر اين پايه ، مىتوانيم سؤال ذيل را عنوان كنيم : آيا مىتوان بيان كردن معناى ظاهر لفظ را كه به ذهن متبادر مىشود ، « تفسير » ناميد ، به گونه‌اى كه لفظ تفسير با معناى لغوى خويش آن بر آن صدق كند ، يا نه ؟\r\nدر اينجا يك ديدگاه بيان مىدارد كه « كشف » و « بيان » كه در معناى تفسير در كار آورده‌ايم فرض وجود درجه‌اى از ناآشكارى و پيچيدگى معنى را در دل خود دارد ، و « كار » تفسير پرده‌بردارى از همين ناآشكارى ، و گره‌گشايى همين پيچيدگى است . بنابراين ، « تفسير » تنها\r\n\r\n\r\n","description":"","footnote":"\r\n( 1 ) نوشته شهيد صدر قدّس سرّه\r\n( 2 ) لسان العرب ، مادّهء « فسر »\r\n( 3 ) فرقان / 33\r\n","page_name":" 225 ","page_number":235},
  {"content":"\r\n\r\nدر حالت پيچيدگى و ناآشكارى كلام صدق خواهد كرد ، و كسى كه يك كلام داراى معناى ظاهر و آشكار و متبادر به ذهن را بشنود ، و همان معناى ظاهر را باز نمايد و بازگو كند ، « مفسّر » آن كلام نيست ؛ زيرا پرده از چهرهء پديدهء پنهان و ناآشكارى برنداشته است . مصداق « تفسير » - در واقع - آن « بذل جهد » و كوششى است كه شخص در مسير اكتشاف معناى كلام كه همراه با قدرى پيچيدگى و ناآشكارى است ، صورت مىدهد . به عبارت ديگر ، كسى كه معناى لفظ را ظاهر مىسازد و آشكار مىكند ، مىتوان گفت كه آن را « تفسير » كرده است ؛ و گرنه ، در جايى كه معناى لفظ به خودى خود ظاهر و متبادر باشد ، نه « ظاهر كردن » در كار خواهد بود ، و نه « تفسير » .\r\nمطابق اين رويكرد ، « تفسير » دو نوع مصداق بيشتر ندارد : يكى ، ظاهر كردن و روشن گردانيدن يكى از محتملات معانى لفظ است و اثبات اين كه مراد همان يك معنى مىباشد ؛ ديگرى ، ظاهر كردن معنايى كه ناآشكار و نامتبادر باشد ، و اثبات اين كه همان معنا مراد است ، به جاى معناى ظاهر متبادر كلام ؛ امّا اين كه شخص ، معناى ظاهر متبادر را باز گويد و باز نمايد ، « تفسير » نخواهد بود .\r\nاين رويكرد ، نظر غالب اصوليّون است ؛ البتّه نظر صحيح آن است كه ياد آور شدن معناى ظاهر ، گاه ، در بعضى حالات ، تفسير نيز هست ، و نوعى آشكار گردانيدن معناى پنهان است .\r\nچنان كه در بعضى حالات ديگر ، گاه ، تفسير نيست . زيرا ، عامل ناآشكارى و پيچيدگى را فاقد است ، و در نتيجه ، ظاهر گردانيدن يك پديدهء پنهان و ناآشكار يا گره‌گشايى پيچيدگى از كلام درباره‌اش صدق نمىكند .\r\nبراى باز شناسى دقيق مواردى از « ظهور » كه « تفسير » بر آنها منطبق مىشود ، از مواردى كه « تفسير » بر آنها منطبق نمىگردد ؛ « ظهور » را به دو قسم تقسيم مىكنيم :\r\nقسم اوّل : ظهور بسيط ؛ كه عبارت است از يك ظهور واحد مستقّل منفصل از ديگر ظهورات .\r\nقسم دوم : ظهور پيچيده ( معقّد ) ؛ كه عبارت است از ظهورى كه تكوين يافته و نتيجهء مجموعه‌اى از ظهورات است كه به يكديگر تأثير گذارده‌اند .\r\nبراى روشن شدن هر چه بيشتر اين تقسيم ، مثالى از عرف مىزنيم : شخصى يك بار به\r\n\r\n","description":"","footnote":"","page_name":" 226 ","page_number":236},
  {"content":"\r\n\r\nفرزندش مىگويد : همه روزه پيش دريا برو ؛ و بار ديگر ، مىگويد : همه روزه پيش دريا برو و به سخن او گوش فرا ده .\r\nظهور كلام اين شخص را در نوبت اوّل « ظهور بسيط » مىناميم ؛ زيرا ، در سخن وى جز يك صورت واحد كه متبادر به ذهن مىشود ، و عبارت است از دريا و آب ، احتمال ديگرى وجود ندارد . پدر از پسرش خواسته است كه همه روزه به دريا برود . امّا ، در نوبت دوم ، سخن پدر در عين اين كه ظهور دارد ، ظهور آن پيچيده و معقّد است ؛ زيرا ، دو ظهور در سخن وى با هم گره خورده است . در اين نوبت ، آن ظهور سابق همچنان وجود دارد ؛ و از كلمهء « دريا » همان درياى معهود ( آب ) به ذهن متبادر مىگردد ، كه بايد فرزند همه روزه به سوى دريا برود . امّا يك ظهور ديگر هم در اين سخن پدر هست كه بايد فرزند به سخن « دريا » گوش فرا دهد .\r\nاز اين تعبير متبادر به ذهن مىگردد كه دريا ، « درياى آب » نيست ، بلكه « درياى علم » است . زيرا ، درياى آب را به سخنش گوش فرا نمىدهند . اين دريا سخنى ندارد ؛ نهايت ، به صداى امواجش مىتوان گوش فرا داد كه منظور پدر اين نيست . به اين ترتيب ، در سخن پدر ، در نوبت دوم ، با دو ظهور بسيط روبه‌رو هستيم كه با يكديگر تعارض دارند . اگر بخواهيم اين سخن را به صورت كامل و با توجّه به داد و ستد اجزايش در نظر بگيريم ، بايد نتيجهء داد و ستد ميان اين دو ظهور را نيز در نظر بگيريم ، و ببينيم كه پس از تصفيهء تناقضهاى درونى ميان اين دو ظهور ، چه ظهورى براى سخن پدر ، از اين دو ظهور سر بر مىزند . اين ظهور سر زده از داد و ستد دو ظهور متعارض با يكديگر را « ظهور معقّد » يا « ظهور مركّب » مىناميم .\r\nحال ، كه ظهور بسيط و ظهور مركّب را از يكديگر جدا ساختيم ، مىتوان گفت كه تفسير عبارت است از روشن گردانيدن ظهور معقّد و مركّب در كلام ، و مشخّص كردن معنا بر اساس آن ؛ زيرا ، همان تعقيد و تركيب در كلام ، درجه‌اى از ناآشكارى و پيچيدگى وارد مىكنند كه در خور كشف و ابانه است ، و در نتيجه ، عنوان « تفسير » بر آن صدق مىكند . امّا ، در مواردى كه ظهور كلام از نوع ظهور بسيط است ، غالبا روشن كردن معناى كلام بر اساس آن ، « تفسير » شناخته نمىشود . زيرا معناى كلام به خودى خود « ظاهر » است و نيازى به\r\n\r\n","description":"","footnote":"","page_name":" 227 ","page_number":237},
  {"content":"\r\n\r\n« اظهار » ندارد .\r\nنتيجه اين كه در اين مسأله كه آيا « تفسير » بر « بيان معنا » در موارد « ظهور » صدق مىكند يا نه ؟ دو رويكرد وجود دارد : يك رويكرد ، قائل است به اين كه مطلقا صدق نمىكند ، خواه ظهور بسيط باشد و خواه معقّد .\r\nرويكرد ديگر ، كه رويكرد صحيح همين است ، قائل است به اين كه « تفسير » بر « بيان معنا » در موارد « ظهور معقّد » صدق مىكند ، امّا در بعضى موارد ظهور بسيط صدق نمىكند .\r\n\r\nاهميّت تفكيك ميان تفسير لفظ و تفسير معنا\r\nتفكيك ميان « تفسير لفظ » در سطح « مفاهيم » ، و « تفسير معنا » با مجسّم‌سازى و قالب‌ريزى آن در يك قالب و صورت مشخّص ، در سطح « مصاديق » ، يك نكتهء بسيار جوهرى و اساسى در تفسير قرآن كريم مىباشد و وسيله‌اى است براى حلّ آن تناقض ظاهرى كه گاه ميان اين دو حقيقت قرآنى به نظر مىرسد :\r\nحقيقت اوّل اين كه قرآن كتاب هدايت براى بشريّت است . خداوند سبحان قرآن را نازل فرموده است تا بشريّت را از ظلمات به نور ببرد ، و انسانها را در جهت بهترين روش در جنبه‌هاى مختلف زندگانى آنان ارشاد كند . قرآن نيز خود را به اين كه « هدى للناس » « 1 » ، « نور و كتاب مبين » « 2 » و « تبيانا لكلّ شىء » « 3 » توصيف كرده است . اين حقيقت ايجاب مىكند كه قرآن فهمش ساده باشد ، و به انسان اين امكان داده شود كه معانى قرآن را از آن استخراج كند . زيرا ، قرآن اگر براى مردم مفهوم نباشد ، نخواهد توانست اهداف خود را تحقّق بخشد و رسالت خود را ادا كند .\r\nحقيقت دوم آن كه بسيارى از موضوعاتى كه قرآن مطرح مىكند ، يا به آنها اشاره دارد ، فهم آنها به آسانى ممكن نيست ، بلكه گاه در برابر ذهن بشر بسيار سرسختى از خود نشان مىدهند ، و انسان در ميدان تفكّر در آنها سرگردان مىماند . زيرا ، آن موضوعات و مسايل\r\n\r\n\r\n","description":"","footnote":"\r\n( 1 ) بقره / 185\r\n( 2 ) مائده / 15\r\n( 3 ) نحل / 89\r\n","page_name":" 228 ","page_number":238},
  {"content":"\r\n\r\nبسيار دقيق‌اند ، و از حوزهء حواسّ و احساس و زندگى عادى و معمولى كه انسان در آن به سر مىبرد ، سخت به دورند . مسايلى از قبيل : لوح ، قلم ، عرش ، ميزان ، ملك ، شيطان ، فرستادن آهن ( به آدميان ) ، بازگشت بشريّت به سوى خداوند ، خزاين ، ملكوت ، تسبيح گفتن همهء موجودات در آسمانها و زمين ، و ديگر موضوعات و مسايل اين چنين .\r\nحاصل مطلب اين كه ، حقيقت اهداف قرآن كريم و رسالت آن ايجاب مىكند كه فهم قرآن ساده باشد . از سوى ديگر ، بعضى موضوعات قرآن در برابر فهم انسان بسيار سرسختى مىكند ، و ذهن بشر در آنها سرگردان مىماند .\r\nحلّ اين تناقض ظاهرى ميان اين دو حقيقت ، تنها با تفكيك و تمايز بخشيدن ميان « تفسير لفظ » و « تفسير معنا » ممكن است . زيرا ، حقيقت اوّلى ، ناظر به اين است كه اهداف قرآن و رسالت آن ايجاب كند كه قرآن آسان فهم باشد . در همين حد كه كلامى باشد دلالت كننده بر معنايى ؛ يعنى ، بر حسب لفظ . قرآن با اين توصيف و در اين سطح ، آسان فهم است ، و استخراج معانى قرآن براى مردم امر ساده‌اى مىباشد . دشوارى و صعوبت كار در آنجاست كه بخواهيم صورتها و قالبهاى واقعى معانى و مفاهيم قرآن را مشخص سازيم .\r\nهمهء آيات قرآنى كه آن موضوعات دشوار را در بر دارند ( همان موضوعاتى كه در توضيح حقيقت دوم به آنها اشاره كرديم ) از نظر لغت و زبان كاملا مفهوم‌اند ، و هيچ دشوارى در « تفسير لفظى » آنها نيست . هر چه دشوارى است ، در تفسير معناى لفظ ، پنهان است نه در تفسير خود لفظ . دليلش هم اين است كه آن موضوعات به عوالمى ارتباط دارند كه از عالم حسّ كه انسان در آن به سر مىبرد ، برترند ؛ بنابراين طبيعى است كه انسان وقتى بخواهد معناى آنها را در مصداقهاى معيّن و مشخّص محدود گرداند و مفهوم آنها را در ذهن خويش در قالب يك واقعيت بخصوص مجسّم سازد ، با دشواريهاى بسيارى روبه‌رو گردد .\r\nگاهى همين نكته مورد سؤال قرار مىگيرد كه چه ضرورتى وجود داشته است كه قرآن كريم به اين گونه معانى كه تفسيرش از عهدهء ذهن بشر ساخته نيست ، بپردازد ، و دشواريها و مشكلاتى را پيش بياورد كه از طرح و ايجاد آن مشكلات بىنياز است ؟\r\nامّا واقعيت اين است كه قرآن كريم برايش مقتضى نبوده است كه از اين دشواريها و مشكلات برهد . زيرا ، قرآن ، به عنوان يك « كتاب دين » ، يكى از اهداف اصلىاش مرتبط\r\n\r\n","description":"","footnote":"","page_name":" 229 ","page_number":239},
  {"content":"\r\n\r\nساختن بشريّت به عالم غيب است ، و رشد دادن گرايش ايمان به غيب در بشر ، يا دست كم نزديك ساختن تصوير و تصوّر عالم غيب به ذهن انسان مادّى ؛ « 1 » و اين مهم تحقّق نمىپذيرد ، مگر از طريق آن موضوعاتى كه انسان را از رابطه‌اش با عالم بزرگترى نسبت به اين عالم مشهود وى آگاه سازد ، هر چند نتواند به همهء رازها و ويژگيهاى آن عالم غيب احاطه پيدا كند . « 2 »\r\n\r\n2 ) تفسير مطلق است يا نسبى ؟\r\nدر پرتو رويكرد صحيح باز در مىيابيم كه تفسير يك پديدهء نسبى مىباشد ، زيرا ، تفسير عبارت است از بيان معنا و روشن گردانيدن آن حتّى در مواردى كه لفظ ظهور دارد . گاه اين معناى واحد نسبت به يك شخص ، نيازمند بيان و كشف است ، ولى وقتى نسبت به شخص ديگرى در نظر مىگيريم ، نيازى به بيان و كشف ندارد . در اين صورت ، بيان آن معنا ، تنها نسبت به كسى كه نياز به بيان دارد ، « تفسير » است ، نه نسبت به شخص ديگر . « 3 »\r\nامّا ، اگر به آن رويكرد ديگر بپيونديم كه معتقد است « تفسير » موارد حمل لفظ بر معناى ظاهرش را در بر نمىگيرد ، هر چند كه ظهور لفظ در معناى ظاهر آن پيچيده و معقّد باشد ؛ و « تفسير » اختصاص دارد به حمل لفظ بر معنايى كه لفظ در آن ظهور نداشته باشد ؛ خواهيم توانست كه براى تفسير ، يك معناى مطلق در نظر بگيريم كه نسبت به افراد مختلف ، متفاوت\r\n\r\n\r\n","description":"","footnote":"\r\n( 1 ) توضيح بيشتر اين مطلب در مبحث « محكم و متشابه » آمده است .\r\n( 2 ) در رابطه با سئوال مطرح شدهء فوق يادآورى اين نكته اهميت بسيار دارد كه قرآن كريم اقيانوس بىكرانى است كه در آن گنجهاى فراوانى نهفته است . بىترديد اين گنجها كه همانا معارف الهيه هستند و هدف ارسال رسل و انبياء عظام سلام الله عليهم اجمعين نيز رسانيدن اين معارف به بشريت است . اما اين گونه نيست كه اين گنجها به راحتى شكار هر كس بشود . بلكه آدميان به قدر مرتبه و سعهء وجودى خويش و به قدر سلوك معنوى خويش مىتوانند غواصى كنند و از گنجهاى به ظاهر نهفته و پنهان اين اقيانوس استفاده نمايند . از اينرو درب باب معرفت به روى همهء آدميان باز است و بر هيچ كس محدوديتى در دست‌يابى به معارف نيست كه اگر محدوديتى در كار باشد نقض غرض از ارسال رسولان الهى است . ليكن اين آدميان‌اند كه خود خويشتن را در جهل و بىخبرى از معارف الهى محصور مىنمايند و يا در سطوح عميق درياى معارف قرآنى و الهى غواصى نمىكنند ( ويراستار ) .\r\n( 3 ) با اين بيان اخير مؤلف روشن مىگردد مراد مؤلف از نسبيّت تفسير نسبيّت حقيقت و معرفت و يا حتى نسبيّت ادراك نمىباشد ( ويراستار ) .\r\n","page_name":" 230 ","page_number":240},
  {"content":"\r\n\r\nنگردد . زيرا ، در آن صورت ما فقط خود لغت را مىنگريم . اگر معنايى كه براى لفظ مىآورند ، همان معنايى باشد كه استعمال لغت به طور طبيعى اقتضاى آن را دارد ، « تفسير » نخواهد بود ، حتّى اگر آن معنا براى بعضى اشخاص ، قدرى پوشيده و پيچيده باشد ؛ و اگر آن معنا ، معناى ديگرى باشد كه استعمال لغت به طور طبيعى اقتضاى آن را ندارد ، و ما به واسطهء دليل خارجى آن معنا را مشخّص كرده‌ايم ، « تفسير » خواهد بود .\r\n\r\n3 ) تفسير لفظ و تفسير معنا\r\n« تفسير » به اعتبار « مفسّر » بر دو قسم است :\r\n1 . تفسير لفظ 2 . تفسير معنا « تفسير لفظ » عبارت است از بيان معناى لفظ از نظر لغت . « تفسير معنا » عبارت است از مشخّص كردن آن مصداق خارجى كه آن معنا بر آن منطبق مىگردد ( تطابق واقعيت معنا با حقيقت خارجى ) « 1 » .\r\nبه عنوان مثال ، وقتى مىشنويم شخصى مىگويد : « دولتهاى استكبارى كافر سلاحهاى سنگينى دارند » ، يك بار مىپرسيم : معناى « سلاح » چيست ؟ و پاسخ مىدهيم به اين پرسش ، كه سلاح عبارت است از وسيله‌اى كه صاحب آن براى قهر و غلبه بر دشمن خويش از آن مدد مىگيرد . يك بار ديگر مىپرسيم : سلاحى كه آن دولتها دارند از چه نوعى است ؟ و پاسخ مىدهيم كه سلاح آنان بمبهاى اتمى ، موشكهاى دور برد يا ماهواره‌هاى اطّلاعاتى در فضا ، يا زيردريايىهاى اتمى است ، و . . .\r\nدر نوبت اوّل ، لفظ را تفسير كرديم ، و معناى آن را يادآور شديم ؛ و در نوبت دوم ، معنا را تفسير كرديم و مصداق را كه معناى جمله بر آن منطبق مىگردد و به آن اشاره مىكند ، مشخّص گردانيديم . مرحلهء اوّل را مرحلهء « تفسير لفظ » يا « تفسير لغوى » نامند ، كه مرحلهء تعيين مفاهيم است ؛ و مرحلهء دوم را مرحلهء « تفسير معنا » ( يا تفسير مصداقى و معنوى ) مىنامند ، كه مرحلهء مجسّم ساختن آن مفاهيم در صورتها و قالبهاى محدود و معيّن است .\r\n\r\n\r\n","description":"","footnote":"\r\n( 1 ) ويراستار .\r\n","page_name":" 231 ","page_number":241},
  {"content":"\r\n\r\nمثالهاى اين مطلب در قرآن كريم فراوان است . مثلا ، مىبينيم كه در قرآن خداوند سبحان با اوصاف حيات و علم و قدرت و شنوايى و بينايى و سخنگويى توصيف مىشود ، در ارتباط با اين كلمات و عناوين با دو حوزهء تحقيق و گفتگوى علمى روبه‌رو مىشويم :\r\nحوزهء اوّل ، بحث دربارهء اين كلمات و اوصاف از ناحيهء لغوى حوزهء دوم ، بحث در تعيين مصداق آن مفاهيم نسبت به خداوند متعال .\r\nخداوند سبحان چگونه مىشنود ؟ آيا عضو شنوايى دارد يا ندارد ؟ چگونه مىداند ؟ آيا به گونه‌اى مىداند كه اين دانستن زايد بر ذات اوست ؟\r\nبحث اوّلى ، تفسير لفظى آيه است ، يا « تفسير لفظ » ؛ و بحث دومى ، تفسير معنوى آيه است ، يا « تفسير معنا » .\r\nمثال ديگر اين كه خداوند متعال مىفرمايد :  وَ هذا كِتابٌ أَنْزَلْناهُ مُبارَكٌ مُصَدِّقُ الَّذِي بَيْنَ يَدَيْهِ . . .  « 1 » ، و نيز مىفرمايد :  . . . وَ أَنْزَلْنَا الْحَدِيدَ فِيهِ بَأْسٌ شَدِيدٌ . .  « 2 » ، و نيز مىفرمايد :  وَ أَنْزَلْنا مِنَ السَّماءِ ماءً بِقَدَرٍ فَأَسْكَنَّاهُ فِي الْأَرْضِ . . .  « 3 » . مىبينيم كه اين آيات همه از چيزهايى سخن مىگويند كه نازل شده‌اند ، از قبيل : « كتاب » ، « آهن » و « آب » . « تفسير لفظ » - در ارتباط با اين آيات شريفه - عبارت از اين خواهد بود كه معناى « نزول » را در لغت شرح دهيم ، و مفهوم كلمهء « أنزلنا » را كه در اين هر سه آيه آمده است مشخص گردانيم ، و باز شناسيم كه « انزال » معناى « فرود آمدن از سمت بالا و از ارتفاع » را در بر دارد ؛ « تفسير معنا » عبارت از اين است كه حقيقت اين « فرود آمدن يا فرو فرستادن » و نوع آن « سمت بالا و ارتفاع » كه از آنجا كتاب و آهن و آب فرود آمده‌اند ، و اين كه اين جهت و سمت مادّى است يا معنوى ؟ را مطالعه و بررسى كنيم .\r\n\r\nتفسير به عنوان يك علم\r\n« تفسير » به عنوان يك « علم » عبارت است از « علمى كه از قرآن كريم به عنوان كلام\r\n\r\n\r\n","description":"","footnote":"\r\n( 1 ) انعام / 92\r\n( 2 ) حديد / 25\r\n( 3 ) مؤمنون / 18\r\n","page_name":" 232 ","page_number":242},
  {"content":"\r\n\r\nخداوند متعال ، بحث مىكند » « 1 » .\r\nتوضيح مطلب اين كه قرآن كريم جنبه‌هاى متعدّدى دارد : يك بار قرآن كريم به عنوان حروف مكتوبى كه بر روى اوراق ترسيم مىشوند ، در نظر گرفته مىشود ؛ بار ديگر به عنوان اصواتى كه آنها را مىخوانيم و زير زبان زمزمه مىكنيم ؛ و جنبهء سوم اين كه قرآن كريم را به اعتبار اين كه كلام خداوند متعال است در نظر بگيريم .\r\nقرآن ، از هر يك از جنبه‌هاى مذكور كه لحاظ شود ، موضوع يك علم قرار خواهد گرفت كه از بحثهاى مربوط به آن جنبه از قرآن كريم تشكيل مىشود .\r\nقرآن ، از آن جهت كه حروفى است مكتوب ، موضوع علم « رسم المصحف » يا « رسم الخط قرآن » مىباشد كه قواعد كتابت متن قرآن را تشريح مىكند .\r\nقرآن ، از آن جهت كه خوانده مىشود ، موضوع « علم قرائت » و « علم تجويد » است .\r\nقرآن ، از آن جهت كه كلام الله است ، موضوع علم تفسير قرار مىگيرد .\r\nبنابراين ، « علم تفسير » همهء بحثهاى مربوط به قرآن ، به عنوان اين كه كلام الله است ، را شامل مىگردد ، و بحث دربارهء شيوهء كتابت حروف و كلمات قرآن يا شيوهء تلفظ و اداى صوتى قرآن ، داخل در حوزهء تفسير نيست . زيرا ، نگارش و تلفّظ از اوصاف قرآن به عنوان « كلام الله » و « سخن خداوند » نيستند ، و كلام خدا بودن قرآن مدخليّتى در نحوهء كتابت يا قرائت آن ندارد .\r\nبحثهايى كه - با توجّه به تعريفى كه ما براى علم تفسير آورديم - داخل در علم تفسير مىشوند ، به قرار ذيل‌اند :\r\nاوّلا ، بحث دربارهء مدلول هر لفظ و مدلول هر جمله در قرآن كريم ؛ زيرا ، اين كه اين معنا يا آن معنا مدلول يك لفظ قرآنى باشد ، از اوصاف قرآن به عنوان كلام خداست ، و ديگر ، از اوصاف حروف و يا اصوات ، فقط به آن حساب كه اصوات و حروف‌اند ، نيست .\r\nثانيا ، بحث دربارهء اعجاز قرآن و كشف جوانب و نواحى مختلف اعجاز در قرآن ؛ زيرا ،\r\n\r\n\r\n","description":"","footnote":"\r\n( 1 ) « التفسير علم يبحث فيه عن القرآن الكريم كلاما للّه تعالى » ، اين تعريف را مقايسه كنيد با تعريفى كه زركشى در برهان ( 1 / 13 ) آورده است . نيز با تعاريفى كه ذهبى در التفسير و المفسّرون ( 1 / 15 ) نقل كرده است ؛ همچنين با تعاريفى كه زرقانى در مناهل العرفان ( 1 / 481 ) يادآور شده است .\r\n","page_name":" 233 ","page_number":243},
  {"content":"\r\n\r\n« اعجاز » از اوصاف قرآن به عنوان « كلام » دلالت كننده بر مراد خداوند متعال مىباشد .\r\nثالثا ، بحث دربارهء اسباب نزول ؛ زيرا ، وقتى ما دربارهء سبب نزول آيه‌اى مطالعه مىكنيم ، آن را به عنوان يك « كلام » لحاظ كرده‌ايم ، و به عنوان يك لفظ مفيد دلالت كننده بر يك معنا ؛ و اگر كلام نبود ، يا بر دلالتى معنا نداشت ، به حادثهء معيّنى نيز ارتباط پيدا نمىكرد ، كه آن حادثهء معيّن نزول آيه باشد .\r\nرابعا ، بحث دربارهء ناسخ و منسوخ و خاصّ و عامّ و مقيّد و مطلق ؛ زيرا ، اينها همه با متن قرآن به عنوان كلام دلالت كننده بر معنا سر و كار دارند .\r\nخامسا ، بحث دربارهء تأثيرگذارىهاى قرآن در تاريخ ، و نقش عظيمى كه در پايه‌گذارى و هدايت مكتب انسانيّت داشته است و دارد ؛ زيرا ، بازگشت تأثير قرآن و نقش آن ، به كاركرد اين كتاب به عنوان كلام خداست ، نه به عنوان اين كه حروفى مكتوب يا اصواتى مقروء مىباشد .\r\nاز راه « تعريف » علم تفسير ، « موضوع » آن نيز براى ما مشخّص مىشود ، كه عبارت است از « قرآن » ، چرا كه كلام خداى متعال است .\r\nدر همين ارتباط ، باز درمىيابيم كه اطلاق عنوان « علم ناسخ و منسوخ » يا « علم اسباب نزول » يا « علم اعجاز قرآن » بر بحثهايى كه به اين موضوعات تعلّق دارند ، معنايش آن نيست كه اين علوم مختلف نمىتوانند همگى در يك علم واحد به نام « علم تفسير » مندرج شوند ؛ اينها همه در حقيقت ، جنبه‌هاى مختلفى از علم تفسيرند ، كه در هر يك از اين جنبه‌ها تحقّق بخشيدن به هدف خاصّى كه به بحث در جنبهء خاصّى از كلام الله مربوط مىشود ، لحاظ شده است :\r\nدر علم « اعجاز قرآن » كلام خدا را در قرآن با محصولات كلامى بشرى يا برآورد توان بشر در سخن مقايسه مىكنند ، تا ثابت گردد كه قرآن فوق آن توانايى مىباشد ، و اين است معناى « اعجاز » ؛ در علم « اسباب نزول » . سخن خدا در قرآن از جهت ارتباط آن با حوادث و وقايعى كه مقارن نزول آن بوده است مورد بحث و گفتگو قرار مىگيرد ؛ و همچنين در ديگر جنبه‌هاى قرآن .\r\nامّا اين كه چرا اين نامهاى مستقل و عناوين جداگانه را به اين علوم داده‌اند ، به اين حساب\r\n\r\n","description":"","footnote":"","page_name":" 234 ","page_number":244},
  {"content":"\r\n\r\nاست كه دانشمندان اسلامى به دنبال آن كه در علم تفسير گسترش فراوانى پديد آوردند ، گاه جداگانه نيز به بحث دربارهء مسايل اين علوم پرداختند تا بتوانند بر اهداف تفصيلى اين دانشهاى قرآنى تأكيد كنند ؛ چنان كه در باب « آيات الاحكام » ، « قصص قرآن » ، « امثال قرآن » ، « اسلوب قرآن » و غيره چنين كردند ؛ با وجود آن كه همهء بحثها در آغوش علم تفسير پيدا و پديدار شده و نشو و نما كرده‌اند .\r\n\r\nتأويل « 1 »\r\n« تأويل » عنوان ديگرى است كه در كنار كلمهء « تفسير » از ديرباز ، در بحثهاى قرآنى ، در نزد مفسّران پديدار شده است ، و مفسّران آن را به صورت ذاتى و جوهرى ، با عنوان « تفسير » ، متّفق و متحد در معنا به حساب مىآورند . هر دو كلمه با هم بر بيان معناى لفظ و پرده‌بردارى از چهرهء لفظ دلالت دارند . صاحب قاموس گفته است : « اوّل الكلام تأويلا » « 2 » يعنى در كلام تدبّر كرد و معنايش را برآورد كرد و آن را « تفسير » كرد .\r\nمفسّران ، در عين آن كه تقريبا اتّفاق نظر دارند بر اين كه اين دو كلمه به طور كلّى با يكديگر در معنا توافق دارند ، در تعيين ميزان تطابق ميان اين دو كلمه اختلاف نظر دارند . ما در اينجا ، برخى از ديدگاهها و نظريّات را در اين ارتباط يادآور مىشويم :\r\n\r\nديدگاه نخست ،\r\nرويكرد عموم قدماى مفسّرين مىباشد كه تقريبا قائل به مترادف بودن دو كلمهء « تفسير » و « تأويل » است . هر تفسيرى تأويل است ، و عكس آن نيز صحيح است .\r\nبنابراين ، نسبت ميان تفسير و تأويل « تساوى » است ؛ و شايد قول مجاهد كه مىگويد : عالمان « تأويل » قرآن را مىدانند ؛ و ابن جرير طبرى كه به هنگام تفسير هر آيه مىگويد : « القول فى « تأويل » قوله كذا . . . » يا : « اختلف اهل « تأويل » فى الآية . . . » ، از سنخ همين معنا بوده باشد .\r\n\r\nديدگاه دوم ،\r\nرويكرد عموم متأخّرين از مفسّرين است كه تقريبا قائل به اين است كه « تفسير » در بعضى جهات مخالف « تأويل » است : يا در ماهيت « مفسّر » و « مؤوّل » ؛ يا در نوع حكمى كه « مفسّر » و « مؤوّل » صادر مىكنند ؛ يا در ماهيت دليلى كه « تفسير » و « تأويل » بر آن\r\n\r\n\r\n","description":"","footnote":"\r\n( 1 ) نوشتهء شهيد صدر قدّس سرّه\r\n( 2 ) قاموس ، مادهء « اوّل »\r\n","page_name":" 235 ","page_number":245},
  {"content":"\r\n\r\nتكيه مىكند . در اين ارتباط نظريّات مختلفى وجود دارد كه ما در اينجا سه نظريّه را مىآوريم :\r\nالف ) تفكيك ميان تفسير و تأويل از جهت ماهيت « مفسّر » و « مؤوّل » ؛ اين نظريّه بر اساس اعتقاد به اين كه تفسير مخالف تأويل است و با آن نسبت عموم و خصوص دارد ، مبتنى است .\r\n« تأويل » در ارتباط با هر كلامى كه داراى يك معناى ظاهر باشد ، ولى آن كلام را بر غير آن معناى ظاهر حمل كنند ، مصداق پيدا مىكند ، و آن حمل بر معناى غير ظاهر « تأويل » ناميده مىشود . تفسير اعمّ از تأويل است ؛ زيرا ، « تفسير » عبارت است از بيان مدلول لفظ ، به طور مطلق ، اعّم از اين كه آن مدلول ، بر خلاف معناى ظاهر بوده باشد يا نبوده باشد .\r\nب ) تفكيك ميان تفسير و تأويل در نوع حكم ؛ اين نظريّه بر اساس اعتقاد به اين كه تفسير و تأويل « متباين » يكديگرند ، مبتنى است . « تفسير » عبارت است از يقين به اين كه مراد خدا چنين و چنان است . و « تأويل » عبارت است از ترجيح يكى از محتملات معناى لفظ بدون يقين نسبت به آن . اين بدان معنا است كه « مفسّر » احكامى كه صادر مىكند « قطعى » است و « مؤوّل » احكامى كه صادر مىكند « ترجيحى » است .\r\nج ) تفكيك ميان تفسير و تأويل از جهت دليلى كه مستند آن دو است ؛ اين نظريه بر پايهء اين اعتقاد استوار است كه « تفسير » عبارت است از بيان مدلول لفظ قرآنى با تكيه بر يك دليل شرعى ، و « تأويل » عبارت است از بيان مدلول لفظ قرآنى با تكيه بر يك دليل عقلى .\r\n\r\nموضع ما در برابر اين ديدگاهها\r\nبحث در باب تعيين مدلول كلمهء « تأويل » و مقايسهء آن با كلمهء « تفسير » ، در حقيقت ، وسعتى دامنه‌دار دارد و همه اين وجوه را مىتواند دربرگيرد و بپذيرد ؛ بخصوص وقتى كه بحث ، يك بحث فنّى و اصطلاحى بوده ، و هدف از آن تعيين معناى اصطلاحى معيّنى براى كلمهء « تأويل » در علم « تفسير » باشد . زيرا ، همهء اين معانى كه ذكر شد ، داخل در حوزهء نياز مفسّر است ، و مفسّر مىتواند كلمهء « تأويل » را براى تعبير از هر يك از اينها كه مورد نظرش است ، به كار ببرد ، تا اين كه به فضايى خاص يا دليل معيّن و ويژه‌اى اشاره داشته باشد ، و از اين بابت ، حرجى بر او نيست . امّا ، وقتى كه بحث دربارهء معناى كلمهء « تأويل » كه در كتاب و\r\n\r\n","description":"","footnote":"","page_name":" 236 ","page_number":246},
  {"content":"\r\n\r\nسنّت آمده ، باشد ، وضع متفاوت مىگردد . زيرا ، اين خطر وجود خواهد داشت كه آن معناى مصطلح ( و قراردادى ) را تنها معناى لفظ « تأويل » بگيرند ، و كلمهء « تأويل » را در نصوص شرعى قرآن يا سنّت ، بخواهند بر اساس آن بفهمند .\r\nما وقتى كلمهء « تأويل » را در قرآن لحاظ مىكنيم ، و موارد كاربرد اين كلمه را در قرآن در نظر مىگيريم ، معناى ديگرى براى آن پيدا مىكنيم ، كه با آن معناى اصطلاحى كه آن را به معناى تفسير مىگيرد ، و تنها در حدود و شرايط و تفصيلات ، با تفسير متمايز مىبيند ، سازگار نمىآيد . براى فهم كلمهء « تأويل » ، علاوه بر معناى اصطلاحى آن ، معنايى را كه اين كلمه در قرآن كريم به خود گرفته است ، بايد در نظر بگيريم :\r\nكلمهء « تأويل » در هفت سوره از قرآن كريم آمده است :\r\n1 . سورهء آل عمران ، در اين آيهء شريفه :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ . . .  « 1 » .\r\n2 . سورهء نساء ، در اين آيهء شريفه :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا  « 2 » .\r\n3 . سورهء اعراف ، در اين آيهء شريفه :   وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ . هَلْ يَنْظُرُونَ إِلَّا تَأْوِيلَهُ ، يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ . . .   « 3 » .\r\n4 . سورهء يونس ، در اين آيهء شريفه :  بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ . . .  « 4 » .\r\n5 . سورهء يوسف ، در اين آيهء شريفه :\r\n\r\n\r\n","description":"","footnote":"\r\n( 1 ) آل عمران / 7\r\n( 2 ) نساء / 59\r\n( 3 ) اعراف / 52\r\n( 4 ) يونس / 39\r\n","page_name":" 237 ","page_number":247},
  {"content":"\r\n\r\n وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ . . .  « 1 »\r\n6 و 7 . سورهء اسراء و سورهء كهف ، « 2 » كه در اين دو سوره نيز كلمهء « تأويل » بر همين منوال به كار رفته است .\r\nبا مطالعهء اين آيات ، درمىيابيم كه كلمهء « تأويل » در آنها به معناى « تفسير » و « بيان مدلول لفظ » نيامده است ، بلكه به نظر مىرسد كه امكان نداشته باشد ، كلمهء « تأويل » در اين آيات به معناى « تفسير » آمده باشد ، مگر در آيهء نخست ، كه در آن آيهء شريفه ، كلمهء « تأويل » به « آيات متشابهات » اضافه شده است ، و به همين جهت ، بسيارى از مفسّرين در تفسير آيه ، بر آن شده‌اند كه تأويل آيات متشابه در قرآن تفسير و بيان مدلول آنهاست ، كه در اين صورت ، آيه بر عدم جواز تفسير آيات متشابه دلالت خواهد داشت ، و در نتيجه ، قسمتى از معناى آن آيهء شريفه اين خواهد بود كه بخشى از قرآن در فهم انسان نمىگنجد و جز خداوند متعال و راسخان در علم ، كسى دانش آنها را ندارد ؛ بنابر دو احتمال وقف بر سر كلمهء « الله » يا وصل آن به « و الراسخون فى العلم » ؛ و تنها آن بخش از قرآن كه فهم و تفسير و شناخت معناى آن براى انسان معمولى امكان دارد ، آيات محكمات قرآن‌اند .\r\nاين موضعى كه اين مفسّران در تفسير اين آيهء شريفه گرفته‌اند ، و كلمهء « تأويل » را در آيه ، بر نوعى از « تفسير » حمل كرده‌اند ، پيامد آن است كه دنباله‌رو معناى اصطلاحى كلمهء تأويل شده‌اند ، و ما در ارتباط با اين قبيل موضعگيريها ، بايد پيش از هر چيز به اين نكته بپردازيم ، كه آيا اين معناى اصطلاحى در عصر قرآن وجود داشته ؟ و آيا در آن زمان ، كلمهء « تأويل » به اين معنا آمده است ؟ اين كافى نيست كه معناى اصطلاحى ما به نوعى با سياق آيه همراهى داشته باشد ، و ما بىدرنگ كلمهء « تأويل » را در آيهء شريفه بر معناى مصطلح خودمان حمل كنيم .\r\nبررسى آيات ديگر ، به جز آيهء اوّلى ، از اين مجموعهء آيات كه در آنها « تأويل » آمده است ، دلالت دارد بر اين كه اين كلمه در قرآن كريم در معنايى غير از معناى « تفسير » به كار مىرفته ، و هيچ دليلى در دست نداريم بر اين كه « تأويل » حتّى در يك مورد در قرآن به معناى « تفسير »\r\n\r\n\r\n","description":"","footnote":"\r\n( 1 ) يوسف / 6\r\n( 2 ) اسراء / 35 ؛ كهف / 78\r\n","page_name":" 238 ","page_number":248},
  {"content":"\r\n\r\nبه كار رفته باشد .\r\nمعناى مناسب اين آيات آن است كه مراد از « تأويل » هر چيز ، آن چيزى مىباشد كه مآل و منتهى اليه و مرجع آن چيز در خارج و در حقيقت است ، چنان كه ريشهء كلمه نيز خود بر اين معنا دلالت دارد ، و به همين جهت است كه « تأويل » گاه در ارتباط با رجوع به خدا و رسول ، و گاه در ارتباط با كتاب ( قرآن ) ، و گاه در ارتباط با خواب و رؤيا ، و گاه در ارتباط با سنجيدن با قسطاس مستقيم ، به كار رفته است .\r\nمراد از « تأويل » ، همان گونه كه پيش از اين ديديم ، در آيهء نخستين ، نيز كه در ارتباط با آيات متشابه مطرح شده و خداوند فرموده است :  . . . فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ . . .  « 1 » ، همين معناست . تأويل آيات متشابه هرگز به معناى بيان مدلول آنها و تفسير معانى لغوى آنها نيست . بلكه « تأويل » متشابهات قرآن عبارت از آن چيزى است كه آن معانى به آن باز مىگردد و منتهى مىشود . زيرا ، براى هر معناى عامّ كه عقل بخواهد آن را محدود و معيّن ، مجسّم گرداند ، و در قالب و صورت معيّنى قرار دهد ، آن صورت معيّن تأويل آن معناى عام خواهد بود .\r\nبر اين پايه ، معناى « تأويل » در اين آيه ، همان است كه ما بر آن نام « تفسير معنا » نهاديم .\r\nزيرا ، « الذين فى قلوبهم زيغ » ، كسانى كه كژىها و كاستىهايى در قلوب خويش دارند ، همواره ، در صدد آن بر مىآيند كه به قصد فتنه‌انگيزى صورت معيّنى براى مفاهيم آيات متشابه معيّن كنند ، و از آنجا كه معانى بسيارى از آيات متشابه در قرآن كريم ، به عوالم غيب مربوط مىشود ، كوشش در جهت محدود و مشخص كردن آن معانى و مجسّم ساختن آنها در قالبهاى ذهنى بخصوص ، كه مادّى يا هماهنگ و همخوان با هوى و رأى و خواست مؤوّل است ، پيوسته زمينهء خطر و فتنه مىباشد . از بيان اين مطلب ، دو نتيجه مىگيريم :\r\nنتيجهء اوّل ، اين كه كلمهء « تأويل » در قرآن به معناى « ما يؤول اليه الشىء » ، يعنى آن چيزى كه مآل و منتهى اليه يك شىء است ، آمده ، نه به معناى تفسير ؛ و به همين معنا نيز براى دلالت بر تفسير معنا ، و نه تفسير لفظ ، استخدام شده است ، يعنى براى مجسّم ساختن معناى عام در يك صورت و قالب ذهنى معيّن و مشخّص .\r\n\r\n\r\n","description":"","footnote":"\r\n( 1 ) آل عمران / 7\r\n","page_name":" 239 ","page_number":249},
  {"content":"\r\n\r\nنتيجهء دوم ، اين كه اختصاص يافتن خداوند سبحان و راسخان در علم ، به دانستن تأويل متشابهات ، به اين معنى نيست كه آيهء متشابه معناى مفهومى ندارد ، و تنها خداوند است كه مدلول لغوى و تفسير الفاظ آيهء متشابه را مىداند ، بلكه به آن معنى مىباشد كه تنها خداوند است كه مىداند آن معانى به چه واقعيّتى اشاره دارند ، و از حدود و اعماق آن معانى با خبر است . امّا ، معناى الفاظ در آيهء متشابه ، در حدّ تفسير لفظ ، قابل فهم است ؛ به دليل آن كه قرآن سخن از پيروى بيماردلان از آيهء متشابه به ميان مىآورد ، و اگر آيهء متشابه معناى مفهومى نداشته باشد ، لفظ « اتّباع » در اينجا صدق نخواهد كرد .\r\nبنابراين ، وقتى آيهء متشابه را مىتوان « اتّباع » كرد ، طبيعى است كه معناى مفهومى داشته باشد . وانگهى ، چگونه ممكن است متشابهات معناى مفهومى نداشته باشند ، در حالى كه بخشى از قرآن كريم‌اند ، و قرآن كريم براى هدايت مردم آمده و تبيان براى همه چيز است ! واقعيّت اين است كه همين عدم تفكيك ميان « تفسير لفظ » و « تفسير معنا » است كه منجر به اين اعتقاد شده كه آن تأويلى كه علمش به خداوند اختصاص دارد ، عبارت از تفسير لفظ است ، و در نتيجه ، اين اعتقاد براى جمعى از مفسّران آن پديد آمده كه بخشى از آيات قرآنى ( متشابهات ) معناى مفهومى ندارند ، به دليل آن كه تأويل آنها به خداوند اختصاص دارد ! امّا ، اينك ، كه ما تفسير لفظ را از تفسير معنا تفكيك كرده و متمايز گردانيده‌ايم ، مىتوانيم دريابيم كه آنچه به خداوند متعال اختصاص دارد ، تأويل آيات متشابه ، به معناى تفسير معانى آنهاست نه به معناى تفسير الفاظ آنها .\r\nو به اين ترتيب ، در پرتو اين بحث ، مىتوانيم به معانى اصطلاحى كلمهء « تأويل » كه تا كنون مطرح شده است ، يك معناى ديگر نيز بيفزاييم كه مىتوان آن را از قرآن كريم استنباط كرد ، و آن عبارت است از اين كه « تأويل » را به معناى « تفسير » معناى لفظ بگيريم ، و كاوش و تحقيق در راستاى دست يافتن و احاطه پيدا كردن به آنچه آن مفهوم عام به آن بازگشت دارد ، و صورت و قالب و مصداقى كه آن مفهوم عام در آن قالب مجسّم مىگردد .\r\n\r\nتدبّر و تفسير به رأى\r\nدر كنار اين فهم از « تفسير » و ذهنيّت قبلى كه مفسّر بايد از آن برخوردار باشد ، مىتوانيم ،\r\n\r\n","description":"","footnote":"","page_name":" 240 ","page_number":250},
  {"content":"\r\n\r\nتفسير صحيح را كه تكيه بر قرآن كريم و سنّت نبوى صلّى اللّه عليه و آله دارد ، و مىتوان آن را « تدبّر » نام نهاد ، از تفسير باطل كه نام « تفسير به رأى » بر آن اطلاق مىشود ، متمايز گردانيم .\r\nاين موضوع از قضايايى است كه داراى بعد تاريخى است ، و به عهد رسول اكرم صلّى اللّه عليه و آله باز مىگردد ، چنان كه از آن حضرت نهى از تفسير به رأى مأثور است . از آن حضرت نقل كرده‌اند كه فرمودند :\r\n« من فسّر القرآن برأيه فليتبوّأ مقعده من النّار » « 1 » يعنى : « هر كس قرآن را با رأى خويش تفسير كند ، جايگاه خويش را در آتش دوزخ پيشاپيش مهيّا كرده است » .\r\nشايد آيهء شريفهء :  فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ . . .  « 2 » به يكى از مصداقهاى همين نوع از تفسير ( تفسير به رأى ) اشاره داشته باشد .\r\nعلاوه بر آن ، تعداد زيادى احاديث وارده از معصومين عليهم السّلام ، و روايت شده از طريق « فريقين » ، كه همه چنين مضمونى دارند ، بر چنين معنايى دلالت دارند . « 3 »\r\nما نيز ، براى آن كه مقصود از « تفسير به رأى » كه امر مهمّى است ، روشن گردد ، نيكوست كه به بحث دربارهء موضوع بپردازيم . « 4 »\r\n\r\n\r\n","description":"","footnote":"\r\n( 1 ) ترمذى ( 11 / 67 ) اين حديث را با الفاظ مختلف به روايت از ابن عبّاس آورده است . شيخ صدوق قدّس سرّه نيز در كتاب الغنية ضمن يك حديث طولانى از پيامبر اكرم صلّى اللّه عليه و آله با عبارت ديگرى اين حديث نبوى صلّى اللّه عليه و آله را روايت كرده است .\r\nشيخ حرّ عاملى قدّس سرّه در كتاب معروفش وسائل الشيعه مجموعه‌اى از اين احاديث را در جزء هجدهم ، باب سيزدهم از ابواب صفات قاضى آورده است . از جملهء آنها اين حديث قدسى است كه خداوند فرموده است : « ما آمن بى من فسّر كلامى برأيه » ، يعنى : « به من ايمان ندارد ، آن كس كه كلام مرا با رأى خودش تفسير كند » ، حديث 28 ؛ همچنين « من فسّر القرآن برأيه فقد افترى على الله الكذب » يعنى : هر آن كس كه قرآن را با رأى خويش تفسير كند ، بر خداوند دروغ بسته است » ، حديث 37 ؛ و نيز « من فسّر القرآن برأيه ان اصاب لم يوجر و ان اخطأ فقد خرّ ابعد من السماء » . يعنى : هر آن كس كه قرآن را با رأى خويش تفسير كند ، اگر به حق اصابت كند ، اجرى ندارد ، و اگر خطا كند و به حق اصابت نكند ، گويى از دورترين جاى آسمان بر زمين سقوط كرده است ، حديث 66 ؛ و احاديث متعدّد ديگر .\r\n( 2 ) آل عمران / 7\r\n( 3 ) علماى اصول ، به اين بحث به طور مفصّل در ارتباط با موضوع ديگرى در بحث « حجّيّت ظاهر » پرداخته‌اند ؛ و شايد از متأخّرين ، بهترين كسى كه به اين بحث پرداخته است استاد ما آيت الله شهيد صدر قدّس سرّه بوده باشند ، چنان كه در تقريرات ايشان به قلم حجة الاسلام سيّد محمود هاشمى - حفظه الله - آمده است .\r\n( 4 ) به اين مسأله ما نيز در اينجا به اندازه‌اى كه با مبحث اصلى تناسب داشته است ، به اختصار ، پرداخته‌ايم .\r\n","page_name":" 241 ","page_number":251},
  {"content":"\r\n\r\nدر معناى « تفسير به رأى » كه موضوع نهى وارد از معصومين عليهم السّلام در روايات متواتر است ، از نظر مضمون ( تواتر اجمالى ) سه احتمال وجود دارد كه بايد روشن گردد ؛ و آن احتمالات سه گانه عبارتند از :\r\n\r\nاحتمال اوّل ،\r\nاين كه مراد از « تفسير به رأى » آن است كه انسان نصّ قرآنى را با تكيه بر رأى و ذوق خودش « تفسير » كند ؛ در برابر فهم عمومى از قرآن كه در ظهور عرفى از كلام خدا نمودار است ، و بر قراين پيشين تكيه دارد .\r\nتوضيح مطلب اين كه علماى اصول متذكّر مىشوند كه ظهور كلام ممكن است بر دو نحو باشد :\r\nيكى « ظهور نوعى » و آن اين است كه ظهور كلام ، ظهورى باشد كه در نزد عرف عام جا افتاده باشد ، و همهء مردم آن را بفهمند .\r\nديگرى « ظهور شخصى » ، و آن عبارت است از فهمى كه به يك شخص و يك فرد از ميان مردم اختصاص دارد ، و معمولا بر شرايط ذهنى و روانى و ذوقى صاحب آن تكيه دارد كه او را تحت تأثير مشخّص و معيّنى قرار مىدهند ، به گونه‌اى كه از كلام معناى خاصّى را مىفهمد كه شخص ديگرى ، آن فهم وى را از آن كلام ندارد .\r\nاين گونه فهميدن قرآن كريم ، كه عبارت است از فهم شخصى آن ، و بر ظهور شخصى نزد مشخص مفسّر تكيه دارد ، « تفسير به رأى » است ، و همان تفسير مورد نهى ؛ مانند تفسير ( برخى از ) متصوّفه ، يا تفسير صاحبان بعضى عقايد فاسد كه ذهنيّات و مصطلحات خاصّى دارند كه با فرهنگ آنان در آميخته است ، و قرآن را بر پايهء آن تصوّرات و مصطلحات ، تفسير مىكنند .\r\nاين نحوه از تفسير ، بكلّى ، با فهم و تفسير قرآن ، با تكيه بر ذهنيّت قبلى و عقايد صحيح مفسّر ، تفاوت دارد . اين تفسير ، تفسيرى است مبتنى بر رأى شخصى ، و همراه با شرايط و اوضاع شخص مفسّر ؛ امّا ، آن تفسير ديگر ، ديدگاه و برداشتى از قرآن با قرينهء عقيدهء صحيح و مأخوذ از خود قرآن است ، چنان كه پيش از اين آورديم .\r\n\r\nاحتمال دوم ،\r\nاين كه نهى وارد بر زبان حضرت رسول اكرم صلّى اللّه عليه و آله نسبت به تفسير رأى ، نوعى علاج براى پديده‌اى است كه در زمان آن حضرت در تفسير قرآن ، به طور محدود بروز\r\n\r\n","description":"","footnote":"","page_name":" 242 ","page_number":252},
  {"content":"\r\n\r\nو ظهور پيدا كرد ، و آن گاه به طور گسترده متحوّل گشت تا جايى كه مكتبهاى تفسيرى مختلف در جامعهء اسلامى تشكيل يافت .\r\nدر آن زمان ، بحث دربارهء تفسير آيات اعتقادى يا تاريخى تحت تأثير اديان پيشين ، و فلسفه و تاريخ صاحبان آن اديان ، مانند يهوديّت و نصرانيّت و بودايىگرى و غيره مورد نهى قرار گرفته بود . همان مسأله‌اى كه به دور شدن بعضى از مسلمانان از مفاهيم قرآنى منجر گرديد و باعث آن شد كه بعضى از مسلمانان صدر اوّل ، اين آراء را بر قرآن تحميل كنند ، و بر خلاف مضمون و معناى صحيح آيات قرآنى ، قرآن را تفسير كنند ، و در اين راستا ، از مبانى ذهنى و فكرى و عقيدتى سابق بر قرآن تأثير بپذيرند :  . . . وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ . . .  « 1 » ؛  . . . يُحَرِّفُونَ الْكَلِمَ عَنْ مَواضِعِهِ وَ نَسُوا حَظًّا مِمَّا ذُكِّرُوا بِهِ . . .  « 2 » ؛ و بىشك ، اين نوع از تفسير ، با تفسير قرآن بر پايهء عقايد استنباط شده از خود قرآن ، كاملا متفاوت است .\r\n\r\nاحتمال سوم ،\r\nاين كه حديث نبوى مشهور و احاديث هم‌مضمون آن را به گونه‌اى معنا كنيم كه با معناى « رأى » در « مكتب رأى » در فقه اسلامى ، همخوانى داشته باشد .\r\nتوضيح اين كه در فقه اسلامى دو ديدگاه در « استنباط احكام » وجود دارد :\r\nيكى ، ديدگاهى است كه در استنباط احكام و فهم حكم شرعى ، بر قرآن و سنّت معصوم عليه السّلام تكيه مىكند ، به اعتبار اين كه دو منبع اصلى براى استنباط احكام‌اند ، و « عقل » و « اجماع » نيز هر دو به آن دو رجوع مىكنند . ديگرى ، ديدگاهى است مبتنى بر اين كه فقيه در استنباط حكم شرعى - در صورتى كه در كتاب و سنّت ، نصّى كه بر آن دلالت كند ، نيابد - به جاى نصّ صادر از ناحيهء خدا و رسول ، بر « اجتهاد » و « رأى » اعتماد مىكند ؛ و « اجتهاد » در اينجا يعنى رأى شخصى فقيه ، مانند قياس و استحسان و مصالح مرسله و غيره ؛ و در اين صورت ، اجتهاد ، يكى از ادلّهء فقه ، در كنار كتاب و سنّت ، و منبعى ديگر از منابع آن مىگردد .\r\nدر طول تاريخ اسلام ، مكتبهاى بزرگى در فقه اهل سنّت منادى اين مطلب بوده‌اند . از اواسط قرن دوم هجرى ، مكتب فقهى بزرگى تشكيل گرديد كه نام « مكتب رأى و اجتهاد »\r\n\r\n\r\n","description":"","footnote":"\r\n( 1 ) بقره / 75\r\n( 2 ) مائده / 13\r\n","page_name":" 243 ","page_number":253},
  {"content":"\r\n\r\nبر خود داشت . نزد ابو حنيفه بنيانگذار و صاحب اين تعاليم ، تنها تعدادى كمتر از بيست حديث صحيح به ثبوت رسيده بود .\r\nامامان اهل بيت عليهم السّلام اين مكتب و رويكرد خاصّ آن را سخت به انتقاد گرفتند ، و چه بسا اين انتقاد شديد امامان اهل بيت عليهم السّلام قرينه‌اى باشد بر اين كه مراد از « تفسير به رأى » كه مورد نهى قرار گرفته است ، « رأى » مورد توجّه در همين مكتب بوده باشد ، به اعتبار اين كه روش مخاطره‌آميزى را در تفكر اسلامى شكل مىداد ، نه تنها از ناحيهء نتايج و دستاوردهاى فقهى چنين مكتبى ، بلكه به اعتبار ديدگاه و روش اشتباهى كه اين مكتب در كار استنباط پيش نهاده بود ، و اساسا بر قياس و استحسان و مصالح مرسله و امثال اينها اعتماد مىكرد ، كه بازگشت همهء اينها به « رأى » بود ، در پايان كار به انحرافى سهمگين در فهم قرآن و سنّت منتهى مىگرديد . « 1 »\r\nبا اين ترتيب ، انتقادى كه اهل بيت عليهم السّلام به اين رويكرد متوجّه ساخته‌اند ، بسى بيشتر و سرسختانه‌تر از انتقاد مذاهب فقهى ديگر بوده است . چنان كه در مكتب اهل بيت عليهم السّلام در كار استنباط احكام ، اين شيوه ، حتّى اگر به نتايج درستى مىرسيد ، به هيچ وجه مورد قبول قرار نگرفت .\r\nاز اين قرار ، گاه مراد از « تفسير به رأى » همين نوع از رأى مىباشد كه عبارت است از اعتماد در فهم مضامين قرآنى بر ذوق و استحسان شخصى ، به اين صورت ، كه مفسّر اين نوع از مضمون را دلپسندتر و دلنشين‌تر از مضامين ديگر بيابد .\r\nتفاوت اين « رأى » با « رأى » در احتمال اوّل ، آن است كه آن حالت درونى ، در احتمال اوّل براى معناى « رأى » در فهم و « تفسير لفظ » ايفاى نقش مىكرد ، و بنابراين احتمال ، در فهم و « تفسير معنا و تشخيص مصداق » ايفاى نقش مىكند .\r\nبر اين پايه ، درمىيابيم كه بسيارى از مفسّرين سخت به اشتباه افتاده‌اند ، هنگامى كه بعضى مفاهيم قرآنى را تحت تأثير بسيارى از پديده‌ها و مسايل غربى ، كه در جان و روان آنان\r\n\r\n\r\n","description":"","footnote":"\r\n( 1 ) همين نتايج سهمگين بود كه بعدها به « سدّ باب اجتهاد » در همين مكتبها منتهى گرديد . در آغاز كار ، خطّ انحراف آشكار نبود . امّا ، همين كه زمان استمرار يافت و از فعاليّت اين مكتب مدّتى گذشت . ميزان مشكلات و انحرافات پديد آمده در راه و روش اصيل استنباط در فقه اسلامى كه اين مكتب بانى و مسبّب آن بوده است ، به وضوح پيوست .\r\n","page_name":" 244 ","page_number":254},
  {"content":"\r\n\r\nاستحسانهاى بخصوصى را پديد آورده است ، تفسير كرده‌اند . مثلا ، آيهء شورى « 1 » را چنان تفسير كرده‌اند كه مفهوم « شورى » را در اسلام مفهومى مطابق با مفهوم « دموكراسى » يا « انتخابات پارلمان غربى » قرار داده‌اند ، و همچنين .\r\nاين نوع از استحسان و قياس و اعتماد بر گرايش شخصى در « تفسير معنا » ( و تعيين مصداق ) ، در واقع ، نوعى از تفسير قرآن به رأى است ، و از همين رو ، در مسير نهى وارد در خصوص تفسير به رأى قرار مىگيرد .\r\nاين احتمال سوم ، برخوردى با آنچه پيش از اين ذكر كرديم ، ندارد ؛ مبنى بر اين كه تفسير قرآن با اعتماد بر ذهنيّت عقيدتى صحيح مفسّر درست است . زيرا ، آن ديگر كار استحسان و قياس نيست ، بلكه تأثير يك سلسله تصوّرات صحيح عقيدتى مىباشد كه از قرآن كريم و مفاهيم آن گرفته شده است .\r\nبعضى از مفسّران خواسته‌اند براى قضيّهء « تفسير به رأى » و مفهوم « رأى » دايره وسيع‌ترى ترسيم كنند به گونه‌اى كه هر نوع كوششى را كه انسان محقّق و مفسّر عالم در فهم قرآن كريم صورت دهد ، شامل گردد ، و چنين فرض كرده‌اند كه اين نتايج ، همان « رأى » است ؛ زيرا ، محقّق و مفسّر از طريق كوشش و نگرش خويش به آن نتايج رسيده است ، و در نتيجه ، مصداق آن حديث : « من فسّر القرآن برأيه فقد هوى » خواهد بود . يعنى : « هر آن كس كه قرآن را با رأى خويش تفسير كند ، سقوط كرده است » .\r\nبا اين شيوه ، اين دسته از مفسّران ، مىخواهند تحقيق در قرآن كريم و تفسير آن را تعطيل كنند ، و قائل به اين شوند كه تنها چيزى كه در تفسير قرآن كريم مىتواند مورد اعتماد قرار گيرد ، نصوص وارده از معصومين عليهم السّلام است . اين ديدگاه را بعضى از نصوص رسيده از اهل بيت عليهم السّلام نيز تأكيد مىكند ، و صاحبان اين ديدگاه خواسته‌اند اين روايات را چنين بفهمند كه از كار تفسيرى مادام كه بر نصوص وارده از سوى معصومين عليهم السّلام تكيه نداشته باشد ، در اين روايات نهى و منع شده است . « 2 »\r\n\r\n\r\n","description":"","footnote":"\r\n( 1 ) شورى / 38\r\n( 2 ) بحث پيرامون اين روايات ، معمولا ، در علم اصول ، تحت عنوان « حجّيّت ظواهر قرآن » صورت مىپذيرد . و در آنجا به طور واضح ، استدلال مىشود بر اين كه استنباط چنين معنايى از اين روايات صحيح نيست . نك : وسائل\r\n","page_name":" 245 ","page_number":255},
  {"content":"\r\n\r\nشايد از جمله آثارى كه وجود اين نوع تفكّر در مكتب اهل بيت عليهم السّلام ، از خود بر جاى نهاده است ، اين باشد كه حركت تفسيرى در اين مكتب آن چنان تحوّلى را كه با ديگر تحوّلات پراهميّت در حوزهء دانشهاى ديگر ، در اين مكتب پربركت و بخشنده ، در سطح عالى ، متناسب باشد ، به خود نديده است ؛ چنان كه مىتوان ميزان فعاليّت و توانمندى اين مكتب را در دستاوردهاى تحقيقاتى و نظريّه‌پردازىهاى آن در فقه و حديث و اصول و كلام ، مشاهده كرد ؛ بلكه تفسير در اين مكتب همواره دوشادوش حركت عمومى در تفسير نزد مسلمين حركت كرده است .\r\nاين فهم از « تفسير به رأى » يك فهم خطا و اشتباه است ، و مجموعه‌اى از دلايل و براهين به عدم صحّت آن اشاره دارند . در اينجا از دو راه براى اثبات نادرستى اين فهم ، ياد مىكنيم :\r\nراه نخست : تحقيق در روايات و نصوص وارده در موضوع تفسير به رأى ، به تفصيل ؛ كه در پرتو چنين بررسى تفصيلى به اين نتيجه مىرسيم كه مضامين اين روايات با مفهوم وسيع مذكور براى تفسير به رأى منطبق نيست ؛ و ما اين بحث را به بحث « محكم و متشابه » در بحثهاى تفسيرى ، موكول مىكنيم .\r\nراه دوم : انجام همين كار را از طريق رجوع به مجموعه‌اى از قراين و دلايل و شواهد موجود در كتاب كريم و سنّت شريف كه ناقض فرضيّهء مذكور هستند ؛ فرضيه‌اى كه مىپندارد « رأى » مورد نظر در روايات نهى كننده از « تفسير به رأى » ، يك معناى وسيع است كه حتّى كوششهاى شخصى افراد در مسير صحيح ، براى رسيدن به يك رأى تفسيرى معيّن را شامل مىگردد ؛ هر چند كه آن تفسير مرتبط به روايت از معصومين عليهم السّلام نباشد . از جمله ، قراين و دلايل و شواهد ذيل :\r\nدليل نخست : آيات قرآنى كه تأكيد دارند بر اين كه قرآن كريم به زبان عربى مبين نازل شده است ، و قرآن نور است و هدى للعالمين ، و در قرآن تبيان همه چيز هست ؛ مانند اين آيات شريفه :\r\n . . . لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ  « 1 » .\r\n\r\n\r\n","description":"","footnote":"\r\nالشيعه ، 18 / 141 - 142 ، ح 38 - 39 ، باب 13 از ابواب « صفات قاضى »\r\n( 1 ) نحل / 103\r\n","page_name":" 246 ","page_number":256},
  {"content":"\r\n\r\n . . . قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ  « 1 » .\r\n وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ، ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا ، وَ إِنَّكَ لَتَهْدِي إِلى صِراطٍ مُسْتَقِيمٍ  « 2 » .\r\n ذلِكَ الْكِتابُ لا رَيْبَ فِيهِ هُدىً لِلْمُتَّقِينَ  « 3 » .\r\n . . . وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ . . .  « 4 » .\r\nاين آيات و آيات بسيار ديگر ، هر چند كه با شيوه‌ها و مضمونهاى مختلف ، سخن گفته‌اند ، امّا همهء آنها در يك مصبّ واحد مىريزند ، و آن اين است كه قرآن كريم بر حسب ماهيت خود ، مىتواند با انسان عادى تفاهم داشته باشد ، و در چنين صورتى قرآن سرچشمهء هدايت و تبيان هر چيز مىشود ؛ و اين خود دليل است بر آن كه فهم بسيارى از مضامين و معانى و هدايتها و نورهاى موجود در قرآن امكان دارد ، آن هم به طور مستقيم و بدون واسطه ؛ و اين نوع از فهم ، از قبيل « تفسير به رأى » نيست ، حتّى اگر فاقد استناد به يك روايت يا يك حديث معيّن باشد ؛ بلكه نتيجهء كوشش شخصى انسان ، از طريق مراجعه به مجموعهء معلومات و قرائن فراوانى است كه در اختيار داشته است .\r\nتأكيد قرآن نيز بر اين كه به زبان عربى مبين است ، اين حقيقت را تأكيد مىكند . زيرا ، اين « ابانه » نمىتواند در مورد كتابى فرض شود كه فهم آن جز با رجوع به روايات موجود در كتب حديث ممكن نيست ؛ در آن صورت ، « ابانه » در واقع كار قرآن كريم نيست ، بلكه كار احاديث است و اين است كه بايد « مبين » توصيف شوند ؛ و اين خلاف فرض اوّلى است ، مبنى بر اين كه قرآن ، به خودى خود ، حالت و طبيعت « ابانه » ، « توضيح » و « هدايت » دارد .\r\nگاه اين « ابانه » به خود نصّ قرآن منسوب مىشود ، از قبيل اين آيهء شريفه  . . . هذا لِسانٌ عَرَبِيٌّ مُبِينٌ  « 5 » ، و عنوان « لسان » تعبيرى است از حالت نصّ و جنبهء لفظى قرآن نه جنبهء مضمونى آن ؛ بنابراين ، مجالى براى اين ادّعا نمىماند كه اين مضمون قرآنى را ما نمىفهميم\r\n\r\n\r\n","description":"","footnote":"\r\n( 1 ) مائده / 15\r\n( 2 ) شورى / 52\r\n( 3 ) بقره / 2\r\n( 4 ) نحل / 89\r\n( 5 ) نحل / 103\r\n","page_name":" 247 ","page_number":257},
  {"content":"\r\n\r\nمگر از طريق رواياتى كه از ائمه اهل بيت عليهم السّلام رسيده باشد ؛ كه در آن صورت ، پس از فهميده شدن آن از طريق روايات ، « مبين » خواهد گرديد ! دليل دوم : آياتى است كه به « تدبّر » و تأمّل و فهم قرآن و دريافت معانى آن و اهتداى به هدايت آن تشويق مىكند ؛ مانند اين آيات شريفه :\r\n أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  « 1 » ؛  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  « 2 » ؛  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 3 » .\r\nاين آيات ، با آن آياتى كه به وجود نور و هدايت در قرآن كريم اشارت داشتند ، متفاوتند ؛ زيرا ، دربردارندهء فرمان خداوند به مسلمانان در ارتباط با تفكّر و « تدبّر » در معانى و مفاهيم قرآن‌اند ؛ و چنين اوامرى ، در صورتى كه فرض كنيم قرآن كريم را نمىتوان مستقيما فهميد ، مگر با مدد گرفتن از روايات و احاديث شريفه ، اوامر بيهوده‌اى خواهند بود ؛ به خصوص كه اين روايات ، در دورانهاى بعدى و مدّتها پس از نزول قرآن پديدار شده‌اند .\r\nدليل سوم : روايات متواتر از ائمّهء اهل بيت عليهم السّلام است ، مبنى بر اين كه از همگان خواسته‌اند ، اخبار ايشان را و همچنين شروطى را كه در عقود و معاملات گذاشته مىشود ، بر قرآن عرضه كنند ، تا بدانند كه آيا مضمون آن شرط يا خبر هماهنگ و همخوان با شريعت هست يا نه ؟ چنان كه از حضرت امام صادق عليه السّلام مروى است كه فرمودند :\r\n« ما لم يوافق من الحديث القرآن فهو زخرف » « 4 » يعنى : احاديثى كه با قرآن موافقت نداشته باشند ، بيهوده‌اند .\r\nهمچنين ، از آن حضرت نقل شده است كه فرمودند : « الوقوف عند الشّبهة خير من الاقتحام فى الهلكة ؛ انّ على كلّ حقّ حقيقة و على كلّ صواب نورا ؛ فما وافق كتاب الله فخذوه و ما خالف كتاب اللّه فدعوه » « 5 »\r\n\r\n\r\n","description":"","footnote":"\r\n( 1 ) محمّد / 24\r\n( 2 ) ص / 29\r\n( 3 ) نساء / 82\r\n( 4 ) وسائل الشيعه ، 18 / 78 ، باب 9 ، ابواب « صفات قاضى » ، ح 12\r\n( 5 ) همان مأخذ ، ح 35\r\n","page_name":" 248 ","page_number":258},
  {"content":"\r\n\r\nيعنى : در برابر شبهه توقّف كردن ، از در افتادن در مهلكه بهتر است . هر حقّى حقيقتى دارد ، و هر صوابى نورى دارد . بنابراين هر آنچه را كه موافق كتاب خداست برگيريد ، و هر آنچه را كه مخالف كتاب خداست وانهيد .\r\nهمچنين :\r\n« و كلّ شرط خالف كتاب الله فهو ردّ » « 1 » يعنى : « هر آن شرطى كه با كتاب خدا مخالف باشد ، مردود است » .\r\nو نيز :\r\n« فاذا كان شرط يخالف كتاب الله فهو ردّ الى كتاب الله عزّ و جل » « 2 » يعنى : « هر گاه شرطى مخالف كتاب خدا باشد ، بايد به كتاب خداى عزّ و جل رجوع داده شود » .\r\nبه اين ترتيب ، ائمّه معصومين عليهم السّلام خود قرآن كريم را ميزان و فرقان براى بازشناسى شرط صحيح از غير صحيح و اخبار صحيح المضمون از غير آن قرار داده‌اند ؛ و اين مهم امكان‌پذير نخواهد بود ، مگر با فرض ممكن بودن فهم نصّ قرآن ، و تفاهم با آن به طور مستقيم ، و مفروض گرفتن صحّت اين داد و ستد و نتايجى كه از آن حاصل مىگردد ، حتّى اگر در اين ارتباط ، به اعمال نظر و بذل جهد نياز باشد . همچنين ، در اين امر دلالت است بر اين كه روايات خود نياز دارند كه نصّ قرآن مضامين آنها را تأييد كند ؛ آن گاه چگونه مىتوان طريق فهم نصّ قرآن را تنها به روايات منحصر گردانيد ؟ اين امر ، در مكتب اهل بيت عليهم السّلام بلكه در تفكر تمامى مسلمانان جهان ، بسيار روشن است .\r\nدليل چهارم : سيرهء روشن و متواتر ائمّه عليهم السّلام است در تعليم مسلمانان مبنى بر اين كه خود مستقيما از قرآن كريم مطالب را فرا گيرند . در بسيارى از احاديث ائمّهء اهل بيت عليهم السّلام مشاهده مىشود كه براى احكامى كه صادر فرموده‌اند ، به آيه‌اى از قرآن استشهاد مىكرده‌اند ؛ كه اين نكته خود دلالت دارد بر اين كه فهم آن حكم به طور مستقيم از طريق آيات قرآنى قابل فهم\r\n\r\n\r\n","description":"","footnote":"\r\n( 1 ) وسائل الشيعه ، 13 / 43 ، باب 15 از ابواب « بيع حيوان » ، ح 1\r\n( 2 ) همان مأخذ ، 13 / 165 ، باب 4 از ابواب « صلح » ، ح 1\r\n","page_name":" 249 ","page_number":259},
  {"content":"\r\n\r\nبوده است ؛ و اگر نص قرآن مغلق و پيچيده بود ، اين استشهاد معنا نداشت ، و امام عليه السّلام مىتوانست بگويد : من از اين آيهء قرآنى - مثلا - چنين مىفهمم ! به عنوان مثال ، از حضرت امام جعفر صادق عليه السّلام مروى است كه فرمودند : « اين و امثال اين ، از كتاب خداوند عزّ و جل فهميده مىشود :  . . . وَ ما جَعَلَ عَلَيْكُمْ فِي الدِّينِ مِنْ حَرَجٍ . . .  « 1 » . امام عليه السّلام در مقام استنباط يك حكم شرعى از يك قاعدهء كلّى فقهى به اين آيه استشهاد كرده‌اند ، و آن « قاعدهء لا حرج » است . امام عليه السّلام ، همچنين به پرسند . ياد مىدهند كه چگونه آن حكم را از آن قاعدهء كلّى استنباط كند ؛ و اين ، معنايش آن است كه آيهء مباركهء  وَ ما جَعَلَ عَلَيْكُمْ فِي الدِّينِ مِنْ حَرَجٍ  را انسان مىتواند مستقيما بفهمد ، و اين خود دليل است بر اين كه فهم معنا به طور مستقيم از نصّ قرآن صحيح است ؛ هر چند بر كوشش شخصى محقّق تكيه كرده باشد .\r\nخلاصهء سخن اين كه « تفسير به رأى » كه مورد نهى است ، چه بسا گاه ، بر يكى از احتمالات سه گانهء ياد شد . صدق كند ، امّا ، هيچ رابطه‌اى با قضيّهء « تدبّر » در قرآن و فهم معانى آن ، كه انسان را به هدايت مىرساند ، و به سوى صراط مستقيم رهنمون مىگردد ، ندارد « 2 » .\r\nبه علاوه ، خود قرآن كريم ، خود ، امر به « تدبّر » فرموده است ، چنان كه در آيات پيشين خوانديم .\r\n\r\nمفسّر « 3 »\r\n\r\nشروطى كه بايد مفسّر واجد آنها باشد\r\nكار حوزهء ، « تفسير » به عنوان يك « علم » متوقّف بر شروط بسيارى است كه بدون آنها امكان ندارد تحقيق در قرآن به ثمر برسد ، و مفسّر در انجام وظيفهء خويش موفّق گردد . در عين حال ، اين شروط را مىتوان در چهار مورد ذيل خلاصه كرد :\r\n\r\n\r\n","description":"","footnote":"\r\n( 1 ) وسائل الشيعه ، 1 / 327 ، باب 39 از ابواب « طهارت » ، ح 5 ( حج / 78 )\r\n( 2 ) اين سخن دالّ بر بىنيازى از احاديث تفسيرى پيامبر و اهل بيت عليهم السّلام نمىباشد ؛ زيرا ممكن است آن احاديث همانند ديگر قراين موجود ، قرينه‌هاى منفصله‌اى تشكيل دهند ، و دانستن آنها ناگزير است ، تا بستر مناسبى جهت فهم كامل قرآن فراهم گردد ؛ كه البته اين مطلب به آن معنا نيست كه بدون روايات نمىتوان قرآن را فهميد .\r\n( 3 ) نوشته شهيد صدر قدّس سرّه\r\n","page_name":" 250 ","page_number":260},
  {"content":"\r\n\r\nشرط اوّل : مفسّر بايد قرآن را با يك ذهنيّت اسلامى مطالعه و تفسير كند ، يعنى در چارچوب تفكّر اسلامى ؛ و تحقيقات خود را در تفسير قرآن كريم ، همواره بر اين اساس استوار بدارد كه قرآن كتاب هدايت الهى مىباشد ، و براى راهنمايى انسانها و سازندگى انسانيّت به بهترين شيوهء ممكن ، نازل شده است ، و اين پديدهء عظيم الهى ، به هيچ روى ، تحت تأثير عوامل و شرايط و فشارهاى مختلف ، كه دستاوردهاى بشرى در زمينه‌هاى مختلف معرفت انسانى تحت تأثير آنهايند ، قرار نمىگيرد . زيرا ، اين تنها پايه‌اى است كه فهم قرآن و تفسير ظواهر آن را به شيوهء صحيح ممكن مىسازد .\r\nامّا ، وقتى كه مفسّر در مطالعهء قرآن همان مقياسهايى را به كار مىبرد كه هر كتاب و مكتب ديگر و هر دستاورد بشرى با آن مقياسها سنجيده مىشود ، در نتيجهء اين طرز نگرش ، به اشتباهات بزرگى دچار مىشود ، و از استنتاجهاى خطا سر برمىآورد ؛ وضعيتى كه براى خاورشناسان بسيار روى مىدهد . زيرا ، اين مستشرقان ، قرآن را در پرتو همان مقياسهايى مطالعه و بررسى مىكنند كه هر پديدهء ديگرى از پديده‌هاى موجود در جامعهء محلّ زيست خود را ؛ و طبعا ، آن پديده‌ها همه تحت تأثير عوامل محيطاند و به اقتضاى آنها حالت مىگيرند .\r\nاين شرط را ماهيت موضع علمى ايجاب مىكند . زيرا ، مفهومى كه مفسّر از قرآن به عنوان يك « كلّ » براى خود پديد مىآورد قاعدهء اساسى را براى فهم تفصيلات و بررسى جوانب مختلف آن تشكيل مىدهد . بنابراين ، تفسير ، ناگزير بايد بر يك پايهء صحيح و يك مفهوم صحيح از قرآن ، كه با چارچوب تفكّر اسلامى همخوانى داشته باشد ، پايه‌ريزى مىگردد ، تا در نتيجه در راستاى شرح و تحليل آيات قرآنى رويكردى صحيح داشته باشد .\r\nامّا هنگامى كه تفسير بر پايهء يك ارزيابى غلط و يك برداشت و مفهوم نادرست از قرآن ، قرار بگيرد ، آن انحراف موجود در پايه و ريشه ، بىترديد بر تفصيلات نيز بازتاب خواهد داشت ، و رويكرد بحث را در تحليل و استنتاج به انحراف مىكشاند .\r\nاينك ، بعضى از مثالهايى را مىآوريم كه در آنها ميزان تفاوت در رويكرد ميان مطالعهء قرآن به عنوان يك پديدهء الهى و كتاب هدايت مردم ، با مطالعهء قرآن به عنوان يك پديده در جامعهء بشرى كه تحت تأثير آن است و با عوامل و تأثيرات آن در داد و ستد است ، روشن\r\n\r\n","description":"","footnote":"","page_name":" 251 ","page_number":261},
  {"content":"\r\n\r\nمىگردد ؛ و در مىيابيم كه چگونه آن قاعده‌اى كه تفسير بر پايهء آن استوار مىگردد ، در تفصيلات كار و روشهاى تحليل و استنتاج بازتاب پيدا مىكند .\r\nالف ) پذيرش و تقرير قرآن نسبت به معدودى از عرفها و شيوه‌هاى رفتار كه در ميان اعراب پيش از طلوع خورشيد رسالت جديد رايج بوده است ، براى كسانى كه از يك قاعده و مبناى غلط شروع كرده‌اند ، و مىخواهند قرآن را با مقياسهاى ديگر فرآورده‌ها و دستاوردهاى زمينى تفسير كنند ، ممكن است اين پندار را به وجود بياورد كه آن تقرير و پذيرش بيانگر تأثيرپذيرى قرآن از جامعه‌اى است كه در آن پديد آمده است . امّا ، وقتى كه از يك قاعده و مبناى صحيح شروع كنيم ، و قرآن كريم را به عنوان يك كتاب الهى براى هدايت و سازندگى انسانيّت باز شناسيم ، به گونه‌اى كه مىخواهد فطرت پاك و پاكيزهء انسان را به او باز گرداند ، و او را به اهداف بزرگ و حقيقى ، توجّه دهد ؛ ( معلوم مىشود كه اين پندار تا چه پايه ، سخيف و بىمايه است ) « 1 » .\r\nحتّى ، بر اساس اين قاعده و مبناى صحيح ، مىتوانيم آن تقرير قرآن را نيز به درستى بفهميم . براى كتاب هدايتى اين چنين ، ضرورتى ندارد كه همهء اوصافى را كه انسانيّت پيش از آن داشته است بر هم بزند . زيرا ، انسانيّت هر چند فاسد و منحرف گردد و از راه فطرت و اهداف بزرگ و حقيقى خود دور شود ، كلّا فاسد نمىگردد ؛ بلكه معمولا بعضى جنبه‌هاى شايسته در زندگى انسانى باقى مىماند كه فطرت انسان يا تجارب خوب انسان را بنماياند .\r\nبراى قرآن طبيعى بوده است كه بعضى از آن جنبه‌هاى زندگى انسانى را تقرير كند و بپذيرد ، و بيشتر جنبه‌هاى آن را در انقلاب و تغيير عظيمى كه سامان داد ، محكوم كند ؛ و حتّى آن مواردى را نيز كه پذيرفته و تقرير كرده است ، در چارچوب خاص خود قرار داده و با اصول خود مرتبط ساخته ، و رابطهء آن را با جاهليّت و ريشه‌هاى آن قطع كرده است .\r\nب ) حركت مرحله‌اى و تدريجى قرآن كريم در مقام تشريع نيز ، گاه براى كسانى كه از يك قاعده و مبناى خطا شروع كرده‌اند كه قائل به بشرى بودن قرآن است ، اين پندار را به وجود مىآورد كه قرآن كريم ، در مقام قانونگذارى پا به پاى حركت جامعه‌اى كه در آن ظهور كرد ، پيش مىرفته است ؛ در جايى كه اين گرايش قرآن به حركت تدريجى ، به ماهيت آن برنامهء\r\n\r\n\r\n","description":"","footnote":"\r\n( 1 ) جمله داخل دو ابرو ( ) از ويراستار است .\r\n","page_name":" 252 ","page_number":262},
  {"content":"\r\n\r\nسازندگى كه قرآن در مقام اجراى آن است ، مرتبط مىگردد . قرآن براى آن نازل نشده است كه يك كتاب علمى باشد و علما آن را بخوانند و تدريس كنند ؛ بلكه قرآن نازل شده تا انسانيّت را دگرگون سازد ، و از نو بسازد ، و بناى انسانيّت را بر روى برترين پايه‌ها و بنيادها قرار دهد ؛ و كار تغيير و انقلاب ، تدريج‌گرايى را مىطلبد .\r\nج ) در قرآن كريم ، بسيارى از قوانين شرع و مفاهيم تمدّن را كه از سوى شريعتهاى آسمانى پيشين همانند يهوديّت و نصرانيّت ، پذيرفته شده بوده است ، مىيابيم ؛ كه گاه ، براى كسانى كه قرآن را بر اساس يك مبنا و قاعدهء غلط مورد مطالعه قرار داده‌اند ، اين پندار به وجود مىآيد كه قرآن در اين ارتباط تحت تأثير اين اديان قرار گرفته است ، و اين تأثيرپذيرى ، نخست پيامبر اكرم صلّى اللّه عليه و آله را توجيه كرده و سپس در خود قرآن نيز انعكاس يافته است . امّا ، واقع مطلب اين است كه بر اساس يك مفهوم و برداشت صحيح از قرآن ، قرآن نمايندهء اسلام است . اسلام نيز امتداد رسالتهاى آسمانى و خاتم آنها مىباشد ، و طبيعى است كه رسالت خاتم بر بسيارى از محتواهاى رسالتهاى آسمانى پيشين مشتمل بوده باشد ، و در ضمن جنبه‌هايى را كه با تغيير و تحوّلات روانى ، فكرى و اجتماعى مردم عصر و زمان نزول قرآن نسبت به زمان نزول اديان گذشته ، سازگار نمىآيد ، نسخ كند . زيرا ، منبع و سرچشمهء همهء اين رسالتها يكى است ، و آن خداوند سبحان است ؛ بويژه ، اگر در نظر بگيريم كه اسلام خود به اين وحدت منابع اديان ايمان دارد و آن را مورد تأكيد قرار مىدهد .\r\nشرط دوم : پس از احراز سلامت و صحّت قاعدهء اساسى در فهم و ارزيابى قرآن ، بايد در شخص مفسّر سطح بالايى از آشنايى با زبان عربى و نظام و اسلوب بيان آن موجود باشد .\r\nزيرا ، قرآن مطابق اين نظام آمده است ، و اگر نزد ما ، تصويرى از نظام عمومى زبان عربى نباشد ، نخواهيم توانست معانى قرآن را در اختيار بگيريم . بنابراين ، مفسّر نيازمند آشنايى با علم نحو و صرف و معانى و بيان و ديگر علوم عربى است ، و قدر لازم از واجد بودن اين شرط ، بسته به جنبه‌هاى مختلفى كه مفسّر در قرآن مىخواهد به آنها بپردازد ، متفاوت مىگردد . مثلا ، وقتى مفسّر مىخواهد « فقه القرآن » را مطالعه كند ، به آن درجه‌اى كه مفسّر به هنگام مطالعهء فنّ داستان‌سرايى در قرآن يا مجاز در قرآن نياز دارد ، احتياج به تعمق در اسرار زبان عربى ندارد .\r\n\r\n","description":"","footnote":"","page_name":" 253 ","page_number":263},
  {"content":"\r\n\r\nشرط سوم : مفسّر بايد ناگزير بكوشد كه تا بالاترين درجهء ممكن ، با قرآن درآميزد . منظور ما از آميختن با قرآن اين است كه نصّ قرآنى را بخواند و مطالعه كند ، و معناى آن را الهام بگيرد ، بدون آن كه هيچ قيد قبلى از رويكردى معيّن كه از خود قرآن الهام گرفته نشده باشد ، به خود بگيرد ؛ همچنان كه بسيارى از ارباب مذاهب كه مىخواهند در تفسير خود نصّ قرآن را تابع عقايد خودشان گردانند ، چنين مىكنند . هدف آنان از مطالعهء نصّ قرآن اين نيست كه رويكرد آن را كشف كنند ؛ بلكه مىخواهند رويكرد مذهبى و گروهى خودشان را بر بيان قرآن تحميل نمايند ، و لذا پيوسته مىكوشند تا آيات قرآنى را در چارچوب عقيدتى خاص خود بفهمند . اين « تفسير » نيست ، بلكه كوششى است در راستاى توجيه يك مذهب و يك نظريّه ، و تطبيق دادن آن با نصّ قرآنى .\r\nبه اين جهت ، يكى از مهمترين شروط مفسّر اين است كه به آن درجه رسيده باشد كه بتواند با قرآن در آميزد ، و خود قرآن را قاعده و مبنايى براى پديد آوردن هر چارچوب مذهبى و نظرى قرار دهد ، نه آن كه رويكرد مذهبى و نظرى خويش را كه از پيش مشخّص و معيّن ساخته است ، قاعده و مبنايى براى فهم قرآن .\r\nشرط چهارم : مفسّر ناگزير بايد يك طرح و برنامهء عمومى براى تفسير خود داشته باشد ، كه در آن از روى كوشش علمى ، شيوهء تفسير خود را معيّن و مشخّص كرده ، و همچنين مسايلى را كه براى اثبات و استدلال به كار خواهد برد ، و ميزان اعتماد خود بر ظهور لفظ و نصوص سنّت ، و بر اخبار آحاد ، و نيز بر قرائن عقلى در تفسير نصّ قرآن معلوم گردانيده باشد ؛ زيرا در هر يك از اين امور و مسايل اختلاف نظرهاى علمى و نگرشهاى متعدّد وجود دارد ؛ بنابراين دست‌اندركار تفسير شدن بدون بررسى دقيق آن اختلاف نظرهاى علما ، امكان ندارد ؛ و در نهايت ، مفسّر مىبايد از اين مطالعه و تحقيق ، با نگرشهايى مشخّص و معيّن بيرون بيايد ، كه يك برنامهء عمومى را براى او تشكيل دهد ، و معلوم كند كه تفسير وى در چه مسيرى سير خواهد كرد ؛ و از آنجا كه اين اختلاف نظرهاى علمى در تفسير به گوشه‌هايى از اصول و كلام و رجال و غيره مربوط مىشوند ، بر مفسّر ، به هنگام طرّاحى برنامهء تفسيرىاش ، لازم است آن اختلاف نظرها را به تفصيل مطالعه كند ، تا حضور ذهن و اشراف كافى بر دستاوردهاى آن علوم به دست آورد .\r\n\r\n","description":"","footnote":"","page_name":" 254 ","page_number":264},
  {"content":"\r\n\r\n\r\nبخش سوم 2 تفسير در عصر رسول اكرم صلّى اللّه عليه و آله « 1 »\r\nبه رغم آن كه قرآن كريم در اسلوب بيانش در زبان و ادبيّات عربى ، بىهمتا ، و در سطح « اعجاز » است ؛ با اين همه ، موافق نظام عمومى زبان عربى ، و منطبق بر قواعد و شيوه‌هاى تعبير اين زبان ، و همراه با ذوق عمومى عرب در فنون سخنورى مىباشد . بر همين پايه ، معاصران وحى قرآنى ، به طور عموم ، از فهم اجمالى قرآن برخوردار بودند ، و به همين خاطر ، بيان قرآنى دلهاى مشركان را مجذوب مىكرد ، و روزنهء دلهاى آنان را به سوى نور مىگشود ، و بسيار اتفاق مىافتاد كه اشخاصى كه در معرض استجابت دعوت اسلام بودند ، و همين كه آياتى از كلام الله مجيد مىشنيدند ، خداوند به آنها شرح صدر و آمادگى لازم براى پذيرش اسلام را عطا مىفرمود .\r\nاگر فهم اجمالى كلّى از قرآن در كار نبود ، امكان نداشت كه قرآن اين تأثير عظيم و سريع را در نفوس افرادى كه در محيط جاهليّت زيسته و با تاريكىهاى جاهليّت خوى گرفته\r\n\r\n\r\n","description":"","footnote":"\r\n( 1 ) نوشتهء شهيد صدر قدّس سرّه\r\n","page_name":" 255 ","page_number":265},
  {"content":"\r\n\r\nبودند ، داشته باشد .\r\nامّا ، اين ، به هيچ روى ، به آن معنا نيست كه معاصران وحى ، در آن زمان ، از تمامى قرآن فهم كامل و شامل و فراگيرى در حوزهء مفردات و تركيبات داشتند ، به گونه‌اى كه به آنان اين امكان را بدهد كه مدلول لفظى تمامى كلمات و جملات و عبارات و مطالب را در قرآن كريم مشخّص گردانند . چنان كه ابن خلدون در مقدّمهء خود پنداشته است كه « قرآن به زبان قوم عرب نازل شد و مطابق شيوه‌هاى بلاغت ايشان ؛ بنابراين ، همگى قرآن را مىفهميدند و معانى آن را اعم از مفردات و تركيباتش ، در مىيافتند » .\r\nنزول قرآن به زبان قوم عرب و مطابق شيوه‌هاى بلاغت عربى به تنهايى نمىتواند دليل بر آن باشد كه قوم عرب ، به طور عموم ، قرآن را مىفهميده‌اند ، و معانى قرآن را اعمّ از مفردات و تركيبات آن در مىيافته‌اند ، و همهء مدلولات الفاظ قرآنى را اعمّ از احكام و مفاهيم درك مىكرده‌اند .\r\nزيرا ، صرف اين كه شخص از اهل يك زبان معيّن باشد ، به معناى آشنايى گستردهء او با آن زبان ، و اطّلاع فراگير او از آن زبان ، و اين كه همهء مفردات و شيوه‌هاى تعبير و بيان را در آن زبان مىداند ، و فنون مختلف سخنورى در آن زبان را بشناسد ، نمىباشد ؛ بلكه تنها به اين معنا خواهد بود كه وى از آن زبان به اندازه‌اى كه در زندگى روزمرّه‌اش دخيل است ، درك و فهم دارد .\r\nاز سوى ديگر ، فهم و فراگيرى سخن ، تنها متوقّف بر معلومات لغوى نيست ، بلكه علاوه بر آن ، بر استعداد فكرى خاص ، و ورزيدگى عقلانى متناسب با سطح كلام و نوع معانى و مفاهيمى كه كلام در مقام بيان آن است نيز متوقّف مىباشد . براى قوم عرب كه در آن روزگاران ، از پايين تا بالا ، در يك زندگانى جاهلى به سر مىبردند ، و تجسّمى از يك ميراث فرهنگى جاهل بودند كه بر همهء زواياى زندگانى آنان طىّ قرنهاى متمادى چيره گشته بود ، طبيعى به نظر مىرسيد كه هنگام ورود به حوزهء اسلام ، خود به خود ، يك ارتقاى ذهنى و روحانى برايشان پيش نيايد ، آن هم در سطحى كه به آنان اجازه دهد كه مدلولات الفاظ را يك جا فرا گيرند ، و تمامى معانى كتاب كريم را كه براى ويران‌سازى و ريشه‌كن كردن فرهنگ جاهليّت آمده بود ، و مىخواست انسان و انسانيّت را از نو بسازد ، بىدرنگ دريابند .\r\n\r\n","description":"","footnote":"","page_name":" 256 ","page_number":266},
  {"content":"\r\n\r\nو نيز ، از ديگر سوى ، ما مىدانيم كه در كار فهم قرآن كريم ، تنها اين كفايت نمىكند كه يك جمله قرآنى يا يك مطلب قرآنى را از نظر بگذرانيم ، بلكه غالبا فهم اين مطلب يا آن جمله نيازمند آن است كه با جملات و مطالب ديگر در كتاب كريم مقايسه شود ، يا شرايط و اوضاع درگير با آن مطلب و بيان مشخّص گردد ؛ و اين مطالعهء مقايسه‌اى ، ذوق و قريحهء ويژه و آمادگى فكرى بخصوصى ، فراتر از فهم لغوى ساده مىطلبد . با اين ترتيب ، ما در مىيابيم كه به حكم سير طبيعى وقايع و حوادث و تاريخ دوران جاهليّت ، عرب زبانان هم روزگار قرآن ، تنها يك فهم اجمالى از قرآن كريم داشتند ، و آنان به طور عموم ، تنها به حكم عرب زبان بودن ، به هيچ وجه ، يك فهم تفصيلى از قرآن كه همهء مفردات و تركيبات آن را فراگير باشد ، نداشته‌اند .\r\n\r\nشواهد فقدان فهم تفصيلى قرآن در نزد قوم عرب\r\nاين برداشت فوق كه از سير طبيعى حوادث و وقايع در دوران نزول قرآن داشتيم ، مورد تأكيد و تأييد روايات و سرگذشتهاى فراوان است و همگى بر آن دلالت دارند كه هم روزگاران رسول خدا صلّى اللّه عليه و آله بسيار مىشد كه بيان قرآن را در نمىيافتند و معناى آن را نمىفهميدند . گاه به خاطر آن بود كه از مدلول يك كلمهء قرآنى و معناى يكى از مفردات قرآن از نظر لغوى بىاطّلاع بودند ؛ و گاه به خاطر آن بود كه آن آمادگى فكرى لازم را كه به آنان امكان فهم كامل مدلول عبارات قرآنى را بدهد ، نداشتند ؛ و گاه نيز به خاطر آن بود كه آن جمله يا آن مطلب قرآنى را از قضايا و مسايلى كه به هنگام آن بايد در نظر گرفته مىشد ، جدا مىساختند . « 1 »\r\nبرخى از اين روايات و سرگذشت‌ها را ذيلا ملاحظه مىكنيد :\r\n1 . از حاكم در مستدرك روايت شده است كه انس گفت :\r\nروزى عمر در ميان اصحاب خويش نشسته بود كه اين آيات را تلاوت كرد :\r\n\r\n\r\n","description":"","footnote":"\r\n( 1 ) شواهد فراوانى بر اين حقيقت ، در كتب حديث و تفسير ، مانند مجمع البيان طبرسى قدّس سرّه ، صحيح بخارى .\r\nمستدرك حاكم نيشابورى و مانند آن موجود است .\r\n","page_name":" 257 ","page_number":267},
  {"content":"\r\n\r\n     فَأَنْبَتْنا فِيها حَبًّا ، وَ عِنَباً وَ قَضْباً ، وَ زَيْتُوناً وَ نَخْلًا ، وَ حَدائِقَ غُلْباً ، وَ فاكِهَةً وَ أَبًّا      « 1 » ؛ آن گاه گفت : اينها همه را فهميديم و دريافتيم ؛ امّا ، « ابّ » چيست ؟ انس مىگويد : در آن حال ، عمر چوبدستى كوچكى در دست داشت كه آن را به زمين مىزد . گفت : اين ، به جان خدا سوگند ( لعمر اللّه ) ، عين تكلّف است ! ايّها الناس ، هر آنچه را كه براى شما بيان كرده‌اند ، برگيريد و عمل كنيد ، و هر آنچه را كه درنيافتيد ، به صاحبش واگذاريد ( فكلوه الى ربّه ) .\r\nنيز مروى است كه عمر بر سر منبر بود و اين آيهء شريفه را قرائت كرد :\r\n أَوْ يَأْخُذَهُمْ عَلى تَخَوُّفٍ . . .  « 2 » ، آن گاه معناى « تخوّف » را به پرسش گذاشت . مردى از هذيل گفت : « تخوّف » به زبان ما « تنقّص » است ؛ يعنى ، كاهش تدريجى .\r\nاز ابن عبّاس نيز رسيده است كه گفت :\r\nمن نمىدانستم « فاطر السموات » چيست ، تا آن كه روزى دو تن اعرابى نزد من آمدند و بر سر يك چاه نزاع داشتند . يكى از آن دو گفت : « انا فطرتها » ، منظورش اين بود كه « انا ابتدأتها » ، يعنى ، در آغاز كار من آن را حفر كرده‌ام .\r\nهمچنين ، در تفسير طبرى از او آورده است كه از ابو الجلد معناى كلمهء « برق » را در آيهء 12 سورهء رعد پرسيد ، و او به وى پاسخ داد كه در اينجا ، به معناى « باران » است .\r\n2 . در تفسير طبرى آمده است كه عمر روزى از اطرافيانش دربارهء اين آيهء شريفه سؤال كرد :\r\n أَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخِيلٍ وَ أَعْنابٍ . . .  « 3 » ، پاسخ هيچ كس براى او مقبول نيفتاد ؛ تا آن كه ابن عبّاس كه پشت سر او ايستاده بود ، گفت : يا امير المؤمنين ! من در درون خود از اين آيه چيزى\r\n\r\n\r\n","description":"","footnote":"\r\n( 1 ) عبس / 27 - 31\r\n( 2 ) نحل / 47\r\n( 3 ) بقره / 266\r\n","page_name":" 258 ","page_number":268},
  {"content":"\r\n\r\nمىيابم . عمر به او روى كرد و گفت : بيا اينجا ! چرا خود را كوچك مىشمرى ؟ ! ابن عبّاس گفت : اين مثلى است كه خداوند عزّوجل زده است و فرموده : آيا هيچ يك از شما چنين دوست دارد كه يك عمر عملش عمل اهل خير و اهل سعادت بوده باشد ، آن گاه هنگامى كه بيش از هميشه نيازمند آن است كه عمرش را به عمل نيك ختم كند در زمانى كه عمرش فنا شده ، و اجلش فرا رسيده است ، آن عمر سراسر عمل نيك را با عملى از اعمال اهل شقاوت ختم كند ، و همهء آن اعمال نيك را تباه گرداند و آتش بزند ، در حالى كه بيش از هميشه به آنها نيازمند است ؟\r\nبخارى آورده است كه عدىّ بن حاتم معناى اين آيهء شريفه را نفهميده بود :  . . . وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ . . .  « 1 » ، و كارش به آنجا كشيد كه دو طناب سفيد و سياه برداشت ، و چون شب به نيمه مىرسيد ، پيوسته به آن دو مىنگريست ؛ امّا ، از يكديگر متمايز نشدند ، وقتى بامداد فرا رسيد ، رويداد خويش را براى حضرت رسول اكرم صلّى اللّه عليه و آله باز گفت ، و آن حضرت مراد از آيه را به او فهمانيدند .\r\n3 . آورده‌اند كه عمر ، قدامة بن مظعون را والى بحرين گردانيده بود . جارود بر عمر وارد شد و گفت : قدامه آن‌قدر شراب نوشيد تا مست گرديد . عمر گفت : چه كسى بر آنچه تو مىگويى گواه است ؟ جارود گفت : ابو هريره . عمر گفت : اى قدامه ، تو را تازيانه خواهم زد ! قدامه گفت : به خدا سوگند ، كه اگر شراب نيز نوشيده بودم ، چنان كه مىگويند ، تو حق نداشتى مرا تازيانه بزنى . عمر گفت : چرا ؟ قدامه گفت : زيرا خداوند مىفرمايد :  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ ثُمَّ اتَّقَوْا وَ آمَنُوا ثُمَّ اتَّقَوْا وَ أَحْسَنُوا . . .  « 2 » ؛ من نيز از اهل ايمان و عمل صالح و تقوا و احسان هستم ، در ركاب رسول خدا صلّى اللّه عليه و آله بدر و احد و خندق و ديگر جبهه‌هاى جنگ را درك كرده‌ام . عمر گفت :\r\nهيچ يك از شما پاسخى به وى نمىدهد ؟ ! ابن عبّاس گفت : اين آيات در مقامى نازل شده‌اند\r\n\r\n\r\n","description":"","footnote":"\r\n( 1 ) بقره / 187\r\n( 2 ) مائده / 93\r\n","page_name":" 259 ","page_number":269},
  {"content":"\r\n\r\nكه عذرخواه خطاى درگذشتگان باشند و حجّت براى بازماندگان . زيرا ، خداوند مىفرمايد :\r\n يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ . . .  « 1 » . عمر گفت : راست گفتى .\r\nاين رويدادها همه بر آن دلالت دارند كه بعضى از صحابه بسيار مىشده است كه قرآن را خود به خود و بىدرنگ نمىفهميده‌اند ، و براى فهم قرآن به پرسش و گفتگو نياز داشته‌اند ؛ گاه به خاطر آن كه از مدلول لغوى يك كلمه بىاطّلاع بوده‌اند ، چنان كه در سرگذشتهاى دستهء اوّل ديديم ؛ گاه به خاطر آن كه از نظر فكرى در سطح اغراض و مقاصد و معانى قرآن نبودند ، چنان كه در رويدادهاى دستهء دوم ديديم ؛ گاه نيز ، به خاطر نگرش تفكيكى به آيه‌اى از قرآن كريم بود كه قدامة بن مظعون را به فهم غلطى از آيهء شريفه گرفتار كرده بود ، چنان كه در روايات دستهء سوم ديديم .\r\nاينك ، مىتوانيم بر آنچه گذشت ، يك نكتهء ديگر را نيز بيفزاييم ، و آن اين كه گاه آيه از نظر لغوى در سطح معلومات شخص هست ، ولى با وجود اين ، به هنگام كوشش براى درك و فراگيرى معنا ، همچنان نيازمند گفتگو و پرسش است ، تا بتواند آن مصداقى را كه مدلول لفظ در آن مجسّم و متعيّن مىشود ، پيدا كند .\r\nبه عنوان نمونه ، در اين آيهء شريفه :    وَ الْفَجْرِ ، وَ لَيالٍ عَشْرٍ    « 2 » ؛ طبيعى بوده است كه همگى صحابه ، به حكم خاستگاه عربى خود ، معناى كلمهء « ليال » ( شبها ) و معناى كلمهء « عشر » ( دهگانه ) را بفهمند ؛ امّا ، از اين پس نوبت به بازشناسى مصداق مىرسد و اين كه « ليالى عشر » كه خداوند متعال در اينجا اشاره فرموده است ، كدام‌اند ؟ همچنين ، در آياتى مانند   « وَ الْعادِياتِ ضَبْحاً »   « 3 » ؛   « وَ الذَّارِياتِ ذَرْواً »   « 4 » ؛ كه دانستن لغت به تنهايى در اين زمينه‌ها كفايت نمىكند .\r\nبه اين ترتيب ، نتيجه مىگيريم كه مسلمانان در عصر حضرت رسول اكرم صلّى اللّه عليه و آله ، فهم\r\n\r\n\r\n","description":"","footnote":"\r\n( 1 ) مائده / 90\r\n( 2 ) فجر / 1 - 2\r\n( 3 ) عاديات / 1\r\n( 4 ) ذاريات / 1\r\n","page_name":" 260 ","page_number":270},
  {"content":"\r\n\r\nتفصيلى قرآن كريم ، به طور عموم ، برايشان ميسّر نبوده است ؛ بلكه ، بيشتر ، براى فهم عبارات قرآنى به پرسش و كاوش و گفتگو و روشنگرى نياز داشته‌اند .\r\n\r\n","description":"","footnote":"","page_name":" 261 ","page_number":271},
  {"content":"\r\n\r\n\r\nنقش رسول اعظم صلّى اللّه عليه و آله در تفسير\r\nاين طبيعى بوده است كه رسول اعظم صلّى اللّه عليه و آله در عالم تفسير نقش پيشوا و پيشتاز را ايفا بفرمايند ؛ و آن حضرت نخستين مفسّر قرآن بودند كه به شرح متن قرآن مىپرداختند ، و اهداف آن را آشكار مىساختند ، و مردمان را به فراخور قابليّتها و استعدادهايى كه داشتند ، به سطح معارف قرآن نزديك مىساختند ، و دشواريهايى را كه مسلمانان در مسير فهم متن پر بركت قرآن كريم داشتند ، از ميان بر مىداشتند ، و داده‌ها و گفته‌ها و احكام و مفاهيم قرآنى را كه براى مسلمانان مشتبه مىگرديد ، مشخّص و معيّن مىساختند . زيرا پيامبر اكرم صلّى اللّه عليه و آله به عنوان صاحب رسالت ، و گيرندهء وحى الهى ، براى اين مأموريت نيز مانند ديگر مأموريتهاى دعوت و رسالت آماده شده بود ، و خداوند متعال حفظ و بيان قرآن را براى آن حضرت بر عهده گرفته بود :    إِنَّ عَلَيْنا جَمْعَهُ وَ قُرْآنَهُ . فَإِذا قَرَأْناهُ فَاتَّبِعْ قُرْآنَهُ . ثُمَّ إِنَّ عَلَيْنا بَيانَهُ    « 1 » . به هر روى ، مسلمانان در ارتباط با نقش پيشوايى و پيشتازى نبىّ اعظم صلّى اللّه عليه و آله ، به عنوان « مفسّر اوّل قرآن » در كنار نقش پيشرو و پيشتاز آن حضرت در ميدان اجراى مفاهيم قرآنى و تثبيت ديدگاه كلّى قرآن به آفرينش و زندگى ، با يكديگر اختلاف نظر ندارند .\r\nامّا پرسشى كه معمولا در اين ارتباط مطرح مىشود ، پيرامون حدود و ميزان تفسير قرآن از سوى رسول اعظم صلّى اللّه عليه و آله است ؛ آيا همهء قرآن را فرا گرفته است ، به گونه‌اى كه آن حضرت همهء آيات قرآنى را به طور فراگيرى تفسير كرده باشند ؟ يا آن كه بر بخشى از قرآن بسنده كرده‌اند ؟ يا آن كه پيامبر اكرم صلّى اللّه عليه و آله تنها به آياتى مىپرداخته كه صحابه در فهم آنها دچار اشكال شده و از آن حضرت سؤال مىكرده‌اند ؟\r\nبعضى معتقدند كه پيامبر اكرم صلّى اللّه عليه و آله جز تعداد معدودى از آيات قرآنى را تفسير نكرده‌اند .\r\nصاحبان اين نظريّه به رواياتى استناد مىكنند كه حاكى از نفى اين مطلب‌اند كه رسول خدا صلّى اللّه عليه و آله همهء قرآن را به صورت فراگير تفسير فرموده باشند ؛ و در رأس اين گروه ، سيوطى قرار دارد . « 2 »\r\nاز جمله اين روايات ، روايتى است كه بزّار از عايشه آورده است ، مبنى بر اين كه رسول\r\n\r\n\r\n","description":"","footnote":"\r\n( 1 ) قيامت / 17 - 19\r\n( 2 ) الاتقان فى علوم القرآن ، 4 / 196 ، 200 ، سيوطى ، چاپ دوم ، انتشارات رضى - بيدار .\r\n","page_name":" 262 ","page_number":272},
  {"content":"\r\n\r\nخدا صلّى اللّه عليه و آله قرآن را تفسير نفرمودند . . . مگر آياتى معدود و انگشت شمار . . . » « 1 » .\r\nمهمترين مؤيّد اين نظريّه سير طبيعى حوادث ، و واقعيّت مشهود است . زيرا حجم اندك احاديث صحيح نبوى صلّى اللّه عليه و آله در حوزهء تفسير قرآن ، نشانگر آن است كه آن حضرت براى صحابه ، به طور عموم ، همهء آيات قرآنى را يك تفسير گسترده و فراگير نفرموده‌اند ، و گر نه ، روايات صحابه از آن حضرت در اين زمينه بسيار مىبود ، و اين طور نبود كه ببينيم گروه كثيرى از صحابه حتّى بزرگان ايشان ، در معناى آيه‌اى از قرآن سرگردانند ، يا معناى كلمه‌اى را در قرآن نمىدانند ، و حتّى مدلول لفظى متن قرآن را نيز در ذهن خويش نمىيابند ، يا آن كه پيام مستقيم آيه را كه هدف از نزول آن است ، باز نمىشناسند ، چنان كه در روايات و سرگذشتهاى پيشين ديديم .\r\nدر عين حال ، در برابر اين ادلّه و شواهد ، ادلّه و شواهد ديگرى نيز از قرآن و حديث و تاريخ موجودند كه اشاره به اين مطلب دارند كه پيامبر اكرم صلّى اللّه عليه و آله اقدام به تفسير كامل و شامل سراسر آيات و سور قرآن كريم فرموده‌اند ، و شايد در طليعهء آن شواهد و دلايل ، اين آيهء شريفه باشد :  كَما أَرْسَلْنا فِيكُمْ رَسُولًا مِنْكُمْ ، يَتْلُوا عَلَيْكُمْ آياتِنا ، وَ يُزَكِّيكُمْ ، وَ يُعَلِّمُكُمُ الْكِتابَ وَ الْحِكْمَةَ ، وَ يُعَلِّمُكُمْ ما لَمْ تَكُونُوا تَعْلَمُونَ  « 2 » .\r\nو نيز اين آيهء شريفه :  . . . وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  « 3 » .\r\nهمان سير طبيعى حوادث و وقايع را ، وقتى كه از زاويهء ديگرى ، جز زاويهء سابق كه در چارچوب نظريهء اوّل به آن نگريستيم ، مورد تأمّل قرار دهيم ، دلالت كافى دارند بر اين كه پيامبر اكرم صلّى اللّه عليه و آله قرآن را به طور كامل و شامل تفسير فرموده‌اند . زيرا ، ديديم كه :\r\nاز يك سوى ، فهم اجمالى قرآن ، براى آن كه صحابه قرآن را به طور دقيق و فراگير بفهمند ، كافى نبود ، و اين كه صحابه غالبا خود عرب زبان بودند ، يك تضمين كافى براى فراگيرى و درك كامل متن و شرح و فهم و درك معانى و معارف قرآن نبود ؛\r\n\r\n\r\n","description":"","footnote":"\r\n( 1 ) التفسير و المفسّرون ، 1 / 51 ، ذهبى ، دار الكتب الحديثة .\r\n( 2 ) بقره / 151\r\n( 3 ) نحل / 44\r\n","page_name":" 263 ","page_number":273},
  {"content":"\r\n\r\nاز ديگر سوى نيز ، ما مىدانيم كه قرآن در زندگانى مسلمانان ، تنها يك متن ادبى و يا آهنگها و سرودهايى مذهبى كه در عبادات و مراسم به ترتيل خوانده شود ، نبود ؛ بلكه براى آنان كتابى بود كه به منظور بيرون كشانيدن مردمان از ظلمات و پيش بردن آنان به سوى نور ، و تزكيهء آنان و فرهنگ مدار نمودن آنان و بركشيدن سطوح مختلف فهم و درك ايشان ، و سازندگى شخصيت اسلامى و آگاه فرد مسلمان و خانواده و جامعهء اسلامى ، نازل شده بود .\r\nپرواضح است كه اين نقش عظيم را قرآن كريم هرگز نمىتوانسته است به صورت كامل و شامل ايفا كند ، مگر اين كه فهم كامل و شاملى از قرآن در اختيار مسلمانان بوده باشد ، و مسلمانان به اهداف و معانى آن رسيده ، و با مفاهيم و معارف و مصطلحات آن در آميخته باشند .\r\nامّا ، اگر قرآن بدون آن كه توسط مقام رسالت تفسير شود ، رها مىشد ، از سوى مسلمانان و در چارچوب افكار آن روز آنان ، و در سطح ذهنيّت و فرهنگى كه مسلمانان و ديگر مردمان در آن روزگاران داشتند ، فهميده مىشد ، و تمامى رسوبات فرهنگ و تمدّن جاهلى ، و ذهنيّت‌هاى پيشين باستانى ، كه همچنان بر اذهان مسلمانان حاكميّت داشتند ، در تفسير قرآن ميدان‌دار مىشدند .\r\nچنان كه مىبينيد ، ما در اين بحث ، خود را در برابر تناقض بيان اين دو نظريّه مىيابيم ، كه هر يك از آن دو ، شواهد و مؤيّدات خود را دارد ؛ و اين تناقض ، نيازمند حلّ است .\r\nچه بسا ، يك حلّ منطقى ، نزديك به قبول‌تر از اين نظريّه نيابيم كه بگوييم : پيامبر اكرم صلّى اللّه عليه و آله قرآن كريم را در دو سطح تفسير فرموده‌اند :\r\n- در سطح عموم ، آن حضرت ، قرآن را در حدود نياز ، و بر حسب رويدادهاى عينى و عملى ، تفسير فرموده‌اند ، كه لزوما دربرگيرنده تمام آيات و سور قرآن نبوده است .\r\n- در سطح خواص نيز ، آن حضرت قرآن را به طور شامل و كامل تفسير كرده‌اند ، به منظور آن كه افرادى را پديد آورند كه بتوانند حامل ميراث قرآن شوند ، و آن چنان به طور مطلق با قرآن در آميزند كه به آنان اين امكان را بدهد كه بعدها مرجع امّت در فهم قرآن باشند ، و نيز تضمينى كافى باشند براى آن كه امّت اسلامى در مسير فهم قرآن تحت تأثير چارچوب‌هاى فكرى بخصوص ، و ذهنيّت‌هاى پيشين ، و رسوبات جاهليّت قرار نگيرند .\r\n\r\n","description":"","footnote":"","page_name":" 264 ","page_number":274},
  {"content":"\r\n\r\nوقتى كه ما موقعيت را اين چنين لحاظ مىكنيم ، مىبينيم كه با مسير طبيعى وقايع و حوادث و سيره و تاريخ و غيره از هر جهت هماهنگى دارد .\r\nاندك بودن احاديث صحيح نبوى صلّى اللّه عليه و آله كه صحابه از آن حضرت در تفسير قرآن نقل كرده‌اند ، بدان جهت است كه تفسير پيامبر اكرم صلّى اللّه عليه و آله در سطح عموم ، به تمامى آيات و سور قرآن نپرداخته ، بلكه منحصر به مقدار مورد نياز در عمل بوده است تا مسئوليّت پيامبر اكرم صلّى اللّه عليه و آله را نيز داير بر اين كه بايد فهم صحيح امّت را از قرآن ، به نحوى ، تضمين كرده ، و حريم آن را از انحراف مصون نگاه دارد ؛ تفسير قرآن در سطح خواص ، كه پيامبر اكرم صلّى اللّه عليه و آله پيوسته به آن مىپرداختند ، پاسخگو بوده است . براى تضمين ياد شده ، ناگزير بايد اين سطح خواص در تفسير قرآن در كار مىبود ، و تفسير در سطح عموم براى پديد آمدن اين تضمين كافى نبود ، حتّى اگر تفسير قرآن در آن سطح به طور فراگير انجام مىشد . زيرا در آن صورت ، تفسير قرآن متفرّق و پراكنده مىشد و آن در آميختن مطلق با قرآن ، كه شرط ضرورى براى حمل امانت قرآن است ، براى تعدادى از مسلمانان به دست نمىداد ؛ و همين برنامه در جنبه‌هاى مختلف فكرى رسالت ، اعّم از تفسير و فقه و غيره نيز بايد دنبال مىشد .\r\n\r\nمرجعيّت فكرى اهل بيت عليهم السّلام\r\nاين حلّ منطقى كه ما براى حلّ تناقض ياد شده پيش نهاديم ، مورد تأييد نصوص متعدّد و متواتر است مبنى بر اين كه حضرت رسول اكرم صلّى اللّه عليه و آله اصل مرجعيّت اهل بيت عليهم السّلام را در حوزه‌هاى مختلف فكرى ( و علمى ) رسالت تثبيت فرموده‌اند . تفصيلات ويژه‌اى نيز كه در زمينه‌هاى تفسير و فقه و غيره نزد اهل بيت عليهم السّلام موجود بوده ، و آنها را از پيامبر اكرم صلّى اللّه عليه و آله فرا گرفته بوده‌اند ، تأييد ديگرى بر بيان مذكور است .\r\nنصوصى كه اصل مرجعيّت اهل بيت عليهم السّلام را در جنبه‌هاى فكرى ( و علمى ) رسالت مور تأكيد قرار مىدهند ، بسيارند ، كه در اينجا چند نمونه را مىآوريم :\r\nاوّل حديث ثقلين ؛ كه در متون مختلف و متعدّد نقل شده است . و ما آن را به روايت ترمذى در صحيح به سند خود از اعمش از عطيّه از ابو سعيد ، و نيز از همو از حبيب بن ابى ثابت از زيد بن ارقم مىآوريم ، كه آن دو گفتند :\r\n\r\n","description":"","footnote":"","page_name":" 265 ","page_number":275},
  {"content":"\r\n\r\nرسول خدا صلّى اللّه عليه و آله فرمودند : « انّى تارك فيكم ما ان تمسّكتم به لن تضلّوا بعدى ، احدهما اعظم من الآخر : كتاب اللّه حبل ممدود من السّماء الى الارض و عترتى اهل بيتى ؛ و لن يفترقا حتّى يردا علىّ الحوض ، فانظروا كيف تخلّفونى فيهما » « 1 » .\r\nدوم حديث « امان » ؛ حاكم نيشابورى در مستدرك الصحيحين به سند خود از ابن عبّاس روايت كرده است كه وى گفت :\r\nرسول خدا صلّى اللّه عليه و آله فرمودند : « النجوم امان لاهل الارض من الغرق ، و اهل بيتى امان لامّتى من الاختلاف ؛ فاذا خالفتها قبيلة من العرب اختلفوا فصاروا حزب ابليس » . حاكم نيشابورى گفته است : اين حديث صحيح الاسناد است ؛ چنان كه ابن حجر در كتاب صواعق خويش آن را آورده و صحيح دانسته است . « 2 »\r\nسوم حديث « سفينه » ؛ حاكم نيشابورى در مستدرك روايت كرده ، و ديگران فراوان در جاهاى ديگر آورده‌اند كه پيامبر اكرم صلّى اللّه عليه و آله مىفرمودند :\r\n« مثل اهل بيتى مثل سفينة نوح ، من ركبها نجا و من تخلّف عنها غرق » « 3 » .\r\n\r\n\r\n","description":"","footnote":"\r\n( 1 ) صحيح ترمذى ، 2 / 308 حديث ثقلين به اسناد و طرق عديده از جمعى صحابه و تابعين مانند زيد بن ارقم و زيد بن ثابت و ابو سعيد خدرى و حذيفه بن اسيد غفارى و على بن ابى طالب و ابو هريره روايت شده است . همچنان كه اين حديث با عبارات متعدّد نقل شده است ، چنان كه ترمذى و مسلم در صحيحين ، حاكم در مستدرك الصحيحين احمد بن حنبل در مسند خود ، ابو نعيم در حلية الاولياء ، هيثمى در مجمع خود ، ابن حجر در صواعق خود ، متّقى در كنز العمّال . طبرانى در معجم كبير ، ابن اثير جزرى در اسد الغابة ، ابن جرير در تهذيب الآثار ، خطيب بغدادى در تاريخ بغداد و بسيارى ديگر ، روايت كرده‌اند . سمهورى ، بنا به نقل مناوى از وى در كتاب فيض الغدير ، گويد : در اين باب بيش از بيست تن صحابى نام برده شده‌اند . ابن حجر در صواعق خود گويد : اين حديث داراى طرق فراوانى است از بيست و چند صحابى ، كه ما را نيازى به بسط آنها نيست . رجوع كنيد به : فضائل الخمسة فى الصّحاح السّتّة و غيرها من كتب اهل السّنّة ، 20 / 52 - 60\r\n( 2 ) مستدرك الصحيحين 30 / 149 ؛ صواعق : 140 .\r\n( 3 ) حاكم نيشابورى در مستدرك ( 2 / 342 ) اين حديث را آورده و گفته است : اين حديث صحيح است بر شرط مسلم . همچنين اين حديث را به طريقى ديگر از حنش ، از ابوذر غفارى ( 3 / 16 ) نقل كرده است . متّقى نيز در\r\n","page_name":" 266 ","page_number":276},
  {"content":"\r\n\r\nچهارم حديث « حقّ » ؛ ترمذى در صحيح خود از پيامبر اكرم صلّى اللّه عليه و آله روايت كرده است كه آن حضرت فرمودند :\r\n« رحم اللّه عليّا ، اللّهم ادر الحقّ معه حيث دار » « 1 » . همچنان كه اين حديث با متون ديگرى نيز نقل شده است : « علىّ مع الحقّ ، و الحقّ مع علىّ و لن يفترقا حتّى يردا علىّ الحوض يوم القيامة » « 2 » .\r\nپنجم حديث « قرآن » ؛ حاكم نيشابورى در مستدرك و ديگران آورده‌اند كه پيامبر اكرم صلّى اللّه عليه و آله فرمودند :\r\n« علىّ مع القرآن و القرآن مع علىّ ، و لن يفترقا حتّى يردا علىّ الحوض » « 3 » .\r\nششم حديث حكمت ؛ ترمذى در صحيح خود و ديگران روايت كرده‌اند كه رسول خدا صلّى اللّه عليه و آله فرمودند :\r\n« انا دار الحكمة و علىّ بابها » « 4 » .\r\nمناوى در حاشيهء فيض الغدير ، كلمهء « علىّ بابها » را چنين شرح كرده است كه علىّ بن ابى طالب عليه السّلام آن بابى است كه از آن باب ، بايد به حكمت داخل شوند .\r\nهفتم حديث مدينه ؛ حاكم در مستدرك و ديگران از ابن عبّاس روايت كرده‌اند كه گفت :\r\nرسول خدا صلّى اللّه عليه و آله فرمودند : « انا مدينة العلم و علىّ بابها ، فمن اراد المدينة فليأت الباب » « 5 » .\r\nحاكم نيشابورى گفته است : اين حديث صحيح الاسناد است .\r\nهشتم حديث اختلاف ؛ حاكم نيشابورى در مستدرك و ديگران روايت كرده‌اند كه پيامبر\r\n\r\n\r\n","description":"","footnote":"\r\nكنز العمّال ؛ ابن جرير هيثمى ، بزّار ، طبرانى هر سه در معجم كبير و اوسط و صغير ؛ ابو نعيم ، احمد بن حنبل ، خطيب بغدادى ، سيوطى ، مناوى ، محبّ طبرى و ديگران ، اين حديث را نقل كرده‌اند . رجوع كنيد به : فضائل الخمسة ، 2 / 64 - 66 .\r\n( 1 ) ترمذى ، 2 / 298\r\n( 2 ) خطيب بغدادى ، تاريخ بغداد ، 14 / 321 ؛ نيز براى تفصيل روات حديث ، ر . ك . فضائل الخمسة ، 2 / 122 - 124 .\r\n( 3 ) مستدرك الصحيحين ، 3 / 124 ؛ فضائل الخمسة ، 2 / 126 .\r\n( 4 ) ترمذى ، 2 / 299 ؛ ديگران نيز اين حديث را روايت كرده‌اند ؛ ر . ك . فضائل الخمسة ، 2 / 279 - 280 .\r\n( 5 ) مستدرك الصحيحين ، 3 / 126 ؛ ر . ك . فضائل الخمسة ، 2 / 281 - 283 .\r\n","page_name":" 267 ","page_number":277},
  {"content":"\r\n\r\nاكرم صلّى اللّه عليه و آله به على عليه السّلام فرمودند :\r\n« انت تبيّن لامّتى ما اختلفوا فيه بعدى » .\r\nحاكم نيشابورى پس از نقل اين حديث گفته است : اين حديث صحيح است بر شرط شيخين ( بخارى و مسلم ) « 1 » .\r\nنهم حديث سئوال ، جماعتى از محدّثين ، از جمله متّقى در كنز العمّال ، ابن سعد در طبقات ، ابن جرير در تفسير ، ابن حجر در تهذيب التهذيب ، ابن عبد البرّ در استيعاب و ديگران با متون مختلف روايت كرده‌اند كه على بن ابى طالب عليه السّلام ( مطابق روايت متّقى در كنز العمّال ) فرمود :\r\n« سلونى فو اللّه لا تسألوننى عن شىء يكون الى يوم القيامة الّا حدثتكم .\r\nسلونى عن كتاب اللّه . فو اللّه ما من آية الّا انا اعلم ابليل نزلت ام بنهار ، ام فى سهل نزلت ام فى جبل . . . » « 2 » .\r\nگذشته از اين احاديث و امثال آنها كه فراوان است ، مىبينيم كه صحابه در عصر اوّل خلافت ، در ارتباط با قضاياى مختلف و مسايل مهمّ و دشوار ، بويژه در زمينه‌هاى تفسير قرآن و قضا و معرفت احكام شريعت ، به على عليه السّلام مراجعه مىكرده‌اند . چنان كه نصوص فراوان ، به تصحيح و تصويب اصحاب حديث ، اين موضع علمى صحابه و اين حقيقت درخشان را مورد تأكيد قرار داده‌اند . از جمله : بخارى در كتاب تفسير از صحيح خود در باب آيهء شريفهء :  ما نَنْسَخْ مِنْ آيَةٍ أَوْ نُنْسِها . . .  « 3 » به سند خود از سعيد بن جبير ، از ابن عبّاس ، ضمن حديثى آورده‌اند كه عمر گفت : « قاضىترين ما على است » . ديگر رجال حديث نيز مانند حاكم در مستدرك ، احمد بن حنبل در مسند خود ، و . . . اين حديث را روايت كرده‌اند . « 4 »\r\nچنان كه ابن ماجه در صحيح خود حديثى به دو سند از انس بن مالك روايت كرده است كه وى ضمن آن حديث گفته است :\r\nپيامبر اكرم صلّى اللّه عليه و آله فرمودند : « و اقضاهم علىّ بن ابى طالب » .\r\n\r\n\r\n","description":"","footnote":"\r\n( 1 ) مستدرك 3 / 122 ، نيز ر . ك . فضائل الخمسة ، 2 / 284 - 285 .\r\n( 2 ) كنز العمّال ، 1 / 228 ؛ نيز ر . ك . فضائل الخمسة ، 2 / 226 - 227 .\r\n( 3 ) بقره / 106\r\n( 4 ) ر . ك . فضائل الخمسة ، 2 / 296 - 298 .\r\n","page_name":" 268 ","page_number":278},
  {"content":"\r\n\r\nنيز ، در روايت ديگرى از حاكم نيشابورى ، صحيح بر شرط شيخين ( بخارى و مسلم ) آمده است كه ابن مسعود مىگفت : قاضىترين اهل مدينه على بن ابى طالب است .\r\nابو نعيم در حليه از ابن مسعود روايت كرده است كه گفت : قرآن بر هفت حرف نازل شد ؛ هيچ حرفى از آنها نيست مگر آن كه ظهرى دارد و بطنى ، و على بن ابى طالب نزد اوست علم ظاهر و باطن . « 1 »\r\nبه اين حقيقت ، حتّى دشمنان على عليه السّلام نيز ، امثال حجّاج بن يوسف ثقفى خونخوار ، اعتراف داشته‌اند . وى مىگويد : ما قضاوت على را بر او خرده نگرفته‌ايم . ما مىدانستيم كه على از همهء صحابه قاضىتر بوده است . « 2 »\r\nابو بكر ، عمر بن خطّاب ، عثمان بن عفان ، حتّى معاوية بن ابى سفيان ، به رغم دشمنى سخت ميان او با حضرت على عليه السّلام ، و همچنين با بسيارى از بزرگان صحابه ، مانند عايشه همسر پيامبر اكرم صلّى اللّه عليه و آله ، عبد الله بن عمر و ديگران ، در قضاياى متّعدد به حضرت على عليه السّلام مراجعه كرده يا مردم را به آن حضرت دلالت مىكرده‌اند . اين سرگذشتها را رجال اهل حديث و تاريخ امثال بخارى و احمد بن حنبل و مالك بن انس و ابن داوود و حاكم نيشابورى و بيهقى و ديگران ، بويژه در عهد خليفه دوم ؛ عمر بن خطّاب حكايت كرده‌اند . « 3 »\r\nاين « مرجعيّت » ، حقيقتى آشكار در سطح واقعيّت و عينيّت عملى در نزد خلفا و بعضى از اهل معرفت از صحابه بود ، امّا تنها به هنگام ضرورت و در دشواريها و تنگناها ، چنين بود ؛ و ، با كمال تأسف ، در سطح رسمى از سوى خلفا و حكمرانان ، به موجب دلايل متعدّدى كه جاى ذكر آنها در اين بحث نيست ، مورد اعتراف قرار نگرفت . « 4 » در نتيجه ، باب تفسير قرآن در برابر صحابه و تابعين و ديگران ، حتّى نامزدان صحابىگرى ، با بهره‌گيرى از آن سطح\r\n\r\n\r\n","description":"","footnote":"\r\n( 1 ) حلية الاولياء ، 1 / 65\r\n( 2 ) ر . ك . فضائل الخمسة ، 2 / 296 - 298 .\r\n( 3 ) همان مأخذ ، 2 / 306 - 344\r\n( 4 ) امويان ، دشمنان اهل بيت عليهم السّلام از آن پس ، خواستند حالت انحراف را در امّت ريشه‌دارتر كنند ، و اصرار ورزيدند بر اين كه اين نامزدان صحابىگرى را به عنوان مرجع امّت در امور دينى مطرح كنند ، درست در موقعيّتى كه هر كس نام على عليه السّلام را مىآورد ، يا از على عليه السّلام روايتى مىكرد ، از وطن آواره‌اش مىساختند ؛ چنان كه وقايع و حوادث و نصوص تاريخى اشاره دارند . عباسيان نيز اين خطّ انحرافى را پذيرفتند ، زيرا مىترسيدند كه اگر امّت از نظر فكرى و مذهبى ( دانش و بينش ) با علويان ارتباط حاصل كنند ، فرزندان على عليه السّلام در صحنهء سياست بر ايشان غلبه كنند و چيره شوند .\r\n","page_name":" 269 ","page_number":279},
  {"content":"\r\n\r\nعمومى فهم قرآن كريم به كار تفسير قرآن كريم پرداختند .\r\nاين مرجعيّت بىحدّ و حصر صحابه ، خيلى زود آثار اسفبار خود را نشان داد ؛ چرا كه از يك سو ، اين ويژگيهاى بىنظير ، كه به اهل بيت عليهم السّلام و در صدر آنان على عليه السّلام اختصاص داشت ، براى تفكيك سره از ناسره مورد توجه قرار نگرفت ؛ و از سوى ديگر در ميان آنهايى كه « صحابى » قلمداد مىشدند ، كسانى بودند كه اندوختهء علمىشان ناچيز بود ، بويژه كسانى كه در حقيقت از اصحاب پيامبر اكرم صلّى اللّه عليه و آله نبودند ، و تنها نامزد صحابىگرى پيامبر اكرم صلّى اللّه عليه و آله بودند ، و مىكوشيدند اين موقعيّت روحانى و مقدّس را پس از وفات رسول خدا صلّى اللّه عليه و آله براى خود كسب كنند ، و خود را به آن حضرت بچسبانند .\r\nشايد بهترين پديده‌اى كه سرآغازهاى اين آثار اسفبار را براى ما ترسيم مىكند ، و وجود اين دو سطح را در تفسير قرآن مشخّص مىگرداند ، روايتى باشد كه شيخ كلينى و شيخ صدوق و ديگران از سليم بن قيس هلالى ، از على بن ابى طالب عليه السّلام روايت كرده‌اند . سليم گفت :\r\n« به امير المؤمنين على عليه السّلام گفتم : من از سلمان و مقداد و ابوذر چيزهايى از تفسير قرآن و احاديثى از پيامبر اكرم صلّى اللّه عليه و آله شنيدم كه با آنچه در دست مردم است متفاوت بود ، آن گاه از تو تصديق آنچه را از آنان شنيده بودم ، شنيدم . از سوى ديگر ، در دست مردم چيزها از تفسير قرآن و از احاديث پيامبر خدا صلّى اللّه عليه و آله ديدم ، كه شما در مورد آنها با آنان مخالفت داريد ، و چنان مىپنداريد كه همه باطل است . آيا فكر مىكنيد كه مردم عمدا بر رسول خدا صلّى اللّه عليه و آله دروغ مىبندند ، و قرآن را با آراى خودشان تفسير مىكنند ؟ . » سليم گويد : آن حضرت روى به من كردند و گفتند :\r\n« پرسيدى ، اينك جواب را درياب : در دست مردم هم حق هست و هم باطل ؛ و هم راست هست و هم دروغ . . . و هم محفوظات و هم موهومات . در عهد رسول خدا صلّى اللّه عليه و آله آن قدر بر آن حضرت دروغ بستند كه به خطابه ايستاد و فرمود : « ايّها النّاس ! قد كثّرت علىّ الكذابة ، فمن\r\n\r\n","description":"","footnote":"","page_name":" 270 ","page_number":280},
  {"content":"\r\n\r\nكذب علىّ متعمّدا فليتبوّأ مقعده من النار » ، پس از رحلت آن حضرت نيز بر وى دروغ بستند . حديث نادرست از طريق چهار كس به شما مىرسد ، كه پنجمى ندارند :\r\n1 . مرد منافقى كه تظاهر به ايمان مىكند ، و خود را اسلامى مىنماياند ؛ در اين كه عمدا دروغ بر رسول خدا صلّى اللّه عليه و آله ببندد ، نه احساس گناه نمايد ، و نه دشوارى احساس مىكند . اگر مردم مىدانستند كه اين شخص منافق است و كذّاب ، از او حديث نمىپذيرفتند و او را تصديق نمىكردند ؛ امّا گفتند : اين شخص صحابى رسول خدا صلّى اللّه عليه و آله بوده است ؛ او را ديده و از او حديث شنيده است ؛ و خبر از واقعيّت حال او ندادند ؛ در جايى كه خداوند در قرآن كريم خبرها را از منافقين باز گفته است ، و توصيفهايى از منافقين كرده است ، و از جمله فرموده است :\r\n وَ إِذا رَأَيْتَهُمْ تُعْجِبُكَ أَجْسامُهُمْ وَ إِنْ يَقُولُوا تَسْمَعْ لِقَوْلِهِمْ . . .  « 1 » ؛ آن گاه پس از پيامبر اكرم صلّى اللّه عليه و آله باقى ماندند . . . اين گونه اشخاص ، يكى از آن چهار كس‌اند .\r\n2 . مردى كه از رسول خدا صلّى اللّه عليه و آله حديث شنيده است ، امّا آن چنان كه بوده ، حديث را حفظ نكرده و در ارتباط با آن دچار وهم شده است ؛ تعّمد در دروغ بستن ندارد ؛ حديث در دست اوست ، به اين و آن مىگويد و به آن نيز عمل مىكند . مىگويد : من از رسول خدا صلّى اللّه عليه و آله شنيدم . اگر مسلمانان مىدانستند كه « وهم » است نه « حفظ » از او نمىپذيرفتند ؛ خود او نيز اگر مىدانست دچار « وهم » شده است ، آن را فرو مىنهاد .\r\n3 . مردى كه از رسول خدا صلّى اللّه عليه و آله چيزى را شنيده است كه آن حضرت به آن امر فرموده‌اند ؛ آن گاه آن حضرت از آن چيز نهى فرموده‌اند ، امّا او بىخبر مانده ؛ يا آن كه شنيده است پيامبر اكرم صلّى اللّه عليه و آله از\r\n\r\n\r\n","description":"","footnote":"\r\n( 1 ) منافقون / 4\r\n","page_name":" 271 ","page_number":281},
  {"content":"\r\n\r\nچيزى نهى فرموده‌اند ؛ آن گاه آن حضرت بر آن چيز امر فرموده‌اند ، امّا او بىخبر مانده است . وى منسوخ را حفظ كرده و ناسخ را حفظ نكرده ؛ اگر مىدانست كه منسوخ است ، دست از آن برمىداشت ؛ مسلمانان نيز اگر مىدانستند آنچه از او شنيده‌اند منسوخ است ، دست از آن برمىداشتند .\r\n4 . مردى كه بر رسول خدا صلّى اللّه عليه و آله دروغ نبسته ، و دروغ را از ترس خداوند ، و به خاطر بزرگداشت رسول خدا صلّى اللّه عليه و آله دشمن مىدارد ؛ سهو نيز نكرده است ؛ بلكه آنچه را شنيده ، چنان كه بايد و شايد حفظ كرده و به همان گونه نيز حديث آورده است ؛ نه بر آن افزوده و نه از آن كاسته است ؛ ناسخ را از منسوخ باز شناخته و به ناسخ عمل كرده و از منسوخ دست برداشته است ؛ چرا كه در ميان فرمانهاى نبىّ اكرم صلّى اللّه عليه و آله ناسخ است و منسوخ ، خاص است و عام ، محكم است و متشابه . گاه از رسول خدا صلّى اللّه عليه و آله كلامى صادر مىشده كه دو وجه داشته است : كلام عام و كلام خاص ، همانند قرآن . چنان كه خداوند عزّوجل در كتاب خود فرموده است :  . . . وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا . . .  ؛ آن وقت بر كسى كه نمىدانسته است مشتبه گرديده ، و درنيافته است كه خدا و رسول چه منظورى داشته‌اند . اين طور نبوده است كه همهء اصحاب رسول خدا صلّى اللّه عليه و آله از آن حضرت راجع به هر چيزى سؤال كنند و جواب را بفهمند .\r\nبعضى از آنان بودند كه هيچ گاه از رسول خدا صلّى اللّه عليه و آله سؤال نمىكردند و فهم چيزى را طلب نمىكردند ، حتّى چنين بودند كه دوست داشتند يك اعرابى و رهگذر بيايد و از رسول خدا صلّى اللّه عليه و آله چيزى را سؤال كند و آنان گوش دهند . امّا ، من هر روز يك بار ، و هر شب يك بار بر رسول خدا صلّى اللّه عليه و آله وارد مىشدم . آن حضرت با من خلوت مىفرمود ، و من در هر حال كه او بود با او بودم ؛ و اصحاب رسول خدا صلّى اللّه عليه و آله مىدانستند كه\r\n\r\n","description":"","footnote":"","page_name":" 272 ","page_number":282},
  {"content":"\r\n\r\nآن حضرت چنين رفتارى را با احدى جز من ندارد . بسيار مىشد كه من در خانهء خود بودم و رسول خدا صلّى اللّه عليه و آله نزد من مىآمد . هر گاه من بر آن حضرت وارد مىشدم ، در هر يك از منازل خود كه بود ، خانه را براى من خلوت مىفرمود ، و همسرانش را از نزد خويش دور مىساخت و جز من كسى نزد آن حضرت نمىماند . امّا ، هر گاه او به نزد من مىآمد تا با من در منزل من خلوتى داشته باشد ، فاطمه از نزد من برنمىخاست و هيچ يك از پسرانم نيز برنمىخاستند . هر گاه من از آن حضرت سؤال مىكردم ، مرا پاسخ مىفرمود ، و هر گاه من ساكت مىشدم ، و سؤالات من تمام مىشد ، خود آن حضرت سخن با من آغاز مىفرمود . هيچ آيه‌اى از قرآن بر رسول خدا صلّى اللّه عليه و آله نازل نشد ، مگر آن كه آن را به من قرائت فرمود ، و بر من املا فرمود و من آن را به خط خود نگاشتم ، و آن حضرت تأويل و تفسير آن ، ناسخ و منسوخ آن ، محكم و متشابه آن ، و خاص و عام آن را به من تعليم فرمود ، و خداوند را خواند كه فهم و حفظ آن آيه را به من عطا فرمايد . من نيز از آن زمان كه آن حضرت آن چنان خدا را خوانده و در حقّ من دعا فرمود ، هيچ آيه‌اى را از آيات كتاب خداوند متعال ، و هيچ دانشى را كه آن حضرت بر من املا فرمود و من نوشتم ، فراموش نكردم . پيامبر اكرم صلّى اللّه عليه و آله هيچ چيز را از آنچه خداوند متعال به آن حضرت تعليم فرموده بود ، از حلال و حرام ، امر و نهى ، گذشته و آينده ، و كتابهايى كه بر هر كس پيش از آن حضرت نازل شده بود ، و هر طاعت و معصيت ، فرو نگذاشت ؛ همه را به من تعليم فرمود و من حفظ كردم ، و يك حرف از آن را فراموش نكردم » .\r\n\r\nتفسير در عصر تكوين « 1 »\r\n\r\n\r\n","description":"","footnote":"\r\n( 1 ) نوشتهء شهيد صدر قدّس سرّه\r\n","page_name":" 273 ","page_number":283},
  {"content":"\r\n\r\nنقش رسول اعظم صلّى اللّه عليه و آله را در تفسير قرآن ، و تفسير كردن آن حضرت قرآن كريم را در دو سطح عموم و خواص ، و تعيين كردن پيامبر اكرم صلّى اللّه عليه و آله اهل بيت عليهم السّلام را براى مرجعيّت دينى ، پس از آن كه قرآن كريم را به نحوى اختصاصى براى آنان تفسير فرمودند ، دريافتيم .\r\nپس از آن ، نيكوست مسير پيدايش علم تفسير را نزد مسلمانان ، در سايهء اوضاع و شرايط و مقتضيات سياسى و اجتماعى و ويژگيهايى كه جامعهء مسلمانان در عصر نزول قرآن كريم و بعد از آن داشته است ، قطع نظر از رهنمودى كه رسول اعظم صلّى اللّه عليه و آله براى مسلمين در اين ارتباط داشته‌اند ، زير نظر بگيريم .\r\nاين از جمله بديهيّات اسلامى است كه قرآن كريم يك كتاب علمى نبوده كه رسول اعظم صلّى اللّه عليه و آله به منظور تفسير و تشريح مجموعه‌اى از نظريّات علمى آورده باشند . قرآن كتابى است كه هدف اساسى اسلام از آن ، دگرگون‌سازى جامعهء جاهلى بوده است و ساختن يك امّت اسلامى بر پايهء مفاهيم و افكار جديدى كه دين جديد آن را آورده است . به خاطر تحقّق يافتن همين هدف ، و رسيدن به اين دستاورد اساسى و اصلى ، قرآن ، بخش بخش و پراكنده آمده است ، تا قضايا و مسايل را در وقت خودش علاج كند ، و راه حل‌هاى مشكلات را در اوقات مناسب خودش پيشنهاد كند ؛ و در اين ارتباط ، همهء شيوه‌هايى را كه دگرگون‌سازى و سازندگى ايجاب مىكند ، از جمله اقدام مرحله به مرحله و حوصله كردن ، مراعات كرده است ، تا انقلاب و تغيير را در همهء جنبه‌هاى اجتماعى و انسانى تحقّق بخشد ، و از محتواى درونى يك فرد مسلمان شروع كرد ، و دگرگون‌سازى و سازندگى را تا همهء ساختارهاى فوقانى جامعه پيش برد .\r\nبر اين اساس ، احساس مسلمانان ، به طور عموم ، در برابر محتواى قرآن ، آن چنان احساسى نبود كه موجب گردد آنان به قرآن كريم چنان بنگرند كه به كتابهاى علمى مىنگرند ، كه به تدريس و تشريح نياز دارند ؛ بلكه يك احساس ساده و بسيط بود . زيرا ، قرآن همه جا در زندگى روزمرهء آنان ، با همه رنگها و نيرنگ‌هاى گوناگون آن زندگى همراه بود ، و بحرانهاى روحى و سياسى آنان را علاج مىكرد ، و افكار و مفاهيم جاهلى را به باد انتقاد مىگرفت ، و با اهل كتاب در مورد انحرافات عقيدتى و اجتماعىشان به گفتگو مىپرداخت ، و مشكلاتى را كه برايشان پيش مىآمد ، فورى حل مىكرد ، و همهء اين حوزه‌هاى مختلف را\r\n\r\n","description":"","footnote":"","page_name":" 274 ","page_number":284},
  {"content":"\r\n\r\nبا ارائهء مفاهيم دينى جديد مرتبط با آفرينش و جامعه و اخلاق ، به يكديگر پيوند مىبخشيد .\r\nهمهء اين كارها را قرآن كريم همزمان و در كنار هم انجام داد ، امّا به گونه‌اى تدريجى كه عموم مسلمانان بتوانند آن تغييرات فرهنگى و اجتماعى را به مثابهء جزئى از زندگى اجتماعى خويش بنگرند . مسلمانان قرآن را با چنين نگرشى مىفهميدند ، و نيز بر پايهء آن اطّلاعات عمومى كه خود داشتند . منظور از اطّلاعات عمومى ، همهء معلوماتى است كه انسان در مسير زندگى عادى خويش به دست مىآورد . حال ، اين اطّلاعات عمومى كه مسلمانان نصّ قرآن را به موجب آن ، در آن روزگار ، مىفهميدند ، داراى عناصر مختلفى بود كه ما در مقام بررسى آنها در مىيابيم كه آنان ، با وجود بسيط بودن اين اطّلاعات عمومىشان ، به واسطهء آن نسبت به ما و دورانهاى بعدى متأخّر از روزگار خود ، امتيازاتى داشته‌اند ، كه مىتوان اهمّ آنها را در موارد ذيل خلاصه كرد :\r\n\r\nالف ) اطّلاعات عمومى زبانى و ادبى\r\nقرآن به زبان عربى نازل شد ، و زبان عربى زبان مسلمانان در آن روزگار بود ، و هنوز اسلام در آن زمان براى ملّتهاى ديگر اعلام وجود نكرده بود . اين اطّلاعات لغوى و زبانى به مسلمانان فهم اجمالى قرآن را از نظر لغوى ارزانى مىداشت .\r\n\r\nب ) درگيرى مسلمانان با حوادث و وقايع مربوط به دعوت اسلامى و اسباب نزول\r\nتوضيح اين كه قرآن ، چنان‌كه مىدانيم ، در بسيارى از اوقات به سبب حوادث معيّنى نازل مىشد كه نزول وحى را بر مىانگيخت ، و مسلمانان به حكم ارتباطى كه با آن حوادث داشتند ، و اطّلاعى كه از اوضاع و احوال خاصّى كه نزول آن آيه يا آيات را دربرمىگرفت ، به هم مىرسانيدند ، به نحوى اجمالى ، محتواى نصّ قرآن و داده‌ها و اهداف آن را نيز در مىيافتند .\r\n\r\nج ) فهم مشترك از عادات اجتماعى و آداب و رسوم عربى\r\nما مىدانيم كه قرآن كريم با برخى عادات اجتماعى و آداب و رسوم عربى به نبرد\r\n\r\n","description":"","footnote":"","page_name":" 275 ","page_number":285},
  {"content":"\r\n\r\nبرخاست و آنها را محكوم كرد . قوم عرب به حكم شرايط اجتماعى كه در آن مىزيستند ، خوب مىفهميدند كه آن عادات چيستند ، و در نتيجه ، برداشت و مفهوم جديدى را كه به جاى آنها ارائه مىشد ، خوب در مىيافتند . به عنوان نمونه ، طبيعى بود اين آيهء شريفه را خوب بفهمند :  إِنَّمَا النَّسِيءُ زِيادَةٌ فِي الْكُفْرِ . . .  « 1 » ، يا اين آيهء شريفه را :  . . . وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها . . .  « 2 » ، و يا اين آيهء شريفه را :  . . . إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ . . .  « 3 » ؛ زيرا آنان « نسىء » و « وارد شدن به خانه از پشت آن » و « انصاب » و « ازلام » را كه عملا در جامعهء جاهلى رواج داشتند و با آنها مىزيستند ، خوب درمىيافتند .\r\n\r\nد ) نقش حضرت رسول اكرم صلّى اللّه عليه و آله در تفسير\r\nرسول اعظم صلّى اللّه عليه و آله احيانا در مسير زندگى معمولى مسلمانان ، چنان كه ديديم ، دست به تفسير قرآن مىزدند ، پرسشهايى را كه در اذهان مسلمانان دربارهء قرآن و معانى آن دور مىزد ، پاسخ مىگفتند ، و در مناسباتى كه سمت رهبرى آن حضرت اقتضا مىكرد ، در مقام موعظه ، توجيه و تشويق مسلمانان بر كار و كوشش هر چه بيشتر در راه خدا و اسلام ، آيات و سور قرآنى را شرح مىدادند .\r\nاين عوامل ، در حقيقت ، آن فهم بسيط و ساده‌اى را كه مسلمانان از قرآن داشتند ، شكل و سامان مىداد . و اين عوامل و عناصر ، همه به گونه‌اى بود كه در جريان عادى زندگانى مسلمانان با آنان همراهى مىكرد ، و هيچ گونه كوشش ذهنى يا رنج علمى را بر آنان تحميل نمىكرد .\r\nما نصوصى در دست داريم كه اين فهم ساده از قرآن را كه مسلمانان در اين مرحله از زندگى فكرى خود از آن برخوردار بودند ، مورد تأكيد قرار مىدهد .\r\nما مىبينيم كه عمر بن خطاب در يك مرحلهء بعدى ، براى فهم كلمهء « ابّ » احساس تكلّف مىكند ؛ همچنين ، عدىّ بن حاتم ، وقتى مىخواهد عبارت\r\n\r\n\r\n","description":"","footnote":"\r\n( 1 ) توبه / 37\r\n( 2 ) بقره / 189\r\n( 3 ) مائده / 90\r\n","page_name":" 276 ","page_number":286},
  {"content":"\r\n\r\n حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ  « 1 » را بفهمد ، دچار سرگردانى مىشود ، و جماعتى از مسلمانان نيز در اين سرگردانى با او شريك‌اند ، و اين سرگردانى پايان نمىپذيرد ، مگر پس از آن كه به رسول اكرم صلّى اللّه عليه و آله مراجعه مىكنند ؛ « 2 » نيز ، ابن عبّاس را مىبينيم كه نمىفهمد « فاطر السموات » يعنى چه ، تا آن كه از ناحيهء يك اعرابى بر معناى « فاطر » اطّلاع حاصل مىكند . « 3 »\r\nاين رويدادها ، در عين ناچيزى ، مرحله‌اى را كه مسلمانان در عصر نزول قرآن در آن به سر مىبرده‌اند ، نمايش مىدهند .\r\nشايد يكى از دلايل و شواهد وجود اين فهم ساده از قرآن از سوى مسلمانان ، قرائات متعدّدى باشد كه از مسلمانان صدر اوّل به ثبت رسيده است ؛ پديده‌اى كه مىتواند بر آمده از سادگى بعضى قاريان از صحابه در ضبط كلمات قرآنى ، و خواندن آن كلمات به شكلى كه با برخى رويكردهاى لغوى معاصر نزول قرآن هماهنگى كند ، بوده باشد . آن گاه ، مسلمانان اين قرائتهاى متفاوت را به عنوان اين كه قرائات اسلامى هستند و انتساب قطعى به شخص پيامبر اكرم صلّى اللّه عليه و آله دارند ، متداول گردانيدند .\r\nيكى از عواملى كه مىتوانسته تأثير فعّال در اين فهم سادهء مسلمانان از قرآن داشته باشد ، زندگانى شخصى رسول اعظم صلّى اللّه عليه و آله بوده است كه آكنده از فعّاليتها و رويدادهاى گوناگون بوده ، و زندگانى مسلمانان نيز به طور كلّى تحت تأثير آن قرار داشته است .\r\nحضرت امام على عليه السّلام در حديث پيشين كه ثقة الاسلام كلينى قدّس سرّه از آن حضرت روايت كرده است ، به اين وضعيّت عمومى كه شامل حال همهء صحابه مىشد ، اشاره فرموده‌اند :\r\n« . . . مردى كه از رسول خدا صلّى اللّه عليه و آله حديث شنيده و به نحوى آن را حفظ نكرده ، و در آن دچار وهم شده ، و تعمّد در دروغ بستن نيز ندارد . . . سوم ، مردى كه از رسول خدا چيزى را شنيده كه آن حضرت به آن امر فرموده‌اند ؛ آن گاه از آن نهى فرموده‌اند و او بىخبر مانده ، يا شنيده كه پيامبر اكرم صلّى اللّه عليه و آله از چيزى نهى فرموده‌اند ؛ آن گاه به آن امر\r\n\r\n\r\n","description":"","footnote":"\r\n( 1 ) بقره / 187\r\n( 2 ) ر . ك . بخارى ، در : فتح البارى ، 9 / 249 و ديگر نصوصى كه در فصل « تفسير در عصر رسول اكرم صلّى اللّه عليه و آله » آورديم .\r\n( 3 ) ر . ك . فصل سابق : « تفسير در عصر رسول اكرم صلّى اللّه عليه و آله » .\r\n","page_name":" 277 ","page_number":287},
  {"content":"\r\n\r\nفرموده‌اند ، و او بىخبر مانده ؛ پس منسوخ را حفظ كرده و ناسخ را حفظ نكرده . . . » « 1 » .\r\nدر اينجا ، نيازى نداريم تأكيد كنيم بر اين كه اين فهم سادهء عموم مسلمانان از قرآن كريم ، با نقش رهبرى كه شخص رسول اعظم صلّى اللّه عليه و آله بر عهده داشته‌اند ، منافاتى نداشته است . زيرا ، ديديم كه زندگى آن حضرت چنان آكنده از فعاليّتها و رويدادهاى مختلف بوده ، كه به ايشان فرصت كافى براى آن كه مفسّر قرآن براى عموم مسلمانان باشند ، نمىداده است .\r\n\r\nبذرهاى پيدايش علم تفسير\r\nدر كنار اين فهم ساده از قرآن ، كه به ما اجازه نمىدهد نام « علم » بر آن بگذاريم ، نخستين مظاهر يك مهارت و كارشناسى بخصوص را نزد تنى چند از صحابه ملاحظه مىكنيم كه آغاز به نشو و نما كرده است . اين كارشناسى و مهارت ، برآيند عواملى چند ، اعم از درونى و بيرونى بوده است . مانند آن كه بعضى از صحابه ، خيلى بيش از ديگران براى استفاده از محضر و مجلس حضرت رسول اكرم صلّى اللّه عليه و آله حريص بوده‌اند و سخنان آن حضرت را كه شرحى بر يك قسمت از متن قرآن يا حاشيه‌اى براى آن به شمار مىرفته است ، حفظ مىكرده‌اند ؛ يا آن كه بعضى از آنان كه باهوش‌تر بوده‌اند ، مىكوشيده‌اند تا هر چه بيشتر تفصيلاتى را از معناى قرآن دريافت كنند ؛ يا آن كه بعضى ديگر ، به موجب پاره‌اى شرايط بيرونى ، حضورشان ، مثلا ، در مدينه در كنار پيامبر اكرم صلّى اللّه عليه و آله يا در غزوات متعدّد در ركاب آن حضرت ، بيشتر بوده است .\r\nرواياتى چند در دست داريم كه به اين مطلب در مورد تعدادى از صحابه اشاره دارند :\r\n1 . از عبد الرحمن سلمى آورده‌اند كه گفت : آنان كه به ما قرآن را ياد دادند ، براى ما حديث كردند كه روش كار آنان چنان بوده است كه از پيامبر اكرم صلّى اللّه عليه و آله ده آيه فرا مىگرفتند و از آن ده آيه در نمىگذشتند تا هر آنچه را كه از علم و عمل در آن ده آيه است ، دريابند . . . گفتند :\r\nدر نتيجه ، ما قرآن و علم و عمل را با هم فرا گرفتيم ؛ و به همين جهت بوده است كه مدّتى در\r\n\r\n\r\n","description":"","footnote":"\r\n( 1 ) كافى ، 1 / 62 ، ح 1\r\n","page_name":" 278 ","page_number":288},
  {"content":"\r\n\r\nحفظ سوره‌اى درنگ مىكرده‌اند . « 1 »\r\n2 . از شقيق بن سلمه آورده‌اند كه گفت : روزى عبد الله بن مسعود براى ما ايراد خطابه كرد و گفت : به خدا سوگند ، از دهان رسول خدا صلّى اللّه عليه و آله هفتاد و چند سوره را فرا گرفته‌ام . به خدا سوگند ، اصحاب نبىّ اكرم صلّى اللّه عليه و آله همه مىدانند كه من يكى از عالمترين آنان به كتاب خدا هستم ، و البتّه بهترين آنان نيستم . « 2 »\r\n3 . از ابو طفيل آورده‌اند كه گفت : من حاضر بودم و على عليه السّلام خطابه ايراد مىفرمود و مىگفت : از من سؤال كنيد ؛ كه به خدا سوگند ، هيچ چيز را از من سؤال نكنيد جز آن كه شما را از آن باخبر سازم . و دربارهء كتاب خدا از من سؤال كنيد ؛ كه به خدا سوگند ، آيه‌اى از آيات قرآن نيست ، مگر آن كه من مىدانم در شب نازل شده است يا در روز ، و در دشت نازل شده است يا در كوهستان .\r\n4 . از نصير بن سليمان احمسى از پدرش از على عليه السّلام روايت كرده است كه آن حضرت فرمودند : « به خدا سوگند ، هيچ يك از آيات قرآن نازل نشد ، مگر آن كه من دانستم در چه موردى نازل شد و كجا نازل شد . پروردگار من به من قلبى خردمند و زبانى پرسشگر داده است » . « 3 »\r\nدر لابه‌لاى اين نصوص ملاحظه مىكنيم كه بذرهاى نخستين معرفت تفسيرى كه بر نوعى آگاهى و تخصّص استوار است ، تنها در سطح عدّهء خاصّى از صحابه بوده است ، و همين امر موجب شده است كه در همهء معارف اسلامى ، ميان مسلمانان تفاوت به وجود آيد ، و در نتيجه بويژه در معرفت تفسيرى ، مسلمانان يكسان نباشند .\r\nاز اين پس ، مىتوانيم به روشنى بپردازيم به سير تحوّل اين معرفت بخصوص تا آنجا كه به يك فارق و جدا كنندهء بزرگ منتهى گرديد ؛ فارقى كه اندك اندك سطح اطّلاعات تفسيرى خواص را از سطح اطّلاعات تفسيرى عوام جدا كرد و به محقّقان اجازه داد كه عنوان « علم تفسير » را بر اين سطح اطّلاعات تفسيرى خواص كه اين اشخاص از آن برخوردار بودند ،\r\n\r\n\r\n","description":"","footnote":"\r\n( 1 ) الاتقان ، 2 / 176 ، چاپ 1368\r\n( 2 ) بخارى ، در فتح البارى ، 1 / 423\r\n( 3 ) همان مأخذ ، 2 / 187\r\n","page_name":" 279 ","page_number":289},
  {"content":"\r\n\r\nاطلاق كنند .\r\nاگر بخواهيم نشانه‌ها و علايم اين حدّ فاصل را باز شناسيم ، ناگزير بايد دو عامل زير را در نظر بگيريم :\r\nنخست ، اين كه معرفت تفسيرى مسلمانان ، به طور كلّى ، تحت تأثير محدود شدن اطّلاعات عمومى آنان ، رو به كاهش و محدوديّت گذاشت . زيرا ، توسعهء قلمرو حكومت اسلامى انبوهى از افراد و ملّتها را به جماعت اسلامى پيوند مىداد ، كه همان سطح عمومى از اطّلاعات اسلامى را نيز نداشتند . در نتيجه ، به تدريج ، مسلمانان بعضى از عناصرى را كه آن اطّلاعات عمومى بر آنها تكيه داشتند ، از دست دادند ؛ خواه در ارتباط با جنبهء لغوى و زبانى قرآن ، خواه در ارتباط با جنبهء اجتماعى و زندگانى روزمرهء مسلمانان . آن افراد و ملّتهاى جديد ، ديگر آن معرفت لغوى را كه عموم مسلمانان معاصر نزول وحى در اختيار داشتند ، نداشتند . همانطور كه از حوادث تاريخى مرتبط با برخى آيات قرآنى و عادات اجتماعى و آداب و رسوم عربى نيز ، به نحوى كه پيش از آنان ، عدّه‌اى از مسلمانان با آن رويدادها و عادات اجتماعى و آداب و رسوم ، سالها زيسته بودند ، اطّلاع نداشتند .\r\nدوم ، اين كه از سوى ديگر مىبينيم ، سطح اطّلاعات خواص ، آهسته آهسته ، در نتيجهء احساس نياز روزافزون به فهم قرآن ، و رويارويى با مشكلات جديد ، در پرتو مفاهيم و افكار قرآنى ، و فراوانى تقاضاى فهم قرآن از سوى تازه مسلمانان كه مىخواستند با جنبه‌هاى متعدّد و متنوّع اسلام آشنا شوند ( از طريق آشنايى با قرآن كريم كه معتقد بودند ، نقش سخنگو و مفسّر راستين اسلام را ايفا مىكند ) روى به نشو و نما و رشد و تكامل نهاد .\r\nدر سند تاريخى ذيل ، تفاوت ميزان معرفت صحابه از قرآن كاملا مشهود است ، و ما مىخواهيم همين پديدهء آشكار را آغازى براى پيدايش و شكل‌گيرى علم تفسير تصوّر كنيم .\r\nاز مسروق ( شاگرد ابن مسعود ) روايت كرده‌اند كه گفت : « با اصحاب پيامبر نشست و برخاست داشتم . آنان را چونان بركه‌هاى آب يافتم ؛ كه گاه يك بركه تنها يك مرد را سيراب مىكند ؛ گاه يك بركه دو مرد را سيراب مىكند ؛ گاه ، بركه‌اى ده تن را سيراب مىكند ؛ و گاه بركهء ديگرى يكصد تن را ؛ و ممكن است بركه‌اى هم وجود داشته باشد كه اگر\r\n\r\n","description":"","footnote":"","page_name":" 280 ","page_number":290},
  {"content":"\r\n\r\nتمامى اهل زمين بر آن درآيند ، همه را سيراب و ظرف‌هايشان را نيز پر آب گرداند ! » « 1 » اين چنين بود تكوين علم تفسير در آغاز پيدايش آن .\r\n\r\n\r\n","description":"","footnote":"\r\n( 1 ) اين حديث در كتاب التفسير و المفسّرون ( 1 / 36 ) آمده است .\r\n","page_name":" 281 ","page_number":291},
  {"content":"\r\n . \r\n","description":"","footnote":"","page_name":" 282 ","page_number":292},
  {"content":"\r\n\r\n\r\nبخش سوم 3 تفسير در عصر صحابه و تابعين\r\n\r\nماهيت تفسير در اين دوران\r\nطىّ بحث پيشين ، ديديم كه علم تفسير در عصر صحابه شكل گرفت و اعلام وجود كرد ، و در عصر تابعين به نحو مشهودى تحوّل يافت . با وجود اين ، براى دست يافتن به ابعاد تفسير در اين دوران ، نيازمند آنيم كه با ماهيت كلّى تفسير در اين دوران و منابع اصلى آن ، آشنا شويم ، و به نقد و ارزيابى اين دوره از تاريخ تفسير قرآن كريم بپردازيم .\r\nمىتوانيم به قطع بگوييم ، پديده‌اى كه در اين مرحله تفسير را در بر مىگيرد ، برخورد قرآن كريم با يك مشكل لغوى و تاريخى است ؛ و براى آن كه ماهيت اين مرحله از تفسير را بيشتر درك كنيم ، ناگزير بايد ببينيم « مشكل لغوى و تاريخى » چه معنايى مىتواند داشته باشد .\r\nدر زبان ، و بويژه زبان عربى ، عوامل مختلفى در مشخّص گردانيدن معناى كلام دخالت دارند ، كه مىتوانيم آنها را در چند مورد زير خلاصه كنيم :\r\nالف ) وضع لغوى الفاظ ؛ در لغت ، براى هر لفظى در كنارش معنايى خاصّ و معيّن براى آن لفظ وجود دارد .\r\nب ) قرائن لفظى داراى تأثير خاص بر وضع لغوى الفاظ ، كه موجب دور گردانيدن و جدا ساختن لفظ از معناى حقيقىاش مىگردد ؛ اين همان پديده‌اى است كه در استعمالات\r\n\r\n","description":"","footnote":"","page_name":" 283 ","page_number":293},
  {"content":"\r\n\r\nمجازى روى مىدهد ؛ و البتّه در اينجا « مجاز » يك مدلول عمومى دارد كه استعاره و كنايه و غيره را نيز شامل مىشود .\r\nج ) قرائن حاليّه كه اينها نيز تأثيرى خاص بر مدلول لفظى دارند ؛ منظور از « قرائن حاليّه » اوضاع و شرايط بيرونى است كه كلام از يك جنبهء بخصوص با آن در ارتباط است .\r\nاين عوامل سه‌گانه در تكوين مدلول كلّى لفظ و كلام مشترك‌اند ؛ وقتى كه با كلام روبه‌رو مىشويم و مىخواهيم بر مدلول آن دست يابيم ، و در اين مسير با يكى از اين سه عامل برخورد مىكنيم ، در واقع ، با يك مشكل لغوى ( زبانى ) روبه‌رو هستيم . همين طور ، وقتى مىخواهيم ويژگيهاى اوضاع و شرايط عصر نزول قرآن را باز شناسيم ، يا اوضاع و شرايط امّتهاى پيشين و داستانهاى پيامبران الهى را ، كه قرآن از آنان سخن گفته است ، و به دورانهاى پيش از نزول قرآن مربوط مىشود ، باز شناسيم ، يا رويدادهاى آينده را كه قرآن كريم از آنها خبر داده است ، مورد تأمّل قرار دهيم ، اينها نيز ، مشكل تاريخى در مسير كار ما خواهند بود .\r\nدر پرتو اين مفهومى كه براى مشكل لغوى ( زبانى ) و تاريخى ، باز نموده شد ، ما مىتوانيم طبيعت اين مرحلهء تفسيرى را كه صحابه و تابعين در رويارويى با كلام الهى ، ( قرآن كريم ) از آن گذشته ، و در صدد شناخت هر چه بيشتر و بهتر مدلولات الفاظ قرآن كريم بر آمدند ، روشن گردانيم .\r\nما ، وقتى ميراث تفسيرى اين عصر را كه به دست ما رسيده است ، ورق مىزنيم ، مىبينيم سه مسألهء اصلى مورد توجّه و موضع اهتمام صحابه و تابعين بوده است ، كه عبارتند از :\r\n1 . بازشناسى معانى مفردات قرآنى در زبان عربى ، همراه با مقايسهء كلام قرآنى با كلام عربى به منظور مشخّص گردانيدن استعارهء قرآنى .\r\n2 . تتبّع و جستجوى اسباب نزول يا اشخاص و حوادث تاريخى و قضايا و مطالبى كه به برخى آيات قرآنى مرتبط مىگردند .\r\n3 . تفصيلاتى كه در بيانات رسول اعظم صلّى اللّه عليه و آله وارد شده است ، يا آنچه كه متون روايات اسرائيلى دربارهء داستانهاى پيامبران الهى و . . . ، و حوادثى كه قرآن كريم به آنها اشاره كرده است ، برساخته و شايع كرده‌اند .\r\nاين سه مسأله سهم بسزايى در مشخّص كردن « معنا » از نظر لغوى ( زبانى ) و تاريخى\r\n\r\n","description":"","footnote":"","page_name":" 284 ","page_number":294},
  {"content":"\r\n\r\nداشته‌اند ، زيرا همهء آنها به عوامل مؤثّر در تكوين مدلول لفظ و كلام يا تشخيص اوضاع و شرايط حاكم بر حركت تاريخ باز مىگردند .\r\nاز جمله شواهد اين گزارش كه ما از ماهيت اين مرحله داريم ، تفسيرى است كه از ابن عبّاس مىشناسيم ، كه وى از شاخصترين افراد صحابه در كار تفسير بوده و بيشتر اوقات در تفسير قرآن ، بر مفردات زبان عربى كه مىدانسته ، و اشعار فراوان عربى كه محفوظ داشته ، يا اسباب نزول كه از آن با خبر بوده ، تكيه كرده است ؛ و همين اطّلاعات گستردهء ابن عبّاس از مفردات زبان عربى ، اساس امتياز او در تفسير و مقام والاى او در اين حوزه محسوب مىشده است .\r\nاين كليشهء كلّى را در كوششهاى ديگر صحابه و تابعين نيز مىيابيم . وقتى كه ما صحيح بخارى را كه يكى از كتابهايى است كه به تفسير در اين مرحله پرداخته است ، ملاحظه مىكنيم ، مىبينيم وى تفسير را در پيرامون همين مشكل لغوى ( زبانى ) مطرح مىسازد و تقريبا از آن در نمىگذرد . به هنگام بررسى دقيق كتابهاى تفسيرى ديگر نيز كه آراى تفسيرى صحابه و تابعين را براى ما نقل مىكنند ، همين وضعيت را مشاهده مىكنيم .\r\nدر كنار اين استقرا ، برخى شواهد تاريخى نيز در دست داريم كه دلالت روشنى بر ماهيت اين مرحله دارند و نشانگر آنند كه صحابه در فعاليّتهاى تفسيرى خود حدود و ضوابطى را قائل ، و به آن حدود و ضوابط ملتزم نيز بوده‌اند . از جمله ، مروى است كه مردى به نام ابن صبيغ ، در زمان عمر بن خطاب ، وارد مدينه شد ، و اين سوى و آن سوى به راه افتاد و پيرامون متشابهات قرآن سؤال مىكرد . خليفه او را احضار كرد و با دو تركه درخت خرما آن قدر بر پشت او نواخت كه در پشت آن مرد برآمدگى شديدى پديد آمد . آن گاه او را رها كرد تا بنگرد كه چه مىكند . بار ديگر چنان كرد ، و پس از آن كه براى بار سوم در پى او فرستاد تا مانند پيش تأديب كند ، ابن صبيغ متضرّعانه گفت : اگر مىخواهيد مرا بكشيد ، درست بكشيد ، و اگر نه ، مرا به سرزمينم بصره باز گردانيد . خليفه اجازه داد كه وى به وطن خودش باز گردد ، و به ابو موسى اشعرى ( والى بصره ) نوشت كه احدى از مسلمين نبايد با وى مجالست داشته باشند ! « 1 »\r\n\r\n\r\n","description":"","footnote":"\r\n( 1 ) گلد زيهر ، مذاهب التفسير الاسلامى ، به نقل از لوائح الانوار البهيّة\r\n","page_name":" 285 ","page_number":295},
  {"content":"\r\n\r\nاين روايت براى ما مدلّل مىسازد كه صحابه تا چه اندازه ناخوش مىداشته‌اند كه در مسايل دشوار عقلى در ارتباط با فهم و تفسير قرآن كريم وارد شوند ؛ زيرا بحث دربارهء متشابهات داراى يك كليشهء عقلى بود نه لغوى . « 1 »\r\nهمين مطلب را از همهء نصوص وارد شده در باب نهى از تفسير قرآن به رأى يا تفسير قرآن به طور مطلق ، « 2 » مىتوانيم بفهميم . زيرا ، شك نداريم در اين كه صحابه به كار تفسير مىپرداخته‌اند و در حدود حلّ دشواريهاى لغوى و تاريخى آيات و عبارات قرآن به تفسير قرآن دست مىزده‌اند ، و اين تفسير آنان در محدودهء اين حدود ، نه « تفسير قرآن به رأى » بود و نه « قول به غير علم » ؛ و موردى براى شكّ و نهى ، جز روياروى شدن با قرآن به گونه‌اى عميق‌تر كه با طبيعت آن مرحله سازگار نبوده ، و در محدودهء شرح و بيان لغوى و زبانى قرآن نمىگنجيده است ؛ نمىماند .\r\nبر همين پايه ، ما مىتوانيم ، هر كوشش تفسيرى ديگرى را كه به صحابه نسبت داده شود ، و در حدود اين نگرش لغوى و زبانى و جنبه‌هاى مختلف آن نگنجد ، و اين مشخّصات و كليشه‌هايى را كه باز شناختيم نداشته باشد ، مورد تشكيك و ترديد قرار دهيم .\r\nبنابراين ، معقول خواهد بود كه در ارتباط با صحّت انتساب تفسير مشهور ابن عبّاس براى سورهء نصر ، به وى ، آن گاه كه مىكوشد معنايى را بر سورهء نصر تحميل كند ، كه بيش از كشش لغوى مضمون آن است ، و اشاره به « فتح » را در اين سخن خداوند   إِذا جاءَ نَصْرُ اللَّهِ وَ الْفَتْحُ  \r\n\r\n\r\n","description":"","footnote":"\r\n( 1 ) نام اين شخص ، ابن صبيغ نبوده است ، بلكه نام وى ، صبيغ بن عسل تميمى است . سؤال وى نيز در باب متشابهات قرآن نبوده است ، بلكه معناى   وَ الذَّارِياتِ ذَرْواً   را مىپرسيده است ( نقش ائمّه در احياء دين ، 6 / 117 ) كه يك بحث تفسيرى لغوى است ، و اگر به آيهء شريفهء  . . . فَأَصْبَحَ هَشِيماً تَذْرُوهُ الرِّياحُ . . .  ( كهف / 45 ) مراجعه كنيم ، تفسير لفظى   وَ الذَّارِياتِ ذَرْواً   را در خواهيم يافت . چنان كه خليفه عمر بر سر منبر اين آيات را قرائت كرد :   فَأَنْبَتْنا فِيها حَبًّا . وَ عِنَباً وَ قَضْباً . . .    وَ فاكِهَةً وَ أَبًّا  . آن گاه گفت : همهء اينها را فهميديم ؛ امّا « ابّ » چيست ؟ آن گاه چوبدستىاى را كه در دست داشت افكند و گفت : سوگند به خدا اين تكلّف است ! چه اشكالى دارد كه تو ندانى « ابّ » يعنى چه ؟ ! هر آنچه از هدايت كتاب خدا برايتان مبيّن گرديد ، پيروى كنيد و به آن عمل كنيد . و هر آنچه را كه درنيافتيد به صاحبش واگذاريد ( الدرّ المنثور ، 6 / 317 ) ؛ همچنين وقتى از او پرسيدند : و فاكهة و ابّا » يعنى چه ؟ با تازيانه با آنان مواجه گرديد ( الدرّ المنثور ، 6 / 317 ) ؛ در حالى كه تفسير هر دو كلمه « فاكهه » و « ابّ » در آيهء بعدى آمده است :  مَتاعاً لَكُمْ وَ لِأَنْعامِكُمْ  ( عبس / 32 ) .\r\n( 2 ) براى اين روايات ، ر . ك . ترمذى ، 11 / 68 .\r\n","page_name":" 286 ","page_number":296},
  {"content":"\r\n\r\nرمز و علامتى براى فرا رسيدن اجل رسول اكرم صلّى اللّه عليه و آله ، قرار دهد ، چنان كه در صحيح بخارى « 1 » آمده است ، دچار شكّ و ترديد بشويم .\r\nگذشته از اين كه اين گزارش تفسيرى منسوب به ابن عبّاس از محدودهء طبيعى تفسير در اين مرحله خارج است ، نكتهء ديگرى كه بر اين روايات مىتوانيم بگيريم ، اين گونهء خاص ، از تجليل و بزرگداشت ابن عبّاس است . هر چند كه به حساب قرآن كريم بوده است . اين گونه ستايش و تمجيد از ابن عبّاس ما را بر مىانگيزد تا روايت ياد شده را به احاديث عصر عبّاسى ملحق گردانيم . « 2 »\r\n\r\n\r\n","description":"","footnote":"\r\n( 1 ) بخارى از طريق سعيد بن جبير از ابن عبّاس نقل مىكند كه گفت : عمر مرا همراه با بزرگان بدر به مجلس خويش مىخواند . گويى بعضى از آنان را خوش نيامده بود ، گفت : چرا اين با ما مىآيد ، در حالى كه پسران ما هم سنّ و سال اويند ؟ ! عمر گفت : وى از آن كسانى است كه من مىدانم ! روزى آنان را فرا خواند و مرا نيز با آنان وارد مجلس خويش كرد . جز اين درنيافتم كه آن روز مرا با آنان به حضور طلبيد تا مرا به آنان نشان بدهد . گفت : چه مىگوييد دربارهء قول خداوند متعال :   إِذا جاءَ نَصْرُ اللَّهِ وَ الْفَتْحُ   ؟ بعضى از آنان گفتند : در اين سوره مأمور شده‌ايم كه هر گاه خداوند فتح و پيروزى نصيب ما فرمود ، حمد خدا كنيم و از او طلب مغفرت كنيم . بعضى ديگر نيز سكوت كردند و هيچ نگفتند . به من گفت : تو نيز چنين گويى ، ابن عبّاس ؟ گفتم : نه . گفت : تو چه مىگويى ؟ گفتم : اين اجل رسول خدا صلّى اللّه عليه و آله بوده است كه خداوند متعال به او چنين اعلام فرموده است : هر گاه نصر و فتح خداوندى براى تو فرا رسيد ، آن علامت فرا رسيدن اجل تو خواهد بود . تو نيز حمد و تسبيح پروردگارت كن و از او طلب مغفرت كن كه او توّاب است . عمر گفت : من هم از اين سوره جز آن كه تو مىگويى نمىفهمم . الاتقان ، 2 / 187\r\n( 2 ) از جمله مسايل قابل ملاحظه در تفسير ، اين همه تأكيد بر نقش فعّال ابن عبّاس در حوزهء تفسير است ، با وجود آن كه ابن عبّاس جز مدّت كوتاهى از زندگانيش معاصر رسول اكرم صلّى اللّه عليه و آله نبوده است . بعضى خواسته‌اند اين مسأله را تعليل كنند به اين كه پيامبر اكرم صلّى اللّه عليه و آله دعاى علم و فهم براى ابن عبّاس كرده بوده‌اند ، و در نتيجه اين توليد انبوه تفسير از ابن عبّاس نتيجهء آن استجابت است . قطع نظر از اين تفسير غيبى ، اين پديده را به سه نحو مىتوانيم تفسير كنيم ، كه البتّه همهء تفسيرهاى رسيده از ابن عبّاس را با توجّه به اين سه مسأله بايد بررسى كرد :\r\nنخست ، اين كه عبّاسيان ، نظر به اهداف سياسى بسيار ، كوشيدند تا نقش ابن عبّاس را در زمينه‌هاى تفسير و علوم دينى مهم جلوه دهند ، و به اين وسيله اهل بيت عليهم السّلام و نقش پر اهميّت آنان را تحت الشعاع قرار دهند . اين آن چيزى است كه ما در متن اشاره كرديم .\r\nدوم ، اين كه ابن عبّاس از شاگردان حضرت امام على عليه السّلام بوده است ؛ چنان كه ، مجموعهء ديگرى از نصوص و قرائن گواهى مىدهند . تمامى تفاسيرى كه از ابن عبّاس به دست ما رسيده است ، آنها را ابن عبّاس از حضرت امام على عليه السّلام فرا گرفته است ؛ جز اين كه به موجب شرايط خفقان و فشارهاى اجتماعى دوران امويان و عبّاسيان ، به حضرت على عليه السّلام نسبت داده نشده است . بعدها نيز همه را بدون هيچ قيدى به ابن عبّاس نسبت داده‌اند .\r\nسوم ، اين كه ابن عبّاس تجربهء عميقى در برخوردهاى علمى و سياسى و اجتماعى داشته است ؛ به خصوص ، در عهد عمر كه وى ابن عبّاس را به جهات مختلف سياسى و علمى مقرّب خويش مىگردانيده است . امّا ، آنچه در تفسير\r\n","page_name":" 287 ","page_number":297},
  {"content":"\r\n\r\nنظير اين شكّ و ترديد در ارتباط با تفسير   إِنَّا أَنْزَلْناهُ فِي لَيْلَةِ الْقَدْرِ   نيز مىتواند به سراغ ما بيايد . وقتى كه مىبينيم از زبان ابن عبّاس براى ما گزارش كرده‌اند كه وى مىكوشد تا « ليلة القدر » مذكور در قرآن كريم را ، شب بيست و هفتم ماه رمضان تعيين كند ، و اساس اين فهم خود را اهتمام اسلام به عدد هفت ( 7 ) ، چنان كه در متعلّق بعضى احكام اسلامى قيد شده است ، قرار مىدهد . « 1 »\r\nاين استنتاج ، علاوه بر اين كه از منطق صحيح به دور است ، با سادگى و حال و هواى عربى كه ابن عباس با آنها مىزيسته ، همراهى ندارد .\r\nبه هر حال ، طبيعى آن بود كه در اين مرحله به قرآن به عنوان يك « مشكل لغوى » نگريسته شود . « 2 » زيرا ، اين مرحله نمايانگر آغاز تحوّل در معرفت تفسيرى نزد مسلمين است ، بعد از آن كه مدتّها قرآن را با فهمى ساده مىفهميدند ، و در سطح اطّلاعات عمومى كه آن زمان داشتند قرآن را نيز در مىيافتند .\r\n\r\n\r\n","description":"","footnote":"\r\nاز ابن عبّاس رسيده است ، اجتهاد شخصى او بوده و روايت از پيامبر اكرم صلّى اللّه عليه و آله نبوده است .\r\nما به احتمال سوم نظر داريم ، به دليل همان نصوص و قراينى كه اشاره كرديم ؛ هر چند دو عامل اوّل و دوم را نيز به گونه‌اى خاص نمىتوان منكر تأثيرشان در تفسير گستردهء روايت شده از ابن عبّاس گرديد .\r\n( 1 ) ابو نعيم از محمّد بن قرظى از ابن عبّاس آورده است كه عمر بن خطاب با گروهى از مهاجرين صحابه نشسته بود .\r\nسخن از « ليلة القدر » به ميان آمد . هر يك هر چه مىدانست گفت . عمر گفت : تو چرا ساكت و صامت مانده‌اى و سخن نمىگويى ؟ سخنى بگو ؛ نوجوانى مانع سخن گفتنت نشود ! ابن عبّاس گفت : اى امير مؤمنان ! خداوند خود فرد است و عدد فرد را دوست دارد . روزهاى دنيا را طورى قرار داده است كه بر هفت ( هفته ) بگردند . روزيهاى ما را هفت نوع قرار داده است . انسان را از هفت عنصر آفريده است . بالاى سر ما هفت آسمان آفريده است . زير پاى ما هفت زمين آفريده است . « سبع من المثانى » به ما ارزانى داشته است . در كتاب خود از ازدواج با هفت خويشاوند نزديك نهى فرموده است . ميراث را در كتاب خود به هفت سهم الارث تقسيم كرده است . در هنگام سجده هفت موضع از بدنمان را به زمين مىرسانيم . رسول خدا صلّى اللّه عليه و آله كعبه را هفت شوط طواف فرمود ، سعى بين صفا و مروه را هفت مرتبه انجام داد ، جمرات را هفت مرتبه رمى فرمود . . . بنابراين ، من ليلة القدر را هفتمين شب از شبهاى دههء آخر ماه رمضان مىدانم . عمر به شگفت آمد و گفت : در مورد ليلة القدر ، كسى جز اين پسر بچّه كه هنوز استخوان سرش درست شكل نگرفته است ، با رأى من موافقت نكرد . آن گاه گفت : اى حاضران ! كيست كه در اين باب مانند ابن عبّاس به من پاسخ بدهد ؟ ! الاتقان ، 2 / 188 .\r\n( 2 ) رجوع شود به الاتقان ، 1 / 115 - 142 . طىّ اين صفحات مىبينيم كه همهء روايات تفسيرى از ابن عبّاس و ديگران با همين مشكل لغوى سر و كار دارند .\r\n","page_name":" 288 ","page_number":298},
  {"content":"\r\n\r\n\r\nمنابع معرفت تفسيرى در اين عصر\r\nدر پرتو شناختى كه نسبت به طبيعت اين مرحله از تفسير قرآن كريم پيدا كرديم ، مىتوانيم منابعى را كه اين مرحله از تفسير براى معرفت مدلول نصّ قرآنى مورد استناد قرار مىداده ، و ابزارهايى را كه براى رويارويى با مشكل لغوى و تاريخى در مسير فهم و تفسير قرآن به كار مىبرده است ، نيز باز شناسيم . اين منابع عبارتند از :\r\n\r\nالف ) خود قرآن كريم\r\nبا توجّه به شيوهء نزول قرآن ، و اهدافى كه در فراسوى اين شيوهء تدريجى منظور نظر قرآن بود ؛ بعضى اوقات ، آيات قرآنى نازل شده ، براى « مجمل » هاى قبلى ، « مبيّن » بودند براى « مطلق » هاى پيشين ، « مقيّد » بودند براى « عام » هاى قبلى ، « مخصّص » بودند و يا براى حكمى ثابت در گذشته ، « ناسخ » بودند و اين شيوهء بيان و تدريج در قرآن كريم به ما اجازه مىدهد كه از برخى آيات قرآنى براى فهم بعضى آيات ديگر استفاده كنيم .\r\nمفسّران همواره در مسير بازشناسى معانى قرآن و كشف اسرار آيات آن ، اين شيوه را دنبال كرده‌اند ، و مىتوانيم رسول اعظم صلّى اللّه عليه و آله را ، با توجه به شواهد موجود ، نخستين پيشتاز اين راه و روش به حساب آوريم . راه و روشى كه بعضى از صحابه پس از ايشان آن را دنبال كردند ، و بعضى از مفسّران نيز آن را شيوه‌اى كلّى در تفسير قرآن اتخاذ نمودند .\r\nعبد الله بن مسعود روايت كرده است ، هنگامى كه آيهء شريفهء  الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الْأَمْنُ وَ هُمْ مُهْتَدُونَ  « 1 » ، نازل شد براى اصحاب رسول خدا صلّى اللّه عليه و آله گران آمد و گفتند : كدام يك از ما بر ايمان خويش جامهء ستم نپوشانيده است ؟ ! آن حضرت فرمودند : آن گونه نيست كه دريافته‌ايد . منظور جامهء « شرك » است . مگر نشنيده‌ايد كه لقمان چه گفته است ؟  . . . إِنَّ الشِّرْكَ لَظُلْمٌ عَظِيمٌ .  « 2 »\r\nكما اين كه تاريخ به ما مىگويد ، حضرت على بن ابى طالب عليه السّلام چنين شيوه‌اى را براى بازشناسى بعضى معانى قرآنى پيش گرفته‌اند . حافظ بن ابى حاتم ، و حافظ بيهقى ازدئلى\r\n\r\n\r\n","description":"","footnote":"\r\n( 1 ) انعام / 82\r\n( 2 ) توبه / 13\r\n","page_name":" 289 ","page_number":299},
  {"content":"\r\n\r\nروايت آورده‌اند كه زنى را نزد عمر بن خطاب آوردند كه شش ماهه زاييده بود . عمر آهنگ سنگسار كردن او را نمود . خبر به حضرت على عليه السّلام رسيد . آن حضرت فرمودند : اين زن مستوجب سنگسار شدن نيست ! خبر فوق به عمر رسيد ، عمر كسى را نزد آن حضرت فرستاد و از ايشان سئوال كرد . حضرت فرمودند : خداوند متعال فرموده است :  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ . . .  « 1 » ، و نيز فرموده است :  . . . وَ حَمْلُهُ وَ فِصالُهُ ثَلاثُونَ شَهْراً . . .  « 2 » ، كه با كسر 24 از 30 ، شش ماه براى حمل باقى مىماند . عمر زن را آزاد گردانيد .\r\nدر اين مقام ، حضرت امام على عليه السّلام حداقل مدّت حمل را بر پايهء آيهء ديگرى كه مدّت شيرخوارگى را دو سال كامل ، عنوان كرده است ، شش ماه تعيين و تفسير كرده‌اند .\r\n\r\nب ) احاديث نبوى صلّى اللّه عليه و آله در تفسير قرآن\r\nرسول اعظم صلّى اللّه عليه و آله چنان كه در بحث « تفسير در عصر رسول اكرم صلّى اللّه عليه و آله » ديديم ، به تفسير قرآن كريم در سطح عموم مىپرداختند . آن حضرت ، در اين سطح ، هر چند كه تمامى قرآن را تفسير نكردند ، امّا آن اندازه كه اوضاع و شرايط اجازه مىداد و به عنوان صاحب رسالت و رئيس دولت ، مرجع مشكلات و سئوالات مسلمانان قرار مىگرفتند ، و آن مقدار كه دعوت به سوى خدا و تبيين مفاهيم كلّى اسلام و تشريعات آن اقتضا مىكرد ، قرآن را تفسير كردند . اين تفاسير نبوى صلّى اللّه عليه و آله كه در اين ارتباطها صادر مىگرديد ، مسلمانان از آن حضرت فرا مىگرفتند ، و بسيارى از آنان اين احاديث را حفظ مىكردند ، و پس از وفات آن حضرت اين توضيحات را در جهت روشن ساختن بعضى آيات و سور قرآنى براى ديگران مورد استناد و استفاده قرار مىدادند .\r\nبر اين مطلب ، شواهد فراوانى در كتب حديث موجود است . از سعيد بن جبير ، در تأويل آيهء شريفه  وَ إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً  « 3 » آورده‌اند كه گفت :\r\n\r\n\r\n","description":"","footnote":"\r\n( 1 ) بقره / 233\r\n( 2 ) احقاف / 15\r\n( 3 ) كهف / 60\r\n","page_name":" 290 ","page_number":300},
  {"content":"\r\n\r\nبه ابن عبّاس گفتم : نوف چنين مىپنداشت كه موساى مصاحب خضر ، همان موساى مصاحب بنى اسرائيل نيست . ابن عبّاس گفت :\r\nابىّ بن كعب با من حديث گفت كه از رسول خدا صلّى اللّه عليه و آله شنيده بود كه فرمود : موسى در ميان بنى اسرائيل به خطابه ايستاد و از مردم سئوال كرد : از مردمان كدام يك داناتر است ؟ آن گاه خود پاسخ داد : من .\r\nخداوند با او عتاب فرمود ؛ زيرا ، دانايى خود را به خداوند متعال منتسب نگردانيد . آن گاه خداوند به او فرمود : مرا بنده‌اى است در محلّ مجمع البحرين كه او از تو داناتر مىباشد . موسى گفت : خدايا ، من چگونه مىتوانم نزد او روم ؟ خداوند متعال فرمود : يك ماهى بر مىدارى و آن را در سبدى مىنهى ؛ هر كجا كه ماهى گم شد ، او آنجاست . . . » « 1 » .\r\n\r\nج ) گفتارهاى بعضى از صحابه كه همزمان رويدادهاى مربوط به نزول قرآن مىزيستند\r\nمشهور است كه نزول قسمتى از آيات و سور قرآن كريم ، با برخى رويدادهاى جارى در سير دعوت اسلامى در مراحل مختلف آن ، در ارتباط بوده است . و از آنجا كه اين حوادث بخشى از عوامل تشخيص و تعيين معناى قرآنى را تشكيل مىدادند ، و در جهت حلّ آن مشكل لغوى ( زبانى ) و تاريخى داراى ابعاد مختلف ، كه مسلمانان پس از وفات حضرت رسول اكرم صلّى اللّه عليه و آله با آن مواجه شدند ، سهمى بسزا داشتند . طبيعى بود كسانى كه براى حلّ اين مشكل مورد سؤال مردم قرار مىگرفتند ، به اشخاصى كه زمان وقوع رويدادها را درك كرده بودند ، مراجعه كنند ، تا اوضاع و شرايط و خصوصيّاتى را كه اين سرگذشتها روشن مىگردانند ، باز شناسند . و از آنجا به روشنگريها و تبيينهايى براى معانى آيات قرآنى مورد نظر برسند .\r\nمحقّقان در تفسير قرآن ، بر آن پايه به معرفت اسباب نزول اهتمام مىورزيدند كه معتقد بودند پيوند محكمى ميان منابع اسباب نزول با تشخيص و تعيين معانى قرآن وجود دارد ، و\r\n\r\n\r\n","description":"","footnote":"\r\n( 1 ) بخارى ، در : فتح البارى ، 10 / 24\r\n","page_name":" 291 ","page_number":301},
  {"content":"\r\n\r\nفهم قرآن كريم را متوقّف بر معرفت آن يافته بودند .\r\nواحدى گويد : بدون وقوف بر قصّهء آيه ، معرفت تفسير آيه امكان ندارد ؛ و بيان سبب نزول طريقى پرتوان در فهم معانى قرآن است .\r\nابن تيميّه گفته است : معرفت سبب نزول به فهم آيه كمك مىكند . « 1 »\r\nدر زندگانى صحابه ، شواهد اين ارتباط ميان اسباب نزول و فهم آيات قرآنى فراوان است ؛ ( مثلا داستان قدامة بن مظعون ) . « 2 » سيوطى نيز مثالهاى متعدّدى براى اين مطلب آورده است . « 3 »\r\n\r\nد ) دانستن لغات عربى متداول در زبان عربى با همهء اختلاف لهجه‌هاى آن\r\nقرآن كريم ، چنان كه مىدانيم ، به زبان قوم عرب نازل شده است ، و صحابه اطّلاع فراگير و گسترده‌اى از مفردات زبان عربى نداشته‌اند . به همين جهت بعضى اوقات در بعضى كلمات قرآنى ، به خاطر ندانستن معانى آنها در مىماندند ، تا وقتى كه شاهدى براى آن در كلام عرب به دستشان مىافتاد ، و آن قسمت پيچيده از آيات قرآنى كه برايشان دشوار افتاده بود به وضوح مىپيوست .\r\nدر بحث پيشين ، به بعضى شواهد كه به چنين برداشتهايى منتهى مىشد ، اشاره كرديم ؛ « 4 » كما اين كه ماهيت مرحله‌اى كه با قرآن به عنوان يك مشكل لغوى و زبانى روبه‌رو مىشود ، ايجاب مىكند كه شاخص‌ترين منبع تفسير در اين مرحله ، خود زبان عربى ، به عنوان شرط اساسى براى شروع تفسير قرآن كريم باشد . « 5 »\r\nظاهرا ، مدّت زمانى پس از اين ، در همين دوران ، پيرامون درستى يا نادرستى اعتماد و استناد به شواهد موجود در زبان عربى براى شناخت معانى قرآن جدالى بر پا شده است .\r\nچنان كه سيوطى در سخنى كه از ابو بكر بن انبارى نقل مىكند به اين مطلب اشاره دارد :\r\n\r\n\r\n","description":"","footnote":"\r\n( 1 ) اين اقوال را سيوطى در مقدمهء كتاب خود لباب النقول فى اسباب النزول نقل كرده است ، ص 3 .\r\n( 2 ) ر . ك . بحث : « تفسير در عصر رسول اكرم صلّى اللّه عليه و آله » .\r\n( 3 ) الاتقان ، 1 / 29\r\n( 4 ) « تفسير در عصر رسول اكرم صلّى اللّه عليه و آله » ، در همين كتاب .\r\n( 5 ) البرهان ، زركشى ، 2 / 160 ، 164\r\n","page_name":" 292 ","page_number":302},
  {"content":"\r\n\r\n« از صحابه و تابعين ، فراوان در معانى لغات غريب قرآن و عبارات و معانى مشكل آن ، احتجاج و استدلال به اشعار عربى به دست ما ، رسيده است ؛ در عين حال ، جماعتى بىدانش ، اين مطلب را بر نحويان اشكال گرفته و گفته‌اند : وقتى شما چنين مىكنيد ، در واقع ، شعر را اصل و قرآن را فرع قرار داده‌ايد . گفته‌اند : چگونه جايز باشد براى فهم قرآن به شعر استناد بشود ، در جايى كه شعر در لسان قرآن و حديث مذموم و نكوهيده است ! ابن انبارى مىافزايد :\r\nمطلب چنان كه اينان پنداشته‌اند ، نيست ، كه ما شعر را اصل براى ( فهم ) قرآن قرار داده باشيم ؛ بلكه ما تنها خواسته‌ايم كه ( تنها ) كلمات غريب قرآن را به مدد شعر تبيين كنيم و دليلمان اين است كه خداوند متعال فرموده است :  إِنَّا جَعَلْناهُ قُرْآناً عَرَبِيًّا . . .  « 1 » ، و نيز فرموده است :  بِلِسانٍ عَرَبِيٍّ مُبِينٍ  « 2 » .\r\nابن عباس گويد :\r\n« الشعر ديوان العرب » : « شعر ديوان ( كارنامه و برنامهء ) قوم عرب است . هر گاه كلمه‌اى از قرآن ، كه خداوند آن را به زبان عرب نازل فرموده است ، بر ما پوشيده ماند ، به ديوان عرب مراجعه مىكنيم و معرفت آن مفردات قرآنى را در آن مىجوييم » « 3 » .\r\nدر اين سند تاريخى ، مىبينيم كه ابن انبارى مسأله را بر پايهء ماهيت موضع تفسيرى صحابه ، برخوردى كه ايشان با مسألهء فهم قرآن داشته‌اند ، و شيوه‌اى كه مبنى بر اعتماد بر شواهد موجود در زبان عربى ، به هنگام كوشش براى بازشناسى معانى قرآن معمول ايشان بوده است ، قرار مىدهد ؛ و در اين ارتباط ، به روايتى از ابن عبّاس ، استشهاد مىكند .\r\n\r\n\r\n","description":"","footnote":"\r\n( 1 ) زخرف / 3\r\n( 2 ) شعراء / 195\r\n( 3 ) الاتقان ، 1 / 119 ، المكتبة التّجاريّة الكبرى\r\n","page_name":" 293 ","page_number":303},
  {"content":"\r\n\r\nشواهد علمى در زندگانى صحابه و تفاسير مأثور از آنان ، بر اين مطلب ، فراوان است . ما را بسنده است كه از اين انبوه شواهد ، نمونه‌اى را كه سيوطى در الاتقان به سند متّصل از حميد اعرج و عبد الله بن ابى بكر بن محمّد از پدرش نقل كرده است ، بياوريم ، كه اينان گفتند :\r\n« عبد الله بن عبّاس در جوار كعبهء معظّمه نشسته بود ، و مردم او را در ميان گرفته بودند و از او در باب تفسير قرآن پياپى مىپرسيدند .\r\nنافع بن ازرق به نجدة بن عويمر گفت : برخيز تا نزد اين مردى كه به تفسير قرآن به واسطهء آنچه علمى به آن ندارد جرأت مىورزد ، برويم .\r\nبرخاستند و نزد ابن عبّاس رفتند و گفتند : ما مىخواهيم مواردى را از كتاب خدا از شما سؤال كنيم و شما آنها را براى ما تفسير كنيد و مصاديق آنها را در كلام عرب به ما نشان بدهيد ؛ كه خداوند متعال قرآن را به زبان عربى مبين نازل فرموده است . ابن عبّاس گفت : هر آنچه به ذهنتان رسيده است ، سؤال كنيد .\r\nنافع گفت : براى من باز گوييد كه اين آيهء شريفه :  عَنِ الْيَمِينِ وَ عَنِ الشِّمالِ عِزِينَ  « 1 » چه مىگويد ؟ ابن عبّاس گفت : « عزون » ( عزين ) حلقه‌هاى نازك را گويند . نافع گفت : آيا عرب زبانان نيز اين معنا را باز مىشناسند ؟ ابن عبّاس گفت : آرى ، مگر نشنيده‌اى كه عبيد بن الابرص مىگويد :\r\n فجاؤا يهرعون اليه حتّى * يكونوا حول منبره عزينا « 2 » \r\nبه همين ترتيب ، نافع پيوسته سؤال مىكند ، و ابن عبّاس پيوسته جواب مىدهد ، تا به حدود 200 مسأله مىرسد . « 3 »\r\n\r\n\r\n","description":"","footnote":"\r\n( 1 ) معارج / 37\r\n( 2 ) الاتقان ، 1 / 120\r\n( 3 ) بسيار معقول است كه ما از بابت صحّت اين روايت با تفاصيلى كه در الاتقان براى آن آورده است ، دچار شكّ و ترديد شويم كه چگونه ممكن است چنين گفتگويى طولانى در يك نشست صورت پذيرفته باشد ، و ابن عبّاس اين همه نصوص و شواهد عربى را - چنان كه روايت ادّعا مىكند - حاضر الذهن بوده باشد . امّا ، اين نيز بسيار معقول است كه اين روايت مذكور داراى اصلى بوده باشد ، تنها مشتمل بر قسمتى از اين گفتگو ، و بعدها قسمتهاى ديگر را به\r\n","page_name":" 294 ","page_number":304},
  {"content":"\r\n\r\nبعضى مصطلحات و نامها نيز كه در آن دوران متداول بوده ، و معاصران صحابه ، و دانايان زبان عربى معانى آنها را مىدانسته‌اند ، ملحق به مفردات زبان عربى است ؛ مانند : « انصاب » ، « ازلام » ، « لات » ، « عزّى » ، « منات » و ديگر عادات اجتماعى و آداب و رسوم قوم عرب .\r\n\r\nه ) سخنان اهل كتاب ، يهوديان و مسيحيان\r\nقرآن كريم به دو موضوع مهم پرداخته است كه به اهل كتاب مربوط مىشوند :\r\nيكى اين كه ، قرآن كريم ، حوادث و وقايعى را كه براى بعضى از پيامبران و امتّهاى پيش از اسلام روى داده است ، به منظور عبرت انگيزى و استخراج موارد پند و موعظه براى مسلمانان مطرح مىكند . و به همين جهت ، گزارش قرآنى آن داستانها در بردارندهء تفاصيل و جزئياتى كه با اين هدف پند و موعظه و عبرت ارتباطى ندارند نخواهد بود ؛ در حالى كه تورات و انجيل متداول ميان يهوديان و مسيحيان ، عملا اين داستانها و رويدادها را به زبان يك مورّخ مىآورند ، و حوادث و وقايع را به تفصيل و به طور مشخّص ثبت مىكنند .\r\nديگر آن كه ، قرآن كريم از اهل كتاب در ارتباط با بسيارى از عادات اجتماعى و آداب و رسوم و روشها و شيوه‌هاى آنان انتقاد كرده است ؛ همچنانكه تحريفاتى را كه در تورات و انجيل صورت گرفته است ، فاش ساخته ، و گاه گاه خود اهل كتاب را مخاطب قرار داده و انحرافات را به آنان گوشزد كرده است :  ما جَعَلَ اللَّهُ مِنْ بَحِيرَةٍ وَ لا سائِبَةٍ وَ لا وَصِيلَةٍ وَ لا حامٍ ، وَ لكِنَّ الَّذِينَ كَفَرُوا يَفْتَرُونَ عَلَى اللَّهِ الْكَذِبَ وَ أَكْثَرُهُمْ لا يَعْقِلُونَ  « 1 » .\r\nاز اين رو ، طبيعى بود كه صحابه به اهل كتاب مراجعه كنند و از آنان براى جوانب و جزئيات اين گزارشهاى قرآنى توضيح بخواهند ، ( و با توجه به اين كه اهل بيت عليهم السّلام را از مرجعيّت فكرى دور گردانيده بودند ) اهل كتاب وقتى راجع به تفصيلات اين مسايل مورد سؤال قرار مىگرفتند ، و مىديدند كه از آن چنان معرفت تفسيرى كه پاسخگوى اين مسايل\r\n\r\n\r\n","description":"","footnote":"\r\nمنظور تكميل اين مجموعه ، يا به موجب اغراض سياسى كه پيش از اين اشاره كرديم ، بر آن افزوده‌اند . بويژه اگر ملاحظه كنيم محدّثان كه پيش از سيوطى اين حديث را آورده‌اند ، با اين تفاصيل نياورده‌اند ؛ چنان كه سيوطى خود نيز به اين مطلب اشاره كرده است . آنچه ما در اينجا با استناد به اين روايت در مقام اثبات آن هستيم اين است كه شواهد و نصوص زبان عربى منبعى براى تفسير قرآن بوده‌اند .\r\n( 1 ) مائدهء 103\r\n","page_name":" 295 ","page_number":305},
  {"content":"\r\n\r\nباشد برخوردار نيستند ، و نمىتوانند اين خلأ را پر كنند ، به سراغ اهل كتاب مىرفتند ؛ بويژه آن كه بايد توجّه داشته باشيم كه بعضى از اين يهوديان و مسيحيان كه صحابه براى تفصيلات مسايل قرآنى به آنان مراجعه مىكردند ، اسلام آورده ، و با رهبران مسلمين در حكومت و ديگر نهادهاى اجتماعى در مىآميختند ، و كار به جايى كشيده شده بود كه مقرّب و مستشار اين رهبران اسلامى شدند ، مانند كعب الاحبار .\r\nبهترين گواه ما بر اين كه بعضى از صحابه در تفسير قرآن به اهل كتاب مراجعه كرده‌اند ، تفصيلاتى است كه بر زبان صحابه ، در تفسير رويدادهاى تاريخى پيشين در ارتباط با قصّه‌هاى پيامبران ، جارى شده است . زيرا مىدانيم كه حضرت رسول اكرم صلّى اللّه عليه و آله در آن شرايط خاص و اوضاع و احوال فرصت نيافتند كه با اين وسعت و دقّت ، در سطح عموم مسلمانان تمامى قرآن را تفسير كنند ؛ از اين گذشته ، تفاسير اين دسته از صحابه با آنچه در تورات و انجيل آمده جزء به جزء انطباق دارد . « 1 »\r\nمنظور ما از اين سخن آن نيست كه در نصوص تاريخى و روايى ، مسألهء اعتماد صحابه بر گفته‌هاى اهل كتاب ، فراوان و به صراحت عنوان نشده باشد ؛ « 2 » بلكه دانشمندان اسلامى ، هر گاه خواسته‌اند در باب تفسير سخنى بگويند ، به اين حقيقت تاريخى اعتراف كرده‌اند . « 3 »\r\n\r\n\r\n","description":"","footnote":"\r\n( 1 ) تفسير طبرى ، 1 / 225 - 227 و . . .\r\n( 2 ) ر . ك . تفسير طبرى ، 1 / 151 ، 152 ، 230 ، 231 ، 235 .\r\n( 3 ) ر . ك . الاتقان ، 2 / 205 ، كه از ابن كثير نقل كرده است كه ابن عبّاس ، احاديث طولانى در باب اسرائيليات فرا گرفته است .\r\n","page_name":" 296 ","page_number":306},
  {"content":"\r\n\r\n\r\nارزيابى تفسير در عصر صحابه و تابعين « 1 »\r\nاينك كه مىخواهيم دستاورد اين مرحله از تاريخ تفسير قرآن كريم را برآورد و ارزيابى كنيم ، شايسته است كه چكيدهء بحثهاى پيشين را فراروى خويش داشته باشيم . بويژه در ارتباط با آمادگيها و تواناييهاى شخصى صحابه و تابعين . زيرا ، معرفت تفسيرى اين دوران ، طبيعتا ، تحت تأثير ويژگيهاى اين آمادگيها و تواناييها خواهد بود ؛ چرا كه داده و فرآوردهء آنهاست .\r\n\r\nنخست ، جنبهء فكرى ؛\r\nمنظور اين است كه دريابيم صحابه تا چه اندازه از فرهنگ اسلامى پايه و مايه داشته‌اند ، و تا چه اندازه در برابر فرهنگ اسلامى خود را مسئول مىديده‌اند ، و نسبت به اين مسئوليت آگاهى داشته‌اند ، و راه و روشهاى حمايت از فرهنگ اسلامى را مىدانسته‌اند .\r\n\r\nدوم ، جنبهء روحى ؛\r\nمنظور اين است كه ( صحابه ) تا چه اندازه در درون خويش با فرهنگ اسلامى داد و ستد داشته‌اند ، و تا چه اندازه با فرهنگ اسلامى آميزش وجدانى و روحى ، و به صحّت آن ايمان ، و نسبت به آن اخلاص داشته‌اند .\r\nدر اين ارتباط ، پيش از اين ديديم كه صحابه ، در نگرش به جنبهء اوّل ، انديشه‌اى ساده و بسيط داشته ، و اين به خاطر آن بوده است كه رسول اعظم صلّى اللّه عليه و آله براى آماده‌سازى عموم صحابه به منظور رهبرى جريان اسلامى به صورت اصلى برنامه‌ريزى نفرموده بودند . زيرا ، در مجموع ، اوضاع و شرايط براى انجام پذيرفتن چنين منظورى با آن حضرت مساعدت نداشت . به همين خاطر بود كه آن حضرت رهبرى سياسى و فكرى را به اشخاص معيّنى كه آنان را براى اين مأموريت و وظيفهء رهبرى آماده ساخته بودند ، محوّل فرمودند و اين گروه\r\n\r\n\r\n","description":"","footnote":"\r\n( 1 ) وقتى به بررسى تفسير در عصر صحابه مىپردازيم ، فراموش نكنيم ، براى پيشگيرى از آن كه بعضى خوانندگان به اشتباه افتند ، دو مسأله را مورد تأكيد قرار دهيم :\r\nاوّلا ، ما صحابه را بر پايهء سطح عمومى فرهنگى كه اين رجال اسلامى از آن بهره‌مند بوده‌اند ، و روح زمان را از نظر فكرى و اجتماعى باز مىنمايد ، بررسى كنيم ؛ و اين وجود برخى رجال در ميان صحابه و تابعين كه از درجاتى متفاوت و عالى در آگاهى و دانايى و اخلاص برخوردار بوده‌اند را نفى نمىكند .\r\nثانيا ، به رغم همهء نقاط ضعفى كه معرفت تفسيرى در عصر صحابه و تابعين از آنها رنج مىبرده است ، نمىتوانيم خدمات عظيم اين رجال اسلامى و داده‌ها و فرآورده‌هاى عنايت ايشان به معرفت تفسيرى را - كه از آن روز تا به امروز و در عصر حاضر ، الهام بخش بسيارى از مكاتب تفسيرى بوده‌اند - انكار كنيم .\r\n","page_name":" 297 ","page_number":307},
  {"content":"\r\n\r\nمنتخب اهل بيت عليهم السّلام بودند . « 1 » امّا ، پس از وفات حضرت رسول اكرم صلّى اللّه عليه و آله اهل بيت عليهم السّلام از اين سمت دور گردانيده شدند . « 2 » و در نتيجه ، اين پيامدها را در پى داشت :\r\nالف ) فرهنگ و علوم اسلامى عموم صحابه را دربرنگرفت ، به دليل آن كه رسول اعظم صلّى اللّه عليه و آله قرآن را به طور سراسرى در سطح عموم تفسير نفرمودند .\r\nب ) اسباب و وسايلى كه صحابه در جهت ثبت و ضبط و حراست اقوال و افعال پيامبر اكرم صلّى اللّه عليه و آله به كار مىگرفتند ، اسباب و وسايلى بسيار ساده بود .\r\nج ) صحابه بر همان سادگى فكرى و تمايل به سطحى بودن و عدم تعمّق كه پيش از اسلام داشتند ، باقى ماندند ، و در مقام فهم اسلام تحت تأثير ( رسوبات و ) چارچوب‌هاى فكرى بخصوصى ، كه با آنها از پيش آشنا بودند ، قرار گرفتند .\r\nدر نگرش به جنبهء دوم ، ديديم كه صحابه از آنجا كه اوضاع و شرايط و نحوهء انتساب و ارتباطشان با پيامبر اكرم صلّى اللّه عليه و آله و خواستهاى درونى و آرمانهايشان ، با يكديگر متفاوت بود ، از نظر ميزان تأثيرپذيرى از فرهنگ اسلامى و اخلاص نسبت به آن نيز متفاوت بودند . بعضى از آنان از جهت تأثيرپذيرى روحانى و نفسانى از مايه‌هاى فرهنگ اسلامى ، در سطح عالى بودند ؛ بلكه مىتوان گفت اين داد و ستد درونى با محتواى فرهنگى اسلام ، وضعيت عمومى سابقين اوّلين و مهاجرين و انصار بود كه با يقين و معرفت به مكتب اسلام وارد شده بودند ؛ بر خلاف عموم مسلمانان كه در مراحل بعدى و پس از فتوحات نخستين اسلامى به اسلام گرويدند ، ( همچون كسانى كه ) در اصل از اعراب بيابانى بودند .\r\nبا اين حال ، در پى وسعت گرفتن دايرهء اسلام و فتوحات بزرگ مسلمين ، امّت اسلام به همهء اين صحابيان مراجعه كردند ، بدون آن كه بتوانند اشخاص مخلص را از آن صحابيان ديگر كه اخلاص كمترى داشتند ، يا حتّى منافق بودند ، تميز دهند . علّت اين امر آن بود كه به خاطر وجود خلأ مرجعيّت ( اهل بيت پيامبر صلّى اللّه عليه و آله ) ، صحابهء رسول خدا صلّى اللّه عليه و آله همگى به عنوان مراجع فكرى و فرهنگى اسلام براى امّت مسلمان مطرح شدند ، و نتيجه آن شد كه آن فرهنگ اسلامى كه به مسلمانان داده شد ، از دو جهت عمده تحت تأثير صحابه قرار گرفت :\r\n\r\n\r\n","description":"","footnote":"\r\n( 1 ) ر . ك . « تفسير در عصر رسول اكرم صلّى اللّه عليه و آله » .\r\n( 2 ) اين مطلب را در « پيدايش علم تفسير » يادآور شده‌ايم .\r\n","page_name":" 298 ","page_number":308},
  {"content":"\r\n\r\nالف ) گرايشهاى سياسى مختلف يا رسوبات فرهنگى جاهليّت كه در آن دوران تعيين كننده بود .\r\nب ) گرايشهاى مصلحت طلبانه ، اعم از منفعت‌طلبىهاى شخصى و مصلحت‌طلبىهاى گروهى و قبيله‌اى .\r\n\r\nنمود اين دستاوردها در معرفت تفسيرى\r\nمعرفت تفسيرى نيز همانند ديگر حوزه‌هاى فرهنگ اسلامى ، تحت تأثير دستاوردهاى اين مرحله كه از روشها و منشهاى مختلف صحابه نشأت گرفته بود ، قرار گرفت ، و به همان نقاط ضعفى كه فرهنگ اسلامى به طور كلّى در اين دوران از آنها رنج مىبرد ، گرفتار آمد .\r\nبراى آن كه بتوانيم اين نقاط ضعف را مشخّص كنيم ، و ميزان تأثيرپذيرى معرفت تفسيرى را از اين نقاط ضعف روشن گردانيم ، شايسته است برخى شواهد را كه نشان دهندهء حضور آشكار اين نقاط ضعف در معرفت تفسيرى هستند ، يادآور شويم ، و هر يك را به طور مستقل زير نظر بگيريم .\r\n\r\nاوّل : بيگانگى عموم صحابه از فرهنگ اسلامى\r\nدر اينجا ، نياز نداريم كه بار ديگر برگرديم ، و ميزان صحّت اين داورى را باز شناسيم . اين قسمت از بحث را تحت عنوان « تفسير در عصر رسول اكرم صلّى اللّه عليه و آله » گذرانيديم . در اين بحث مىخواهيم به آثار نامطلوبى كه اين نقطه ضعف بخصوص ، در معرفت تفسيرى بر جاى نهاد ، بپردازيم . اين آثار را مىتوانيم در نواحى ذيل جستجو كنيم :\r\nالف ) پيش از اين ديديم كه ماهيت اين مرحله از تاريخ تفسير قرآن كريم در عصر صحابه ، آن بود كه با قرآن كريم به عنوان يك مشكل لغوى و تاريخى كه بايد آن را حل كنند ، روياروى مىشوند . به عبارت ديگر ، صحابه ، از آنجا كه آن عنصر بيرونى اصيل « 1 » را كه مىتوانست در\r\n\r\n\r\n","description":"","footnote":"\r\n( 1 ) مقصود ما از « عنصر بيرونى اصيل » فراورده‌هاى وحى الهى است كه به واسطهء پيامبر اكرم صلّى اللّه عليه و آله و از طريق تعليم و تفسير آن حضرت حاصل مىگرديد ، و نقش تعليمى مهمّى كه از حضرت امام على عليه السّلام و مكتب تفسيرى ايشان مىتوانست انتظار برود است . مقصود ؛ از « عنصر بيرونى غير اصيل » نيز ، اهل كتاب‌اند كه عملا يكى از منابع تفسير\r\n","page_name":" 299 ","page_number":309},
  {"content":"\r\n\r\nمعرفت تفسيرى آنان به طور فعّال سهيم باشد ، فاقد بودند . طبيعى بود كه دستاوردهاى تفسيرى ايشان نيز منحصر به همان داده‌ها و يافته‌هايى باشد كه از امكانات درونى آنان و نيز آن اطّلاعات عمومى كه در اثناى معاشرت عمومى با پيامبر اكرم صلّى اللّه عليه و آله به دست آورده بودند ، نشأت مىگرفت ؛ و اين حدّ محدود از آمادگى و ظرفيّت درونى و اطّلاعات عمومى بيرونى ، در سطحى نبود كه بتواند با قرآن كريم ، به گونه‌اى عميقتر از شناخت آن به عنوان يك موضوع لغوى يا تاريخى ، برخورد كند . در ره‌آورد ، اين مرحله از معرفت تفسيرى به هيچ وجه بر آن جنبه‌هاى عقلى و اجتماعى كه در مراحل بعدى ، تفسير به آنها پرداخت ، عنايتى نداشت . در حالى كه به عكس ، اين دوران از نظر اجتماعى شاهد تحوّلات مهمّى بود كه بر اثر فتوحات اسلامى و گسترش قلمرو اسلام در جامعهء بزرگ اسلامى روى مىداد .\r\nب ) گشوده شدن باب رأى و استحسان ، كه آثار سهمگينى از خود در معرفت تفسيرى بر جاى نهاد ، و به بروز و ظهور آن نبرد دامنه‌دار تاريخى ميان مكتبهاى تفسير به مأثور و مكتبهاى تفسير به رأى منتهى گرديد .\r\nج ) اعتماد صحابه بر اهل كتاب در حوزهء تفسير قرآن . علّت اصلى اين بيگانه‌گرايى نيز آن بود كه صحابه در معرفت تفسيرى از خلأ فرهنگى رنج مىبردند . زيرا ، از يك سوى ، از مايه‌هاى فرهنگ اسلامى طرفى نبسته بودند ، و از سوى ديگر ، به عنوان رهبران فكرى عالم اسلام مورد سؤال قرار مىگرفتند . اندكى پس از اين ، بر ميزان خطا و اشتباهى كه بعضى از صحابه بر اثر مراجعه به اين منبع تفسيرى ، به آن گرفتار آمدند ، وقوف حاصل خواهيم كرد .\r\nد ) بعضى كجرويها و نابسامانيها كه در نقاط ضعف بعدى به آنها خواهيم پرداخت .\r\nاگر براى صحابه شرايطى فراهم مىآمد كه آنان را در سطح فرهنگ اسلامى در حوزهء تفسير قرار دهد ، اين همه اشتباهات مىتوانستند روى ندهند . برخى از اين خطاهاى مضاعف عبارت بود از تأثيرپذيرى آنان از بعضى چارچوب‌هاى فكرى خاص در تفسير قرآن ، يا اين كه استعارات قرآنى را به گونهء ديگرى مىفهميدند كه با واقعيت قرآنى همخوانى نداشت ، و دليل عمدهء اين كج‌فهمى آن بود كه از چارچوب فكرى و نظرگاه كلّى آن استعارات قرآنى بىاطّلاع بودند .\r\n\r\n\r\n","description":"","footnote":"\r\nقرآن را تشكيل دادند .\r\n","page_name":" 300 ","page_number":310},
  {"content":"\r\n\r\n\r\nدوم : سادگى و سطحىنگرى صحابه در تدوين معرفت اسلامى و جانبدارى از آن\r\nبيشتر صحابه در عصر رسول اعظم صلّى اللّه عليه و آله به اندازهء كافى ، از فراز و نشيب‌ها و نابسامانىهاى زيانمندى كه معرفت اسلامى با آنها در آينده روياروى مىگرديد ، و مشكلاتى كه بر اثر گذشت زمان و پايان پذيرفتن عصر وحى ، مىخواست پيش بيايد ، آگاهى نداشتند .\r\nاز همين روى ، نمىبينيم كه هيچ گونه برنامه‌ريزى متمركزى مبادرت به پيشنهاد وضع ضمانتهايى به منظور حمايت معرفت تفسيرى و ديگر حوزه‌هاى معرفت اسلامى و تدوين آن ، كرده باشد . پيامد اين اهمال ، مجموعه‌اى از نابسامانيها و نقاط ضعف بود كه معرفت تفسيرى را از جوانب مختلف مورد آسيب قرار داد .\r\nتوضيح مطلب اين كه ، چنان كه ديديم ، معرفت تفسيرى در عصر صحابه و تابعين ، بر مجموعه‌اى از منابع تكيه داشت . از آن جمله ، متن قرآن ، احاديث نبوى صلّى اللّه عليه و آله ، اقوال صحابه‌اى كه با رويدادهاى اسلامى مربوط به آيات و سور قرآنى زيسته بودند . براى آن كه اين منابع اصيل بتوانند نقش ايجابى در كار تفسير داشته باشند ، بايد نسبت به صيانت و ضبط و حمايت آنها اهتمام مىشد ، تا آن منابع بتوانند وظيفهء خود را در راستاى تغذيهء معرفت تفسيرى ادا كنند .\r\nبر اثر سادگى و سطحىنگرى صحابه در حفظ و حمايت و تدوين و صيانت منابع معرفت تفسيرى ، در راستاى استفاده از اين منابع تفسيرى نيز ، مجموعه‌اى از نقاط ضعف را مىيابيم ، كه به نوبهء خود مجموعه‌اى از مشكلات را به وجود آوردند :\r\n1 . مشكل تعدّد قرائات : ملاحظه مىشود كه بعضى از الفاظ قرآنى به گونه‌هاى مختلف خوانده مىشوند ، كه برخى اوقات به اختلاف در معنا و مفاد لفظ نيز مىانجامد ؛ مسأله‌اى كه در پايان سير تحوّل خود به پيدايش « علم قرائات » انجاميد .\r\nبعضى از مفسّرين كوشيده‌اند ، پديدهء تعدّد قرائات را در بحثهاى كلّى تفسيرى ، بر اين اساس تفسير و توجيه كنند كه قرآن كريم به همهء اين اشكال گوناگون و متعدّد به رسول اكرم صلّى اللّه عليه و آله وحى شده است ؛ و قرآن بر چندين حرف نازل شده است ، و قرائات متعدّد قرآنى همين حروف متعدّده‌اند .\r\n\r\n","description":"","footnote":"","page_name":" 301 ","page_number":311},
  {"content":"\r\n\r\nبه فرض آن كه اين توجيه و تفسير را در برخى حالات بپذيريم ، در همهء حالات و به طور مطلق نمىتوانيم بپذيريم ؛ بويژه در حالاتى كه اختلاف قرائت در معنا تأثير مىگذارد ، و معنا ، به نوبهء خود ، به يك حكم شرعى مربوط مىشود ، چنان كه در « يطهرن » و « يطّهّرن » مشاهده مىشود ، اين توجيه غير قابل قبول است . زيرا ، در چنين حالتى نمىتوانيم دريابيم كه چگونه ممكن است حكم شرعى با ترديد صادر شده باشد . « 1 »\r\nدر اين صورت ، اين پديده را ، به طور كلّى ، يا دست كم در بعضى موارد ، به دو گونه مىتوانيم تفسير كنيم :\r\nيكى اين كه ، بعضى از صحابه نسبت به ضبط كلمات قرآنى با شكل معيّن و قطعى آنها در عهد حضرت رسول اكرم صلّى اللّه عليه و آله اهمال كرده باشند ، يا آن كه شيوهء صحيح اداى برخى الفاظ قرآن در نتيجهء عدم تدوين فراموش شده باشد .\r\nديگر آن كه ، بر اثر فقدان حلقهء اتّصالى كه بعضى از صحابه را به رسول اكرم صلّى اللّه عليه و آله پيوند داده است ، عنصر اجتهاد و استحسان در زمينهء قرائت قرآن در كار آمده باشد .\r\nهر دو علّت نيز مىتوانند مشتركا در تكوين اين پديده مؤثّر بوده باشند .\r\nتأثير اختلاف قرائات بر فهم نصّ قرآنى ، وقتى به طور واضح براى ما آشكار مىگردد ، كه اين سند تاريخى را ملاحظه كنيم . در اين گزارش ، از مجاهد ، يكى از بزرگان مفسّران تابعين ، آورده‌اند كه مىگفته است : « اگر به قرائت ابن مسعود قرائت مىكردم ، نيازمند آن نبودم كه بسيارى از مسايل قرآنى را از ابن عبّاس سؤال كنم » « 2 » .\r\n2 . پديدهء ادّعاى نسخ تلاوت : يكى از بارزترين نمودهاى عدم ضبط دقيق متن قرآن ، كه در تثبيت موقعيّت قرآن در افكار عمومى امّت اسلامى بيش از نمودهاى ديگر مؤثّر بوده ، چيزهايى است كه پيرامون نسخ تلاوت مىگويند . بعضى از روايات حاكى از اين گونه نسخ در قرآن را - اگر بخواهيم نسبت به آن صحابى كه چنين مواردى را روايت مىكند ، حسن ظنّ داشته باشيم - جز بر اين پايه نمىتوانيم تفسير و توجيه كنيم كه وى حديث يا دعايى را از پيامبر اكرم صلّى اللّه عليه و آله مىشنيده و آن را قرآن تصوّر مىكرده است ، يا آن كه بعدها امر بر او مشتبه\r\n\r\n\r\n","description":"","footnote":"\r\n( 1 ) در اين ارتباط نيكوست رجوع شود به البيان فى تفسير القرآن ، آيت الله خويى قدّس سرّه ، 102 - 117 .\r\n( 2 ) ترمذى ، 11 / 6\r\n","page_name":" 302 ","page_number":312},
  {"content":"\r\n\r\nمىشده است . و گر نه ، ادّعاى عمر بن خطاب را در ارتباط با آيهء « رجم » ، يا ادّعاى عايشه را در ارتباط با آيهء « رضاع » ، چگونه تفسير كنيم ؟ آن هم همراه با تصريح عايشه بر اين كه پيامبر اكرم صلّى اللّه عليه و آله از دنيا رفته‌اند و هنوز به عنوان آيه‌اى از قرآن خوانده مىشده است ! « 1 » معناى اين حرفها آن است كه بايد قائل به تحريف قرآن بشويم ، يا اين كه بايد بپذيريم كه اين صحابيان نصّ قرآن را به طور كامل ضبط نكرده‌اند . « 2 »\r\n3 . پديدهء اختلاف حديث و تاريخ : در كنار قرآن كريم ، احاديث نبوى صلّى اللّه عليه و آله نيز از آسيب اين پديده در امان نماند و ما مىبينيم كه در روايات تفسيرى از رسول خدا صلّى اللّه عليه و آله نيز اختلاف پديدار شده است . « 3 »\r\nنظير همين مطلب را در نقل حوادث تاريخى مربوط به برخى آيات قرآنى مشاهده مىكنيم . در اين روايات اختلاف به قدرى فراوان است كه در بعضى دورانهاى بعدى به پيدايش فرقه‌ها و مذاهب گوناگون منجر گرديده است . با مراجعه به هر كتابى از كتابهاى اسباب نزول ، اين مسأله روشن مىشود . « 4 » به خوبى واضح است كه تفسير اين پديده همان\r\n\r\n\r\n","description":"","footnote":"\r\n( 1 ) بخارى ، 8 / 26 ، چاپ بيروت ؛ الاتقان ، 1 / 58 ؛ صحيح مسلم ، 4 / 167 . متن آن دو روايت چنين است :\r\n1 ) ابن عبّاس روايت كرده است كه عمر بر سر منبر ، ضمن سخنانى گفت : « خداوند محمّد صلّى اللّه عليه و آله را به حق مبعوث گردانيد ، و كتاب را بر او نازل فرمود . از جمله آنچه خداوند نازل فرمود ، آيهء رجم بود . اين آيه را خوانديم ، و فهميديم و دريافتيم ؛ و به همين جهت ، رسول الله صلّى اللّه عليه و آله حكم سنگسار را اجرا فرمود ، و ما نيز پس از وى اين حكم را اجرا كرديم . از آن هراسانم كه اگر زمانى طولانىتر از اين بر مردم بگذرد ، كسى بگويد : به خدا سوگند ، آيهء رجم را در كتاب خدا نمىيابيم ! و با ترك فريضه‌اى كه خداوند نازل فرموده است گمراه شوند . رجم در كتاب خدا حق است بر كسى كه زنا كند ، اگر از مردان همسردار باشد . . . » .\r\n2 ) عمر از عايشه روايت كرده است كه وى گفت : از جمله آنچه از قرآن نازل شد ، اين آيه بود : « عشر رضعات معلومات يحرّمن » آن گاه نسخ شد به « خمس معلومات » . رسول خدا صلّى اللّه عليه و آله از دنيا رفت ، و اين عبارات به عنوان آيه‌اى از قرآن خوانده مىشدند .\r\n( 2 ) در مبحث نسخ متذكّر شديم كه ادّعاى نسخ تلاوت صحّت ندارد . زيرا ، نظريه به تحريف قرآن منجر مىگردد . به شواهدى نيز مبنى بر نادرستى روايات اشاره داشتيم .\r\n( 3 ) به عنوان نمونه ، رواياتى را كه سيوطى در الاتقان ( 2 / 191 - 205 ) آورده است با يكديگر مقايسه كنيد .\r\n( 4 ) در باب اسباب نزول ، مشاهده مىكنيم كه علماى تفسير ، اقوال صحابه را در ارتباط با اسباب نزول ، بدون هيچ گونه ترديدى به منزلهء « مرفوع » مىگيرند . بسيارى از آنان نيز اين حكم را به حوزه‌هاى ديگر معرفت تفسيرى تعميم مىبخشند . در حالى كه بر ما به عنوان محقّق ، فرض است كه ميان صحابه‌اى كه از نزديك با اين حوادث زيسته‌اند و تفاصيل آن را شاهد بوده‌اند ، با ديگران كه نقل آنان تكيه بر شايعات و خبرسازىها دارد ، و در نتيجه در بيشتر اوقات ،\r\n","page_name":" 303 ","page_number":313},
  {"content":"\r\n\r\nچيزى مىباشد كه در مقام تعليل پديدهء اختلاف و تعدّد قرائات آورديم . مبنى بر اين كه ناگزير بايد اين پديده را به عدم ضبط صحابه نسبت به اقوال و افعال و سلوك پيامبر اكرم صلّى اللّه عليه و آله باز گردانيم ، يا آن كه بگوييم عدم تدوين سيرهء قولى و عملى پيامبر اكرم صلّى اللّه عليه و آله در عصر ما بعد صحابه ، موجب اين درهم ريختگى و نابسامانى شده است .\r\n4 . پديدهء اسرائيليّات : در نتيجهء سادگى و سطحىنگرى صحابه در احساس مسئوليّت ، و عدم تشخيص آگاهانه نسبت به اوضاع و احوال و شرايط حمايت و حفاظت از فرهنگ اسلامى و روشهاى آن ، معرفت تفسيرى در عصر صحابه و تابعين دچار يك نقطهء ضعف مهمّ ديگر گرديد . در اين مرحله ، به طور اساسى ، در تفسير قرآن ، بر اقوال و نظريّات اهل كتاب اعتماد كردند ، و بعضى از صحابه ، بر اثر اين اعتماد گرفتار برخى تكرويهاى فكرى و عقيدتى شدند كه با گرايشهاى اسلامى صحيح اختلاف داشت ؛ و در نتيجهء همين ارتباط تفسيرى ميان وقايع راجع به عوالم غيبى ، كه كتب اسرائيلى نقل مىكردند يا اسرائيليها خود روايت مىنمودند ، با حوادثى كه قرآن كريم براى گرفتن پند و عبرت اشاره مىكند ، بسيارى از افكار اسرائيلى با آموزه‌هاى اسلامى آميخته و مخلوط شد .\r\nشواهد اين تكروىها و اختلافات در متون تفسيرى ( صحيح ! ) كه از صحابه رسيده ، فراوان است . چند نمونه از آنها را در زير ملاحظه مىكنيد :\r\nالف ) از ابو هريره در تفسير اين آيهء شريفه :  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ . . .  « 1 » آورده‌اند كه گفت : رسول خدا صلّى اللّه عليه و آله فرمود :\r\n« چون خداوند آدم را آفريد ، دست بر گردهء او كشيد . همهء نفوسى كه خداوند مىخواست تا روز قيامت از ذريّهء او بيافريند ، بر زمين\r\n\r\n\r\n","description":"","footnote":"\r\nبه اشتباه در نقل خصوصيّات و تفصيلات منجر مىگردد ، قائل به تفكيك شويم . وقتى ما مشاهده مىكنيم كه بعضى از مسلمانان در زمان حضرت رسول اكرم صلّى اللّه عليه و آله در اين كه « لمسجد اسّس على التّقوى » ( توبه / 108 ) كدام مسجد است ؟\r\nآيا مسجد قباست يا مسجد النبى ؟ اختلاف نظر داشته و اين اختلاف را نزد رسول اعظم صلّى اللّه عليه و آله مىبرند ، تا داورى بفرمايد . . . ( ترمذى ، 11 / 245 - 246 ) ، به خودمان اجازه مىدهيم كه دربارهء هر آنچه از صحابه در اين ارتباط روايت شود ، تشكيك كنيم ، مگر آن كه شخص راوى خود شاهد عينى قضيّه بوده باشد . ترمذى به دنبال روايت مذكور ، روايت ديگرى مىآورد كه به دلالت التزامى حاكى از آن است كه مسجد مزبور مسجد « قبا » بوده باشد ، در حالى كه مىبينيم اين روايت تصريح دارد بر اين كه آن مسجد ، مسجد النبى است .\r\n( 1 ) اعراف / 172\r\n","page_name":" 304 ","page_number":314},
  {"content":"\r\n\r\nريختند . خداوند ميان دو چشم هر يك از آن انسانها نقطه‌اى از نور نهاد . آن گاه آنان را بر آدم عرضه فرمود . آدم گفت : خدايا ، اينان كيستند ؟ فرمود : اينان ذرّيّهء تواند . مردى را در ميان آنان ديد و نقطهء نورانى ميان دو چشمانش او را به شگفت آورد . گفت : خدايا ، اين كيست ؟ فرمود : مردى از آخرين امّتها از ذرّيّهء تو كه او را داوود خوانند .\r\nگفت : خدايا ، عمر او را چقدر داده‌اى ؟ فرمود : 60 سال ، گفت : خدايا ، از عمر من 40 سال بر او بيفزاى . چون مرگ آدم فرا رسيد ، ملك الموت به نزد وى آمد . گفت : مگر از عمر من 40 سال باقى نمانده است ؟ ! ملك الموت گفت : مگر آن 40 سال را به پسرت داوود ، نبخشيدى ؟ آدم حاشا كرد ؛ ذرّيّهء او نيز حاشا كردند . آدم فراموش كرد ؛ ذرّيّهء او نيز فراموش كردند . آدم خطا كرد ؛ ذرّيّهء او نيز خطاكار شدند » « 1 » .\r\nاين حديث ، هر چند ابو هريره آن را از رسول خدا صلّى اللّه عليه و آله روايت مىكند ، امّا ما يقين داريم بر اين كه از رسول خدا صلّى اللّه عليه و آله صادر نشده است . زيرا ، اين روايت در ديدگاهى كه نسبت به پيامبران الهى القا مىكند ، آنان را به كارهاى ناروا متّهم مىگرداند ، كه با اسرائيليّات همانندى دارد .\r\nهمچنين ، مىكوشد كه بنى اسرائيل را به عنوان آخرين امّت جا كند . گذشته از آن كه ارتباط روشنى ميان اين فقرات سه گانهء اخير ، با اصل داستان نيست ، اگر نگوييم با آن در تناقض‌اند .\r\nب ) از ابن عبّاس از پيامبر اكرم صلّى اللّه عليه و آله نقل شده است كه فرمودند :\r\n« وقتى خداوند فرعون را غرق كرد ، فرعون گفت :  آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ . . .  « 2 » . جبرئيل گفت : اى كاش بودى و مىديدى كه من چگونه مشتى از لجن دريا بر گرفته بودم و در دهان او مىفشردم ، مبادا كه رحمت خداوندى او را در يابد » . « 3 »\r\n\r\n\r\n","description":"","footnote":"\r\n( 1 ) ترمذى ، 11 / 196 - 199\r\n( 2 ) يونس / 90\r\n( 3 ) ترمذى ، 11 / 271 ، به حديث بعدى نيز رجوع شود .\r\n","page_name":" 305 ","page_number":315},
  {"content":"\r\n\r\nاين روايت ، جبرئيل را در نظر ما ، شخصى قلمداد مىكند كه دوست دارد از مردم انتقام بگيرد و آنان را هلاك گرداند . اگر اين مطلب را در كنار ديدگاه يهوديان نسبت به جبرئيل بگذاريم كه آنان وى را فرشتهء عذاب مىدانند ، چنان كه بعضى اسناد تاريخى مربوط به سبب نزول آيهء شريفهء  مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ . . .  « 1 » ، آورده‌اند ، متقاعد مىشويم كه اين روايت از حضرت ختمى مرتبت صلّى اللّه عليه و آله نرسيده است ، بلكه بر زبان ايشان جعل شده است تا يك نگرش اسرائيلى را تأييد كند . يا آن كه تحت تأثير افكار اسرائيلى برساخته شده است . و گر نه ، ما نمىفهميم چرا بايد جبرئيل از آن بترسد كه رحمت خداوندى كسى را دريابد ، حتّى اگر آن كس فرعون باشد ؟ ! ج ) از ابوهريره مرفوعا نقل كرده‌اند كه ابراهيم عليه السّلام دروغ نگفت ، مگر سه مرتبه : يكى ، آنجا كه گفت :  . . . إِنِّي سَقِيمٌ  « 2 » و بيمار نبود ؛ ديگرى آنجا كه گفت : ساره خواهر من است ؛ و سومى آنجا كه گفت :  . . . بَلْ فَعَلَهُ كَبِيرُهُمْ هذا . . .  « 3 » .\r\nاين حديث را نمىتوانيم به اسرائيليّات منسوب نگردانيم ؛ زيرا به صورت زشت و ننگين ابراهيم عليه السّلام را به دروغگويى متّهم مىگرداند . بويژه ، اگر در نظر بگيريم كه داستان ادّعاى ابراهيم عليه السّلام داير بر اين‌كه ساره خواهر اوست ، در قرآن كريم نيامده است . براى دو مورد ديگر هم توجيه روشنى وجود دارد كه به هيچ روى به اتّهام آن حضرت به دروغگويى نمىانجامد .\r\nد ) در تفسير طبرى آمده است كه سعيد بن مسيّب سوگند ياد مىكرد بر اين كه آدم از ميوه آن درخت نخورد ، مگر پس از آن كه شراب نوشيد . « 4 »\r\nهمين سعيد بن مسيّب را در جاى ديگرى مىبينيم كه حاضر نمىشود در تفسير قرآن سخنى بگويد ! چگونه مىتوانيم ميان آن سوگند و اين ديدگاه ، هماهنگى ايجاد كنيم ؟ ! ه ) از ابو سعيد خدرى نقل كرده‌اند كه گفت : رسول خدا صلّى اللّه عليه و آله اين آيه را قرائت فرمود :\r\n\r\n\r\n","description":"","footnote":"\r\n( 1 ) بقره / 98\r\n( 2 ) صافّات / 89\r\n( 3 ) انبياء / 63 ؛ ترمذى ، 12 / 24\r\n( 4 ) تفسير طبرى ، 1 / 237\r\n","page_name":" 306 ","page_number":316},
  {"content":"\r\n\r\n وَ أَنْذِرْهُمْ يَوْمَ الْحَسْرَةِ . . .  « 1 » ؛ آن گاه فرمود : « مرگ را در كالبد قوچى خاكسترى رنگ مىآورند ، و بر ديوار ميان بهشت و دوزخ نگاه مىدارند . آن گاه ندا در مىدهند : اى اهل بهشت ! همه بر آشفته مىشوند . ندا در مىدهند : اى اهل آتش ! همه بر آشفته مىشوند . به آنان مىگويند : اين ( قوچ ) را مىشناسيد ؟ همه مىگويند : آرى ، آن ، مرگ است . آن گاه آن قوچ را بر سر ديوار مىخوابانند و ذبح مىكنند .\r\nاگر نبود كه خداوند مقرّر فرموده است كه اهل بهشت در بهشت زنده بمانند و باقى باشند ، از شدّت شادمانى مىمردند ! و اگر نبود كه خداوند مقرّر فرموده است كه اهل دوزخ در دوزخ زنده بمانند ، از شدّت ناكامى و اندوه مىمردند ! » « 2 » .\r\nميزان صحّت اين متن روايى را وقتى بدقّت در خواهيم يافت كه نوع رواياتى را كه از اين ابو سعيد روايت مىكنند ، مرور كنيم و دريابيم كه همهء آنها در يك نقطه به هم مىرسند ، و آن نقطهء مشترك در اين روايات اين است كه همواره عجايب و غرايبى را در ارتباط با عالم آخرت مطرح مىكند ، و گويا او يك فرد متخصص است كه تنها از اين نوع تفسير سررشته دارد ! « 3 »\r\n\r\nارزش اسرائيليّات در معرفت تفسيرى\r\nحال كه از تكروىها و اختلاف انگيزىهايى كه بعضى از صحابه و تابعين ، بر اثر اعتماد بر اسرائيليات در تفسير ، گرفتار آن شدند سخن به ميان آورديم ، شايسته است كه ارزش اين منبع تفسيرى و جايگاه آن را در معرفت تفسيرى از ديدگاه اسلامى باز شناسيم .\r\nما به سادگى مىتوانيم يقين پيدا كنيم بر اين كه اين منبع از نگرش اسلامى هيچ ارزش حقيقى نمىتواند داشته باشد . زيرا ملاحظه مىكنيم :\r\n\r\n\r\n","description":"","footnote":"\r\n( 1 ) مريم / 39\r\n( 2 ) ترمذى ، 12 / 14\r\n( 3 ) روايات تفسيرى وى را مىتوان در كتاب سيوطى ، الاتقان ( 2 / 191 - 205 ) و نيز ترمذى در كتاب تفسير دريافت .\r\n","page_name":" 307 ","page_number":317},
  {"content":"\r\n\r\nاوّلا ، داستانها و تفصيلاتى كه تورات و انجيل ، با وضع موجودشان ، به هم بافته‌اند ، قابل اعتماد نيستند . زيرا همه تحريف شده‌اند ؛ و توأم با برخى گرايشهاى اخلاقى و عقيدتى هستند كه اسلام حنيف بر آنها صحّه نمىگذارد . قرآن در مواضع مختلف بر اين تحريفى كه اين دو كتاب دچار آن شده‌اند ، تصريح ، و اهل كتاب را به طور عموم به خاطر اقدام به اين تحريف ، و پذيرفتن آن ، نكوهش كرده است . آن وقت ، با اين همه ، چگونه درست خواهد بود كه ما در تفسير قرآن به گوشه‌اى از اين تفصيلات اعتماد كنيم ؟ ! ثانيا ، صحابه و تابعين ، زمانى كه اين تفصيلات را از اهل كتاب فرا مىگرفتند ، وسيله‌اى در اختيار نداشتند كه به خود تورات و انجيل دست يابند . صحابه و تابعين در پذيرش و نقل اين مطالب ، تنها به عدّه‌اى از تازه مسلمانان ، اعمّ از اهل كتاب و ديگران ، اعتماد مىكردند . از آن تازه مسلمانان نيز بعضى متظاهر به اسلام بودند كه اخلاص نداشتند ، و طبيعى بود كه با وارد كردن برخى گرايشهاى فكرى و اخلاقى كه توأم با روايات محرّف از تورات و انجيل بود ، روايت مىكردند ، دست به كار دگرگون ساختن معارف اسلامى شوند . به اين ترتيب ، هر چند در عصر حاضر ، با انتشار عهد قديم و عهد جديد ( كتب مقدّس ) [ قبول آن تحريفات 
  ] ديگر كارساز نيست ؛ امّا در روزگار صحابه و تابعين مىتوانست تأثيرات عمده‌اى در دگرگون‌سازى انديشهء اسلامى مسلمانان داشته باشد .\r\nدر فرهنگ اهل كتاب ، مطالب و افكارى مىتوان يافت كه پيوسته نسل به نسل به يكديگر سپرده‌اند و تحت تأثير عوامل مختلف ، تغييرات و تحريفات فراوانى نيز در آنها ايجاد كرده‌اند ، و به هيچ روى ، در تورات و انجيل اثرى از آنها مشهود نيست ، بلكه از قبيل فرهنگ عامّهء آنان است ؛ و به همين لحاظ است كه قرآن آنان را عتاب مىفرمود و گهگاه آنان را فرا مىخواند كه براى باز شناختن حقيقت ، به همان تورات و انجيلى كه در دست دارند ، باز گردند .\r\nعملكرد بعضى از صحابه ، داير بر اعتماد و استناد به اسرائيليّات در تفسير قرآن كريم ، مىتواند طليعهء مشكلاتى باشد كه در عصر تابعين در اين عرصه پديد آمد . اين گرايش به اسرائيليّات در عصر تابعين تبديل به يك رويكرد اصلى شد ، و برخى مكاتب تفسيرى پايهء كار خود را بر آن نهادند ، و بعضى ديدگاههاى فرهنگى اسرائيليات را به مثابهء يكى از منابع تغذيهء فرهنگى گرفتند .\r\n\r\n","description":"","footnote":"","page_name":" 308 ","page_number":318},
  {"content":"\r\n\r\nدر همين برهه از زمان ، در جهان اسلام جريانى پديدار گرديد كه نقل وقايع تاريخى را يك حرفهء بخصوص قرار داد . « 1 » اسرائيليّات در كنار سيرهء نبوى صلّى اللّه عليه و آله و تفصيلات آن جاى گرفت ، و همواره به عنوان بخشى از فرهنگ عامّهء اسلامى ، دربارهء زندگانى پيامبران پيشين سخن مىگفت .\r\nفراتر از اين نيز ، راويان سيرهء نبوى صلّى اللّه عليه و آله و مورّخان فتوحات اسلامى ، و حماسه سرايان تاريخ جاهليّت عرب ، تحت تأثير اسرائيليّات قرار گرفتند ، و با نقل قصص و ملاحم و مغازى پرداختند ، و دربارهء غزوات اسلامى و صحنه‌هاى نبرد ميان مسلمانان و اعراب جاهلى كتابها نوشتند و اسطوره‌ها ساختند ، كه اهداف سياسى و فرهنگى معلوم و مشخّص آنها را پشتيبانى مىكرد .\r\nداستانها و اسطوره‌هاى موهوم بر محور شخصيّتهاى حقيقى برساختند ، كه هدف از ساختن و پرداختن و شايع كردن آنها ، دگرگون ساختن حقايق سياسى و اجتماعى ، و توجيه يا پوشش دادن اختلافات قبيله‌اى يا سياسى و مذهبى كه در عهد امويان ظهور و بروز پيدا كرد ، بود . حتّى برخى از آنان گامى فراتر رفتند ، و شخصيّتهايى دروغين را برساختند ، و نقشهاى مهمّى را بر اساس همان اهداف به آنها نسبت دادند . مانند داستانهاى عنترة بن شدّاد ، يا عبد الله بن سبا ، يا قعقاع تميمى ، يا ايّام العرب . اين تاريخهاى برساخته و دور از هر گونه واقعيّت ، آكنده از شخصيّتهاى موهوم يا شخصيّتهاى حقيقى كه هاله‌هاى موهوم و صحنه‌هاى موهوم و قهرمانيهاى موهوم ، آنها را در برگرفته بودند .\r\nبعد از همهء اينها ، مىتوان به روشنى دريافت كه در نتيجهء اين ساده‌انگارى و سطحىنگرى در مقام حفظ و حمايت ، چه تباهىها و چه نابسامانيها متوجّه فرهنگ اسلامى گرديد .\r\nدوم : سادگى عموم صحابه و تفكّر سطحى آنان ، و تمايل ايشان به سطحىنگرى ، و تأثيرپذيرى آنان در مقام فهم اسلام از چارچوب خاصّ افكار خودشان [ موجب برخى پىآمدها گرديد 
  ] ؛ سادگى جمهور صحابه و تفكّر سطحى ، و تأثيرپذيرى ايشان از چارچوب‌هاى فكرى\r\n\r\n\r\n","description":"","footnote":"\r\n( 1 ) مطلبى كه هبة الله بن سلامة در كتاب خود الناسخ و المنسوخ ، چاپ شده در هامش اسباب نزول واحدى ( ص 6 - 8 ) آورده است ، اشاره به همين سابقهء تاريخى دارد .\r\n","page_name":" 309 ","page_number":319},
  {"content":"\r\n\r\nخودشان در مقام فهم اسلام ، يكى از محورهاى تعيين كننده بود كه بازتابهاى خودش را در معرفت تفسيرى بر جاى نهاد . ذيلا ، بعضى از آن دستاوردها را يادآور مىشويم :\r\n1 . يكى از مظاهر آن ، كه قبلا نيز مورد اشاره قرار گرفت و از آن به عنوان ماهيت اين مرحله ياد كرديم ، روحيّه و برداشتى بود كه موجب گرديد صحابه با قرآن به عنوان يك مشكل لغوى و تاريخى برخورد كنند ، و اين نحوهء برخورد آنان تحت تأثير دو عامل بود :\r\nيكى ، عامل بيرونى ، كه عبارت از بيگانه ماندن صحابه از فرهنگ اسلامى بود .\r\nديگرى ، عامل درونى ، كه عبارت از سطح عقلى و فكرى رجال اين مرحله بود ، به گونه‌اى كه بحث و تأمّل فراتر از مرزهاى مسايل لغوى و تاريخى را بحثهاى غير اسلامى تلقّى مىكردند كه آنان را به انحراف در فهم دين و گمراهى در دين كشانيد .\r\nاين در حالى است كه مىبينيم قرآن كريم ، همگان را به تأمّل در آفرينش ، و تدبّر در آيات قرآن كريم و مفاهيم قرآنى ، و به كار گرفتن عقل به مثابهء ابزارى براى درك مفاهيم علمى و اجتماعى ، البتّه از طريق نظريّهء اسلامى و مفاهيم اسلامى ، تشويق مىكند .\r\n2 . موضع خاصّ صحابه در برابر قرآن كريم به عنوان يك منبع مهم از منابع معرفت تفسيرى در آن عصر ، نيز ، يكى از دستاوردهاى همين ساده‌انگارى و سطحىنگرى بود .\r\nصحابه هرگز نتوانستند استفادهء كاملى از داده‌هاى قرآنى در اين زمينه داشته باشند . اين مطلب را مىتوان در اين واقعيّت لحاظ كرد كه كوششهاى تفسيرى صحابه در فهم قرآن كريم كه بر خود قرآن تكيه داشته باشد بسيار نادر بوده است ؛ در حالى كه ما مىدانيم ، ماهيت نزول قرآن كريم و اسلوب آن و همبستگى و كمال جمعى نظريّهء اسلامى بر ما حتم و فرض مىگرداند كه هر مقطع از بيان قرآن را در پرتو تمامى آنچه در قرآن كريم در مقام توضيح معناى آن مقطع آمده است ، بفهميم .\r\nدر برخى موارد ، صحابه در صدد آن برآمده‌اند كه از داده‌هاى اين منبع اصيل استفاده كنند ؛ امّا ، مىبينيم كه نصّ قرآن را تابع چارچوب‌هاى فكرى خاصّ خودشان مىگردانند .\r\nاز جمله شواهدى كه بر اين مطلب دلالت دارند ، كوششى است كه به يكى از صحابه نسبت مىدهند . او مىكوشيد تا حقيقت و ماهيّت ابليس را باز شناسد ، كه از جنّ است يا از ملائكه . آن گاه با كنار هم قرار دادن آيهء شريفه :  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا \r\n\r\n","description":"","footnote":"","page_name":" 310 ","page_number":320},
  {"content":"\r\n\r\n إِبْلِيسَ ، أَبى . . .  « 1 » و آيهء شريفهء ديگر :  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ ، كانَ مِنَ الْجِنِّ . . .  « 2 » به يك نتيجهء مشخص رسيد و آن اين كه ابليس به قبيله‌اى از ملائكه منتسب بود كه « جنّ » ناميده مىشد ! « 3 » 3 . همين تابع قرار دادن نصّ قرآنى در برابر چارچوبهاى فكرى اختصاصى بعضى از صحابه و تابعين ، يكى از مصيبتهاى معرفت تفسيرى در آن دوران بود ، كه نتيجهء ديگرى از همان سادگى و سطحى نگريستن آنان بود . شواهد فراوانى بر اين تأثير پذيرى در كارهاى تفسيرى منسوب به بعضى از صحابه و تابعين موجود است . « 4 »\r\n4 . علاوه بر اينها ، ساده‌نگرى در فهم معانى قرآن ، و سطحىنگرى در مقام دريافت استعارات قرآنى ، با وضوح تمام ، در تفاسير بعضى از صحابه و تابعين مشهود است :\r\nعكرمه ، يكى از تابعين ، در معناى اين آيهء شريفه :  لَهُمْ عَذابٌ شَدِيدٌ بِما نَسُوا يَوْمَ الْحِسابِ  « 5 » نظرش بر اين بود كه در آيه تقديم و تأخير صورت پذيرفته است ، و آيه را چنين مىفهميد كه تركيب اصلى آن « لهم عذاب شديد يوم الحساب بما نسوا » باشد . « 6 » يعنى : آنان را عذابى شديد در روز حساب است به خاطر آن كه به فراموشى دچار شدند ! آشكار است كه عكرمه فكر نمىكند كه فراموش كردن روز حساب مىتواند سبب معقولى براى عذاب شديد باشد .\r\nهمچنين ، ابن عبّاس در اين آيهء شريفه :  . . . فَقالُوا أَرِنَا اللَّهَ جَهْرَةً . . .  « 7 » چنين نظر مىدهد كه كلمهء « جهرة » جا داشته است در اين كلام خدا مقدّم داشته شود ؛ امّا عملا مؤخّر گرديده است ، زيرا ، معقول نيست كه « رؤيت » ( ديدن ) با كلمهء « جهرة » ( با صداى بلند ) مقيّد گردد ؛ وقتى ببينند ، ديگر ديده‌اند ؛ و آن سخنى كه گفتند ، و طىّ آن رؤيت خداوند را طلب كردند ،\r\n\r\n\r\n","description":"","footnote":"\r\n( 1 ) بقره / 34\r\n( 2 ) كهف / 50\r\n( 3 ) طبرى ، تفسير آيهء 34 سورهء بقره ، دار المعرفة ، بيروت .\r\n( 4 ) ر . ك . الاتقان ، 1 / 144 ، 2 / 141 ؛ ترمذى ، 11 / 246 .\r\n( 5 ) ص / 26\r\n( 6 ) الاتقان ، 2 / 13\r\n( 7 ) نساء / 153\r\n","page_name":" 311 ","page_number":321},
  {"content":"\r\n\r\n« جهرة » و علنى بوده است . « 1 »\r\nبه اين ترتيب ، در اين نمونه و نظاير آن ، مىبينيم صحابه قرآن را بر حسب مدركات خود و اجتهاد عقلى شخصى تفسير مىكنند ، و نظام اعجازآميز مجازپردازى قرآن را با انواع مجازهاى قرآنى ، تابع اين ادراكات بسيط و سادهء خويش مىگردانند .\r\n5 . در نتيجهء همين ساده انديشى و تفكّر بسيط و سطحى ، بعضى از صحابه و تابعين به برخى افكار اسرائيلى و نيز تفسيرهايى كه براى بعضى الفاظ قرآنى داشتند ، راه دادند . زيرا ، ميان اين مطالب اسرائيلى و افكار شخصى و مدركات عقلى خويش منافاتى نمىديدند .\r\nبويژه ، اطّلاعاتى كه به عالم غيب مربوط مىشد ، عالمى كه نسبت به بسيارى از تفاصيل و دقايق آن جاهل بودند ؛ « 2 » و در نتيجه ، مجموعه‌اى شگفت از افكار و مفاهيم بر فرهنگ قرآنى تحميل گرديد ، و در دورانهاى بعدى ، همگان به عنوان بخشى از فرهنگ اسلامى به آنها نگريستند .\r\nرابعا ، تفسير در قالب اغراض سياسى و شخصى ( صورت گرفت ) پيش از اين ديديم كه صحابه پس از وفات پيامبر اكرم صلّى اللّه عليه و آله رهبرى فكرى مسلمانان را بر عهده گرفتند ، و اين تصدّى مقام رهبرى ، بر پايهء تفكيك و جداسازى همراهان با اخلاص نسبت به آن حضرت و رسالت آن حضرت ، از ديگر همراهانى كه به اندازهء كافى از رسالت اسلام تأثير نپذيرفته بودند ، و با فرهنگ اسلامى امتزاج روحى پيدا نكرده بودند ، صورت نپذيرفت .\r\nاين توجيه انحرافى ، آثار فراوان خود را در فرهنگ اسلامى ، به طور كلّى ، بر جاى نهاد .\r\nمعرفت تفسيرى نيز از بازتابها و آثار آن ، در امان نماند و فرهنگ قرآن كريم در معرض انواع تزوير و تغيير ، با انگيزهء سودجويىهاى سياسى و شخصى ، قرار گرفت .\r\nيك پژوهشگر ، در معرفت تفسيرى اين دوران ، موضعگيرىهاى بسيارى را مىنگرد ، كه نشان از اين رويكرد خاص دارد ، و اغراض و اهداف مشخّصى را تحقّق مىبخشد .\r\nشواهد بسيارى به اتّهام اين قهرمانان اشاره دارد . قهرمانانى كه آيات الهى را به بهاى اندك مىفروختند ، و در خدمت گروههاى مشخّص سياسى يا شخصى در مىآمدند ، و دستمزد\r\n\r\n\r\n","description":"","footnote":"\r\n( 1 ) الاتقان ، 2 / 13\r\n( 2 ) ر . ك . ترمذى ، 11 / 284 ؛ الاتقان ، 2 / 141 ، . . .\r\n","page_name":" 312 ","page_number":322},
  {"content":"\r\n\r\nخود را به صورت منصبى زودگذر يا كيسه‌هايى پر از زر مطالبه مىكردند .\r\nيكى از بارزترين شواهد ، از آنجا به دست مىآيد كه سخن علماى قرآن را دربارهء مفسّرين صحابه ، در نظر بگيريم كه از يك سو مىگويند : على عليه السّلام از همهء صحابه بيشتر تفسير قرآن كرده است ، و ابو هريره از همه كمتر تفسير داشته است . . . « 1 » و از سوى ديگر ، كتب تفسير ( صحيح ! ) را در نظر بگيريم كه به گواهى آن كتب ، روايات تفسيرى ابو هريره به مراتب بيش از روايات تفسيرى حضرت على عليه السّلام است . « 2 »\r\nبىشك ، اين ناهمخوانى ، خود دلالت دارد بر اين كه اوضاع و احوال سياسى حاكم ، ( فراگيرى ) روايت از على عليه السّلام را ممنوع كرده ، و مردم را به فراگيرى تفسير نزد ابو هريره واداشته است ؛ همان اوضاع و احوالى كه به اينان اجازه مىداد گفته‌هاى خودشان را به رسول خدا صلّى اللّه عليه و آله و قرآن كريم منسوب دارند .\r\n\r\nنمونه‌هايى از تفسير با انگيزه‌هاى غير الهى\r\n\r\nالف ) نمونه‌هايى از تفسير براى اغراض سياسى\r\n1 . ابو بكر در روز سقيفه در برابر انصار به اين آيهء شريفه احتجاج كرد :  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ »  « 3 » ، و « صادقين » را در اين آيه به « مهاجرين » تفسير كرد ، به قرينهء اين آيهء شريفه :  لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ يَبْتَغُونَ فَضْلًا مِنَ اللَّهِ وَ رِضْواناً وَ يَنْصُرُونَ اللَّهَ وَ رَسُولَهُ ، أُولئِكَ هُمُ الصَّادِقُونَ  « 4 » . آشكار است كه پشتوانهء اين نحوه تفسير كردن قرآن ، جز يك مقصد و مقصود سياسى نيست ؛ گذشته از آن كه بسى از غرض اصيل قرآنى از بيان اين آيات به دور است .\r\n\r\n\r\n","description":"","footnote":"\r\n( 1 ) الاتقان ، 2 / 187 - 189\r\n( 2 ) مطلب متن را با روايات تفسيرى منقول از على عليه السّلام و ابو هريره در دو « كتاب تفسير » ضمن صحيحين بخارى و ترمذى قياس كنيد .\r\n( 3 ) توبه / 119\r\n( 4 ) حشر / 8 ؛ اين ماجرا را زركشى در كتاب خود البرهان فى علوم القرآن آورده است ( 1 / 156 ) . امّا ، ما يقين نداريم كه چنين تفسيرى از شخص ابو بكر سر زده باشد . علاوه بر اين ، روايت آشكارا رنگ اوضاع سياسى دورانى متأخّرتر از ابو بكر را با خود دارد .\r\n","page_name":" 313 ","page_number":323},
  {"content":"\r\n\r\n2 . از على بن ابى طالب عليه السّلام نقل كرده‌اند كه فرمود : عبد الرحمن بن عوف براى ما غذايى آماده كرد و ما را دعوت كرد و به ما شراب نيز نوشانيد . شراب بر ما كارگر شده بود ، و در همان اثنا وقت نماز نيز در رسيد . مرا پيش انداختند . در نماز خواندم : قل يا ايّها الكافرون . لا اعبد ما تعبدون . و نحن نعبد ما تعبدون ! آن حضرت افزودند : آن گاه خداوند متعال اين آيه را نازل فرمود :  يا أَيُّهَا الَّذِينَ آمَنُوا ، لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ . . .  « 1 » .\r\nهر مسلمانى كه اندك شناختى از شخصيّت امام على عليه السّلام داشته باشد ، شك نمىكند در اين كه اين حديث را به زبان ايشان ساخته‌اند و جعل كرده‌اند . امام على عليه السّلام از اوان طفوليّت در آغوش حضرت رسول اكرم صلّى اللّه عليه و آله تربيت يافته و به اخلاق آن حضرت متخلّق شده بود .\r\nآنگاه ، چگونه مىتوانيم سرزدن چنين كارى را از آن حضرت تصوّر نماييم ؛ بخصوص اگر اين نكته را در نظر بگيريم كه پيش از چنين زمانى ، بعضى آيات ديگر قرآنى در نكوهش شراب نازل شده بود .\r\nاز سوى ديگر ، وقتى وجود روايات ديگرى را نيز لحاظ كنيم كه يادآور نزول اين آيه دربارهء شخص ديگرى از بزرگان صحابه مىشود كه وى در دوران جاهليّت معتاد به ميگسارى بوده است ؛ هدف سياسى روايت مذكور براى ما بيشتر روشن مىگردد .\r\n\r\nب ) نمونه‌هايى از تفسير براى اغراض شخصى\r\n1 . از عمر بن خطاب نقل كرده‌اند كه گفت : « رسول خدا صلّى اللّه عليه و آله در روز احد فرمود : اللّهمّ العن ابا سفيان ، اللّهمّ العن الحرث بن هشام ، اللّهمّ العن صفوان بن اميّة ؛ آن گاه اين آيهء شريفه نازل شد :  لَيْسَ لَكَ مِنَ الْأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ . . .  « 2 » ؛ و خداوند توبهء آنان را پذيرفت ، و اسلام آوردند و اسلامشان نيز نيكو گرديد . » « 3 »\r\nآشكار است كه اين حديث را به نفع امويان بر زبان عمر بن خطاب جعل كرده‌اند . زيرا اين حديث ، به هيچ روى با واقعيّت تاريخى رفتار اين سه نفر پس از اسلام آوردن ، در عهد\r\n\r\n\r\n","description":"","footnote":"\r\n( 1 ) نساء / 43 ؛ ترمذى ، 11 / 157\r\n( 2 ) آل عمران / 128\r\n( 3 ) ترمذى ، 11 / 131\r\n","page_name":" 314 ","page_number":324},
  {"content":"\r\n\r\nپيامبر اكرم صلّى اللّه عليه و آله و پس از آن ، كه شهرهء آفاق است ، همخوانى ندارد . امّا ، به نظر مىرسد كه جعل كننده فاقد دقّت و محكم كارى لازم بوده ؛ زيرا ، فرض صدور توبه از سوى خداوند نسبت به آنان را ، پيش از اسلام آوردنشان قرار داده است ! 2 . از ابو بكر نقل كرده‌اند كه گفت : « نزد رسول خدا صلّى اللّه عليه و آله بودم كه اين آيه بر آن حضرت نازل شد :  . . . مَنْ يَعْمَلْ سُوءاً يُجْزَ بِهِ وَ لا يَجِدْ لَهُ مِنْ دُونِ اللَّهِ وَلِيًّا وَ لا نَصِيراً  « 1 » . گفتم :\r\nيا رسول الله صلّى اللّه عليه و آله ، پدر و مادرم فداى شما باد ! كدام يك از ما هست كه عمل بدى انجام نداده باشد ؟ بنابراين همهء ما براى عمل بدمان كيفر خواهيم شد . رسول خدا صلّى اللّه عليه و آله فرمود : امّا تو اى ابو بكر و ديگر مؤمنان ، در همين دنيا سزاى كارهاى بدتان را خواهيد ديد ، تا وقتى كه خداوند را ملاقات مىكنيد ، گناهى بر شما نباشد ؛ امّا ديگران ، اعمال بدشان برايشان انباشته مىشود تا در روز قيامت به كيفر آن برسند » . « 2 »\r\nاين حديث به رغم مخالفت با ظاهر بسيارى از آيات قرآنى و احاديث نبوى ، مىكوشد تا مردگان مسلمانان را ، چنان كه ملاحظه مىكنيد ، از گرفتارى اخروى به خاطر اعمال بدشان تبرئه كند ، تا در نظر مردم ، به هر نحو ممكن به عنوان اولياى الهى باقى بمانند ! 3 . مسلم از ابن عبّاس به روايت باذان ، آورده است كه وى گفت : رسول خدا صلّى اللّه عليه و آله خالد بن وليد را با سريّه‌اى به سوى قومى از اعراب باديه نشين اعزام فرمود . عمّار بن ياسر نيز با او بود . خالد به سير خود ادامه داد تا به نزديكى محلّ سكونت آنان رسيد . شب را همان جا اردو زد ، تا سحرگاهان بر آنان بتازد . كسى آنان را خبر كرد . جملگى فرار كردند به جز مردى كه اسلام آورده بود . خانواده‌اش را بر سر گذر نگاهداشت و منتظر گذاشت . آن گاه خود به راه افتاد تا به اردوگاه خالد رسيد و بر عمّار وارد شد و گفت : يا ابا اليقظان ، من از شمايم . قوم من همين كه خبر رسيدن شما را شنيدند گريختند . امّا ، من چون مسلمان بودم ماندم . آيا اين به من سودى مىرساند ؟ يا آن كه من نيز مانند ديگر افراد قوم خود بگريزم ؟ گفت : بمان ، كه حتما اسلام آوردن پيشين تو به سود تو خواهد بود . آن مرد نزد خانواده‌اش بازگشت و به آنان گفت كه بمانند و نگريزند .\r\n\r\n\r\n","description":"","footnote":"\r\n( 1 ) نساء / 123\r\n( 2 ) ترمذى ، 11 / 169 - 170\r\n","page_name":" 315 ","page_number":325},
  {"content":"\r\n\r\nصبحگاهان ، خالد ، به قصد غارت كردن آن قوم يورش برد و احدى را جز همان مرد نيافت . او را دستگير كرد و اموالش را گرفت . عمّار نزد وى آمد و گفت : اين مرد را راحت بگذار ، كه او مسلمان است ، و من به او امان داده‌ام و او را فرموده‌ام كه بماند و نگريزد . خالد گفت : تو از جانب من ، سر خود ، امان مىدهى در حالى كه امير منم ؟ گفت : آرى ، من از جانب تو ، سر خود ، امان مىدهم در حالى كه امير تويى . اين سخن ميان خالد و عمّار ماند ، تا آن كه به سوى پيامبر اكرم صلّى اللّه عليه و آله بازگشتند و خبر آن مرد براى آن حضرت باز گفتند . پيامبر اكرم آن مرد را امان داد ، و امان عمّار را تأييد كرد ، و او را ( ضمنا ) نهى فرمود كه از آن پس ، ديگر از جانب اميرى ، سر خود ، بدون اجازهء او كسى را امان ندهد .\r\nراوى گويد : عمّار و خالد در حضور رسول خدا صلّى اللّه عليه و آله يكديگر را به باد دشنام گرفتند . عمّار با خالد درشتى كرد . خالد خشمگين شد و گفت : يا رسول الله ، شما مىگذاريد كه اين بردهء زر خريد مرا دشنام دهد ؟ به خدا سوگند ، اگر شما نبوديد مرا دشنام نمىداد ؛ عمّار مولاى هاشم بن مغيره بود . رسول خدا صلّى اللّه عليه و آله گفت : اى خالد ، دست از عمّار بدار ، كه هر كه عمّار را دشنام دهد ، خداوند را دشنام داده است ، و هر كه عمّار را دشمن بدارد خداوند را دشمن خواهد داشت . عمّار برخاست كه برود . خالد دنبال او رفت و دامان او را گرفت و از او درخواست كرد كه از او راضى گردد . عمّار نيز رضايت داد . خداوند متعال اين آيه را نازل فرمود :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 1 » و با اين آيه به اطاعت اولى الامر فرمان داد . « 2 »\r\nآثار تلفيق در اين روايت مشهود است ، احكامى كه صادر مىشود و موضعهايى كه گرفته مىشود ، به گونه‌اى است كه با اوضاع و احوال قهرمانان سه گانهء اين نمايشنامه :\r\nرسول خدا صلّى اللّه عليه و آله ، عمّار و خالد ، همخوانى ندارد . چرا بايد اين مرد مسلمان را فردى از اعضاى سريّهء اعزامى از سوى پيامبر اكرم صلّى اللّه عليه و آله امان بدهد ، تا در امان باشد ، و مسلمان بودن او براى آن كه در امان باشد كافى نيست ؛ تا جايى كه نزاع ميان عمّار و خالد درگيرد كه چه كسى بايد امان بدهد ؟ ! وانگهى چگونه ممكن است عمّار پس از آن كه به هدف خودش رسيده ، و از\r\n\r\n\r\n","description":"","footnote":"\r\n( 1 ) نساء / 59\r\n( 2 ) واحدى ، اسباب النزول ، 118\r\n","page_name":" 316 ","page_number":326},
  {"content":"\r\n\r\nرسول خدا صلّى اللّه عليه و آله براى آن مرد امان گرفته ، و رسول خدا ، بنا به گفتهء روايت ، وى را از مخالفت با امير سريّه نهى فرموده‌اند ؛ خالد را دشنام دهد ؟ ! از سوى ديگر ، چگونه پيامبر اكرم صلّى اللّه عليه و آله جانب عمّار را در برابر خالد مىگيرند ، در حالى كه روايت عمّار را ستم كننده به خالد نشان مىدهد ؟ ! نيز ، چگونه خالد از عمّار با وجود آن كه عمّار به او ستم كرده است ، حلاليّت مىطلبد ؟ آن هم پس از آن روحيّهء جاهلى كه در همين داستان ، خالد از خود نشان مىدهد و قاعدتا بايد از پذيرش اين خوارى ابا داشته باشد .\r\nاز همهء اينها گذشته ، آيا ما حق نداريم حكم كنيم كه اين روايت را به سود خالد بن وليد بر ساخته‌اند ، و صحابى مجاهد دشمن ستيز ، عمّار ياسر را وجه المصالحه قرار داده‌اند ؟ !\r\n\r\n","description":"","footnote":"","page_name":" 317 ","page_number":327},
  {"content":"\r\n . \r\n","description":"","footnote":"","page_name":" 318 ","page_number":328},
  {"content":"\r\n\r\n\r\nبخش سوم 4 تفسير در مكتب اهل بيت عليهم السّلام\r\n\r\nمقدّمه\r\nبراى آن كه بتوانيم شاخصهاى اصلى و امتيازات ويژه‌اى را كه معرّف مكتب اهل بيت عليهم السّلام در تفسيرند ، روشن گردانيم ، ناگزير بايد ، ابتدا به دو مسئلهء مهم اشاره كنيم :\r\nنخست : يكى نگرش اهل بيت عليهم السّلام نسبت به قرآن كريم .\r\nدوم : نگرش كلّى اهل بيت عليهم السّلام به راههاى اثبات حقايق و شيوه‌هاى دستيابى به فهم قرآن كريم ، و شناخت عميق از شريعت مقدّس اسلام ، و معرفت سيره و سنّت نبوى .\r\n\r\nدو وجه تمايز مكتب اهل بيت در تفسير\r\n\r\nوجه تمايز اوّل : نگرش اهل بيت عليهم السّلام نسبت به قرآن كريم\r\nدر آغاز ، ناگزير بايد اشاره كنيم به اين كه اهل بيت عليهم السّلام نگرشى خاص و متمايز از ديگران در تقديس قرآن كريم داشته‌اند . قرآن را در رتبهء دوم پس از خداوند متعال قرار داده‌اند ؛ به حفظ و ضبط و تعليم و تعلّم قرآن كريم و قرائت و تلاوت آن كه برترين عبادت است ، اهتمام مىورزيده‌اند ؛ قرآن را فراوان احترام مىكرده‌اند ؛ براى قرآن بىنهايت ارزش قائل بوده ، و با آن داد و ستد داشته‌اند ؛ و در آيات آن تفكّر و تدبّر مىكرده‌اند . در مضامين صدها حديث پيرامون قرآن كه از اهل بيت عليهم السّلام به دست ما رسيده است مىتوان مشاهده كرد كه تا چه\r\n\r\n","description":"","footnote":"","page_name":" 319 ","page_number":329},
  {"content":"\r\n\r\nاندازه همگان را به اين امور تشويق مىكنند ؛ همواره حاملان قرآن را مورد ستايش و احترام قرار مىدهند ؛ بر موقعيّت ممتاز حاملان قرآن در زندگى اجتماعى و در ميان مردم ، و نيز مقامات عاليهء آنان نزد خداوند متعال تأكيد مىكنند ؛ اجر و ثواب كوششهاى مرتبط با قرآن را بيان مىدارند ؛ و گوشزد مىكنند كه قرآن شفاعت‌كننده است ، و روز قيامت شفاعت مىكند ، بلكه برترين شفيع به درگاه الهى است . . . علاوه بر همهء اينها ، دو مطلب اساسى ديگر را يادآور مىشويم :\r\n\r\nاوّل : اصالت قرآن و عدم تحريف آن\r\nقرآن كريم ، كه ميان مسلمانان است ، مجموعه‌اى است تشكيل يافته از تمامى آنچه به عنوان كلام خدا ، بر پيامبر اكرم صلّى اللّه عليه و آله در طول مدّت نبوّت و رسالت ايشان نازل شده است ، بدون بيش و كم ، و بدون هيچ افزوده يا كاستى . اين نوع تعريف از قرآن و اعتقاد به قرآن را ، « اصالت قرآن » نام مىنهيم و منظور و مقصودمان از اين سخنان و عناوين ، تأكيد بر مصونيّت و سلامت قرآن كريم از هر گونه تحريف است ، چه از باب افزوده شدن بر آن ، و چه از باب كاسته شدن از آن . ما در بحث پيشين در همين كتاب تحت عنوان « اصالت قرآن » ، قرائن و ادلّه‌اى را كه بر اين حقيقت مهم دلالت دارند روشن گردانيديم .\r\nدر اين مقام ، ناگزير بايد به دو مسألهء بسيار با اهميّت كه وضع و موضع همگان را در برابر قضيّهء تحريف قرآن مشخّص مىگرداند ، اشاره كنيم :\r\n1 . مسلمانان همگى ، چه سنّى و چه شيعى - به رغم اختلاف فراوان در مذاهب فقهى و كلامى ، و تعدّد و تنوّع آراء و نظريّات و مواضعشان در فهم تاريخ و سنّت و تفسير حوادث - بر اين نكته اتّفاق نظر دارند كه در تمامى دورانهاى اسلامى همواره يك متن واحد از قرآن كريم در دست مسلمانان بوده است ؛ چنان كه در تمامى سرزمينها و كرانه‌هاى بلاد اسلامى و حتّى غير اسلامى ، و در زواياى كتابخانه‌هاى قديم و جديد ، هيچ متن ديگرى از قرآن ، جز همان متن متداول در ميان عموم مسلمانان وجود نداشته است . اين امر ، حقيقت سلامت و مصونيّت محتواى قرآن را مورد تأكيد قرار مىدهد ، و همهء شبهه‌ها و شايعه‌هايى را كه بعضى اشخاص براى متّهم كردن فرقه يا جماعتى از مسلمانان به اين كه معتقد به تحريف قرآن‌اند ،\r\n\r\n","description":"","footnote":"","page_name":" 320 ","page_number":330},
  {"content":"\r\n\r\nمطرح مىكنند و از اين سوى به آن سوى مىبرند ، باطل مىگرداند .\r\nبىشك ، اين شايعه‌ها و شبهه‌ها از ذهنيّتها و غرضهاى سياسى و اجتماعى ، يا تعصّبات مذهبى نشأت مىگيرد ؛ هر چند بعضى از دست اندركاران اين گونه شبهه‌ها ، بدون آن كه نيّت بدى داشته باشند در پرتگاه نادانى و گمراه‌سازى مردم سقوط كرده‌اند .\r\n2 . گاه در لابه‌لاى روايات و احاديث ، و گاه در نتايج بحثهاى علمى و اظهار نظرها و نگرشهاى علمى ، مواردى مشاهده مىشود كه ممكن است ايهام به تحريف قرآن و وجود نقايصى در آن داشته باشد ؛ خواه در سطح علما و محدّثان جمهور مسلمين ، مانند بخارى و مسلم و ديگران ، يا در سطح محدّثين و علماى پيرو مكتب اهل بيت عليهم السّلام . اين ، مسأله‌اى است كه بايد با تكيه بر موضع آشكار و توافق قطعى مسلمانان بر سلامت و مصونيّت قرآن از تحريف ؛ يا تأويل روايات و احاديث و نظريّات به گونه‌اى كه به تحريف قرآن نينجامد ، آن را علاج كرد ؛ چنان كه در مبحث « اصالت قرآن » اشاره داشتيم .\r\nاز اين شايعات و شبهات ، جز دشمنان اسلام و قرآن ، خاورشناسان نامسلمان ، مبلّغان مسيحى ، صهيونيستها ، استكبار جهانى غرب ، يا ملحدان و مرتدّان در ميان اقشار مختلف جوامع اسلامى ، كسى بهره نمىبرد .\r\nنكته‌اى كه حتما در اينجا بايد به آن اشاره كنيم اين است كه اين روايات و شايعات يكى از دستاوردهاى پرمخاطره‌اى است كه علّت آن - بنا به توضيحى كه در بحث پيشين داشتيم - عبارت بوده از عدم تفكيك ميان دو سطح عمومى و خصوصى تفسير ، و دور گردانيدن اهل بيت عليهم السّلام از نقشى كه در مرجعيّت دينى ، در سطح خصوصى ، و بويژه در تفسير ، داشته‌اند . چنان كردند و نتيجهء اين شد كه مىبينيم . همه چيز در ذهن و نظر مسلمانان در هم ريخت ؛ و اگر نبود عنايت الهى و اهتمام ويژهء حضرت رسالت پناه صلّى اللّه عليه و آله و اهل بيت آن حضرت عليهم السّلام و بزرگان صحابه و همهء مسلمانان به طور كلّى ، نسبت به حفظ و ضبط و فراگيرى قرآن ، در عالم اسلام نيز فاجعه‌اى مشابه آنچه در اديان الهى پيشين روى داده بود ، رخ مىداد .\r\n\r\n","description":"","footnote":"","page_name":" 321 ","page_number":331},
  {"content":"\r\n\r\n\r\nمطلب دوم : قرآن كريم مرجع اصلى رسالت اسلامى است\r\nقرآن كريم مرجع اوّلى و اصلى ، و منبع فراگير و در برگيرنده و جامع رسالت اسلام با همهء ابعاد آن است ، كه به هيچ روى ، نه از رو و نه از پشت سر ، مورد هجوم باطل قرار نمىگيرد ؛ « 1 » و از جملهء ابعاد رسالت اسلام اصول اعتقادات ، تفاصيل شريعت ، سنن تاريخى ، و ديدگاه كلّى اسلام نسبت به آفرينش و زندگى و جامعه و رفتار انسانى است .\r\nسنّت نبوى صلّى اللّه عليه و آله نيز ، هر چند ، دومين مرجع رسالت اسلام را تشكيل مىدهد ؛ امّا ، قرآن كريم دو امتياز اساسى افزون بر سنّت نبوى دارد : يكى آن كه متن و محتواى لفظى آن يقينى است ؛ و ديگر آن كه به اعتبار كلام الله بودن ، قداست ويژه‌اى دارد ؛ و به همين جهت است كه هر گاه مضامين و متون روايات مورد شكّ و ترديد قرار گيرد ، قرآن مرجع سنّت نبوى صلّى اللّه عليه و آله خواهد بود ، و اصولا ، جز احاديثى كه موافق قرآن كريم باشند ، پذيرفته نخواهند شد .\r\nحتّى ، اهل بيت عليهم السّلام به سنّت نبوى قطعى نيز به ديدهء تقديس نگريسته ، و آن را حكم قرار مىدادند . به گونه‌اى كه پيروانشان بتوانند ميزان صحّت احاديث آنان را با محك موافقت با سنّت نبوى قطعى به‌دست آورند . همچنين بتوانند آن دسته از احاديث اهل بيت عليهم السّلام را كه با سنّت نبوى قطعى مخالفت دارند ، مردود بشناسند ، و بر باطل بودن آنها حكم كنند ؛ ( يعنى آن احاديث از ائمه عليهم السّلام صادر نشده است ) تا چه رسد به مخالفت حديث با قرآن . به هر حال ، اهل بيت عليهم السّلام براى اجتهاد در برابر نصّ قرآنى ، قائل به هيچ توجيهى نبوده‌اند . به طور اجمال ، مىتوانيم ابعاد مختلف نگرش اهل بيت عليهم السّلام را نسبت به قرآن كريم ، از اين لحاظ ، به شرح ذيل مورد بررسى قرار دهيم :\r\nاوّلا ، قرآن كريم در مقام شناخت و بررسى مضامين احاديث و رواياتى كه به پيامبر اكرم صلّى اللّه عليه و آله يا اهل بيت عليهم السّلام نسبت داده مىشوند ، ملاك حقّ و باطل شناخته مىشود ، و با محك قرآن است كه حق از باطل تفكيك مىگردد .\r\nثقة الاسلام كلينى قدّس سرّه در كافى ، از علىّ بن ابراهيم ، از پدرش ، از نوفلى ، از سكّونى ، از حضرت امام جعفر صادق عليه السّلام روايت كرده است ، كه آن حضرت فرمودند :\r\n« قال رسول الله صلّى اللّه عليه و آله : « انّ على كلّ حقّ حقيقة و على كلّ صواب نورا ،\r\n\r\n\r\n","description":"","footnote":"\r\n( 1 ) اشاره به آيهء 42 از سورهء فصّلت\r\n","page_name":" 322 ","page_number":332},
  {"content":"\r\n\r\nفما وافق كتاب الله فخذوه ، و ما خالف كتاب الله فدعوه » . برقى در محاسن و شيخ صدوق قدّس سرّه در امالى نيز به سند خود از نوفلى و سكّونى ، اين حديث را آورده‌اند . « 1 »\r\nدر روايت ديگرى ، به سند صحيح ، شيخ كلينى قدّس سرّه از هشام بن حكم و ديگران ، از حضرت امام جعفر صادق عليه السّلام نقل كرده است كه ايشان فرمودند :\r\nپيامبر اكرم در منى خطبه خواندند و فرمودند : « ايّها الناس ، ما جاءكم عنّى يوافق كتاب الله فانا قلته ، و ما جاءكم يخالف كتاب الله فلم اقله » « 2 » يعنى : « اى مردم ! هر آنچه از جانب من به شما رسيد كه موافق كتاب خداست ، من آن را گفته‌ام ؛ و هر آنچه به شما رسيد كه مخالف كتاب خداست ، من آن را نگفته‌ام » .\r\nاين حديث را برقى نيز به سند خود در محاسن روايت كرده است .\r\nدر صحيحهء ديگرى از شيخ كلينى قدّس سرّه ، از جميل بن درّاج ، از حضرت امام جعفر صادق عليه السّلام آمده است كه فرمودند :\r\n« الوقوف عند الشبهة خير من اقتحام الهلكة ؛ انّ على كلّ حقّ حقيقة و على كلّ صواب نورا ، فما وافق كتاب الله فخذوه ، و ما خالف كتاب اللّه فدعوه » « 3 » يعنى : « به هنگام رويارويى با شبهه ، توقّف كردن ، بهتر از به هلاكت افتادن است . . . » .\r\nثانيا ، در برخى از روايات از اهل بيت عليهم السّلام رسيده است كه هر چيزى در شريعت اسلام اصلى در قرآن كريم دارد ، امّا ، عامّهء مردم نمىتوانند آن ارتباط را دريابند ، و يكايك مسايل و احكام شريعت اسلام را به قرآن كريم باز گردانند ؛ چنان كه حضرت امام جعفر صادق عليه السّلام فرموده‌اند :\r\n\r\n\r\n","description":"","footnote":"\r\n( 1 ) وسائل الشيعه ، 18 / 78\r\n( 2 ) همان مأخذ ، 18 / 79 ، ح 15\r\n( 3 ) همان مأخذ ، 18 / 86 ، ح 35 ، نيز ، ح 37 .\r\n","page_name":" 323 ","page_number":333},
  {"content":"\r\n\r\n« ما من امر يختلف فيه اثنان ، الّا و له اصل فى كتاب الله ، و لكن لا تبلغه العقول » « 1 » يعنى : « هيچ مسأله‌اى نيست كه دو نفر بر سر آن اختلاف كنند جز آن كه اصل آن مسئله در كتاب خداست ؛ امّا ، خردهاى مردمان به آن مسايل نمىرسد » .\r\nتوضيح بيشترى راجع به اين بعد در همين مبحث ، خواهد آمد .\r\nثالثا ، اهل بيت عليهم السّلام چنين تعليم داده‌اند كه تمامى شروط ، تعهّدات ، قول و قرارها ، و عقود و قراردادها ، همه بايد به قرآن كريم بازگردند ؛ به طورى كه هيچ يك از آنها را ، در صورتى كه مخالف كتاب باشد ، نپذيريم .\r\nدر اين زمينه ، احاديث بسيارى از طريق فريقين رسيده است ، و مسأله مورد اتفّاق عموم مسلمانان است . براى نمونه :\r\nدر حديثى از حضرت امام جعفر صادق عليه السّلام آمده است :\r\n« المسلمون عند شروطهم ، الّا كلّ شرط خالف كتاب الله عزّ و جلّ فلا يجوز » يعنى : « مسلمانان بايد به شرطهايشان پايبند باشند ، مگر هر شرطى كه با كتاب خداى عزّ و جل مخالف باشد ، كه جايز نيست » .\r\nدر حديث ديگر ، آن حضرت مىفرمايند : « و ان كان شرطا يخالف كتاب الله عزّ و جلّ فهو ردّ الى كتاب اللّه » « 2 » .\r\nرابعا ، مراجعه به كتاب عزيز ، قرآن كريم ، براى تشخيص و ترجيح يكى از دو حديثى كه در حالت تعارض با يكديگر مختلف‌اند ؛ اين حالت در مواردى پيش مىآيد كه حديث ، مخصّص يا مقيّد يا مبيّن براى قرآن كريم قرار گرفته باشد ، امّا روايت يا رواياتى معارض با مضمون آن نيز در دست باشد . در اين صورت ، آن حديثى كه موافق با عامّ قرآنى و اطلاق كتاب كريم است ؛ مقدّم و مرجّح بر حديث يا احاديث ديگر خواهد بود . براى نمونه :\r\n\r\n\r\n","description":"","footnote":"\r\n( 1 ) همان مأخذ ، 17 / 581 ، ح 3\r\n( 2 ) وسائل الشيعه ، 12 / 353 ، ح 2 و 4\r\n","page_name":" 324 ","page_number":334},
  {"content":"\r\n\r\nسعيد بن هبة الله راوندى به سند خود از عبد الرحمن بن ابى عبد الله روايت كرده است كه حضرت امام صادق عليه السّلام فرمودند :\r\n« هر گاه دو حديث مختلف به دست شما رسيد ، آن دو را به كتاب خدا عرضه كنيد ، آن يك را كه با كتاب خدا موافق درآمد ، برگيريد ، و آن يك را كه مخالف با كتاب خدا درآمد ، مردود شماريد . . . » « 1 » .\r\nهمچنين ، شيخ صدوق قدّس سرّه در عيون الاخبار ، به سند صحيح ، از محمّد بن عبد الله سمعى ، از احمد بن حسن ميثمى روايت كرده است كه :\r\nروزى حضرت امام رضا عليه السّلام در ميان جمعى از اصحابشان كه دربارهء دو حديث مختلف از رسول خدا صلّى اللّه عليه و آله دربارهء يك مسأله با يكديگر بگو مگو پيدا كرده بودند ، طىّ حديثى فرمودند : « هر گاه دو خبر مختلف به شما رسيد ، آن دو را بر كتاب خدا عرضه كنيد . آن گاه طبق آنچه به صورت حلال و حرام در كتاب خدا موجود است ، آن حديثى را كه موافق كتاب باشد پيروى كنيد . . . » . « 2 »\r\nدر احاديثى نيز كه در مقام بيان بعد اوّل از ناحيهء اهل بيت عليهم السّلام رسيده است ، تأييدات و تأكيداتى بر اين بعد دوم وجود دارد .\r\n\r\nوجه تمايز دوم : نگرشى كلّى اهل بيت عليهم السّلام به راههاى اثبات حقايق\r\nبايد توجّه داشته باشيم كه اهل بيت عليهم السّلام در بسيارى از احاديث و روايات ، بر اهميّت سلوك طريقت علم و دانش و استفاده از برنامه‌ها و روشهاى علمى در راستاى دست يا بى به حقايق اسلام و قرآن ، تأكيد دارند .\r\nدر اينجا ، سئوالى ممكن است پيش بيايد ، و آن اين كه ما مىدانيم قرآن كريم در آياتى چون آيهء شريفهء  . . . إِنَّ الظَّنَّ لا يُغْنِي مِنَ الْحَقِّ شَيْئاً  « 3 » و آيهء شريفهء\r\n\r\n\r\n","description":"","footnote":"\r\n( 1 ) همان مأخذ ، 18 / 84 ، ح 29\r\n( 2 ) همان مأخذ ، 18 / 82 ، ح 21\r\n( 3 ) نجم / 28\r\n","page_name":" 325 ","page_number":335},
  {"content":"\r\n\r\n وَ لا تَقْفُ ما لَيْسَ لَكَ بِهِ عِلْمٌ ، إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  « 1 » و ديگر آيات فراوان ، به اين موضوع پرداخته است .\r\nسنّت نبوى صلّى اللّه عليه و آله نيز كه نزد جميع مسلمين به ثبوت رسيده ، بر اين مطلب تأكيد داشته است ، بخصوص در زمينهء تفسير قرآن ؛ چنان كه حتّى از پيامبر اكرم صلّى اللّه عليه و آله رسيده است كه هر آن كس قرآن را با رأى خويش تفسير كند ، كافر شده . حال ، سؤال اين است كه با اين همه وضوح و ثبوت مطلب ، علّت آن همه تأكيد اهل بيت عليهم السّلام بر اين موضوع چه بوده است ؟ آيا تنها يك همخوانى با قرآن كريم و سنّت نبوى صلّى اللّه عليه و آله در مقام بيان اين مطلب بوده است ، يا آن كه اوضاع و احوال زندگانى مسلمانان در آن روزگار اقتضاى اين همه تأكيد را داشته است ؟\r\nپاسخ اين است كه : با مراجعه به تاريخ اسلامى ، بويژه تاريخ تطوّر علوم حديث ، از يك سو ، و اوضاع و شرايطى كه بر جهان اسلام در صدر اوّل اسلام حاكم بوده است ، از سوى ديگر ، و نيز با مطالعهء نصوص فراوانى كه از طريق اهل بيت عليهم السّلام در دست داريم ، معلوم مىگردد كه امّت اسلامى در آن زمان ، با مجموعه‌اى از قضايا و مشكلات و پديده‌هاى گوناگون درگير بوده است ، كه منجرّ به اين سفارش‌ها و تأكيدات از سوى مكتب اهل بيت عليهم السّلام گرديده است ؛ از جمله :\r\n1 . ممنوعيّت نگارش و تدوين حديث كه خليفهء دوم ، عمر ، مقرّر كرده بود و تا عهد خليفهء اموى ، عمر بن عبد العزيز ، استمرار يافت ؛ اين مسئله با قطع نظر از علل و اسباب و مسايل پشت صحنه‌اش ، به طور طبيعى ، موجب گرديد كه بخش عظيمى از سنّت نبوى از ميان برود ، يا با ترتيب مناسبى ضبط و تدوين نگردد ؛ و همين امر ، دروازه‌اى بزرگ را به سوى جريان گرايش به « رأى » و « ظنّ » و « اجتهاد » براى دست يافتن به احكام شرع گشود .\r\n2 . مشكلات تازه‌اى كه جهان اسلام بر اثر فتوحات وسيع اسلامى ، چه در صحنهء امور اجتماعى و اقتصادى و چه در زمينهء حكومت و كشوردارى ، و نيز در ارتباط با مسايل فرد و جامعه ، و روابط سياسى ، و ديگر مسايلى كه بايد در پرتو شريعت اسلام حلّ و فصل مىشد ؛ يك باره با آنها روياروى گرديد .\r\n3 . « مشرعيّت » و « حجّيّت » بخشيدن به همهء اقوال و اعمال همهء كسانى كه معاصر\r\n\r\n\r\n","description":"","footnote":"\r\n( 1 ) اسراء / 36\r\n","page_name":" 326 ","page_number":336},
  {"content":"\r\n\r\nپيامبر اكرم صلّى اللّه عليه و آله بودند ، يا از آن حضرت حديثى شنيده بودند ، هر چند براى مدّتى اندك ، يا در اماكن عمومى ؛ به گونه‌اى كه اين افراد با اقوال و اعمالشان مرجع مسلمانان در امور دينى باشند . با استناد به اين كه همهء اين افراد ( صحابه ) على الاطلاق واجد عدالت‌اند . بدون آن كه اصول و ضوابطى براى اين كار ، از قبيل : تقوا و ورع ، حفظ و ضبط ، اطّلاع و احاطه نسبت به قراين و جوانب حالى و مقالى نصوص وارده در قرآن و حديث ، يا حتّى اطّلاع از ديگر روايات و آيات ، و شاخصهاى ديگرى كه اعمّ از قول و فعل و تقرير در سنّت نبوى صلّى اللّه عليه و آله كار آمد بوده در نظر گرفته شود ، كه مىتوانسته است راه دست‌يابى مضمون درست يا تفسير و توضيح و تبيين نصوص را هموار و روشن گرداند . در نتيجه ، وضعيّت مسلمانان در آن اوان ، درست مانند وضعيت كسانى بوده است كه در دورانهاى متأخّر ، با صرف رجوع به يك روايت كه آن را در يكى از كتابهاى حديث يافته‌اند ، در صدد استنباط حكم شرعى برآيند ، بدون آن كه راجع به روايات ديگر مربوط به آن ، يا رجال روايت مورد نظرشان ، جستجو و تحقيقى كنند ! مصاحبت با رسول الله صلّى اللّه عليه و آله امر مقدّسى است ، ( كه در صورت اطاعت محض از آن حضرت ) دستاوردها و الهامات روحى و معنوى عظيم نيز در پى دارد ؛ امّا ، اعطاء عنوان رسمى و شرعى « صحابى » را براى هر كس كه در روزگار رسول خدا صلّى اللّه عليه و آله بوده ، يا آن حضرت را ملاقات كرده ، يا از آن حضرت سخنى شنيده است ، صحيح نيست ؛ بويژه كه در ميان آنان منافقانى بوده‌اند كه در نفاقشان سرسخت بودند ؛ يا كسانى همچون بيابان‌نشينان ؛ انسانهاى ساده لوح و از همه جا بىخبر ؛ و كسانى بوده‌اند كه كارهاى شايستهء خويش را با اعمال ناشايست در هم مىآميخته‌اند ؛ افرادى بوده‌اند كه از اسلام تنها برخى مفاهيم كلّى و شعارها و مراسم مذهبى را دريافته بوده‌اند و هنوز ايمان به اعماق دل آنان رخنه نكرده و در محيط معرفت و اخلاق و عقايد و آداب اسلامى تربيت نشده ، و تقواى الهى و حدود آن را آن چنان كه بايد و شايد ، باز نشناخته بوده‌اند ؛ و بعضى از آنان ، هنوز رسوبات عادات و اخلاق جاهليّت و افكار و ثنيّت در اعماق وجودشان ريشه‌هايى داشته است .\r\nوجود اين قبيل گروهها در جامعهء اسلامى روزگار پيامبر اكرم صلّى اللّه عليه و آله ، حقيقتى است كه احدى نمىتواند آن را انكار كند . زيرا ، قرآن كريم و سنّت نبوى صلّى اللّه عليه و آله و تاريخ اسلام حاكى از\r\n\r\n","description":"","footnote":"","page_name":" 327 ","page_number":337},
  {"content":"\r\n\r\nآن‌اند . نگاهى گذرا به رويدادها ، رفتارها ، موضع‌گيرىها ، و برخوردهاى مختلف معاصران حضرت رسول اكرم صلّى اللّه عليه و آله همه گوياى اين حقيقت‌اند .\r\n4 . مقاصد و نيّات پليد برخى از گروهها و افراد كه در جامعهء اسلامى موقعيّتى نيز داشتند ، بويژه در عهد امويان ، اعمّ از اغراض سياسى ، منفعت طلبيهاى شخصى ، يا انگيزه‌هاى خلاف اخلاق ناشى از حسد و كينه يا خشونتهاى جاهليّت يا نزاعهاى موروثى قبيله‌اى ؛ نقش مهم و تعيين كننده‌اى در ايجاد هرج و مرج و نابسامانى ، و سوء استفاده از خلأهاى ناشى از عدم تدوين سنّت نبوى صلّى اللّه عليه و آله و عدم تشخيص مرجعيّت دينى مسلمين كه تنها در خور اهل بيت عليهم السّلام بود ، داشته‌اند .\r\nما در اين بررسى ، نمىخواهيم به همهء قضايا و مشكلات آن دوران بپردازيم ؛ امّا ، مىخواهيم اوضاع و شرايطى را كه در اثناى آنها جريان رأى و اجتهاد و حدس كه بر هيچ نوع ضوابط و اصول استوار نبود ، پديد آمد ، روشن گردانيم .\r\nهمچنين ، در اينجا در صدد آن نيستيم كه به قضاياى بحث شده و به اثبات رسيده در علم اصول ، راجع به ادلّهء ظنّيّه‌اى كه امامان اهل بيت عليهم السّلام آنها را انكار فرموده‌اند ، از قبيل « قياس » و « استحسان » و « مصالح مرسله » و « رأى صحابى » و . . . بپردازيم ؛ كه اين مباحث مجال ديگرى مىطلبند ؛ تنها در صدد آنيم كه به نكتهء اساسى و محورى در اين بحث توجّه دهيم ، و آن اين است كه اهل بيت عليهم السّلام چنان مىديده‌اند كه راه دستيابى به حقايق اسلام ، از طريق ايشان ، و در برابر ايشان ، همچنان باز است ، يعنى از طريق حضرت امام على عليه السّلام كه باب مدينهء علم پيامبر اكرم صلّى اللّه عليه و آله و طرف اعتماد آن حضرت بوده‌اند و حضرت رسول اكرم صلّى اللّه عليه و آله قرآن و تفسير قرآن را به ايشان ياد داده‌اند ، و ايشان نيز همهء اين معلومات را در يك صحيفهء جامعه ، مشتمل بر تمامى تفاصيل شريعت حتّى « ارش خدش » تدوين فرموده‌اند ؛ و ايشان صاحب اطّلاع كامل از قرآن كريم و محيط بر محتواى كامل آن بوده‌اند :\r\n- نسبت به مضامين و اعماق آيات و سور قرآنى ، ايشان ظاهر و باطن و محكم و متشابه قرآن را مىدانسته‌اند .\r\n- نسبت به متن قرآن و فضاهاى آن ، ايشان ناسخ و منسوخ و عام و خاص و مطلق و مقيّد قرآن را از هم باز مىشناخته‌اند .\r\n\r\n","description":"","footnote":"","page_name":" 328 ","page_number":338},
  {"content":"\r\n\r\n- نسبت به محيط نزول قرآن و قرائن حاليّهء همراه با نزول آيات و سور قرآن ، ايشان مىدانسته‌اند آيه آيهء قرآن ، چه وقت و دربارهء كدام افراد و گروهها و براى چه غرضى و چه هدفى ، نازل شده است .\r\nحتّى ، آنان كه رجوع به قياس و مانند آن از قبيل ادلّهء ظنّيّه ( دلايل ظنّى ) را صحيح مىدانسته‌اند ، تنها در صورتى اين كار در نظرشان صحيح بوده است ، يا قائل به حجّيّت اين ادلّهء ظنيّه مىشده‌اند ، كه فقدان دليل و نصّ و حكم شرعى مشخّص و معرفت اسلامى را در ارتباط با مسأله‌اى احراز كرده باشند ، يعنى بنا به تعبير اصوليّون ، « انسداد باب علم » به سوى آن حقايق شرعى ، ثابت و محرز شده باشد .\r\nامّا ، وقتى فرصت باقى است ، و راه براى رسيدن به حكم شرعى و معرفت يقينى نسبت به حقايق شرع مقدّس ، از طريق بهره‌گيرى از علم و استفاده از وسايل و اسباب اثبات يقينى ، همچنان باز باشد ، رفتن به سراغ ادلّهء ظنّيّه ، اجماعا ، صحيح نيست .\r\nاين است آن نكته‌اى كه مورد نظر و تأكيد اهل بيت عليهم السّلام در اين روايات فراوان بوده ، و اين است آن علّت اساسى كه ائمّهء اهل بيت عليهم السّلام به موجب آن ، در برابر « مكتب رأى » اين همه انكار و استنكار داشته‌اند .\r\nايمان به صحّت اين امر بود كه گروه كثيرى از بزرگان فقهاى جمهور را در دوران هر يك از امامان اهل بيت عليهم السّلام وادار مىكرد كه به آن حضرات مراجعه كنند تا به شناخت كافى از اين حقايق برسند ، و در زمينه‌هاى مختلف معرفتى ، بويژه در تفسير ، تحت تأثير ايشان قرار گيرند . « 1 »\r\nدر اين مقام ، به برخى از رواياتى كه نشانگر اين فهم و برداشت ما از موضع اهل بيت عليهم السّلام در اين ارتباط است ، اشاره كنيم :\r\n1 . روايتى كه ثقة الاسلام كلينى قدّس سرّه ، و نيز شيخ صدوق قدّس سرّه در عقايد از سليم بن قيس آورده‌اند ، و ما در ارتباط با همين موضوع قبلا به آن اشاره داشته‌ايم .\r\n2 . روايتى كه ثقة الاسلام كلينى قدّس سرّه به سند صحيح از ابو الصباح ( كنانى ) نقل كرده است كه\r\n\r\n\r\n","description":"","footnote":"\r\n( 1 ) اين موضوع را در كتاب ديگرمان « دور اهل البيت فى الحياة الاسلاميّة » مورد بحث قرار داده‌ايم ، كه اميدواريم خداوند متعال ما را براى تكميل و چاپ و نشر آن توفيق دهد .\r\n","page_name":" 329 ","page_number":339},
  {"content":"\r\n\r\nگفت :\r\nبه خدا سوگند ، جعفر بن محمّد عليه السّلام به من فرمود : « خداوند به پيامبرش صلّى اللّه عليه و آله تنزيل و تأويل را آموخت . رسول الله صلّى اللّه عليه و آله نيز همه را به على عليه السّلام آموخت . » آن گاه فرمود : « على عليه السّلام نيز به ما آموخت . . . » « 1 » .\r\n3 . از موسى بن عقبه روايت كرده‌اند كه معاوية ( بن ابى سفيان ) به حسين ( بن على ) عليه السّلام دستور داد كه بالاى منبر برود و خطابه‌اى ايراد كند . حسين حمد و ثناى الهى به جاى آورد ، آن گاه فرمود :\r\n« نحن حزب الله الغالبون ، و عترة نبيّه الاقربون ، و احد الثقلين الّذين جعلنا رسول اللّه صلّى اللّه عليه و آله ثانى كتاب الله . فيه تفصيل لكلّ شىء ، لا يأتيه الباطل من يديه و لا من خلفه ، و المعوّل علينا فى تفسيره ، لا نتظنّى تأويله ، بل نتّبع حقائقه . فاطيعونا ، فانّ طاعتنا مفروضة ، اذ كانت بطاعة اللّه مقرونة . . . »\r\nيعنى : « ماييم حزب الله كه هميشه پيروزيم ، و ماييم عترت و اقرباى پيامبر گرامى خداوند ، و يكى از دو يادگار بزرگى كه ما را رسول خدا صلّى اللّه عليه و آله دومى كتاب خدا قرار داد . در قرآن تفصيل همه چيزهاست ، و نه از رو و نه از پشت سر مورد هجوم و نفوذ باطل قرار نمىگيرد . در تفسير قرآن نيز همهء كار به ما واگذار شده است ؛ ما تأويل قرآن را گمان نمىزنيم ، بلكه حقايق آن را دنبال مىكنيم . پس از ما اطاعت كنيد ؛ زيرا ، اطاعت ، بر همگان فرض است ، و اطاعت ما قرين طاعت خداوند است ؛ خداوند متعال فرموده است :  . . . أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ، فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ . . .  « 2 » و نيز فرموده است :\r\n\r\n\r\n","description":"","footnote":"\r\n( 1 ) وسائل الشيعه ، 18 / 135 ، ح 19\r\n( 2 ) نساء 59\r\n","page_name":" 330 ","page_number":340},
  {"content":"\r\n\r\n وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ . . .  « 1 » . طبرى در بشارة الاسلام قريب به مضمون اين روايت را به سند خود از حسن بن على عليه السّلام آورده است . « 2 »\r\n4 . شيخ كلينى قدّس سرّه به سند صحيح از ابو عبيده ( حذّاء ) روايت كرده است كه گفت :\r\nحضرت امام محمّد باقر عليه السّلام فرمود : « من افتى النّاس به غير علم و لا هدى من اللّه ، لعنته ملائكة الرّحمة و ملائكة العذاب ، و لحقه وزر من عمل بفتياه » يعنى : هر آن كس كه بدون دانش و بىبهره از هدايت ، در امور مردم فتوا دهد ، فرشتگان رحمت و عذاب همه او را لعنت كنند ، و وزر و و بال همهء كسانى نيز كه به فتواهاى او عمل كنند ، به او خواهد رسيد . « 3 »\r\nنيز ، همو به سند معتبر ضمن حديثى از حضرت امام موسى كاظم عليه السّلام روايت كرده است كه فرمود :\r\n« ما لكم و القياس ، انّما هلك من قبلكم بالقياس . . . »\r\nيعنى : « شما را به قياس چه كار ؟ ! آنان كه پيش از شما به هلاكت رسيدند ، به موجب قياس مستوجب هلاكت شدند . »\r\nآن گاه فرمود : « اذا جاء كم ما تعلمون فقولوا به ، و اذا جاء كم ما لا تعلمون فها » يعنى : هر گاه مسأله‌اى براى شما پيش آمد كه مىدانيد ، بگوييد ، و هر گاه مسأله‌اى پيش آمد كه نمىدانيد ، اينجا » و با گفتن اين سخن به دهان مباركش اشاره فرمود . آن گاه فرمود : ابو حنيفه مىگفت : « قال\r\n\r\n\r\n","description":"","footnote":"\r\n( 1 ) نساء / 83\r\n( 2 ) وسائل الشيعه ، 18 / 144 ، ح 45\r\n( 3 ) همان مأخذ ، 18 / 9 ، ح 1 ؛ نيز ديگر احاديث اين باب را ملاحظه كنيد و بنگريد كه تا چه اندازه امامان اهل بيت عليهم السّلام بر منع و نهى از فتوا دادن و قضاوت كردن بدون دانش تأكيد كرده‌اند ، و نيز بر اهميّت فراگيرى دانش به جهت اين امور ، و وجوب آن تأكيد دارند .\r\n","page_name":" 331 ","page_number":341},
  {"content":"\r\n\r\nعلىّ و قلت ، و قالت الصحابة و قلت » يعنى : على گفت و من هم گفتم ؛ صحابه گفتند و من هم گفتم ! آن گاه فرمود : تو در مجلس او آمد و شد داشتى ؟ گفتم : نه ، ولى سخنش همين است كه شما فرموديد . آن گاه گفتم : اصلحك اللّه ! آيا رسول الله در عهد خود همهء آنچه را كه براى مردم كفايت باشد ، براى مردم آورد ؟ فرمود : آرى ؛ و حتّى آنچه را كه در روز قيامت به آن نيازمند باشند . گفتم : و از آن همه كه رسول الله صلّى اللّه عليه و آله آورد ، چيزى از ميان رفته است ؟ فرمود : نه ، همه نزد اهلش موجود است .\r\n\r\nمبانى نظريهء اهل بيت عليهم السّلام در تفسير\r\nحال ، كه ديدگاههاى اهل بيت عليهم السّلام را نسبت به قرآن كريم و تفسير آن بازشناختيم ، نيكوست كه به مبانى نظريّهء اهل بيت عليهم السّلام در تفسير نيز اشاره كنيم ، كه به تلخيص ، عبارت از چهار مبناى زير است :\r\n\r\nمبناى نخست ، وحدت بيانى قرآن\r\nنگرش نسبت به قرآن كريم به عنوان يك « واحد لفظى و كلامى همبسته و پيوسته » به گونه‌اى كه آيات و فقرات آن را جز در پرتو تدبّر و نظر در همگى ابعاد و جوانب اين « واحد لفظى » و نيز همهء فقرات آن ، نمىتوان فهميد .\r\nاين گونه فهم از قرآن كريم بر يك نگرش علمى و واقع‌گرايانه مبتنى است كه از خود قرآن كريم و اوضاع و شرايط پيرامون نزول آن استنباط و استنتاج شده است .\r\nقرآن كريم ، چنان كه مىدانيم ، كتابى است كه   . . . أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ   . « 1 » بنابراين ، يك « كلام واحد » است كه از يك ديدگاه پيوسته و همبسته و جامع نسبت به آفرينش و زندگى و دين سخن مىگويد ؛ امّا ، حكمت الهى چنين اقتضا كرده است كه اين كلام پيوستهء همبسته ، با فاصله و به تدريج ، قسمت به قسمت ( منجّما ) نازل گردد ، تا در نتيجه\r\n\r\n\r\n","description":"","footnote":"\r\n( 1 ) هود / 1\r\n","page_name":" 332 ","page_number":342},
  {"content":"\r\n\r\nچنان كه خود قرآن كريم نيز اشاره فرموده ، آن منظورهاى متعدّدى كه از نزول قرآن در كار بوده است ، و ما در جاى خودش متذكّر شديم ، تحقّق يابد . « 1 »\r\nاين نزول تدريجى قرآن كريم را ، اوضاع و احوال ، و حوادث و رويدادهايى در برگرفته بود ، كه از يك سو ، معانى قرآن و اهداف نزول آن را روشنى مىبخشيد ، و از سوى ديگر ، شيوه ارائه و سبك بيان و تنظيم مقاطع قرآنى را تحت تأثير قرار مىداد .\r\nگاه ، در آغاز ، نظر به يك مصلحت سياسى يا تربيتى ، يا به خاطر پايه‌ريزى فكرى يا زمينه‌سازى نظرى ، بيان قرآن راجع به يك مسئله ، عامّ است ؛ آن گاه تخصيص اين عام و بيان استثنائات آن كه مصالح سياسى يا اجتماعى اقتضا مىكند ، مطرح مىشود . بخصوص ، اگر اين نكته را در نظر بگيريم كه بعضى از اين تخصيص‌ها از سوى سنّت شريف نبوى صلّى اللّه عليه و آله در كار مىآمده‌اند ، كه اين مطلب را جمهور علماى اسلامى به استناد آيهء شريفه :  . . . وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا . . .  « 2 » پذيرفته‌اند .\r\nو يا گاه قرآن كريم ، نخست يك موضع سياسى يا يك حكم شرعى را ، نظر به رعايت مقتضيات سير تحوّل دعوت و رسالت و حركت فعّال آن در بستر واقعيّت زمان و مكان ، تثبيت مىكند ؛ آن گاه پس از مدّتى كه اوضاع و شرايط متفاوت گرديد ، و زمينه‌اى براى تثبيت حكم ديگرى ، كه با تحوّلات آن مرحله ، همخوان‌تر ، و با استقرار كيان سياسى و يا اوضاع اجتماعى ، هماهنگ‌تر باشد ، آماده شد ، آن موضع يا حكم نخستين را « نسخ » مىكند . « 3 »\r\nاز اين رو ، فهم قرآن به طور صحيح ، بدون احاطهء كامل بر همهء ابعاد و جوانب ، عام و خاص ، ناسخ و منسوخ ، و غيره ، امكان نخواهد داشت .\r\nهمچنين ، حكمت الهى اقتضا كرده است كه قرآن كريم مشتمل بر يك دسته آيات « محكمات » باشد كه « امّ الكتاب » اند ، و يك دسته آيات « متشابهات » ، كه ناگزير براى فهم آنها ، و استفاده از آنها ، بايد به آيات محكمات ارجاع داده شوند . « 4 » زيرا ، كار تصوير و\r\n\r\n\r\n","description":"","footnote":"\r\n( 1 ) دربارهء اين مسئله و اهداف آن در بخش « مباحثى در علوم قرآنى » سخن گفته‌ايم .\r\n( 2 ) حشر / 7 .\r\n( 3 ) پيرامون تفسير « نسخ » و اهداف آن ، و همچنين غرض از عموم و خصوص و اطلاق و تقييد ، در بخش « مباحثى در علوم قرآنى » سخن گفته‌ايم .\r\n( 4 ) علت اين امر را كه چرا در قرآن كريم متشابهات وجود دارد ، در بحث « محكم و متشابه » آورده‌ايم .\r\n","page_name":" 333 ","page_number":343},
  {"content":"\r\n\r\nتقريب به ذهن معانى و معارف بلند قرآنى ، و شمول و فراگيرى كلام نسبت به ابعاد متعدّد معانى ، بر وجود همين آيات « متشابهات » در قرآن استوار است . علاوه بر اين چنان كه به زودى در بحث ديگرى اشاره خواهيم كرد ، ماهيت مدلولات لفظى پذيراى احتمالات متعدّد است ، و همين طبيعت است كه « تشابه » را بر كلام تحميل مىكند . در نتيجه ، مشخّص كردن چارچوب معنايى آن به طور كامل ، تنها از طريق مراجعه و استناد به محكمات يا مقارنه و مقايسه متشابهات متعدّد با يكديگر ، امكان پذير خواهد بود .\r\nبر همين پايه ، اهل بيت عليهم السّلام ، آن عدّه از مفسّرانى را كه بدون داشتن چنين احاطه‌اى ، دست اندر كار تفسير مىشده‌اند ، مورد انتقاد قرار داده‌اند .\r\nدر روايتى كه برقى در محاسن آورده است ، از ابو الوليد بحرانى ، سپس بحرى ، از امام محمّد باقر عليه السّلام نقل شده است كه :\r\nمردى به آن حضرت گفت : شما هستيد كه مىگوييد ، هيچ چيز در كتاب خدا نيست مگر آن كه معروف و معلوم است ؟ آن حضرت فرمودند : « من چنين نگفتم . بلكه گفتم : هيچ چيز از كتاب خدا نيست مگر آن كه دليلى در خود كتاب الله دارد و بر آن ناطق است كه مردم آن دليل را باز نمىشناسند » . . . تا آنجا كه فرمودند : « قرآن مشتمل است بر ظاهر و باطن و آشكار ، ناسخ و منسوخ ، محكم و متشابه ، سنن و امثال ، فصل و وصل ، و احرف و تصريف ؛ و هر آن كس كه پندارد كتاب خدا مبهم است ، خود هلاك گرديده و ديگران را نيز هلاك گردانيده است » . « 1 »\r\n\r\nمبناى دوم ، اطّلاع كامل از مسايل پيرامون نصّ قرآن\r\nاحاطهء كامل ( اهل بيت عليهم السّلام ) بر همهء اوضاع و شرايط پيرامون نصّ قرآنى و اطّلاع دقيق از مسايلى كه پيرامون آيات و سور قرآنى مطرح بوده است ؛ چه در سطح حوادث و وقايعى كه از نظر زمان و مكان ، با نزول قرآن همراه بوده‌اند ، و « اسباب نزول » ناميده مىشوند ، و چه در\r\n\r\n\r\n","description":"","footnote":"\r\n( 1 ) وسائل الشيعه ، 18 / 141 ، ح 39 ؛ ص 142 ، ح 40 ؛ ص 138 ، ح 31 و 38 .\r\n","page_name":" 334 ","page_number":344},
  {"content":"\r\n\r\nسطح عادات اجتماعى و آداب و رسومى كه جوامع بشرى در دوران جاهليّت با آنها خو گرفته بودند ، بخصوص در مكّه و مدينه ، يا در سطح اوضاع سياسى و اخلاقى كه مسلمانان در آن به سر مىبرده‌اند .\r\nزيرا ، روشن است كه قرآن كريم ، در عين آن كه يك كتاب الهى است كه براى ارائه و تبيين رسالت امّت خاتم آمده است ، همچنين ، كتابى است كه دگرگون‌سازى و بازسازى امّتى را كه در ميان آنان نازل شده است ، يعنى امّيّين و اهل سرزمين مكّه ، « امّ القرى » ، مستقيما هدف گرفته است ، تا از آنان يك پايگاه نيرومند و ثابت ، بسازد كه بتواند بار سنگين وظايف و مأموريّتهاى رسالت ختمى ، و مسؤوليّت ابلاغ و توجيه آن را به همهء امّتها و همگى مردم جهان ، بر دوش بكشد . « 1 » به همين جهت ، مىبينيم كه قرآن كريم ، اوضاع و شرايط سياسى و اجتماعى و روانى و عادات اجتماعى و آداب و رسومى را كه جامعهء عرب در دوران جاهليّت ، با آنها سر مىكرده است ، كاملا در نظر گرفته ، و با آن اوضاع و شرايط و به دور از آن موقعيّتهاى بيرونى ، بىرابطه نبوده است . بنابراين ، طبعا ، همهء آن مسايل پيرامونى و جانبى ، بر فهم قرآن كريم و بازشناسى مقاصد آن پرتو مىافكنند ، و فهم و شناخت آن مسايل و اوضاع ، نقش عمده‌اى در فهم و تفسير قرآن دارد .\r\nاز اين گذشته ، تشخيص و تفكيك معانى و جنبه‌هاى مرتبط با حوادث و اتّفاقات و رويدادهاى زمان و مكان نزول ، از ديگر معانى و مفاهيمى كه طبيعت عمومى و فراگير و هميشگى دارند ، به اين چنين احاطه و اطّلاع كامل نسبت به همهء آن اوضاع و شرايط ، نيازمند است . اين همان چيزى است كه اهل بيت عليهم السّلام در برخى روايات ، در كنار تصريح به شناخت و معرفت خودشان نسبت به زمان نزول آيات و كسانى كه آيات قرآنى دربارهء آنان نازل شده است و غيره ، بر آن تأكيد مىكنند . « 2 » مراد از اين همه تأكيد ، صرفا براى آن نيست كه خواسته باشند وسعت اطّلاع خود را از حوادث و وقايع پيرامون نزول آيات قرآنى باز گفته باشند ، بلكه تأكيد بر اين است كه اين اطّلاع و احاطه و اشراف بر مسايل پيرامونى آيات و سور قرآنى به فهم و تفسير قرآن ارتباط دارد .\r\n\r\n\r\n","description":"","footnote":"\r\n( 1 ) اين مطلب را در كتاب خود الهدف من نزول القرآن الكريم - به زبان عربى - روشن كرده‌ايم .\r\n( 2 ) ر . ك . روايتى كه پيش از اين به روايت شيخ كلينى قدّس سرّه از سليم بن قيس آورديم .\r\n","page_name":" 335 ","page_number":345},
  {"content":"\r\n\r\n\r\nمبناى سوم ، اعتماد بر سنّت صحيح در تفسير\r\nفراگيرى مستقيم تفسير ( از سوى اهل بيت عليهم السّلام ) از شخص رسول الله صلّى اللّه عليه و آله ، و اعتماد همه جانبه بر سنّت نبوى صلّى اللّه عليه و آله و اين كه رسول خدا صلّى اللّه عليه و آله همهء قواعد و ضوابطى را كه از طريق آنها مىتوان به فهم و تفسير قرآن و شناخت مقاصد و اغراض آن دست يافت ، تعليم فرموده‌اند ، و پا فشارى اهل بيت عليهم السّلام بر اين اعتماد و استناد مستقيم در تفسير قرآن كريم ، به سنّت شريف نبوى صلّى اللّه عليه و آله ، بر دو محور اصلى دور مىزند :\r\nمحور اوّل ، اين كه ، چنان كه اشاره كرديم ، رسول خدا صلّى اللّه عليه و آله تفسير قرآن را به طور كامل و جامع به حضرت على عليه السّلام تعليم فرموده‌اند . علاوه بر رواياتى كه پيش از اين آورديم و اشاره كرديم ، روايات ديگرى نيز در دست داريم كه به طور اختصاصى اين مطلب را مورد تأكيد قرار مىدهند .\r\nمحور دوم ، آن كه ، قرآن كريم و سنّت شريف نبوى صلّى اللّه عليه و آله همهء قضايا و مسايلى را كه انسان در زندگانى به آنها نيازمند است ، در بر دارد . زيرا قرآن و سنّت رسالت پايانى الهى را براى بشريّت تشكيل مىدهند و ناگزير بايد چنين شمول و فراگيرى را داشته باشند . به همين جهت ، در همهء مسايل زندگى بشر ، بايد به قرآن و سنّت مراجعه شود ، و به هيچ وجه ، تكيه بر رأى و قياس و اجتهاد و پندار و گمان جايز نيست .\r\nنهايت امر ، اين كه مردم معمولى آن توانايى را در مقام فهم قرآن و سنّت ندارند كه همهء اين قضايا و مسايل را فرا گيرند ، يا آن كه از حضرت رسول اكرم صلّى اللّه عليه و آله همهء اين مطالب را ، چنان كه در محور اوّل يادآور شديم ، فرا نگرفته‌اند .\r\nاز اين روى ، مىبينيم ، اهل بيت عليهم السّلام بر اين شمول و فراگيرى و همه‌جانبه‌نگرى قرآن و سنّت ، سخت تأكيد دارند ، و هر راه و روش و شيوهء ديگرى را جز آن ، براى رسيدن به احكام شرعى محكوم مىكنند ؛ و حتّى براى اصحاب خودشان روا نمىدارند كه شيوه‌هاى اجتهادى ، از قبيل قياس و مانند آن را پيش بگيرند ؛ بدون آن كه خود در مقام تأكيد بر سنّت نبوى صلّى اللّه عليه و آله ميان استناد به روايات عامّه با احاديث خاصّه كه از خود ائمّهء اهل بيت عليهم السّلام روايت مىكنند ، فرقى قائل بشوند .\r\n\r\n","description":"","footnote":"","page_name":" 336 ","page_number":346},
  {"content":"\r\n\r\nشيخ كلينى قدّس سرّه به سند صحيح از حضرت امام جعفر صادق عليه السّلام روايت كرده است كه آن حضرت فرمودند :\r\n« انّ اللّه تبارك و تعالى انزل فى القرآن تبيان كلّ شىء ، حتّى - و اللّه ما ترك شيئا يحتاج اليه العباد ، حتّى لا يستطيع عبد ان يقول : لو كان هذا انزل فى القرآن ؟ الّا و قد انزل الله فيه » « 1 » يعنى : « خداوند تبارك و تعالى در قرآن بيان كامل همه چيز را نازل فرموده است ، تا آنجا كه - به خدا سوگند - هيچ چيزى را كه بندگان به آن نيازمند شوند در قرآن واننهاده است ؛ به گونه‌اى كه بنده‌اى از بندگان خدا نتواند بگويد : اى كاش اين مطلب در قرآن نازل شده بود ؛ مگر آن كه خداوند ، از پيش ، آن را در قرآن نازل فرموده باشد .\r\nو در حديث معتبر ديگرى از حضرت امام جعفر صادق عليه السّلام آورده است كه راوى گويد : از آن حضرت شنيدم كه مىفرمودند : « ما من شىء الّا و فيه كتاب و سنّة » « 2 » ، يعنى : هيچ چيز نيست جز آن كه دربارهء آن هم در قرآن و هم در سنّت سخن رفته است .\r\nنيز ، اهل بيت عليهم السّلام سخن از وجود يك صحيفهء جامعه نزد حضرت على عليه السّلام دارند ، كه مشتمل بر تفاصيل شريعت و همهء قواعد و اصول آن بوده است . شيخ كلينى قدّس سرّه به سند خود از ابو شيبه نقل مىكند كه گفت :\r\nاز حضرت امام جعفر صادق عليه السّلام شنيدم كه مىفرمودند : « دانش ابن شبرمه به خطا رفته است . نزد ما « جامعه » هست كه به املاى رسول الله صلّى اللّه عليه و آله و دستخط على عليه السّلام است . « جامعه » براى هيچ كس جاى سخنى باز نگذاشته است . در « جامعه » همهء دانستنيها راجع به حلال و حرام آمده است » ؛ « انّ اصحاب القياس طلبوا العلم بالقياس ، فلم يزدادوا\r\n\r\n\r\n","description":"","footnote":"\r\n( 1 ) كافى ، 1 / 59 ، ح 1\r\n( 2 ) همان مأخذ ، ح 4\r\n","page_name":" 337 ","page_number":347},
  {"content":"\r\n\r\nمن الحقّ الّا بعدا ، انّ دين الله لا يصاب بالقياس » « 1 » يعنى : « اصحاب قياس خواستند از طريق قياس به « علم » برسند و در نتيجه هر چه بيشتر رفتند ، بيشتر از حق دور شدند . دين خدا را نمىتوان از راه قياس دريافت » .\r\nاهل بيت عليهم السّلام تأكيد دارند بر اين كه « حلال محمّد حلال الى يوم القيامة ، و حرامه حرام الى يوم القيامة » . روى اين حساب ، ناگزير بايد تمامى حلال و حرامهاى شريعت مقدّسهء اسلام از جانب رسول الله صلّى اللّه عليه و آله بيان و تعريف شده باشند .\r\nشيخ كلينى قدّس سرّه به سند معتبر از زراره آورده است كه گفت :\r\nاز حضرت امام جعفر صادق عليه السّلام راجع به حلال و حرام پرسيدم ؛ فرمودند : « حلال محمّد حلال ابدا الى يوم القيامة ، و حرامه حرام ابدا الى يوم القيامة ، لا يكون غيره و لا يجىء غيره » يعنى : « جز حلال و حرامهاى محمّدى نخواهد بود و نخواهد آمد » .\r\nزراره گويد : آن حضرت افزودند : على عليه السّلام فرمود : « ما احد ابتدع بدعة الّا ترك بها سنّة » يعنى : « هيچ كس بدعتى در دين خدا ننهاد مگر آن كه بر اثر آن بدعت ، سنّتى را وانهاد » .\r\n\r\nمبناى چهارم ، قرآن از هر عصر و زمانى سخن مىگويد\r\nقرآن كريم « حىّ لا يموت » است . زنده‌اى است كه مرگ ندارد . احكام و امثال و مفاهيم قرآن در همهء دورانها و زمانها جريان دارد . قرآن هر چند در يك عصر معيّن نازل شده ، و به كارسازى مسايل و رويدادهاى بخصوصى پرداخته است ، و در داستانها يا سرگذشت حوادث عصر رسالت و تحوّلات آن يعنى اسباب نزول ، دربارهء اشخاص معيّنى از دورانهاى گذشته يا دوران نزول قرآن ، سخن گفته است ، و با اين عملكرد ، يك پايگاه بشرى نيرومند\r\n\r\n\r\n","description":"","footnote":"\r\n( 1 ) همان ، 1 / 57 ، ح 14 ؛ 1 / 238 ، ح 1 ؛ 1 / 241 ، ح 5 - 7 .\r\n","page_name":" 338 ","page_number":348},
  {"content":"\r\n\r\nبراى تحمّل وظايف رسالت اسلام ، چنان پيش از اين اشاره كرديم ، به وجود آورده است . امّا ، با اين همه ، قرآن ، كتاب الهى رسالت پايانى و معجزهء جاويدان اسلام و پيامبر گرامى اسلام است ، و با همهء مردمان در هر دوران و زمان سخن مىگويد .\r\nدر اين زمينه ، چنان كه ملاحظه مىشود ، سخن از يك نگرش جامع و فراگير است كه از خصائص و امتيازات اهل بيت عليهم السّلام است ؛ هر چند بيشتر علماى اسلامى اين قاعده و اين اصل را پذيرفته‌اند كه « انّ العبرة بعموم اللفظ لا بخصوص السّبب » ، يعنى : عموم لفظ را بايد در نظر گرفت ، نه خصوص سبب را ، از اين رو ، اين دانشمندان همگى بر اين عقيده‌اند كه خصوص سبب ، وقتى كه با لفظ عام بيان مىشود ، به آن حوادث و وقايعى كه از آنها سخن گفته يا دربارهء آنها نازل شده است ، مقيّد نمىگردد ؛ زيرا ، همهء اين مطالب را قرآن كريم به منظور عبرت و هدايت و موعظه آورده است ؛ چنان كه آيات كريمهء متعدّدى بر اين نكته دلالت دارند :\r\n لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ، ما كانَ حَدِيثاً يُفْتَرى وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ كُلِّ شَيْءٍ وَ هُدىً وَ رَحْمَةً لِقَوْمٍ يُؤْمِنُونَ  . « 1 »\r\n هذا بَيانٌ لِلنَّاسِ وَ هُدىً وَ مَوْعِظَةٌ لِلْمُتَّقِينَ  . « 2 »\r\n وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ ، فَأَبى أَكْثَرُ النَّاسِ إِلَّا كُفُوراً  . « 3 »\r\nدر قرآن كريم ، مثلهاى گوناگون كه مطرح شده ، و حوادث و وقايعى كه از آنها سخن به ميان آمده است ، همه با روح تربيت و تزكيه و هدايت بيان شده‌اند . بنابراين ، همان گونه كه اين امثال قرآنى ، در عصر نزول ، مصاديقى داشته‌اند ، در زمانها و دورانهاى ديگر نيز مصداقهايى دارند كه به آن باز مىگردند ( يؤل اليها ) .\r\nهمان گونه كه داستان نوح و ابراهيم و موسى و عيسى و ديگر پيامبران عليهم السّلام ، حقايقى را از دوران آن پيامبران در بر دارند و بيان مىكنند . امّا ، قرآن كريم اين داستانها را براى محض دلدارى پيامبر اكرم صلّى اللّه عليه و آله و مسلمانان ، يا ثبت و ضبط حوادث تاريخى بيان نكرده است ، بلكه\r\n\r\n\r\n","description":"","footnote":"\r\n( 1 ) يوسف / 111\r\n( 2 ) آل عمران / 138\r\n( 3 ) اسراء / 89\r\n","page_name":" 339 ","page_number":349},
  {"content":"\r\n\r\nحقايقى را كه از عصر نزول قرآن كه در ارتباط با حوادث و وقايع آن دوران است نيز مدّ نظر داشته است . در نگرش اهل بيت عليهم السّلام ، درست بر همين منوال ، در دورانها و زمانهاى پس از عصر نزول قرآن و عهد ظهور رسالت اسلام ، و نيز در هر عصر و زمان ديگر ، حقايق و وقايعى مشابه و همانند آنها و مطابق با آنها وجود خواهد داشت .\r\nهمچنين است در مورد احكام شرعى و اخلاق اسلامى و سنّتهاى تاريخى و حقايق آفرينش ، كه همهء اينها از مصداقها و اشباه و نظائر و موارد و تطبيقها ، نه تنها در عصر رسالت ، بلكه در هر عصر و زمان ، سخن مىگويند .\r\nدر اينجا ، نمىخواهيم مفصّلا به استدلال بر صحّت اين « نگرش » بپردازيم ، كه آن مجال ديگرى را مىطلبد ؛ بلكه تنها مىخواهيم جنبهء « تصوّرى » اين « نظريّه » را از زبان و گفتار اهل بيت عليهم السّلام يادآور شويم .\r\nاين مبنا يكى از مهمترين مبانى « نگرش » اهل بيت عليهم السّلام در تفسير قرآن كريم است كه به طور روشن و اساسى ، از ديگر نظريّات و ديدگاهها در مذاهب اسلامى ، متمايز است .\r\n\r\nنظريّهء اهل بيت عليهم السّلام در فهم قرآن كريم\r\nاهميّت و ظرافت فراوان اين موضوع را از آنجا مىتوان دريافت كه شمار قابل توجّهى از روايات كه از اهل بيت عليهم السّلام رسيده‌اند ، و در بعضى از آنها به نقل از پيامبر اكرم صلّى اللّه عليه و آله تصريح شده است و همانها در كتب علماى اهل سنّت نيز آمده‌اند ، به اين موضوع پرداخته‌اند .\r\nنيز ، ملاحظه مىكنيم كه اين روايات ، از نظر مضمون ، با يكديگر بسيار متفاوت‌اند ، به گونه‌اى كه گاه نسبت به يكديگر متناقض يا متضارب يا مختلف به نظر مىرسند . آراء و نظرات علما نيز در تفسير اين روايات و برداشت از آنها آن قدر مختلف است كه نابسامان و متباين با يكديگر به چشم مىآيد .\r\nدر اين مجموعه روايات ، بحث پيرامون دو موضوع اصلى متمركز مىشود :\r\nيكى ، بحث محكم و متشابه و تفسير و تأويل كه بر محور آيهء هفتم از سورهء آل عمران دور مىزند و خداوند متعال فرموده است :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ ، فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ \r\n\r\n","description":"","footnote":"","page_name":" 340 ","page_number":350},
  {"content":"\r\n\r\n تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا ؛ وَ ما يَذَّكَّرُ إِلَّا أُولُوا الْأَلْبابِ  .\r\nديگرى ، بحث تفسير به رأى ، كه در احاديث متعدّد و مسلّم نزد مسلمين ، مورد نهى قرار گرفته است ، و در بعضى از آنها ، كسانى را كه دست به تفسير رأى بزنند كافر شمرده‌اند ؛ امّا در تعيين حوزهء معنايى « رأى » و تعريف آن اختلاف فراوان پديد آمده است .\r\nيكى از بهترين بحثها در اين زمينه ، كه در عين جامعيّت و تحليلى بودن ، مختصر و مفيد است ، بحث علّامه طباطبايى قدّس سرّه در كتاب الميزان فى تفسير القرآن است ، ايشان در اين بحث ، نظريّهء قرآنى اهل بيت عليهم السّلام را در اين زمينه به خوبى استنباط و ارائه كرده‌اند ، و در مقام استدلال ، به آيات شريفه و سنّت نبوى كه از خود حضرت رسول اكرم صلّى اللّه عليه و آله و اهل بيت گرامى آن حضرت عليهم السّلام نقل شده است ، استناد كرده‌اند . « 1 »\r\nبراى آن كه اين مبناى اهل بيت عليهم السّلام در تفسير قرآن كريم روشن گردد ، به مجموعه‌اى از احاديث و روايات اشاره مىكنيم كه بر وجود دو سطح در تفسير قرآن و برداشت دلالت يا اشارت دارند : يكى ، تفسير قرآن در سطح « ظاهر » يا « محكم » يا « تنزيل » و . . . ، بنا به تعبيراتى كه از اين سطح تفسير قرآن در اين مجموعه روايات آمده است ؛ ديگرى ، تفسير قرآن در سطح « باطن » يا « متشابه » يا « تأويل » و . . . .\r\nاز اين روايات و نيز ديگر روايات اسلامى به دست مىآيد كه سطح اوّل تفسير را عموم مردم مىتوانند دسترسى پيدا كنند ، و كافى است كه همهء آيات و سور قرآنى را فرا گرفته باشند ، و احاطهء كاملى بر همهء مضامين و موضوعات قرآنى داشته باشند . امّا ، سطح دوم آن ، به پيامبر اكرم صلّى اللّه عليه و آله و اهل بيت گرامى آن حضرت عليهم السّلام اختصاص دارد . « كمال » اين سطح را مىتوانيم در هر يك از جنبه‌هاى مختلف ذيل ، كه اين مجموعه روايات و احاديث به آنها اشاره دارند ، رديابى كنيم :\r\nالف ) آن دسته از اطّلاعات قرآنى كه جارى مجراى اطّلاعات غيبى مىباشد ، و با حوادث و وقايعى كه در آيندهء زندگانى براى افراد و جوامع بشرى پيش خواهد آمد ، در ارتباط است ، و مىتوان آنها را از قرآن كريم استنباط كرد .\r\n\r\n\r\n","description":"","footnote":"\r\n( 1 ) براى تفصيل مطلب ر . ك . الميزان فى تفسير القرآن ، 3 / 19 - 87 .\r\n","page_name":" 341 ","page_number":351},
  {"content":"\r\n\r\nب ) آن دسته از اطّلاعات قرآنى كه مربوط به تفاصيل شريعت اسلام مىباشد ، خواه در ارتباط با آن موضوعات شرعى كه قرآن كريم به آنها پرداخته است ، و خواه آن موضوعات شرعى كه به مسايل جديد و مستحدث از زندگى اسلامى مسلمانان مربوط مىشوند ؛ و حضرت امام على عليه السّلام و فرزندان ايشان ائمّهء معصومين عليهم السّلام از حضرت رسول خدا صلّى اللّه عليه و آله اين قبيل اطّلاعات قرآنى را دقيقا فرا گرفته‌اند .\r\nج ) تطبيق دقيق مفاهيم و سنّتها و سرگذشت‌هايى كه قرآن كريم به آنها اشاره كرده است ، و تشخيص كامل و صحيح مصداقها و موضوعات خارجى و بيرونى آنها ، و برآيندى كه همهء اوضاع اجتماعى و سياسى در حركت جامعهء اسلامى در دورانها و زمانهاى مختلف به آن باز مىگردد ( تؤل اليها ) .\r\nد ) تمثيل و تشبيه مضامين قرآنى و امثال و مفردات قرآن كريم ، از قبيل مثلهايى كه قرآن كريم ، به گونهء مفهومى زده است ، يا از طريق اشاره به حوادث و وقايع زندگانى پيشينيان ، به گونه‌اى كه با حوادث عصر رسالت منطبق گردد . امامان اهل بيت عليهم السّلام نيز چنين مثلهايى زده‌اند ، و نصوص قرآنى را بر حوادثى كه در عصر رسالت يا دورانهاى بعدى جريان داشته است تطبيق كرده‌اند . علم اين نوع تفسير به پيامبر اكرم صلّى اللّه عليه و آله و امامان معصوم از اهل بيت آن حضرت عليهم السّلام اختصاص دارد .\r\nدر اينجا ، به مجموعه‌اى از روايات مربوط به اين مجموعه اخبار ، كه توضيح داديم ، اشاره مىكنيم :\r\n1 . محمّد بن حسن صفّار در بصائر الدرجات به سند معتبر از فضيل بن يسار روايت كرده است كه گفت :\r\nاز حضرت امام محمّد باقر عليه السّلام پرسيدم : معناى اين روايت چيست كه مىگويد : « ما من القرآن آية الّا و لها ظهر و بطن » ؟ فرمودند : « ظهره تنزيله و بطنه تأويله ، منه ما قد مضى و منه ما لم يكن ، يجرى كما تجرى الشمس و القمر كلّما جاء تأويل شىء يكون على الاموات كما يكون على الاحياء ، قال اللّه :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  « 1 »\r\n\r\n\r\n","description":"","footnote":"\r\n( 1 ) آل عمران / 7\r\n","page_name":" 342 ","page_number":352},
  {"content":"\r\n\r\nنحن نعلمه » « 1 » يعنى : « ظهر » قرآن ، تنزيل است ، و « بطن » قرآن ، تأويل آن . بعضى از تأويلات قرآن ، گذشته است ، و بعضى ديگر هنوز به وقوع نپيوسته است . قرآن همانند خورشيد و ماه ، گردش و جريانش استمرار دارد .\r\nهر گاه تأويل چيزى در قرآن مشخّص گرديد ، بر مردگان همان گونه منطبق خواهد گرديد كه بر زندگان ؛ چنان كه خداوند فرموده است :\r\n« تأويل قرآن را جز خداوند و « راسخان در علم » كسى نمىداند » ، ما تأويل قرآن را مىدانيم .\r\n2 . نيز صفّار در بصائر الدرجات به سند معتبر « 2 » از اسحاق بن عمّار روايت كرده است كه گفت :\r\nاز حضرت امام جعفر صادق عليه السّلام شنيدم كه مىفرمود : « انّ للقرآن تأويلا ، فمنه ما جاء ، و منه ما لم يجىء . فاذا وقع التّأويل فى زمان امام من الأئمّة عرفه امام ذلك الزمان » « 3 » يعنى : « قرآن تأويل دارد . بعضى از تأويلات قرآن آمده و گذشته است ، و بعضى هنوز نيامده است . هر گاه تأويل قرآن در زمان يكى از امامان ( بر حق ) روى دهد و آشكار گردد ، امام آن زمان ، آن را در خواهد گرفت » .\r\n3 . از جميل بن درّاج ، از زراره ، از حضرت امام محمّد باقر عليه السّلام روايت كرده‌اند كه فرمودند :\r\n« تفسير القرآن على سبعة اوجه . منه ما كان ، و منه ما لم يكن بعد ،\r\n\r\n\r\n","description":"","footnote":"\r\n( 1 ) وسائل الشيعه ، 18 / 145 ، ح 49\r\n( 2 ) اعتبار سند به خاطر آن است كه مرزبان بن عمر در سلسلهء راويان آن قرار دارد و صفوان بن يحيى از او روايت كرده است ، و بنابراين ، مورد اعتماد خواهد بود . زيرا ، صفوان يكى از سه تن محدّثانى است كه صحابه بر صحيح دانستن رواياتى از آنان روايت شده است ، اجماع كرده‌اند . چنان كه شيخ طوسى قدّس سرّه در عدّه آنان را نام برده است و عبارتند از :\r\nمحمّد بن ابى عمير ، احمد بن محمّد بن ابى نصر ، و صفوان بن يحيى .\r\n( 3 ) وسائل الشيعه ، 18 / 145 ، ح 47\r\n","page_name":" 343 ","page_number":353},
  {"content":"\r\n\r\nتعرفه الائمّة عليهم السّلام » « 1 » يعنى : « تفسير قرآن بر هفت وجه است . بعضى منقضى شده است و بعضى هنوز نيامده است ؛ امامان ( بر حق ) آن را باز مىشناسند » .\r\n4 . شيخ صدوق در معانى الاخبار به سند خود از حمران بن اعين روايت كرده است كه گفت :\r\nاز حضرت امام محمّد باقر عليه السّلام راجع ظهر و بطن قرآن سؤال كردم ، فرمودند : « ظهره الّذين نزل فيهم القرآن ، و بطنه الّذين عملوا باعمالهم ، يجرى فيهم ما نزل فى اولئك » « 2 » يعنى : « ظهر قرآن ، آن كسانى هستند كه قرآن دربارهء آنان نازل شده است ، و بطن قرآن ، آن كسانى هستند كه همان كردار آنان را داشته‌اند ، و آياتى كه دربارهء آنان نازل شده است ، دربارهء اينان نيز جريان پيدا مىكند » .\r\n\r\nيادآورىها و نتيجه‌گيرىهاى كلّى\r\nدر پايان اين مبحث ، بجاست كه بعضى يادآورىهاى كلّى و نتيجه‌گيرىهاى نهايى را در ارتباط با مجموع آنچه دربارهء تفسير قرآن از اهل بيت عليهم السّلام رسيده است ، در اينجا ذكر كنيم :\r\n\r\nاول : وثاقت اين روايات از نظر سند و از نظر مضمون\r\nاين رواياتى كه از اهل بيت عليهم السّلام رسيده است به يك تحقيق علمى دقيق ، مطابق ضوابط و اصول تدوين شده در علم الحديث نيازمندند .\r\nتوضيح اين كه ، حديث اهل بيت عليهم السّلام به مجموعه‌اى از مشكلات مّهم و اساسى دچار بوده است كه سنگينى خود را بر اين روايات بر جاى نهاده‌اند ؛ به علّت اين كه اوّلا ، قرآن كريم بسيار اهميّت داشته است ؛ ثانيا ، قرآن با اهل بيت عليهم السّلام ارتباط محكمى داشته است ؛ ثالثا ،\r\n\r\n\r\n","description":"","footnote":"\r\n( 1 ) همان مأخذ ، 18 / 154 ، ح 50\r\n( 2 ) بحار الانوار ، 92 / 83 ، ح 14\r\n","page_name":" 344 ","page_number":354},
  {"content":"\r\n\r\nقرآن به منظور اهداف و اغراض سياسى يا شخصى يا به سبب كم تقوايى و ضعف ايمان و سهل انگارى در امر ديندارى يا به موجب هر عامل ديگر از عواملى كه پيش از اين به آنها اشاره كرديم ، در معرض تفسير به رأى قرار گرفته است .\r\nاهل بيت عليهم السّلام به اعتبار احساس مسئوليت در برابر اسلام و امّت مسلمان ، با همهء اين مسايل و نيز با همهء مشكلات فرهنگى يا عقيدتى يا سياسى كه دامنگير امّت مسلمان مىشد ، رويارو مىشدند ، و به جهاد و مبارزه مىپرداختند .\r\nمهمترين مشكلاتى را كه حديث اهل بيت عليهم السّلام در تاريخ اسلام گرفتار آنها بوده است ، مىتوانيم به ترتيب ذيل خلاصه كنيم :\r\nمشكل نخست : دسيسه و جعل و تزوير در احاديث اهل بيت عليهم السّلام . حتّى در زمان خود ائمّه ، احاديث ايشان در معرض اين آفات قرار گرفت . اين پديده را به روشنى با مراجعه به شرح حال بعضى اشخاص در كتابهاى رجال ، مىتوانيم ملاحظه كنيم . يكى از طرفه روايات از اين دست ، روايتى است كه كشّى از محمّد بن عيسى بن عبيد ، از يونس بن عبد الرحمن آورده‌اند كه گفت ؛ ابن عبيد گفت :\r\nبعضى از اصحاب ما از يونس بن عبد الرحمن سؤال مىكرد و من آنجا حضور داشتم . به او گفت : اى ابو محمّد ، چرا اين قدر در حديث سرسختى ؟ و چرا تا اين حد روايات اصحاب ما را انكار مىكنى ؟ چه چيز تو را وا مىدارد به اين كه اين احاديث را رد كنى ؟ گفت : هشام بن حكم با من حديث گفت كه از حضرت امام جعفر صادق عليه السّلام شنيدم كه مىفرمود : « به نام ما حديثى را نپذيريد مگر آن كه با قرآن و سنّت سازگار باشد ، يا از احاديث پيشين ما براى آن شاهدى بيابيد . زيرا ، مغيرة بن سعيد - لعنه الله - در كتابهاى اصحاب پدرم احاديثى را وارد كرده است كه پدرم هرگز سخنى از آنها نگفته است . خداى را در نظر بگيريد و بر ما سخنانى را كه مخالف سخن خداى متعال ما و سنّت پيامبر ما محمّد صلّى اللّه عليه و آله باشد ، نبنديد . ما هر گاه سخن بگوييم ، مىگوييم :\r\n\r\n","description":"","footnote":"","page_name":" 345 ","page_number":355},
  {"content":"\r\n\r\nقال الله عزّوجلّ و قال رسول اللّه صلّى اللّه عليه و آله » . « 1 »\r\nيونس گويد : به عراق رفتم و آنجا گروهى از اصحاب امام محمّد باقر عليه السّلام را يافتم . اصحاب امام جعفر صادق عليه السّلام را نيز فراوان يافتم . از آنان حديث شنيدم و كتابهاى حديث ايشان را برگرفتم و بعدها به حضرت امام رضا عليه السّلام عرضه كردم . از آن ميان ، احاديث فراوانى را انكار فرمودند ، و نپذيرفتند كه از احاديث حضرت امام جعفر صادق عليه السّلام بوده باشد ، و به من فرمودند :\r\n« ابو الخطاب بر ابو عبد الله عليه السّلام دروغ بست ؛ لعن الله ابا الخطاب ! همچنين ، اصحاب ابو الخطاب پيوسته تا به امروز در كتب و مجاميع احاديث ابو عبد الله عليه السّلام دسيسه مىكنند . به نام ما حديثى را بر خلاف قرآن نپذيريد » .\r\n« فانّا ان تحدّثنا حدّثنا بموافقة القرآن و موافقة السّنّة » « 2 » يعنى : « ما هر گاه حديث بگويم ، موافق قرآن و موافق سنّت حديث خواهيم گفت . . . » .\r\nمشكل دوم : غلوّ و افراط در محبّت اهل بيت عليهم السّلام و اعتقاد به آنان ؛ كه اين حركت سياسى و عقيدتى موجبات و شرايط مختلف سياسى ، اجتماعى و روانى ، فرهنگى خودش را داشت ، و بر اخبار و احاديث نيز در جهت فهم يا تزوير و يا تحريف آنها ، آثار خود را بر جاى گذاشت . در كتابهاى رجال حديث ، شرح حال عدّه‌اى از اين محدّثان كه متّهم به غلّو ، يا از كسانى بوده‌اند كه امامان اهل بيت عليهم السّلام آنان را از حوزهء خويش و معاشرت خويش طرد كرده‌اند ، و علنا از آنان برائت جسته‌اند ، آمده است .\r\nمشكل سوم : انحراف‌ها و انشعاباتى كه در جماعت پيروان اهل بيت عليهم السّلام بر اثر موجبات سياسى ، اخلاقى و اجتماعى پديد آمد ؛ چنان كه به ظهور زيديّه و اسماعيليّه و واقفيّه و غيره انجاميد ، و اين پديده تا زمان امام حسن عسكرى عليه السّلام و پس از ايشان استمرار يافت .\r\nمشكل چهارم : شرايط خفقان و آوارگى و كار و حركت زير زمينى ، كه علّت اصلى پنهان\r\n\r\n\r\n","description":"","footnote":"\r\n( 1 ) بحار الانوار ، 2 / 249\r\n( 2 ) رجال كشّى ، 146\r\n","page_name":" 346 ","page_number":356},
  {"content":"\r\n\r\nشدن و پوشيده ماندن بيانات واقعى يا نفوذ دسيسه و تزوير در احاديث اهل بيت عليهم السّلام تحت شعار « تقيّه » « 1 » گرديد ؛ و دشمنان اهل بيت عليهم السّلام يا اشخاص فاسدى كه تظاهر به ارتباط با اهل بيت عليهم السّلام مىكردند ، از اين زمينه‌ها و شرايط موجود ، در جهت تغيير و حذف و تحريف و تزوير بسيارى از احاديث اهل بيت عليهم السّلام ، سوء استفاده كردند .\r\nمشكل پنجم : تعصّب و ستيز و دشمنى و كتمان حقيقت ، دگرگون‌سازى ، تهمتهاى ناروا زدن و شايعه‌پراكنىها ؛ كه همهء اينها موجب انتشار بسيارى از احاديث و جعل آنها و گمراه گردانيدن مسلمانان ساده لوح به واسطهء آنها گرديد ؛ چنان كه پيش از اين ، اشاره كرديم به اين كه اين دشمنى و تعصّب موجب شد كه بسيارى از موارد اسباب نزول كه با اهل بيت عليهم السّلام در ارتباط بود ، كتمان گردد .\r\nمشكل ششم : بىدقّتى در نقل يا بد فهمى و درست فرا نگرفتن از امامان عليهم السّلام يا درست برداشت نكردن مسايل ؛ به همين جهت ، مىبينيم ائمّه عليهم السّلام بر ضبط احاديث و اهميّت آن از يك سو تأكيد مىكنند ، و از سوى ديگر ، يادآورى مىكنند كه احاديث ايشان مشتمل بر محكم و متشابه است ، چنان كه اين مطلب را روشن خواهيم ساخت .\r\nمشكل هفتم : جمود بر ظاهر الفاظ احاديث ، و جداسازى قسمتهاى مختلف احاديث از يكديگر .\r\nمشكل هشتم : از دست رفتن بسيارى از قرينه‌هاى حاليّه و مقاليّه كه با روايات و احاديث همراه بوده‌اند و مقصود از آن احاديث را روشن مىساخته‌اند . « 2 »\r\nاين مجموعه‌هاى اخبار ، بايد مورد تحقيق و پاكسازى علمى قرار بگيرند و غربال بشوند ، چه در سطح سند و روايت ، و چه در سطح مضمون و درايت ؛ همچنين ، بايد با يكديگر\r\n\r\n\r\n","description":"","footnote":"\r\n( 1 ) ما موضوع « تقيّه » را در كتاب خودمان الوحدة الاسلاميّة من منظور الثقلين آورده‌ايم . همچنين موضوع تقيّه را از ديدگاه شيخ مفيد قدّس سرّه بحث كرده‌ايم ، مبنى بر اين كه اهل بيت عليهم السّلام ضوابطى را براى تفكيك و تشخيص موارد تقيّه از غير آنها قرار داده‌اند .\r\n[ ترجمهء اين كتاب با نام « وحدت اسلامى از ديدگاه قرآن و سنت » توسط انتشارات تبيان منتشر شده است . 
  ]\r\n( 2 ) براى آگاهى بيشتر و روشن‌تر شدن بحث ، رجوع كنيد به بحث استاد شهيد ما آيت الله صدر رحمه اللّه در بحثهاى علم اصول ، تقريرات آيت الله سيّد محمود هاشمى ، 7 / 28 . . . ؛ همچنين ، كتب رجال ، مانند خلاصهء علّامهء حلّى رحمه اللّه ، بخش « الضعفاء » .\r\n","page_name":" 347 ","page_number":357},
  {"content":"\r\n\r\nمقايسه شوند تا محكم و متشابه و عامّ و خاصّ و مطلق و مقيّد و راجح و مرجوح آنها از هم باز شناخته شوند ، و با ديگر موازين علمى منطبق گردند .\r\nدر اينجا ، ناگزير بايد اشاره كنيم به اين كه در مكتب اهل بيت عليهم السّلام حديثى يافت نمىشود كه قابل مطالعه و بررسى و پاكسازى نباشد ، مگر چند حديث متواتر نادر ؛ به همين جهت ، علماى اين مكتب ، تمامى اين احاديث و ديگر احاديث را در هر كتابى كه آمده باشند و هر كس كه راوى آنها بوده باشد ، به مطالعه و تحقيق مىگذارند .\r\nآرى ، يك رويكرد خاص در ميان علماى اخبارى وجود دارد كه مىكوشند كتب اربعهء معروف را معتبر و صحيح قلمداد كنند ، كه عبارتند از : كافى شيخ كلينى رحمه اللّه ، من لا يحضره الفقيه شيخ صدوق رحمه اللّه ؛ تهذيب و استبصار شيخ طوسى رحمه اللّه . امّا ، رويكرد عمومى و رايج نزد علماى مكتب اهل بيت عليهم السّلام چنين ديدگاهى را نمىپذيرد . « 1 »\r\nاز اين رو ، مىبينيم كه استاد شهيد ما آيت الله صدر قدّس سرّه آن دسته از اخبار و احاديثى را كه مىگويد فهم قرآن به امامان اهل بيت عليهم السّلام اختصاص دارد ، پس از آن كه دلالت آنها را مىپذيرند ، ردّ مىكنند ؛ زيرا ، مخالف قرآن كريم و سنّت نبوى صلّى اللّه عليه و آله بوده ، و راويان اين احاديث از « ضعفاء » هستند و متّهم به غلوّ مىباشند . « 2 »\r\nامّا ، علّامه طباطبايى ، چنان كه ديديم ، مىكوشند كه اين اخبار و احاديث را تأويل كنند بر اين كه مىخواهند بيان كنند كه ائمّهء اهل بيت عليهم السّلام نقش تعليم و راهنمايى در مسير تفسير قرآن را دارند ، نه آن كه قرآن را جز ائمّهء اهل بيت عليهم السّلام كسى نمىفهمد .\r\n\r\nدوم : تفسير مفهوم وسيعى دارد\r\nتفسير در نگرش اهل بيت عليهم السّلام مفهوم وسيعى دارد كه مشتمل است بر فهم ظاهر عبارت قرآنى ، از يك سو ؛ و از سوى ديگر ، مشتمل است بر شناخت مصداقها و مثالها و تفصيلات مطالب مرتبط با قرآن كريم ، چه در داستانهاى پيامبران باشد ، و چه در ضرب المثل‌هاى قرآنى ، و چه در احكام تفصيلى تشريعى ، و چه در حوادث و وقايع همراه و همزمان با نزول\r\n\r\n\r\n","description":"","footnote":"\r\n( 1 ) ر . ك . معجم رجال الحديث ، آيت الله خويى ، 1 / 22 - 36 .\r\n( 2 ) بحوث فى علم الاصول ، 4 / 284\r\n","page_name":" 348 ","page_number":358},
  {"content":"\r\n\r\nقرآن كريم ، و چه در تطبيقاتى كه ممكن است در روزگاران آينده تحقّق يابد ؛ چنان كه پيش از پرداختن به اين مجموعهء يادآورىها توضيح داديم .\r\nاين گونه فهم از « تفسير » ، چنان‌كه پيش از اين اشاره كرديم ، بر مبانى چندى استوار است :\r\nاز قبيل اين كه قرآن و بيان قرآن به همه چيز پرداخته‌اند ؛ « 1 » و باقى ماندن قرآن كريم بر اوصافى از قبيل « حىّ » و « نور » و « هادى » با گذشت نسلها و دورانها ، با اين فهم وسيع و همه جانبه از « تفسير » بستگى دارد . « 2 »\r\nنيز بايد خاطر نشان گردد كه اين فهم فراگير و همه جانبه از تفسير ، با آنچه در بعضى اخبار و نصوص ديديم ، مبنى بر اين كه قرآن هدايت است ، مبين است ، بيان است ، رحمت است ، موعظه است ، و . . . ، منافاتى ندارد . ائمّهء اهل بيت عليهم السّلام نيز ما را به رجوع به آن و عرض بر آن و استناد به قرآن تشويق كرده‌اند ، و بىشك ، چنين وضعيتى در قرآن موجود و پايدار است ، و مردم در هر عصر و زمان مىتوانند ظاهر قرآن و محكمات آن را بفهمند ، و مصاديق آن را نيز به اندازه‌اى كه خداوند به آنان علم و فهم داده است ، و از طريق تعلّم فرا گرفته‌اند ، و طهارتى كه از آن برخوردارند ، تشخيص دهند ، و لزومى ندارد كه فرد فرد مردم ، كلّيه ابعاد و وجوه مختلف بيان قرآن را باز شناسند .\r\nبويژه ، اگر دريابيم كه منافاتى ميان ظاهر و باطن يا محكم و متشابه يا تنزيل و تأويل نيست ؛ بلكه هر يك از « ظاهر » و « محكم » و « تنزيل » به نحوى بر « باطن » و « متشابه » و « تأويل » دلالت دارند . نهايت امر اين كه بخشى از اين دلالت را جز خداوند متعال ، و جز راسخان در علم پس از آن كه خداوند متعال آن دلالت را به ايشان رهنمون گردد ، يا به واسطهء توفيق و طهارت و پاكيزگى و معرفتى كه خداوند به ايشان عطا فرمايد ، آنان خود دريابند ، كسى در نمىيابد .\r\nاين ، درست مانند رويدادهاى جديد ، يا اكتشافات علمى نوين ، يا موضوعات جديد شرعى و مسايل تازه مطرح شده است كه ما مىتوانيم مضمون آنها را دريابيم و خود آنها يا حكم آنها را در قرآن كريم بازيابيم ، با وجود آن كه چنان چيزى پيش از اين سابقه نداشته\r\n\r\n\r\n","description":"","footnote":"\r\n( 1 ) نك : انعام / 38 ؛ يوسف / 111 ؛ اسراء / 12 ؛ نحل / 89 و آيات ديگر .\r\n( 2 ) رجوع كنيد به رواياتى كه پيش از اين ضمن بحث دربارهء « نظريّهء اهل بيت در تفسير » آورديم .\r\n","page_name":" 349 ","page_number":359},
  {"content":"\r\n\r\nاست . اين گونه موضوعات نسبت به انسان عصر نزول ، از عوالم غيب به شمار مىآمده است ؛ امّا بعدىها دريافته‌اند و براى ايشان در حكم عالم شهود قرار گرفته است . بنابراين ، در هر زمان ، معرفت و شناخت همهء اينها ، تفسير كامل قرآن كريم را تشكيل مىدهند ، كه علم آن در اختيار اهل بيت عليهم السّلام بوده است .\r\nيا آن كه ، اين مانند « تأويل احاديث » است كه قرآن كريم در سورهء يوسف به آن اشاره كرده است . در اين داستان ، حضرت يوسف عليه السّلام توانست آن معناى خاص را از خواب پادشاه دريابد . و اين معناى خاص ، باطنى براى آن صورت ظاهرى بود كه در ذهن وى از رؤياى ملك منعكس شده بود ؛ گاوهاى لاغر و خوشه‌هاى خشك شده همان سالهاى قحطى بودند ، و گاوهاى فربه و خوشه‌هاى سبز همان سالهاى فراوانى ؛ همچنين ، رؤيايى كه آن دو تن زندانى در زندان ديده بودند ، و مدلولهاى باطنى كه هر يك از آن دو رؤيا داشت .\r\n\r\nسوم : تأويل از ديدگاه قرآن و اهل بيت عليهم السّلام\r\nاهل بيت عليهم السّلام در اين روايات - با وجود اختلافاتى كه اين روايات با يكديگر دارند - به گونه‌اى آشكار به مسئله تأويل و ظاهر و باطن اصرار ورزيده‌اند ، و اين موضوع ، كه تأويل و باطن ، به هر حال ، ( به واقع ) وجود دارد ، از موارد اجماع مسلمين است ، كه همگان صحّت تأويل را و همچنين نسبت تأويل را به قرآن پذيرفته‌اند ، هر چند در بيان « تأويل » و تعريف آن اختلاف كرده‌اند .\r\nبراى آن كه ديدگاه اساسى در نظريّهء اهل بيت عليهم السّلام در اين ارتباط ، بهتر روشن شود ، به طورى كه با موارد ذكر تأويل در نصوص قرآن كريم از يك سو ، و با مضمون اجمالى روايات پيشين ، از سوى ديگر همخوانى داشته باشد ، بجاست كه اندكى در كنار كلمهء « تأويل » درنگ كنيم ، و در پرتو اين تأمل ، اصطلاحات « باطن » و « متشابه » را نيز زياده بر توضيحاتى كه علّامه طباطبايى رحمه اللّه در بحث پيشين خود داشتند ، « 1 » بفهميم و باز شناسيم .\r\nدانشمندان ، به شكل خاصّى پيرامون تعيين منظور و مقصود از كلمهء « تأويل » بويژه معناى مصطلح آن با يكديگر اختلاف كرده‌اند . ما نيز در اينجا نمىخواهيم ، جنبهء اصطلاحى يا حتّى\r\n\r\n\r\n","description":"","footnote":"\r\n( 1 ) ر . ك . الميزان ، 3 / 80 - 87 .\r\n","page_name":" 350 ","page_number":360},
  {"content":"\r\n\r\nجنبهء لغوى و مفهومى اين كلمه را وارسى كنيم . زيرا ، از فحواى بحث پيشين ما دربارهء تفسير و تأويل ، جنبه‌هاى مذكور قابل دريافت هستند . در اينجا ، ما در پى آنيم كه مدلول كلمهء « تأويل » را از نظر قرآن ، در سطح « تفسر معنا » و « تشخيص مصداق » از طريق مراجعه به آيات مشتمل بر اين كلمه و نيز سياق آن آيات ، بررسى كنيم :\r\nدر اين زمينه ، مىتوانيم در برابر خودمان ، ارادهء مصاديق ذيل را از كلمهء « تأويل » در قرآن كريم بيابيم :\r\n1 . در سورهء يوسف ، در آيات 6 ، 21 ، 36 ، 37 ، 44 ، 45 ، 100 و 101 ؛ كه ظاهرا در همهء اين موارد ، كلمهء « تأويل » در مقام تفسير و تعبير خوابها و رؤياهايى كه در عالم خواب مشاهده مىشوند ، به كار رفته است ، يعنى بيان مصداقها و تجسّمهاى خارجى آن معانى كه در عالم خواب براى خواب بينندگان مشهود شده است .\r\n2 . در سورهء كهف ، در دو آيهء 78 و 82 ؛ كه در اين دو آيه منظور از كلمهء « تأويل » عبارت است از بيان تماميّت و صحّت رفتار آن بندهء خدا كه از جانب خداوند به او دانشهاى ويژه‌اى داده شده ، و بيان اين كه همهء كارهاى وى با حقّ و عدالت و مصلحت همخوانى داشته است ، در جايى كه بر حسب ظاهر به نظر مىرسد كه حضرت موسى عليه السّلام « 1 » آن اعمال و رفتار را ناهمخوان با شرع و مصلحت عقلايى مىديده ، و به همين لحاظ ، شگفتى و تعجّب و پرسش و سؤال او را برانگيخته است .\r\n3 . در سورهء يونس ، در آيهء 39 ، « تأويل » به معناى تحقّق يافتن گفته‌هاى قرآن كريم دربارهء تصديق و تصحيح رسالتهاى پيشين ، و تفاصيل شريعت و رسالت ، و آنچه در مسير دعوت بعدها پيش آيد و روى دهد ؛ آمده است .\r\n4 . در سورهء اعراف ، آيهء 53 ، كلمهء « تأويل » به معناى تحقّق يافتن خبرهاى عينى قرآن كريم دربارهء رويدادهاى قيامت ، و عذاب و ثواب و سرنوشتهاى مردم در آن روز است ؛ آن روز و در آنجا همهء انسانها آن حقايقى را كه پيامبران راجع به قيامت آورده بودند ، در مىيابند\r\n\r\n\r\n","description":"","footnote":"\r\n( 1 ) قرآن تصريح نفرموده است كه اين « موسى » در اينجا همان موساى پيامبر عليه السّلام بوده باشد ؛ امّا ، مفسّران از آنجا كه در قرآن فراوان سخن از موساى پيامبر عليه السّلام رفته است و نامى از موساى ديگرى به ميان نيامده است ، نتيجه مىگيرند ، كه همان حضرت موسى عليه السّلام بوده باشد .\r\n","page_name":" 351 ","page_number":361},
  {"content":"\r\n\r\nو تصديق مىكنند .\r\n5 . در سورهء آل عمران ، در آيهء 7 ، كلمهء « تأويل » به معناى آن است كه « متشابه » را بگيرند ، و با يكى از مصداقهاى آن ، كه به فتنه و آشوب و كج فكرى و نابسامانى منجر مىگردد ، تطبيق كنند ، بدون آن كه به محكمات قرآن مراجعه كنند و از آن طريق در صدد تشخيص مصداق صحيح متشابه قرآنى برآيند .\r\n6 . در سورهء نساء ، آيهء 59 ، كلمهء « تأويل » ، به معناى بيان موضوع يا تشخيص نوع حكم شرعى به هنگام وقوع اختلاف بر سر آن ، آمده است .\r\n7 . در سورهء اسراء ، آيهء 35 ، كلمهء « تأويل » به معناى التزام و تعهّد به استفاده از ضوابط و موازين در جهت تشخيص حقايق و باز شناختن اندازه‌ها ، آمده است .\r\nحال ، هر گاه بخواهيم ميان مصاديق اين موارد را جمع كنيم ، به روشنى مىبينيم كه « تأويل » عبارت است از بيان حقيقت و واقعيتى كه معمولا از ديد انسان به دور است ، مانند امور غيبى يا مسايل بسيار دقيق كه غالبا مورد اختلاف نظر واقع مىگردد ؛ هر چند دلايلى نيز براى تشخيص آن امور و مسايل موجود است و اين دلايل اشاره‌اى به حقايق آن امور را در بر دارند ، مانند رؤياها و تصويرهايى كه در عالم خواب به نظر خواب بيننده مىآيند ، يا خبرهاى غيبى كه به واسطهء وحى الهى گزارش مىشوند ، يا اعمال و افعالى كه از اهل علم و حكمت و دين سر مىزند ، يا موازين و ضوابط شرعى ، مانند رجوع به مأخذ و مرجع شرعى براى دريافت احكام شريعت ، يا موازين عقلايى ، مانند به كار گرفتن ترازو براى بازشناختن مقادير .\r\nاحاديث رسيده از اهل بيت عليهم السّلام نيز اين فهم ما را از معناى « تأويل » تأييد مىكنند .\r\nهمچنين ، احاديث اشاره دارند به اين كه « تأويل » غالبا عبارت است از تطبيق مفاهيم قرآن بر مصاديق مربوط به آيندهء آنها ، چنان كه از حديث معتبر فضيل بن يسار ، و روايت مرزبان از اسحاق بن عمّار ، كه آن نيز معتبر است ، و روايت زراره از حضرت امام محمّد باقر عليه السّلام كه به آن اشارت رفت ، فهميده مىشود .\r\nيا اين كه « تأويل » عبارت است از پىجويى ضوابط در مقام تشخيص موارد اختلاف ، و در مواردى كه وجود متعدّد در كار است ؛ مانند روايت عيّاشى از عبد الرحمن سلمى ، حاكى از\r\n\r\n","description":"","footnote":"","page_name":" 352 ","page_number":362},
  {"content":"\r\n\r\nاين كه « على عليه السّلام بر شخصى كه سمت قاضى داشت ، مىگذشت . به او فرمود : آيا ناسخ را از منسوخ باز مىشناسى ؟ گفت : نه . فرمود : « هلكت و اهلكت ؛ تأويل كلّ حرف من القرآن على وجوه » « 1 » ، يعنى : هم خود به هلاكت افتاده‌اى و هم ديگران را به هلاكت افكنده‌اى . تأويل هر سخن هر كلمه‌اى از قرآن وجوه متعدّد دارد » .\r\nيا روايت نعمانى در تفسير خود از اسماعيل بن جابر ، در كلام حضرت امام جعفر صادق عليه السّلام كه مىفرمايند :\r\n« ذلك بانّهم ضربوا القرآن بعضه ببعض ، و احتجّوا بالمنسوخ و هم يظنّون انّه الناسخ ، و احتجّوا بالخاصّ و هم يقدّرون انّه العامّ ، و احتجّوا باوّل الآية ، و تركوا السنّة فى تأويلها ، و لهم ينظروا الى ما يفتح الكلام و الى ما يختمه . . . » « 2 »\r\nيعنى : « اين به خاطر آن بود كه آيات قرآن را در هم آميختند ، و به منسوخ استدلال مىكردند ، در حالى كه مىپنداشتند ناسخ است ، و به خاصّ استناد مىكردند ، در حالى كه تصوّر مىكردند عامّ است ؛ تنها به عبارت صدر آيه استدلال مىكردند ؛ در تأويل آيات قرآنى سنّت را در نظر نمىگرفتند ؛ و به صدر و ذيل كلام الهى توجّهى نداشتند . . . » .\r\nهمچنين ، حديث ابو داوود از انس بن مالك از پيامبر اكرم صلّى اللّه عليه و آله كه فرمودند :\r\n« يا على ، تو به مردم از تأويل قرآن آنچه را كه نمىدانند ، مىآموزى » . على عليه السّلام عرض كرد : « در چه مواردى من پس از شما تبليغ رسالت شما كنم ، يا رسول الله ؟ » فرمودند : « مواردى را از تأويل قرآن كه براى مردم مشكل مىشود ، تو براى آنان باز مىگويى » . « 3 »\r\nبنابراين ، « تأويل » عبارت است از تطبيق و تشخيص ، به گونه‌اى همخوان با « ظاهر » و « تنزيل » و « محكم » و بر پايهء اطّلاعات و قواعد و ضوابط كلّى يا جزئى كه انسان شايسته از\r\n\r\n\r\n","description":"","footnote":"\r\n( 1 ) وسائل الشيعه ، 18 / 149 ، ح 65\r\n( 2 ) همان مأخذ ، ح 62\r\n( 3 ) همان مأخذ ، 18 / 144 ، ح 46\r\n","page_name":" 353 ","page_number":363},
  {"content":"\r\n\r\nجانب خداوند متعال دريافت مىكند ؛ چنان كه در اين آيهء شريفه مىخوانيم :\r\n . . . وَ ما فَعَلْتُهُ عَنْ أَمْرِي ، ذلِكَ تَأْوِيلُ ما لَمْ تَسْطِعْ عَلَيْهِ صَبْراً  . « 1 »\r\nهمچنين ، در آن آيهء شريفه ، در اوايل سورهء يوسف :\r\n وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ . . .  . « 2 »\r\nنيز آيهء شريفهء ديگر در اواسط سوره :\r\n قالَ لا يَأْتِيكُما طَعامٌ تُرْزَقانِهِ إِلَّا نَبَّأْتُكُما بِتَأْوِيلِهِ قَبْلَ أَنْ يَأْتِيَكُما ، ذلِكُما مِمَّا عَلَّمَنِي رَبِّي ، . . .  « 3 » .\r\nو نيز آيهء شريفهء ديگر در اواخر سوره :\r\n رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ ، فاطِرَ السَّماواتِ وَ الْأَرْضِ ؛ . . .  « 4 » .\r\nيا بر پايهء ضوابط و قوانين و قواعد لغوى يا قرائن حاليّه و مقاليّه ، يا اطّلاعات علمى يا حسّى يا شرعى يا طبيعى ؛ مانند قوانين علمى و قواعد مستند سازى .\r\n\r\nچهارم : اختصاص اهل بيت عليهم السّلام به اين علم\r\n« اهل بيت » عليهم السّلام كه عبارتند از : حضرت رسول الله ، محمّد بن عبد الله صلّى اللّه عليه و آله و ائمّهء اثنا عشر عليهم السّلام ، نسبت به ديگر مسلمانان امتيازات فراوانى دارند و يكى از آنها ، اين ويژگى است كه ايشان تنزيل و تأويل و ظاهر و باطن و محكم و متشابه قرآن را مىدانند . با قطع نظر از منبع اين علم « 5 » ، ناگزير ، در اين باب ، به چند نكته بايد اشاره كنيم :\r\nنكتهء اوّل ، اين كه مراد از اختصاص اهل بيت عليهم السّلام به اين علم ، آن گونه كه مقتضاى جمع ميان اين روايات است ، علم به « همهء » تفسير قرآن ، و « سراسر » قرآن است ، به آن معناى\r\n\r\n\r\n","description":"","footnote":"\r\n( 1 ) كهف / 82\r\n( 2 ) يوسف / 6\r\n( 3 ) يوسف / 37\r\n( 4 ) يوسف / 101\r\n( 5 ) بحثى است كلامى و روايى در اين كه اين « علم » آيا از باب فراگيرى از رسول اكرم صلّى اللّه عليه و آله است ، يا از باب الهام و القاء از جانب خداوند متعال است ، يا از باب علم به غيب است كه خداوند متعال بعضى از بندگانش را از آن مطلع مىگرداند ، يا بر آمده از همهء اين منابع است ؟ كه در حال حاضر ، آهنگ ورود به اين بحث را نداريم .\r\n","page_name":" 354 ","page_number":364},
  {"content":"\r\n\r\nوسيعى كه اشاره كرديم ؛ نه آن كه قرآن را جز اهل بيت عليهم السّلام كسى نمىفهمد . به همين جهت ، هر جا سخن از « اختصاص » به ميان آمده است ، گاه با قيدهاى « كلّ » و « جميع » همراه است ، « 1 » و گاه با قيد « تفصيل ابعاد اين علم » « 2 » همراه شده است . از اين رو ، اختصاص علم قرآن به اهل بيت عليهم السّلام هيچ گونه منافاتى با آن ندارد كه قرآن هدايت كنندهء بشريّت و تمامى مردمان باشد ؛ مردم همواره مىتوانند مطابق ضوابط و قواعد علمى صحيح ، قرآن را بفهمند و به آن مراجعه كنند ، و در حدّ شناختى كه از معانى قرآن دارند ، از معارف قرآنى بهره جويند .\r\nنكتهء دوم ، اين كه اهل بيت عليهم السّلام در بسيارى از اين روايات در صدد آن بوده‌اند كه با واقعيّت مخاطره‌انگيزى كه برخى از مفسّران قرآن ، با آن درگير بودند ، روياروى شوند : مفسّرانى كه در مقام تفسير قرآن به « رأى » و « ظنّ » تكيه مىكردند ، و به ضوابط علمى و سنّت نبوى صلّى اللّه عليه و آله و عترت طاهره عليهم السّلام كه پيامبر اكرم صلّى اللّه عليه و آله آنان را مرجع مسلمين و ثقل دوم قرار داده بود كه هيچ گاه از قرآن جدايى نمىبينند ، مراجعه نمىكردند . حاصل مطلب اين كه اهل بيت عليهم السّلام عدول جماعتى از مسلمانان را از « علم » به « ظنّ » ، كه بنا به اجماع مسلمين جايز نيست ، مورد سرزنش و نكوهش قرار مىداده‌اند .\r\nنكتهء سوم ، اين كه هر گاه « تفسير » را به آن معناى وسيعى كه اشاره كرديم ، بگيريم ، طبيعى خواهد بود كه اين نوع اختصاص به « علم تفسير » از آن اهل بيت عليهم السّلام باشد .\r\nهمان گونه كه همه پذيرفته‌اند كه روزگارى اين نوع از اختصاص از آن يوسف عليه السّلام ، يكى از انبياء بنى اسرائيل ، يا از آن بنده‌اى از بندگان شايستهء خداوند ، كه خداوند علم و معرفت به او داده است ، بوده ؛ و اكنون نيز مىتواند از آن ائمّهء طاهرين عليهم السّلام كه وارثان علم پيامبر اكرم صلّى اللّه عليه و آله اند ، باشد .\r\nاز طرف ديگر ، دليلى نداريم كه قواعد و ضوابطى براى اين نوع اطّلاعات و معلومات وجود داشته باشد كه از اين طريق بتوان از آنها مطلع گرديد يا آنها را تعلّم كرد ؛ چنان كه علّامه طباطبايى رحمه اللّه در پى آنند كه بر اين عقيده قرار گيرند ؛ بلكه اين علم از مقولهء امور غيبى\r\n\r\n\r\n","description":"","footnote":"\r\n( 1 ) نك : كافى ، 1 / 228 ، ح 1 و 2 ؛ 1 / 229 ، ح 5 ؛ 1 / 257 ، ح 3 .\r\n( 2 ) نك : وسائل الشيعه ، 18 / 135 ، ح 23 ؛ 18 / 136 ، ح 25 ؛ 18 / 141 ، ح 39 .\r\n","page_name":" 355 ","page_number":365},
  {"content":"\r\n\r\nاست كه علم آن نزد خداوند متعال است ، و او به انبيا القاء و تعليم مىفرمايد ، يا اين كه علاوه بر انبيا ، به اوصيا و اوليا نيز كه آنان را از ميان بندگانش اختيار مىكند و برمىگزيند ، هر گاه كه حكمتش اقتضا كند تعليم و تلقين مىفرمايد ، و نيز هر گاه حكمتش به گونهء ديگرى اقتضا كند ، آن معلومات را از ايشان محجوب مىگرداند .\r\nاين است وجه جمع ميان قائل شدن به وقف لازم بر سر عبارت  . . . وَ ما يَعْلَمُ تَأْوِيلَهُ إِلَّا اللَّهُ . . .  « 1 » از يك سو ، و اعتقاد به مدلول آيهء شريفه :  لا يَمَسُّهُ إِلَّا الْمُطَهَّرُونَ  « 2 » از سوى ديگر ، توضيح اين كه « راسخون فى العلم » تأويل قرآن را كه از مقولهء علم غيب است ، نمىدانند ، بلكه تنها به آن ايمان دارند :  . . . يَقُولُونَ آمَنَّا بِهِ كُلٌّ مِنْ عِنْدِ رَبِّنا . . .  « 3 » ؛ امّا ، در عين حال ، چون در زمرهء : « مطهّرون » اند ، تأويل قرآن را با تعليم خداوند متعال فرا مىگيرند و مىدانند ؛ چنان كه علّامه طباطبايى رحمه اللّه نيز خود به اين مطلب اشاره كرده‌اند .\r\nاهل بيت عليهم السّلام به علم « همهء » تفسير قرآن ، تسلّط دارند ، و وقتى كه قرار است اين جنبه از علم از مقولهء امور غيبى باشد كه خداوند متعال به آنان تعليم فرموده است ، اين اختصاص يك امر طبيعى است .\r\nكما اين كه ، در عين حال ، با مردم و دانشمندان نيز در راستاى علم به ظواهر قرآن كريم سهيم‌اند ، و بلكه اهل بيت عليهم السّلام خود يكى از ضوابط و موازين مهم در جهت حصول اين معرفت عمومى براى مردم‌اند .\r\n\r\n\r\n","description":"","footnote":"\r\n( 1 ) آل عمران / 7\r\n( 2 ) واقعه / 79\r\n( 3 ) آل عمران / 7\r\n","page_name":" 356 ","page_number":366},
  {"content":"\r\n\r\n\r\nبخش چهارم تفسير موضوعى و نمونه‌هايى از آن\r\n1 . تفسير موضوعى 2 . قصص قرآن 3 . مطالعه داستان موسى عليه السّلام 4 . فواتح سور يا حروف مقطعه 5 . جانشينى آدم ( انسان )\r\n\r\n","description":"","footnote":"","page_name":" 357 ","page_number":367},
  {"content":"\r\n . \r\n","description":"","footnote":"","page_name":" 358 ","page_number":368},
  {"content":"\r\n\r\n\r\nبخش چهارم 1 تفسير موضوعى\r\n\r\nتعريف تفسير موضوعى\r\nبا ( نگاه به تحول تاريخى ) بررسى مطالعات و تحقيقات تفسيرى ، از آغاز نخستين دورانهاى اسلامى ، مىبينيم كه در سبك مطالعه و روش تحقيق با يكديگر اختلاف فراوان دارند ، و موضوعات ذيربط در تحقيقات قرآنى با يكديگر بسيار متفاوتند . مشاهده مىكنيم كه بعضى از مفسّران جنبه‌هاى لغوى و لفظى را در متن قرآن مورد تأكيد قرار مىدهند ؛ بعضى ديگر ، جنبهء تشريعى و فقهى قرآن را بيشتر مورد توجّه قرار مىدهند ؛ و نيز بعضى ديگر ، جنبه‌هاى عقيدتى ، اخلاقى ، علوم تجربى ، يا جنبهء عرفانى آن را موضوع كار خود ساخته‌اند ؛ همچنين ، نسبت به ديگر موضوعات قرآنى مانند داستان و غيره .\r\nامّا ، به رغم اين همه اختلاف تفاسير با يكديگر ، تقريبا ، اختلاف حائز اهميّتى در روش مطالعه و تحقيق آنها نمىيابيم .\r\nشيوهء همهء اين مطالعات و تحقيقات تفسيرى آن است كه در مقام مفاهيم تفسيرى ، آيات قرآنى را بر حسب ترتيبى كه در قرآن كريم آمده‌اند ، مطالعه مىكنند ، و تمامى كار تفسير را عبارت از اين مىدانند كه به هر آيه كه مىرسند ، معناى آن آيه را ضمن ملاحظهء بعضى زمينه‌هاى سياق آن با بعضى از آيات ديگر قرآنى ، كه در يك موضوع با آن آيه مشتركند ، دريابند . اين روش تفسيرى را مىتوانيم « تفسير تجزيه‌اى » يا « تفسير ترتيبى » قرآن كريم\r\n\r\n","description":"","footnote":"","page_name":" 359 ","page_number":369},
  {"content":"\r\n\r\nبناميم .\r\nآرى ، بعضى مجموعه‌هاى آيات قرآن را ملاحظه مىكنيم كه مفسّران به خاطر وجه مشترك موجود ميان آنها اهتمام خاصّى به آنها به صورت مجموعى دارند ؛ مانند : آيات الاحكام ، قصص قرآن ، آيات ناسخ و منسوخ ، و غيره . اين مجموعه‌ها نيز ، البتّه ، نه به عنوان يك موضوع مستقّل ، بلكه به اعتبار وجه جامع و ويژگى مشترك مورد بررسى قرار مىگرفته‌اند .\r\nدر دورانهاى بعدى از تاريخ علم تفسير ، نخستين طليعه‌هاى روش جديدى در تفسير يا تحقيق قرآنى آغاز به نشو و نما كرد . اين روش ، مبناى كار را كوشش براى استكشاف نظريّهء قرآنى در همهء زمينه‌هاى عقيدتى ، فكرى ، فرهنگى ، تشريعى و سلوكى از طريق بررسى مواضع مختلف بيان مطلب در قرآن كريم قرار داده بود .\r\nبه عنوان نمونه ؛ وقتى مىخواهيم ديدگاه قرآن كريم را دربارهء « الوهيّت » باز شناسيم ، اين روش جديد ، آياتى را كه در زمينه‌هاى مختلف ، پيرامون اين موضوع سخن مىگويد ، همه را يكايك بررسى مىكند ؛ اعمّ از آياتى كه به اصل وجود خدا ، يا به صفات و تعاريف خدا مربوط مىشود .\r\nاز طريق اين بررسى كلّى و مقايسه ميان آيات قرآنى و اطراف و جوانب بيان آنها ، نظريهء قرآنى را در ارتباط با « خدا » استخراج مىكنيم .\r\nاين روش دربارهء همهء مفاهيم و نظريّات يا بعضى پديده‌هاى قرآنى نيز ، از همين موضع عمل مىكند ، و با همين روش به بحث دربارهء « خانواده » ، « تقوى » ، « امر به معروف و نهى از منكر » ، « جامعه » ، « جهاد » ، « فواتح سور » ، « قصص قرآنى » ، « انسان » ، و ديگر موضوعات قرآنى ، مىپردازد .\r\nگاه ، از آنجا كه قرآن جز در يك مقطع متعرّض مورد بحث نشده است ، مطالعه و تحقيق به همان يك مقطع قرآنى محدود مىگردد . با وجود اين ، همچنان تفاوت اين روش جديد را با آن روش پيشين ، در مطالعه و بررسى همين يك مقطع قرآنى مشاهده مىكنيم . روش جديد ، وظيفه و كار خود را عبارت از استخراج و استكشاف يك ديدگاه و نظريّه از درون آيات اين مقطع مىداند ، در حالى كه آن شيوهء پيشين ، چنين كار و وظيفه‌اى را براى خود قائل\r\n\r\n","description":"","footnote":"","page_name":" 360 ","page_number":370},
  {"content":"\r\n\r\nنبود .\r\nبنابراين ، « تفسير موضوعى » بر پايهء مطالعه و تحقيق در موضوعات مشخّصى كه قرآن كريم در مواضع متعدّد يا در يك موضع واحد به آن پرداخته است ، با منظور تشخيص و بازشناسى نظريّهء قرآنى در ارتباط با آن موضوعات معيّن ، استوار است .\r\nاينك ، براى آن كه مراد از « تفسير موضوعى » روشن گردد ، بجاست كه ابتدا در مقام فهم اصطلاح « موضوعيّت » ، چنان كه استاد شهيد ما آيت الله صدر رحمه اللّه شرح داده‌اند ، برآييم . ايشان براى اصطلاح « موضوعى بودن » سه معنا ذكر كرده‌اند :\r\nمعناى اوّل : « موضوعى بودن » در مقابل « شخصى بودن » و « گرايشى بودن » تحقيق . به اين معنا ، « موضوعى بودن » ( موضوعى بودن تحقيق يا تفسير ) عبارت است از امانت و استقامت در بحث و تحقيق ، « 1 » و تمسّك به شيوه‌هاى علمى مبتنى بر حقايق واقعى در نفس الامر ، و در واقع ، بدون آن كه محقّق تحت تأثير احساسات و وابستگيهاى شخصى خويش باشد ، يا در حكمهايى كه در روز تحقيق صادر مىكند ، يا نتايجى كه در پايان تحقيق به آنها مىرسد ، گرايش به سمت و سوى بخصوصى داشته باشد .\r\n« موضوعى » بودن به اين معنا ، مطلب درستى است ، و در هر دو روش « تجزيه‌اى » و « موضوعى » مفروض است ، و به هيچ يك از اين دو روش اختصاص ندارد .\r\nمعناى دوم : « موضوعى بودن » به اين معنا كه محقّق از « موضوع » كه عبارت از يك « واقعيّت خارجى » است شروع مىكند و به قرآن كريم باز مىگردد ، « 2 » تا موضع و برخورد و ديدگاه قرآن را در برابر آن واقعيت خارجى باز شناخته شود .\r\n« مفسّر در اين شيوهء تفسير قرآن ، نگاهش را بر يك موضوع از موضوعات زندگى متمركز مىكند ، و همهء تجارب بشرى را پيرامون آن موضوع فراهم مىآورد ؛ كه بشر تا كنون چه مشكلاتى را در ارتباط با موضوع مورد بحث مطرح كرده ، و چه راه حلهايى را براى آن مشكلات پيش‌بينى كرده است ؟ در طول تاريخ ، چه سؤالاتى در زمينهء\r\n\r\n\r\n","description":"","footnote":"\r\n( 1 ) المدرسة القرآنية ، درس دوم ، ص 29 ، چاپ بيروت .\r\n( 2 ) همان مأخذ ، ص 28\r\n","page_name":" 361 ","page_number":371},
  {"content":"\r\n\r\nاين موضوع مطرح شده است و چه جاهاى خالى همچنان در آن وجود دارد ؟\r\nآن گاه ، متن قرآن را پيش مىكشد و با نصوص قرآنى ، گفتگويى را ترتيب مىدهد . مفسّر سؤال مىكند ، و قرآن جواب مىدهد . مفسّر همواره در پى آن است كه موضع قرآن كريم را در برابر موضوع مورد بحث كشف كند » « 1 » .\r\nاين روش را « به اعتبار اين كه تجارب بشرى را با قرآن كريم « يكى » مىگرداند ، « توحيدى » ( وحدت‌بخش ) نيز ناميده‌اند ؛ البتّه نه به آن معنا كه تجربيّات بشر را بر قرآن تحميل كند . . .\r\nبلكه به آن معنا كه اين دو رهاورد را در يك روند واحد به جريان بيندازد . . . تا در نتيجه بتواند آن مفهوم و معرفت قرآنى را كه موضع اسلام را در برابر اين تجربيات بشرى يا مقولات فكرى مشخّص مىگرداند ، به دست آورد . « 2 »\r\nمعناى سوم : گاه ، مراد از « موضوعى بودن » ، صرف انتساب به « موضوع » است . مفسّر يك موضوع معيّن را بر مىگزيند ، آن گاه آياتى را كه در آن موضوع مشتركند ، فراهم مىآورد و آنها را تفسير مىكند ، و مىكوشد تا از مجموع آن آيات ، يك نظريهء قرآنى در ارتباط با آن موضوع استخراج كند .\r\nاين روش را نيز مىتوان « توحيدى » ( وحدت‌بخش ) ناميد ؛ زيرا « ميان اين آيات به صورت يك مركّب واحد نظرى وحدت ايجاد مىكند » . « 3 »\r\nبىشك ، معناى اوّل ، مورد بحث ما نيست . زيرا ، اين شرط و وصف ، چه در تفسير موضوعى و چه در تفسير تجزيئى ( ترتيبى ) ضرورت دارد . مىماند معناى دوم و معناى سوم .\r\nاز سوى ديگر ، اين روش تحقيق ، يعنى « تفسير موضوعى » مانند ديگر روشهاى تحقيق ، مشمول قانون تحوّل شده و از مراحل متعدّدى گذشته است . روش قديم تفسير قرآن كريم ، يعنى « تفسير تجزيه‌اى ترتيبى » ، زمانى نقش حضانت را در ارتباط با اين نوزاد ( تفسير\r\n\r\n\r\n","description":"","footnote":"\r\n( 1 ) همان مأخذ ، ص 19\r\n( 2 ) همان مأخذ ، ص 28\r\n( 3 ) همان مأخذ\r\n","page_name":" 362 ","page_number":372},
  {"content":"\r\n\r\nموضوعى ) ايفا نموده ، و امروز ديگر « تفسير موضوعى » به سنّ بلوغ رسيده ، و از مادر جدا شده است . از هر طرف ، موضوعات مختلف قرآنى ، يكايك وضعيّت استقلالى به خود مىگيرند و از پيكرهء كلّى تفسير قديم جدا مىشوند .\r\n\r\nنياز زمان به تفسير موضوعى « 1 »\r\nاسلام و نظامها و مجموعهء قوانين آن ، در آغاز كار و در اثناى اجرا ، به اجتماع راه يافت ؛ چرا كه جنبه‌هاى اجتماعى اسلام را هيچ گاه رسول اعظم صلّى اللّه عليه و آله به عنوان نظريّات كلّى ، و به شكل موادّ قانون اساسى در ارتباط با اجتماع و روابط مختلف اجتماعى مطرح نفرمودند ، تا به دنبال آن ، روبناى قوانين و مقرّرات ساخته شوند ، و همهء جوانب زندگى انسان را در برگيرند .\r\nرسول اعظم صلّى اللّه عليه و آله ، اسلام را در بسيارى اوقات ، از طريق قانون‌گذارى و تشريع و بيان احكام مختلف ، راجع به مسايل و قضاياى تفصيلى اجتماع ، مطرح مىفرمودند و معرّفى مىكردند .\r\nاز اين روست كه مىبينيم مطالعه و تحقيق نظرى ، در شريعت اسلام ، تا دورانهاى متأخّر از تاريخ مسلمين ، در كار نيست . جامعهء اسلامى ، قانون اسلام را بر اين پايه به اجرا مىگذارد ، كه قانون و حكم صادر شده از جانب خداوند سبحان است ، و ناگزير بايد به آن متعهّد گرديد ، و محدودهء معين و حدود ويژهء آن را بايد رعايت كرد ، بدون آن كه نيازى به يك معرفت نظرى زير بنايى داشته باشند ، كه قانون شرع بر آن پايه استوار گردد ، و نحوهء برخورد اسلام با مشكلات زندگى اجتماعى مردم بر اساس آن نظريّه توجيه شود .\r\nالبتّه ، مىتوان گفت كه اين نحوهء بيان مبانى در اثناى اجرا ، تنها به حوزهء شريعت اسلام اختصاص داشت . امّا ، حوزهء عقيدتى اسلام ، همواره ميدانى براى بحث و گفتگوى نظرى بوده است . زيرا ، جنبهء اجرايى آن عبارت از همان فهم نظريهء اعتقادى اسلام و ايمان به آن بوده است ، و رسول خدا صلّى اللّه عليه و آله عينا همين كار را كردند ، و در حوزهء عقايد ، از همان آغاز ، نظريّهء\r\n\r\n\r\n","description":"","footnote":"\r\n( 1 ) جهت اطّلاع بيشتر از اهمّيّت تفسير موضوعى و ويژگيهاى آن ، رجوع شود به المدرسة القرآنيّة ، اثر شهيد صدر قدّس سرّه ، درس اوّل و درس دوم ؛ نيز دفتر « محاضرات فى تفسير القرآن » ( مقدّمهء تفسير ) از مؤلّف اين كتاب .\r\n","page_name":" 363 ","page_number":373},
  {"content":"\r\n\r\nاسلامى را به طور كلّى و جامع مطرح كردند .\r\nوقتى كه اسلام از حوزهء اجرا در جامعهء اسلامى آسوده شد ، و با نظريّات مذهبى گوناگون مواجه گرديد ، نياز مبرم به تحقيق موضوعى قرآن در زمينه‌هاى مختلف ، خود را نشان داد .\r\nاسلام ، ديگر نيازمند آن بود كه به عنوان يك « نظريّهء » دينى كه محمّد صلّى اللّه عليه و آله ، رسول الله ، از طريق وحى آورده است ، عرضه گردد . زيرا با نظريّه‌هاى مذهبى ديگر روياروى گرديده بود ، و براى آن كه ميزان صلاحيت آن براى حلّ مشكلات زندگى مردم در آن روزگار معلوم شود ، و جايگاه اسلام نسبت به ديگر نظريّات مذهبى ، مشخّص گردد ، عرضه كردن اسلام به عنوان يك « نظريّهء » مذهبى وحيانى ضرورت پيدا كرده بود . تنها فهم اسلام به عنوان يك نظريّهء كلّى و جامع است كه راه ما را هموار مىكند تا بتوانيم از آن به عنوان نظامى براى زندگى دفاع كنيم ، و در جهت اجرا و حراست آن سخت بكوشيم .\r\nبنابراين ، نياز به تفسير موضوعى ، در عصر ما در حقيقت ، جوشيده از نياز به عرضهء اسلام و مفاهيم قرآن به صورت « نظريّه » هاى نظام يافته است ، به گونه‌اى كه زير بناى اسلام ، كه همهء تفصيلات و تشريعات ديگر از آن شكوفا مىگردد ، به طور كامل معرّفى گردد . اين ، كاملا شدنى است كه ما بتوانيم نظريّات نظام يافتهء اسلامى را از طريق مطالعه و بررسى قوانين و تشريعات اسلام باز شناسيم ؛ زيرا پيوند محكمى ، همواره ، ميان نظريّه و كنش ( عمل ) وجود دارد . « 1 »\r\n\r\nفهرست اجمالى موضوعات قرآنى و شيوهء قرآن در ارائهء آنها\r\nقرآن كريم به موضوعات فراوانى پرداخته است ، و در موضوعات مورد بررسى خود نيز با بيشتر جنبه‌هاى فكرى و فرهنگى مربوط به زندگى و آفرينش و اجتماع ، چه در ارتباط با مسايل عقيدتى و چه در ارتباط با مسايل تشريعى ، اخلاق ، حكومت ، روابط اجتماعى ، و غيره ، سر و كار پيدا كرده است .\r\nدر اينجا ، ما به يك فهرست كلّى و اجمالى از موضوعات اصلى كه قرآن كريم به آنها پرداخته است اشاره مىكنيم ؛ با آن كه مىدانيم بيشتر اين موضوعات ، هر يك موضوعات\r\n\r\n\r\n","description":"","footnote":"\r\n( 1 ) در اين زمينه ، ر . ك . اقتصادنا ، اثر استاد ما سيد محمّد باقر صدر رحمه اللّه ، 2 / 16 .\r\n","page_name":" 364 ","page_number":374},
  {"content":"\r\n\r\nفرعى براى خود دارند ، كه آنها نيز به نوبهء خودشان قابل تحقيق موضوعى و مطالعهء علمى هستند . موضوعات اصلى :\r\n1 ) الوهيّت ( خداشناسى ) 2 ) افعال خدا 3 ) عالم غيب 4 ) انسان پيش از اين دنيا 5 ) انسان در اين دنيا 6 ) انسان پس از اين دنيا 7 ) اخلاق انسانى 8 ) تشريع اسلامى 9 ) آفرينش و زندگى 10 ) حركت و دعوت اسلامى .\r\n\r\nموضوعات اصلى نخستين ،\r\nهمهء اطّلاعات مربوط به نامهاى خداوند سبحان و صفات او از قبيل : زنده بودن ، عالم بودن ، توانايى داشتن ، شنوا و بينا بودن و غيره را ، در بر مىگيرد .\r\n\r\nموضوعات اصلى دوم ،\r\nهمهء اطّلاعات مربوط به خلق و امر ، اراده و مشيّت ، هدايت و ضلالت ، قضا و قدر ، جبر و تفويض ، خشم و خشنودى ، دوستى و جز اينها را ، دربرمىگيرد .\r\n\r\nموضوعات اصلى سوم ،\r\nهمهء اطّلاعات مربوط به حجب و لوح و قلم و عرش و كرسى و بيت المعمور و آسمان و زمين و ملائكه و شياطين و جنّ و جز اينها را دربرمىگيرد .\r\n\r\nموضوعات اصلى چهارم ،\r\nهمهء اطّلاعات مربوط به آدم ، و چگونگى آفرينش او ، و خلافت او ، و آفرينش ابليس ، و رابطه‌اش با آدم و ذريّهء او ، و زندگى او در بهشت با همسرش ، و جز اينها را ، دربرمىگيرد .\r\n\r\nموضوعات اصلى پنجم ،\r\nهمهء اطّلاعات مربوط به تاريخ انسان ، طبيعت روانى و روحى و عقلى او ، و قوانين اجتماعى كلّى كه بر رفتار و روابط و حركت اجتماعى و تاريخى انسان حاكم است ، و ميزان ارتباط انسان با آسمان و اشكال مختلف اين ارتباط ، از قبيل : نبوّت ، وحى ، الهام ، دين ، كتاب و شريعت ، و همهء اوصاف پيامبران الهى كه از داستانهاى ايشان استنباط مىگردد را ، دربرمىگيرد .\r\n\r\nموضوعات اصلى ششم ،\r\nهمهء اطّلاعاتى را كه به برزخ و معاد و بهشت و دوزخ مربوط مىشوند ، در بر مىگيرد .\r\n\r\nموضوعات اصلى هفتم ،\r\nهمهء اطّلاعات مربوط به ارزشها و الگوها و اوصافى كه انسان بايد خويشتن را با آنها بيارايد ، و آنچه كه او را در عالم انسانيّت بالا برده و به كمال مقصود رهنمون مىگردند ، و همچنين امثال و مواعظى كه در تربيت انسان و تكميل و توجيه او نقشى دارند را ، در بر مىگيرد .\r\n\r\n","description":"","footnote":"","page_name":" 365 ","page_number":375},
  {"content":"\r\n\r\n\r\nموضوعات اصلى هشتم ،\r\nهمهء اطّلاعات مربوط به شريعت اسلام و جنبه‌هاى اقتصادى ، اجتماعى ، فردى ، تجارى ، جنگى آن ، و جز اينها را ، در بر مىگيرد .\r\n\r\nموضوعات اصلى نهم ،\r\nهمهء اطّلاعات مربوط به آسمان و كوهها و آبها و جانوران و گياهان و باران و بادها ، و عوالمى كه بر اين انسان در اين جهان وسيع آفرينش محيطاند را ، در بر مىگيرد . « 1 »\r\n\r\nموضوعات اصلى دهم ،\r\nهمهء رويدادهايى را كه پيامبر اكرم صلّى اللّه عليه و آله و مسلمانان با آنها روياروى شدند ، و موضع گيرىهاى قرآن كريم در برابر آنها ، و همچنين ، اظهارات و سؤالات و شبهات و مشكلاتى كه از جانب دشمنان رسالت يا از سوى خود مسلمانان مطرح مىشده است ، و پاسخها و برخوردهاى اسلام و قرآن با همهء اين پديده‌ها ، و تحوّلات و مراحلى كه بر رسالت اسلام گذشته است ، و قضايا و مسايل مربوط به ساختن يك پايگاه انسانى انقلابى كه بتواند بعدها بار سنگين ابعاد رسالت را بر دوش بكشد ، و جز اينها ، همه را در بر مىگيرد .\r\nقرآن كريم براى بيان دقيق و تبيان توانمند اين موضوعات ، روشى يكتا و بىنظير پيش گرفته است كه از همهء ديگر روشهاى ديگر كتابهاى دينى كاملا متمايز است ؛ به طورى كه مشاهده مىكنيم هيچ سوره‌اى از سوره‌هاى قرآن كريم و هيچ جزئى از اجزاى آن نمىگذرد ، مگر آن كه موضوعات بسيارى را آن هم با شيوه‌اى در نهايت هماهنگى و ارتباط و همخوانى ، در بر مىگيرد .\r\nاز سوى ديگر ، قرآن كريم ، در راستاى توضيح بعضى مفاهيم و افكار غير مادّى ( غيبى ) نيز ، مىكوشد تا از طريق مثالها و قالبهاى مادّى ، مطلب را به ذهن انسانى كه جز از طريق آن تصاوير و قالبها نمىتواند چيزى را درك كند ، نزديك گرداند ؛ و با تكرار مثالها و تكثير تصاوير ، به تدريج ، آن مطالب را از پيرايه‌ها و شائبه‌هاى مادّى بپيرايد و از قالب و چارچوب مادّى رها سازد ؛ چنان كه در بحث « محكم و متشابه » به آن اشاره كرديم .\r\nاكنون ، ما نيك مىدانيم كه هدف اساسى مورد نظر از قرآن كريم و از نزول آن ، تربيت ، و دگرگون‌سازى اجتماعى بوده است ، و نه آموزش و فرهنگ‌سازى و بس . به همين جهت ، مشاهده مىكنيم كه شيوهء قرآنى در تمامى مراحل نزول ، تحت تأثير كارسازى اين هدف و\r\n\r\n\r\n","description":"","footnote":"\r\n( 1 ) در اين زمينه ، ر . ك . الميزان فى تفسير القرآن ، مقدّمه ، 1 / 11 .\r\n","page_name":" 366 ","page_number":376},
  {"content":"\r\n\r\nآرمان اصلى است ؛ و از اين رو ، به اين صورت متداخل در مىآيد ؛ امّا در عين اين در هم بيان كردن مسايل ، همواره مستقيم ، به سوى نهايت و هدفى كه مدّ نظر دارد پيش مىرود . ما در بعضى بحثهاى پيشين ، جنبه‌هاى متعدّدى از اين شيوهء بيان و روش ارائهء مطالب و مسايل را روشن گردانيديم .\r\nاز آنجا كه موضوعات قرآن كريم بسيار وسيع و متنوّع و متعدّدند ، در اين بحث ، دست به انتخاب بعضى موضوعات قرآنى ، براى پرداختن به تفسير آنها ، مىزنيم ، تا در نتيجه ، اوّلا ، روش تفسير موضوعى قرآن را از راه بررسى آن در مسير اجرا به خوبى باز شناسيم ؛ ثانيا ، از مضامين علمى اين موضوعات بهره‌مند شويم . ما سه موضوع ذيل را با توجّه به اهميّتى كه در مباحث علوم قرآنى دارند ، برگزيده‌ايم :\r\n1 . قصّص قرآن .\r\n2 . فواتح سور ( حروف مقطّعه ) .\r\n3 . جانشينى انسان .\r\n\r\n","description":"","footnote":"","page_name":" 367 ","page_number":377},
  {"content":"\r\n . \r\n","description":"","footnote":"","page_name":" 368 ","page_number":378},
  {"content":"\r\n\r\n\r\nبخش چهارم 2 قصص قرآن\r\n\r\nتفاوت قصّه‌هاى قرآن با قصّه‌هاى ديگر\r\nقصّه‌هاى قرآن ، در يك جهت بنيادين ، با قصّه‌هاى ديگر متفاوت ، و از آنها متمايز است .\r\nآن جهت بنيادين ، عبارت است از هدف و منظورى كه قرآن براى تحقّق بخشيدن به آن ، آمده است . توضيح آن كه قرآن كريم ، با لحاظ اين نكته كه قصّه‌نويسى و داستانسرايى خود يك كار ادبى ، هنرى است ، و موضوع جداگانه و شيوه‌هاى تعبير ويژهء خودش را دارد ، به سراغ قصّه‌گويى نرفته است . همچنين ، قرآن كريم ، اين قصّه‌ها را به منظور بازگويى تاريخ گذشتگان و ثبت اوضاع و احوال و امور اجتماعى آنان ، چنان كه مورّخان عمل مىكنند ، يادآور نشده است . « قصّه » وقتى در قرآن كريم مطرح مىشود ، معنايش اين است كه قصّه و داستان ، مىخواهد در مجموعهء شيوه‌هايى كه قرآن كريم در جهت تحقّق بخشيدن به اهداف و مقاصد دينى خود پيش گرفته است ، سهيم گردد ، تا جايى كه مىتوان گفت : قصّه يكى از مهمترين شيوه‌هاى بيان در قرآن كريم است .\r\nچنان كه در بحث « هدف از نزول قرآن » ديديم ، قرآن كريم ، بيش از هر چيز ، يك رسالت دينى است كه به طور بنيادى و كاربردى ، به كار پراهميّت تغيير و دگرگون‌سازى در جامعهء بشرى ، از جهات مختلف ، دست زده است . بعضى از آثار و جلوه‌هاى اين آرمان قرآن را در نحوهء نزول تدريجى آن ؛ در شيوهء ارائهء مفاهيم مختلف در كنار يكديگر ؛ پيوند دادن نزول\r\n\r\n","description":"","footnote":"","page_name":" 369 ","page_number":379},
  {"content":"\r\n\r\nقرآن با حوادث و وقايع و سؤالات مخاطبان ؛ و اسلوب قرآن در كوتاه گفتن و ايجاز ؛ و در آميختن تابلوها و صحنه‌هاى متعدّد ، مشاهده مىكنيم ، كه موجبات پيدايش بسيارى مطالعات قرآنى را فراهم ساخته است ؛ و ما از آن مجموعهء دانشها ، علم ناسخ و منسوخ ، علم محكم و متشابه ، علم مكّى و مدنى ، و بعضى ديگر دانشهاى قرآن را باز شناختيم .\r\nاز اين رو ، وقتى كه دست به مطالعهء « قصص قرآن » مىزنيم ، ناگزير ، بايد اين هدف كلّى قرآن را پيش روى خويش نهيم ، تا از طريق آن ، اسلوب و شيوه‌اى را كه قرآن كريم ، در جهت تحقّق بخشيدن به هدف بنيادين خود در پرتو قصّه‌هاى قرآنى اتخّاذ كرده است ، دريابيم .\r\n\r\nاهداف قصّه پردازى در قرآن كريم « 1 »\r\nقصّه‌ها در قرآن كريم عنوان شده‌اند ، تا در كار دگرگون‌سازى فرد و جامعهء بشرى ، در همهء جنبه‌هاى زندگانى او سهيم گردند . اينك ، بنگريم قصّه گويى در قرآن ، كدام يك از منظورهاى تعيين كننده در پيشبرد رسالت را هدف گرفته است ؟\r\nدر اين ارتباط ، چون نيك بررسى كنيم ، مىبينيم كه قصّه‌هاى قرآنى تقريبا همهء آن منظورهاى اصلى را كه قرآن كريم به خاطر آنها آمده است ، در مضامين و اهداف خود در برگرفته‌اند . « 2 » نظر به فراوانى اين منظورها و تنوّع آنها ، نيكو به نظر مىرسد كه در باب بيان منظورهاى قصّه گويى در قرآن ، بر منظورهاى مهمّ قرآن تكيه كنيم ، تا از طريق آنها اهميّت پرداختن به قصّه در قرآن كريم و فوايدى را كه بر آن مترتّب است ، باز شناسيم .\r\n\r\n\r\n","description":"","footnote":"\r\n( 1 ) در باب منظورهاى قصّه ، ر . ك . التصوير الفنّى فى القرآن ، سيد قطب ( ص 141 - 120 ) ؛ نيز ر . ك . مجموعهء نظرات سيّد محمّد رشيد رضا در مواضع مختلف تفسير المنار .\r\n( 2 ) اهداف ايراد قصّه در قرآن را مىتوان به دو قسم اصلى تقسيم كرد : اوّلا ، اهداف موضوعى ؛ مانند آن كه قرآن كريم از آن سوى ايراد قصّه ، در پى اثبات صحّت نبوّت ، يا اثبات وحدت رسالتهاى الهى ، يا شرح بعضى قوانين و سنّتهاى تاريخى كه بر مسير جامعهء انسانى حاكم است ، بوده باشد . ثانيا ، اهداف شخصى - تربيتى ؛ مانند آن كه قرآن كريم از آن سوى ايراد قصّه ، در پى تربيت كردن انسانها بر مبناى ايمان به غيب و تسليم در برابر حكمت‌هاى الهى ، يا التزام به اخلاق اسلامى يا عبرت گرفتن از سرگذشت گذشتگان و اقتدا به آنان ، بوده است .\r\n","page_name":" 370 ","page_number":380},
  {"content":"\r\n\r\n\r\nالف ) اثبات وحى و رسالت\r\nاثبات اين كه آنچه قرآن كريم آورده است ، از جانب محمّد صلّى اللّه عليه و آله نبوده است ، بلكه وحى الهى است كه خداوند متعال آن را به پيامبر اكرم صلّى اللّه عليه و آله وحى كرده ، و جمله آنها را براى هدايت بشريّت نازل فرموده است .\r\nاين هدف قرآن را از ايراد قصّه در بحث اعجاز قرآن مورد اشاره قرار داديم . طىّ آن بحث ديديم كه سخن گفتن نبىّ اكرم حضرت محمّد صلّى اللّه عليه و آله در باب سرگذشت امّتهاى پيشين و پيامبرانشان و فرستادگان خدا به سوى آنان ، با اين همه دقّت و تفصيل و اعتماد و اطمينان ، با در نظر گرفتن شرايط فرهنگى و اجتماعى عصر رسول خدا صلّى اللّه عليه و آله ، همه كاشف از يك حقيقت مسلّم است ، و آن اين كه وى اين اطّلاعات و اخبار را از يك منبع غيبى مطّلع از همهء اسرار ، و باطن پوشيدهء مسايل و امور ، گرفته و بازگو مىكند ؛ و اين منبع ، خداوند سبحان و تعالى است .\r\nقرآن كريم ، بر اين كه هدف والاى ياد شده يكى از اهداف ايراد قصّه در قرآن كريم است ، نصّ صريح دارد . گاه اين نصّ قرآنى در مقدّمهء قصه‌هاى قرآنى آمده است ، و گاه در ذيل قصّه‌ها :\r\n- در سورهء يوسف :  نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ ، وَ إِنْ كُنْتَ مِنْ قَبْلِهِ لَمِنَ الْغافِلِينَ  « 1 » .\r\n- در سورهء قصص پس از بيان قصّهء موسى عليه السّلام :    وَ ما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الْأَمْرَ وَ ما كُنْتَ مِنَ الشَّاهِدِينَ . وَ لكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ ، وَ ما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَ لكِنَّا كُنَّا مُرْسِلِينَ . وَ ما كُنْتَ بِجانِبِ الطُّورِ إِذْ نادَيْنا ؛ وَ لكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ    « 2 » .\r\n- در سورهء آل عمران ، در سرآغاز قصّهء مريم عليهما السّلام :  ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ ، وَ ما كُنْتَ لَدَيْهِمْ إِذْ يَخْتَصِمُونَ  « 3 » .\r\n\r\n\r\n","description":"","footnote":"\r\n( 1 ) يوسف / 3\r\n( 2 ) قصص / 46 - 44\r\n( 3 ) آل عمران / 44\r\n","page_name":" 371 ","page_number":381},
  {"content":"\r\n\r\n- در سورهء ص ، پيش از پرداختن به قصّهء آدم عليه السّلام :     قُلْ هُوَ نَبَأٌ عَظِيمٌ . أَنْتُمْ عَنْهُ مُعْرِضُونَ . ما كانَ لِي مِنْ عِلْمٍ بِالْمَلَإِ الْأَعْلى إِذْ يَخْتَصِمُونَ . إِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ     « 1 » .\r\n- در سورهء هود ، پس از قصّهء نوح عليه السّلام :  تِلْكَ مِنْ أَنْباءِ الْغَيْبِ نُوحِيها إِلَيْكَ ، ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا ، فَاصْبِرْ إِنَّ الْعاقِبَةَ لِلْمُتَّقِينَ  « 2 » .\r\nهمهء اين آيات شريفه و ديگر آيات قرآنى اشاره دارند به اين كه قصّه در قرآن تنها در راستاى تأكيد بر اثبات و ثبوت مسئله وحى ، به عنوان مسئله اساسى و بنيادين در شريعت اسلام ، مطرح شده است .\r\n\r\nب ) وحدت اديان و عقيدهء همهء پيامبران\r\nقصّه‌هاى قرآنى بر اين مسئله تأكيد مىكنند كه همهء اديان از سوى خداوند سبحان‌اند ؛ آنچه اساس دين الهى كه پيامبران متعدّد آورده‌اند مىباشد ، يك پايه و يك اساس است ، و بر سر آن هيچ يك از پيامبران با يكديگر اختلاف به هم نرسانيده‌اند . لذا ، دين خدا يكى است و منبع دين نيز يكى است . همهء پيامبران يك امّت واحد بوده‌اند كه همين خداى يكتا را مىپرستيده‌اند و مردمان را به سوى او فرا مىخوانده‌اند .\r\nاين هدف ، يكى از اهداف اساسى قرآن كريم است . قرآن ، از جمله اهداف والايش ، نماياندن پيوند ميان اسلام حنيف و ديگر اديان الهى است كه ديگر انبيا و رسل مردم را به سوى آنها فرا خوانده‌اند ؛ تا اسلام در ميان اديان الهى در جايگاه خاتميّت قرار گيرد ، و آن دينى باشد كه انسانيّت بايد راه خود را به آن ختم كند ؛ و راه بر هر گونه كج دلى و كج انديشى كه مىتواند انگيزه‌اى باشد براى تمسّك به اديان پيشين ، بر اساس آن كه حقيقتى هستند وحى شده از سوى خداوند متعال ، بسته شود .\r\nعلاوه بر اين ، در متن دعوت حضرت ختمى مرتبت صلّى اللّه عليه و آله آشكارا عنوان مىشود كه در تاريخ رسالتهاى آسمانى پديده‌اى نوين و بىسابقه نيست ، بلكه در اهداف و افكار و مفاهيم ،\r\n\r\n\r\n","description":"","footnote":"\r\n( 1 ) ص / 70 - 67\r\n( 2 ) هود / 49\r\n","page_name":" 372 ","page_number":382},
  {"content":"\r\n\r\nپيوندى محكم با اديان پيشين دارد :  قُلْ ما كُنْتُ بِدْعاً مِنَ الرُّسُلِ . . .  « 1 » ؛ و بلكه امتدادى براى آن رسالتهاى الهى است و آن رسالتها ريشهء تاريخى رسالت اسلام‌اند ؛ و رسالت پيامبران الهى يك رسالت اخلاقى و انقلابى مىباشد كه اين چنين در تاريخ بشر امتداد و استمرار يافته ، و اين همه ياران وفادار و فداكاران با ايمان داشته است .\r\nبر پايهء اين هدف ، مكرّرا در قرآن كريم ، در يك سورهء واحده ، چندين داستان از پيامبران آمده و به شكل خاصّى ارائه شده است ، تا آن پيوند محكمى را كه ميان پيامبران در وحى آسمانى ، و نيز در دعوتى كه از طريق اين وحى مىآيد ، وجود دارد ، مورد تأكيد قرار دهد . به عنوان مثال ، در سورهء انبياء چنين آمده است :\r\n   وَ لَقَدْ آتَيْنا مُوسى وَ هارُونَ الْفُرْقانَ وَ ضِياءً وَ ذِكْراً لِلْمُتَّقِينَ . الَّذِينَ يَخْشَوْنَ رَبَّهُمْ بِالْغَيْبِ وَ هُمْ مِنَ السَّاعَةِ مُشْفِقُونَ . وَ هذا ذِكْرٌ مُبارَكٌ أَنْزَلْناهُ أَ فَأَنْتُمْ لَهُ مُنْكِرُونَ ؟ .   \r\n   وَ لَقَدْ آتَيْنا إِبْراهِيمَ رُشْدَهُ مِنْ قَبْلُ وَ كُنَّا بِهِ عالِمِينَ . إِذْ قالَ لِأَبِيهِ وَ قَوْمِهِ ما هذِهِ التَّماثِيلُ الَّتِي أَنْتُمْ لَها عاكِفُونَ ؟ ! . قالُوا : وَجَدْنا آباءَنا لَها عابِدِينَ . . .        وَ أَرادُوا بِهِ كَيْداً فَجَعَلْناهُمُ الْأَخْسَرِينَ . وَ نَجَّيْناهُ وَ لُوطاً إِلَى الْأَرْضِ الَّتِي بارَكْنا فِيها لِلْعالَمِينَ . وَ وَهَبْنا لَهُ إِسْحاقَ وَ يَعْقُوبَ نافِلَةً ، وَ كُلًّا جَعَلْنا صالِحِينَ . وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ ، وَ كانُوا لَنا عابِدِينَ .    \r\n    وَ لُوطاً آتَيْناهُ حُكْماً وَ عِلْماً وَ نَجَّيْناهُ مِنَ الْقَرْيَةِ الَّتِي كانَتْ تَعْمَلُ الْخَبائِثَ إِنَّهُمْ كانُوا قَوْمَ سَوْءٍ فاسِقِينَ . وَ أَدْخَلْناهُ فِي رَحْمَتِنا إِنَّهُ مِنَ الصَّالِحِينَ . وَ نُوحاً إِذْ نادى مِنْ قَبْلُ فَاسْتَجَبْنا لَهُ فَنَجَّيْناهُ وَ أَهْلَهُ مِنَ الْكَرْبِ الْعَظِيمِ . وَ نَصَرْناهُ مِنَ الْقَوْمِ الَّذِينَ كَذَّبُوا بِآياتِنا ، إِنَّهُمْ كانُوا قَوْمَ سَوْءٍ فَأَغْرَقْناهُمْ أَجْمَعِينَ .    \r\n   وَ داوُدَ وَ سُلَيْمانَ إِذْ يَحْكُمانِ فِي الْحَرْثِ إِذْ نَفَشَتْ فِيهِ غَنَمُ الْقَوْمِ وَ كُنَّا لِحُكْمِهِمْ شاهِدِينَ . فَفَهَّمْناها سُلَيْمانَ ، وَ كُلًّا آتَيْنا حُكْماً وَ عِلْماً ، وَ سَخَّرْنا مَعَ داوُدَ الْجِبالَ يُسَبِّحْنَ وَ الطَّيْرَ ، وَ كُنَّا فاعِلِينَ ، وَ عَلَّمْناهُ صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ ، فَهَلْ أَنْتُمْ شاكِرُونَ ؟ .   \r\n  وَ لِسُلَيْمانَ الرِّيحَ عاصِفَةً تَجْرِي بِأَمْرِهِ إِلى الْأَرْضِ الَّتِي بارَكْنا فِيها وَ كُنَّا بِكُلِّ شَيْءٍ عالِمِينَ . وَ مِنَ الشَّياطِينِ مَنْ يَغُوصُونَ لَهُ وَ يَعْمَلُونَ عَمَلًا دُونَ ذلِكَ ، وَ كُنَّا لَهُمْ حافِظِينَ .  \r\n\r\n\r\n","description":"","footnote":"\r\n( 1 ) احقاف / 9\r\n","page_name":" 373 ","page_number":383},
  {"content":"\r\n\r\n  وَ أَيُّوبَ إِذْ نادى رَبَّهُ أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ . فَاسْتَجَبْنا لَهُ فَكَشَفْنا ما بِهِ مِنْ ضُرٍّ وَ آتَيْناهُ أَهْلَهُ وَ مِثْلَهُمْ مَعَهُمْ ؛ رَحْمَةً مِنْ عِنْدِنا وَ ذِكْرى لِلْعابِدِينَ .  \r\n  وَ إِسْماعِيلَ وَ إِدْرِيسَ وَ ذَا الْكِفْلِ ، كُلٌّ مِنَ الصَّابِرِينَ . وَ أَدْخَلْناهُمْ فِي رَحْمَتِنا ، إِنَّهُمْ مِنَ الصَّالِحِينَ .  \r\n  وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْهِ ، فَنادى فِي الظُّلُماتِ أَنْ لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ . فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ .  \r\n  وَ زَكَرِيَّا إِذْ نادى رَبَّهُ رَبِّ لا تَذَرْنِي فَرْداً وَ أَنْتَ خَيْرُ الْوارِثِينَ . فَاسْتَجَبْنا لَهُ وَ وَهَبْنا لَهُ يَحْيى وَ أَصْلَحْنا لَهُ زَوْجَهُ ، إِنَّهُمْ كانُوا يُسارِعُونَ فِي الْخَيْراتِ وَ يَدْعُونَنا رَغَباً وَ رَهَباً وَ كانُوا لَنا خاشِعِينَ .  \r\n وَ الَّتِي أَحْصَنَتْ فَرْجَها فَنَفَخْنا فِيها مِنْ رُوحِنا وَ جَعَلْناها وَ ابْنَها آيَةً لِلْعالَمِينَ . \r\n إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاعْبُدُونِ .  « 1 »\r\nبه نظر مىرسد كه قرآن كريم ، با آوردن اين آيهء پايانى كه بازگو كنندهء اين وحدت ديرينه و ريشه‌دار امّت مؤمن به خداى واحد است ، مىخواهد به هدف اصلى از اين دوره كردن داستانهاى پيامبران اشاره كند ، كه ديگر هدفها در اثناى اين هدف در آيات مذكور دنبال شده‌اند .\r\nمثال ديگرى كه وحدت عقيدهء اصلى و اساسى پيامبران را ، كه در طول تاريخ متمادى دعوت توحيدى آنان و مبارزهء پيگير آنان با شرك ، هدف محورى انبيا بوده است ، نشان مىدهد ، و بازگو مىكند كه همهء پيامبران به سوى خداى سبحان به عنوان خدايى يكتا كه هيچ شريك در ملك و تدبيرش ندارد ، دعوت مىكرده‌اند ؛ اين آيات سورهء اعراف است :\r\n لَقَدْ أَرْسَلْنا نُوحاً إِلى قَوْمِهِ ؛ فَقالَ : يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ . . .  « 2 »\r\n وَ إِلى عادٍ أَخاهُمْ هُوداً ؛ قالَ : يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ . . .  « 3 » .\r\n وَ إِلى ثَمُودَ أَخاهُمْ صالِحاً ؛ قالَ : يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ . . .  « 4 » .\r\n\r\n\r\n","description":"","footnote":"\r\n( 1 ) انبياء / 48 - 92\r\n( 2 ) اعراف / 59\r\n( 3 ) اعراف / 65\r\n( 4 ) اعراف / 73\r\n","page_name":" 374 ","page_number":384},
  {"content":"\r\n\r\n وَ إِلى مَدْيَنَ أَخاهُمْ شُعَيْباً ؛ قالَ : يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ . . .  « 1 » .\r\nخدا يكى است ، عقيده يكى است ، پيامبران يك امّت واحده‌اند ، و دين يكى است ؛ و همهء اينها از آن خداى واحد ، خداوند سبحان است .\r\n\r\nج ) همانندى شيوه‌هاى دعوت و برخورد\r\nيكى ديگر از هدفهاى قصّه‌گويى قرآن ، بيان همين نكته است كه راهها و شيوه‌هاى پيامبران در دعوت به سوى خدا ، و برخورد با اقوام خود ، و روياروى شدن با اهل زمان خويش ، همانند بوده ، و قوانين و سنن اجتماعى حاكم بر سير تحوّل دعوت آنان ، يكى است .\r\nهمواره ، پيامبران مردم را به سوى خداى يكتا دعوت مىكنند و به عدالت و اصلاح سفارش مىكنند ، ولى مردم به آداب و رسوم پوسيده و عرف و عادتهاى كهنه و ديرينه تمسّك مىكنند ؛ و بويژه ، كسانى كه منافع شخصى و خواستهاى فردى ايشان در مخاطره قرار مىگيرد ، بر حفظ و حراست از راه و روش پيشينيان اصرار مىورزند ؛ و باز بويژه طاغوتها و زورگويان اصرار بيشترى در اين موارد دارند .\r\nدر پى تحقّق بخشيدن همين اهداف است كه در قرآن كريم داستانهاى متعدّدى از پيامبران كنار يكديگر مىآيند و در همهء آن شيوهء دعوت انبيا تكرار مىشود ؛ چنان كه در سورهء هود آمده است :\r\n   وَ لَقَدْ أَرْسَلْنا نُوحاً إِلى قَوْمِهِ : إِنِّي لَكُمْ نَذِيرٌ مُبِينٌ . أَنْ لا تَعْبُدُوا إِلَّا اللَّهَ ، إِنِّي أَخافُ عَلَيْكُمْ عَذابَ يَوْمٍ أَلِيمٍ . فَقالَ الْمَلَأُ الَّذِينَ كَفَرُوا مِنْ قَوْمِهِ ما نَراكَ إِلَّا بَشَراً مِثْلَنا وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَ ما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ . . .     وَ يا قَوْمِ لا أَسْئَلُكُمْ عَلَيْهِ مالًا ، إِنْ أَجرِيَ إِلَّا عَلَى اللَّهِ . . . .   قالُوا : يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ  « 2 » .\r\n  وَ إِلى عادٍ أَخاهُمْ هُوداً ، قالَ : يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ ، إِنْ أَنْتُمْ إِلَّا مُفْتَرُونَ . يا قَوْمِ لا أَسْئَلُكُمْ عَلَيْهِ أَجْراً ، إِنْ أَجْرِيَ إِلَّا عَلَى الَّذِي فَطَرَنِي ، أَ فَلا تَعْقِلُونَ ؟ ! . . .  \r\n\r\n\r\n","description":"","footnote":"\r\n( 1 ) اعراف / 85\r\n( 2 ) هود / 32 - 25\r\n","page_name":" 375 ","page_number":385},
  {"content":"\r\n\r\n   قالُوا : يا هُودُ ما جِئْتَنا بِبَيِّنَةٍ وَ ما نَحْنُ بِتارِكِي آلِهَتِنا عَنْ قَوْلِكَ وَ ما نَحْنُ لَكَ بِمُؤْمِنِينَ . إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ ، قالَ : إِنِّي أُشْهِدُ اللَّهَ وَ اشْهَدُوا أَنِّي بَرِيءٌ مِمَّا تُشْرِكُونَ . مِنْ دُونِهِ فَكِيدُونِي جَمِيعاً ثُمَّ لا تُنْظِرُونِ    « 1 » .\r\n  وَ إِلى ثَمُودَ أَخاهُمْ صالِحاً ، قالَ : يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ ، هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها ، فَاسْتَغْفِرُوهُ ثُمَّ تُوبُوا إِلَيْهِ ، إِنَّ رَبِّي قَرِيبٌ مُجِيبٌ . قالُوا : يا صالِحُ قَدْ كُنْتَ فِينا مَرْجُوًّا قَبْلَ هذا ، أَ تَنْهانا أَنْ نَعْبُدَ ما يَعْبُدُ آباؤُنا ؛ وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ   « 2 » .\r\nنظير اين موضع‌گيرىها را از سوى انبياى الهى در برابر اقوامشان ، در سورهء شعراء نيز مىيابيم .\r\n\r\nد ) پيروزى الهى و نهايى پيامبران\r\nهدف ديگر ، بيان پيروزى الهى پيامبران است ، و اين كه در نهايت ، همهء گيرودارها به مصلحت ايشان تمام خواهد شد ، هر چند كه جور و جفا و تكذيب از سوى دشمنانشان ببينند ؛ و اينها همه ، به خاطر آن است كه خداوند متعال مىخواهد فرستادهء خويش محمّد صلّى اللّه عليه و آله و يارانش را تثبيت كند ، و در اعماق جان كسانى كه به ايمان دعوت مىشوند تأثير بگذارد .\r\nقرآن كريم ، بر اين هدف بخصوص نيز در آياتى از قبيل آيات ذيل تصريح فرموده است :\r\n وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ وَ جاءَكَ فِي هذِهِ الْحَقُّ وَ مَوْعِظَةٌ وَ ذِكْرى لِلْمُؤْمِنِينَ  « 3 » .\r\nدر پى انجام همين هدف ، در قرآن كريم ، بعضى از داستانهاى انبيا با تأكيد بر اين جنبه مطرح شده است . حتّى در بعضى از اين مجموعه داستانها سرنوشت تكذيب‌كنندگان پيامبران مطرح شده است ، و گاه به خاطر تأكيد بر همين هدف ، بيان قصّه‌اى در قرآن تكرار مىشود ؛ چنان كه در سورهء هود ، شعراء و عنكبوت آمده است . به عنوان مثال ، در سورهء عنكبوت :\r\n\r\n\r\n","description":"","footnote":"\r\n( 1 ) هود / 50 - 55\r\n( 2 ) هود / 61 - 62\r\n( 3 ) هود / 120\r\n","page_name":" 376 ","page_number":386},
  {"content":"\r\n\r\n  وَ لَقَدْ أَرْسَلْنا نُوحاً إِلى قَوْمِهِ فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً ، فَأَخَذَهُمُ الطُّوفانُ وَ هُمْ ظالِمُونَ . فَأَنْجَيْناهُ وَ أَصْحابَ السَّفِينَةِ وَ جَعَلْناها آيَةً لِلْعالَمِينَ   « 1 » .\r\n وَ إِبْراهِيمَ إِذْ قالَ لِقَوْمِهِ اعْبُدُوا اللَّهَ وَ اتَّقُوهُ ، ذلِكُمْ خَيْرٌ لَكُمْ إِنْ كُنْتُمْ تَعْلَمُونَ  . . .  فَما كانَ جَوابَ قَوْمِهِ إِلَّا أَنْ قالُوا اقْتُلُوهُ أَوْ حَرِّقُوهُ ، فَأَنْجاهُ اللَّهُ مِنَ النَّارِ ، إِنَّ فِي ذلِكَ لَآياتٍ لِقَوْمٍ يُؤْمِنُونَ  « 2 » .\r\n وَ لُوطاً إِذْ قالَ لِقَوْمِهِ : إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ . . .    إِنَّا مُنْزِلُونَ عَلى أَهْلِ هذِهِ الْقَرْيَةِ رِجْزاً مِنَ السَّماءِ بِما كانُوا يَفْسُقُونَ . وَ لَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ   « 3 » .\r\n  وَ إِلى مَدْيَنَ أَخاهُمْ شُعَيْباً ، فَقالَ : يا قَوْمِ اعْبُدُوا اللَّهَ وَ ارْجُوا الْيَوْمَ الْآخِرَ وَ لا تَعْثَوْا فِي الْأَرْضِ مُفْسِدِينَ . فَكَذَّبُوهُ فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ   .\r\n وَ عاداً وَ ثَمُودَ وَ قَدْ تَبَيَّنَ لَكُمْ مِنْ مَساكِنِهِمْ وَ زَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَ كانُوا مُسْتَبْصِرِينَ  .\r\n وَ قارُونَ وَ فِرْعَوْنَ وَ هامانَ ، وَ لَقَدْ جاءَهُمْ مُوسى بِالْبَيِّناتِ فَاسْتَكْبَرُوا فِي الْأَرْضِ وَ ما كانُوا سابِقِينَ  .\r\n فَكُلًّا أَخَذْنا بِذَنْبِهِ ، فَمِنْهُمْ مَنْ أَرْسَلْنا عَلَيْهِ حاصِباً ، وَ مِنْهُمْ مَنْ أَخَذَتْهُ الصَّيْحَةُ ، وَ مِنْهُمْ مَنْ خَسَفْنا بِهِ الْأَرْضَ ، وَ مِنْهُمْ مَنْ أَغْرَقْنا ، وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ  « 4 » .\r\nاين است آن عاقبت حتمى و سرنوشت قطعى كه قرآن كريم مىخواهد براى مخالفان پيامبران و تكذيب‌كنندگان دعوت آنان ترسيم كند .\r\n\r\nه ) نشان دادن مصداقهاى خارجى براى تبشير و تحذير انبيا\r\nخداوند سبحان بندگانش را به رحمت و مغفرت بشارت داده است ، اگر از اهل طاعت وى باشند ؛ و از عذاب اليم خويش بر حذر داشته است ، اگر از اهل معصيت وى باشند ؛ و به\r\n\r\n\r\n","description":"","footnote":"\r\n( 1 ) عنكبوت / 14 و 15\r\n( 2 ) عنكبوت / 16 - 24\r\n( 3 ) عنكبوت / 28 - 35\r\n( 4 ) عنكبوت / 36 - 40\r\n","page_name":" 377 ","page_number":387},
  {"content":"\r\n\r\nخاطر نشان دادن نمونه‌هايى از اين تبشيرها و تحذيرها ، به صورت حقايق عينى در خارج ، كه واداريها و بازداريهاى خداوند عزّوجل را منعكس مىگردانند ، داستانهاى قرآن كريم تبيين و تشريح مىشوند . چنان كه در سورهء حجر ابتدا مضامينى حاكى از تبشير و تحذير آمده است ، و سپس نمونه‌هايى عينى در خارج از اذهان مردم به نمايش مىگذارد :\r\n  نَبِّئْ عِبادِي أَنِّي أَنَا الْغَفُورُ الرَّحِيمُ . وَ أَنَّ عَذابِي هُوَ الْعَذابُ الْأَلِيمُ   « 1 » . اين دو آيه تبشير و تحذير بودند ، و اينك مصاديق آنها :    وَ نَبِّئْهُمْ عَنْ ضَيْفِ إِبْراهِيمَ . إِذْ دَخَلُوا عَلَيْهِ فَقالُوا : سَلاماً ، قالَ : إِنَّا مِنْكُمْ وَجِلُونَ . قالُوا : لا تَوْجَلْ ، إِنَّا نُبَشِّرُكَ بِغُلامٍ عَلِيمٍ . . .    « 2 » .\r\nكه در اين قصّهء حضرت ابراهيم عليه السّلام از رحمت و بشارت نمونه داده شده است ؛ آن گاه :\r\n      فَلَمَّا جاءَ آلَ لُوطٍ الْمُرْسَلُونَ . قالَ : إِنَّكُمْ قَوْمٌ مُنْكَرُونَ . قالُوا : بَلْ جِئْناكَ بِما كانُوا فِيهِ يَمْتَرُونَ . وَ أَتَيْناكَ بِالْحَقِّ وَ إِنَّا لَصادِقُونَ . فَأَسْرِ بِأَهْلِكَ بِقِطْعٍ مِنَ اللَّيْلِ وَ اتَّبِعْ أَدْبارَهُمْ وَ لا يَلْتَفِتْ مِنْكُمْ أَحَدٌ وَ امْضُوا حَيْثُ تُؤْمَرُونَ . وَ قَضَيْنا إِلَيْهِ ذلِكَ الْأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ       « 3 » .\r\nكه در اين قصّه ، « رحمت » در ارتباط با حضرت لوط عليه السّلام مطرح است ، و « عذاب اليم » در ارتباط با تكذيب‌كنندگان وى ؛ آن گاه :\r\n     وَ لَقَدْ كَذَّبَ أَصْحابُ الْحِجْرِ الْمُرْسَلِينَ . وَ آتَيْناهُمْ آياتِنا فَكانُوا عَنْها مُعْرِضِينَ . وَ كانُوا يَنْحِتُونَ مِنَ الْجِبالِ بُيُوتاً آمِنِينَ . فَأَخَذَتْهُمُ الصَّيْحَةُ مُصْبِحِينَ . فَما أَغْنى عَنْهُمْ ما كانُوا يَكْسِبُونَ      « 4 » .\r\nكه در اين قصّه ، « عذاب اليم » براى تكذيب‌كنندگان مطرح شده است ؛ و به اين ترتيب ، خبرها مصداق پيدا مىكنند و صدقشان آشكار مىشود ، و عهده‌دار اين همه ، بيان داستانها در قرآن كريم است .\r\n\r\nو ) الطاف الهى نسبت به انبيا\r\nهدف ديگر ، بيان نعمتهاى الهى نسبت به انبيا ، و رحمت و تفضّل خدا بر ايشان است ، در\r\n\r\n\r\n","description":"","footnote":"\r\n( 1 ) حجر / 49 و 50\r\n( 2 ) حجر / 51 - 53\r\n( 3 ) حجر / 61 - 66\r\n( 4 ) حجر / 80 - 84\r\n","page_name":" 378 ","page_number":388},
  {"content":"\r\n\r\nجهت تأكيد ارتباط ايشان با خدا ، و پيوند آنان با او ، مانند بعضى از قصّه‌هاى مربوط به سليمان ، داوود ، ابراهيم ، مريم ، عيسى ، زكريّا ، يونس و موسى عليهم السّلام . توضيح آن كه پيامبران الهى ، معمولا ، در معرض انواع و اقسام دردها و رنجها و عذابهاى رنگارنگ قرار مىگرفته‌اند . آن گاه مردم ساده لوح و سطحىنگر ، چنين مىپنداشته‌اند كه اين وضعيّت نشانگر اعراض خداوند متعال از آنان است ! بنابراين ، توضيح و تبيين اين نعمتها و اين الطاف الهى كه شامل حال انبياى عظام بوده است ، در جهت تأكيد بر ارتباط و پيوند خداوند سبحانه و تعالى با ايشان است . به همين جهت ، مشاهده مىكنيم كه بعضى قسمتها از داستان اين پيامبران ، در مواضع مختلف ، گوياى نعمتهاى الهى است ، و در اين قسمتها بيان و تبيين نعمتها و الطاف خداوند نسبت به پيامبران هدف اصلى كلام است ، و ديگر مطالب و مضامين در عرض آن آمده است .\r\n\r\nز ) دشمن بودن شيطان\r\nبيان اين كه شيطان دشمن بنى نوع انسان است ، و از ازل چنين بوده است ، و شيطان همواره در كمين انسان است تا او را به مصيبتها و پيشامدهاى گوناگون دچار سازد ؛ و هشيار كردن بنى آدم در برابر اين موضع‌گيرى شيطان ، هدف ديگر بيان داستانها در قرآن كريم است .\r\nبىشك ، بيان اين معانى و روابط به واسطهء قصّه روشن‌تر صورت مىپذيرد ، و بيشتر ، حذر و احتياط مخاطبان را بر مىانگيزد . به همين دليل ، مىبينيم كه قصّهء حضرت آدم عليه السّلام به شيوه‌هاى گوناگون در قرآن كريم تكرار مىشود ، تا اين هدف را تحقّق بخشد بلكه مىتوان گفت ، اين هدف اصلى تمامى داستان حضرت آدم عليه السّلام است .\r\n\r\nح ) اهداف بعثت انبيا\r\nهدف ديگر ، بيان اين مطلب بوده است كه اهداف و آرمانهاى ارسال رسل و دعوت پيامبران ، همه به خاطر هدايت و ارشاد مردم است و حلّ اختلافات و داورى عادلانه ميان آنان و مبارزه با فساد ، و برتر از همهء اينها ، تمام كردن حجّت بر مردمان ؛ و از اين رو ، به طور گسترده‌اى ، داستانهاى پيامبران در جهت بيان اين حقايق تبيين شده است .\r\n\r\n","description":"","footnote":"","page_name":" 379 ","page_number":389},
  {"content":"\r\n\r\nقرآن كريم خود بر اين هدف از بيان قصّه در چندين موضع اشاره فرموده است :\r\n كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ . . .  « 1 » ؛\r\n رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ ، وَ كانَ اللَّهُ عَزِيزاً حَكِيماً  « 2 » ؛  وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ ، فَمَنْ آمَنَ وَ أَصْلَحَ فَلا خَوْفٌ عَلَيْهِمْ وَ لا هُمْ يَحْزَنُونَ  « 3 » .\r\nآيات مذكور در سياق آيات ذيل آمده‌اند :  وَ لَقَدْ أَرْسَلْنا إِلى أُمَمٍ مِنْ قَبْلِكَ فَأَخَذْناهُمْ بِالْبَأْساءِ وَ الضَّرَّاءِ لَعَلَّهُمْ يَتَضَرَّعُونَ . . .  « 4 » ؛   وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَ يَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الْأَوَّلِينَ أَوْ يَأْتِيَهُمُ الْعَذابُ قُبُلًا . وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ وَ يُجادِلُ الَّذِينَ كَفَرُوا بِالْباطِلِ لِيُدْحِضُوا بِهِ الْحَقَّ وَ اتَّخَذُوا آياتِي وَ ما أُنْذِرُوا هُزُواً   « 5 » .\r\nعباراتى نيز كه در پى يكايك داستانهاى انبيا در سورهء شعراء تكرار مىشوند ، در راستاى تحقّق بخشيدن به همين هدف‌اند :\r\n  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ . وَ إِنَّ رَبَّكَ لَهُوَ الْعَزِيزُ الرَّحِيمُ   « 6 » .\r\n\r\nط ) اهداف ديگر تربيتى\r\nبعضى ديگر از اهداف بيان قصّه در قرآن كريم ، به تربيت اسلامى و جنبه‌هاى متعدّد آن مربوط مىشوند ؛ و قرآن ، به طور كلّى ، بنا را بر آن نهاده است كه انسان را با ايمان به غيب و باور كردن احاطه و شمول قدرت الهى بر همهء اشيا و پديده‌ها ، تربيت كند . چنان كه مىبينيم ، شمارى از قصّه‌هاى قرآن ، خوارق عادات و معجزات متعدّدى را يادآور مىشوند ؛ مانند\r\n\r\n\r\n","description":"","footnote":"\r\n( 1 ) بقره / 213\r\n( 2 ) نساء / 165\r\n( 3 ) انعام / 48\r\n( 4 ) انعام / 42\r\n( 5 ) كهف / 55 و 56\r\n( 6 ) شعراء / 8 و 9 ، 67 و 68 ، 103 و 104 ، 121 و 122 ، 139 و 140 ، 158 و 159 ، 174 و 175 ، 190 و 191 .\r\n","page_name":" 380 ","page_number":390},
  {"content":"\r\n\r\nداستان خلقت آدم ، و داستان ولادت عيسى بن مريم ، داستان ابراهيم با آن پرندگان كه بخشى از آن را بر سر هر كوه قرار داد و به سوى او باز گشتند ، و داستان آن مردى كه  . . . مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها . . .  « 1 » و خداوند او را پس از يكصد سال كه از مرگ او گذشت ، بار ديگر زنده گردانيد .\r\nهمچنين ، يكى از اهداف قرآن ، تربيت انسان ، در جهت پرداختن به كارهاى شايسته و عمل صالح و اجتناب از شر و فساد بوده ، كه قرآن كريم ، اين مهم را با بيان عواقبى كه بر اعمال و رفتار انسان مترتّب مىگردد ، تدارك كرده است . مثلا ، در داستان دو فرزند آدم ، داستان آن مردى كه دو باغ چنين و چنان داشت ، ماجراهاى بنى اسرائيل به دنبال عصيان و نافرمانى آنان ، داستان سدّ مأرب ، و داستان اصحاب اخدود .\r\nنيز از جمله اهداف تربيتى قرآن كريم ، آن است كه انسانها را چنان تربيت كند كه همواره در برابر مشيّت الهى تسليم باشند ، و به حكمتهاى الهى كه خداوند سبحان در آن سوى روابط طبيعى و اجتماعى در زندگى موجودات و زندگانى انسانها اراده فرموده است ، تن در دهند . قرآن كريم در راستاى تحقّق بخشيدن به اين هدف ، حكمتهاى دوربرد و عميق و دقيق خداوندى را در زندگانى انسان ، با فهم و درك سطحى انسان از ظواهر زندگى دنيا ، و خرد يك روزه‌نگر انسانى ، مقايسه مىكند . چنان كه در داستان موسى عليه السّلام با آن بندهء خدا آمده است كه خداوند متعال درباره‌اش فرمود :  . . . آتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنَّا عِلْماً  « 2 » ؛ و نيز ديگر اهداف تربيتى و موعظه‌اى كه در مطالعه تفصيلى داستان موسى عليه السّلام به برخى از آنها خواهيم پرداخت .\r\n\r\n\r\n","description":"","footnote":"\r\n( 1 ) بقره / 259\r\n( 2 ) كهف / 65\r\n","page_name":" 381 ","page_number":391},
  {"content":"\r\n\r\n\r\nشاخصهاى كلّى داستانهاى قرآن\r\nدر پرتو شناخت اهداف بيان قصّه در قرآن كريم ، نيكوست كه به مطالعهء سه شاخص اصلى نيز كه در نوع داستانهاى قرآنى مشهود است ، بپردازيم :\r\nالف ) تكرار در داستانهاى قرآن ، ب ) اختصاص قصص انبيا در قرآن كريم به پيامبران منطقهء خاورميانه ، ج ) تأكيد بر داستان بعضى از پيامبران مانند ابراهيم عليه السّلام و موسى عليه السّلام .\r\n\r\nالف ) تكرار در داستانهاى قرآن كريم\r\nاز جمله شاخصهاى بيان قصّه در قرآن كريم ، شاخص تكرار يك داستان واحد در مواضع مختلف قرآن است . دربارهء اين پديدهء تكرار در داستانهاى قرآنى ، پاره‌اى اشكالات مطرح شده است . برخى گويند : اين چنين تكرار گسترده در قرآن كريم ، يك نقطهء ضعف به حساب مىآيد ؛ زيرا ، يك داستان ، همين كه يك مرتبه در قرآن آورده شد ، تمامى اهداف دينى و تربيتى و تاريخى آن را تدارك خواهد كرد . اين اشكال پيشينهء ديرينه‌اى در گفتگو و مباحث علمى دارد . به همين جهت در مفردات راغب اصفهانى و در مقدّمهء تبيان شيخ طوسى رحمه اللّه « 1 » اشاراتى به اين مطلب مىيابيم . شيخ طوسى رحمه اللّه هر چند به نظر مىرسد كه مسئله را به طور اساسى حلّ نكرده است ؛ امّا ، دست كم ، از اشارات او در مىيابيم كه اين اشكال و اين مسئله در سطح مباحث قرآنى مطرح بوده است .\r\nما ، در اينجا برخى از وجوه را كه مىتوانند پديدهء تكرار يك داستان واحد را در قرآن كريم تفسير كنند ، يادآور مىشويم :\r\nوجه اوّل ، اين كه تكرار ، به موجب آن است كه اهداف دينى مترتّب بر بيان يك داستان واحد در قرآن كريم متعدّدند . در بحث پيشين ديديم كه اهداف بيان قصّه در قرآن كريم همواره متعددند . « 2 » يك داستان واحد در قرآن كريم ، در يك موضع براى يك هدف بيان مىشود ، و در موضع ديگر براى بيان هدف ديگر ، و همچنين .\r\n\r\n\r\n","description":"","footnote":"\r\n( 1 ) التبيان ، مقدّمه مؤلف ، 1 / 14\r\n( 2 ) براى توضيح بيشتر مطالب اين بحث ، ر . ك . التصوير الفنّى فى القرآن ، 124 - 128 .\r\n","page_name":" 382 ","page_number":392},
  {"content":"\r\n\r\nوجه دوم ، اين كه قرآن كريم ، قصّه‌گويى و داستانسرايى را در قرآن ، اسلوبى براى تأكيد نهادن بر بعضى مفاهيم اسلامى در نزد امّت مسلمان قرار داده است . به اين ترتيب كه حوادث و وقايع پيرامون زندگانى مسلمانان ، در نزول آيات مختلف داستانى قرآن لحاظ گرديده ، و آن حوادث و وقايع ، با توجّه به وحدت اهداف و مضامين ، با رويدادهاى واقعى داستان پيوند داده شده است .\r\nاين برقرارى پيوند و ارتباط ميان مفهوم و برداشت اسلامى از قصّه ، با واقعيّت بيرونى كه مسلمانان با آن مىزيسته‌اند ، مىتواند يك فهم اشتباه را از مفاد و مفهومى كه خداوند مىخواسته است كه امّت اسلامى از آن داستان داشته باشند ، پديد آورد ، و مسلمانان اين چنين پندارند كه آن مفهوم و معرفت اسلامى به همان ميدان و فضاى آن داستان و شرايط ويژهء آن ، منحصر است ؛ اين است كه قرآن كريم يك داستان واحد را چند مرتبه به تكرار در قرآن مىآورد ، تا آن پندار حصر و تضييق در مفهوم الهى و اسلامى داستان از ميان برداشته شود ، و بر وسعت و شمول آن تأكيد نهاده شود ، تا همهء رويدادها و حوادث مشابه را در برگيرد ، و به صورت يك قانون اخلاقى يا سنّت تاريخى درآيد كه بر همه وقايع و اتفاقات منطبق گردد . . . گذشته از كار آيى اين تكرارها ، به عنوان يك آگهى و هشدار نسبت به روابط و پيوندهايى كه ميان رويدادها و پديده‌هاى محيط زندگى مسلمانان ، در عصر نزول و پس از آن ، با آن مفاهيم و معارف اسلامى وجود دارد ، و در پرتو آن ، مسلمانان مىتوانند عمق و روح و روش و منش آن ديدگاههاى اسلامى را دقيقا دريابند .\r\nعلّت تكرار فراوان در داستان موسى عليه السّلام در قرآن ، و بويژه تفاوتى كه روح كلّى اين قصّه در سوره‌هاى مكّى ، با روح كلّى همين قصّه در داستانهاى مدنى دارد ، مىتواند همين بوده باشد . در سوره‌هاى مكّى ، در داستان حضرت موسى عليه السّلام تأكيد بر روابط موسى عليه السّلام از يك طرف و فرعون و درباريان او از طرف ديگر است ، بدون آن كه به برخوردهاى بنى اسرائيل با حضرت موسى عليه السّلام بپردازد ، مگر در دو مورد كه سخن از انحراف و كجروى بنى اسرائيل از خداپرستى ، به طور كلّى ، به ميان آورده است . به عكس ، در سوره‌هاى مدنى ، در داستان حضرت موسى عليه السّلام همواره سخن از روابط موسى با بنى اسرائيل است كه نكته به نكته ، با مسايل اجتماعى و سياسى زمان نزول آيات قرآنى ارتباط داده مىشود .\r\n\r\n","description":"","footnote":"","page_name":" 383 ","page_number":393},
  {"content":"\r\n\r\nاين خود دليل است بر آن كه اين تكرارها در داستان حضرت موسى عليه السّلام در سوره‌هاى مكّى قرآن كريم ، همه به منظور تقويت روحيّهء پيامبر اكرم صلّى اللّه عليه و آله و مسلمانان ، در رويارويى با حوادث مختلف ، در دوران مكّى دعوت اسلامى ، بوده است ؛ و از جمله ، خاطر نشان ساختن وسعت مفهوم كلّى و پيام فراگير داستان حضرت موسى عليه السّلام و تطبيق آن با رويارويى پيامبر اكرم صلّى اللّه عليه و آله با جبّاران و زورگويان قوم خود ، و تثبيت قواعد و قوانين حاكم بر آن برخوردها و آن روابط ، به گونه‌اى كه اين حادثه و آن حادثه ، اين موضع‌گيرى و آن موضع‌گيرى و اين موقعيّت و آن موقعيّت ديگر فرقى نداشته باشند .\r\nآيات كريمهء سورهء فرقان نيز كه با همين سياق و نسق ، ذيلا ملاحظه مىكنيد ، مىتوانند ناظر به همين تفسير و بيان كه آورديم ، باشند :\r\n    وَ قالَ الَّذِينَ كَفَرُوا : لَوْ لا نُزِّلَ عَلَيْهِ الْقُرْآنُ جُمْلَةً واحِدَةً ؟ ! كَذلِكَ لِنُثَبِّتَ بِهِ فُؤادَكَ وَ رَتَّلْناهُ تَرْتِيلًا . وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً . الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ شَرٌّ مَكاناً وَ أَضَلُّ سَبِيلًا . وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً     « 1 » .\r\nچنان كه ملاحظه مىشود ، اين آيات گوياى آنند كه حكمت تدريج نزول و نزول پياپى و متناوب آيات قرآن كريم ، تثبيت پيامبر اكرم صلّى اللّه عليه و آله از يك سوى ، و اداى حقّ مطلب ، و ارائهء بهترين و برترين تفسير از حوادث و وقايع و مسايل ، از سوى ديگر است ؛ و جالب‌تر اين كه بلافاصله بهترين تفسير و بيان از قصّهء حضرت موسى عليه السّلام و برادرشان هارون عليه السّلام را مىآورد .\r\nوجه سوم ، اين كه دعوت اسلامى در سير تحوّل طولانى خود ، از مراحل متعدّدى گذر كرده ؛ و قرآن كريم نيز دوشادوش اين مراحل سير مىكرده ، و در ارائه‌ها و بيانها و اسلوبهاى گفتار ، با اين مراحل دعوت اسلامى هماهنگى داشته است . همين نكته موجب مىشده كه يك داستان واحد را ، با توجّه به طبيعت دعوت هر مرحله ، و نيز شيوهء بيان عبرتها و مطالب در هر مرحله ، با اسلوبهاى متفاوت ، كوتاه و بلند ، ارائه كند . چنان كه در سبك بيان داستانهاى انبياى الهى مشاهده مىكنيم كه در سوره‌هاى كوتاه مكّى ، به گونه‌اى بيان مىشوند ، و آن گاه با تفصيلى بيشتر ، بعدها در سوره‌هاى مكّى بعدى يا سوره‌هاى مدنى تكرار مىشوند .\r\n\r\n\r\n","description":"","footnote":"\r\n( 1 ) فرقان / 32 - 35\r\n","page_name":" 384 ","page_number":394},
  {"content":"\r\n\r\nوجه چهارم ، اين كه تكرار داستانها در قرآن كريم به آن گونه نيست كه متن يك داستان با متن ديگر آن يكنواخت و يكسان بوده باشد ؛ بلكه موارد مختلف تكرار يك داستان در بعضى تفاصيل قصّه ، و نيز در شيوهء بيان آن قصّهء قرآنى كاملا متفاوت است ، و هر يك از شيوه‌هاى بيانى قرآن داراى يك محتواى دينى است كه با محتواى دينى ديگر متفاوت است و آن محتواى ديگر با شيوهء بيانى ديگرى عرضه مىگردد ؛ كه ما اين پديده را « سياق قرآنى » يا « روند بيان قرآن » مىناميم ؛ و همين امر ، موجب مىگردد كه تكرار صورت گيرد ، تا اين منظور و هدفى كه از يك داستان در اين سياق مورد توجّه است ، و با آن منظور و هدف مورد توجه از همان داستان در سياق ديگر ، متفاوت است ، تحقّق يابد . اين مطالب و نكات ، با توضيح بيشترى ، در مطالعهء تطبيقى ما از داستان حضرت موسى در مواضع مختلف قرآن كريم ، خواهد آمد .\r\n\r\nب ) اختصاص قصص انبيا در قرآن كريم به پيامبران منطقهء خاورميانه\r\nشاخص دوم داستانهاى قرآنى اين است كه قرآن كريم در مجموعهء داستانهايش ، از داستان جمعى از پيامبران الهى سخن گفته است كه همگى در يك ويژگى مشتركند ، و آن اين كه همگى در منطقهء خاورميانه زندگى مىكنند ، يعنى در منطقه‌اى كه عرب نژادان مخاطب قرآن در محيط و اجتماعشان عملا با آن منطقه سر و كار داشته‌اند .\r\nاين پديده را ، در نگاه اوّل ، مىتوان چنين تفسير كرد كه چنان كه از مطالعهء تاريخ بشر و تاريخ پيامبران در تورات بر مىآيد ، در آغاز ، بنى نوع بشر ، تنها در اين منطقه ساكن بوده‌اند ، و ظهور پيامبران و طرح و ابلاغ دعوتهاى آسمانى نيز ، در اصل در اين منطقه بوده ، و سپس از اين منطقه هدايت آسمانى به تمامى نقاط جهان رفته است ؛ كه اگر اين طور باشد ، اين پديده اصلا نياز به تفسير نخواهد داشت ؛ زيرا ، يك قضيّهء خود به خود روشن است و يك حقيقت تاريخى پشتوانهء آن مىباشد .\r\n\r\nرسالتهاى الهى به منطقهء خاورميانه اختصاص ندارد\r\nامّا ، در خود قرآن كريم شواهدى يافت مىشود كه اين چنين تفسيرى را از پديدهء مذكور\r\n\r\n","description":"","footnote":"","page_name":" 385 ","page_number":395},
  {"content":"\r\n\r\nنفى مىكند . قرآن در بعضى آيات كريمه‌اش اشاره دارد به اين كه رسالتهاى الهى و آسمانى به منطقهء خاورميانه اختصاص نداشته و جمعى ديگر از انبياى الهى نيز بوده‌اند كه قرآن سخن از آنان به ميان نياورده است ؛ با وجود آن كه زندگانى آن پيامبران نيز ، ناگزير ، آكنده از رويدادها و حوادثى مشابه با حوادث و وقايع زندگانى پيامبران ديگر بوده ، و آن پيامبران با اين پيامبران فرق نداشته‌اند :\r\n  إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ ، وَ أَوْحَيْنا إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ عِيسى وَ أَيُّوبَ وَ يُونُسَ وَ هارُونَ وَ سُلَيْمانَ ؛ وَ آتَيْنا داوُدَ زَبُوراً . وَ رُسُلًا قَدْ قَصَصْناهُمْ عَلَيْكَ مِنْ قَبْلُ وَ رُسُلًا لَمْ نَقْصُصْهُمْ عَلَيْكَ ؛ وَ كَلَّمَ اللَّهُ مُوسى تَكْلِيماً   « 1 » .\r\nاين مضمون كه از سورهء نساء آورديم ، در سورهء مؤمن « 2 » نيز آمده است ؛ و بايد توجّه داشت به اين كه سورهء نساء از سوره‌هاى واپسين مدنى است ، و از اين رو ، جايى براى احتمال اين كه آيهء مذكور در دورانى نازل شده باشد كه هنوز قرآن عملا متعرّض شرح حال بسيارى از انبيا نشده است ، باقى نمىماند .\r\nعلاوه بر اين ، مجموعه‌اى از آيات دلالت بر آن دارند كه پيامبران الهى در هر منطقه و هر شهرى در سراسر جهان ، به منظور اتمام حجّت از سوى خداوند بر مردمان ، مبعوث مىشده‌اند ؛ چنان كه در سياق همان آيات قبلى در سورهء نساء چنين مىخوانيم :\r\n رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ ، وَ كانَ اللَّهُ عَزِيزاً حَكِيماً  « 3 » .\r\nبه علاوهء موارد ديگر ذيل ، كه آيات قرآنى همين دلالت را دارند :\r\n وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ ، فَمِنْهُمْ مَنْ هَدَى اللَّهُ وَ مِنْهُمْ مَنْ حَقَّتْ عَلَيْهِ الضَّلالَةُ ، فَسِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُكَذِّبِينَ  « 4 » .\r\n وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ . . .  « 5 » .\r\n\r\n\r\n","description":"","footnote":"\r\n( 1 ) نساء / 163 و 164\r\n( 2 ) مؤمن / 78\r\n( 3 ) نساء / 165\r\n( 4 ) نحل / 36\r\n( 5 ) توبه / 115\r\n","page_name":" 386 ","page_number":396},
  {"content":"\r\n\r\n وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ . . .  « 1 » .\r\n إِنَّا أَرْسَلْناكَ بِالْحَقِّ بَشِيراً وَ نَذِيراً ، وَ إِنْ مِنْ أُمَّةٍ إِلَّا خَلا فِيها نَذِيرٌ  « 2 » .\r\nاين مطلب در بعضى آيات قرآنى ديگر چنين تعبير شده است كه در هر امّتى « شهيد » وجود خواهد داشت . « 3 »\r\n\r\nتفسير « اختصاص به منطقهء معين »\r\nبنابراين ، ناگزير ، بايد ، پديدهء اختصاص قصص انبيا در قرآن ، به داستان پيامبران منطقهء خاورميانه را به گونهء ديگرى تفسير كرد . آن تفسير ديگر مىتواند چنين باشد كه پيامبران اين منطقه از آنجا ويژگى يافته‌اند كه هدف اصلى از بيان قصّه در قرآن ، چنان كه پيش از اين آورديم ، عبرت‌پردازى و استنباط و استخراج قوانين و سنّتهاى تاريخى از داستانهاست ؛ و هدف قرآن كريم هرگز گزارش تاريخى يا تاريخ‌نگارى زندگينامه و كارنامهء انبياى الهى و سير تحوّل رسالتهاى آسمانى نبوده است ؛ به همين جهت ، نوعا قرآن مسايل كلّى مشترك ميان همگى پيامبران را مطرح مىكند ، مگر بعضى موارد كه هدف بخصوصى در طرح بعضى مسايل در ارتباط با زندگانى بعضى پيامبران و حوادث دعوت آنان داشته باشد .\r\nهمچنين از آنجا كه تأثير قصّه‌گويى و داستان‌سرايى در تحقّق بخشيدن به اين اهداف ، به ميزان ايمان و باور مردم نسبت به واقعيّت داستانها ، و فهم و درك آنان نسبت به حقايق آنها ، و نيز ميزان انطباق شرايط و اوضاع و احوال داستانها بر شرايط اجتماعى خودشان ، بستگى دارد ؛ از اين رو ، داستانى كه از تاريخ همان امّت و واقعيتها و اوضاع و احوال و شرايط زندگانى خود آنان برگرفته شده باشد ، هماهنگى و همخوانى بيشترى در جهت تثبيت و تبيين سنّتهاى تاريخى خواهد داشت .\r\nبا اين ترتيب ، داستانهاى انبياى مبعوث شده در منطقهء خاورميانه با اين هدف قرآنى ، همخوانى بيشترى دارند ؛ به لحاظ آن كه پايگاه مورد نظر قرآن كريم كه مىخواهد در مرحلهء\r\n\r\n\r\n","description":"","footnote":"\r\n( 1 ) يونس / 47\r\n( 2 ) فاطر / 24\r\n( 3 ) نساء / 41 ؛ نحل / 84 ؛ قصص / 75 .\r\n","page_name":" 387 ","page_number":397},
  {"content":"\r\n\r\nنخست آن را دگرگون كند و بسازد و آن گاه از آنجا به سراغ مناطق ديگر برود ، ملّتهاى ساكن اين منطقه است ، كه با تاريخ اين پيامبران سر و كار دارند . البتّه ، اين به آن معنا نيست كه هدايت قرآن به ملّتهاى ساكن اين منطقه اختصاص دارد ؛ بلكه به اين معنا است كه يكى از اهداف قرآن ، ايجاد تغيير در اين ملّتهاست به عنوان يك پايگاه ، كه بتواند مبدأ و مركزى براى صدور دگرگونيهاى مثبت ، از آنجا به مناطق ديگر گردد ، و دعوت جهانى اسلامى ، براى سير در مناطق ديگر و عرضهء حقايق و مضامين دعوت به ديگر ملّتها ، به اين ملّتهاى شيفته و وابستهء اسلام تكيه كند ؛ چنان كه عملا نيز چنين شد .\r\nاين درست است كه قصّه‌هاى برگرفته از تاريخ دعوتها و رسالتهايى كه در هند يا چين بوده‌اند - به فرض آن كه چنين دعوتهايى در آن مناطق بوده باشند ، كه فرضى منطقى و پذيرفتنى است - ممكن است تأثير بسزايى در ملّتهاى هندى يا چينى داشته باشند ؛ امّا ، قرآن كريم ، بخصوص ، در مرحلهء نزول ، تنها نسبت به دگرگون‌سازى و سازندگى در يك پايگاه ، متشكّل از ملّت عرب و ملّتهايى كه عملا در آن زمان با آنان سر و كار داشته‌اند ، اهتمام مىورزيده است .\r\nبا اين حساب ، اگر قرآن كريم ضرب المثل‌ها و داستانهايى از آن ملّتهاى ديگر ، كه هرگز در محيط نزول قرآن نمىزيسته‌اند ، مىآورد ، قصّه و داستان را كاملا از واقعى بودن آن ، كه قرآن كريم سخت بر آن تأكيد دارد ، دور مىگردانيد ، و قرآن نيز حاضر نبود كه به صرف مثلها و تصوّراتى كه از آن داستانها براى مخاطبان مطرح مىشد ، بسنده كند ؛ بلكه تأكيد بر تطبيق و تصديق آنها داشت ، كه ميسّر نمىبود .\r\nقرآن دگرگون‌سازى سراسر جهان و همگى بنى نوع انسان را نيز هدف گرفته است ؛ امّا ، تحقّق آن هدف را چنين پيش‌بينى كرده است كه از اين پايگاه نشأت گيرد ؛ و داستانهاى مربوط به اين منطقه‌اند كه مىتوانند در تحقّق يافتن آن آرمان سهيم بوده باشند . دستاوردهاى كلّى و مشترك ميان همهء پيامبران الهى نيز تأثير فراگير خودش را در ملّتهاى مختلف خواهد داشت .\r\nبه عبارت ديگر ، داستان يك پيامبر واحد ، داراى يك تأثير خاصّ مىباشد ، در ارتباط با محيطى كه آن پيامبر در آن مىزيسته است ، به اعتبار آن كه نوعى بازسازى همان اوضاع و\r\n\r\n","description":"","footnote":"","page_name":" 388 ","page_number":398},
  {"content":"\r\n\r\nشرايط در آن محيط بوده ، و در آن محيط ، نسبت به اهل آن محيط ، تأثير احساسى و وجدانى عميق دارد .\r\nدر عين حال ، همان داستان ، داراى يك تأثير عامّ مىباشد ، كه از طريق مضامين كلّى و پيامدهاى مشترك و سنّتهاى تاريخى كه داستان حاكى از آنهاست ، و عبرتهايى كه مىتوان از آن داستان گرفت ، حاصل مىگردد ؛ و اين دستاوردها مىتوانند مورد استفادهء همهء ملّتها قرار گيرند .\r\nبا اين ترتيب ، بعد عامّ و فراگير قرآن كريم نيز تحقّق مىيابد ، و زنده و مؤثّر ، در اين محيط و ديگر محيطهاى انسانى ، كار آمد مىگردد ؛ ضمن اين كه ، آن بعد نخستين نيز كه عبارت است از تأثير خاصّ قرآن كريم در راستاى تحقّق بخشيدن به اهداف انقلابى خود ، در ارتباط با ايجاد يك پايگاه پرتوان و استوار ، به منظور صدور دعوت و رسالت اسلام ؛ مورد غفلت قرار نگرفته است .\r\nآرى ، اين نيز درست است كه بگوييم : پيامبرانى مانند نوح و ابراهيم و موسى و عيسى عليهم السّلام نمايانگر اصول كلّى نبوّتها در سراسر جهان‌اند ، و پيامبر خاتم حضرت محمّد صلّى اللّه عليه و آله امتداد آن نبوّتهاست ؛ امّا ، مىبينيم كه قرآن تنها از اين اصول و انشعابات آنها سخن نگفته است ؛ بلكه داستان پيامبرانى را مانند صالح و شعيب و هود و يونس و ادريس و ديگران نيز مطرح كرده است كه ، ظاهرا ، اين درجه از اهميّت را نداشته‌اند . و خداوند خود به حقايق امور آگاه است .\r\n\r\nج ) تأكيد بر نقش ابراهيم و موسى عليهما السّلام\r\nشاخص سوم در داستانهاى قرآن كريم آن است كه قرآن بر نقش برخى از پيامبران بويژه حضرت ابراهيم عليه السّلام و حضرت موسى عليه السّلام طىّ گزارش شرح و تفصيلات زندگانى و اوضاع و شرايط مكانى و زمانى زيست آنان ، بيش از نقش ديگر پيامبران تأكيد نهاده است ؛ با وجود آن كه ويژگيهاى كلّى زندگانى و دعوت انبيا - كه در اصل ، استنباط و عبرت و استخراج قوانين و سنّتهاى تاريخى از آنها مورد نظر است - مشابه‌اند ؛ و به همين جهت ، در بسيارى مواضع در قرآن كريم ، در يك سياق واحد ، داستانهاى جمعى از انبياى الهى پياپى مورد اشاره قرار\r\n\r\n","description":"","footnote":"","page_name":" 389 ","page_number":399},
  {"content":"\r\n\r\nمىگيرد ؛ حال ، آيا اين تأكيد تنها به معناى اهميّت شخصيّت اين پيامبر و فضيلت او در مقايسه با ديگر انبياست ؟ يا اين كه علاوه بر اين اهميّت ، در آن سوى اين مطلب ، مقاصد و اهداف ديگرى نيز مىتواند بوده باشد كه اقتضاى اين گونه تأكيد را داشته باشد ؟\r\nممكن است در حقيقت « بعضى » از اين پيامبران از بعضى ديگر برتر باشند ، حتّى ممكن است اين « بعضى » همان ابراهيم و موسى عليهما السّلام بوده باشند ؛ امّا ، اين نمىتواند به آن معنا باشد كه قرآن بر نقش اين دو پيامبر ، مثلا ، يا پيامبر ديگرى مانند عيسى عليه السّلام كه با حجم كمترى نسبت به آن دو از او سخن رفته است ، تنها به خاطر برترى آنان بر ديگر پيامبران تأكيد كند .\r\nزيرا ، قرآن در اصل ، در صدد ارزيابى كار اين پيامبران ، و سخن گفتن دربارهء اختلاف درجات آنان نبوده است ؛ بلكه اهداف اصلى قصّه‌هاى قرآن كه ما اشاره كرديم و قرآن يادآور گرديد ، عبارت بودند از : عبرت و موعظه و تثبيت و اتمام حجّت و اقامهء برهان بر صدق نبوّت حضرت محمّد صلّى اللّه عليه و آله و محتواى رسالت آن حضرت چنان كه آمده :\r\n وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ وَ جاءَكَ فِي هذِهِ الْحَقُّ وَ مَوْعِظَةٌ وَ ذِكْرى لِلْمُؤْمِنِينَ  « 1 » .\r\n لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ، ما كانَ حَدِيثاً يُفْتَرى وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ كُلِّ شَيْءٍ وَ هُدىً وَ رَحْمَةً لِقَوْمٍ يُؤْمِنُونَ  « 2 » .\r\n رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ ، وَ كانَ اللَّهُ عَزِيزاً حَكِيماً  « 3 » .\r\nبا توجّه به اين مطلب ياد شده ، مىتوان گفت كه قرآن ، از آنجا نقش اين پيامبران را در داستانهاى خود مورد تأكيد قرار مىدهد كه با يك حقيقت رو به رو مىشود ؛ و آن حقيقت عبارت است از اين كه هر يك از اين پيامبران پيروانى و اقوامى دارند كه به آنان مربوطند و عملا در جامعه‌اى كه قرآن در حين نزول با آن سر و كار دارد زيست مىكنند ؛ و اين است آن عاملى كه به خاطر ايجاد آن پايگاه دگرگونى و انقلاب ، موجب آن شده است كه قرآن دامنهء\r\n\r\n\r\n","description":"","footnote":"\r\n( 1 ) هود / 120\r\n( 2 ) يوسف / 111\r\n( 3 ) نساء / 165\r\n","page_name":" 390 ","page_number":400},
  {"content":"\r\n\r\nسخن و زمينهء بحث را دربارهء آنان بگستراند .\r\n\r\nاهميّت تأكيد بر نقش ابراهيم عليه السّلام\r\nپيامبر خدا ، حضرت ابراهيم عليه السّلام ، در نظر ساكنان اين پايگاه مركزى مورد نظر اسلام و قرآن ، و نزد ساكنان اين منطقه اعمّ از يهوديان و مسيحيان و مشركان ، پدر همگى انبيا به شمار مىرفته و از احترام همگان برخوردار بوده است ؛ و در نتيجه ، تأكيد بر ارتباط اسلام و پيوند شعاير آن با حضرت ابراهيم عليه السّلام اهميّت ويژه‌اى دارد ؛ بخصوص از اين جهت كه رسالت اسلامى را ريشه‌اى تاريخى مىبخشد كه تا اعماق تاريخ ، بسى فراتر از دو ديانت يهوديّت و نصرانيّت پيش مىرود ، و مكتب توحيد را كه قرآن در برابر مشركان مطرح كرده است ، بنياد و انتسابى مىبخشد كه اين مشركان منطقهء حجاز در تاريخ خود قرنها با آن زيسته‌اند :\r\n وَ جاهِدُوا فِي اللَّهِ حَقَّ جِهادِهِ ، هُوَ اجْتَباكُمْ وَ ما جَعَلَ عَلَيْكُمْ فِي الدِّينِ مِنْ حَرَجٍ ، مِلَّةَ أَبِيكُمْ إِبْراهِيمَ ، هُوَ سَمَّاكُمُ الْمُسْلِمِينَ مِنْ قَبْلُ وَ فِي هذا ، لِيَكُونَ الرَّسُولُ شَهِيداً عَلَيْكُمْ وَ تَكُونُوا شُهَداءَ عَلَى النَّاسِ ؛ فَأَقِيمُوا الصَّلاةَ وَ آتُوا الزَّكاةَ وَ اعْتَصِمُوا بِاللَّهِ ، هُوَ مَوْلاكُمْ ؛ فَنِعْمَ الْمَوْلى وَ نِعْمَ النَّصِيرُ  « 1 » .\r\nاين پيوند تاريخى با وضوح بيشترى نيز تجلّى مىكند ، به شيوه‌اى كه ابراهيم عليه السّلام مژده دهندهء ظهور پيامبر عربى امّى مىگردد ، و مبعث رسول اكرم ، حضرت محمّد صلّى اللّه عليه و آله دستاورد استجابت دعاى حضرت ابراهيم عليه السّلام قلمداد مىشود :\r\n   وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ ، رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ . رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ ، وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ . رَبَّنا وَ ابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ    « 2 » .\r\nعلاوه بر اين ، رسالت اسلامى را نوعى استقلال از يهوديّت و نصرانيّت مىبخشد ، و اعلام مىكند كه هيچ گونه حالت تبعيّت و پيروى از دانشمندان يهود و نصارا ندارد :\r\n\r\n\r\n","description":"","footnote":"\r\n( 1 ) حج / 78\r\n( 2 ) بقره / 127 - 129\r\n","page_name":" 391 ","page_number":401},
  {"content":"\r\n\r\n  ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً ، وَ ما كانَ مِنَ الْمُشْرِكِينَ . إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا ، وَ اللَّهُ وَلِيُّ الْمُؤْمِنِينَ   « 1 » .\r\n وَ قالُوا : كُونُوا هُوداً أَوْ نَصارى تَهْتَدُوا ، قُلْ بَلْ مِلَّةَ إِبْراهِيمَ حَنِيفاً ، وَ ما كانَ مِنَ الْمُشْرِكِينَ  « 2 » .\r\nاز همين روست كه بر داستان حضرت ابراهيم عليه السّلام و بناى كعبه توسط ايشان ، و فراخوان حجّ بيت الله الحرام از سوى ايشان تأكيد مىرود . اين به خاطر موقعيّت ويژه‌اى است كه كعبه در ميان قوم عرب ، به طور كلّى ، داشته است ، و نيز به خاطر تصميم نهايى قرآن بر اين كه كعبه را قبلهء مسلمين اعلام كند ، تا در نتيجه ، رسالت اسلام با تمامى مشخّصات ، استقلال پيدا كند .\r\nبرگردانيدن نگاهها و توجّه مردمان از ديار قدس و بناى بيت المقدس ، كه قداست ويژه و ديرينه داشته است ، و همچنان ، به موجب پيدايش اديان مختلف در آن منطقه ، و زندگى و نشو و نماى ابراهيم و همگى انبياى بنى اسرائيل در آن سرزمين ، همچنان از قداست برخوردار است ، نيازمند آن است كه اين چنين اهميّتى به بيت الله الحرام و كعبهء معظّمه داده شود ، و اين چنين با پيوندى بنيادين ، كعبهء مشرّفه به حضرت ابراهيم عليه السّلام منتسب گردد .\r\n\r\nاهميّت تأكيد بر نقش موسى عليه السّلام\r\nنقش موساى پيغمبر عليه السّلام ، و نيز آن موقعيّتى كه آن حضرت در ديانت يهودى و نزد ملّت اسرائيل داشت ، و آن موفقيّتها و امتيازات سياسى و اجتماعى كه براى قوم يهود كسب كرده بود ، و همچنين ، شريعت و حكمت و قانون كه از طريق تورات به قوم يهود ارزانى داشته بود ، و گذشته از آن ، رنج پيوسته و مصائب و مصاعب متمادى حضرت موسى عليه السّلام ، همانند رنج رسول الله صلّى اللّه عليه و آله ، چه در برابر طاغوتها و فرعونها ، و چه در برابر منافقان بنى اسرائيل ، و چه در تثبيت پايه‌هاى حكومت الهى در آن سرزمين ؛ و از همه مهمتر ، موقعيّت حضرت موسى عليه السّلام در هر دو دين يهودى و نصرانى ، از آنجا كه نصرانيّت نيز تورات ( عهد قديم ) را به رسميّت مىشناخت ؛ اينها همه ايجاب مىكرده است كه اين چنين مورد تأكيد قرار گيرد .\r\nاز سوى ديگر ، مىبينيم كه تمامى شرايط عينى و اوضاع و محيطى كه رسالت اسلام و قرآن كريم در منطقهء ظهور و نزولشان با آنها مواجه بوده‌اند ، و جامعه‌اى در جهت\r\n\r\n\r\n","description":"","footnote":"\r\n( 1 ) آل عمران / 67 و 68\r\n( 2 ) بقره / 135\r\n","page_name":" 392 ","page_number":402},
  {"content":"\r\n\r\nدگرگون‌سازى آن مىكوشيده‌اند ، در تمامى مسايل مربوط به اين دو پيامبر بزرگ نيز موجود بوده است ؛ و قرآن ، كه پيوسته با اهل كتاب و علماى آنان و اقوام پيرو موسى عليه السّلام و پذيرندهء آن حضرت سر و كار داشته و درگير بوده است ، به اين تفاصيل در داستان موسى عليه السّلام ، و حتّى گاه سخن گفتن از زندگى خصوصى حضرت موسى عليه السّلام ، به خاطر تأثيرى كه بر اين گزارشها در آن محيط و در ميان آن جوامع مىگذاشته ، نيازمند بوده است .\r\nبويژه آن كه ، عربهاى مشرك ، به دانشمندان يهود ، كه گاه و بيگاه با آنان ارتباط داشتند ، به اين ديد ، مىنگريستند كه ايشان اهل ذكر و اهل كتاب و اهل وحى و اهل معرفت‌اند ، چنان كه قرآن كريم اشاره فرموده است .\r\nبنابراين ، وقتى قرآن كريم از موساى پيغمبر عليه السّلام سخن مىگويد ، در آن محيط و در چنان جامعه‌اى تأثير بيشترى خواهد داشت .\r\nبه علاوه ، قرآن همواره مىكوشيده است كه اين طرز تفكّر را تثبيت كند كه رسالتهاى آسمانى همه در امتداد يكديگر و عبارت از يك مجموعهء يگانهء وحى آسمانىاند ، و انتساب آنها به آسمان يكسان است ، و در عين حال ، بر استقلال رسالت اسلام نيز تأكيد كند ، به اين معنا كه رسالت اسلام تابع يا انشعاب يافته در چارچوب يكى از رسالتهاى پيشين نيست ؛ بلكه از يك سو ، « مصدّق » رسالتهاى پيشين است و از سوى ديگر ، در عين حال ، « مهيمن » بر آنهاست :\r\n وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ ، فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ ، لِكُلٍّ جَعَلْنا مِنْكُمْ شِرْعَةً وَ مِنْهاجاً ، وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ لِيَبْلُوَكُمْ فِي ما آتاكُمْ ، فَاسْتَبِقُوا الْخَيْراتِ ، إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيهِ تَخْتَلِفُونَ  « 1 » .\r\nاگر سياق آيات قبلى آيهء مذكور را مدّ نظر بياوريم ، و ملاحظه كنيم كه در آن آيات پيشين ، قرآن كريم به نزول تورات و انجيل و نسبت ميان آن دو اشاره نموده ، و تأكيد كرده است كه نسبت آن دو كتاب با يكديگر كاملا متفاوت با نسبت قرآن به آن دو كتاب آسمانى ديگر مىباشد ؛ اين مطلب باز هم بهتر روشن مىگردد .\r\n\r\n\r\n","description":"","footnote":"\r\n( 1 ) مائده / 48\r\n","page_name":" 393 ","page_number":403},
  {"content":"\r\n\r\n\r\nسخن گفتن فراوان قرآن دربارهء حضرت عيسى عليه السّلام\r\nهنگامى كه پديدهء قصّه در قرآن را در راستاى تعليم و تربيت و دگرگون‌سازى فرد و جامعه بررسى مىكنيم ، ملاحظه مىكنيم كه قرآن كريم به داستان بعضى از پيامبران يا دست كم ، به بعضى تفاصيل داستان زندگانى يكى از پيامبران ، از آن جهت پرداخته كه مىخواسته است پاره‌اى رسوبات ذهنى مردمانى را كه قرآن در محيط آنان نازل شده ، بزدايد ؛ از جمله ، آن تصوّرات انحرافى كه در اذهان مخاطبان قرآن راجع به انبياى الهى شكل گرفته بود ، و با عصمت آنان ، يا ارتباط آنان با خداوند ، يا طبيعت شخصيّت ايشان منافات داشت . چنان كه اين روند ، به گونهء خاصّى ، در سخن گفتن قرآن كريم دربارهء عيسى عليه السّلام مشهود است .\r\nقرآن كريم دربارهء شخصيّت حضرت عيسى عليه السّلام و اوضاع و احوال مربوط به زندگانى ايشان ، بسى بيشتر سخن گفته است تا پيرامون كارها و فعاليّتهاى آن حضرت :\r\n    إِنَّ مَثَلَ عِيسى عِنْدَ اللَّهِ كَمَثَلِ آدَمَ ؛ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ . الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ . فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ : تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ؛ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ . إِنَّ هذا لَهُوَ الْقَصَصُ الْحَقُّ ؛ وَ ما مِنْ إِلهٍ إِلَّا اللَّهُ ؛ وَ إِنَّ اللَّهَ لَهُوَ الْعَزِيزُ الْحَكِيمُ     « 1 » .\r\nهمچنين است ، گزارش مفصّلى كه از زندگانى حضرت مريم عليهما السّلام و ولادت حضرت عيسى عليه السّلام در سورهء آل عمران يا در سورهء مريم آمده است ، يا اهتمام قرآن كريم به گفتگو و بحث دربارهء پندار الوهيّت حضرت عيسى مسيح عليه السّلام كه در چندين موضع ، از جمله در سورهء مائده ، مطرح شده است .\r\n\r\n\r\n","description":"","footnote":"\r\n( 1 ) آل عمران / 62 - 59\r\n","page_name":" 394 ","page_number":404},
  {"content":"\r\n\r\n\r\nبخش چهارم 3 مطالعهء داستان موسى عليه السّلام\r\nدر پى مطالعهء جنبه‌هاى مختلف قصّه در قرآن كريم ، نيكوست به قصص انبيا به عنوان يكى از موضوعات بخش تفسير موضوعى ، بپردازيم .\r\nدر اين راستا ، ابعاد متعدّد و مختلفى از مطالعهء قصّه در قرآن كريم را در برابر خود مىيابيم ، كه مهمترين آنها بعد ادبى و تصويرى است ، و همچنين ، بعدى كه به بيان اهداف قصّه در جابه‌جاى قرآن كريم مربوط مىشود ، علاوه بر جنبهء تاريخى يا سنن و مفاهيم كلّى كه قابل انتزاع و استنباط از لابه‌لاى قصص قرآنى است .\r\nامّا ، ما در اين مبحث ، تنها به يك نمونه از داستانهاى قرآنى مىپردازيم ، و آن قصّهء موسى عليه السّلام است ؛ زيرا ، قصّهء موسى عليه السّلام بيش از داستانهاى ديگر پيامبران و مفصّل‌تر از همهء داستانها در قرآن كريم آمده است .\r\nدر اينجا ، ما به جوانب مختلفى كه قرآن كريم از داستان حضرت موسى عليه السّلام ارائه كرده است ، خواهيم پرداخت . رابطهء موسى عليه السّلام با فرعون ، رابطهء ايشان با قوم خود ، و اوضاع و احوال اجتماعى روزگار آن حضرت .\r\n\r\n","description":"","footnote":"","page_name":" 395 ","page_number":405},
  {"content":"\r\n\r\nما به مطالعهء گسترده‌اى در قصّهء موسى عليه السّلام در قرآن كريم خواهيم پرداخت ، تا بتوانيم آن را نمونه‌اى براى يك مطالعهء تفصيلى فراگير قرار دهيم ، به گونه‌اى كه داستانهاى همهء پيامبران ياد شده در قرآن كريم را دربرگيرد . همچنين ، ما اين داستان را در بعضى ابعاد مهمّ ذيل در ارتباط مضامين داستان ، و به اندازه‌اى كه با اين سلسله مباحث علوم قرآنى از جهت اختصار و آيين تحقيق ، سازگار باشد ، مورد مطالعه قرار خواهيم داد :\r\n1 . مطالعهء داستان بر حسب مواضع بيان آن در قرآن كريم .\r\nدر اين قسمت از مطالعه نكات ذيل را مدّ نظر داريم :\r\nالف ) رازهاى تكرار يك قصّهء واحد در قرآن كريم .\r\nب ) هدفى كه از طرح داستان ، در هر موضع از قرآن ، در كار بوده است .\r\nج ) رازهاى تفاوت اسلوب بيان قصّهء واحد در مواضع مختلف .\r\n2 . داستان موسى عليه السّلام بر حسب توالى تاريخى .\r\n3 . مطالعهء سراسرى داستان ، مرحله به مرحله همراه با حضرت موسى عليه السّلام ، و بررسى موضوعات كلّى مربوط به مراحل مختلف داستان .\r\nدر اينجا ، ما به ياد كرد نكات فوق به طور اجمالى بسنده مىكنيم ، و پرداختن به همهء تفصيلات داستان ، و نيز ابعاد ديگر تحقيق در اين مطلب را به يك مطالعهء همه جانبه در شرايط ديگرى واگذار مىكنيم .\r\nبر اين پايه ، ما داستان را از منظر حدود نوزده موضع از قرآن كريم مورد توجه قرار مىدهيم ، و متعرض مواضع ديگرى كه اين داستان در آنها به گونهء اشاره و مانند آن مطرح شده است نمىشويم .\r\n\r\nالف ) داستان موسى عليه السّلام بر حسب مواضع آن در قرآن كريم\r\n\r\nموضع اوّل\r\nآيات سورهء بقره ، كه چنين آغاز مىشود :\r\n   وَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ . وَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ . وَ   \r\n\r\n","description":"","footnote":"","page_name":" 396 ","page_number":406},
  {"content":"\r\n\r\n   إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ    « 1 » .\r\nو با آيهء ذيل پايان مىپذيرد :\r\n ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً ، وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ ؛ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ ؛ وَ إِنَّ مِنْها لَما يَهْبِطُ مِنْ خَشْيَةِ اللَّهِ ، وَ مَا اللَّهُ بِغافِلٍ عَمَّا تَعْمَلُونَ  « 2 » .\r\nدر اين مقطع ، نكات ذيل قابل توجّه است :\r\nاوّلا ، اين قسمت از داستان ، در سياق اين آيهء شريفه قرار گرفته است كه خداوند متعال مىفرمايد :\r\n يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَوْفُوا بِعَهْدِي أُوفِ بِعَهْدِكُمْ ، وَ إِيَّايَ فَارْهَبُونِ  « 3 » .\r\nثانيا ، به حوادث معيّنى مىپردازد كه خداوند متعال طىّ آنها بارها بر بنى اسرائيل انعام فرموده است ، همراه با اشاره به انحرافات بنى اسرائيل در راستاى ايمان به خداوند متعال يا در مقام بندگى شايسته‌اى كه ايمان به خدا ايجاب مىكرده است ، در پى آن همه نعمتهاى الهى كه شامل حال آنان مىشده است .\r\nثالثا ، قرآن كريم ، پس از پايان دادن به اين مقطع ، به بررسى موضع‌گيرىهاى عملى و خصمانهء بنى اسرائيل در برابر دعوت اسلامى مىپردازد ، و اين موضع‌گيرىها را به آن موضع‌گيرىهاى پيشين قوم بنى اسرائيل ربط مىدهد :\r\n أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ . . .   وَ أَنِّي فَضَّلْتُكُمْ عَلَى الْعالَمِينَ  « 4 » .\r\nبا نتيجه‌گيرى از اين بررسى مىتوانيم بگوييم : اين مقطع از داستان موسى عليه السّلام در قرآن كريم يك هدف مركّب و مزدوج را دنبال مىكند ؛ در اين آيات ، نعمتهاى متعدّد و متنوّع\r\n\r\n\r\n","description":"","footnote":"\r\n( 1 ) بقره / 49 - 51\r\n( 2 ) بقره / 74\r\n( 3 ) بقره / 40\r\n( 4 ) بقره / 75 - 122\r\n","page_name":" 397 ","page_number":407},
  {"content":"\r\n\r\nخداوند به بنى اسرائيل يادآورى مىشود ؛ كه از يك سوى ، موعظه و عبرت براى بنى اسرائيل است در برابر موضعى كه نسبت به دعوت اسلام گرفته‌اند ؛ و از سوى ديگر ، افشا كردن ويژگيهاى كلّى اجتماعى و روانى ملّت اسرائيل براى مسلمانان است ؛ مبادا كه مسلمانان تحت تأثير اين موضع‌گيرىهاى بنى اسرائيل ، دچار حالت شكّ و ترديد شوند ، و بعضى از مسلمانان چنان پندارند كه اين رفتار اسرائيليان از يك ديدگاه بىطرفانه نسبت به اين دعوت و رسالت سرچشمه مىگيرد ، و احيانا چنان ديدگاهى است كه نمىگذارد يهوديان به پيامبر اسلام صلّى اللّه عليه و آله ايمان بياورند . بخصوص كه يهوديان در چشم و دل مسلمانان « اهل كتاب » به حساب مىآمدند . قرآن در اينجا ، خواسته است بيان كند كه اين موضع‌گيرى بنى اسرائيل جنبهء روانى و شخصى دارد ، و تحت تأثير اين ويژگيهاى روحى و اجتماعى ياد شده ، شكل گرفته است .\r\nاين هدف مورد نظر از آيات اين مقطع ، اسلوب مشخّصى را نيز براى گزارش وقايع داستان پيشنهاد ، يا بر آن تحميل كرده است . چنان كه ملاحظه مىشود اين مقطع ، تنها به يادآورى رويدادهايى كه با اين هدف مورد نظر همراهى و سازگارى دارد ، بسنده كرده ، و به تفصيلات ديگر مربوط به وقايع و حوادث داستان موسى عليه السّلام و فرعون ، يا موسى عليه السّلام و بنى اسرائيل نپرداخته است .\r\n\r\nموضع دوم\r\nآيات سورهء نساء :\r\n يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً فَأَخَذَتْهُمُ الصَّاعِقَةُ بِظُلْمِهِمْ ؛ ثُمَّ اتَّخَذُوا الْعِجْلَ مِنْ بَعْدِ ما جاءَتْهُمُ الْبَيِّناتُ فَعَفَوْنا عَنْ ذلِكَ ؛ وَ آتَيْنا مُوسى سُلْطاناً مُبِيناً . . .   وَ أَخْذِهِمُ الرِّبَوا وَ قَدْ نُهُوا عَنْهُ وَ أَكْلِهِمْ أَمْوالَ النَّاسِ بِالْباطِلِ وَ أَعْتَدْنا لِلْكافِرِينَ مِنْهُمْ عَذاباً أَلِيماً  « 1 » .\r\nاوّلا ، اين مقطع از داستان موسى عليه السّلام ، در اثناى يك سياق سراسرى آمده است كه مواضع سه جناح از دشمنان دعوت اسلام را مورد بررسى قرار داده است : موضع منافقين ؛ موضع\r\n\r\n\r\n","description":"","footnote":"\r\n( 1 ) نساء / 153 - 161\r\n","page_name":" 398 ","page_number":408},
  {"content":"\r\n\r\nيهوديان اهل كتاب ؛ و موضع نصرانيان اهل كتاب .\r\nبررسى موضع جناح اوّل از آيهء شريفه :  بَشِّرِ الْمُنافِقِينَ بِأَنَّ لَهُمْ عَذاباً أَلِيماً  « 1 » آغاز مىشود .\r\nبررسى موضع جناح دوم ، از اين آيهء شريفه آغاز مىشود :  إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا  « 2 » .\r\nبررسى موضع جناح سوم نيز با اين آيهء شريفه آغاز مىشود :  يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ ، إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ ؛ فَآمِنُوا بِاللَّهِ وَ رُسُلِهِ ؛ وَ لا تَقُولُوا ثَلاثَةٌ . . .  « 3 » .\r\nثانيا ، اين مقطع به پاره‌اى حوادث پرداخته است كه بيانگر نبوّت موسى عليه السّلام‌اند ؛ و نيز بيانگر پيمانهاى محكمى كه از يهوديان ، مبنى بر امتثال و فرمانبردارى ، گرفته شده است ؛ و موضع يهوديان در برابر آن پيمانها ، و مخالفتهايى كه مرتكب شوند را به نقد مىكشد ؛ چه در جنبهء عقيدتى و فكرى و چه در جنبهء عملى و تطبيقى .\r\nبا ملاحظهء اين دو نكته مىتوانيم چنين نتيجه بگيريم : اين مقطع در مقام توضيح اين مطلب است كه موضع‌گيرى يهود در برابر دعوت اسلام مبنى بر درخواست معجزات و نشانه‌هاى بيشتر تأييدى ، از شك در رسالت پيامبر گرامى اسلام صلّى اللّه عليه و آله سرچشمه نگرفته است ، بلكه يك موضع‌گيرى صورى و بهانه‌جويانه است كه مىخواهند به واسطهء آن بر جحود و طغيان خويش پوشش بگذارند . از اين رو ، مىبينيم اين مقطع ، تنها به طرح اين تقاضاى شگفت كه يهوديان نزد موسى عليه السّلام مطرح كرده‌اند ، بسنده مىكند ، و پيمانهايى را كه در روزگاران كهن مبنى بر فرمانبردارى و طاعت ، از آنان گرفته شده بود ، و آنان با مخالفتهاى متعدّد و متنوّع خويش از عهدهء وفادارى به آن پيمانها برنيامده بودند ، بر آن درخواست عجيب بنى اسرائيل مىافزايد ، تا در نتيجه ، فاش سازد كه بنى اسرائيل بر انكار و سركشى اصرار دارند ، و طرح اين تقاضاها از سوى آنان صرفا بهانه‌جويى است .\r\n\r\n\r\n","description":"","footnote":"\r\n( 1 ) نساء ، 138 .\r\n( 2 ) نساء / 150\r\n( 3 ) نساء / 171\r\n","page_name":" 399 ","page_number":409},
  {"content":"\r\n\r\nضمنا ، اين سياق سراسرى و روند كلّى بيان در اين سورهء مباركه است كه ايجاب مىكند داستان بر مبناى روشنگرى و برخورد با موضع جناح يهوديان در برابر دعوت اسلام ، تكرار شود ، و در كنار روشنگرى و برخورد با موضع جناح منافقين و نيز موضع نصرانيان اهل كتاب قرار گيرد ؛ زيرا ، اين سه موضع ، بيانگر مواضع اصلى مخالفان و دشمنان دعوت اسلامى در آن روزگاران‌اند .\r\n\r\nموضع سوم\r\nآيات سورهء مائده :\r\n  وَ إِذْ قالَ مُوسى لِقَوْمِهِ : يا قَوْمِ اذْكُرُوا نِعْمَتَ اللَّهِ عَلَيْكُمْ إِذْ جَعَلَ فِيكُمْ أَنْبِياءَ وَ جَعَلَكُمْ مُلُوكاً وَ آتاكُمْ ما لَمْ يُؤْتِ أَحَداً مِنَ الْعالَمِينَ . يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ وَ لا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ . . . .    قالَ : فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ ، فَلا تَأْسَ عَلَى الْقَوْمِ الْفاسِقِينَ  « 1 » .\r\nدر اين مقطع نكات ذيل قابل توجّه است :\r\nاوّلا ، اين كه اين آيات در سياق آياتى قرار گرفته است كه بر فراخوان سراسرى اهل كتاب به سوى ايمان به پيامبر خاتم ، همراه با توضيح و تبيين حقيقت رسالت آن حضرت ، و بررسى گفتار يهود و نصارا در اين ارتباط ، و اتمام حجّت بر آنان مشتمل است ، چنان كه آيهء پيش از اين سياق ، اين آيهء شريفه است :\r\n يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ عَلى فَتْرَةٍ مِنَ الرُّسُلِ أَنْ تَقُولُوا ما جاءَنا مِنْ بَشِيرٍ وَ لا نَذِيرٍ ، فَقَدْ جاءَكُمْ بَشِيرٌ وَ نَذِيرٌ ، وَ اللَّهُ عَلى كُلِّ شَيْءٍ قَدِيرٌ  « 2 » .\r\nثانيا ، اين كه اين مقطع تنها به يادآورى فرا خواندن موسى عليه السّلام قوم خود را براى وارد شدن به سرزمين مقدّس ، كه ورود به آن نهايت آمال و آرزوى بنى اسرائيل بود ، و اين كه ، با آن حال ، از فرمان حضرت موسى عليه السّلام سرپيچى كردند و سرنوشت چهل سال سرگردانى در وادى تيه براى آنان رقم زده شد ، بسنده مىكند .\r\n\r\n\r\n","description":"","footnote":"\r\n( 1 ) مائده / 20 - 26\r\n( 2 ) مائده / 19\r\n","page_name":" 400 ","page_number":410},
  {"content":"\r\n\r\nبر پايهء اين دو برداشت ، مىتوانيم چنين نتيجه بگيريم كه به نظر مىرسد قرآن كريم ، در اين مقطع مىخواهد اهل كتاب را هشيار گرداند ، و راه را در برابر آنان بگشايد ، تا اهداف راستين خويش را در ارتباط با دين و شريعت ، با ورود به آيين اسلام تحقّق بخشند ، و موضع آنان همانند موضع قوم موسى عليه السّلام نباشد كه آن حضرت آنان را به ورود به سرزمين مقدّس فرا مىخواند ، و آنان با آن كه آرمان و هدف ديرينشان بود ، سرپيچى كردند ، و آن فرصت مغتنم را از دست دادند ؛ اينجا نيز ، اگر هشيار نشوند ، فرصت را از دست خواهند داد ، و به تيه فكرى و عقيدتى و اجتماعى در عصر ظهور رسالت ختمى گرفتار خواهند شد ، همان گونه كه پيش از آن بر اثر نافرمانى ديگر فرستادهء خدا به سرگردانى در تيه سياسى و اجتماعى گرفتار آمدند .\r\nاز اينجا ، راز پشت پردهء اكتفاى قرآن را تنها به يادآورى اين موضع‌گيرى خاص از سوى بنى اسرائيل ، درمىيابيم : از ميان وقايع و حوادث مربوط به موسى عليه السّلام و بنى اسرائيل ، تنها اين قسمت از داستان است كه مىتواند هدف مورد نظر در اين سياق شريف و در اين سورهء مباركه را تحقّق بخشد ؛ بويژه اگر دريابيم كه اين داستان از جمله مواردى است كه يهود و نصارا نيز باور دارند .\r\nضمنا ، اين قسمت از داستان موسى عليه السّلام و بنى اسرائيل ، جز در اين موضع ، هيچ جاى ديگر در قرآن كريم مذكور نيفتاده است .\r\n\r\nموضع چهارم\r\nآيات سورهء اعراف ، كه با اين آيهء شريفه آغاز مىشود :\r\n ثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَ مَلَائِهِ فَظَلَمُوا بِها ؛ فَانْظُرْ كَيْفَ كانَ عاقِبَةُ الْمُفْسِدِينَ  « 1 » .\r\nو با اين آيهء شريفه پايان مىپذيرند :\r\n\r\n\r\n","description":"","footnote":"\r\n( 1 ) اعراف / 103\r\n","page_name":" 401 ","page_number":411},
  {"content":"\r\n\r\n وَ إِذْ نَتَقْنَا الْجَبَلَ فَوْقَهُمْ كَأَنَّهُ ظُلَّةٌ وَ ظَنُّوا أَنَّهُ واقِعٌ بِهِمْ ؛ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ  « 1 » .\r\nدر اين مقطع از داستان حضرت موسى عليه السّلام در قرآن كريم ، چند مطلب قابل توجّه است :\r\nنخست اين كه ، داستان ، در اين مقطع ، در عرض بيان مجموعى داستانهاى نوح و هود و لوط و شعيب عليهم السّلام آمده است ، و تقريبا ، شكل دعوت و تكذيب و كيفر مكذّبين در همهء اين داستانها يكسان است .\r\nدوم اين كه ، اين بيان مجموعى قصص انبيا ، در سورهء مباركهء اعراف ، در سياق ديگرى جايگزين شده است كه طىّ آن سياق ، قرآن كريم در مقام بيان حقيقت و چگونگى حشر و نشر مخلوقات است ، و اين كه جنّ و انس به صورت امّتها و ملّتهاى كامل ، همه در يك سطح و يكنواخت ، محشور مىگردند ، در حالى كه بعضى از اين امّتها يكديگر را لعنت مىكنند و ناسزا مىگويند ، و بعضى ديگر نسبت به هم عشق مىورزند و ابراز محبّت مىكنند :\r\n قالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَ الْإِنْسِ فِي النَّارِ ، كُلَّما دَخَلَتْ أُمَّةٌ لَعَنَتْ أُخْتَها ؛ حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لِأُولاهُمْ : رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ ، قالَ : لِكُلٍّ ضِعْفٌ وَ لكِنْ لا تَعْلَمُونَ  « 2 » .\r\n  وَ الَّذِينَ آمَنُوا وَ عَمِلُوا الصَّالِحاتِ لا نُكَلِّفُ نَفْساً إِلَّا وُسْعَها أُولئِكَ أَصْحابُ الْجَنَّةِ هُمْ فِيها خالِدُونَ . وَ نَزَعْنا ما فِي صُدُورِهِمْ مِنْ غِلٍّ تَجْرِي مِنْ تَحْتِهِمُ الْأَنْهارُ وَ قالُوا الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ ، لَقَدْ جاءَتْ رُسُلُ رَبِّنا بِالْحَقِّ ، وَ نُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ   « 3 » .\r\nآن گاه ، به دنبال اين آيات ، قرآن كريم ، صحنه‌هاى متعدّدى از حشر و نشر جنّ و انس را به معرض توضيح و بيان مىگذارد ، و بعضى از مسايل را كه مربوط به احوال همهء انسانها در آن گيرودار مىشود ، مطرح مىكند . از جمله اين كه ، همگان گفتارها و دعوتهاى پيامبران الهى را در آنچه بشارت داده‌اند ، و در آنچه بر حذر داشته‌اند ، تصديق مىكنند .\r\nسوم اين كه ، آيات بيانگر اين قسمت از داستان ، با همهء تفصيلى كه دارند ، و با آن كه\r\n\r\n\r\n","description":"","footnote":"\r\n( 1 ) اعراف / 171\r\n( 2 ) اعراف / 38\r\n( 3 ) اعراف : 42 و 43\r\n","page_name":" 402 ","page_number":412},
  {"content":"\r\n\r\nحوادث بسيارى را برمىشمرند ، در گزارش وقايع ، از آغاز بعثت و دعوت حضرت موسى عليه السّلام آغاز مىكنند ، و سرگذشتهاى هر مرحله از دعوت وى را نيز در حدود برخوردهاى فرستادهء خدا با عوامل متخاصم خارجى ، يعنى فرعون و درباريانش ، و نيز با مخاطبان و طرفهاى داخلى ، يعنى بنى اسرائيل ؛ و در چارچوب بيان كيفرها و عقابها و شكنجه‌هايى كه بر مكذّبان و منحرفان فرود آمده است ، به رشتهء بيان كشيده‌اند .\r\nچهارم اين كه ، اين مقطع از داستان ، در كنار بازگو كردن حوادث و وقايع ، به برخى مفاهيم كلّى اسلامى و سنّتهاى تاريخى نيز پرداخته است . مانند بيان اهميّت « صبر » و تأكيد بر آن ، معرّفى « پرهيزگاران » به عنوان « وارثان » جهان ، و نيز بيان اين كه رحمت خداوند متعال فقط شامل كسانى مىشود كه تقوا پيشه و زكات دهنده بوده و به آيات الهى و فرستادهء خدا ، پيامبر امّى ، كه وصف او را در كتب آسمانى خويش مىيابند ، ايمان دارند .\r\nبر پايهء اين تأمّلات ، مىتوانيم نتيجه بگيريم كه :\r\nاين فراز از داستان كاملا با روند كلّى بيان قصّه در قرآن كريم همخوانى دارد ، و تمامى اهداف قصّه‌گويى در قرآن را كه در جاى خودش مورد بحث قرار داديم ، تحقّق مىبخشد ؛ در عين حال ، از فرصت مناسبى نيز كه براى تأكيد و تثبيت مفاهيم كلّى اسلامى به دست آمده ، غفلت نكرده است ، و آن را با هدف كلّى قرآن در تعليم و تربيت انسانها هماهنگ مىگرداند .\r\nهمچنين ، سياق اين آيات ، به طور خاصّى بر نبوّت حضرت محمّد صلّى اللّه عليه و آله تأكيد مىورزند ؛ چنان كه گويى اين آيات با اين همه تفصيل ، آمده‌اند تا پيوند و ارتباط اين رسالتها و دعوتهاى آسمانى را با يكديگر و ارتباط همهء آنها را با اين نهايت و خاتمه ، محقّق گردانند ، و تأكيد كنند بر اين كه همهء اين مفاهيم و سنّتها و اهداف كه با آن رسالتهاى پيشين همراه بوده است ، در پايان كار ، در پيروى از رسالت اسلام تحقّق خواهد يافت :\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ ؛ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ . . .  « 1 » .\r\nيك نكتهء ديگر نيز در اين مقام ، شايان اشارت است ، و آن اين كه قرآن كريم ، معمولا ، به\r\n\r\n\r\n","description":"","footnote":"\r\n( 1 ) اعراف / 157\r\n","page_name":" 403 ","page_number":413},
  {"content":"\r\n\r\nتفصيل داستانهاى پيامبران اولوا العزم ، مانند نوح و ابراهيم و موسى و عيسى عليهم السّلام اهتمام مىورزد ، و اين به خاطر اهداف چندى است « 1 » از جمله آن كه :\r\nالف ) اين پيامبران مراحل مختلف رسالت آسمانى را تشكيل مىدهند ، و با وجود پيوند نزديك و وحدتى كه در دعوت آنان موجود است ، مىبينيم كه سرفصل‌هايى را در سير تحوّل دعوت دينى نازل شده از آسمان ترتيب مىدهند .\r\nب ) بعضى از اين پيامبران ، پيروان و امّتهايى دارند كه تا زمان ظهور و بروز رسالت اسلام برقرار بوده‌اند ؛ و همين نكته ، اهتمام به تدارك اوضاع و احوال آنان ، و جلب توجّه آنان به اسلام ، دين خاتم را ، ايجاب مىكند .\r\nج ) رويدادهاى مفصّل و متنوّعى كه در روزگار اين پيامبران در ارتباط با امّتها و اقوامشان ، روى داده است ، ابعاد چندى را تشكيل مىدهند كه هر دعوت عمومى دينى گسترده ، كه مىخواهد در نهاد واقعى جامعه يك دگرگونى ريشه‌اى پديد آورد ، ناگزير با آنها سر و كار خواهد داشت .\r\n\r\nموضع پنجم\r\nآيات سورهء يونس ، كه با اين آيهء شريفه آغاز مىشود :\r\n ثُمَّ بَعَثْنا مِنْ بَعْدِهِمْ مُوسى وَ هارُونَ إِلى فِرْعَوْنَ وَ مَلَائِهِ بِآياتِنا ، فَاسْتَكْبَرُوا وَ كانُوا قَوْماً مُجْرِمِينَ  « 2 » .\r\nو با اين آيهء شريفه پايان مىپذيرند :\r\n وَ لَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَ رَزَقْناهُمْ مِنَ الطَّيِّباتِ ؛ فَمَا اخْتَلَفُوا حَتَّى جاءَهُمُ الْعِلْمُ ، إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ  « 3 » .\r\nدر اين مقطع از بيان قرآنى داستان موسى عليه السّلام ، مسايل ذيل قابل توجّه است :\r\nاوّلا ، اين مقطع از داستان ، به دنبال مقايسه‌اى كه قرآن كريم از سرنوشت حق‌گرايان و\r\n\r\n\r\n","description":"","footnote":"\r\n( 1 ) پيرامون اين تفصيل نسبى در آغاز همين فصل گفتگو كرديم .\r\n( 2 ) يونس / 75\r\n( 3 ) يونس / 93\r\n","page_name":" 404 ","page_number":414},
  {"content":"\r\n\r\nمؤمنان و رسولان او و تصديق‌كنندگان انبياى الهى و سرنوشت باطل‌گرايان و افترازنندگان بر خداوند سبحان و تكذيب كنندگان رسولان خدا به عمل آورده ، مطرح شده است :\r\n  الَّذِينَ آمَنُوا وَ كانُوا يَتَّقُونَ . لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ ، لا تَبْدِيلَ لِكَلِماتِ اللَّهِ ، ذلِكَ هُوَ الْفَوْزُ الْعَظِيمُ . . .     قُلْ : إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ . مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ   « 1 » .\r\nثانيا ، اين مقطع از داستان ، پس از اشاره به داستان نوح عليه السّلام و قوم وى ، و به دنبال آن نگاهى كلّى به زندگينامه و كارنامهء پيامبران الهى پس از نوح عليه السّلام و موضع‌گيرى اقوام آنان در برابر ايشان ، آمده است .\r\nثانيا ، اين مقطع ، از تفاصيل داستان ، جز به آن مواردى كه به موضع‌گيرى فرعون و درباريانش در برابر حضرت موسى عليه السّلام ، و سرنوشتى كه به موجب اعراض از دعوت موسى عليه السّلام و تكذيب آن حضرت در انتظار آنان بود ، نمىپردازد . البتّه ، فرجام نيك بنى اسرائيل را نيز به دنبال آن رنجهاى متمادى در آن جامعهء فرعونى ، مورد اشاره قرار مىدهد .\r\nبا توجه به ملاحظات فوق ، مىتوانيم نتيجه بگيريم كه :\r\nداستان ، در اينجا ، تنها به خاطر تأييد و تصديق آن حقيقتى كه قرآن كريم ، مبنى بر مقايسهء سرنوشت اهل ايمان ، با افترازنندگان بر خداوند سبحان ، در اين سوره و در اين سياق بيان كرده ، عنوان شده است .\r\nاز اين گذشته ، اين روند كلّى در اين سوره ، و سياق سراسرى آيات آن مىباشد كه ايجاب كرده است داستان موسى عليه السّلام با تفصيل نسبى مطرح شود ؛ زيرا داستان موسى عليه السّلام است كه مىتواند با تفاصيل خود ، رويارويى دو گروه متخاصم را كاملا نشان بدهد : يك گروه ، مؤمن به موسى عليه السّلام ؛ و گروه ديگر ، كافر به دعوت وى ؛ كه همواره اين دو گروه با يكديگر درگيرند ، و بالاخره ، غلبه از آن مؤمنان بر كافران است . بر خلاف داستانهاى ديگر انبيا ، كه همواره در قرآن كريم بر اين مبنا مىآيند ، كه جز عدّهء معدودى از مردم زمانشان به آنان ايمان نمىآورده‌اند ، و عذاب الهى بر آن قوم را به طور عمومى فرود مىآمده ؛ و بنابراين ، آن نمونه\r\n\r\n\r\n","description":"","footnote":"\r\n( 1 ) يونس / 63 - 70\r\n","page_name":" 405 ","page_number":415},
  {"content":"\r\n\r\nداستانها همه به تصوير يك سوى اين مقايسه مىپردازند ، كه عبارت است از سرنوشتى كه تكذيب كنندگان و منحرفان با آن سر و كار خواهند داشت ؛ داستان موسى عليه السّلام ، در قالبى متفاوت ، هر دو سوى مقايسهء مذكور را ، يعنى جناح مؤمنان و جناح مكذّبان ، هر دو را ، تصوير مىكند ؛ نيز از همين جا مىتوانيم مختصر آمدن داستان حضرت نوح عليه السّلام را در اين موضع از قرآن كريم ، همراه با يك اشارهء كلّى به وضعيّت و موقعيّت ديگر انبياى الهى ، تفسير كنيم .\r\nعلاوه بر آن ، نوح عليه السّلام در مجموعهء قصص قرآن ، نمايندهء آغاز دعوت آن دسته از انبياست كه از اقوامشان بسيار آزار ديده‌اند ، و موسى عليه السّلام نمايندهء پايان اين سير تحوّل است .\r\nمؤيّد اين نحوه تفسير و برداشت از سياق اين فراز از داستان همان مطلبى است كه تحت عنوان سومين مسئله تفسيرى در اين فراز به آن پرداختيم ، مبنى بر اين كه تفاصيل مطرح شده از داستان در اين فراز منحصر به بيان مواردى است كه به حق‌گرايى و باطل‌گرايى بنى اسرائيل مربوط مىشود و نمايانگر انحراف و عصيان آنان در برابر اوامر موسى عليه السّلام مىباشد و به هيچ جنبهء ديگرى از زندگانى بنى اسرائيل و داستان آنان با موسى عليه السّلام نپرداخته است ؛ و همين پاىبندى سياق كلام الهى در اين سوره ، نسبت به آوردن نوعى بخصوص از وقايع و حوادث ، مىتواند به ما بفهماند كه اين فراز از داستان به عنوان مصداقى براى آن مقايسهء سراسرى در تاريخ زندگانى بشر مطرح شده ؛ مقايسه‌اى كه همواره ، چون سنّتى تاريخى ، بر رويارويى پيامبران با مخالفانشان حاكم بوده است .\r\nدر اصل تكرار داستان موسى عليه السّلام در ارتباط با اين مقطع بخصوص نيز مىتوانيم جلوه‌هايى از آن وجه چهارم تكرار داستانها در قرآن كريم را كه پيش از اين بيان كرديم ، نظاره‌گر باشيم ، كه چگونه شيوهء ارائهء داستان در اين مقطع ، در تكاپوى تحقّق بخشيدن هدف مشخّصى است كه اگر داستان موسى عليه السّلام با همهء تفاصيل آن - چنان كه در آن بحث پيشين اشاره كرديم - در اينجا مطرح مىشد ، آن هدف معيّن تحقّق نمىپذيرفت .\r\n\r\nموضع ششم\r\nآيات سورهء هود :\r\n\r\n","description":"","footnote":"","page_name":" 406 ","page_number":416},
  {"content":"\r\n\r\n    وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ . إِلى فِرْعَوْنَ وَ مَلَائِهِ فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ . يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ ، وَ بِئْسَ الْوِرْدُ الْمَوْرُودُ . وَ أُتْبِعُوا فِي هذِهِ لَعْنَةً وَ يَوْمَ الْقِيامَةِ ، بِئْسَ الرِّفْدُ الْمَرْفُودُ     « 1 » .\r\nدر اين مقطع از بيان قرآنى داستان ، نكات ذيل قابل توجّه است :\r\nاوّلا ، اين مقطع ضمن يك مجموعه گزارش داستانى آمده است كه از نوح عليه السّلام آغاز مىشود ، و با اين اشاره به داستان موسى عليه السّلام پايان مىپذيرد .\r\nثانيا ، اين مرور سراسرى بر داستانهاى انبياى الهى ، در سياق سخن پيرامون تكذيب كنندگان رسول اكرم صلّى اللّه عليه و آله آمده است ، و نيز بيان اين كه در برابر آنان به طور كلّى چگونه بايد موضع گرفت و اين كه چه سرنوشتى در آخرت انتظار آنان را مىكشد . چنان كه اين روند بيان داستانى ، با آياتى پايان مىگيرد كه گويى مقصود قرآن كريم از ارائهء اين مجموعهء بيان داستانى را توضيح مىدهد :\r\n   ذلِكَ مِنْ أَنْباءِ الْقُرى نَقُصُّهُ عَلَيْكَ مِنْها قائِمٌ وَ حَصِيدٌ . وَ ما ظَلَمْناهُمْ وَ لكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّهِ مِنْ شَيْءٍ لَمَّا جاءَ أَمْرُ رَبِّكَ ، وَ ما زادُوهُمْ غَيْرَ تَتْبِيبٍ . وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ ، إِنَّ أَخْذَهُ أَلِيمٌ شَدِيدٌ    « 2 » .\r\nثانيا ، اين مقطع از داستان موسى عليه السّلام در اين مجموعهء داستانى ، به صورتى گذرا ، به منظور تكميل تابلويى بوده است كه با نوح عليه السّلام آغاز شده ، و قرآن كريم خواسته است آن مجموعهء تصوير شده را با موسى عليه السّلام پايان دهد ، تا در پرتو آن ، پيوند محكم موجود ميان اسلوب دعوت همهء پيامبران به سوى خدا ، و كوششهاى ايشان در راه اين هدف ، و رويارويى با گرفتاريها و دشواريهايى كه با امّتها و اقوامشان داشته‌اند ، و آن سرانجام قطعى كه سرنوشت اين امّتها به آن منتهى مىشود ، و عبارت است از عذاب سخت و كيفر دردناك ، هر چه بيشتر ظهور و بروز پيدا كند .\r\n\r\nموضع هفتم\r\n\r\n\r\n","description":"","footnote":"\r\n( 1 ) هود / 96 - 99\r\n( 2 ) هود / 100 - 102\r\n","page_name":" 407 ","page_number":417},
  {"content":"\r\n\r\nآيات سورهء ابراهيم :\r\n    وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ ، إِنَّ فِي ذلِكَ لَآياتٍ لِكُلِّ صَبَّارٍ شَكُورٍ . وَ إِذْ قالَ مُوسى لِقَوْمِهِ اذْكُرُوا نِعْمَةَ اللَّهِ عَلَيْكُمْ إِذْ أَنْجاكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ وَ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ ، وَ فِي ذلِكُمْ بَلاءٌ مِنْ رَبِّكُمْ عَظِيمٌ . وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ . وَ قالَ مُوسى : إِنْ تَكْفُرُوا أَنْتُمْ وَ مَنْ فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ     « 1 » .\r\nدر اين مقطع بيان قرآن از داستان حضرت موسى عليه السّلام مطالب ذيل شايان توجّه است :\r\nاوّلا ، قرآن كريم پيش از آوردن اين اشاره به داستان موسى عليه السّلام چنين تمهيد آورده است :\r\n وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ ، فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ ، وَ هُوَ الْعَزِيزُ الْحَكِيمُ  « 2 » .\r\nثانيا ، قرآن پس از اين فراز از داستان ، از معارف عمومى مورد تبليغ و تعليم پيامبران الهى سخن مىگويد ، و شيوه‌هايى را كه نوعا براى تحقّق بخشيدن به اهداف رسالتشان پيش مىگرفته‌اند ، بر مىشمرد .\r\nثالثا ، پرداخت اين مقطع از داستان موسى عليه السّلام ، گرايش به اختصار دارد ، و تنها بر آن مشكل اساسى كه اسرائيليان در آن زمان از آن رنج مىبرده‌اند تأكيد مىكند ، و نعمتهاى فراگير الهى را كه خداوند به آنان ارزانى داشته است ، يادآور مىشود ، و آنان را به شكر نعمتهاى الهى دعوت مىكند و تأكيد مىكند بر اين كه كفران آنان ، به هيچ روى ، به خداوند سبحان زيانى نمىرساند .\r\nاز اين بررسى مىتوانيم نتيجه بگيريم كه :\r\nمقصود از آوردن اين مقطع از داستان موسى عليه السّلام در سورهء ابراهيم ، ارائه مثال و نمونه‌اى براى راستى و درستى حقيقتى است كه قرآن كريم در اين سوره به آن اشاره كرده ، مبنى بر اين كه هر پيامبرى با قوم خود به زبان خود آنان سخن گفته است . ممكن است مراد از « لسان قوم » همان زبانى باشد كه با آن سخن مىگويند ؛ چنان كه شايد ظاهر معناى اين عبارت چنين\r\n\r\n\r\n","description":"","footnote":"\r\n( 1 ) ابراهيم / 5 - 8\r\n( 2 ) ابراهيم / 4\r\n","page_name":" 408 ","page_number":418},
  {"content":"\r\n\r\nباشد ؛ امّا ، گاه نيز مراد از « لسان » - چنان كه سياق آيات اشاره دارد - آن جنبه‌هاى مشترك زندگانى و دشواريهاى اجتماعى و سياسى و انسانى است كه تمام توجّه و اهتمام و نگرشها و احساسات مردم آن جامعه را به خود اختصاص مىدهد ؛ و انگشت نهادن روى آن موارد ، خود اسلوب و زبانى براى جلب نظر امّت به دعوت آسمانى و ارزشهاى روحانى و اجتماعى آن خواهد بود ؛ و به همين لحاظ ، داستان موسى عليه السّلام به عنوان مثال و مصداق براى اين حقيقت مطرح شده است ؛ زيرا وى نيز قوم خود را فرا خواند تا آنان را از يك مشكل اجتماعى عمومى كه با آن دست و پنجه نرم مىكرده‌اند ، رهايى بخشد .\r\nمىتوان گفت ، مؤيّد اين كه چنين مقصودى در كار بوده ، آن است كه اين قسمت از داستان در اين سوره به شيوهء خطاب پيامبر به قوم خود آمده است ، نه آن كه طبق معمول ، رويدادها و مسايل تاريخى داستان را به صورت خبرى گزارش كند .\r\nنيز ، از آنجا كه مقصود حقيقى از ارسال رسل ، هدايت و ارشاد مردم بوده است ، مىبينيم ، قرآن كريم ، پس از اين اشاره به داستان موسى عليه السّلام و ارائهء مصداقى براى حقيقت مذكور ، بار ديگر از معارف و مفاهيم عمومى كه همهء پيامبران مطرح مىكرده‌اند ، سخن مىگويد ، تنها بر اين پايه كه آن مطالب را مردم بايد تصديق مىكرده‌اند ، بدون آن كه اسلوب مشخّصى كه هر يك از پيامبران الهى براى تحقّق بخشيدن اين هدف پيش مىگرفته‌اند ، اهميّت بخصوص و تعيين كننده‌اى داشته باشد .\r\n\r\nموضع هشتم\r\nآيات سورهء اسراء :\r\n    وَ لَقَدْ آتَيْنا مُوسى تِسْعَ آياتٍ بَيِّناتٍ فَسْئَلْ بَنِي إِسْرائِيلَ إِذْ جاءَهُمْ فَقالَ لَهُ فِرْعَوْنُ : إِنِّي لَأَظُنُّكَ يا مُوسى مَسْحُوراً . قالَ : لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَ الْأَرْضِ بَصائِرَ ؛ وَ إِنِّي لَأَظُنُّكَ يا فِرْعَوْنُ مَثْبُوراً . فَأَرادَ أَنْ يَسْتَفِزَّهُمْ مِنَ الْأَرْضِ فَأَغْرَقْناهُ وَ مَنْ مَعَهُ جَمِيعاً . وَ قُلْنا مِنْ بَعْدِهِ لِبَنِي إِسْرائِيلَ اسْكُنُوا الْأَرْضَ فَإِذا جاءَ وَعْدُ الْآخِرَةِ جِئْنا بِكُمْ لَفِيفاً     « 1 » .\r\nدر اين فراز از بيان قرآنى داستان موسى عليه السّلام ، نكات ذيل بايد مورد توجه قرار گيرد :\r\n\r\n\r\n","description":"","footnote":"\r\n( 1 ) اسراء / 101 - 104\r\n","page_name":" 409 ","page_number":419},
  {"content":"\r\n\r\nاوّلا ، اين آيات ، در سياق درخواستهاى كارشكنانهء متعدّد آمده كه از سوى كفّار و مشركان در برابر دعوت حضرت رسول اكرم صلّى اللّه عليه و آله مطرح مىشده است . آنان حاضر نمىشده‌اند كه به قرآن كريم به عنوان نشانه و معجزهء نبوّت آن حضرت اكتفا كنند :\r\n    وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ ؛ فَأَبى أَكْثَرُ النَّاسِ إِلَّا كُفُوراً . وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً . أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً . أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلًا     « 1 » .\r\nثانيا ، قرآن كريم ، به دنبال اين مقطع از داستان ، كه در اين سوره آمده ، بار ديگر ، از قرآن سخن به ميان مىآورد :\r\n وَ بِالْحَقِّ أَنْزَلْناهُ وَ بِالْحَقِّ نَزَلَ ، وَ ما أَرْسَلْناكَ إِلَّا مُبَشِّراً وَ نَذِيراً  « 2 » .\r\nثالثا ، قرآن ، در اين فراز از داستان ، جز به معجزات نه گانهء حضرت موسى عليه السّلام و پاسخ منفى فرعون به دعوت آن حضرت ، و سرانجام فرعون بر اثر ردّ دعوت حضرت موسى عليه السّلام ، به هيچ مطلب ديگرى از تفاصيل داستان اشاره نكرده است .\r\nاز اين بررسى مىتوانيم نتيجه بگيريم كه :\r\nداستان موسى و فرعون ، در اينجا ، تنها به عنوان شاهدى بر اين مطلب آمده است كه آن درخواستهاى متعدّد و متنوّع از سوى كفّار ، هرگز به موجب يك نياز درونى كه اين كافران در ارتباط با اين درخواستها احساس مىكرده‌اند ، نبوده است . بلكه يك شيوهء كلّى است كه كفّار همواره براى توجيه استمرار خود در گمراهى و اصرار بر آن ، پيش مىگيرند ، و شاهد بر اين مطلب ، داستان موسى و فرعون است . حضرت موسى عليه السّلام نه معجزهء پياپى آورد ، امّا با وجود اين ، موضع فرعون در برابر آن معجزات ، موضع تكذيب‌كنندگان بود ؛ به رغم آن كه اين معجزات نه‌گانه در زمانهاى متناوب و مختلف نيز ارائه شده بود .\r\nبنابراين ، سياق سوره و مضامين آن است كه آوردن اين مقطع از داستان موسى عليه السّلام و استشهاد به آن را ايجاب كرده ، و از سوى ديگر ، اين ماهيت نهاد تاريخى رسالت موسى عليه السّلام بوده كه خداوند سبحان آن حضرت را با نه معجزه به رسالت مبعوث فرموده است .\r\n\r\n\r\n","description":"","footnote":"\r\n( 1 ) اسراء / 89 - 92\r\n( 2 ) اسراء / 105\r\n","page_name":" 410 ","page_number":420},
  {"content":"\r\n\r\nبه عبارت ديگر ، تكرار داستان موسى عليه السّلام در اين فراز و در اين سوره ، به منظور تأكيد بر دو مطلب صورت پذيرفته است :\r\nمطلب اوّل اين كه درخواستهاى كفّار و خواسته‌هاى آنان ، بازتاب صادقانهء حالات روانى آنان نيست ، كه آنان را به شك و ترديد نسبت به رسالت پيامبر اكرم صلّى اللّه عليه و آله وادارد ، و آنان را ناگزير گرداند كه به نحوى از صحّت اين رسالت اطمينان حاصل كنند . بنابراين ، عدم پذيرش درخواستهاى آنان از سوى رسول اعظم صلّى اللّه عليه و آله هرگز به خاطر عدم ارتباط آن حضرت با آسمان نبوده ؛ بلكه از آن جهت بوده كه قرآن كريم براى اتمام حجّت بر آنان كفايت مىكرده است .\r\nچنان كه آيهء شريفه پس از پايان داستان ، بر اين مطلب دلالت دارد .\r\nمطلب دوم آن كه سرانجام اين تكذيب كنندگان نيز همانند سرانجام فرعون ، جز شكست و هلاكت چيزى نخواهد بود و در برابر ، پيروان پيامبر اكرم صلّى اللّه عليه و آله نيز همان سرانجامى را خواهند داشت كه بنى اسرائيل داشتند ، و وارث سرزمين حجاز خواهند گرديد .\r\n\r\nموضع نهم\r\nآيات سورهء كهف ، كه با اين آيهء شريفه آغاز مىشود :\r\n  وَ إِذْ قالَ مُوسى لِفَتاهُ : لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً . فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَهُ فِي الْبَحْرِ سَرَباً   « 1 » .\r\nو با اين آيهء شريفه پايان مىپذيرد :\r\n وَ أَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَ كانَ تَحْتَهُ كَنْزٌ لَهُما وَ كانَ أَبُوهُما صالِحاً ؛ فَأَرادَ رَبُّكَ أَنْ يَبْلُغا أَشُدَّهُما وَ يَسْتَخْرِجا كَنزَهُما ؛ رَحْمَةً مِنْ رَبِّكَ ؛ وَ ما فَعَلْتُهُ عَنْ أَمْرِي ، ذلِكَ تَأْوِيلُ ما لَمْ تَسْطِعْ عَلَيْهِ صَبْراً  « 2 » .\r\nاين فراز از داستان موسى عليه السّلام كه در مواضع مختلف قرآن كريم آمده است ، گسسته به نظر مىآيد . زيرا ، سخن از يك جنبهء معيّن از شخصيت اين انسان برگزيده سخن به ميان مىآورد كه با جنبه‌هاى ديگر شخصيّت وى ، كه تفاصيل ديگر داستان تصوير مىكنند ، كاملا متفاوت\r\n\r\n\r\n","description":"","footnote":"\r\n( 1 ) كهف / 60 و 61\r\n( 2 ) كهف / 82\r\n","page_name":" 411 ","page_number":421},
  {"content":"\r\n\r\nاست . در ديگر مواضع قرآن كريم ، همه جا پيامبر خدا ، حضرت موسى عليه السّلام ، يا شخصيّتى است صاحب رسالت و دعوت ، كه به خاطر توحيد و برقرارى عدل الهى و دفاع از مستضعفان سخت كوشانه جهاد مىكند ؛ يا آن كه از لابه‌لاى بيان سيره و زندگينامه و خاستگاه و چگونگى نشو و نماى وى ، نشانه‌هاى چنين شخصيّتى به چشم مىخورد . امّا ، در اينجا ، موسى عليه السّلام انسان ديگرى است كه در مسير تحصيل علم قرار گرفته ، و به تفسير و توجيه پديده‌هاى خارق عادت حرص مىورزد .\r\nاگر اين نكته را نيز لحاظ كنيم كه قرآن كريم اين مقطع از داستان حضرت موسى عليه السّلام را در سياق اين آيهء شريفه آورده است كه خداوند متعال مىفرمايد :   وَ رَبُّكَ الْغَفُورُ ذُو الرَّحْمَةِ ، لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ ، بَلْ لَهُمْ مَوْعِدٌ لَنْ يَجِدُوا مِنْ دُونِهِ مَوْئِلًا . وَ تِلْكَ الْقُرى أَهْلَكْناهُمْ لَمَّا ظَلَمُوا وَ جَعَلْنا لِمَهْلِكِهِمْ مَوْعِداً   « 1 » ؛ چه بسا نتيجه بگيريم كه اين فراز از داستان موسى عليه السّلام در اين سورهء مباركه ، به منظور ارائهء نمونه و دليل براى اثبات اين مطلب آمده است كه تا چه اندازه حكمت الهى با مصلحت همگان مطابقت دارد ، و چگونه است كه همواره حكمت خداوندى با واقعيّت همه چيز همخوانى دارد ، هر چند كه گاه مقصود و هدف از آن روشن به نظر نيايد .\r\nاين دو آيهء مذكور ، كه اين مقطع از داستان ، در سياق آنها آمده است ، اشاره دارند به اين كه در آن سوى تأخير عذاب ، و عدم تعجيل بر عذاب ، با وجود سزاوارى ستمگران براى نزول هر گونه عذاب ، حكمتى الهى وجود دارد . هر چند ممكن است در نگاه سطحى انسان ، چنين قلمداد شود كه تعجيل بر عذاب ، با مصلحت سازگارتر است . زيرا ، مانع و رادعى براى ديگران مىشود كه بس كنند و ستم نكنند . اين فراز آمده است تا بر حقّانيّت حكمت الهى و دورنگرى آن به پديده‌ها و مسايل ، تأكيد نهد ، و يادآور شود كه حتّى بر خود انبيا نيز گاه اين حكمتهاى الهى پوشيده مىمانده است . در اين مقطع سه فقره كار خارق العاده از آن عبد صالح سر مىزند ، كه هر سه در ظاهر ، به دور از عدالت و مصلحت به نظر مىآيند .\r\nموسى عليه السّلام آن قدر شگفت زده مىشود كه در هر مرحله ، تعهّدى را كه به آن عبد صالح سپرده است فراموش كرده ، و بىاختيار سؤال مىكند . آن گاه ، عبد صالح يكايك آن كارهاى\r\n\r\n\r\n","description":"","footnote":"\r\n( 1 ) كهف / 58 و 59\r\n","page_name":" 412 ","page_number":422},
  {"content":"\r\n\r\nخارق عادت را براى حضرت موسى عليه السّلام بر مىشكافد ، و ميزان همخوانى آنها را با عدالت و مصلحت عمومى بيان مىكند .\r\nبنابراين ، باز هم بار ديگر ، سياق سوره است كه آوردن اين مقطع از داستان را در اين موضع ايجاب مىكرده ، و نيازى به تكرار اين قسمت از داستان ، در مواضع ديگر ، چه جداگانه ، و چه در عداد بعضى مجموعه سرگذشتها ، نخواهد بود . زيرا ، هيچ موضع ديگرى نمىتواند هدف مورد نظر از بيان اين فراز را تحقّق بخشد .\r\n\r\nموضع دهم\r\nآيات سورهء مريم :\r\n   وَ اذْكُرْ فِي الْكِتابِ مُوسى ؛ إِنَّهُ كانَ مُخْلَصاً وَ كانَ رَسُولًا نَبِيًّا . وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا . وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا    « 1 » .\r\nاين گوشه از داستان ، ضمن يك مجموعه بيان داستانى مشترك دربارهء جمعى از پيامبران الهى ، در مقام برشمردن آن دسته از بندگان و پيامبران خدا كه مورد انعام خداوند متعال قرار داشته‌اند و مقايسهء آنان با اخلافشان كه نماز را ضايع كردند و به شهوات گراييدند ، بيان شده است :\r\n  أُولئِكَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَ مِمَّنْ حَمَلْنا مَعَ نُوحٍ ؛ وَ مِنْ ذُرِّيَّةِ إِبْراهِيمَ وَ إِسْرائِيلَ ، وَ مِمَّنْ هَدَيْنا وَ اجْتَبَيْنا ، إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَ بُكِيًّا . فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَ اتَّبَعُوا الشَّهَواتِ فَسَوْفَ يَلْقَوْنَ غَيًّا   « 2 » .\r\nبنابراين ، سياق كلّى و مجموعى سوره ، كه همانا برشمردن بندگان صالح و مورد انعام خداوند متعال بوده ، در اين موضع ، اقتضا كرده است كه اين قسمت از داستان ، به اين شكل به اختصار بيان گردد .\r\n\r\nموضع يازدهم\r\n\r\n\r\n","description":"","footnote":"\r\n( 1 ) مريم / 51 - 53\r\n( 2 ) مريم / 58 و 59\r\n","page_name":" 413 ","page_number":423},
  {"content":"\r\n\r\nآيات سورهء طه ، كه از اين آيهء شريفه آغاز مىشود :\r\n  وَ هَلْ أَتاكَ حَدِيثُ مُوسى . إِذْ رَأى ناراً فَقالَ لِأَهْلِهِ امْكُثُوا إِنِّي آنَسْتُ ناراً ، لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً   « 1 » .\r\nو با اين آيهء شريفه پايان مىيابد :\r\n  قالَ : فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ ، وَ إِنَّ لَكَ مَوْعِداً لَنْ تُخْلَفَهُ ؛ وَ انْظُرْ إِلى إِلهِكَ الَّذِي ظَلْتَ عَلَيْهِ عاكِفاً ، لَنُحَرِّقَنَّهُ ثُمَّ لَنَنْسِفَنَّهُ فِي الْيَمِّ نَسْفاً . إِنَّما إِلهُكُمُ اللَّهُ الَّذِي لا إِلهَ إِلَّا هُوَ ، وَسِعَ كُلَّ شَيْءٍ عِلْماً   « 2 » .\r\nدر اين مقطع از داستان موسى عليه السّلام در قرآن كريم ، موارد زير قابل توجّه است :\r\nمورد اوّل : داستان در سياق بيان اين مطلب آمده است كه قرآن كريم به خاطر آن نازل نشده كه پيامبر گرامى اسلام صلّى اللّه عليه و آله به سختى بيفتد و درد و رنج بكشد ، خواه به خاطر آن كه قوم وى به او ايمان نياورده‌اند ؛ خواه به آن جهت كه در درون خويش ، احساس واماندگى و تقصير يا قصور در زمينهء اداى رسالت كند . قرآن تنها براى آن نازل شده است كه يادآورى و هشدارى براى مردمان خداترس و اهل خشيت بوده باشد :\r\n    طه . ما أَنْزَلْنا عَلَيْكَ الْقُرْآنَ لِتَشْقى . إِلَّا تَذْكِرَةً لِمَنْ يَخْشى     « 3 » .\r\nمورد دوم : اين مقطع داستانى قرآن كريم ، بار ديگر ، با اين آيهء شريفه پايان مىپذيرد :\r\n كَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ ، وَ قَدْ آتَيْناكَ مِنْ لَدُنَّا ذِكْراً  « 4 » .\r\nمورد سوم : اين فراز از داستان موسى عليه السّلام به گونه‌اى خاص ، درد و رنج موساى پيغمبر عليه السّلام را در راه دعوت به سوى خدا مورد تأكيد قرار مىدهد . اعمّ از دردها و رنجهاى درونى ، كه از عكس العمل‌ها و هراسهاى شخصى ، يا حرص فراوان براى پيروز شدن در دعوت ، و نگرانى به خاطر مصون ماندن آن و پايدارى پيروان آن ، نشأت مىگيرند . يا دردها و رنجهايى كه بر اثر دشواريها و دست اندازها و فراز و نشيبهاى مسير دعوت و كارسازى و اجراى آن ، خواه و\r\n\r\n\r\n","description":"","footnote":"\r\n( 1 ) طه / 9 و 10\r\n( 2 ) طه / 97 و 98\r\n( 3 ) طه / 1 - 3\r\n( 4 ) طه / 99\r\n","page_name":" 414 ","page_number":424},
  {"content":"\r\n\r\nناخواه پيش مىآيد ، گاه از سوى كافران و منكران دعوت ، و گاه از سوى باوردارندگان و مؤمنان به آن ؛ يا حالات تأثّر روحى و روانى زاييده از نعمتها و الطاف خداوندى نسبت به آن حضرت در اثناى دشواريهاى دعوت .\r\nبه عبارت ديگر ، موقعيتهاى مختلف رسالت و دعوت ، در روح و روان حضرت موسى عليه السّلام چندين نوع بازتاب گوناگون داشته است :\r\n1 . غافلگير شدن او با ابلاغ رسالت ، و همچنين وحشت او از معجزهء خود و تبديل شدن عصا به مار سهمگين و سپس اژدها .\r\n2 . دودلى او در جهت اقدام به دعوت ، به تنهايى ، و درخواست پيوستن برادرش هارون به او .\r\n3 . ترس و هراس او و برادرش از بابت سخن گفتن با فرعون و ابلاغ دعوت الهى به او ، كه بر اثر آن مأمور شدند با فرعون به نرمى سخن گويند .\r\n4 . احساس ترس آن حضرت در برابر جادوهاى جادوگران ، و نگرانى وى از بابت نتايج مسابقهء با جادوگران .\r\n5 . موقعيت وى در ميقات با پروردگار خويش ، و خطاب خداوند متعال به آن حضرت كه چرا شتابزده از قوم خويش جدا شده است .\r\n6 . خشم و تأسّف موسى عليه السّلام و موضع قاطع او در برابر قوم خود و برادرش و سامرى .\r\nقرآن كريم ، گزارش اين بازتابهاى درونى دعوت حضرت موسى عليه السّلام را به گونه‌اى طراحى و ارائه كرده است كه بر دردها و رنجهاى اين فرستادهء خدا ، تأكيد نهاده باشد ، و جلوه‌هاى گوناگون شخصيّت آن حضرت را هر چه بيشتر نشان داده باشد . چنان كه در شيوهء بيان نيز ضميرهاى مخاطب را ، چه در ارتباط با خداوند عزّوجل و موسى عليه السّلام و چه در ارتباط با موسى عليه السّلام و ديگران ، فراوان به كار گرفته است .\r\nعلاوه بر اين ، در برابر حضرت موسى عليه السّلام انبوهى از موانع و مشكلات حقيقى و مهم را مشاهده مىكنيم از قبيل : كوشش جادوگران براى گمراه كردن مردمان ؛ به كارگيرى شيوهء قلع و قمع و تهديد از سوى فرعون ؛ تعقيب موسى عليه السّلام و بنى اسرائيل از سوى فرعون و لشگريانش ، به هنگام عبور از دريا ؛ فتنه‌انگيزى سامرى در ميان بنى اسرائيل و تمرّد\r\n\r\n","description":"","footnote":"","page_name":" 415 ","page_number":425},
  {"content":"\r\n\r\nبنى اسرائيل از فرمان هارون .\r\nبر اين پايه ، مىتوانيم چنين نتيجه بگيريم كه :\r\nاوّلا ، داستان ، در اين مقطع ، در اين راستا مطرح شده است كه دردها و رنجهاى پيامبران را در مسير دعوت به سوى خدا به عنوان بازتاب طبيعى عظمت مسؤوليّت آنان جلوه دهد ؛ و مشكلاتى را كه در برابر خود داشته‌اند ، بنمايد . و به گونه‌اى خاص ، به رنجهاى درونى پيامبران اشاره كند . گواه اين مطلب آن است كه داستان ، بر موقعيتهايى كه عكس العمل‌هاى پيامبر خدا در آنها آشكارتر است ، تأكيد مىنهد ، و در عين حال ، بر نعمتها و الطاف الهى نيز نسبت به فرستاده‌اش در گيرودار رويارويى با مردم ، تأكيد مىكند ، و همين كه نقش عكس العمل‌هاى درونى در يك مرحله از داستان باز نموده مىشود ، به نمايش نمونه‌اى ديگر از همين دست ، منتقل مىشود ، و در صحنه‌هاى ديگر داستان ، كه چنين خصوصيتى را ندارند ، هيچ درنگ نمىكند . چنان كه مثلا از صحنهء عبور از دريا ، ناگهان به صحنهء ميقات منتقل مىگردد .\r\nنيز ، هنگامى كه اين گزارش طولانى از داستان موسى عليه السّلام را در اين مقطع ، با گزارش طولانى پيشين كه در سورهء اعراف آمده بود ، يا با گزارش طولانى سومى كه در سورهء قصص خواهد آمد ، مقايسه كنيم ، مىبينيم كه اين مقطع ، در آن ميان ، تنها مقطعى است كه با اين شرح و تفصيل ، جلوه‌هاى مختلف شخصيت فرستادهء خدا حضرت موسى عليه السّلام را مورد تأكيد قرار مىدهد .\r\nثانيا ، آن عاملى كه اين شيوهء خاصّ ارائهء مطلب و تصوير صحنه‌هاى داستان را ايجاب كرده است ، و همچنين ، تا حدودى باعث تكرار گزارش رويدادهاى داستان شده است ، عبارت است از سخن گفتن خداوند متعال با رسول اعظم صلّى اللّه عليه و آله در مقام تخفيف آلام و شكنجه‌هاى درونى آن حضرت كه در مسير دعوت گرفتار آنها بوده‌اند . بررسيهايى نيز كه در مورد اوّل و مورد دوم ذيل آيات اين مقطع داشتيم ، بر اين مطلب دلالت دارند . چنان كه ديديم قرآن كريم ، در اين مقطع از داستان موسى عليه السّلام ، فاش ساختن پيوند محكمى را ميان رنجهاى رسول الله صلّى اللّه عليه و آله در مسير دعوت اسلام ، و رنجهاى پيامبران پيشين وجود دارد ، هدف قرار داده است :\r\n\r\n","description":"","footnote":"","page_name":" 416 ","page_number":426},
  {"content":"\r\n\r\n - ما أَنْزَلْنا عَلَيْكَ الْقُرْآنَ لِتَشْقى ؛   - إِلَّا تَذْكِرَةً لِمَنْ يَخْشى . . . \r\n - كَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ ؛ وَ قَدْ آتَيْناكَ مِنْ لَدُنَّا ذِكْراً . \r\n\r\nموضع دوازدهم\r\nآيات سورهء شعراء ، كه داستان حضرت موسى عليه السّلام در اين سوره ، با اين آيهء شريفه شروع مىشود :\r\n  وَ إِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ . قَوْمَ فِرْعَوْنَ أَ لا يَتَّقُونَ   « 1 » .\r\nو با اين آيهء شريفه خاتمه مىيابد :\r\n  إِنَّ فِي ذلِكَ لَآيَةً ، وَ ما كانَ أَكْثَرُهُمْ مُؤْمِنِينَ . وَ إِنَّ رَبَّكَ لَهُوَ الْعَزِيزُ الرَّحِيمُ   « 2 » .\r\nمطلب اوّل ، اين كه اين فراز از داستان ، به دنبال عتاب خداوند سبحان با آخرين فرستادهء خويش حضرت محمّد صلّى اللّه عليه و آله آمده است ، مبنى بر اين كه چرا مىخواهد جان خود را در اين راه بگذارد و خودش را بكشد ، كه چرا قوم وى ايمان نياورده‌اند :\r\n لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ  « 3 » .\r\nبه دنبال اين عتاب ، قرآن كريم يك قانون اجتماعى را كه بر سرتاسر تاريخ حاكم است ، يادآور مىشود ، مبنى بر اين كه هر ياد كرد جديد از سوى خداوند سبحان عكس العملى اين چنين از سوى كفّار پديد مىآورد ، كه مقاومت كرده ، و اعراض مىنمايند ؛ و اين عكس العمل هرگز ناشى از ناتوانى خداوند سبحان و عدم قدرت او بر تسليم گردانيدن آنان در برابر رسالت خويش ، و مجبور كردن آنان به پذيرش آن نيست :\r\n  إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ . وَ ما يَأْتِيهِمْ مِنْ ذِكْرٍ مِنَ الرَّحْمنِ مُحْدَثٍ إِلَّا كانُوا عَنْهُ مُعْرِضِينَ   « 4 » .\r\n\r\n\r\n","description":"","footnote":"\r\n( 1 ) شعراء / 10 و 11\r\n( 2 ) شعراء / 67 و 68\r\n( 3 ) شعراء / 3\r\n( 4 ) شعراء / 4 و 5\r\n","page_name":" 417 ","page_number":427},
  {"content":"\r\n\r\nمطلب دوم ، اين كه قرآن كريم ، به دنبال اين تفسير كلّى از تاريخ ، نسبت به اين نكته هشدار مىدهد كه اين موضع‌گيرى عمومى كافران در برابر يادكردهاى الهى ، ناشى از عدم وجود دليل كافى و در خور براى صحّت رسالت پيامبر اكرم صلّى اللّه عليه و آله نبوده است :\r\n   أَ وَ لَمْ يَرَوْا إِلَى الْأَرْضِ كَمْ أَنْبَتْنا فِيها مِنْ كُلِّ زَوْجٍ كَرِيمٍ . إِنَّ فِي ذلِكَ لَآيَةً ، وَ ما كانَ أَكْثَرُهُمْ مُؤْمِنِينَ . وَ إِنَّ رَبَّكَ لَهُوَ الْعَزِيزُ الرَّحِيمُ    « 1 » .\r\nمطلب سوم ، اين كه اين مقطع ، ضمن يك مجموعهء داستانى مشترك پيرامون زندگانى پيامبران آمده است ، كه اين مجموعه در كنار اين تفسير تاريخى از موضع‌گيرى كلّى مخالفان در برابر آنان ، يك ويژگى ديگر نيز دارد ، و آن اين كه در اين مقطع مىبينيم هر پيامبرى تمام توان خود را به كار مىگيرد ، و از اسلوب‌هاى مختلف خوشرويى و نرم‌گويى و يادآورى نعمتهاى فراوان خداوند كه قوم او از آنها برخوردارند ، استفاده مىكند ، و گاه سخنان خويش را با نشانه و معجزه‌اى آسمانى نيز ، كه گواه بر صحّت دعوت اوست ، پشتيبانى مىكند ؛ و با اين همه ، بالاخره ، نتيجه يكسان است ، و اكثريّت مردم ايمان نمىآورند :  إِنَّ فِي ذلِكَ لَآيَةً ؛ وَ ما كانَ أَكْثَرُهُمْ مُؤْمِنِينَ  .\r\nمطلب چهارم ، اين كه قرآن كريم پس از آن كه اين گزارش داستانى همگانى را از كار و زندگى پيامبران به پايان مىبرد ؛ بار ديگر ، از آيات « كتاب مبين » سخن به ميان مىآورد ، و از آن ، به عنوان پديده‌اى در ارتباط با آسمان ، و موصوف به تمامى اوصافى كه اين ارتباط را باز مىنمايد ، ياد كرده ؛ و تأكيد مىكند بر اين كه اين كتاب به گونه‌اى است كه صاحبان بينش ، و دلهاى نورانى مىتوانند بر حقايق آن دست يابند و به واسطهء آن هدايت شوند .\r\nبر پايهء اين بررسى ، مىتوانيم نتيجه بگيريم كه اين مقطع از داستان به منظور تحقّق بخشيدن به دو هدف ، در ميان يك سلسله داستان مشترك ميان انبياى الهى قرار گرفته است :\r\nهدف اوّل : روشن گردانيدن اين قانون طبيعى كه همواره بر رويارويى مردم با افكار الهى جديد حاكم است . كوتاهى كردن كافران در راستاى ايمان آوردن به دعوت اسلام و رسالت خاتم ، هرگز به موجب آن نيست كه رسول اكرم صلّى اللّه عليه و آله از آن سطح بهترين و برترين در كار و پيكار ، كم آورده ، يا آن كه دلايل كافى بر اثبات راستى و درستى رسالتش نداشته باشد ؛ بلكه\r\n\r\n\r\n","description":"","footnote":"\r\n( 1 ) شعراء / 7 - 9\r\n","page_name":" 418 ","page_number":428},
  {"content":"\r\n\r\nيك قانون عمومى و فراگير است كه منشأ آن ، عوامل شخصى و درونى و اجتماعى ديگر است ، و هيچ يك از رسالتهاى پيشين ، از اين قانون بيرون نبوده‌اند .\r\nهدف دوم : فرجام كار ، از آن بندگان صالح خداوند است ، آنان‌اند كه وارثان زمين خواهند بود ؛ و به خاطر جلب توجّه به اين هدف ، كه گاه طىّ بررسى كلّى داستانها و مرور سراسرى و يكجاى آنها ، از دست مىرود ، و نيز به خاطر تأكيد بر آن ، داستان موسى عليه السّلام با تفصيل بيشتر آمده است ، تا بر اين جنبه هر چه بيشتر تأكيد بنهد .\r\nپديدهء تكرار داستان را نيز ، در ارتباط با اين مقطع ، مىتوان با يكى از دو عامل ذيل يا با هر دوى آنها تفسير كرد :\r\nعامل اوّل : تأكيد بر آن هدف و منظورى كه قرآن كريم از همين داستان در سورهء طه داشت ، كه عبارت است از تسكين آلام پيامبر اكرم صلّى اللّه عليه و آله و آرامش بخشيدن به آن حضرت ، كه پيش از اين تحت عنوان دومين عامل ايجاب كنندهء تكرار در قرآن كريم به آن پرداختيم .\r\nعامل دوّم : آن كه اين داستان يك هدف دينى جديد را نشانه گرفته كه عبارت است از تبيين و تصوير برداشت كلّى اسلام ، از طبيعت موضع‌گيرى مشركان در برابر رسالت پيامبر صلّى اللّه عليه و آله و بيان اين كه موضع‌گيرى عمومى مردم در برابر همهء رسالتهاى آسمانى چنين است ؛ كه اين نيز نخستين عامل ايجاب كنندهء تكرار است ؛ چنان كه پيش از اين ديديم .\r\nضمنا ، داستان ، در اين فراز نيز ، شيوه و اسلوبى را براى بيان برگرفته است كه با اهداف و مقاصد آن همخوانى دارد . چنان كه جنبه‌هاى مشخصّى را از زندگانى حضرت موسى عليه السّلام برگزيده ، و آن جنبه‌ها را نيز ، به گونه‌اى خاص ارائه كرده است كه به اين اهداف مورد نظر منتهى مىشوند . مثلا ، مىبينيم كه گزارش داستان ، در مرحلهء عبور از دريا پايان مىپذيرد ؛ يا آن كه مىبينيم شيوهء گفتگويى را كه موسى و هارون عليهما السّلام در برابر فرعون پيش گرفته‌اند مورد تأكيد قرار مىدهد .\r\n\r\nموضع سيزدهم\r\nآيات سورهء نمل ، كه با اين آيهء شريفه شروع مىشوند :\r\n إِذْ قالَ مُوسى لِأَهْلِهِ إِنِّي آنَسْتُ ناراً سَآتِيكُمْ مِنْها بِخَبَرٍ أَوْ آتِيكُمْ بِشِهابٍ قَبَسٍ لَعَلَّكُمْ \r\n\r\n","description":"","footnote":"","page_name":" 419 ","page_number":429},
  {"content":"\r\n\r\n تَصْطَلُونَ  « 1 » .\r\nو با اين آيهء شريفه خاتمه مىيابد :\r\n وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا ، فَانْظُرْ كَيْفَ كانَ عاقِبَةُ الْمُفْسِدِينَ  « 2 » .\r\nدر اين مقطع كوتاه نيز ، كه از داستان حضرت موسى عليه السّلام به طور سراسرى سخن به ميان آمده است ، نكات ذيل جلب توجّه مىكنند :\r\nنكتهء اوّل اين كه داستان در سياق گزارش احوال كافران در آخرت ، و عذابى كه دچارش خواهند شد ، و چگونگى واقعى نزول قرآن از آسمان ، و فراگيرى و دريافت آن توسط پيامبر اكرم صلّى اللّه عليه و آله ، قرار گرفته است :\r\n   إِنَّ الَّذِينَ لا يُؤْمِنُونَ بِالْآخِرَةِ زَيَّنَّا لَهُمْ أَعْمالَهُمْ فَهُمْ يَعْمَهُونَ . أُوْلئِكَ الَّذِينَ لَهُمْ سُوءُ الْعَذابِ وَ هُمْ فِي الْآخِرَةِ هُمُ الْأَخْسَرُونَ . وَ إِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ    « 3 » .\r\nنكتهء دوم اين كه اين مقطع با آيهء شريفهء ذيل پايان مىيابد :\r\n وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا ، فَانْظُرْ كَيْفَ كانَ عاقِبَةُ الْمُفْسِدِينَ  .\r\nنكتهء سوم اين كه اين مقطع ، با وجود اختصار آن ، تقريبا به يادآورى رويدادها و نشانه‌هاى غيبى اختصاص يافته است ؛ چنان كه نداى خداوندى و معجزهء عصا و يد بيضا را يادآور مىشود ، و به معجزات نه‌گانهء حضرت موسى عليه السّلام نيز اشاره مىكند .\r\nبررسى ياد شده ما را به اين نتيجه‌گيرى فرا مىخواند كه داستان موسى عليه السّلام در اين فراز به منظور آشكار كردن يكى از حقايق مربوط به جنبهء روان شناختى جامعهء بشرى به هنگام رويارويى با يك دعوت جديد ، به رشتهء بيان كشيده شده است ، و آن اين كه انكار آخرت و بىايمانى نسبت به آن ، يك ريشهء روانى و عاطفى دارد ، نه يك ريشهء موضوعى و بر پايهء يك تحقيق علمى ؛ اين حقيقت را قرآن كريم ، « جحود » تعبير كرده است .\r\nتوضيح مطلب اين كه تحقيق بيطرفانه اقتضا مىكرد كه كار مردم به ايمان به آخرت منتهى شود ؛ زيرا ، آيات و معجزات ، ارتباط پيامبران را با عالم غيب تأكيد و تأييد مىكردند ، و اين\r\n\r\n\r\n","description":"","footnote":"\r\n( 1 ) نمل / 7\r\n( 2 ) نمل / 14\r\n( 3 ) نمل / 4 - 6\r\n","page_name":" 420 ","page_number":430},
  {"content":"\r\n\r\nآيات و معجزات زمينه‌هاى يقين را براى يك انسان عادى كه وضعيّت عاطفى و معتدل و مستقيمى داشته باشد ، فراهم مىآوردند ؛ در نتيجهء ايمان نياوردن ، به رغم وجود دلايل و براهين ، عذاب بر كافران فرود خواهد آمد ، چرا كه حقايق و دلايلى به آن وضوح و روشنى را نپذيرفته‌اند .\r\nفراموش نكنيم ، به يك نكتهء دقيق و لطيف ديگر نيز ، كه شاهد و تأكيدى است بر اين كه داستان در اين فراز براى تحقّق يافتن هدفى كه ياد كرديم ، عنوان گرديده ، توجّه دهيم . قرآن ، ترسيدن حضرت موسى عليه السّلام از عصا را به اندازه‌اى تصوير مىكند كه آن حضرت را به گريختن واداشته است . اين بيان ، تأكيدى مىباشد بر اين كه دگرگونى وضعيّت عصا بر اثر دخالت غيبى بوده ، و به همين جهت ، در خود موسى عليه السّلام نيز مؤثر افتاده است ؛ نه آن كه حاصل يك عملكرد بشرى باشد كه خود حضرت موسى عليه السّلام انجام داده است .\r\nعامل تكرار داستان در اين فراز را نيز مىتوان دو نكتهء ذيل دانست :\r\nنكتهء اوّل اين كه اين فراز ، ضمن يك مرور همگانى و مشترك بر قصص انبيا ، مطرح شده است ، به منظور تأكيد بر ديدگاه اسلام نسبت به موضع‌گيرى منكران قرآن و دعوت ، مبنى بر عدم كفايت آيات و معجزات براى اثبات آن ؛ كه ما اين تأكيد را عامل دوم تكرار داستانها در قرآن تلقّى كرديم ؛ چنان كه گذشت .\r\nنكتهء دوم اين كه اين فراز از داستان ، در مقام تصوير و تبيين موضع‌گيرى منكران و مخالفان دعوت به اختصار گراييده است ، و اين مطلب ما را بر آن مىدارد كه اين آيات را نازل شده در نخستين مراحل دعوت اسلام باز شناسيم ، كه در آن اوان ، قرآن نوعا مشكلات دعوت را به اختصار تدارك مىكرد . اين همان عاملى است كه ما در مباحث پيشين ، عامل سوم تكرار داستانها در قرآن كريم تلقّى كرديم .\r\n\r\nموضع چهاردهم\r\nآيات سورهء قصص ، كه با اين آيهء شريفه آغاز مىشوند :\r\n نَتْلُوا عَلَيْكَ مِنْ نَبَإِ مُوسى وَ فِرْعَوْنَ بِالْحَقِّ لِقَوْمٍ يُؤْمِنُونَ  « 1 » .\r\n\r\n\r\n","description":"","footnote":"\r\n( 1 ) قصص / 3\r\n","page_name":" 421 ","page_number":431},
  {"content":"\r\n\r\nو با اين آيهء شريفه پايان مىيابد :\r\n وَ أَتْبَعْناهُمْ فِي هذِهِ الدُّنْيا لَعْنَةً وَ يَوْمَ الْقِيامَةِ هُمْ مِنَ الْمَقْبُوحِينَ  « 1 » .\r\nدر اين مقطع از داستان مطالب ذيل قابل توجّه است :\r\nمطلب اوّل اين كه سوره تقريبا با داستان شروع شده است بدون آن كه پيش از آن چيزى بيايد ؛ جز دو آيهء آغازين :    طسم . تِلْكَ آياتُ الْكِتابِ الْمُبِينِ    « 2 » .\r\nمطلب دوم اين كه قرآن كريم در سياق اين فراز از داستان و در آيات بعدى ، اين سخنان خداوند متعال را خطاب به حضرت رسول اكرم صلّى اللّه عليه و آله مىآورد :\r\n وَ ما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الْأَمْرَ وَ ما كُنْتَ مِنَ الشَّاهِدِينَ . . . . \r\n  وَ ما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَ لكِنَّا كُنَّا مُرْسِلِينَ . وَ ما كُنْتَ بِجانِبِ الطُّورِ إِذْ نادَيْنا وَ لكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ   « 3 » .\r\nمطلب سوم اين كه اين مقطع از داستان به ذكر تفاصيل و رويدادهايى از نوع خصوصى و شخصى ، از زندگانى حضرت موسى عليه السّلام مىپردازد كه مىتوانند جانبى به حساب بيايند ؛ مانند ماجراى افكنده شدن وى در دريا ، رهايى يافتن او به دست آل فرعون ، خوددارى از نوشيدن شير هر زنى به جز مادرش ، كشتن آن مرد و در صدد كشتن آن ديگرى برآمدن وى ، گريختن وى و آن گاه ، قضيّهء ازدواج آن حضرت با همه تفاصيل آن .\r\nمطلب چهارم اين كه داستان با مرورى بر اوضاع عمومى جامعهء مصر در آن روزگار ، و آرمان مورد نظر از تغيير اوضاع اجتماعى ، آغاز شده است :\r\n   إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ ، إِنَّهُ كانَ مِنَ الْمُفْسِدِينَ . وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ . وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ    « 4 » .\r\n\r\n\r\n","description":"","footnote":"\r\n( 1 ) قصص / 42\r\n( 2 ) قصص / 1 و 2\r\n( 3 ) قصص / 44 - 46\r\n( 4 ) قصص / 4 - 6\r\n","page_name":" 422 ","page_number":432},
  {"content":"\r\n\r\nدر پرتو اين ملاحظات ، مىتوانيم نتيجه بگيريم كه داستان در اين فراز دو هدف را مدّ نظر داشته است :\r\nهدف اوّل : تأكيد بر اين كه قرآن كريم كتابى است نازل شده از سوى خداوند سبحانه و تعالى ، و بر ساختهء محمّد صلّى اللّه عليه و آله نيست . اين ، هدف اصلى طرح داستان در اين مقطع است ؛ چنان كه دو مطلب اوّل و دوم كه ذيل آيه آورديم به آن اشاره دارد . در عين حال ، از اهداف مهمّى مىباشد كه قرآن كريم در مناسبتهاى فراوان آن را مورد تأكيد قرار داده است ؛ زيرا تأثير فراوانى در سير تحوّل دعوت اسلام دارد .\r\nاز اينجا مىتوانيم به تفسير مطلب سوم نيز كه اشاره كرديم بپردازيم . همين كه قرآن كريم سخن از شرح و تفصيلهاى جانبى پيرامون زندگانى يكى از پيامبران الهى مىآورد ، خود دليلى استوار بر اين است كه قرآن با عالم غيب در ارتباط است . به دليل آن كه معمولا از اين گونه جزئيّات و تفصيلات همهء مردم با خبر نمىشوند ؛ زيرا ، اين اطّلاعات دقيق مربوط به زمانى است كه آن پيامبر خدا ( موسى ) همچنان فردى عادى از افراد جامعه است ( و هنوز به پيامبرى برانگيخته نشده ) ؛ بر خلاف تفصيلات مربوط به زندگانى پيامبران پس از نبوّتشان كه به طور طبيعى براى همهء مردمان معلوم مىگردد ؛ زيرا ، توجّه همگان به شخصيّت آن پيامبر و اخبار مربوط به او ، معطوف خواهد بود .\r\nهدف دوم : توضيح اين كه انقلاب و دگرگونى اجتماعى ، حتّى در ناسازگارترين شرايط و بدترين اوضاع ، و تحت سهمگين‌ترين ستمها و فشارها و طغيانها امكان‌پذير است . در اين فراز از داستان ، عمليّات انقلابى از نقطه‌اى آغاز مىشود كه در نهايت دورى و ناتوانى نسبت به چنين اقداماتى است ؛ امّا ، ايمان عميق به خداوند ، و بر اثر آن ، پافشارى و شكيبايى و پايبندى به اعتقادات ، و پيكار به خاطر معتقدات ، كار خود را مىكند .\r\nبه همين جهت است كه مىبينيم داستان ، در اين موضع ، بر زمينه‌هاى فشار و خفقان كه جامعهء مصرى در آن زمان به طور عموم ، و اسرائيليان بخصوص ، از آن رنج مىبرده‌اند ، تأكيد مىنهد ؛ همچنين ، بر وضع دشوارى كه شخص پيامبر ، حضرت موسى عليه السّلام ، متحمل شده است : از همان آغاز طفوليّت در معرض خطر مرگ و نابودى قرار گرفته است ؛ آن گاه در سنين نوجوانى با تهمت قتل عمد از مصر آواره گشته ؛ آن گاه مهاجر شده ، و در همهء اين\r\n\r\n","description":"","footnote":"","page_name":" 423 ","page_number":433},
  {"content":"\r\n\r\nاحوال ، از هر گونه زمينهء طبيعى براى اقدام انقلابى و دگرگون‌ساز به دور و محروم بوده است .\r\nاين دو هدف ، ضمنا توجه كافى براى تكرار داستان را نيز دربردارند . حال ، تحت عنوان عامل اوّل از عوامل تكرار قرار گيرند يا عامل دوم ، تفاوتى نخواهد داشت .\r\n\r\nموضع پانزدهم\r\nآيات سورهء مؤمن ، كه با اين آيهء شريفه شروع مىشوند :\r\n  وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ . إِلى فِرْعَوْنَ وَ هامانَ وَ قارُونَ فَقالُوا ساحِرٌ كَذَّابٌ   « 1 » .\r\nو با اين آيهء شريفه خاتمه مىيابند :\r\n  فَسَتَذْكُرُونَ ما أَقُولُ لَكُمْ ؛ وَ أُفَوِّضُ أَمْرِي إِلَى اللَّهِ ، إِنَّ اللَّهَ بَصِيرٌ بِالْعِبادِ . فَوَقاهُ اللَّهُ سَيِّئاتِ ما مَكَرُوا ؛ وَ حاقَ بِآلِ فِرْعَوْنَ سُوءُ الْعَذابِ   « 2 » .\r\nدر اين مقطع از داستان حضرت موسى عليه السّلام در قرآن كريم ، نكات ذيل قابل ملاحظه‌اند :\r\nنكتهء اوّل ، اين كه سورهء مشتمل بر اين مقطع از داستان ، در مطلع خود ، سخن از سرانجام مجادله‌گران در آيات الهى دارد :\r\n ما يُجادِلُ فِي آياتِ اللَّهِ إِلَّا الَّذِينَ كَفَرُوا ، فَلا يَغْرُرْكَ تَقَلُّبُهُمْ فِي الْبِلادِ  « 3 » .\r\nنكتهء دوم ، اين كه داستان در سياق بيان اين مطلب قرار مىگيرد كه اين سرنوشت براى مجادله‌گران بازتاب طبيعى عناد خود آنان است ، كه آيات بيّنات براى آنان آمده و راه را روشن كرده ، امّا ، آنان بر كفر خويش اصرار ورزيده‌اند :\r\n أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ ، كانُوا هُمْ أَشَدَّ مِنْهُمْ قُوَّةً وَ آثاراً فِي الْأَرْضِ ؛ فَأَخَذَهُمُ اللَّهُ بِذُنُوبِهِمْ ، وَ ما كانَ لَهُمْ مِنَ اللَّهِ مِنْ واقٍ  « 4 » .\r\nنكتهء سوم ، اين كه داستان ، بوضوح ، تأكيد دارد بر موضع‌گيرى مؤمن آل فرعون ، و\r\n\r\n\r\n","description":"","footnote":"\r\n( 1 ) مؤمن / 23 و 24\r\n( 2 ) مؤمن / 44 و 45\r\n( 3 ) مؤمن / 4\r\n( 4 ) مؤمن / 21\r\n","page_name":" 424 ","page_number":434},
  {"content":"\r\n\r\nشيوه‌هايى كه وى براى دعوت فرعونيان به كار گرفته است ، و در راستاى هدايت قوم خود ، كوشيده تا از بعد عاطفى بر آنان تأثير بگذارد و آنان را نسبت به سرنوشت امّتهاى پيشين ، و عذابهاى دردناكى كه بر اثر كفر و عنادشان در انتظار آنان است ، يادآور سازد . در برابر مؤمن آل فرعون نيز ، فرعون را نشان مىدهد كه سخت در جهل و گمراهى خويش غوطه‌ور است ، و به هيچ روى دست بردار نيست ، و حتّى مىخواهد سر بر آسمانها كشد ، تا مگر به خداى موسى عليه السّلام دسترسى پيدا كند ! بر اين پايه مىتوانيم نتيجه‌گيرى كنيم كه :\r\nداستان در اين فراز ، در جهت توضيح پيرامون سرنوشت و سرانجام مجادله‌گران در آيات الهى مطرح شده است ، و به مناسبت ، تفاوت ميان اسلوب و شيوه‌اى كه داعيان آسمانى پيش مىگيرند ، با اسلوبها و شيوه‌هايى كه مجادله‌گران و كافركيشان پيش مىگيرند ، روشن گرديده ؛ و تأكيد بر آن رفته است كه بر اين كافران و مجادله‌گران تا زمانى كه حجّت بر آنان تمام نگردد ، عذاب نازل نخواهد گرديد .\r\nنتيجهء ديگر اين كه هدايت و حجّت الهى به آن اندازه روشن است كه حتّى آن اشخاصى كه در محيطهاى ويژه و بستهء صاحب‌منصبان و رفاه‌زدگان به سر مىبرند ، يعنى همان وضعيّتى كه مؤمن آل فرعون در آن به سر مىبرد ، مىتوانند به آن هدايت بپيوندند . همچنين ، آيات بر اين نكته تأكيد دارند كه انسان هيچ گاه نبايد نقشى را كه در جهت هدايت ديگران دارد ، فراموش كند ، و بايد آن را يك مسؤوليّت شرعى و انسانى بشناسد ، كه بر عهدهء همگان است ، حتّى اگر شخص هدايتگر خود در ميان گمراهان به‌سر برد ، درست مانند مؤمن آل فرعون .\r\nدر اين بيان قرآنى از اين قسمت از داستان حضرت موسى عليه السّلام ، در آميختگى رحمت و غفران الهى با شدّت عذاب و سختى انتقام او نيز مشهود است :\r\n غافِرِ الذَّنْبِ وَ قابِلِ التَّوْبِ ، شَدِيدِ الْعِقابِ ، ذِي الطَّوْلِ ، لا إِلهَ إِلَّا هُوَ ، إِلَيْهِ الْمَصِيرُ  « 1 » .\r\nخداوند سبحان ، آيات و دلايل و براهين خود را در دسترس خردها و بينشهاى بندگانش قرار مىدهد ، و وسايل مختلفى در جهت هدايت آنان به كار مىگيرد ، بدون آن كه عنصر\r\n\r\n\r\n","description":"","footnote":"\r\n( 1 ) مؤمن / 3\r\n","page_name":" 425 ","page_number":435},
  {"content":"\r\n\r\nاختيار و گزينش را از آنان سلب گرداند ؛ و همهء اينها را از روى رحمت و مغفرت و قبول مراتب توبه و استغفار ، صورت مىدهد ؛ امّا ، با وجود اين هيچ چيز و هيچ كس نمىتواند او را از عذاب و عقاب اينان درمانده سازد ، يا قدرت و توانايى وى را بر انزال عذاب در ميان آنان سلب كند .\r\n\r\nموضع شانزدهم\r\nآيات سورهء زخرف ، كه با اين آيهء شريفه آغاز مىشود :\r\n وَ لَقَدْ أَرْسَلْنا مُوسى بِآياتِنا إِلى فِرْعَوْنَ وَ مَلَائِهِ فَقالَ : إِنِّي رَسُولُ رَبِّ الْعالَمِينَ  « 1 » .\r\nو با اين آيهء شريفه پايان مىيابند :\r\n  فَلَمَّا آسَفُونا انْتَقَمْنا مِنْهُمْ فَأَغْرَقْناهُمْ أَجْمَعِينَ . فَجَعَلْناهُمْ سَلَفاً وَ مَثَلًا لِلْآخِرِينَ   « 2 » .\r\nدر اين مقطع از داستان ، مشاهده مىكنيم كه آيات در سياق گزارش آن شبههء معروف كفّار در برابر دعوت اسلام مطرح شده است . كفّار مكّه مىگفتند : چرا قرآن بر مردى بزرگ و صاحب مال و صاحب نام از شهر مكّه يا از شهر طائف ، نازل نشده است ؟ !  وَ قالُوا : لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  « 3 » .\r\nقرآن كريم از دو سوى به پاسخ اين شبهه پرداخته است :\r\nاز يك سوى ، تبيين فرموده است كه روزى و دارايى ، يك عطيّهء بشرى يا تنها حاصل كوشش شخصى و هوش و زيركى و مهارت نيست ؛ بلكه يك دادهء خدايى است كه اهداف اجتماعى و سازماندهىهاى پيچيده دارد :\r\n أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا ، وَ رَحْمَتُ رَبِّكَ خَيْرٌ مِمَّا يَجْمَعُونَ  « 4 » .\r\nاز سوى ديگر ، تبيين فرموده است كه اين داده‌هاى مادّى خداوند ، بر خلاف مقياس\r\n\r\n\r\n","description":"","footnote":"\r\n( 1 ) زخرف / 46\r\n( 2 ) زخرف / 55 - 56\r\n( 3 ) زخرف / 31\r\n( 4 ) زخرف / 32\r\n","page_name":" 426 ","page_number":436},
  {"content":"\r\n\r\nغالب در داده‌هاى بشرى ، ارتباطى به برترى و امتياز و تقرّب اشخاص به خداوند متعال ندارد ؛ بلكه عكس قضيّه صحيح است :\r\n وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ  « 1 » .\r\nظاهر معناى اين آيهء شريفه اين است كه اگر خوف آن نبود كه همهء مردم در كفر و كافرى يكپارچه و يك سخن شوند ، ما براى كسانى كه به خداى رحمان كافر شوند ، چنين و چنان مىكرديم ؛ و چه بسا ، اين قرار است ما به ازايى باشد براى خسران و عذاب هميشگى آنان در سراى آخرت ، كه : « الدّنيا سجن المؤمن و جنّة الكافر » « 2 » .\r\nاين فراز از داستان موسى عليه السّلام در قرآن كريم ، در اين سوره جايگزين شده است تا يك مثال واقعى براى اين حقيقت مذكور و در برابر طرز تفكّر هميشهء انسانها باشد . اين مثال ، عبارت است از موضع‌گيرى فرعون در برابر دعوت حضرت موسى عليه السّلام . رسالت الهى بر عهدهء شخصى بينوا و آواره نهاده شده است كه قوم او تحت فشار فرعون و فرعونيان‌اند ، و نقطهء مقابل او ، فرعون ثروتمند است و صاحب اموال بيكران .\r\nمؤيّد اين نتيجه‌گيرى ، آن است كه اين مقطع در مقام جلوه دادن برخورداريهاى فرعون از ثروت و حكومت و داراييهاى گوناگون است ، در برابر موسى عليه السّلام كه فاقد هر گونه موقعيّت اجتماعى - و به قول فرعون ، « مهين » - مىباشد . در ديگر مواضع بيان داستان موسى و فرعون در قرآن كريم ، مشابه اين موضع‌گيرى از سوى فرعون در برابر حضرت موسى عليه السّلام مشاهده نمىشود .\r\nبنابراين ، تكرار داستان موسى عليه السّلام در ارتباط با اين مقطع ، علاوه بر آن كه يك منظور دينى را جامهء عمل مىپوشاند ، سياق آيات در اين سورهء قرآنى آن را ايجاب كرده است .\r\n\r\nموضع هفدهم\r\nآيات سورهء ذاريات :\r\n\r\n\r\n","description":"","footnote":"\r\n( 1 ) زخرف / 33\r\n( 2 ) من لا يحضره الفقيه ، 4 / 363\r\n","page_name":" 427 ","page_number":437},
  {"content":"\r\n\r\n   وَ فِي مُوسى إِذْ أَرْسَلْناهُ إِلى فِرْعَوْنَ بِسُلْطانٍ مُبِينٍ . فَتَوَلَّى بِرُكْنِهِ وَ قالَ ساحِرٌ أَوْ مَجْنُونٌ . فَأَخَذْناهُ وَ جُنُودَهُ فَنَبَذْناهُمْ فِي الْيَمِّ وَ هُوَ مُلِيمٌ    « 1 » .\r\nاين گوشهء چشم گذرا به داستان حضرت موسى عليه السّلام در رديف يك مجموعهء داستانى مشترك از انبيا و اقوام پيشين قرار مىگيرد ، و در كنار آنها ، به شمارش آيات و عنايات خداى سبحان ، و اثبات راستى و درستى دعوت و نبوّت مىپردازد . مىبينيم كه اسلوب سورهء مكّى است كه طبيعت موقعيّت آن ، ياد كرد مختصر و گذراى قصص قرآنى است .\r\n\r\nموضع هجدهم\r\nآيهء سورهء صفّ :\r\n وَ إِذْ قالَ مُوسى لِقَوْمِهِ : يا قَوْمِ ، لِمَ تُؤْذُونَنِي وَ قَدْ تَعْلَمُونَ أَنِّي رَسُولُ اللَّهِ إِلَيْكُمْ ، فَلَمَّا زاغُوا أَزاغَ اللَّهُ قُلُوبَهُمْ ، وَ اللَّهُ لا يَهْدِي الْقَوْمَ الْفاسِقِينَ  « 2 » .\r\nدر اين آيه ، به يكى از برخوردهاى مشخّص بنى اسرائيل در برابر موسى عليه السّلام اشارت رفته است . بنى اسرائيل ، با آن كه مىدانستند ، حضرت موسى عليه السّلام پيامبر خداست ؛ او را آزار مىدادند .\r\nهدف از اين اشاره ، مقايسهء برخورد اصحاب پيامبر اكرم صلّى اللّه عليه و آله با آن حضرت است با برخورد اينان با موسى عليه السّلام و همچنين برخورد بنى اسرائيل با عيسى عليه السّلام ، كه او را تكذيب كردند و با او بناى مخالفت گذاشتند ، با آن كه براى ايشان آيات بيّنات آورده بود .\r\nاين خود ، يادآورى و هشدارى است براى اصحاب پيامبر اكرم صلّى اللّه عليه و آله ، تا خود را از چنين برخوردها و چنين مخالفتهايى برحذر دارند ، و گرنه راهى جادّهء مرگ‌زاى نفاق شده‌اند ، و از كسانى خواهند بود كه  . . . يَقُولُونَ ما لا يَفْعَلُونَ  « 3 » ؛ چنان كه سياق آيات دلالت دارد .\r\n\r\nموضع نوزدهم\r\n\r\n\r\n","description":"","footnote":"\r\n( 1 ) ذاريات / 38 - 40\r\n( 2 ) صف / 5\r\n( 3 ) شعرا / 226\r\n","page_name":" 428 ","page_number":438},
  {"content":"\r\n\r\nآيات سورهء نازعات :\r\n           هَلْ أَتاكَ حَدِيثُ مُوسى . إِذْ ناداهُ رَبُّهُ بِالْوادِ الْمُقَدَّسِ طُوىً . اذْهَبْ إِلى فِرْعَوْنَ إِنَّهُ طَغى . فَقُلْ هَلْ لَكَ إِلى أَنْ تَزَكَّى . وَ أَهْدِيَكَ إِلى رَبِّكَ فَتَخْشى . فَأَراهُ الْآيَةَ الْكُبْرى . فَكَذَّبَ وَ عَصى . ثُمَّ أَدْبَرَ يَسْعى ، فَحَشَرَ فَنادى ؛ فَقالَ : أَنَا رَبُّكُمُ الْأَعْلى . فَأَخَذَهُ اللَّهُ نَكالَ الْآخِرَةِ وَ الْأُولى            « 1 » .\r\nاين فراز از داستان نيز با سياق كلّى آيات سوره‌اى كه در آن قرار گرفته است ، هماهنگ است . در سوره ، سخن از حشر و نشر است ، و قدرت خداوند سبحان بر اين كه با يك فشار ( زجرة ) ، حشر و نشر همهء مخلوقات را تحقّق بخشد .\r\nداستان موسى و فرعون در اين سوره ، از دعوت موسى عليه السّلام نسبت به فرعون ، با آن همه قدرت دنيوى و تكبّر و تجبّر و بزرگى كه دارد ، به آنجا منتقل مىشود كه خداوند وى را به كيفر و عقوبت دنيوى و اخروى رسانده است . اين انتقال ، همان سرعت و قدرت حشر و نشر را در ذهن ما تصوير مىكند . به همين جهت ، مىبينيم كه قرآن كريم پس از ارائهء اين تصوير واقعى از قدرت خداوند ، به استدلال بر اين حقيقت ، در پرتو دلايل وجدانى و بديهى مىرود :\r\n      أَ أَنْتُمْ أَشَدُّ خَلْقاً أَمِ السَّماءُ ، بَناها . رَفَعَ سَمْكَها فَسَوَّاها وَ أَغْطَشَ لَيْلَها وَ أَخْرَجَ ضُحاها . وَ الْأَرْضَ بَعْدَ ذلِكَ دَحاها . أَخْرَجَ مِنْها ماءَها وَ مَرْعاها وَ الْجِبالَ أَرْساها       « 2 » .\r\n\r\nب ) مطالعهء داستان حضرت موسى عليه السّلام در قرآن بر حسب توالى تاريخى « 3 » اسرائيليان در جامعهء مصر\r\nبا مهاجرت حضرت يوسف عليه السّلام و هجرت پدر ايشان حضرت يعقوب عليه السّلام و ديگر فرزندان و نوادگانش به مصر ، زندگى اسرائيليان در جامعهء مصرى آغاز گرديد . چندى پيش از ولادت حضرت موسى عليه السّلام ، سلسلهء فراعنه ، اسرائيليان را سخت تحت فشار قرار داده بودند .\r\nفشار و خفقان به جايى رسيده بود كه فراعنه تصميم به سر بريدن پسران اسرائيليان و زنده\r\n\r\n\r\n","description":"","footnote":"\r\n( 1 ) نازعات / 15 - 25\r\n( 2 ) نازعات / 27 - 32\r\n( 3 ) از رويدادهاى داستان ، به همان ميزان كه قرآن كريم آورده است ، ما نيز يادآور مىشويم .\r\n","page_name":" 429 ","page_number":439},
  {"content":"\r\n\r\nگذاشتن دختران ايشان براى خدمتكارى و بيگارى گرفته بودند . خداوند سبحانه و تعالى اراده فرمود كه بر اين مستضعفان منّت گذارد ، و آنان را از اين وضعيّتى كه داشتند ، برهاند .\r\nبنابراين ، پيامبر خود ، موسى عليه السّلام را براى نجات بخشيدن آنان آماده به كار گردانيد ، تا بنى اسرائيل را از چنگال فراعنه بيرون كشد ، « 1 » و جامعهء آنان را از صورت يك جامعهء بت‌پرست به سوى يك جامعهء توحيدى هدايت كند .\r\n\r\nولادت موسى و شيرخوارگى وى\r\nزمانى كه موسى از مادر زاده شد ، خداوند سبحان به مادرش وحى فرستاد كه او را سير شير بدهد ، و همين كه بر جان وى ترسيد كه مبادا مشمول قتل عام پسران گردد ، بايد وى را در صندوقچه‌اى بگذارد ، و روى آب دريا بيفكند . ارادهء خداوند چنين تعلق گرفته بود كه آب دريا صندوقچهء حامل موسى را به ساحل بيفكند ، و فرعونيان ناگهان سر برسند ، و او را باز شناسند كه از آن بنى اسرائيل است ؛ همسر فرعون در امر وى مداخله كند ، و درخواست كند كه او را به وى ببخشند ؛ تا در آينده خدمتكار آنان گردد ، يا فرزند خواندهء او و فرعون شود ، و او و شوهرش ( فرعون ) با او انس بگيرند .\r\nمادر موسى ، از وقتى كه صندوقچهء حامل فرزندش را روى آب دريا رها كرد ، لحظات بس دشوارى را گذرانيد . خواهر موسى را فرمود تا به دنبال صندوقچه برود ، و بنگرد كه مسيرش به كجا منتهى مىشود ؛ و خواهر موسى نيز چنين كرد . طفل شيرخوار را به زنان شيرده ، يكى پس از ديگرى ، دادند ، و طفل از گرفتن پستان آن زنان خوددارى كرد . خواهر فرصت را مغتنم شمرد ، و به فرعونيان پيشنهاد كرد كه يك زن شيرده را به ايشان معرّفى كند ، تا وى را سرپرستى و حضانت كند . طبعا ، آن زن كسى جز مادر موسى نبود . به اين ترتيب ، كودك به آغوش مادر بازگشت ، تا دلش آرام گيرد ، و دريابد كه وعدهء خداوند سبحان ، مبنى بر اين كه او را سالم نگاه خواهد داشت و به او باز خواهد گردانيد ، حقّ است و شكّى در آن نيست . موسى در دربار فرعون باليد ، تا به سنّ نوجوانى و جوانى رسيد ، و خداوند سبحان او\r\n\r\n\r\n","description":"","footnote":"\r\n( 1 ) اعراف / 141 ؛ ابراهيم / 6 ؛ قصص / 3 - 6\r\n","page_name":" 430 ","page_number":440},
  {"content":"\r\n\r\nرا به نبوّت مبعوث گردانيد . « 1 »\r\n\r\nبيرون شدن موسى از مصر\r\nيك روز ، موسى  عَلى حِينِ غَفْلَةٍ مِنْ أَهْلِها  « 2 » ، در حالى كه كسى او را نمىشناخت ، وارد شهر شد . مردى را از ياران خويش ( بنى اسرائيل ) ديد كه با مردى ديگر از دشمنان وى ( فرعونيان ) ، زد و خورد مىكنند . مردى كه از ياران وى بود ، در برابر دشمن از او مدد خواست . موسى مشتى بر او نواخت ، كه در دم كار او را بساخت . موسى كه چنين انتظارى نداشت ، پشيمان شد كه چرا شتابزده دست به چنين كارى زده و از خدا طلب بخشش كرد .\r\nموسى در شهر ، هراسان مىگذشت . چيزى نمانده بود كه كار از كار بگذرد و او را به خونبهاى آن مرد فرعونى دستگير كنند . روز ديگر به سوى شهر سرازير شد . با وضعيّتى مشابه صحنهء زد و خورد پيشين رويارو گرديد . اين بار ، آن مرد اسرائيلى كه ديروز از او يارى خواسته ، و موسى او را يارى كرده بود ، امروز نيز از موسى طلب فريادرسى مىكرد . موسى او را به خاطر آن كار سرزنش كرد ، و او را  لَغَوِيٌّ مُبِينٌ  ، « 3 » مردى شرور و حيلت‌ساز خواند ، كه مىخواهد براى او دردسر درست كند ! همين كه خواست به آن مرد فرعونى كه دشمن خود او و دشمن آن مرد اسرائيلى بود ، حمله برد ، مرد اسرائيلى پنداشت كه موسى قصد حمله به او را دارد ؛ اين بود كه خطاب به موسى گفت : « مىخواهى مرا نيز بكشى همانطور كه ديروز يك نفر را كشتى ؟ ! تو جز در اين انديشه نيستى كه در اين مملكت ، جبّارى پيشه كنى ! » و با اين سخن ، آن مرد اسرائيلى هويّت قاتل آن مرد فرعونى را فاش ساخت ، و همگان فهميدند كه موسى ديروز آن مرد را كشته است . درباريان فرعون ، نيز كه سران قوم بودند ، موسى را به قتل آن فرعونى محكوم كردند .\r\nمردى از دوردست و از سوى بلنديهاى شهر ، شتابان آمد و ماجرا را براى موسى باز گفت و او را مطّلع كرد كه : درباريان ( سران قوم ) با يكديگر هم سخن شده‌اند كه تو را\r\n\r\n\r\n","description":"","footnote":"\r\n( 1 ) قصص / 7 - 14 ؛ طه / 37 - 40\r\n( 2 ) قصص / 15\r\n( 3 ) قصص / 18\r\n","page_name":" 431 ","page_number":441},
  {"content":"\r\n\r\nبكشند ، و به او سفارش كرد كه از مصر خارج شود و از دست فرعونيان بگريزد .\r\nموسى اين بار ، ترسان و هراسان از شهر بيرون شد . سخت هراسان و نگران بود كه مبادا مأموران فرعون به او برسند ، و به چنگال فرعونيان گرفتار آيد . در پيشگاه پروردگار خويش دست به نيايش برداشت كه او را از دست آن قوم ستمگر نجات بخشد . « 1 »\r\n\r\nموسى در سرزمين مدين\r\nجادّه‌اى كه موسى به هنگام گريختن از مصر پيش گرفته بود ، به سرزمين مدين منتهى گرديد . وقتى كه موسى به مدين رسيد ، احساس امنيّت كرد ، و اميد در جانش شكوفا گرديد و گفت :  عَسى رَبِّي أَنْ يَهْدِيَنِي سَواءَ السَّبِيلِ  « 2 » . بر سر چاه بزرگ مدين كه رسيد ، جماعتى از مردمان را ديد كه گله و رمهء خويش را آب مىدهند ، و در آن سوى آنان دو بانو را نگريست كه سرگردان و بىپناه ، گوسفندانشان را كنارى نگاه مىداشتند و نمىگذاشتند كه پراكنده شوند ، و قادر نبودند كه گوسفندانشان را آب بدهند . دلش به حال آن دو بانو بسوخت . نزديك رفت و گفت : شما دو نفر چرا گوسفندانتان را آب نمىدهيد ؟ به او گفتند : ما به همين حال مىمانيم تا همه گله‌ها و رمه‌ها سيراب شوند و بروند ؛ و چاره‌اى جز اين نداريم ؛ زيرا ، ما كه مرد نيستيم تا در ميان مردان رويم ؛ پدرمان نيز پيرى كهنسال است كه از عهدهء اين كارهاى سخت برنمىآيد . موسى وظيفهء آنان را بر عهدهء خويش گرفت ، و براى آنان آب از چاه كشيد و گوسفندانشان را آب داد و ظرفهايشان را پر از آب كرد . آن گاه ، غريب و تنها در حالى كه از درد گرسنگى و بىكسى مىناليد ، گفت :  رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ  .\r\nآن دو بانو نزد پدر پيرشان بازگشتند ، و سرگذشت ديدارشان را با آن مرد غريب كه برايشان از چاه آب كشيد و گوسفندانشان را آب داد ، براى وى باز گفتند . پيرمرد يكى از آن دو را نزد موسى فرستاد تا او را به خانه فرا خوانند .  فَجاءَتْهُ إِحْداهُما تَمْشِي عَلَى اسْتِحْياءٍ  ؛ يكى از آن دو ، با آزرم فراوان نزد موسى آمد و گفت : پدرم شما را مىخواند و مىخواهد دستمزد آب كشيدن شما را براى ما ، به شما بدهد . موسى دعوت پيرمرد را اجابت كرد .\r\n\r\n\r\n","description":"","footnote":"\r\n( 1 ) قصص / 21 - 15\r\n( 2 ) قصص / 22\r\n","page_name":" 432 ","page_number":442},
  {"content":"\r\n\r\nوقتى نزد پيرمرد رسيد ، او از موسى خواست كه وصف حال خويش باز گويد . موسى سرگذشت خويش و گريختنش را از مصر ، همه را براى او باز گفت . پيرمرد به او مژدهء امنيّت داد و گفت :  لا تَخَفْ ؛ نَجَوْتَ مِنَ الْقَوْمِ الظَّالِمِينَ  .\r\nيكى از آن دو دختر پيرمرد ، از پدر درخواست كرد كه موسى را اجير كند ، تا نزد وى به كار مشغول شود ، و بعضى كارها را كه بر عهدهء آن دو است و پيرمرد به موجب ناتوانى و ضعف از عهدهء آن كارها برنمىآيد ، به عهدهء موسى بگذارد كه او هم توانايى لازم را براى انجام آن كارها دارد ، و هم مردى شريف ، نجيب ، امين و درستكار است .\r\nپيرمرد به موسى گفت : من مىخواهم يكى از دو دخترم را به همسرى تو درآورم ، و كابين وى آن است كه مدّت هشت سال اجير من باشى ، و اگر خود خواستى ده سال تمام براى من كار كنى ، خود دانى . موسى با اين ازدواج موافقت كرد ، و قرارداد فيما بين منعقد گرديد . « 1 »\r\n\r\nبعثت حضرت موسى عليه السّلام و بازگشت وى به مصر\r\nپس از آن كه موسى مدّت قرارداد فيما بين ( يعنى 10 سال ) را به پايان رسانيد ، با خانواده‌اش راه سفر پيش گرفت . طىّ سفر ، زمانى كه نياز به آتش پيدا كرد ، در كرانهء وادى ايمن ( كوه طور ، كه كوه كم‌ارتفاعى است ) آتشى مشاهده كرد . به خانواده‌اش گفت : درنگ كنيد ، كه من آتشى يافته‌ام و اميدوارم بتوانم براى شما آتش بياورم ، يا به نحوى به آتش دسترسى پيدا كنم . وقتى خود را به آن آتش رسانيد ، خود را كنار درختى يافت ، و نداى خداوند سبحان از كنارهء وادى ايمن ، از بقعهء مباركه ، از سوى آن درخت به گوش حضرت موسى عليه السّلام رسيد : اى موسى ، من خداوند يكتا خداى جهانيانم . نعلين از پاى بيرون كن ، كه تو در وادى مقدّس پاى نهاده‌اى ؛ و من تو را براى وحى و رسالت خويش برگزيده‌ام . تو نيز گوش جان به وحى من بسپار . آن گاه فرمود : اى موسى ، آن چيست كه در دست دارى ؟ گفت :\r\nاين عصاى من است ؛ به آن تكيه مىكنم ، و براى گوسفندانم برگ از درختان مىريزم ، و بهره‌هاى ديگر نيز از آن مىجويم . خداوند فرمود : اى موسى ، آن عصا را بيفكن ! همين كه افكند ، عصا به مارى بزرگ و سهمگين تبديل شد . حضرت موسى عليه السّلام كه ديد آن مار\r\n\r\n\r\n","description":"","footnote":"\r\n( 1 ) قصص / 22 - 28\r\n","page_name":" 433 ","page_number":443},
  {"content":"\r\n\r\nخطرناك ( كه گويى جنّى در پوست مار رفته است ) ، از جاى خويش بر مىجهد ، روى سوى ديگر كرد و ديگر به سوى عصا باز نگشت . خداوند او را ندا داد : اى موسى ، جلو بيا و نترس ، تو در امان هستى ؛ رسولان من در نزد من از هيچ چيز نمىترسند . « 1 » ما عصاى تو را به حال اوّل باز مىگردانيم .\r\nآن گاه به او فرمود : دستت را در گريبان خويش فرو ببر ، كه چون بيرون آيد ، بىآن كه به عارضه‌اى دچار شده باشى ، دستت سفيد و درخشنده گردد « 2 » . حضرت موسى عليه السّلام دست در گريبان فرو برد ، و چون بيرون آورد يد بيضا بود ، و همين كه بار ديگر دست در گريبان برد ، به حال اوّل باز گشت .\r\nپس از آن ، خداوند سبحان آن حضرت را مأمور كرد كه با همين دو نشانه و معجزه نزد فرعون و قوم وى برود و آنان را به سوى خداوند سبحان دعوت كند . موسى از اين كه بتواند چنين وظيفه‌اى را بر عهده بگيرد ، ترسان گرديد و گفت : خدايا ، پروردگارا ، من از اينان يك تن را كشته‌ام ، و مىترسم كه مرا به قصاص خون وى بكشند . برادرم هارون نيز ، از من شيواتر سخن مىگويد ؛ او را با من همراه گردان ، تا يار و مددكار من باشد . من مىترسم كه فرعون و فرعونيان مرا دروغگو خوانند .\r\nخداوند به او فرمود : ما برادرت را دستيار تو قرار خواهيم داد ، و براى شما پشتوانه‌اى نيرومند تدارك خواهيم كرد ، و دست آنان بر شما نخواهد رسيد . دو برادر ، نزد فرعون برويد و بگوييد : ما فرستادگان خداى تو هستيم . بنى اسرائيل را همراه ما بفرست بيايند ، و آنان را شكنجه مكن . ما از جانب خداى تو براى تو آيتى آورده‌ايم ؛ و سلام بر هر آن كس كه پيرو هدايت است . « 3 »\r\nوقتى حضرت موسى عليه السّلام به مصر باز گشت ؛ با برادرش هارون نزد فرعون رفتند و گفتند :\r\nما فرستادگان خداى تو ، خداى جهانيان ، هستيم ، و امكان ندارد كه جز حق و جز آنچه مأمور\r\n\r\n\r\n","description":"","footnote":"\r\n( 1 ) قصص / 31 ؛ نمل / 10 .\r\n( 2 ) نمل / 12\r\n( 3 ) براى اين مقطع از رسالت حضرت موسى عليه السّلام ، مىتوان به اين آيات نيز استشهاد كرد : اسراء / 2 - 3 ، طه 9 - 47 ، فرقان / 35 و 36 ، شعراء / 10 - 16 ، قصص / 29 - 35 ، نازعات / 15 - 19 .\r\n","page_name":" 434 ","page_number":444},
  {"content":"\r\n\r\nشده‌ايم ، دربارهء خدا سخن بگوييم ؛ و از سوى خداوند براى تو معجزه‌اى گويا و روشن آورده‌ايم . بنى اسرائيل را همراه ما بفرست ، و شكنجه و ستم خويش را از سر آنان بردار . البتّه ، اين سخنان را نرم و با لحنى عاطفى و مهربان با فرعون در ميان نهادند . « 1 »\r\nفرعون ، كه گويى اين رسالت موسى و برادرش را بسيار شگفت انگاشته بود ؛ زيرا ، موسى را نيك مىشناخت و از احوال او كاملا مطّلع بود ؛ به موسى گفت : مگر ما تو را از نوزادى نزد خويش پرورش نداديم ، و سالها از عمر خويش را در ميان ما به سر نبردى ؟ آن كار كذايى خودت را هم كه كردى و مردى از فرعونيان را به قتل رساندى ! حضرت موسى عليه السّلام پاسخ داد : چرا ، من كردم . امّا ، وقتى از شما بر جان خويش ترسيدم ، از شما و از ديار مصر گريختم ، و خداى من به من ابلاغ نبوّت داد و مرا فرستادهء خويش گردانيد . « 2 »\r\n\r\nجدال فرعون با موسى بر سر ربوبيّت خداوند\r\nوقتى فرعون اصرار و پافشارى موسى و هارون را بر اداى رسالت مشاهده كرد ، بناى مجادله با آنان را گذاشت و گفت : خداى شما كيست كه من نمىشناسمش ؟ ! موسى عليه السّلام فرمود : خداى ما همان خداوندى است كه به هر چيز ابتدا خلقتش را عطا فرمود و آن گاه هدايتش فرمود . خداى ما خداى آسمانها و زمينهاست و خداى آنچه ميان آسمان و زمين است و آنچه در طبقات زيرين زمين . فرعون گفت : راجع به امّتها و دورانهاى گذشته چه مىگويى ؟ سرنوشت آن امّتها و مردمان چه مىشود ؟ موسى عليه السّلام پاسخ داد : علم آنها نزد پروردگار من مىباشد ؛ همه را در كتابى فراهم آورده است ؛ خداى من نه گمراه مىگردد و نه دچار فراموشى مىشود . هموست كه زمين را براى شما چون گهواره‌اى قرار داده و راهها و جادّه‌ها در روى زمين براى شما آماده ساخته ؛ و از آسمان آبى حياتبخش و گوارا فرو فرستاده و به واسطهء آن انواع گوناگون گياهان رنگارنگ را رويانيده است .\r\nفرعون كه اين دعوت جديد را به رسميّت نمىشناخت ، و خود را خداى مصر و مصريان مىدانست ، قيافه‌اى حق به جانب گرفت و به اطرافيانش نگريست و گفت : شما گوشتان\r\n\r\n\r\n","description":"","footnote":"\r\n( 1 ) اعراف / 104 و 105 ، شعرا / 17 و 22 .\r\n( 2 ) شعرا / 18 - 21\r\n","page_name":" 435 ","page_number":445},
  {"content":"\r\n\r\nبدهكار نيست ؟ ! و چون اصرار فراوان موسى و برادرش را بيش از پيش مشاهده كرد ، موسى عليه السّلام را به ديوانگى متّهم كرد ، و در صورتى كه بخواهد جز فرعون خداى ديگرى داشته باشد ، او را به زندان تهديد كرد . « 1 » امّا ، موسى عليه السّلام و برادرش در برابر اين تهمت و تهديد عقب‌نشينى نكردند و تسليم نشدند ، و در پى آن برآمدند كه راه ديگرى براى قانع كردن فرعون يا در تنگنا قرار دادن وى پيش بگيرند . اين راه ديگر ، به كار گرفتن اسلحه‌اى بود كه خداوند متعال به دست حضرت موسى عليه السّلام داده بود ، يعنى دو معجزهء عصا و يد بيضا .\r\nموسى عليه السّلام به فرعون فرمود : من از سوى خداى خودم براى تو آيتى آورده‌ام كه بر تو ثابت مىگرداند كه من بر حقّم ! فرعون گفت : اگر راست مىگويى آن آيت و حجّت را كه در اختيار دارى بياور ! موسى عليه السّلام نيز عصاى خويش در افكند . در دم تبديل به اژدهايى سهمگين گرديد . آن گاه دست خود در آستين فرو كشيد و سپس بيرون آورد ؛ از شدّت درخشش چشم همهء بينندگان را خيره كرد . فرعون و درباريانش در برابر اين موقعيّت دور از انتظار ، ناگزير و بىاختيار ، وى را به جادوگرى و شعبده‌بازى متّهم كردند و افزودند كه وى اين جادوها به خاطر آن مىكند كه آنان را از مملكتشان بيرون سازد و آواره گرداند . « 2 »\r\n\r\nمسابقهء موسى عليه السّلام با جادوگران\r\nقوم فرعون و خواصّ اطرافيان وى به فرعون پيشنهاد كردند كه موسى عليه السّلام را با جادوگران روياروى گرداند ، و روزى را فراخوان عمومى دهد ، و جادوگران سراسر كشور مصر را گرد آورد ، و مباهله‌اى با موسى عليه السّلام ترتيب دهد ؛ و از آنجا كه جادوگران شمارشان زياد است بر او چيره خواهند شد ، و موسى عليه السّلام رسوا خواهد شد و دعوت خويش را رها خواهد كرد .\r\nفرعون به اين نصيحت عمل كرد و از موسى و برادرش خواست كه مهلتى دهند و روزى را تعيين كنند تا فرعون ترتيب رويارويى آن دو را با جادوگران بدهد .\r\nفرعون هر چه حيلت داشت ساخت ، و تمامى جادوگران را از سراسر مصر گرد آورد ، و موقعيّت را برايشان توضيح داد و از آنان درخواست كرد كه موسى عليه السّلام را در تنگنا قرار دهند\r\n\r\n\r\n","description":"","footnote":"\r\n( 1 ) طه / 49 - 55 ؛ شعراء / 24 - 29 .\r\n( 2 ) اعراف / 106 - 109 ؛ شعراء / 30 - 35 ؛ يونس / 75 - 78 .\r\n","page_name":" 436 ","page_number":446},
  {"content":"\r\n\r\nو بر او چيره گردند . همهء مردمان را نيز فراخوان داد تا گرد آيند ، و جز به پيروزى نمىانديشيد . تأكيد جادوگران بر اين كه حتما بر موسى عليه السّلام غلبه خواهند كرد ، و دستمزدها و جايزه‌هايى كه در صورت پيروز شدن بر موسى عليه السّلام از فرعون طلب كرده بودند ، نيز فرعون را دو چندان بر اين امر شائق گردانيده بود .\r\nزمانى كه در روز موعود ، جادوگران با موسى عليه السّلام روياروى شدند ، او را مخيّر گردانيدند كه پيش از آنان جادوى خويش را بيفكند ، يا آن كه جادوگران نخست به جادوهاى خويش بپردازند . حضرت موسى عليه السّلام نوبت اوّل را به آنان داد . جادوگران ريسمانها و چوبدستىهاى خويش را وسط ميدان مسابقه افكندند ، و در نظر مردمان بر اثر جادوى جادوگران ، چنان جلوه كرد ، كه همهء مساحت ميدان پر از مارهايى شده است كه از اين سوى به آن سوى در حركت‌اند . موسى عليه السّلام در درون خويش ترسى خفيف احساس كرد ؛ زيرا ، فكر نمىكرد كه در اينجا نيز بتواند معجزهء خود را همان گونه كه در حضور فرعون ارائه كرده بود ، ارائه كند .\r\nخداوند سبحان به حضرت موسى عليه السّلام وحى فرستاد كه هيچ نترس . اين تويى كه بر آنان پيروز خواهى شد ، و تنها كافى است كه عصاى خود را بر زمين بيفكنى ، تا تبديل به اژدهايى سهمگين شود ، و همهء اين جادوهاى دست‌ساز جادوگران را يك جا ببلعد ؛ زيرا ، همهء اين ساخته پرداخته‌ها نيرنگ جادوگران است و جادوگر هرگز پيروز و خوش فرجام نخواهد گرديد .\r\nجادوگران ، چون اين عملكرد حضرت موسى عليه السّلام را مشاهده كردند ، حقيقت رسالت حضرت موسى عليه السّلام بر آنان مكشوف گرديد ، و دريافتند كه كار حضرت موسى عليه السّلام از قبيل جادوى جادوگران نيست ؛ بلكه يك معجزهء الهى است . اين بود كه در دم ايمان آوردند و گفتند :  آمَنَّا بِرَبِّ هارُونَ وَ مُوسى  .\r\nفرعون ، در برابر آن صحنهء حيرت‌انگيز و در برابر آن جمع كثير مردمان ، خويشتن را در وضعيّت دشوار و رسوايى يافت ، و چاره‌اى جز اين نيافت كه به اخطار و تهديد و وعيد پناه ببرد و انواع و اقسام شيوه‌هاى قلع و قمع و ارهاب و ارعاب را به كار گيرد . جادوگران را مخاطب قرار داد و گفت : اينك شما ، پيش از آن كه من به شما اجازت دهم ، به او ايمان آورديد . نيك يافتم كه وى بزرگ شما جادوگران است و اوست كه همهء اين جادوها را به شما\r\n\r\n","description":"","footnote":"","page_name":" 437 ","page_number":447},
  {"content":"\r\n\r\nياد داده است ! دستها و پاهايتان را از چپ و راست قطع خواهم كرد ؛ و شما را در ميان شاخسارهاى درختان خرما به دار خواهم آويخت ؛ و آن گاه در خواهيد يافت كه كدام يك از ما سخت‌تر شكنجه مىكند ، من يا شما ! امّا ، جادوگران ، كه ديگر حقيقت براى آنان مكشوف افتاده و خداوند آنان را به حقيقت هدايت فرموده بود ، هر چه بيشتر بر صلابتشان بيفزود ، و ثباتشان را دو چندان گردانيد ؛ بيش از پيش ، در برابر خداوند متعال تسليم شدند و به مغفرت و رحمت او اميد بستند . « 1 »\r\n\r\nپافشارى فرعون و فرعونيان بر كفر و ارائهء معجزات از سوى حضرت موسى عليه السّلام\r\nفرعون و فرعونيان بر كفر پاى فشردند ، و تصميم بر آن گرفتند كه شيوهء تحميل و شكنجهء خويش را بر بنى اسرائيل دنبال كنند . خواصّ و درباريان فرعون گفتند : چگونه حاضر مىشوى كه موسى و اطرافيانش را واگذارى تا در اين مملكت به هر فسادى كه مىخواهند دست بزنند ، و تو و خدايانت را به هيچ بگيرند و واگذارند ؟ ! فرعون نيز گفت : پسرانشان را به قتل خواهيم رسانيد ، و دخترانشان را زنده خواهيم گذاشت ، كه ما بر آنان چيره‌ايم و آنان تحت امر ما هستند .\r\nحضرت موسى عليه السّلام و بنى اسرائيل نيز اين وضعيّت را با صبر و ثبات تدارك كردند ، و انتظار زمانى را كشيدند كه خداوند سبحان وعده‌اى را كه مبنى بر وراثت سرزمين مصر به آنان داده بود ، تحقّق بخشد .\r\nخداوند سبحان ، حضرت موسى عليه السّلام را امر فرمود كه فرعون و فرعونيان را هشدار دهند كه عذاب الهى ، به كيفر تكذيب آنان و شكنجه‌هايى كه بر بنى اسرائيل اعمال مىكنند ، و حاضر نمىشوند كه آنان را آزاد گردانند ، در راه است . آيات و معجزات الهى يكى پس از ديگرى به ظهور پيوست . خداوند آنان را به قحطى ، كم بارى درختان ميوه ، طوفان ، ملخ ، شپش ، قورباغه ، و خون دچار گردانيد . هر بار كه يكى از اين عذابهاى الهى بر آنان اعمال مىگرديد ، نزد موسى عليه السّلام مىآمدند و مىگفتند : اى موسى ، خداى خود را به عهدى كه با تو بسته است سوگند ده و براى ما دعا كن ؛ كه اگر اين مصيبت را از ما بگردانى ، به تو ايمان\r\n\r\n\r\n","description":"","footnote":"\r\n( 1 ) اعراف / 110 - 126 ؛ يونس / 80 - 89 ؛ طه / 57 - 76 ؛ شعراء / 34 - 52 .\r\n","page_name":" 438 ","page_number":448},
  {"content":"\r\n\r\nخواهيم آورد ، و بنى اسرائيل را با تو خواهيم فرستاد . امّا ، همين كه خدا آن مصيبت را از آنان مىگردانيد و عذابشان را به سرنوشت نهايىشان موكول مىفرمود ، بىدرنگ پيمان خويش مىشكستند . « 1 »\r\n\r\nتوطئهء قتل حضرت موسى عليه السّلام\r\nدر برابر اين معجزات پياپى كه حضرت موسى عليه السّلام مىآورد ، فرعون و فرعونيان ، شيوه‌اى كه بتوانند به واسطهء آن از معركه به در آيند ، نيافتند ، جز آن كه توطئهء قتل حضرت موسى عليه السّلام را بچينند ، و ادّعا كنند كه توانايى رويارويى با خداى وى را دارند . اين است كه مشاهده مىكنيم فرعون به هامان فرمان مىدهد كه براى وى برجى بسازد تا بر آن فراز آيد و خود را به پلّكان آسمان برساند ، و به سراغ خداى موسى برود ! امّا ، فرعون در هر دو جبهه شكست مىخورد . از عهدهء ساختن آن برج دلخواهش كه بر نمىآيد . دستش به موسى نيز نمىرسد ؛ زيرا يكى از فرعونيان مؤمن به موسى در برابرشان مىايستد و فرعون و فرعونيان را موعظه مىكند و آنان را به خاطر موضعى كه در برابر موسى گرفته‌اند ، سرزنش مىكند ، و موسى را از آن توطئه باخبر مىسازد ، و حضرت موسى عليه السّلام نجات مىيابد . « 2 »\r\n\r\nبيرون آمدن موسى عليه السّلام با بنى اسرائيل از مصر\r\nحضرت موسى عليه السّلام چون توطئهء ترور خويش را مسلّم مىبيند ، و پافشارى فرعون و فرعونيان را بر تحميل و شكنجه نسبت به بنى اسرائيل مشاهده مىكند ، و در مىيابد كه موعظه‌ها و معجزه‌ها در كار آن ستمگران سودى نمىبخشد ، بر اساس وحى الهى ، تصميم مىگيرد بنى اسرائيل را از مصر خارج كند ، و آنان را به سرزمين مقدّس رهنمون گردد ؛ اين تصميم را به اجرا مىگذارد ، و بنى اسرائيل را به سوى صحراى سينا حركت مىدهد .\r\n\r\n\r\n","description":"","footnote":"\r\n( 1 ) اعراف / 127 - 135 ؛ مؤمن / 27 - 32 ؛ اسراء / 101 و 102 ؛ طه / 59 ؛ نمل / 13 و 14 ؛ قصص / 36 و 37 ؛ زخرف / 46 - 50 ؛ قمر / 41 و 42 ؛ نازعات / 20 و 21 .\r\n( 2 ) قصص / 38 ؛ مؤمن / 28 - 46 .\r\n","page_name":" 439 ","page_number":449},
  {"content":"\r\n\r\nفرعون و فرعونيان نيز در برابر اين مهاجرت بنى اسرائيل از مصر ، دست بسته نمىنشينند . فرعون لشگريانش را از همهء شهرهاى مصر گرد مىآورد ، و عزم جزم مىكند كه خود و لشكريانش را به موسى عليه السّلام و اسرائيليان برساند و آنان را به زور به بندگى خويش باز گرداند .\r\nبر اثر اين تعقيب فرعون و فرعونيان ، موسى عليه السّلام و بنى اسرائيل ، ناگهان خود را در موقعيّتى هولناك مىيابند ؛ دريا رو به رويشان ، و فرعون و لشكريانش پشت سرشان ! بنى اسرائيل سخت به هراس افتاده ، و كم و بيش ، نسبت به وعده‌هاى پيروزى و رهايى نداى تكذيب سر مىدهند . امّا ، حضرت موسى عليه السّلام با ايمان محكمى كه دارد ، به آنان باز مىگويد كه خداوند سبحان ، راه رهايى را به او خواهد نمود ؛ و اين اميد آن حضرت به زودى جامهء عمل به خود پوشيد . خداوند وحى فرمود : اى موسى ، عصاى خويش بر دريا بزن ! و چون آن حضرت چنين كرد ، آب دريا بر شكافت ، چنان كه اين سوى و آن سوى آب دريا چون دو قلّهء بزرگ كوه سر بر آسمان كشيدند ، « 1 » و در آن ميان ، يك جادّهء خشك پديد آمد ، كه بنى اسرائيل تا آخرين نفر از آن عبور كردند ، و چون فرعون و لشكريانش خواستند كه به دنبال موسى عليه السّلام و بنى اسرائيل از آن جادهء فراهم آمده بگذرند ، آب دريا از دو سوى به هم آمد و فرعون با همهء لشكريانش غرق شدند . « 2 »\r\n\r\nموسى و بنى اسرائيل\r\nاز آن پس ، سير حوادث زندگى حضرت موسى عليه السّلام شكل ديگرى به خود مىگيرد .\r\nحضرت موسى عليه السّلام خويشتن را در برابر مشكلات داخلى با قوم بنى اسرائيل ، يكّه و تنها مىيابد . بايد به درخواست آنان گوش فرا دهد كه به هنگام عبور از ديار قومى كه بت مىپرستيدند ، از آن حضرت مىخواهند كه براى آنان نيز بتهايى همانند بتهاى آن قوم بت‌پرست ، تدارك كند . زمانى ديگر خداوند سبحان بر بنى اسرائيل تفضّل مىفرمايد ، و چون\r\n\r\n\r\n","description":"","footnote":"\r\n( 1 ) شعراء / 63\r\n( 2 ) اعراف / 136 و 137 ؛ يونس / 90 - 92 ؛ اسراء / 103 و 104 ؛ طه / 77 - 79 ؛ شعراء / 52 - 66 ؛ قصص / 39 و 40 ؛ زخرف / 55 و 56 ؛ دخان / 17 - 31 ؛ ذاريات / 38 - 40 .\r\n","page_name":" 440 ","page_number":450},
  {"content":"\r\n\r\nاز حضرت موسى عليه السّلام آب مىطلبند ، به آن حضرت امر مىفرمايد كه عصاى خود را بر سنگ بزند ، تا از آن ، چشمه‌ها جارى گردد ؛ منّ و سلوى بر بنى اسرائيل فرو مىريزد ، و پس از مدّتى ، خوردنيهاى ديگر به جاى آنها به بنى اسرائيل عطا مىفرمايد ؛ هنگامى كه موسى به ميقات پروردگار خويش مىرود ، تا شريعت آسمانى را طىّ الواح تورات دريافت كند ، عدّه‌اى از بنى اسرائيل مرتدّ مىشوند ، و خداوند به آن حضرت خبر مىدهد كه قوم تو گوساله پرست شده‌اند ! و گوساله‌اى را كه سامرى براى آنان ساخته است ، مىپرستند .  فَرَجَعَ مُوسى إِلى قَوْمِهِ غَضْبانَ أَسِفاً  « 1 » خشمگين و اندوهگين به سوى قوم خويش باز مىگردد . با خشونت ، برادرش هارون را مورد سرزنش قرار مىدهد ، و از او گله مىكند كه چرا چنين شده است ؛ زيرا ، آن حضرت هارون را در غياب خويش خليفهء خود گردانيده بود ؛ سپس سامرى را تبعيد مىكند و ملاقات او را براى همگان ممنوع مىگرداند ، و گوسالهء سامرى را به آتش مىكشد و به دريا مىافكند ؛ خداوند نيز ، پس از آن كه براى بنى اسرائيل كيفرى كمرشكن مقرّر مىفرمايد ، از عقاب آنان صرفنظر مىفرمايد .\r\nبه همين منوال ، قرآن كريم براى ما رويدادهاى مختلفى را از زندگى حضرت موسى عليه السّلام در ميان بنى اسرائيل ، يادآور مىشود : قضيّهء گاو بنى اسرائيل ؛ از جا كنده شدن كوه بالاى سرشان ؛ دعوت آنان به ورود به سرزمين مقدّس ؛ رفتن نمايندگان بنى اسرائيل به ميعاد پروردگار پس از آن كه درخواست كردند خداوند را عينا ببينند ؛ داستان قارون و توطئهء او با منافقان بر ضدّ حضرت موسى عليه السّلام . البتّه در پاره‌اى از اين رويدادها ، چنان نيست كه قرآن كريم رويدادهاى متقدّم و متأخّر را به طور واضح مشخص گردانيده باشد . گزارش داستان حضرت موسى عليه السّلام را بر حسب توالى زمانى ، به همين اندازه بسنده مىكنيم . « 2 »\r\n\r\nج ) مطالعهء كلّى داستان موسى عليه السّلام به اختصار\r\n\r\n\r\n","description":"","footnote":"\r\n( 1 ) طه / 86\r\n( 2 ) رجوع شود به قصص الانبياء ، نوشتهء عبد الوهاب النجّار . وى حوادث و وقايع زندگانى حضرت موسى عليه السّلام را در ميان بنى اسرائيل يك به يك گزارش كرده است ؛ هر چند ، ما در مورد بعضى از مشخّصات يا مختصّاتى كه وى يادآور شده است ، با او هم عقيده نيستيم .\r\n","page_name":" 441 ","page_number":451},
  {"content":"\r\n\r\nحال كه از گفتگو دربارهء قصّهء حضرت موسى عليه السّلام ، چنان كه در قرآن كريم آمده است ، و نيز از گزارش داستان بر حسب توالى تاريخى پرداختيم ؛ شايسته است كه داستان حضرت موسى عليه السّلام را از دو زاويهء ديگر نيز ، متفاوت با زوايايى كه پيش از اين نگريستيم ، مورد مطالعه قرار بدهيم : نخست آن كه ، مشخّصات و مختصّات مراحل كلّى را كه حضرت موسى عليه السّلام در زندگى خود ، از آنها گذشته است ، بررسى كنيم ؛ دوم اين كه ، به بررسى موضوعات اين داستان به طور كلّى ، بپردازيم .\r\n\r\nنخست ، مراحل زندگى حضرت موسى عليه السّلام\r\nدر اين ارتباط ، ملاحظه مىشود كه حضرت موسى عليه السّلام در طول زندگانى خويش ، سه مرحلهء اصلى را پشت سر نهاده است . دوران اوّل زندگى آن حضرت ، از ولادت شروع ، و به رسالت به سوى فرعون و فرعونيان منتهى مىشود ؛ دوران دوم ، از مبعوث شدن آن حضرت به رسالت ، آغاز مىگردد ، و به عبور از دريا پايان مىپذيرد ؛ دوران سوم نيز ، با خروج از مصر شروع مىشود ، و به پايان زندگانى آن حضرت منتهى مىگردد .\r\nپشتوانهء تعيين اين محدودهاى سه گانه ، محدودهء رويدادهايى است كه قرآن كريم از زندگانى حضرت موسى عليه السّلام گزارش كرده است .\r\n\r\nدوران نخستين\r\nزندگانى حضرت موسى عليه السّلام نيز خود به دو دوره تقسيم مىشود :\r\nدورهء اوّل ، با خروج آن حضرت ، ترسان ، از مصر ، پايان مىيابد .\r\nدورهء دوم ، با ديدن آتش بر سر درخت ، به هنگام بعثت ، پايان مىگيرد .\r\nوقتى مشخّصات كلّى اين دو دوره را بررسى مىكنيم ، حضرت موسى عليه السّلام ، با شخصيت يك انسان برگزيده ، در برابر ديدگان ما ظاهر مىگردد ؛ انسانى و الا كه خداوند سبحان مىخواهد او را براى انجام مأموريتهاى مهمّى آماده گرداند ؛ از جمله ، رهايى دادن بنى اسرائيل از آن ستم اجتماعى كه بر آنان مىرفت ؛ و رهايى دادن امّت مصر از بندگى و پرستش بتها ، و هدايت ايشان به سوى يگانه‌پرستى و بندگى خداوند سبحان .\r\nبررسى اين مشخّصات ، سه ويژگى را به دست ما مىدهد كه در شخصيّت يك رهبر ، نقش تعيين‌كننده‌اى دارند :\r\n\r\n","description":"","footnote":"","page_name":" 442 ","page_number":452},
  {"content":"\r\n\r\n1 . موقعيّت اجتماعى كه حضرت موسى عليه السّلام داشت و بنى اسرائيل نداشتند ؛ او پسر خواندهء خاندان حاكم بر مصر بود و در ميان آنان نشو و نما يافته بود .\r\nاين موقعيّت اجتماعى بىنظير ، هر چند ، تا حدود زيادى ، پس از گريختن موسى عليه السّلام از مصر ، به موجب كشتن آن مرد فرعونى ، بىاثر گرديده بود ؛ با اين حال ، مىتوانيم اين عامل را از اين جهت تعيين كننده بدانيم كه توانست موسى عليه السّلام را در اجتماع مردم مصر ، به طور عموم ، و در ميان اسرائيليان به خصوص ، به عنوان شخصيّتى كه مىخواهد دفاع از بنى اسرائيل را بر عهده گيرد ، و به سرانجام برساند ، تثبيت كند . چنان كه مىتوان گفت ، تنها از دست رفتن همين موقعيّت اجتماعى با اهميّت است كه مىتواند برداشت حضرت موسى عليه السّلام را از كشتن آن مرد فرعونى ، به عنوان كار خطايى كه سزاوار استغفار و نيازمند توبه به درگاه خداوند متعال باشد ، براى ما توجيه و تفسير كند . درست است كه حضرت موسى عليه السّلام با انگيزه‌هاى درست و ارزشمندى دست به اين عمل صحيح زده بود ؛ امّا ، در عين حال ، با اين كار از پيش مطالعه نشده ، فرصت گرانبهايى را كه مىتوانست از آن در راه رهايى بخشيدن ملّت اسرائيل بسى استفاده كند ، از دست داد . بويژه ، اگر اين نكته را نيز مدّ نظر داشته باشيم كه حضرت موسى عليه السّلام در اين دوران و در اين صحنه ، چنان كه قرآن كريم توصيف فرموده است ، از علم و حكمت برخوردار بوده است .\r\n2 . عواطف انسانى و شرافت ذاتى و وجدان آگاه حضرت موسى عليه السّلام ، به عنوان انسانى كامل و با فضيلت ، كه به اخلاق فاصله آراسته است ؛ اين خلق و خوى عاطفى و انسانى حضرت موسى عليه السّلام ، در اين دوران از زندگانى آن حضرت ، در سه مورد ، به نمايش گذاشته شده است : دست يازيدن به قتل آن مرد فرعونى ؛ يورش بردن بر آن مرد فرعونى ديگر ؛ و كمك و يارى دو دختر آن پيرمرد كه سرانجام داماد او گرديد ؛ چنان كه توصيف آن دختر از آن حضرت مبنى بر اين كه وى نيرومند و با امانت است ، گوياى اين جنبه‌هاى شخصيّت حضرت موسى عليه السّلام است .\r\nاين مواد سه گانه ، گوياى عواطف درونى و وجدانى انسانى حضرت موسى عليه السّلام است .\r\nوى به رغم آن كه در خاندان فرعون ، يعنى خاندان حاكم بر مصر ، پرورش يافته است ، به يارى ستمديدگان قيام مىكند . خاستگاه تربيتى موسى عليه السّلام قاعدتا مىبايست ، ديدگاه\r\n\r\n","description":"","footnote":"","page_name":" 443 ","page_number":453},
  {"content":"\r\n\r\nاختلاف طبقاتى و تبعيضات مربوط به آن را به وى منتقل مىگردانيد ؛ و اگر چنين مىبود ، قطعا ، با اين اقدامات انسانى حضرت موسى عليه السّلام سازگار نبود . به علاوه ، حضرت موسى عليه السّلام به همين بسنده نمىكند ، كه تنها از روى تصادف ، مرتكب اين اعمال بشود ، بلكه جوش و خروش آن دارد كه همان اقدام نخستين را ، همين كه بار ديگر نيز ، كسى از او يارى مىطلبد ، با وجود آن كه مىداند ، با آن اقدام پيشين ، موقعيت اجتماعى وى متزلزل گرديده است ؛ عينا جامهء عمل بپوشاند .\r\nدر برخورد با دو دختر آن پير مرد ، مىبينيم كه نهاد خير انديش و وجدان شريف حضرت موسى عليه السّلام ، او را وا مىدارد كه از آن دو ، علّت معطّلى و اقدام نكردنشان به آب دادن حيواناتشان را جويا شود ، و در شرايط نيازمندى آنان به كمك مردى نيرومند ، پيشنهاد كمك و يارى به آنها بدهد ، و به رغم شرايط دشوار و تعيين كنندهء بخصوصى كه در آن هنگام داشت ، انتظار هيچ گونه پاداش يا دستمزد مادّى از ايشان نداشته باشد .\r\n3 . نيروى بدنى و دليرى ، كه موسى عليه السّلام از آن بهره‌مند بود ؛ نيروى جسمانى و شجاعت آن حضرت را از برخورد وى با آن مرد فرعونى و از پاى درآوردن او با يك ضربهء مشت كه بر او نواخت ، مىتوان دريافت ؛ وانگهى ، آن حضرت نه تنها از اين بابت ترديدى به خود راه نمىدهد ؛ بلكه با خويشتن تعهّد مىكند كه از آن پس نيز هيچ گاه پشتيبان تبهكاران ( و ستمگران ) نگردد ؛ و اين در حالى است كه آن مرد فرعونى نخستين را كشته ، و دريافته كه به موجب آن اقدام ، موقعيت اجتماعى خويش را از دست داده است . توصيف دختر آن پيرمرد نيز ، حاكى از اين كه موسى مردى نيرومندست ، گوياى اين مطلب مىباشد ؛ بويژه اگر آن تفسير را بپذيريم كه مىگويد ، حضرت موسى عليه السّلام آن هنگام كه خواست براى دختران آن پيرمرد از چاه مدين آب بكشد ، ابتدا ، چوپانان توانمند را از پيرامون چاه پراكنده گردانيد ، تا هر چه زودتر بتواند براى آن دو دختر آب بكشد .\r\nاين سه ويژگى ياد شده ، شرطهاى اساسى و ضرورى را براى انجام وظايف رسالت كه خداوند سبحان اراده فرمود كه پيامبرش موسى عليه السّلام بر عهده گيرد ، محقّق مىگرداند . از اين گذشته ، نيز مىتوان گفت كه امداد الهى در ماجراى ولادت موسى عليه السّلام و نجات يافتن او از قتل عام فرعونى ، خود عامل ديگرى بود كه توانست جوّ مساعدى از نظر روانى و عاطفى و\r\n\r\n","description":"","footnote":"","page_name":" 444 ","page_number":454},
  {"content":"\r\n\r\nاجتماعى پديد آورد تا اين انسان برگزيدهء وارسته بهتر بتواند رهبرى ملّت ستمديدهء بنى اسرائيل را بر عهده گيرد .\r\n\r\nدوران دوم ،\r\nدو مسؤوليّت مهّم را دربرمىگيرد :\r\nيكى ، هدايت قوم فرعون به پرستش خداى يگانه و ايمان به ربوبيّت خداوند متعال ؛ ديگرى ، دعوت بنى اسرائيل براى يك نهضت آزاديبخش در راستاى رهايى يافتن از ظلم و ستمى كه در مصر بر آنان مىرفت .\r\nحضرت موسى عليه السّلام در جهت تحقّق بخشيدن به اين دو هدف مشخّص در دوران دعوت و رسالت خويش ، به شيوه‌هاى مختلف و متعدّدى توسّل جست ، كه با گفتگوى آرام و سخن نرم ، و دلايل و براهين منطقى و عقلى آغاز شد ، و با شكنجه‌ها و عذابهاى الهى كه خداوند سبحان طىّ معجزات پياپى بر فرعونيان فرو مىفرستاد ، پايان پذيرفت .\r\nاز سوى ديگر ، آن حضرت بنى اسرائيل را به استعانت از خداوند و شكيبايى در برابر دشواريها و نابسامانيها و ادامهء راه تا رسيدن به رهايى و پيروزى ، فرا مىخواند .\r\nهر چند قرآن كريم از مدّت زمانى كه موسى عليه السّلام صرف رسيدن به اين اهداف كرد ، سخنى به ميان نمىآورد ؛ امّا ، مىتوانيم دريابيم كه اين مدّت نسبتا طولانى بوده است . بويژه ، اگر آن آيات قرآنى را در نظر بگيريم كه به معجزات حضرت موسى عليه السّلام طىّ سنوات متعدّد و متوالى به دست آن حضرت جارى شده است ، اشاره دارند ، كه طبعا طىّ ساليان متمادى صورت پذيرفته است .\r\nمؤيّد ديگر اين مطلب نيز آن است كه خداوند سبحان به حضرت موسى عليه السّلام امر فرمود كه خود او و بنى اسرائيل خانه‌هايى براى خويش بسازند و آن مجموعهء خانه‌هاى مسكونى را قبله قرار دهند ، تا پايگاهى براى نشر و صدور دعوت الهى حضرت موسى عليه السّلام بوده باشد .\r\nظاهرا ، حضرت موسى عليه السّلام در راستاى تحقّق بخشيدن به هدف نخستين در ارتباط با فرعون و فرعونيان به نتيجهء روشنى دست نيافت ، و به همين جهت ، بنا را بر آن نهاد كه با بنى اسرائيل مصر را ترك كند ، و آنان را به آن سوى دريا انتقال دهد .\r\nقرآن كريم به طور قطع اشاره نمىكند كه اين حركت حضرت موسى عليه السّلام و بنى اسرائيل ابتدا با رضايت فرعون بوده است ، و فرعون ، پس از مشاهدهء آن معجزات و تحمّل آن\r\n\r\n","description":"","footnote":"","page_name":" 445 ","page_number":455},
  {"content":"\r\n\r\nدشواريها به اين كار رضايت داده ؛ يا آن كه بدون رضايت فرعون صورت گرفته است . در عين حال ، ماجراى تعقيب فرعون و فرعونيان ، كه موسى عليه السّلام و بنى اسرائيل را تا ميان دريا دنبال كردند ، دلالت بر آن دارد كه اين حركت در جهت مخالفت علنى با فرعون بوده ، و بدون رضايت وى سامان داده شده است .\r\nدر اين دوران ، سه نكتهء ذيل جلب توجّه مىكند :\r\nنكتهء اوّل : بنى اسرائيل ، در اين مرحله ، سخت گرداگرد حضرت موسى عليه السّلام را گرفته بودند ، و اختلال و خللى در صفوف آنان وجود نداشت ، يا دست كم اختلافات آنان در صحنهء اجتماعى بروز و ظهور نكرده بود . قرآن ، هر چند در اين ارتباط صراحتى ندارد ؛ امّا ، سير طبيعى حوادث و وقايع ، حكم مىكند به اين كه وضعيّت بنى اسرائيل در اين مرحله چنين بوده است . اسرائيليان ، در اصل اهل كتاب و آشنا با نبوّت بوده‌اند ؛ از سوى ديگر ، سخت‌ترين انواع عذاب را تحمّل مىكردند ، و نجات و رهايى را انتظار مىكشيدند . به علاوه ، سكوت قرآن از حكايت هر گونه اختلافى ميان بنى اسرائيل و موسى عليه السّلام در اين مرحله ، همراه با اطاعت بنى اسرائيل از حضرت موسى عليه السّلام در ارتباط با هجرت از مصر ، خود مىتواند گواهى بر اين مطلب باشد . آرى ، قرآن به دو نكته اشاره دارد كه نشانه‌هاى اختلاف در آن ديده مىشود : يكى اين كه قرآن گوياى آن است كه تنها عدّهء معدودى از قوم بنى اسرائيل به موسى عليه السّلام ايمان مىآورند ؛ « 1 » ديگرى آن كه بنى اسرائيل در برابر آن حضرت از آزار و ستم فرعونيان ، هم پيش از رسالت و مأموريت آن حضرت و هم پس از آن ، زبان به اعتراض و شكايت گشودند « 2 » .\r\nنكتهء دوم : حضرت موسى عليه السّلام ، در اين مرحله ، از وسيله‌هاى متعدّد و مختلفى براى رسيدن به اهداف دعوت خويش استفاده مىكرده . گاه با گفتگوهاى آرام و معجزات ؛ گاه با معجزاتى كه با انتقام شديد الهى توأم بوده است ؛ و گاه نيز ، با شكيبايى و مقاومت و انتظار .\r\nدر نتيجه ، حضرت موسى عليه السّلام در اين مرحله ، توانست به برخى از اهداف دعوت خويش دست يابد . حتّى مىبينيم كه در ميان جمع فرعونيان نيز آثار دعوت حضرت موسى عليه السّلام\r\n\r\n\r\n","description":"","footnote":"\r\n( 1 ) يونس / 83\r\n( 2 ) اعراف / 129\r\n","page_name":" 446 ","page_number":456},
  {"content":"\r\n\r\nمشهود مىگردد . از قبيل آن كه جادوگران فرعون به وى ايمان مىآورند ؛ مؤمن آل فرعون ايمان خود را اظهار مىكند ؛ و همسر فرعون به حضرت موسى عليه السّلام ايمان مىآورد .\r\n\r\nنكتهء سوم :\r\nحضرت موسى عليه السّلام براى آن كه از خشم و انتقام فرعون در امان بماند ، تكيه‌گاه‌هاى متعدّد و مختلفى را در اختيار داشت ؛ از جمله ، مىتوانيم همين مسئله را به حساب بياوريم كه بنى اسرائيل ، كه انبوهى از جمعيّت مصر را تشكيل مىدادند ، پيرامون آن حضرت را گرفته بودند ، هر چند كه امّتى تحت ستم بودند ؛ ديگر آن كه از موقعيّت ممتاز اجتماعى خويش در خاندان فرعون استفاده مىكرد ؛ سوم اين كه بعضى از فرعونيان دعوت او را اجابت كرده بودند ؛ و بويژه ، همسر فرعون به آن حضرت ايمان آورده بود . چنان كه مىتوان گفت برخورد مؤمن آل فرعون در برابر توطئهء قتل حضرت موسى عليه السّلام به تكيه‌گاه اخير اشاره دارد ؛ همچنين ، مىبينيم كه فرعون مىپذيرد با حضرت موسى عليه السّلام روياروى گردد و با او مباهله‌اى را ترتيب بدهد ، كه مىتواند در ارتباط با آن تكيه‌گاه دوم مطرح شده باشد . گذشته از همهء اينها ، پشتوانهء اساسى موسى عليه السّلام نشانه‌هاى الهى و معجزات پيامبرانهء آن حضرت بود كه ايمان جادوگران را نيز براى آن حضرت به ارمغان آورد .\r\n\r\nدوران سوم ،\r\nمسايل مربوط به استقلال و حكومت و درگيريها و اختلافات همراه با آنها را در بر مىگيرد .\r\nتوضيح مطلب اين كه « دعوت » همواره ، در نخستين مرحله‌اش مىكوشد تا اهداف كلّى خويش را به ثمر برساند و شعارهاى معيّنى را مطرح كند . اين اهداف و شعارها معمولا با آمال و آرزوهاى تمامى آحاد ملّت هماهنگى دارد ، و اقشار مختلف را در كنار خود گرد مىآورد . امّا ، وقتى نوبت به بازبينى و مشخّص گردانيدن اهداف و محدود كردن آنها در چارچوبهاى ويژه و با شيوه‌هاى ويژه مىرسد ، و بنا را بر آن مىنهند كه آن شعارها را با شيوه‌ها و روشهاى خاص پياده كنند ، و جامهء عمل بپوشانند ، بعضى از اين اعضاى مجموعه را مىنگريم كه با آن تعيين و تحديد و تطبيق و تعريف نمىتوانند كنار بيايند و محدوديتهاى جديد با مصلحتهاى فردى يا افكار و برداشتهاى اجتماعى آنان همخوانى ندارد . بلكه گاه با مصلحتهاى شخصى ، يا منافعى كه انسان در مسير كار و كوشش اجتماعى خود مىخواهد به آنها دست يابد ، يا موقعيّتهايى كه در كنار اين اهداف و شعارها براى او پيش مىآيد ، تعارض\r\n\r\n","description":"","footnote":"","page_name":" 447 ","page_number":457},
  {"content":"\r\n\r\nپيدا مىكند . زيرا ، اهداف و شعارهاى الهى و پيامبرانه ، از مبادى و مبانى فطرى نشأت مىگيرند كه خداوند آنها را در وجود انسان به وديعت نهاده است . بنابراين ، در آغاز متناقض با تمايلات و آمال انسان به نظر نمىآيد ، و حتّى ( در نظر انسان ، بويژه انسانهاى تحت ستم ) ، نيكو و پسنديده نيز جلوه مىكند . امّا ، همين كه به دوران اجرا و اعمال اهداف و شعارها منتقل گرديد ، و آن مبانى و مبادى به واقعيّتهاى عينى خارجى تبديل شدند ؛ و حدود و قيودى براى حركت در خطّ دعوت ، به عنوان روشنگر تكليف آن موضع‌گيرى يا اين مصلحت انقلابى مطرح گرديد ، تناقضهاى ( شخصيتى در پذيرش ) دعوت با هوا و هوسها و شهوات و اميال درونى انسان يكى پس از ديگرى آشكار مىگردد .\r\nبه همين جهت ، مىبينيم كه در اين مرحله ، نخستين آثار و نشانه‌هاى اختلاف در ميان ملّت اسرائيليان به ظهور مىپيوندد ، و گرايشهاى مختلف فكرى ، شخصى ، روانى و غيره پاى به صحنه مىگذارد ؛ و تا آنجا كارش پيش مىرود كه به خروج از دين و تمرّد از جماعت مؤمنان به دعوت ، و خروج بر ضدّ نظام حاكم برآمده از دعوت نيز مىانجامد .\r\nمثلا ، در حوزهء مسايل فكرى و عقيدتى ، مىبينيم كه اسرائيليان از جامعه‌هاى بت پرست تأثيرپذيرى دارند ، و به روشنى ، اين تأثيرپذيرى در حركات و سكنات آنان مشهود است .\r\nچنان كه وقتى بر جماعتى بت پرست مىگذرند ، از حضرت موسى عليه السّلام درخواست مىكنند كه مانند آن مردمان كه خدايانى مجسّم دارند ، براى آنان نيز بت و صنمى فراهم سازند . با وجود آن كه اسرائيليان اصالتا ذرّيّهء ابراهيم و اسحاق و يعقوب عليهم السّلام بوده‌اند كه پرچم رسالت توحيد را برافراشته ، و با بت پرستى و انواع بتها و صنمها ستيز كردند . همچنين ، بازمانده‌ها و رسوبات كفر و شرك ، بار ديگر ، آنجا كه تنها به موجب مشاهدهء يك پديدهء غير طبيعى از گوساله آن را ، به خدايى انتخاب نمودند و پرستيدند ، خود را نشان داد . اين رسوبات فرهنگى فاسد ديگر بار و در رفتار آنان در ميقات و به هنگام استغفار نيز خودنمايى كرد ، چنان كه درخواست كردند خداوند سبحان را علنا ببينند .\r\nدر حوزهء مصلحت‌طلبىهاى فردى ، برخورد قارون و ايادى او را در راستاى آزار و اذيّت حضرت موسى عليه السّلام و تمرّد از اوامر آن حضرت را مىبينيم . و ديگر اشارات قرآنى كه به عوامل نفاق و معارضه با دعوت حضرت موسى عليه السّلام مىپردازند .\r\n\r\n","description":"","footnote":"","page_name":" 448 ","page_number":458},
  {"content":"\r\n\r\nدر حوزهء واقعيّتهاى درونى و روانى انسانها ، ماجراى ورود به سرزمين مقدّس و ديگر اشارات قرآنى را داريم كه ضعف و ستم‌پذيرى و ترس و بزدلى را در وجود اسرائيليان نشان مىدهند .\r\nبنابراين ، مشخّصهء اصلى اين مرحله ، ظهور و بروز اختلافات متعدّد با انواع گرايشها و انگيزه‌ها ، و رنجها و دردهاى حضرت موسى عليه السّلام در ارتباط با اين اختلافات است . البتّه اين پديده‌ها از جمله لوازم جامعه‌اى هستند كه عقيده‌اى نوين و نظامى جديد مىخواهد در آن حكومت كند .\r\nدر اين ميان ، حضرت موسى عليه السّلام را در عرصهء همهء اين گونه اختلافات ، رهبرى خردمند و فرزانه و پيامبرى دلسوز و مهربان ، مىيابيم كه در ارتباط با خروج آنان از دين الهى ، چنان كه در ماجراى گوساله‌پرستى پيش آمد ، بر قوم خويش سخت مىگيرد ، و در ارتباط با مسايل ديگر ، نسبت به آنان نرمش نشان مىدهد و از خداوند سبحان براى آنان طلب رحمت و مغفرت مىكند . چنان كه در ماجراى ميقات پيش آمد .\r\n\r\nدوم ، موضوعات كلّى داستان\r\nدر ارتباط با جنبهء ديگر مطالعهء داستان ، مىبينيم كه قصّهء حضرت موسى عليه السّلام در قرآن كريم ، از شش موضوع اصلى ذيل سخن به ميان مىآورد :\r\n1 . بعثت حضرت موسى عليه السّلام و معجزات ايشان .\r\n2 . اسلوبها و دلايل دعوت .\r\n3 . رويارويى با كافران به دعوت ، يعنى فرعون و پيروانش .\r\n4 . انحراف در عبادت .\r\n5 . زندگانى شخصى موسى عليه السّلام .\r\n6 . اوضاع كلّى ملّت اسرائيل .\r\nاين موضوعات اصلى متعدّد ، در مواضع مختلف قرآن و در جاى جاى آن ذكر شده ؛ و شايسته است ، در اينجا به اهداف كلّى مورد نظر قرآن كريم از يادآورى به اين موضوعات و تأكيد بر آنها نيز اشاره كنيم ، و به بيان مهمترين موضوعات داستان موسى عليه السّلام بپردازيم .\r\n\r\n","description":"","footnote":"","page_name":" 449 ","page_number":459},
  {"content":"\r\n\r\n\r\n1 ) بعثت حضرت موسى عليه السّلام و معجزات ايشان\r\nبىشك ، يكى از اهداف اصلى مورد نظر قرآن كريم ، پيوند انسان با عالم غيب و تقويت ايمان انسان ، و توجيه فطرت اصلى او ( كه خداوند متعال آن را بر ايمان سرشته است ) ، در جهت يك مقصد صحيح است ؛ زيرا ، انسان از عالم غيب نشأت گرفته ، و به عالم آخرت كه آن نيز غيب است ، باز مىگردد ، و در تمامى دورانهاى زندگانىاش در عالم واقع ، با غيب مرتبط است و با عالم غيب تعامل دارد .\r\nبه موجب همين هدف اساسى است كه مىبينيم قرآن در مواضع بسيارى ، از عالم غيب و جنبه‌هاى گوناگون آن و بعضى قوانين كلّى كه بر عالم غيب حاكم است ، و روابطى كه در آن عالم حكمفرماست ، سخن مىگويد .\r\nبه علاوه ، مفاهيم و مطالب مشخّصى را در ارتباط با اين عالم مطرح مىكند كه چه بسا در زندگى دنيوى انسان هيچ اثر مهمّى نداشته باشد ، جز همان پيوندى كه قرآن كريم مىخواهد ميان عالم غيب و انسان برقرار كند . چنان كه به هنگام بحث دربارهء « تفسير معنا » ديديم قرآن كريم لوح و قلم و كرسى و عرش را تنها به همين منظور مطرح مىكند . بنابر اين اصل ، مىتوانيم بر اين رأى شويم كه اين هدف نيز يكى از اهداف قرآن از پرداختن به داستان موسى عليه السّلام است .\r\nهمين اصل و همين مبنا ، نيز مىتواند اهتمام قرآن را نسبت به تكرار اين موضوع ( عالم غيب ) و ارائهء تفصيلات بسيار از اين موضوع در خلال داستان ، توجيه كند . چنان كه اگر مقايسه‌اى ميان آياتى كه در قرآن كريم ، پيرامون اين موضوع سخن مىگويند ، با آياتى كه دربارهء موضوعات داستانى ديگر سخن مىگويند ، ترتيب بدهيم در خواهيم يافت كه تقريبا بر همهء آن موضوعات ديگر ، از نظر تفصيلاتى كه پيرامون آن ذكر شده است ، فائق مىگردد .\r\nما مىبينيم كه قرآن كريم ، در مواضع متعدّد و در صحنه‌هاى مختلف اين داستان ، به اين موضوع اشاره مىكند . از جمله ، در بيان چگونگى بعثت حضرت موسى عليه السّلام ؛ در بيان معجزهء عصا و يد بيضا ؛ در بيان معجزات پياپى كه بر فرعونيان ظاهر مىگرديد كه اين معجزات عبارت بود از خون و ملخ و شپش و طوفان و قحطى و خشكسالى ؛ در بيان شكافته شدن دريا\r\n\r\n","description":"","footnote":"","page_name":" 450 ","page_number":460},
  {"content":"\r\n\r\nبراى بنى اسرائيل ؛ در مقام بيان مرگ اشخاصى كه موسى عليه السّلام آنان را براى ميقات پروردگار برگزيده بود ، كه ابتدا به قهر الهى مردند و سپس برانگيخته شدند ؛ و در مقام بيان ماجراى قارون و فرو رفتن او در زمين ؛ و برافراشته شدن كوه در بالاى سر بنى اسرائيل ، و ديگر معجزات ؛ به گونه‌اى كه مىتوان گفت داستان موسى عليه السّلام اين گونه مسايل را بيش از داستانهاى ديگر در بر دارد .\r\nگذشته از اين هدف كلّى و عمومى قرآن از بيان داستانها ، در بحث پيشين ملاحظه كرديم كه به گواهى سياق آيات قصص قرآن ، تعدادى اهداف ثانوى نيز وجود داشته است ، كه به مهمترين آنها ، در ارتباط با داستان موسى عليه السّلام اشاره مىكنيم .\r\nاين مطلب مىبايست روشن مىگرديد كه خوددارى كافران از پذيرش دعوت و در نيامدن آنان در سلك مؤمنان ، ناشى از يك علّت ذاتى مربوط به خود دعوت يا شخصيّت پيامبر نبوده است ، بلكه علّت آن شرايط روحى و روانى و اجتماعى خود كافران مىباشد .\r\nرفتارهاى سلبى و منفى روزمره و مخالفتهايى كه با دعوت آسمانى دارند ، يا آداب و رسوم و روشهاى موروثى يا انحرافات حزبى و گروهى ، به حالتى روانى تبديل مىگردد كه دلها و خردهاى آنان را از كار مىاندازد ، و مهر بطلان بر آنها مىخورد ، و انكار و عناد ، موضع كلّى آنان مىگردد . بدون آن كه انسان ، در چنين شرايطى ، خرد و فطرت خويش را به كار بيندازد .\r\nبه اين ترتيب ، روشنگرى قرآن كريم در داستان حضرت موسى عليه السّلام نسبت به اين قانون اجتماعى ، تأثير فراوانى در فهم و دريافت چگونگى رويارويى مسلمانان و كافران در زمان پيامبر ، خاتم حضرت محمّد صلّى اللّه عليه و آله ، و ديگر دورانها ، خواهد داشت .\r\nهمچنين ، اشاره به تفاصيل اين معجزات ، به گونه‌اى خاص در عصر حضرت موسى عليه السّلام و ديگر دورانها ، بوضوح روشن مىگرداند كه چرا در عصر رسول الله صلّى اللّه عليه و آله معجزات كثيرى از سوى آن حضرت جارى نشده است . چنان كه قرآن كريم به اين مطلب اشاره كرده است .\r\nمىبايست روشن مىگرديد كه پيامبران پيشين ، به رغم آن كه معجزات فراوانى آوردند ، امّا نتوانستند از طريق آن معجزات اين سدّ روانى و قلبى را در نهاد كافران بشكنند . و از سوى ديگر بيشتر آن معجزات جنبهء عذاب و انتقام داشته است .\r\n\r\n","description":"","footnote":"","page_name":" 451 ","page_number":461},
  {"content":"\r\n\r\n\r\n2 ) روشها و دلايل دعوت\r\nبىشك ، اعتقاد به يك دعوت الهى دو جنبه دارد : يكى ، جنبهء الهى ، كه عبارت است از ايمان به وجود خداوند متعال و وحدانيّت و صفات او ؛ كه اين جنبه را مىتوان با تكيه بر خرد و دليل و برهان ، باز شناخت .\r\nديگرى ، عبارت است از جنبهء ارتباط صاحب دعوت ( رسول خدا ) با خداوند سبحان ، و تسليم او در برابر امر خداوند متعال . كه اين جنبه را شايد نتوان ، على الاصول ، جز از طريق معجزات اثبات كرد . « 1 » زيرا ، معجزه در واقع پاسخگويى اين نياز در رابطه با اين جنبه از دعوت است . چنان كه در بحث معجزه ، اين مطلب را توضيح داديم . بر خلاف جنبهء اوّل ، كه براى بازشناسى و اعتقاد به آن جنبه ، مىتوان بر دلايل و براهين منطقى و وجدانى تكيه كرد .\r\nبر همين پايه ، پيامبران الهى اين ادلّهء وجدانى را در راستاى گفتگو با مردم در مسير دعوت به سوى خدا و توحيد الوهيّت ، واننهادند ، و به معجزات ، بر مبناى آن كه تنها دليل براى اثبات نبوّتشان باشد ، اكتفا نكردند . البتّه ، ما منكر تأثير فراوان معجزه در جنبهء اوّل اثبات عقيده نيز نيستيم .\r\nدر داستان موسى عليه السّلام نيز ، در موضوعاتى كه داستان پيرامون آن سخن گفته است ، اين شيوه‌هاى بيان و اين دلايل و براهين را مىبينيم و مشاهده مىكنيم كه در مواضع متعدّد ، داستان بر اين ادلّه و براهين تأكيد دارد . چنان كه در گفتگوى حضرت موسى عليه السّلام با فرعون ، علاوه بر معجزات ، برخى دلايل و براهين نيز وجود داشته‌اند .\r\nحتّى ، مشاهده مىكنيم كه اين گفتگو ، يعنى گفتگو با خرد و وجدان ، ابتدا و پيش از آن كه حضرت موسى عليه السّلام به هر دليل ديگرى استفاده كند ، و هر معجزهء ديگرى بياورد ، در داستان موسى عليه السّلام مطرح شده است . زيرا ، توالى منطقى تفكّر و تأثير پذيرى ، چنين روندى را مىطلبيد . پيامبر ، در آغاز كار ، عقل و وجدان مردم را مخاطب قرار مىدهد ، آن گاه پس از آن ، در جهت شكستن اين سدهاى روانى و روحى ، كه عقل و وجدان مردمان را از فهم و درك\r\n\r\n\r\n","description":"","footnote":"\r\n( 1 ) گاه ، در بعضى موارد ، همان گزارش پيامبر ، كه انسانى است خردمند و مورد وثوق و در سطح عالى كمال ، براى تصديق او و ايمان آوردن مردم به او كفايت مىكند ؛ امّا ، اين امر نمىتواند عموميّت داشته باشد . زيرا ، ممكن است آن پيامبر در معرض اتّهام قرار گيرد ؛ و به همين جهت است كه پيامبران نياز به معجزه دارند .\r\n","page_name":" 452 ","page_number":462},
  {"content":"\r\n\r\nمسايل باز مىدارد ، مىكوشد .\r\nاز سوى ديگر ، مىبينيم ، كه حضرت موسى عليه السّلام در اين گفتگو و گفتگوى روياروى ، شيوه‌هاى گوناگونى را كه همگى توأم با نرمش و مدارا بودند ، به كار مىگرفته تا امر خداى خويش را اجرا كرده باشد . اين است كه گاه خود را به فرعون نزديك مىكند و آيات و معجزات الهى را به او يادآور مىشود . چنان كه گاه به عذاب آخرت ، پافشارى مىكند اما در عاقبت پافشارى بر كفر و طغيان از سوى فرعون ادامه مىيابد . همهء اينها ، به خاطر آن است كه پيامبر بتواند اهدافى را كه در نظر دارد ، تحقّق بخشد . كه مجموعا عبارت است از هدايت انسان به سوى خداوند سبحان .\r\nقرآن كريم ، از طريق پرداختن به اين موضوع در قصّه‌ها و ديگر بنيان‌هاى قرآنى ، به يكى از اهداف اصلى خويش مىپردازد كه عبارت است از تأكيد بر اين كه مسئله ايمان به خداوند سبحان ، و آيات آسمانى و معجزات نبوى يك مسئله عجيب و غريب در زندگانى انسان نيست ؛ بلكه يك پديدهء فطرى است كه از نهاد انسان سرچشمه مىگيرد ، و عقل و احساس و وجدان انسان ، او را به سوى ايمان رهنمون مىگرداند . به همين جهت ، در قدم نخست ، پيامبران گفتگو با مردمان را از اين شيوه آغاز مىكردند ، پيش از آن كه از طريق معجزات باهرات ، و آيات بيّنات با آنان هر سخنى بگويند .\r\nهمچنين ، اين هدف نيز به قوت وجود دارد كه مىخواهد گوشزد كند رسول الله صلّى اللّه عليه و آله هنگامى كه مردمان را به سوى خدا فرا مىخواند ، اين طور نيست كه تنها به طرح مطلب اكتفا كند ؛ و در پرتو وجود معجزه از آنان ، ايمان تقليدى ساده‌اى را مطالبه كند . بلكه سخت مىكوشد تا از طريق دليل و برهان عقلى و گفتگوى وجدانى ، با آنان به تفاهم برسد و به ايمان آنان در پرتو دليل و برهان ، دست يابد .\r\nگذشته از دلايل و براهين ، در داستان حضرت موسى عليه السّلام ، اشاراتى نيز به چند مسئله مهم كه با دعوت و پيروزى آن مرتبط مىگردد ، مشاهده مىشود :\r\nمسئله شكيبايى و مقاومت و اميد به آينده و اعتماد به خداوند و توكّل بر او .\r\nمسئله اطاعت از رهبرى و نظم و انضباط در كار .\r\nاطّلاع داشتن از مواضع و حركات دشمنان ، چنان كه در ماجراى مؤمن آل فرعون و\r\n\r\n","description":"","footnote":"","page_name":" 453 ","page_number":463},
  {"content":"\r\n\r\nآمدن آن مرد از آن فراسوى شهر مشهود است .\r\n\r\n3 ) رويارويى با كافران و منافقان\r\nقرآن كريم ، گونه‌ها و انواعى از رويارويى را به ما ارائه مىكند كه ميان پيامبر و يارانش ، از يك سو ، و كافران به دعوت او ، يا آن منافقان متظاهر به پذيرش دعوت وى ، از سوى ديگر ، كه با موضع‌گيرىها و رفتارهاى خودشان با آن دعوت دشمنى مىكنند ، صورت گرفته است .\r\nاين رويارويىها ، به موازات ميزان موفقيّت پيامبر در دعوت ، وسعت اهداف او ، و ميزان مخالفت او با افكار و آداب و رسوم رايج در زمان دعوت ، شكلهاى گوناگون و وضعيّتهاى متفاوتى به خود مىگيرد . از طرفى نيز ، اين رويارويى يك پديدهء طبيعى است كه در نتيجهء كشمكش داير ميان طرز تفكّر جديد و هوادارانش با طرز تفكّر رايج در جامعه و طرفدارانش ، خود به خود ، پديدار مىگردد .\r\nقرآن كريم ، هنگامى كه اين مطلب را در قصّهء حضرت موسى عليه السّلام ارائه مىكند ، مىخواهد بر اين پديدهء اجتماعى و سنّت تاريخى كشمكش‌هاى اجتماعى تأكيد كرده باشد ، و نيز بر اين كه مخالفتهايى كه با پيامبر اكرم صلّى اللّه عليه و آله صورت مىپذيرفت ، پديده‌اى نو يا بدعتى در تاريخ بشر نبود ؛ بلكه نتيجهء طبيعى كشمكش فكرى و سياسى در جامعه بود . همچنين ، مىبينيم كه اين گونه پردازش مطلب ، در داستان حضرت موسى عليه السّلام ، وظايف سنگينى را نيز كه رسول اكرم صلّى اللّه عليه و آله در راه دعوت متحمّل مىشده‌اند ، روشن مىگرداند ، و معلوم مىكند كه اين وظايف ، يك سلسله كارهاى معمولى و عادى نيستند كه هر انسانى بتواند آنها را بر عهده بگيرد و به انجام برساند . اراده‌اى توانمند ، و عزمى جزم مىطلبد و تصميمى ريشه‌دار بر ادامهء راه دعوت . حتّى تا بدانجا كه در سخت‌ترين و ناسازگارترين ، و پر خشونت‌ترين شرايط ، رسول خدا ، در خلال طىّ اين مراحل ، انواع عذابهاى روانى و جسمانى و خطرات گوناگون را براى هستى و شهرت و شخصيّت خويش به جان مىخرد ، و حتّى گاه كار به آنجا مىكشد كه در نتيجهء رويدادهاى دعوت ، شخص پيامبر در معرض قتل و ترور نيز قرار مىگيرد .\r\nاين دردها و رنجها ، گاه به موجب مواضع آشكار و علنى دشمنان است ، و گاه ناشى از\r\n\r\n","description":"","footnote":"","page_name":" 454 ","page_number":464},
  {"content":"\r\n\r\nبيمار دلان ضعيف النفس و هواداران سست ايمان ، و ساده لوحان و مردمان نابخرد .\r\nهنگامى كه قرآن به انواع رويارويىها و شيوه‌هاى مختلف آن در اين داستان اشاره مىكند ، ما خودمان را در برابر همان واقعيّتهاى اجتماعى مىيابيم كه پيامبر اكرم صلّى اللّه عليه و آله در مسير دعوت خويش ، با آنها مواجه بوده‌اند ، درست با همان شيوه‌ها و همان انواع و اقسام . چنان كه گويى داستان موسى عليه السّلام تعبير و تفسيرى است از سير تحول دعوت پيامبر اكرم صلّى اللّه عليه و آله و دردها و رنجهايى كه در مسير دعوت خويش متحمّل مىشده است . همين نكته مىتواند بهترين تفسير و توجيه باشد براى آن كه داستان موسى عليه السّلام تا اين اندازه ، به تفصيل در قرآن كريم آمده است .\r\n\r\n4 ) انحراف در عبادت\r\nيكى از موضوعات مهمّى كه داستان حضرت موسى عليه السّلام به آن پرداخته است ، كژ روى و انحراف در عبادت است . بنى اسرائيل و ديگران ، چنان كه از طاعت و انقيادشان در برابر حضرت موسى عليه السّلام برمىآيد ، به او و دعوت او ايمان آورده بودند . امّا ، اين ايمان ، در واقع به آن شعارهاى كلّى مربوط مىشد كه حضرت موسى عليه السّلام مطرح كرده بود ، و معناى ايمان ايشان ، آن نبود كه محتواى اصيل شعارهاى دعوت را با همهء معانى دقيق آنها در مىيافته‌اند .\r\nكه اگر در مىيافتند ، آن ايمان آگاهانه مىتوانست ايشان را از دنباله روى افكار بت پرستانهء ديگر مانع گردد . از اين روست كه مىبينيم ، درست وقتى از عذاب فرعونيان و تعقيب فرعون با آن معجزهء موسايى رهايى يافتند ، بسيارى از رسوبات بت‌پرستى و انديشه‌هاى انحرافى ، كه تحت تأثير محيط زندگى خود در جامعهء فرعونى مصر ، در ذهن انباشته‌اند ، بر افكار و احساسات و استدلالهاى عقلى آنان حاكم است .\r\nوقتى مىگوييم افكار انحرافى بر خردها و دلهاى آنان چيره گرديده بود ، به اين معنا نيست كه آنان از شعارهاى پيشين خود ، يا مدلول آن شعارها تنزل نموده ، يا از عقيدهء توحيدى خويش دست برداشته بودند ، بلكه به اين معنا است كه اينك مفهوم و مدلول آن شعارها را به گونه‌اى مىفهميدند كه با اين شيوهء عملى منحرف كه پيش گرفته بودند ، همخوانى داشت .\r\nگوساله در نظر آنان عبارت بود از مجسّمهء خدايى كه موسى عليه السّلام به سوى او دعوت كرده بود ؛\r\n\r\n","description":"","footnote":"","page_name":" 455 ","page_number":465},
  {"content":"\r\n\r\nاصنام نيز واسطه‌هاى مادّى بودند كه پرستش خدايى را كه موسى به سوى او دعوت كرده بود ، توجيه مىكرد ؛ و همچنين . . .\r\nقرآن كريم با اشارهء به اين وضعيّت ، دو هدف را منظور دارد :\r\nهدف اوّل : كنكاش با انديشه‌هاى جاهليان معاصر نزول وحى قرآنى ، كه در مقام تعليل پرستش بتهايشان ، مىگفتند كه بتها را وسيله‌اى براى تقرّب به درگاه خداوند متعال گرفته‌اند .\r\nهدف دوم : انسان وقتى به رسول خدا صلّى اللّه عليه و آله ايمان مىآورد ، و از همنشينى او برخوردار مىگردد ، به آن معنا نيست كه يك باره از تمامى محتويات درونى خويش برهنه شده ، و بر همهء رسوبات ذهنى خويش كه طبيعت و واقعيت آنها با اصالت رسالت و دعوت آن فرستادهء خدا سازگار نيست ، فائق آمده است . نهايت ، مدلول و مفهوم آن ، ايمان به معانى تحت اللفظى شعارهاست . چنان كه قرآن در بعضى موارد ، در مقام تفكيك ادّعاى اسلام و ايمان ، از ايمان و اسلام حقيقى ، به اين مطلب اشاره كرده است :\r\n قالَتِ الْأَعْرابُ : آمَنَّا ! قُلْ : لَمْ تُؤْمِنُوا ؛ وَ لكِنْ قُولُوا : أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ . . .  « 1 » .\r\nاين گونه زمينه‌ها ، خطرناك‌ترين صحنه‌هاى اجتماعى هستند كه اديان الهى با آن مواجه شده‌اند . عبادت و پرستش خدا ، و ارتباط انسان با خداوند متعال ، دستخوش تحريف شده است ؛ و در عين حال ، مردم همان مضامين و شعارهاى اصلى دعوت را نگاه داشته‌اند .\r\nتحريف‌كنندگان نيز ، پيوسته دلايل و شواهد و زمينه‌ها و عناوين تازه‌اى مىجويند و مىيابند ، تا اين انحرافات را توجيه كنند .\r\nاز اين رو ، اسلام ، اصل « توقيفى بودن عبادت » را اتّخاذ كرده ، و اين مطلب را تثبيت و تأكيد نموده كه عبادت شيوهء معيّنى دارد كه خداوند سبحان پيش روى انسان نهاده است تا انسان به واسطهء آن گرايش و احساسات دينى خود را قالب‌ريزى كند ، و ارتباط خويش را با خداوند متعال سر و سامان دهد . در حوزهء عبادت خدا ، درست نيست كه انسان به هر گونه كه مقتضاى تمايلات يا رأى شخصى اوست در جهت تعبير و تفسير اين رابطه و اين پيوند انسان با خدا ، عمل كند . راز همهء اين مطالب در اين است كه ماهيت رابطه ميان خداوند متعال و\r\n\r\n\r\n","description":"","footnote":"\r\n( 1 ) حجرات / 14\r\n","page_name":" 456 ","page_number":466},
  {"content":"\r\n\r\nانسان ، ماهيت رابطه با عوالم غيبى را دارد . زيرا ، طرف ديگر آن خداوند متعال است ، و انسان ، كه يك موجود مادّى مىباشد ، نمىتواند از سوى خود ، راه و رويّه‌اى را باز شناسد كه او را به تقرّب به درگاه خداوند متعال برساند . بنابراين ، ناگزير ، براى آن كه چنين چيزى تحقّق يابد ، بايد خداوند متعال ، خود اين راه و روش را مشخّص گرداند . چه بسا همان موارد و مسايلى كه انسان آنها را موجب تقرّب به درگاه الهى مىداند ، موجبات دورى انسان از رحمت و عنايت خداوند متعال باشند . چنان كه در برخى از احاديث كه از ناحيهء اهل بيت عليهم السّلام صادر شده ، اين نكته آمده است .\r\n\r\n5 ) زندگانى شخصى موسى عليه السّلام\r\nذيل عناوين پيشين ، بعضى تفاصيل راجع به زندگانى و سيرهء شخصى حضرت موسى عليه السّلام ، بويژه دوران پيش از بعثت آن حضرت ، گذشت . مىتوان گفت قرآن كريم ، پس از پس طرح داستان حضرت موسى عليه السّلام و ارائهء موضوعات آن به اين شيوه ، دو هدف را دنبال مىكند :\r\nهدف اوّل : همان كه پيش از اين در مقام تحليل مقاطع مختلف داستان در سورهء قصص آورديم مبنى بر اين كه اين تفصيلات داستانى بر يكى از جنبه‌هاى اعجاز قرآن دلالت دارد ؛ و اطّلاع از اين همه جزئيّات ، مفهومى خواهد داشت متفاوت با مفهوم اطّلاع از احوال موساى « پيامبر » ؛ زيرا ، اوضاع و احوال زندگانى حضرت موسى عليه السّلام پس از بعثت ، در متن جامعه اتّفاق افتاده ، و در نتيجه به طور طبيعى معروف و مشهور بوده و تاريخ ، نسل به نسل ، آن مطالب را دست به دست و دهان به دهان منتقل مىگردد . بر خلاف احوال و اوضاع زندگانى حضرت موسى عليه السّلام پيش از بعثت . بويژه اگر اين تفاصيل تنها در قرآن كريم آمده باشد و در ديگر كتب آسمانى نيامده باشد .\r\nهدف دوم : نيز همان كه در مبحث مربوط به مراحل دعوت آورديم ، مبنى بر اين كه اين حوزه از بيان داستان ، حضرت موسى عليه السّلام را در نظر ما ، با شخصيّت و سيماى يك انسان برگزيده تصوير مىكند كه خداوند متعال وى را براى انجام وظايف رسالت آماده گردانيده ، و او با اخلاق و عواطف و دلاوريها و مكنت و مكانتى كه از آن برخوردار است ، مىتواند از\r\n\r\n","description":"","footnote":"","page_name":" 457 ","page_number":467},
  {"content":"\r\n\r\nعهدهء انجام وظايف دعوت برآيد .\r\nاينك مىتوانيم بر آن مطلب بيفزاييم كه در اثناى آشنايى با زندگى حضرت موسى عليه السّلام ، برخى از اوضاع و احوال اجتماعى آن روزگار نيز كه در جامعهء فرعونى مصر مىگذشته ، براى ما روشن مىگردد . همچنين ، ميزان ظلم و ستمى كه اسرائيليان متحمّل مىشده‌اند ، و اين كه چگونه ايشان به آن واقعيتهاى تلخ تن در داده بودند . و نيز الطاف خدا به بنى اسرائيل به طور عموم و به حضرت موسى عليه السّلام به خصوص ، در ضمن بيان زواياى داستان معلوم مىگردد .\r\n\r\n6 ) اوضاع كلّى ملّت اسرائيل\r\nقرآن كريم ، به بعضى از اوضاع و اوصاف كلّى ملّت اسرائيل نيز پرداخته است . ما نيز به برخى از آنها به هنگام گفتگو دربارهء مرحلهء دوم دعوت حضرت موسى عليه السّلام اشاره كرديم . مفاد و مستفاد اوصافى را كه قرآن كريم راجع به ملّت اسرائيل بيان كرده ، مىتوانيم به اين ترتيب خلاصه كنيم كه : ملّت اسرائيل ، بر اثر اوضاع و شرايط مختلف تاريخى كه بر آن گذشته بود ، از دوگانگى وحشتناكى رنج مىبرده ، و آثار متنوّع و ريشه‌دار اين طرز رفتار اجتماعى و محتواى نفسانى و روانى آن ، همه جا مشهود بوده است .\r\nاين دوگانگى را مىتوان چنين دريافت كه ملّت بنى اسرائيل ، از يك سوى احساس عظمت و امتياز و تقرّب به درگاه الهى داشت ، و اين احساس و تصوّر باطنى را از تاريخ شكوهمند خود الهام گرفته بود كه پدران و نياكان اسرائيليان پديد آورده بودند ؛ از جمله ، تاريخ پيامبران ، از قبيل موقعيت و مقام اجتماعى بىنظير حضرت يوسف عليه السّلام ، و نجاتبخشى آن حضرت كه توانست جامعهء مصر آن زمان را از آن مصائب طبيعى برهاند ، و آن برنامه‌ريزى اقتصادى چشمگير را جامهء عمل بپوشاند . از سوى ديگر ، اين ملّت بزرگ و شكوهمند ، با آن اصالت تاريخى ، و سابقهء عظمت و اقتدار ، ساليان سال تحت ستم قرار داشت ، و زير فشار و بردگى و بيگارى روزگار مىگذرانيد ، و با لوازم اين نوع زندگانى ، از قبيل جهل و فقر و انحطاط اخلاقى و روانى و اجتماعى دست و پنجه نرم مىكرد .\r\nهمين دوگانگى است كه مىتواند تزلزل اسرائيليان ، و عدم تحمّل آنان را نسبت به دشواريهاى رسالت و دعوت حضرت موسى عليه السّلام و عمليات نجاتبخش و استقلال طلبانهء آن\r\n\r\n","description":"","footnote":"","page_name":" 458 ","page_number":468},
  {"content":"\r\n\r\nحضرت ، از يك طرف ؛ و درخواستهاى پيوستهء اسرائيليان ، و توقّعات فراوانشان از حضرت موسى عليه السّلام ، و عدم پذيرش آنان را از راه و روشى كه حضرت موسى عليه السّلام براى نجات آنان از چنگال فرعون و فرعونيان پيش گرفته بود ؛ از طرف ديگر ، تفسير كند . با وجود آن كه حضرت موسى عليه السّلام نزد آنان جايگاهى و الا داشت ؛ چرا كه ، رهايى بخش آنان و نجاتبخش آنان از ظلم و ستم فرعونيان بود .\r\nقرآن كريم ، پس از اين ارائه ، و ترسيم اين چهره از ملّت اسرائيل ، اين قسمت را هدف گرفته است كه واقعيّت رفتار و معاشرت يهوديان با مسلمانان را برملا گرداند ؛ ملّتى كه پيش از ظهور اسلام ، همگان به آنان به ديدهء اهل كتاب و عارفان به دين و آشنايان با همهء مسايل غيبى و عالم غيب ، مىنگريستند . وقتى اين سيماى واقعى دوگانه از ملّت اسرائيل باز نموده مىشود ، براى مسلمانان مكشوف مىگردد كه تا چه اندازه مىتوانند بر يهوديان و ديدگاه آنان نسبت به مطالب و مسايل اعتماد كنند ؛ و مواضع مخالف آنان در برابر رسالت ختمى و پيامبر خاتم صلّى اللّه عليه و آله تفسير و توجيه مىپذيرد .\r\nهمچنين ، مىتوانيم ميزان تأثيرى را كه ساليان ستمكشى و بردگى بر اوضاع و احوال روحى و روانى اسرائيليان بر جاى نهاده است ، مورد بررسى قرار دهيم ، كه چگونه احساس ضعف مىكردند و از همه چيز و همه كس مىترسيدند ، و حضرت موسى عليه السّلام در جهت غلبه بر اين حالت روحى و روانى اسرائيليان چه رنجها متحمّل مىگرديد . چنان كه به روشنى ، در ماجراى ورود به سرزمين مقدّس مشهود گرديد . حضرت موسى عليه السّلام آنان را فرا مىخواند تا به سرزمين مقدّس وارد شوند ؛ همان كه ساليان سال هدف و آرزوى آنان بود ؛ به خصوص كه اين فراخوان حضرت موسى به دنبال پيروزيهاى بزرگى بود كه حضرت موسى عليه السّلام براى اسرائيليان به ارمغان آورده ، و آنان را به استقلال و عزّت و كرامت انسانى رسانيده بود . با اين همه ، دعوت حضرت موسى را به علّت « ترس » نپذيرفتند و رد كردند .\r\nدر مقايسه نيز ، اگر اين صحنه از تاريخ بنى اسرائيل را به صحنهء دعوت پيامبر اكرم صلّى اللّه عليه و آله به پيكار با روميان در غزوهء تبوك ، در سيرهء نبوى صلّى اللّه عليه و آله ، كنار هم بگذاريم و بررسى كنيم ، مطلب زيادى روشن‌تر مىگردد . در غزوهء تبوك همگى مسلمانان فراخوان حضرت نبىّ اكرم صلّى اللّه عليه و آله را اجابت كردند ، و تنها گروهى معدود بودند كه مانند اسرائيليان احساس ترس و ضعف مىكردند .\r\n\r\n","description":"","footnote":"","page_name":" 459 ","page_number":469},
  {"content":"\r\n . \r\n","description":"","footnote":"","page_name":" 460 ","page_number":470},
  {"content":"\r\n\r\n\r\nبخش چهارم 4 فواتح سور « 1 »\r\nاز جمله موضوعات قرآنى كه محقّقان فراوان به آن پرداخته‌اند ، موضوع « فواتح سور » است . منظور ما از « فواتح سور » حروف مقطّعه است كه در سرآغاز بعضى از سوره‌هاى قرآن كريم آمده است . اهميّت موضوع ، وقتى بيشتر معلوم مىگردد ، كه اشكالات و شبهه‌هايى را كه پيرامون حروف مقطّعه به وجود آورده و پراكنده‌اند ، بررسى نماييم . و مشاهده كنيم كه چگونه اين اشكالات و شبهات به شبهه كردن دربارهء خود قرآن كريم نيز منتهى شده . در اين بحث خواهيم كوشيد تا تفسير اين پديده را در قرآن كريم باز يابيم ، و در اثناى بحث ، پاسخ اجمالى شبهات القا شده پيرامون اين موضوع را نيز باز شناسيم .\r\nحروف مقطّعه در سوره‌هاى متعدّد از قرآن كريم آمده‌اند و تركيبات و اشكال مختلف به خود گرفته‌اند :\r\nگاه ، يك حرف به تنهايى آمده است ؛ مانند :   ص وَ الْقُرْآنِ ذِي الذِّكْرِ   ،   ق وَ الْقُرْآنِ الْمَجِيدِ   و   ن وَ الْقَلَمِ وَ ما يَسْطُرُونَ   ؛ گاه ، به صورت يك تركيب دو حرفى آمده است ؛ مانند :    طه . ما أَنْزَلْنا عَلَيْكَ الْقُرْآنَ لِتَشْقى    ،    يس . وَ الْقُرْآنِ الْحَكِيمِ    و    حم . تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ    ؛\r\n\r\n\r\n","description":"","footnote":"\r\n( 1 ) در اين مبحث رجوع شود به : التبيان ، 1 / 47 - 51 ؛ الكشّاف ، 21 - 25 ؛ التفسير الكبير ، 2 / 802 ؛ ابن كثير ، 64 - 69 ؛ المنار ، 1 / 122 - 123 ؛ مناهل العرفان ، 1 / 219 - 220 ؛ تفسير القرآن ، شيخ شلتوت ، 35 / 64 .\r\n","page_name":" 461 ","page_number":471},
  {"content":"\r\n\r\nگاه نيز ، به صورت تركيبهاى سه حرفى يا بيشتر ، آمده است ؛ مانند   الم   ،   المص   ،   المر   ،   كهيعص   ،    حم عسق    « 1 » و . . .\r\nوقتى در مقام بررسى اين پديده در قرآن كريم بر مىآييم ، در مىيابيم كه عرب زبانان هيچ گاه اين شيوهء آغاز كردن را در كلام خويش نمىشناخته‌اند ؛ همچنين ، در مىيابيم كه حروف « مقطّعه » ما به ازاى معنايى ندارند و تنها مىتوانند بر مسمّاهاى خودشان يعنى حروف الفبا دلالت داشته باشند .\r\nاز حضرت رسول اكرم صلّى اللّه عليه و آله توضيح ثابت و صحيحى براى اين حروف به دست ما نرسيده است ؛ بلكه مىتوان گفت كه در اين باره به استثناى اشارات بسيار اندك مطلقا سخنى از آن حضرت نقل نشده است تا بتواند حرف آخر در اين مبحث باشد . مىتوان گفت ، به همين علّت است كه آراء و نظرات دانشمندان دربارهء حروف مقطّعه و ديدگاههاى آنان در مقام تفسير اين حروف ، مختلف و متفاوت است و همين اختلافات است كه در طىّ قرون مختلف ، بيش از پيش ، بر پيچيدگى اين پديدهء قرآنى افزوده است .\r\nدر تفسير اين حروف ، دو ديدگاه اصلى همواره وجود داشته است :\r\nديدگاه اوّل : مطابق اين ديدگاه ، اين حروف مقطّعه از جمله چيزهايى هستند كه خداوند سبحان علم آنها را به خويشتن اختصاص داده است . از اين رو هيچ كس امكان ندارد كه بتواند به بازشناسى مراد از اين حروف برسد . مؤيّد اين ديدگاه ، روايتى مىباشد كه از شمارى از صحابه و تابعين رسيده است ؛ حاكى از اين كه ، فواتح سور ، « سرّ القرآن » اند ، و « سرّ الله » اند ؛ جوياى معانى آنها نشويد ! بسيارى از دانشمندان و محقّقان بر اين نظر قرار گرفته‌اند . چنان كه اين معنا در بعضى روايات از طريق اهل بيت عليهم السّلام نيز رسيده است « 2 » .\r\nديدگاه دوم : مطابق اين رويكرد ، در قرآن كريم نبايد چيزى آمده باشد كه براى ما قابل فهم و درك نباشد ، يا دست كم نزد دانشمندان و محقّقان شناخته نشده باشد . مبناى اين نظر ، اين است كه ، خداوند ، سبحانه و تعالى ، قرآن كريم را با اوصاف متعدّدى وصف كرده است كه با اين پوشيدگى و استتار كه در حروف مقطّعه مشاهده مىشود ، سازگار نيست . قرآن به\r\n\r\n\r\n","description":"","footnote":"\r\n( 1 ) به ترتيب ، در سرآغاز اين سوره‌ها : ص ، ق ، قلم ، طه ، يس ، جاثيه ، بقره ، اعراف ، رعد ، مريم ، شورى .\r\n( 2 ) التبيان ، 1 / 48 ؛ مجمع البيان ، 1 / 32\r\n","page_name":" 462 ","page_number":472},
  {"content":"\r\n\r\n لِسانٌ عَرَبِيٌّ مُبِينٌ  نازل شده است ؛ « 1 »  تِبْياناً لِكُلِّ شَيْءٍ  آمده است ؛ « 2 »  هُدىً لِلنَّاسِ  است ، « 3 » و جز اينها ؛ وقتى قرآن داراى چنين اوصافى باشد ، امكان ندارد كه براى مردم روشن و قابل فهم نباشد . اين ديدگاه را به متكلّمان اسلامى نسبت داده‌اند . « 4 »\r\nبر اساس اين ديدگاه ، مىبينيم بسيارى از دانشمندان در صدد تفسير اين حروف مقطّعه آمده ، و در نتيجه نظرات و آراى متعدّدى در اين زمينه ارائه كرده‌اند . شيخ طوسى قدّس سرّه نظرات مختلفى را در تفسير حروف مقطّعه آورده است . امام فخر رازى قدّس سرّه نيز ، 21 نگرش تفسيرى را بر شمرده است . ما در اين مبحث ، به يادآورى مهمترين آنها اكتفا مىكنيم ، ضمن آن كه بعضى از اين نظرات را مىتوان به بعضى ديگر ارجاع داد .\r\n\r\nنگرشهاى تفسيرى در فواتح سور\r\n\r\nنگرش اوّل :\r\nبه ابن عبّاس نسبت داده‌اند كه به گفتهء وى ، اين حروف رمز بعضى از اسماء و صفات و افعال خداوند متعال است . چنان كه از او روايت كرده‌اند كه در تفسير   الم   گفت :\r\n« انا اللّه اعلم » ؛ و در تفسير   المر   گفت : « انا اللّه اعلم و ارى » « 5 » ؛ و نيز در ديگر موارد . مؤيّد اين نگرش تفسيرى ، روايتى است كه از معاوية بن قرّه از پيامبر اكرم صلّى اللّه عليه و آله منقول است ، مبنى بر اين كه حروف مقطّعه حروفى از اسماء الله‌اند . « 6 »\r\n\r\nنگرش دوم :\r\nتركيبات حروف مقطّعه نامهايى براى قرآن كريم‌اند ، درست مانند : « كتاب » ، « فرقان » ، « ذكر » و غيره . جماعتى از تابعين مانند قتاده ، مجاهد ، ابن جريج ، كلبى و سدّى بر اين نظرند . « 7 »\r\nبه اين دو نگرش اشكال كرده‌اند كه مستند علمى يا قرينهء قابل اعتمادى كه گواه بر صحّت\r\n\r\n\r\n","description":"","footnote":"\r\n( 1 ) شعراء / 195 .\r\n( 2 ) نحل / 89\r\n( 3 ) بقره / 285\r\n( 4 ) التفسير الكبير ، 2 / 3 . ما نيز اين مطلب را در مبحث تفسير به تفصيل آورديم .\r\n( 5 ) همان ، 2 / 6\r\n( 6 ) التبيان ، 1 / 51\r\n( 7 ) التفسير الكبير ، 2 / 6 ؛ التبيان ، 1 / 47 .\r\n","page_name":" 463 ","page_number":473},
  {"content":"\r\n\r\nآنها باشد ، براى اين دو نگرش در دست نيست ، و صرفا ، تيرى به تاريكى ، رها شده است . نه اوضاع و شرايط درونى و محتوايى قرآن اشاره‌اى به اين دو معنا دارند ، و نه زمينه‌هاى زبانى كلام .\r\nاين دو نظر تفسيرى در باب حروف مقطّعه ، مانند هر تفسير يا فرضيهء ديگرى هستند كه مىتواند در اين باب ، عنوان شود ؛ تنها به اين شرط كه با مبانى بديهى اعتقادى و قرآنى منافاتى نداشته باشد .\r\n\r\nنگرش سوم :\r\nاين حروف ، در واقع ، بر گرفته از اسمائى هستند كه داراى دلالتهاى معيّن و مشخّص‌اند ، و آن اسماء براى ما مجهول‌اند ، امّا براى پيامبر اكرم صلّى اللّه عليه و آله معلوم‌اند . مؤيّد اين نگرش آن است كه اين شيوه نزد بعضى عرب‌زبانان در گفتگوها و محاوره‌هاى آنان معروف بوده است . اين نظريّه از ابن عبّاس و ابن مسعود و جماعتى از صحابه نيز روايت شده است . « 1 »\r\nديدگاه طبرى و روايت منقول از مالك بن انس نيز تقريبا با اين نگرش يكى است و به نگرش اوّل نيز كه آن هم از ابن عبّاس روايت شده بود ، نزديك است .\r\nبر اين نگرش نيز همان اشكالاتى كه بر دو نگرش قبلى وارد بود ، وارد است ، و نقد ما از اين نگرش نيز مانند انتقاد از دو نگرش قبلى است .\r\n\r\nنگرش چهارم :\r\nاين حروف ، نامهاى سوره‌هايى هستند كه در سرآغاز آنها جايگزين شده‌اند :   الم   ، مثلا ، نام سورهء بقره است ؛   كهيعص   نام سورهء مريم است ؛ و   ن   نام سورهء قلم ، و همچنين . . .\r\nاين نظريّه را بيشتر متكلّمان و جماعتى از لغويان برگزيده‌اند . « 2 » شيخ طوسى قدّس سرّه نيز آن را اين گونه دانسته ، كما اين كه طبرسى قدّس سرّه نيز اين نظريّه را ترجيح داده است . اين هر دو مفسّر بزرگ ، پس از آن كه شبهه‌هايى چند بر اين نظريّه وارد كرده‌اند ، از آن دفاع نيز كرده‌اند ؛ « 3 »\r\n\r\n\r\n","description":"","footnote":"\r\n( 1 ) التبيان ، 1 / 47 - 48\r\n( 2 ) التفسير الكبير ، 2 / 5\r\n( 3 ) التبيان ، 1 / 49\r\n","page_name":" 464 ","page_number":474},
  {"content":"\r\n\r\nچنان كه شيخ محمّد عبده نيز همين نظريّه را برگزيده است . « 1 »\r\nامام فخر رازى قدّس سرّه ، به نحو توانمندى در جهت تأييد اين نظريّه سخن گفته است ، و در بيان شبهه‌هايى كه از سوى دانشمندان بر اين نظريّه وارد شده ، و نيز بر نقض آن شبهات ، داد سخن داده است ، « 2 » كه مهمترين آن شبهه‌ها دو شبههء ذيل است :\r\nشبههء اوّل : وضع اسم به منظور آن است كه مسمّاها از يكديگر متمايز گردند و باز شناخته شوند ، و اين منظور ، با ناميدن چند سوره از سور قرآنى به يك نام ، مانند سورهء بقره و سورهء آل عمران ، سازگار نمىآيد ؛ كه سرآغاز هر دو سوره   الم   است . همچنين ، سوره‌هاى غافر و فصّلت و زخرف هر سه ، سرآغازشان   حم   است .\r\nشبههء دوم : اسم ناگزير بايد غير از مسمّى باشد ؛ در حالى كه اجماع بر آن است كه اين حروف خود جزئى از سوره‌هايى هستند كه در سرآغاز آنها آمده‌اند .\r\nشيخ طوسى قدّس سرّه در پاسخ شبههء نخستين گفته است :\r\nنامگذارى چند چيز به يك نام ، در صورتى كه هر يك از آنها با يك علامت متمايز كننده مشخّص گردند ، هيچ مانعى ندارد ؛ و در نامگذارى اعلام و اشخاص بسيار روى مىدهد .\r\nدر پاسخ شبههء دوم نيز گفته است :\r\nهيچ مانعى ندارد كه چيزى را با جزئى از آن بناميم ، چنان كه در نامگذارى سوره‌هاى « بقره » و « آل عمران » و « اعراف » روى داده است ( و اين كلمات همه جزئى از سوره‌هاى خود هستند ) .\r\nامّا ، با همهء اينها ، اشكالى كه بر اين نظريّه وارد مىباشد ، اين است كه اين حروف به صورت مقطّع و با ذكر نامهايشان خوانده مىشوند : الف - لام - ميم ، نه مسمّاهايشان ؛ و اين نحوهء قرائت آنها مناسب آن نيست كه نام سوره باشند . اگر قرار بود نام سوره‌ها باشند ، مىبايست بر مبناى مسمّاهايشان خوانده مىشدند ، چنان كه نوشته مىشوند . اين كيفيّت كنونى قرائت با اين وضع تناسب دارد كه ذكر خود اين حروف ، مورد نظر بوده باشد ، و نه\r\n\r\n\r\n","description":"","footnote":"\r\n( 1 ) المنار ، 1 / 122\r\n( 2 ) التفسير الكبير ، 2 / 8 - 11\r\n","page_name":" 465 ","page_number":475},
  {"content":"\r\n\r\nآن كه نامهايى براى چيزهاى ديگر باشند . زمخشرى نيز ، البتّه با بيان ديگرى ، اين اشكال را مطرح كرده و سپس آن را پاسخ گفته و رد كرده است .\r\nزمخشرى چنين گويد :\r\nاگر گويى كه چرا اين حروف را در مصحف به صورت خود اين حروف مىنگارند ، نه به صورت نامهاى آنها ؟\r\nگويم : زيرا ، كلمه‌ها تركيب يافته از خود حروف‌اند ، و عادت همگان بر اين قرار گرفته است كه هر گاه كلمات را هجى مىكنند ، و نيز هر گاه به كاتب مىگويند : بنويس چنين و چنان ، اسم حروف را بر زبان آورند ، امّا در كتابت خود حروف نوشته مىشوند . به همين جهت ، در كتابت فواتح سور بر اساس همان شكل مرسوم عمل شده است . « 1 »\r\nاين پاسخ كه زمخشرى آورده است ، آن نكتهء انتقادى ما را - با بيان درستش - تأكيد مىكند ، مبنى بر اين كه اين نحوه گفتن اين حروف معنايش آن است كه حروف مقطّعه خودشان مورد نظرند ، نه آن كه ، اشاره به سوره‌هايى ناميده شده به اين حروف ، مقصود باشد ؛ اگر چنين بود ، مىبايست حروف مقطّعه خودشان خوانده مىشدند نه نامهايشان ؛ و به همين لحاظ ، بر اين عقيده‌ايم كه اين نكتهء انتقادى به اين صورت كه ما مطرح كرديم ، بايد مطرح بشود .\r\n\r\nنگرش پنجم :\r\nاين حروف تنها براى اين آمده‌اند كه قرآن كريم با آنها افتتاح بشود ، و به واسطهء آنها ابتداى سوره‌ها و انقضاى سوره‌هاى قبلى معلوم گردد . اين نظريه را بلخى برگزيده و از مجاهد نيز روايت شده است . شيخ طوسى قدّس سرّه مثالهايى نيز از كاربرد چنين حروف رمزى در كلام عرب آورده است . « 2 » سخن احمد بن يحيى بن ثعلب نيز مؤيّد اين نگرش است ؛ آنجا كه گويد :\r\nعرب زبانان هنگامى كه مىخواهند كلامى را آغاز كنند ، كلامى ديگر جز آن كلام را در ابتدا آورند ، و آن را هشدارى براى شنوندگان\r\n\r\n\r\n","description":"","footnote":"\r\n( 1 ) الكشّاف ، 1 / 28\r\n( 2 ) التبيان ، 1 / 47\r\n","page_name":" 466 ","page_number":476},
  {"content":"\r\n\r\nقرار مىدهند كه معلوم كنند كلام نخستين قطع شده و كلام جديد آغاز شده است . « 1 »\r\nبه اين نگرش مىتوان چنين اشكال كرد كه اين شيوه همهء سوره‌هاى قرآن كريم را نمىتواند شامل گردد . در نتيجه ، سرّ اين اختصاص همچنان به عنوان يك مسئله حل نشده باقى مىماند كه بايد توضيح داده شود و كشف گردد .\r\nآرى ، گاه مىگويند : اين شيوه تنها در سوره‌هاى طولانى مورد نياز بوده است كه به طور تدريجى نازل مىشده‌اند ، و در تمامى سور قرآنى چنين نيست و بعضى سوره‌هاى قرآنى مانند سوره‌هاى كوتاه ، يك جا نازل مىشده‌اند .\r\nامّا ، اشكال اساسى ديگرى كه بر اين نظريّه وارد است ، آن است كه بسم الله خود مىتواند اين نقش را ايفا كند ، و پايان يافتن سورهء قبلى و آغاز شدن سورهء بعدى را برساند .\r\nبويژه آن كه در احاديث نيز آمده است كه بسم الله اين نقش را دارد ، و كار آن متمايز كردن پايان يك سوره از آغاز يك سورهء ديگر است . « 2 »\r\n\r\nنگرش ششم :\r\nاين حروف نامهاى حروف الفباى رايج و معمول‌اند ، و در آغاز شمارى از سوره‌هاى قرآن آورده شده‌اند تا مردم را توجّه دهند نسبت به اين كه قرآن كريم كه همهء انسانها از رقابت با آن درمانده‌اند ، و نتوانسته‌اند و نخواهند توانست همانند آن را بياورند ، چيزى جز يك مجموعهء تأليف شده و تركيب يافته از همين حروف نيست ؛ و تحدّى با قرآن در برابر همگان ، چنين نبوده است كه تحدّى با پديده‌اى غريب و دست‌نيافتنى براى مردم بوده باشد ، بلكه تحدّى با پديده‌اى صورت پذيرفته است كه از همين حروف الفباى معمول تركيب يافته است ؛ حروفى كه پيوسته با آنها سخن مىگويند و تكلّم مىكنند ؛ در عين حال ، اهل فصاحت و بلاغت از آوردن همانند آن درمانده‌اند . مبرّد و جمع كثيرى از محقّقين بر اين\r\n\r\n\r\n","description":"","footnote":"\r\n( 1 ) التفسير الكبير ، 2 / 7\r\n( 2 ) الدّر المنثور ، 1 / 7 . ابو داود و بزّار و طبرانى و حاكم از ابن عبّاس آورده‌اند كه گفت : پيامبر اكرم صلّى اللّه عليه و آله فيصله يافتن و پايان پذيرفتن يك سوره را درنمىيافت ، تا آن كه « بسم الله الرحمن الرحيم » بر او نازل مىشد . بزّار و طبرانى افزوده‌اند : آن گاه كه بسمله نازل مىشد ، آن حضرت در مىيافت كه سوره پايان پذيرفته است و يك سورهء ديگر در راه است يا آغاز شده است ؛ اين حديث را بيهقى در كتاب المعرفة صحيح قلمداد كرده است . احاديث ديگرى نيز در دست است كه چنين دلالتى دارند .\r\n","page_name":" 467 ","page_number":477},
  {"content":"\r\n\r\nنظرند . « 1 »\r\nگاه بر اين نظريّه اشكال مىكنند به اين كه تنها آوردن اين حروف در آغاز سوره به اين صورت جدا جدا ، براى روشنگرى اين حقيقت كفايت نمىكند ، به عبارت ديگر ، ممكن است مردم به اين نكته توجّه نكنند و در آن صورت ، هدف قرآن از آوردن اين حروف تحقّق نمىيابد ، مگر آن كه برخى قرائن خارجى يا برخى قرائن حاليّه ، كلام را احاطه كرده باشند و در تفهيم اين پيام مؤثر واقع شوند ، و اين هدف را محقّق گردانند ، و گرنه از خود اين حروف نمىتوان چنين مطلبى را دريافت .\r\nاز طرف ديگر ، قرآن مىتوانست ، از راه روشن كردن اين مطلب به صورت يك قضيّهء كلّى كه اين مضمون مورد نظر را در برداشته باشد و توضيح دهد ، به چنين هدفى دست يابد .\r\nچنان كه ملاحظه مىشود ، مطلبى كه پشتوانهء اين نظريّه است ، مطلب درستى مىباشد ؛ امّا ، نيازمند به قرائن حاليّه است .\r\n\r\nنگرش هفتم :\r\nاين حروف در آغاز سوره‌ها آمده‌اند تا قرآن گوشهاى مشركين را كه با يكديگر هم سخن شده‌اند تا به قرآن گوش فرا ندهند ، باز گرداند . چنان كه قرآن كريم ، خود به اين مطلب اشاره كرده است ، و از زبان آنان چنين آورده است كه گفتند :  . . . لا تَسْمَعُوا لِهذَا الْقُرْآنِ وَ الْغَوْا فِيهِ لَعَلَّكُمْ تَغْلِبُونَ  « 2 » . اين حروف با اين شيوهء طرح خود و ابهام و پيچيدگى خاصّى كه دارند ، موجب مىشدند تا توجّه مشركين به استماع قرآن كريم جلب شود ، و در صدد برآيند كه با گوش فرا دادن به قرآن اين پيچيدگى و ابهام را از ميان ببرند و معلومشان گردد كه مطلب چه بوده است .\r\nاگر اين نكته را نيز در نظر بگيريم كه مشركين در آن اوقات ، چه حالات روانى داشته‌اند ، و به ياد آوريم كه مشركين به قرآن كريم از اين زاويه مىنگريسته‌اند كه همان معجزه‌اى مىباشد كه پيامبر اكرم صلّى اللّه عليه و آله ادّعا كرده است ، و با عالم غيب ارتباط دارد ، و از عوالم عجيب غيبى بهره‌مند است ؛ و در نتيجه ، در هر لحظه انتظار آن را داشته‌اند كه پديده‌اى غريب و عجيب از قرآن مشاهده كنند ، كه بيانگر آن ادّعا بوده باشد ، و مسايل شگفت از قرآن ببينند ؛\r\n\r\n\r\n","description":"","footnote":"\r\n( 1 ) همان منبع ، 2 / 6\r\n( 2 ) فصّلت / 26\r\n","page_name":" 468 ","page_number":478},
  {"content":"\r\n\r\nاين نظريّه به روشنى بيشترى خواهد پيوست .\r\n\r\nنگرش هشتم :\r\nاين حروف در ارتباط با « حساب جمّل » در قرآن كريم مطرح شده‌اند ؛ با اين توضيح و بيان كه شيوهء حساب ابجدى كه امروزه رايج است ، در آن اوقات ميان اهل كتاب متداول بوده ، و اين حروف رمزى بيانگر سرآمد عمر بعضى اقوام و امّتها مىباشد .\r\nاز اينجاست كه مىبينيم ، بنا به روايت ابن عبّاس ، ابو ياسر بن اخطب يهودى مىكوشيده است سرآمد عمر امّت اسلامى را از طريق محاسبهء ارزش عددى اين حروف به دست آورد . « 1 »\r\nابن كثير ، در مقام انتقاد اين نظريّه چنين مىگويد :\r\n« امّا ، كسى كه پنداشته است اين حروف مقطّعه دلالت بر اعدادى خاص دارند ، و از آنها مىتوان زمان وقوع حوادث و آشوبها و اتفّاقات آخر زمان را كشف كرد ، ادّعايى كرده كه اهليّت آن را ندارد ، و در فضايى به پرواز در آمده كه از آن او نيست . هر چند در اين ارتباط حديثى وارد شده ؛ امّا اين حديث ضعيف است ، و حتّى به فرض صحيح بودن حديث نيز ، مضمون آن بيش از آن كه بخواهد دليل و مستندى براى تمسّك به اين مطلب قرار گيرد ، بر بطلان اين مسلك دلالت دارد . . . » « 2 » .\r\nسيد محمّد رشيد رضا نيز نظير اين انتقاد را نسبت به نظريّهء مذكور دارد ، چنان كه گويد :\r\n« سست‌ترين و پيش‌پاافتاده‌ترين سخنى كه در باب اين حروف گفته‌اند ، آن است كه مراد از اين حروف ، اشاره به ارزش عددى آنها در حساب جمّل است ، و از اين طريق ، مدّت برقرارى اين امّت و مطالبى از اين قبيل را خبر مىدهد » .\r\n\r\nنگرش نهم :\r\nبر زبان آوردن اين حروف ( با اين شيوهء معمول : الف ، لام ، ميم ) در قرآن كريم ، دلالت بر يكى از جنبه‌هاى اعجاز قرآن دارد كه بىشباهت با دلالت بعضى ديگر آيات\r\n\r\n\r\n","description":"","footnote":"\r\n( 1 ) تفسير القرآن العظيم ، 1 / 68\r\n( 2 ) تفسير القرآن العظيم ، 1 / 68\r\n","page_name":" 469 ","page_number":479},
  {"content":"\r\n\r\nقرآنى بر اين امر نيست . توضيح اين كه هر چند بر زبان آوردن حروف عربى براى همهء كسانى كه به زبان عربى تكلّم مىكنند ، ميسّر است . ولى ، گفتن نامهاى حروف الفبا ، تنها براى عرب زبانان دانش آموخته ميسّر است ؛ و با توجّه به اين كه پيامبر اكرم صلّى اللّه عليه و آله امّى بوده‌اند ، و هم عصران ايشان نيز از اين مطلب باخبر بوده‌اند ، قدرت پيغمبر اكرم صلّى اللّه عليه و آله بر شناخت نامهاى اين حروف قرينه‌اى است بر اين كه آن حضرت وحى قرآنى را از عالم غيب دريافت مىكند ، و به اين ترتيب ، حروف مقطّعه از قبيل آن داستانهاى قرآنى مىشوند كه پيامبر اكرم صلّى اللّه عليه و آله راهى براى اطّلاع يافتن از آنها جز وحى الهى نداشته است ؛ زيرا ، قبيلهء قريش پيش از آن ، از آن داستانها بىخبر بوده‌اند . به عبارت ديگر ، چنين كارى كه پيامبر اكرم صلّى اللّه عليه و آله بسادگى صورت داده ، درست مانند آن است كه كسى پيدا بشود كه بدون آموزش ديدن و فرا گرفتن يك زبان بيگانه ، با آن زبان سخن بگويد . چنان كه مىتوان گفت ، علت مقدّم داشتن حروف مقطّعه بر تمامى محتواى سوره همين است .\r\nزمخشرى اين نظريّه را توضيح داده و نسبت به آن انتقاد ديگرى دارد . به گفتهء زمخشرى ، هنگامى كه بر آن مىشويم كه اين حروف را با دقّت مورد مطالعه قرار دهيم ، پديدهء غريبى خودنمايى مىكند ، كه ما را وا مىدارد كه حكم كنيم بر اين كه اين حروف با تكيه بر عنايت به نكته‌هاى والايى در آغاز سوره‌ها جايگزين شده است ، كه آن نكات علمى را جز متخصّصان عربيّت در نمىيابند . آن پديدهء شگفت و غريب عبارت است از اين كه حروف مقطّعهء فواتح سور ، عبارتند از نيمى از حروف الفباى عربى كه در آغاز 29 سوره به عدد حروف الفباى زبان عربى ، جايگزين شده‌اند . خود اين حروف چهارده‌گانه را نيز ، چون نيك بنگريم در مىيابيم كه از هر يك از اجناس حروف مثلا ، مهموسه و مجهوره ، شديده و رخوه ، مطبقه و منفتحه ، مستعليه و منخفضه ، مجموعهء حروف مقطّعه نيمى از تعداد آنها را در حروف الفبا دربردارند . احمد بن منير نيز در شرح كشّاف اضافات فراوانى بر اين مطلب آورده است . « 1 »\r\nاين نكتهء اخير ، همان گونه كه مىتواند تأكيدى بر همين نگرش نهم باشد ، مىتواند مؤيّد نگرش ششم كه زمخشرى خود آورده است ، نيز باشد ، كه زمخشرى آن نگرش را در ذيل\r\n\r\n\r\n","description":"","footnote":"\r\n( 1 ) زمخشرى ، الكشّاف ، 1 / 23 - 24 ( علاوه بر اين مطلب زمخشرى ، به حاشيهء احمد بن منير اسكندرى نيز مراجعه شود ) .\r\n","page_name":" 470 ","page_number":480},
  {"content":"\r\n\r\nاين نكتهء اخير افزوده است . چنان كه گويى ، وى در صدد آن است كه اين دو نگرش ششم و نهم را با يكديگر توأم گرداند . « 1 »\r\n\r\nنگرش دهم :\r\nاين نگرش را ابن كثير يادآور شده و سيّد محمّد رشيد رضا نيز آن را بيان كرده است . حاصل مطلب اين كه ملاحظه مىشود ، همه جا در قرآن ، پس از اين حروف مقطّعه يادى از كتاب كريم و چگونگى نزول آن آمده ، و از اين قاعده ، تنها چهار سوره بيرون مىافتند كه عبارتند از : مريم ، عنكبوت ، روم و قلم ؛ كه در هر يك از اين سوره‌ها نيز ، پس از حروف مقطّعه ، امر مهمّى كه بىشباهت به مسئله كتاب و انزال آن نيست ، مىيابيم .\r\nدر آغاز سورهء مريم ، ماجراى ولادت يحيى عليه السّلام را از پيرزنى از كار افتاده و از پيرمردى سالخورده ، مىخوانيم كه بر خلاف همهء قوانين تجربى رايج و شناخته شده بوده است .\r\nدر آغاز دو سورهء عنكبوت و روم ، دو امر بسيار با اهميّت را مىيابيم كه در ارتباط با دعوت و فرجام آن‌اند : در آغاز سورهء عنكبوت ، يك قانون اجتماعى به توضيح و بيان كشيده شده كه خداوند آن را براى آزمايش مردم و جداسازى صالحان از طالحان وضع فرموده است ، و تأثير بسزايى در سير تحوّل دعوت دارد . چنان كه آيات آغازين اين سوره به روشنى تصريح مىكنند بر اين كه فتنه و عذاب نمىتوانند دليل بر آن باشند كه خداوند دوستانش را وا نهاده است ؛ بلكه نوعى آزمايش صدق و اخلاص و ثبات قدم و دوام ايمان ايشان است . در آغاز سورهء روم نيز ، ماجراى پيش‌بينى پيروزى روميان بر پارسيان در مدّتى كمتر از 10 سال ، آمده است .\r\nدر آغاز سورهء قلم و پايان آن نيز ، تبرئهء رسول اكرم صلّى اللّه عليه و آله از تهمت جنون مطرح شده است كه نخستين تهمتى مىباشد كه به آن حضرت زده‌اند . چنان كه اين سوره از نخستين سوره‌هاى نازل شده از قرآن كريم نيز مىباشد .\r\nبسيار واضح است كه اين ماجراها نيز همگى به طور مستقيم در ارتباط با وحى الهى يا رسالت‌اند ، و اين چنين ارتباط محكمى ميان حروف مقطّعه و تأكيد بر اصالت كتاب و انزال آن از آسمان ، و تأكيد بر صدق رسالت حضرت ختمى مرتبت صلّى اللّه عليه و آله و ارتباط آن رسالت با آسمان ، ما را وا مىدارد بر آن كه بگوييم : اين حروف در آغاز سوره‌هاى قرآن آورده شده‌اند ،\r\n\r\n\r\n","description":"","footnote":"\r\n( 1 ) همان ، 1 / 29 - 30\r\n","page_name":" 471 ","page_number":481},
  {"content":"\r\n\r\nتا گوشها را بر كوبند ، و دلها را از جاى بركنند ، و مردمان را به استماع قرآن كريم و بىصدا ماندن به هنگام گوش فرا دادن به آن ، ملزم گردانند . « 1 »\r\nمىتوان گفت ، اين نگرش ، از نگرش هفتم نشأت مىگيرد ، چنان كه سيّد محمّد رشيد رضا ، به اين مطلب اذعان داشته است . همچنين ، سيّد محمّد رشيد رضا ، آنجا كه تصوّر مىكند خود تنها مفسّرى است كه اين نگرش را ارائه كرده ، در اشتباه است . زيرا ، ابن كثير ، پيش از وى اين نگرش را مطرح نموده ، هر چند كه آن را ضعيف قلمداد كرده است .\r\n\r\nموضع ما در برابر اين ديدگاهها\r\nموضع ما در برابر اين ديدگاههاى گوناگون در باب حروف مقطّعهء فواتح سور ، در پرتو برخى پديده‌هاى مسلّم و معمول ، كه پيرامون نزول اين حروف رمزى در قرآن كريم ، مطرح بوده‌اند ، شكل مىگيرد . آن پديده‌ها عبارتند از :\r\n1 . تفسير روشنى از فواتح سور ، از رسول خدا صلّى اللّه عليه و آله به ما نرسيده است .\r\n2 . اين كه صحابهء آن حضرت به طور كلّى در اين ارتباط سكوت كرده‌اند و هيچ يك از آنان معناى فواتح سور را از حضرت رسول اكرم صلّى اللّه عليه و آله سؤال نكرده‌اند .\r\n3 . عرب زبانان ، پيش از نزول قرآن ، هيچ سابقه‌اى در آشنايى با چنين شيوه‌اى در سخن گفتن نداشته‌اند .\r\nاين پديده‌هاى سه گانه ما را وا مىدارد بر آن كه ايمان بياوريم به اين واقعيّت تاريخى كه معاصران وحى واپسين و ملازمان نبوّت خاتم النبيّين ، در برابر اين حروف ، موضع آشكار و روشنى داشته‌اند ، و به همين جهت ، صحابه از سؤال در باب فواتح سور و پيامبر اكرم صلّى اللّه عليه و آله نيز ، از بيان اين مطلب ، خوددارى كرده‌اند . حال ، اين وضوح مىتوانسته است ، بر اثر توضيح پيامبر اكرم صلّى اللّه عليه و آله در باب فواتح سور بوده باشد ، مبنى بر اين كه اين حروف رمزى از متشابهاتند و بايد در برابر آنها سكوت كرد و سربسته آنها را پذيرفت ؛ يا به خاطر آن كه هدف از كاربرد آنها در سر آغاز سور ، چنان بوده است كه در ديدگاههاى ششم و هفتم عنوان شد ؛ و ديديم\r\n\r\n\r\n","description":"","footnote":"\r\n( 1 ) تفسير القرآن العظيم ، 1 / 68 ؛ المنار ، 8 / 256 - 289 ؛ البتّه ، ابن كثير اين توضيحات را در صدد بيان ارتباط حروف مقطّعه با اعجاز قرآن مىآورد ، چنان كه در وجه ششم كه قول برگزيدهء اوست ، يادآور شده است .\r\n","page_name":" 472 ","page_number":482},
  {"content":"\r\n\r\nتنها اين دو نگرش بودند كه پديدهء حروف مقطّعه را به گونه‌اى تفسير مىكردند كه با اين واقعيّتهاى مسلّم همخوانى داشته باشند ، و نيازى به سؤال و استفسار از پيامبر اكرم صلّى اللّه عليه و آله پيش نياورند .\r\nدر مورد نگرش ششم ، به حساب آن كه اين الفاظ نامهاى حروف الفباى عربىاند ، و طبيعى است كه فرض كنيم عرب زبانان از اين اسمها مسمّاهاى آنها را در مىيافته‌اند ، و مذكور افتادن اين حروف را در سر آغاز سور قرآنى بر پايهء همين ارتباط فيما بين حروف مقطّعه و مسئله تحدّى با قرآن ، تفسير و توجيه مىكرده‌اند .\r\nدر مورد نگرش هفتم ، به اين حساب كه شيوه استفاده از حروف مقطّعه ، به گونهء يك كار بيرون از ابلاغ وحى قرآنى توسّط پيامبر اكرم صلّى اللّه عليه و آله ، به منظور ساكت گردانيدن كافران و مشركان ، و جلب توجّه آنان صورت مىگرفته است ، و با اين ترتيب ، به مدد همين عينيّت جداگانه ، و قرائن حاليّهء ديگر ، بدون آن كه نيازى به تفسير داشته باشند ، بر مضمون و منظورشان دلالت مىكرده‌اند . از اين جهت ، مطابق اين نظريّه ، حروف مقطّعه همانند اشاره به دست و اشاره به چشم‌اند يا ديگر كارهايى كه پيامبر اكرم صلّى اللّه عليه و آله انجام مىداده‌اند ، و مخاطبان و مشاهده‌كنندگان ، بدون آن كه به سؤال يا استفسار و شرح و بيانى نياز داشته باشند ، آن پيامها را دريافت مىكرده‌اند ، و منظور خدا و رسول را در مىيافته‌اند .\r\nاين شيوه ، در جهت جلب توجّه مخاطبان از جمله اسلوبها و شيوه‌هاى بيانى است كه قرآن در كاربرد آنها پيشتاز و در صدر است .\r\n\r\n","description":"","footnote":"","page_name":" 473 ","page_number":483},
  {"content":"\r\n . \r\n","description":"","footnote":"","page_name":" 474 ","page_number":484},
  {"content":"\r\n\r\n\r\nبخش چهارم 5 جانشينى آدم ( انسان )\r\n    وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً ، قالُوا : أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ ، قالَ : إِنِّي أَعْلَمُ ما لا تَعْلَمُونَ . وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ : أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ . قالُوا : سُبْحانَكَ ؛ لا عِلْمَ لَنا إِلَّا ما عَلَّمْتَنا ، إِنَّكَ أَنْتَ الْعَلِيمُ الْحَكِيمُ . قالَ : يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ ؛ قالَ : أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ . . .     . « 1 »\r\nده آيه سوره بقره از آيه 30 الى 39 از ماجراى جانشين شدن آدم در زمين ، به فرمان خداوند سبحان ، سخن مىگويد . ماجراى خلقت و خلافت انسان دو جنبه دارد و مشتمل بر دو فصل است :\r\nبخش اوّل ، معناى جانشينى آدم و حكمت و علّت آن را در بر مىگيرد . اين قسمت از قصّهء آدم منحصرا در همين مقطع از قرآن كريم ذكر شده و از آن سخن به ميان آمده است ؛ هر چند مىتوان گفت كه تمامى آيات مربوط به موضوع خلقت و خلافت انسان ( آدم ) به نحوى بر اين مطلب تأكيد دارند ؛ هر چند به اين روشنى نباشند . « 2 »\r\n\r\n\r\n","description":"","footnote":"\r\n( 1 ) بقره / 30 - 33\r\n( 2 ) رجوع شود به اشارات ديگر قرآن كريم ، مانند اين آيهء شريفه :  « إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ ، إِنَّهُ كانَ ظَلُوماً جَهُولًا »  ( احزاب / 72 ) و اين آيهء شريفهء ديگر :\r\n","page_name":" 475 ","page_number":485},
  {"content":"\r\n\r\nبخش دوم ، مشتمل است بر عملكرد جانشينى آدم و مقدّمات و مقارنات آن ، كه اين جنبه از مطلب را قرآن در مواضع متعدّدى مطرح كرده است و بايد به طور جمعى مورد مطالعه قرار گيرد .\r\n\r\nاوّل ، فلسفهء « استخلاف » آدم\r\nدر مطالعهء اين قسمت از بيان شريف قرآنى ، موضوع مورد نظر ما همين است . تحقيق پيرامون آيات اين فراز و مطالب و اطّلاعاتى كه دربردارند ، دو حوزهء مشخّص دارند :\r\nحوزهء اوّل تحقيق در اين آيات ، عبارت از اين است كه مشخّص كنيم موضع كلّى محقّق در برابر اين فراز قرآنى چگونه بايد باشد ، و تصوير كنيم كه منظور قرآن كريم از آيات اين فراز چيست ؟\r\nحوزهء دوم اين تحقيق ، عبارت است از اين كه موضع قرآن و اسلام را در برابر برخى عناوين و مطالب اين فراز به گونه‌اى مشخّص كنيم كه با مسلّمات قرآنى و بويژه ، ظهور لفظى اين مقطع ، همخوانى داشته باشد .\r\nدر ارتباط با حوزهء اوّل تحقيق ، مىبينيم كه شيخ محمّد عبده ، به پيروى از برخى محقّقان پيشين دو نظريّه ابراز مىكند كه از نظر طرح مطلب متفاوت‌اند ، ولى از نظر اصل مطلب يكى هستند :\r\nنظريهء اوّل : همان نظريه‌اى است كه در صدر اسلام رايج بوده ، و شيخ محمّد عبده خود نيز اين نظريّه را برگزيده است . آنجا كه گويد :\r\n« امّا ، اين گفتگو كه در اين آيات آمده است ، يكى از مظاهر ارتباط خداوند با فرشتگان مىباشد كه خداوند متعال در اين آيات در قالب گفتگو و سؤال و جواب براى ما تصوير فرموده است . ما از حقيقت اين « قول » و سخن خداوند با فرشتگان خبر نداريم ؛ امّا ، مىدانيم كه اين سخن گفتن خداوند ، مانند سخن گفتن ما انسانها نيست . خداوند\r\n\r\n\r\n","description":"","footnote":"\r\n « وَ هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ ، إِنَّ رَبَّكَ سَرِيعُ الْعِقابِ وَ إِنَّهُ لَغَفُورٌ رَحِيمٌ »  ( انعام / 165 ) ؛ نيز ، سورهء ملائكه ، سورهء زخرف / 60 ، و ديگر مواضع و آيات .\r\n","page_name":" 476 ","page_number":486},
  {"content":"\r\n\r\nمتعال با اين عبارات خواسته است مجموعه‌اى از معانى و مفاهيم را به ما بفهماند ، كه به برخى از مسايل پيش از خلقت آدم مربوط مىشود و شأنى از شئون خداوند متعال است كه در آن اوان ، زمينهء خلقت آدم را فراهم مىكرده است ؛ يك جنبهء ديگر مطلب نيز ، برخورد فرشتگان با مسئله خلقت نوع انسان است ؛ و مطلب سوم ، به نحوى ، بيان كرامت و فضيلت اين نوع انسانى است » . « 1 »\r\nنظريّهء دوم : نظريّه‌اى است كه محقّقان بعدى ، و دانشمندان اسلامى مبناى خود قرار داده‌اند . اين دانشمندان و محقّقان در پرتو كوششى كه در زمينهء تحقيقات قرآنى و بازشناسى مقاصد قرآن داشته‌اند ، به اين نگرش رسيده‌اند كه اين قصه با مراحل مختلفى كه دارد ، بر گونهء تمثيل آمده است ، و منظور ، تعريف و بازشناساندن آدميّت و انسانيّت ، و بازگو كردن اهمّيت و فضيلت آن است ، و همهء مراحل داستان ، و مطالبى كه در آن طرح شده ، به گونه‌اى است كه اين معانى و اهداف مورد نظر را مىتوان به كمك آنها مشخّص گردانيد .\r\nاين دو نظريّه ، هر چند در ارتباط با حقيقت تنزيه خداوند سبحانه و تعالى و نيز عالم غيب ، از همانندى با مخلوقات مادّى محسوس ، در همهء مراحل بيان داستان ، هم سخن بوده ، و در اهداف و مقاصد كلّى مورد نظر از اين مقطع قرآنى ، يكسان‌اند ؛ امّا ، با وجود اين ، از نظر امكان و آمادگى سياق آيات براى تعيين و تشخيص برخى عناوين و مطالبى كه در اين مقطع آمده است ، با يكديگر تفاوت دارند ، چنان كه در هنگام بحث در حوزهء دوم تحقيق اين مسئله ، روشن خواهد گرديد .\r\nدر حوزهء دوم تحقيق ، مىبينيم كه صحابه و تابعين و علماى صدر اوّل اسلام ، همخوان با دو موضعى كه در ارتباط با حوزهء اوّل تحقيق داشتند ، در مقام تحقيق و مطالعهء آيات اين مقطع شريف قرآنى ، يك موضع سلبى به خود مىگيرند ، و حتّى در بعضى موارد گسترش بيان مطلب نيز ، به ذكر فوايد دينى مترتّب بر طرح اين فراز قرآنى « متشابه » مىپردازند ! شيخ محمّد عبده به بعضى از اين فوايد اشاره كرده است ، كه ما به ذكر دو فايده اكتفا مىكنيم :\r\n\r\n\r\n","description":"","footnote":"\r\n( 1 ) المنار ، 1 / 254\r\n","page_name":" 477 ","page_number":487},
  {"content":"\r\n\r\nاوّل ، اين كه خداوند متعال ، با آن همه عظمت و جلال ، مىپسندد كه بندگانش فلسفهء كردارهاى او را جويا شوند ، و از رازهاى پنهان خلقت وى مطلع گردند .\r\nدوم ، اين كه خداوند متعال نسبت به بندگانش لطيف و رحيم است و با گونه‌هاى مختلف رحمت و لطف با آنان برخورد مىكند . چنان كه وقتى فرشتگان از خداوند متعال ، براى كارى كه اراده فرموده است مطالبهء دليل و برهان كردند ، خداوند متعال آنان را از حيرت به در آورد ، و پرسش آنان را پاسخ داد . و ضمنا وظيفهء آنان را نيز خاطر نشان ساخت كه بايد در برابر خداوند و ارادهء او تابع و تسليم باشند :\r\n  . . . إِنِّي أَعْلَمُ ما لا تَعْلَمُونَ . وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ . . .   « 1 » .\r\nامّا ، دانشمندان و محقّقان بعدى در صدد برآمدند تا به توضيح عناوين و مسايلى كه در اين مقطع قرآنى آمده است ، بپردازند ، و به اين طريق ، معناى « استخلاف » آدم را از سوى خداوند سبحانه و تعالى روشن گردانند . ما در اينجا ، نخست ، مهمترين مسايل مربوط به قضيّهء « استخلاف » را مطرح مىكنيم و آراى مختلف را در ارتباط با آن مسايل يادآور مىشويم . آن گاه ، از معناى كلّى اين مقطع قرآنى سخن به ميان مىآوريم .\r\n\r\nمسايل پيرامونى « استخلاف »\r\n\r\n1 ) خلافت\r\n« خليفه » بر حسب لغت ، كسى را گويند كه جانشين كسى پيش از خودش گردد و قائم مقام او باشد ، و جاى او را بگيرد . « خلافت » به معناى « نيابت » نيز به كار مىرود « 2 » . در اين راستا ، اين سؤال طرح مىشود كه : اگر معناى « خلافت » اين است ، چرا خداوند متعال به آدم عنوان « خليفه » داده است ؟\r\nدر مقام پاسخ به اين سؤال ، چند نظريه ارائه شده است :\r\n\r\n\r\n","description":"","footnote":"\r\n( 1 ) بقره / 30 و 31\r\n( 2 ) مفردات راغب ، مادهء « خ ل ف »\r\n","page_name":" 478 ","page_number":488},
  {"content":"\r\n\r\nنظريّهء اوّل : « آدم » را « خليفه » ناميدند ، زيرا ، در روى زمين جانشين ديگر آفرينندگان خداوند سبحان گرديد . اين آفريدگان ديگر ، مىتوانند فرشتگان ، يا جنيّان بوده باشند كه در روى زمين فسادها كرده ، و خونها ريخته بودند ؛ چنان كه از ابن عبّاس روايت شده است ، يا آن كه آدميان ديگرى بوده‌اند كه پيش از آدم ابو البشر در روى زمين مىزيسته‌اند .\r\nنظريّهء دوم : « آدم » را « خليفه » ناميدند ، زيرا ، فرزندانش جانشين يكديگر مىشوند ، و آفريدگانى هستند كه نسل به نسل جانشين نسل پيشين‌اند . اين نظريّه را به حسن بصرى نسبت داده‌اند .\r\nنظريّهء سوم : « آدم » را « خليفه » ناميدند ، زيرا « جانشين و نمايندهء خداوند سبحان » در روى زمين است . آن گاه در تفسير اين جانشينى و نمايندگى خداوند سبحان ، و چگونگى ارتباط اين معنا با معناى لغوى « خلافت » نظرات و آراى دانشمندان متفاوت گرديده است :\r\nالف ) آدم در قضاوت و داورى ميان خلق ، جانشين خداست .\r\nب ) آدم در راستاى آباد كردن زمين و بهره‌كشى از آن و به ثمر رسانيدن گياهان و استخراج منابع و معادن آن ، و جارى ساختن رودها و غيره ، جانشين خداوند سبحان در روى زمين است . « 1 »\r\nج ) آدم از جهت « علم به اسماء » جانشين خداوند مىشود ؛ چنان كه علّامهء طباطبايى قدّس سرّه بر اين نظرند . « 2 »\r\nد ) آدم از آن جهت كه خداوند از روح خود در او دميده و به او نيروى نامحدود بخشيده ، و ظرفيّت و خواسته و طلب و دانش و فراگيرى او را نامحدود خواسته است ، نماينده و جانشين خداوند سبحان است . چنان كه شيخ محمّد عبده بر اين نظر بوده است . « 3 »\r\nمىتوان گفت كه در ميان اين نظريات ، نگرش سوم درست است . بويژه اگر در مدلول « خلافت » معناى وسيعى را براى جانشينى خداوند در زمين در نظر بگيريم ، به گونه‌اى كه به طور اجمال ، تمامى نظرات چهارگانه‌اى را كه در تفسير آن ارائه شده است ، دربرگيرد . زيرا ،\r\n\r\n\r\n","description":"","footnote":"\r\n( 1 ) اين نظريه و نظريهء پيش از آن را شيخ طوسى قدّس سرّه در تبيان ( 1 / 131 ) آورده است .\r\n( 2 ) الميزان ، 1 / 118\r\n( 3 ) المنار ، 1 / 260\r\n","page_name":" 479 ","page_number":489},
  {"content":"\r\n\r\nنقش انسان در جانشينى خداوند در روى زمين ، مىتواند همگى آن ابعاد و صور ياد شده در اين نظريات را شامل گردد .\r\nتوضيح اين كه ، انسان در حكومت و داورى ميان بندگان خدا ، جانشين خداست ، و خداوند متعال خود به انسان صلاحيت حاكميّت و حكومت به حق ميان مردمان را داده است :\r\n يا داوُدُ ؛ إِنَّا جَعَلْناكَ خَلِيفَةً فِي الْأَرْضِ ، فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ . . .  « 1 » .\r\nهمچنين ، انسان در آبادسازى زمين و بهره‌كشى از آن و رويانيدن گياهان آن ، و پديد آوردن ميوه‌ها و استخراج معادن و بيرون كشيدن آبهاى زيرزمينى ، و جارى ساختن رودها و غيره ، جانشين خداست :\r\n . . . فَامْشُوا فِي مَناكِبِها وَ كُلُوا مِنْ رِزْقِهِ ، وَ إِلَيْهِ النُّشُورُ  « 2 » .\r\nشايد بتوان گفت ، مراد از بيشتر موارد كاربرد قرآنى « خلائف » ، « خلفاء » و « استخلاف » همين نوع جانشينى انسان براى خداوند متعال است :\r\n وَ اذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَ بَوَّأَكُمْ فِي الْأَرْضِ تَتَّخِذُونَ مِنْ سُهُولِها قُصُوراً وَ تَنْحِتُونَ الْجِبالَ بُيُوتاً ، فَاذْكُرُوا آلاءَ اللَّهِ وَ لا تَعْثَوْا فِي الْأَرْضِ مُفْسِدِينَ  « 3 » .\r\nهمچنين ، انسان در روى زمين از جهت « علم به اسماء » و معارف و كمالاتى كه از طريق آنها به تكامل مىرسد ، و به واسطهء آنها به سوى خداوند متعال سير مىكند ، جانشين خداست .\r\nبه عبارت ديگر ، نكته‌اى كه شيخ محمّد عبده اشاره كرده است ، معطوف به بيان راز واگذارى اين نمايندگى و جانشينى به انسان است كه همانا برخوردارى او از اين مواهب و نيروها و ظرفيّتهاست .\r\n\r\n\r\n","description":"","footnote":"\r\n( 1 ) ص / 26\r\n( 2 ) ملك / 15\r\n( 3 ) اعراف / 74\r\n","page_name":" 480 ","page_number":490},
  {"content":"\r\n\r\n\r\n2 ) فرشتگان چگونه دريافتند كه خليفه در روى زمين فساد خواهد كرد ؟\r\nاين مقطع قرآنى گوياى آن است كه فرشتگان وقتى باخبر شدند كه خداوند سبحان اراده فرموده است كه آدم را خليفهء روى زمين گرداند ، علّت اين امر را جويا شدند كه چرا بايد چنين خليفه‌اى كه در روى زمين فساد خواهد كرد ، براى خلافت زمين انتخاب شود ؟ حال سؤال اين است كه فرشتگان چگونه فهميدند كه اين خليفه چنين ويژگى را داراست ؟ در اينجا نيز چند نظر وجود دارد :\r\nنظر اوّل اين كه ، خداوند سبحانه و تعالى ، خود ، اين مطلب را به آنان بازنموده بود . زيرا ، فرشتگان امكان ندارد چنين سخنى را تيرى به تاريكى و از روى حدس و گمان گفته باشند . « 1 »\r\nنظر دوم اين كه ، فرشتگان خليفهء جديد را با آفريدگان ديگر خداوند متعال كه پيش از وى در روى زمين مىزيسته‌اند ، و اين خليفه مىخواسته است جاى آنان را بگيرد ، مقايسه كرده‌اند ؛ چنان كه بعضى روايات و تفاسير به اين مطلب اشاره دارند . « 2 »\r\nنظر سوم اين كه ، طبيعت « خلافت » كاشف از اين مطلب بوده است . البتّه ، در صورتى كه رأى اوّل ، ذيل نظريّهء سوم را ، در معنى « خلافت » مبنا قرار دهيم ، كه اختلاف و نزاع را مفروض مىگيرد ، و لازمهء آن فساد در روى زمين و خونريزى مىباشد ؛ چنان كه ابن كثير اين مطلب را يادآور شده است .\r\nنظر چهارم اين كه ، طبيعت « خليفه » بر خودى خود ، اقتضاى اين دو خصيصه را دارد . اين نظر در قالب دو رأى متفاوت بيان شده است :\r\nالف ) مزاج مادّى و روحى اين مخلوق كه خداوند مىخواهد او را خليفهء خويش گرداند ، و زير بناى اجتماعى روابط زمينى كه ميان فرزندان اين مخلوق پديد خواهد آمد ، فرشتگان را به شناخت اين مسئله رهنمون گرديد . علّامهء طباطبايى قدّس سرّه مىفرمايد :\r\n« از آنجا كه موجود زمينى ، يك پديدهء مركّب از قواى غضبيّه و شهويّه است ، و دار دنيا دار تزاحم مىباشد و از هر جهت محدود ، و\r\n\r\n\r\n","description":"","footnote":"\r\n( 1 ) التبيان ، 1 / 132\r\n( 2 ) همان ، 1 / 133\r\n","page_name":" 481 ","page_number":491},
  {"content":"\r\n\r\nبرخوردها و درگيريها در آن بسيار است ؛ پديده‌هاى تركيب يافتهء اين جهان همه در معرض انحلال و اضمحلال ، و سازمانهاى تشكيل يافته و قراردادهاى تدوين يافتهء اين جهان همه زمينهء تباهى و فساد ، و محكوم به بطلان مىباشند . زندگى در چنين جهانى جز به شكل گروهى آن مقدور نيست ، و زيستن در اين جهان جز در پرتو اجتماع و تعاون به كمال نمىرسد ؛ و در نتيجه ، چنين زيست و زندگانى ، خالى از فساد و خونريزى نخواهد بود » « 1 » .\r\nب ) ارادهء انسان كه از اختيار نيز برخوردار است ، و عقل انسانى با اطّلاعات نارسايى كه در اختيار دارد ، آدمى را رهبرى مىكند ، و وى را به سويى مىكشاند كه در روى زمين فساد و خونريزى كند . شيخ محمّد عبده گويد :\r\nخداوند فرشتگان را باز گفت كه مىخواهد در روى زمين خليفه‌اى قرار دهد . فرشتگان از اين خبر خداوند چنين فهميدند كه خداوند فطرت اين نوع را كه مىخواهد خليفهء خويش قرارش دهد ، چنان سرشته است كه از ارادهء مطلق و اختيار نامحدود - در ميدان عمل - برخوردار باشد . ترجيح و گزينش ميان زمينه‌هاى متعارض عملى نيز كه براى انسان همواره دست مىدهد ، بر حسب علم و دانش او انجام مىپذيرد . علم انسان نيز چون بر همهء جهات تشخيص مصلحت و جلب منفعت احاطه ندارد ، گاه ، اراده و اختيار خويش را در جهت خلاف مصلحت و حكمت به كار مىگيرد ، و اين عين « فساد » است اين فساد نيز براى انسان مشخّص و لازم الوقوع خواهد بود ؛ به دليل اين كه علم « محيط » جز براى خداوند متعال ، براى كسى دست نخواهد داد . « 2 »\r\nظاهرا ، رأى اوّل بايد صحيح بوده باشد . زيرا ، خداوند متعال ، مىبايست فرشتگان را\r\n\r\n\r\n","description":"","footnote":"\r\n( 1 ) الميزان ، 1 / 115 ؛ تفسير كبير ، 1 / 121 ؛ الميزان ، 1 / 119 .\r\n( 2 ) المنار ، 1 / 255 - 256\r\n","page_name":" 482 ","page_number":492},
  {"content":"\r\n\r\nپيش از آن كه سخنى با آنان بگويد ، از حال و طبيعت اين مخلوق كه به چنين نتايجى منجر خواهد شد ، با خبر گردانيده باشد .\r\nدر مورد طبيعت اين مخلوق ( انسان ) ، مىتوان گفت درست آن است كه دو مطلب با هم در نظر گرفته شود : يكى اين كه ، داراى ويژگى مادّى است ؛ و هواپرستى بر وجود اين مخلوق حاكم است ، چنان كه علّامهء طباطبايى قدّس سرّه اشاره كرده‌اند . ديگر اين كه ، انسان صاحب اراده و صاحب اختيار است ، و مطابق اراده‌اش عمل مىكند ؛ چنان كه شيخ محمّد عبده يادآور شده است . از قرينهء موجود در ذيل كلام خود فرشتگان نيز مىتوانيم اين مطلب را دريابيم . همين نكته بوده است كه توضيح خداوند متعال را به دنبال سخنان فرشتگان موجب گرديده است ، مبنى بر اين كه خصوصيّات تعيين كنندهء اين جعل الهى نسبت به مقام خلافت چيست ؟\r\n\r\n3 ) اسماء\r\n« اسماء » نيز از كلماتى است كه بين دانشمندان تفسير ، پيرامون حقيقت آن و مراد از آن اختلاف فراوان روى داده است . دو ديدگاه اصلى در تفسير كلمهء « اسماء » وجود دارد :\r\nديدگاه اوّل ، اين كه مراد از « اسماء » ، الفاظى است كه خداوند سبحان انواع مختلف آفريدگان و پديده‌ها را در همهء زبانهاى جهان با آن الفاظ ناميده است . اين رأى ، نظريّهء رايج ميان دانشمندان تفسير است ، و به ابن عبّاس و بعضى تابعين نيز منسوب است . « 1 »\r\nصاحبان اين نظريّه ، اين انديشه را تا آنجا دنبال مىكنند كه مىگويند : خداوند سبحان همهء زبانهاى اصلى را به آدم تعليم فرمود ، فرزندان آدم نيز اين دانش را داشتند . آن گاه ، بعدها ، زبانها از يكديگر انشعاب يافتند ، و هر گروه و جماعتى از انسانها به زبانى متفاوت با زبان گروه و جماعت ديگر اختصاص يافت .\r\nديدگاه دوم ، آن كه مراد از « اسماء » ، مسمّاهاى آنهاست يا اوصاف و خصوصيّات آنها ، نه عين الفاظ ؛ كه در اين صورت ، ما به يك قرينهء قرآنى يا عقلى نياز داريم كه لفظ را به اين معنايى كه مخالف ظاهر اطلاق بيان قرآن در مورد كلمهء « اسماء » ( الفاظ ) است ، منصرف گرداند . چنين قرينه‌اى را مىتوان در زمينه‌هاى ذيل دريافت :\r\n\r\n\r\n","description":"","footnote":"\r\n( 1 ) التبيان ، 1 / 138 ؛ التفسير الكبير ، 2 / 176 .\r\n","page_name":" 483 ","page_number":493},
  {"content":"\r\n\r\nالف ) كلمهء « علّم » دلالت دارد بر اين كه خداى سبحان به آدم « علم » داده است ؛ و از آنجا كه « علم حقيقى عبارت است از ادراك خود معلومات ؛ و الفاظ دلالت كننده بر آن معلومات ، به موازات اختلاف زبانها ، مختلف و متفاوت مىگردند ؛ و از آنجا كه تابع قرار داد و اصطلاح‌اند ، پيوسته در تغيير و تحوّل‌اند ؛ امّا ، معنا به هيچ وجه دستخوش تغيير و تحوّل نخواهد گرديد » « 1 » . بنابراين ، خداوند در واقع مسمّاها را به آدم ياد داده است كه معلومات حقيقى هستند .\r\nب ) ( در رابطه با ) ماجراى « تحدّى » كه در اين آيات شريفه مطرح شده است ؛ بايد اين توضيح را داد كه وقتى مقصود از « اسماء » الفاظ و زبانها باشند ، عملا از چيزهايى خواهند بود كه تحصيل آنها جز از طريق تعليم و اكتساب امكان ندارد ؛ و در نتيجه ، تحدّى با آنها در برابر فرشتگان نيكو نمىنمايد ؛ زيرا ، در آن صورت ، تعليم آنها به آدم هيچ گونه دلالتى بر وجود موهبت بخصوصى در وجود آدم ، كه به واسطهء آن بتواند « اسماء » را باز شناسد ، در بر نخواهد داشت . بر خلاف آن كه بگوييم ؛ مقصود از « اسماء » مسمّاهاى آنهاست ؛ كه در اين صورت ، از آن مواردى خواهند بود كه هر چند « جزئى » نيز باشند ، ادراكشان تنها از طريق به كارگيرى عقل امكان‌پذير است ، و عقل موهبتى الهى است كه به انسان اختصاص دارد . در نتيجه ، باز شناختن آن اسماء از سوى آدم ، بر موهبت خاصّى كه خداوند به او عنايت فرموده است ، دلالت خواهد داشت .\r\nشيخ طوسى قدّس سرّه گويد :\r\n« اسماء بدون معانى فايده‌اى ندارند ، و در نتيجه وجهى ندارد كه به عنوان فضيلت براى آدم مطرح بشوند » « 2 » .\r\nامام فخر رازى گويد :\r\n« اين به جهت آن است كه عقل البتّه راهى به سوى باز شناختن زبانها ندارد ، و جز با تعليم ، معرفت زبانها براى انسان حاصل نمىگردد ، اگر تعليم صورت پذيرفت ، علم به زبانها نيز به دست\r\n\r\n\r\n","description":"","footnote":"\r\n( 1 ) المنار ، 1 / 262\r\n( 2 ) التبيان ، 1 / 138\r\n","page_name":" 484 ","page_number":494},
  {"content":"\r\n\r\nخواهد آمد ، و گرنه ، نه . امّا در خصوص علم به حقايق اشياء ، عقل مىتواند به آن دست يابد و بنابراين مىتواند مورد تحدّى واقع گردد » « 1 » .\r\nج ) ( دليل ديگر ) در ماندن فرشتگان از پاسخگويى تحدّى ( است ) ؛ زيرا ، اين اسما اگر عبارت از الفاظ بودند ، فرشتگان از طريق باز گفتن آنها از سوى آدم ، آنها را بازمىشناختند ، و از اين لحاظ با آدم مساوى مىشدند ، و ديگر براى آدم برترى و فضيلتى نسبت به آنان باقى نمىماند . بنابراين ، ناگزير بايد ملتزم شويم به اين كه آنها اشيايى بوده‌اند كه مراتب علم به آنها مختلف بوده است ، و در نتيجه ، آن اسماء را آدم به گونه‌اى شناخته است كه با معرفت فرشتگان نسبت به آنها به هنگام باز گفتن آدم به آنان ، متفاوت بوده است ؛ و همين نكته ما را وادار مىسازد به اين كه بگوييم ، « اسماء » عبارت از « مسمّيات » بوده‌اند نه الفاظ . علّامه طباطبايى قدّس سرّه در جهت شرح و توضيح اين ديدگاه فرموده‌اند :\r\n« كلام خداوند متعال كه فرمود :  وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ . . .  به اين نكته اشعار دارد كه « اسماء » يا « مسمّاهاى آنها » موجوداتى زنده و عاقل و محجوب به حجاب غيب بوده‌اند ، و علم به اسماء آنان ، با علمى كه ما به نامهاى اشياء داريم ، متفاوت بوده است ، و گرنه ، فرشتگان نيز از طريق بازگفتن آنها از سوى آدم ، عالم به اسماء مىشدند و همانند آدم و برابر با او مىشدند » « 2 » .\r\nصاحبان اين ديدگاه ، وقتى كه به اين مرحله از بحث مىرسند ، مىبينيم كه در صدد بر مىآيند ، تا رابطه و « علاقه » اى را كه استعمال لفظ « اسماء » را به جاى « مسمّيات » تجويز و تصحيح مىكند ، باز شناسند ، و براى اين منظور ، قرائن چندى را عنوان كرده‌اند :\r\n1 . امام فخر رازى اين مناسبت و رابطه را در مصدر اشتقاق « اسم » مىبيند . « اسم » يا از « سمة » اشتقاق يافته است يا از « سموّ » . اگر از « سمة » اشتقاق يافته باشد ، « اسم » عبارت است از « علامت » ، و صفات اشياء عبارتند از خصائصى كه دلالت بر ماهيّت آنها دارند . و به اين\r\n\r\n\r\n","description":"","footnote":"\r\n( 1 ) التفسير الكبير ، 2 / 176\r\n( 2 ) الميزان ، 1 / 117\r\n","page_name":" 485 ","page_number":495},
  {"content":"\r\n\r\nترتيب ، درست خواهد بود كه مراد از اسماء « صفات » بوده باشد . اگر از « سموّ » نيز مشتق شده باشد ( كه به معناى « ارتفاع » و « علوّ » است ) ، باز هم درست خواهد بود ؛ زيرا ، دليل هر چيز مانند آن است كه نسبت به آن چيز ارتفاع و برترى دارد ؛ به آن جهت كه علم به دليل همواره پيش از علم به مدلول حاصل مىگردد » ؛ « 1 » صفات نيز بر موصوف دلالت دارند ، و گويى نسبت به شىء موصوف ظهور و ارتفاع و برترى دارند .\r\n2 . شيخ محمّد عبده اين علاقه و رابطه را در « شدّت اتّصال ميان معنا با لفظى كه براى آن معنا وضع شده است ، و سرعت انتقال ذهن از يكى از آن دو به ديگرى » مىبيند .\r\n3 . وى وجه ديگرى نيز در اين كاربرد ، صحيح مىبيند كه چه بسا نيازمندى كلام را به علاقه و رابطهء ديگرى براى تصحيح آن ، از ميان مىبرد ، و آن وجه اين است كه « اسم » را گاه بر صورت ذهنى معلوم ( يعنى آنچه به واسطهء آن ، شىء نزد عالم معلوم مىگردد ) اطلاق مىكنند ، و اين اطلاق ، صحيح است . به عنوان مثال ، اسم « الله » عبارت است از آنچه كه ما به واسطهء آن خداوند را در اذهانمان باز شناخته‌ايم ؛ نه خود لفظ « الله » ، به گونه‌اى كه گفته شود ، ما به وجود آن لفظ ايمان داريم و اوصاف خداوند را به آن لفظ اسناد بدهيم . اسماء عبارتند از آنچه كه اشياء در صورتهاى ذهنى با آن شناخته مىشوند ، يعنى معلوماتى كه با حقايق خارجى ذاتى مطابقت دارند ، و « اسم » به اين معنا است كه فلاسفه بر سر آن اختلاف كرده‌اند كه عين مسمّى است يا غير آن . و مىرسيم به اين نتيجه كه بگوييم : « اسم » معناى ديگرى دارد غير از « لفظ » ؛ زيرا در اين كه لفظ غير از معنا است ، شكّى نيست .\r\nهمچنين ، « اسم » در پرتو چنين اطلاقى است ، كه مىتواند متبارك و مقدّس باشد . چنان كه خداوند متعال فرموده است :   سَبِّحِ اسْمَ رَبِّكَ الْأَعْلَى   « 2 » ؛ و معنا ندارد كه لفظ متبارك و مقدّس بوده باشد . « 3 »\r\n\r\n\r\n","description":"","footnote":"\r\n( 1 ) التفسير الكبير ، 2 / 176\r\n( 2 ) اعلى / 1\r\n( 3 ) المنار ، 1 / 262\r\n","page_name":" 486 ","page_number":496},
  {"content":"\r\n\r\nاين « اسماء » كدام‌اند ؟\r\nپس از آن همه ، مىبينيم كه مفسّران قرآن كريم در باب حقيقت اين مسمّاها و مراد از آنها در آيهء شريفه نيز ، اختلاف نظر دارند :\r\nعلّامهء طباطبايى قدّس سرّه چنان كه در متن پيشين ايشان ديديم ، « اسماء » را موجودات زنده و عاقل مىدانند و چه بسا اين دو قيد حيات و عقل را بتوان از عبارت آيهء شريفه :  ثُمَّ عَرَضَهُمْ عَلَى الْمَلائِكَةِ  استفاده كرد . در اين عبارت ، ضمير جمع كه اختصاص به عقلا دارد ، به كار رفته است . اين ديدگاه را در بعضى آراى علماى پيشين ، كه مقدّم بر علّامهء طباطبايى قدّس سرّه بوده‌اند نيز ، مىيابيم . چنان كه در گزارش طبرى از ربيع بن زيد آمده است كه آن دو گفتند :\r\n( منظور اين است كه ) خداوند به آدم نامهاى فرزندانش و نامهاى فرشتگان را ياد داد . « 1 »\r\nامّا ، شيخ طوسى قدّس سرّه اين ديدگاه را كه بر ضمير جمع مذكور تكيه دارد ، مورد انتقاد قرار مىدهد و مىگويد : اين سخن غلط است ، به دليل تعريف و محسّنات « تغليب » كه پيش از اين بيان كرديم ؛ كما اين كه خداوند متعال در آيهء ديگرى فرموده است :\r\n وَ اللَّهُ خَلَقَ كُلَّ دَابَّةٍ مِنْ ماءٍ ؛ فَمِنْهُمْ مَنْ يَمْشِي عَلى بَطْنِهِ وَ مِنْهُمْ مَنْ يَمْشِي عَلى رِجْلَيْنِ وَ مِنْهُمْ مَنْ يَمْشِي عَلى أَرْبَعٍ . . .  « 2 »\r\nشيخ محمّد عبده بر اين نظر است كه « اسماء » يعنى تمامى اشياء و همهء آنچه به آبادى دين و دنيا مربوط مىشود ، بدون تحديد و تعيين . « 3 » شايد اين ديدگاه همان باشد كه از ظاهر كلام شيخ طوسى و امام فخر رازى در تفسيرهايشان برمىآيد ، و نيز همان باشد كه طبرسى از ابن عبّاس و مجاهد و سعيد بن جبير گزارش كرده ، و اكثر متأخّرين نيز برآنند .\r\nاين نظر ، ديدگاه درستى است كه با واقعيّت انسان از يك سو ؛ و صحّت تمايز انسان از فرشتگان به واسطهء اين امتياز ، و برترى انسان از فرشتگان ، از سوى ديگر ، همخوانى دارد ؛ زيرا ، تعبيرى است از مدارج تكاملى انسان كه براى آدمىزادگان امكان سير و سلوك در آن و ممتاز شدن از تمامى آفريدگان ، وجود دارد .\r\n\r\n\r\n","description":"","footnote":"\r\n( 1 ) التبيان ، 1 / 138\r\n( 2 ) نور / 45\r\n( 3 ) المنار ، 1 / 262\r\n","page_name":" 487 ","page_number":497},
  {"content":"\r\n\r\n\r\nنظريّهء « استخلاف »\r\nحال كه از آراء و نظرات مختلف دانشمندان اسلامى در ارتباط با موضوعات و مسايل مطرح شده در اين فراز قرآنى آگاهى يافتيم ، ناگزير ، بايد تصوير كامل اين فراز قرآنى شريف را نيز باز شناسيم ، تا بتوانيم نظريّهء « استخلاف آدم » را از آن استخراج و استنباط كنيم .\r\n\r\nدو گزارش از يك نظريّه :\r\nاين نظريّه ، به دو صورت گزارش شده است ، كه بين آن دو ، شباهتهاى فراوانى وجود دارد :\r\nگزارش نخست : گزارشى است كه سيّد محمّد رشيد رضا در تفسير خود از استادش شيخ محمّد عبده نقل كرده است . وى اعتقاد دارد كه اين قصّه بر وجه تمثيل در قرآن آمده است ، به اين منظور كه آن عوالم را در دسترس فهم خلايق بگذارد ، و اين فايده را داشته باشد كه انسانها اوضاع و احوال آن اوان را در نشأهء اولى باز شناسند . بر اين پايه ، مىتوانيم بسيارى از زواياى اين گفتگوى خداوند را با فرشتگان ، و نيز الفاظى را كه در آن به كار رفته‌اند ، دريابيم ، بدون آن كه مقيّد به معناى لغوى عرفى آن الفاظ باشيم :\r\nاوّلا ، خداوند سبحان به فرشتگان باز گفت كه در صدد آن است كه در روى زمين جانشين و نماينده‌اى از جانب خويش قرار دهد ، و در فطرت او ارادهء مطلق را تعبيه كند ، تا آن ارادهء مطلق ، وى را بر هر گونه عملكرد در جهان بر حسب قدرت و معلومات وى كه البتّه امكان ندارد به حدّ كمال برسند ، قادر گرداند .\r\nبر پايهء همين ارادهء مطلق و اين علم ناقص بود كه فرشتگان دريافتند كه اين خليفه خونريزى خواهد كرد و در روى زمين تباهى و فساد به بار خواهد آورد . زيرا ، اين نتيجهء طبيعى برخوردارى او از ارادهء مطلق است كه بر مبناى علم خود كه بر همهء جنبه‌هاى مصلحت و منفعت او احاطه ندارد ، با آن ارادهء مطلق زيست مىكند ، و طبعا ، گاه ارادهء خويش را بر خلاف حكمت و مصلحت به كار مىگيرد ، و تباهى و فساد به بار مىآورد .\r\nفرشتگان چون چنين ديدند ، در شگفت شدند كه چرا خداوند مىبايست اين نوع از\r\n\r\n","description":"","footnote":"","page_name":" 488 ","page_number":498},
  {"content":"\r\n\r\nمخلوقات را كه به خونريزى و فساد دست خواهد زد ، بيافريند . از خداوند سبحان ( با زبان و بيان ، يا با زبان حال ، يا غير آن ) درخواست كردند كه تفضّل فرمايد و چگونگى مطلب را به آنان باز نمايد ، و حكمت اين آفرينش را براى ايشان بيان كند . پاسخ اين بود كه خداوند براى آنان بيان فرمود كه بايد در برابر خداوندى كه  بِكُلِّ شَيْءٍ عَلِيمٌ  است ، تابع و تسليم باشند .\r\nچنان كه اين ، موضع تمامى آفريدگان در برابر اوست ؛ و تنها اوست كه علمش بر هر چه مصلحت و حكمت است احاطه دارد .\r\nثانيا ، اين تبعيّت و تسليم كه از معرفت فرشتگان نسبت به احاطهء خداوند بر همه چيز نشأت مىگرفت ، لزوما حيرت آنان را از ميان نمىبرد ، و اضطراب آنان را بر طرف نمىساخت ، وقتى جان آرام مىگيرد كه حكمت و سرّى كه در پس پردهء آن كار شگفت‌انگيز قرار دارد ، و فرشتگان را به شگفت آورده است ، آشكار گردد .\r\nاز اين رو ، خداوند سبحان بر فرشتگان خويش تفضّل فرمود ، و راز خلقت و خلافت انسان را فاش ساخت ، و دانش آنان را با بيان حكمت اين آفرينش جديد ، كمال بخشيد ، مبنى بر اين كه به آنان فهمانيد كه خداوند در جان و فطرت آدم دانش تمامى اشياء را به وديعت نهاده و هيچ حدّ و حصرى براى آن قرار نداده ، و همين امر ، امتياز ويژه‌اى مىباشد كه آدم به واسطهء آن سزاوار نمايندگى خداوند جهان در روى زمين گرديده است .\r\nوقتى ما انسان را با ديگر آفريدگان خداوند سبحان مقايسه كنيم ، اين امتياز ، آشكار مىگردد . توضيح اين كه هم وحى گوياست ، و هم مشاهده و آزمايش نشان داده است كه خداوند متعال در جهان آفرينش انواع مختلف موجودات را آفريده ، و هر نوع از آن انواع را به قدرتها و موهبتهايى مخصوص گردانيده است . امّا ، با اين همه ، انسان با همهء آن موجودات متفاوت است . زيرا ، خداوند سبحان بر خلاف ديگر آفريدگان ، به انسان تواناييها و آمادگيهايى بخشيده است كه حدّ و حصرى مشخّص كه نتواند از آن درگذرد ، ندارند .\r\nبهترين مثال آن كه فرشتگان ، كه نمىتوانيم جز از راه وحى حقيقت آنان را باز شناسيم ، وظايف محدودى دارند . چنان كه آيات و روايات دلالت مىكنند بر اين كه بسيارى از فرشتگان ، شب و روز به تسبيح خداوند مشغول‌اند ؛ و صف در صف در پيشگاه خداوند ايستاده‌اند ؛ و هر آنچه مأمور شوند انجام مىدهند ؛ كه هر چه هست در لسان قرآن و حديث ،\r\n\r\n","description":"","footnote":"","page_name":" 489 ","page_number":499},
  {"content":"\r\n\r\nسخن از عملكردهاى محدود فرشتگان است .\r\nحاصل مشاهدات و تجربيّات ( ظاهرى و حسى ) « 1 » ما از اوضاع و احوال جانوران و گياهان و جمادات ، اين است كه بعضى از آنها نه علمى دارند و نه عملى ، مانند جمادات .\r\nبعضى كار معيّنى انجام مىدهند كه جان و كيان وجودشان در گرو آن است ، بدون آن كه علم و اراده‌اى داشته باشند . و به فرض آن كه علم و اراده‌اى هم داشته باشند ، بىاثر خواهد بود . در هر حال ، عمل آنان نمىتوانست بيانگر حكمتهاى خداوندى و سنّت او در ميان خلق جهان ، يا وسيله‌اى براى بيان و اجراى احكام الهى بوده باشد .\r\nهر موجود زنده‌اى از موجودات محسوس و يا غيبى ، به جز انسان ، استعدادى محدود دارد و دانش الهامى يا غريزى او محدود است ، و هر موجودى كه چنين باشد ، شايستهء آن نيست كه نماينده و جانشين وظيفهء خداوندى باشد كه علم و اراده‌اش به هيچ حدّى محدود نيست .\r\nامّا ، انسان ؛ خداوند انسان را ناتوان و نادان آفريده است . با اين همه ، با وجود ناتوانى و نادانى ، موجودات نيرومند و توانمند جهان را تحت تصرّف خويش در مىآورد ، و تمامى نامها را به موجب قدرتى كه خداوند بر نشو و نما و تحوّل تدريجى در احساس و مشاعر و ادراك انسان نهاده است ، مىداند . در نتيجه ، انسان بر همهء اين كائنات سلطه دارد ؛ ابتدا آنها را مسخّر خود مىگرداند ، و سپس رام خويش مىسازد ؛ هر آن گونه كه نيروى شگفت وى كه عقل مىنامندش ، و حقيقت آن را نمىشناسند ، و عمق آن را ادراك نمىكنند ، بخواهد ! حاصل اين كه مىبينيم ، تنها با همين نيرو ، انسان از همهء مواهب و غرائز و الهامهاى فطرى و پوشش و خوراك و نيرو و اعضاى لازم براى هر منظور ، و ديگر مواهب خداوندى كه به جانوران ديگر داده است ، بىنياز مىگردد .\r\nانسان با داشتن اين نيروى عقل ، ديگر محدوديّت استعداد ، محدوديّت تمايلات ، محدوديّت دانش ، و محدوديّت عمل ، به هيچ روى ندارد .\r\n\r\n\r\n","description":"","footnote":"\r\n( 1 ) عبارت داخل دو ابرو از ويراستار است . زيرا همهء موجودات اعم از گياهان و جمادات مطابق ديدگاه قرآنى در حال تسبيح خداوند هستند . اما به نظر مىرسد در ميان موجودات مادى مثل گياهان و جانوران و جمادات تنها انسان است كه صاحب اختيار ناشى قواى عقلى است .\r\n","page_name":" 490 ","page_number":500},
  {"content":"\r\n\r\nآن گاه ، همان گونه كه خداوند متعال اين مواهب اختصاصى را به او بخشيده ، احكام و شرايعى نيز به او فرا داده است كه در آنها اخلاق و اعمال او را محدود گردانيده ، و به گونه‌اى است كه در عين حال ، آن احكام و شرايع او را در جهت رسيدن به كمال مساعدت مىكند ؛ زيرا ، احكام الهى و شرايع آسمانى مرشد عقل‌اند كه عقل خود آن همه مزايا را داشت .\r\nبا همهء اينهاست كه انسان سزاوار جانشينى و نمايندگى خداوند در روى زمين مىگردد ، و در روى زمين آفريدگان نوين مىآفريند . چنان كه در عصر حاضر آثار اين خلافت را مشاهده مىكنيم كه چگونه انسان جهان آفرينش را دچار تغيير و تحوّل گردانيده و بر همهء آفريدگان سيطره يافته ، و در جهان طبيعت همه گونه تصرّف مىكند .\r\nهنگامى كه خداوند در فطرت آدم دانش همهء اشياء را بدون محدوديّت به وديعت سپرد ، همهء اشياء را بر فرشتگان نيز عرضه كرد ، و همان اطّلاع اجمالى را كه از همهء اشياء به انسان داده بود ، به آنان نيز داد ، و آن گاه از آنان ، باز شناسى اشياء ، و معرّفى آنها را باز خواست و فرشتگان كارى جز اين نمىتوانستند بكنند كه تسليم و خضوع و عجز و اعتراف خويش را ابراز دارند .\r\nدر آن هنگام ، خداوند به آدم فرمان داد كه همگى اشياء جهان را معرّفى كند و چنان كرد ؛ و اينها همه براى آن بود كه حقيقت امر را با روشن‌ترين صورت و شكل ممكن براى آنان مكشوف گردد .\r\nگزارش دوم : گزارش ديگرى است از همين نظريّه ، كه علّامهء طباطبايى قدّس سرّه ارائه كرده‌اند ، و در بعضى جهات ، با گزارش پيشين تفاوت دارد . ما به يادآورى جنبه‌هاى متفاوت گزارش ايشان با گزارش پيشين ، كه پيش از اين به برخى از آن تفاوتها اشاره كرده‌ايم ، اكتفا مىكنيم :\r\nمورد اوّل ، اين است كه به بيان اين گزارش ، خليفهء خدا موجودى است مادّى ، تركيب يافته از قواى غضبيّه و شهويّه ، و دار دنيا دار تزاحم است و برخورد ، و از هر جهت محدود ، و درگيريها و گرفتاريها در آن بسيار است . زندگى در چنين شرايطى ، جز با برقرارى روابط اجتماعى ، و تصادمها و تضادّهايى كه ميان مصلحتها و تمايلات وجود دارد ، امكان ندارد ؛ و همين طبيعت زندگى اين جهان است كه كار را به تباهى و فساد و خونريزى مىكشاند .\r\nمورد دوم ، اين است كه ، علّت شگفتى فراوان فرشتگان اين بود كه منظور از جعل خليفه\r\n\r\n","description":"","footnote":"","page_name":" 491 ","page_number":501},
  {"content":"\r\n\r\nرا تنها اين مىدانستند كه خليفه با تسبيح و تمجيد و تقديس وجودى خويش « مستخلف » خود را حكايت كند ، و زمينى بودن ( يعنى اتّصال و انتساب به زمين و خواسته‌هاى زمين ) ، انسان را وا نمىگذارد كه چنين كارى بكند ، بلكه او را به فساد و شرّ مىكشاند ؛ و از طرف ديگر ، اگر منظور از اين كار ، تسبيح و تمجيد و تقديس خداوند متعال باشد ، توسط فرشتگان انجام‌پذير است .\r\nمورد سوم ، اين است كه آدم از آن جهت سزاوار خلافت خداوند متعال گرديد ، كه توانست راز خداوند سبحان ، يعنى تعلّم اسماء را دريابد و حمل كند ، و آن اسماء موجودات زنده و عاقل بودند ، تحت پوشش غيب و محفوظ عند الله ، و خداوند يكايك اسماء را با خيرات و بركات آنها نازل فرموده ، و همهء آنچه را كه در آسمانها و زمين است ، از نور و ضياء آنها مشتق گردانيد ؛ و اسماء با وجود فراوانى و شمار گستردهء آنها ، تعدّد افرادى ندارند و تنها بر حسب مراتب و درجات ، شمار دارند .\r\n\r\nمقايسهء دو گزارش :\r\nاينك بجاست اين دو گزارش را با يكديگر مقايسه كنيم تا بتوانيم تصوير كاملى را كه درست مىدانيم ، از اين فراز قرآنى به دست دهيم . براى اين منظور ، سه نكته‌اى را كه نظريّهء علّامهء طباطبايى با شيخ محمّد عبده مخالفت دارد ، مورد بحث قرار مىدهيم .\r\nدر نكتهء اوّل ، مىتوان گفت ، علّامهء طباطبايى از يك سوى حقّ مطلب را ادا كرده‌اند ، و شيخ محمّد عبده نيز سوى ديگر مطلب را براستى تبيين كرده است . توضيح اين كه علّامهء طباطبايى سرشت انسان و غرائز فطرى و عواطف مختلف انسان را مورد تأكيد قرار داده‌اند ، كه اين البتّه سخن درستى است . زيرا ، اين غرائز ، تأثير بسزايى در پديد آمدن تزاحم و كشمكش و رقابت در جامعهء بشرى دارند ، و همين امر به تباهى و فساد و خونريزى منتهى مىگردد . اساس اين غرائز ، غريزهء « حبّ ذات » است كه اديان آسمانى ، و از جمله اسلام ، به خاطر توجيه صحيح و شايستهء آن غريزهء خودخواهى و خوددوستى آمده‌اند ، و سعى داشته‌اند كه اين غريزه را به سوى پرهيز از فساد و خونريزى جهت دهند .\r\nشيخ محمّد عبده ، در عين حال كه اين سوى مطلب را مورد توجه قرار نداده است و\r\n\r\n","description":"","footnote":"","page_name":" 492 ","page_number":502},
  {"content":"\r\n\r\nپيش‌گويى فرشتگان را پيرامون فسادانگيزى و خونريزى ، به اين مسئله مربوط نمىگرداند ، سوى ديگر مطلب را مورد تأكيد قرار مىدهد كه نقش عمده‌اى در فساد و خونريزى دارد ، و آن عبارت است از ارادهء مطلق و شناخت ناقص و نارسا ، كه اگر اين ارادهء بشر و اين نقص و نارسايى در علم بشر نبود ، خونريزى و تباهى نيز نمىبود .\r\nبر اين پايه ، مىتوانيم هر دو سوى مطلب را در داورى فرشتگان راجع به سرانجام كار اين خليفه مؤثّر بدانيم .\r\nدر نكتهء دوم ، ملاحظه مىكنيم شيخ محمّد عبده در صدد آن است كه يادآور شود ، موجب سؤال فرشتگان چنين بود كه اين مخلوق داراى ارادهء مطلق و علم ناقص ، ناگزير ، در روى زمين فسادها خواهد كرد و خونها خواهد ريخت ؛ بنابراين ، خليفه گردانيدن چنين موجودى ، با اين پيامدها كه خواهد داشت ، وجهى ندارد . امّا ، علّامهء طباطبايى در پى آنند كه يادآور شوند ، پايه و مايهء اين سؤال فرشتگان آن است كه اين خليفه نخواهد توانست مستخلف ، يعنى خداوند سبحان را ( تسبيح و در نتيجه ) حكايت كند ؛ بر خلاف فرشتگان ، كه مىتوانند از طريق تسبيح و تحميدشان ، حكايتى از مستخلف داشته باشند .\r\nدرباره اين نكته ، مىتوان گفت ، حق به جانب علّامهء طباطبايى قدّس سرّه است ؛ با اين توضيح كه تفسير خداوند از اين خلافت ، از طريق بيان امتياز اين خليفه از نظر علم بوده است ، چنان كه از آيه فهميده مىشود ، و شيخ محمّد عبده خود نيز به آن اشاره كرده است ؛ در صورتى كه اين تفسير آسمانى از مسئله ، با نكته‌اى كه شيخ محمّد عبده آورده است همخوانى ندارد ؛ زيرا ، در اصل انگيزهء طرح سؤال ، وجود علم ناقص را در كنار ارادهء انسان مفروض گرفته است . از سوى ديگر ، اين علم ، به گونه‌اى كه شيخ محمّد عبده آورده است ، كه به هر حال علم ناقصى خواهد بود ، چگونه مىتواند پاسخ اين پرسش باشد ؟\r\nآرى ، اگر مفروض بگيريم كه آن علمى كه خداوند متعال به آدم تعليم فرمود ، رسالتهاى الهى بود كه به سوى صلاح و رشاد و حقّ و كمال هدايت مىكند ، چنان كه شيخ محمّد عبده در نكتهء سوم به آن اشاره كرده است ؛ در اين صورت ، مىتواند پاسخ پرسش فرشتگان بوده باشد . زيرا ، چنين دانشى مىتواند آن اراده و اختيارى را كه موجب آن نگرانيها و وحشتها شده بود ، مرتفع گرداند . البتّه ، چنين معنايى خلاف ظاهر كلام است ؛ چنان كه در ذيل اين\r\n\r\n","description":"","footnote":"","page_name":" 493 ","page_number":503},
  {"content":"\r\n\r\nفراز شريف قرآنى مىخوانيم :\r\n . . . فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ  « 1 » . اين هدايت عبارت است از رسالتهاى الهى راهنما كه به دنبال تعليم آدم مطرح شده است .\r\nامّا ، اگر مفروض بگيريم كه انگيزه و باعث طرح سؤال از سوى فرشتگان ، همان اراده و اختيار انسان - به تنهايى - بوده است ؛ چنان كه استاد شهيد ما آيت الله صدر قدّس سرّه پذيرفته‌اند ؛ بيان امتياز آدم به واسطهء علم و معرفت ، پاسخ سؤال خواهد بود ، و آن خوف و هراسهايى را كه فرشتگان مطرح مىكردند ، تخفيف خواهد داد . زيرا اين دانش و شناخت ، انسان را به سوى خداوند متعال هدايت مىكند ، و انسان با فطرت و سرشت توحيدى خويش مىتواند در طريق تكامل سير كند .\r\nاز سوى ديگر ، علّامهء طباطبايى قدّس سرّه اتّصال و انتصاب به زمين ، و برخورد منافع و مصالح انسانها را موجب و مورث فساد دانسته‌اند ، كه علم به اسماء راه و روشى ببراى دور شدن انسان از اين مخاطرات خواهد بود ، بويژه آن كه اسماء در نظر ايشان موجودات عاقل و زنده هستند .\r\nدر نكتهء سوم ، شيخ محمّد عبده مفروض مىگيرد كه ، علم و دانش است كه انسان را سزاوار خلافت مىگرداند ، و اين علم داراى دو جنبه است :\r\nيك جنبه از اين دانش انسان ، علوم طبيعى است كه انسان مىتواند از طريق تحقيق و تجربه آنها را به دست بياورد ، و به واسطهء همين جنبه از دانش است كه انسان بر اين جهان مادّى كه در آن زندگى مىكند ، سلطه و سيطره مىيابد ؛ چنان كه در تاريخ بشر ، و بويژه در عصر حاضر ، مشاهده مىكنيم .\r\nجنبهء ديگر دانش انسان ، عبارت است از علوم الهى كه از طريق شريعتهاى آسمانى فرود مىآيد ، و انسان از طريق آنها مىتواند راه خود را به سوى كمالات الهى پيدا كند ، و مصالح و مفاسد و خوب و بد خويش را تشخيص دهد .\r\nاين انديشه ، با اطلاق كلمهء « علم » كه در آيهء شريفه بدون هيچ قيدى آمده است همخوانى دارد . و نيز با اين فرضيّه كه جواب خداوند به فرشتگان ، تفسيرى براى خليفه گردانيدن انسان\r\n\r\n\r\n","description":"","footnote":"\r\n( 1 ) بقره / 38\r\n","page_name":" 494 ","page_number":504},
  {"content":"\r\n\r\nبوده است ، همخوانى دارد ؛ زيرا ، به اين ترتيب ، جواب ، عبارت از ذكر و ويژگى « علم » به عنوان يك امتياز براى آدم نسبت به فرشتگان خواهد بود .\r\nهمچنين ، اين انديشه ، با تأكيد فراوان قرآن كريم بر نقش عقل و ادراكات عقلى در زندگى انسان و مسير تكاملى وى ، و تسخير طبيعت براى انسان ، و نيز نقش شريعتهاى آسمانى در تكامل انسان در رسيدن او به هدفهاى دنيوى و اخروى ، همخوانى دارد .\r\nالبتّه ، نقدى هم به اين انديشه ، چنان كه ياد كرديم ، داريم ، و آن اين كه فرض بر اين است كه فرود آمدن شريعت از سوى خداوند سبحان براى آدم ، پس از اين گفتگو صورت پذيرفته است ؛  . . . فَإِمَّا يَأْتِيَنَّكُمْ مِنِّي هُدىً . . .  .\r\nهمچنين ، ظاهر كلام اين است كه اراده و اختيار ، امتيازى ديگر براى آدم و به طور كلّى انسان ، بر فرشتگان خواهد بود ، و اين ويژگى است كه هراسها و نگرانيهاى فرشتگان و به دنبال آن پرسش آنان را برانگيخته است ؛ چنان كه پيش از اين گفتيم ، و شيخ محمّد عبده نيز خود به آن اشاره كرده است . با اين ترتيب ، سزاوارى آدم براى خلافت ، به خاطر وجود اين دو ويژگى در وجود او بوده است .\r\nامّا ، علّامهء طباطبايى قدّس سرّه فرض را بر آن نهادند كه سزاوارى آدم براى خليفة اللّهى ، به اعتبار علم به اسماء بوده است ؛ البتّه ، اسماء را نيز به موجودات عاقل ، داراى مراتب وجودى متفاوت ، تفسير كرده‌اند . به گونه‌اى كه از طرق علم به آن اسماء ، انسان مىتواند در طريق تكامل سير كند .\r\nاين تفسير علّامه ، قدرى پيچيدگى دارد ، و شايد تكيه بر بعضى نظريّات فلسفى داشته باشد . مبنى بر اين كه يك سلسله عقول مجرّده ، ميان خداوند متعال و جهان هستى ، كه انسان بخشى از آن است ، واسطه‌اند .\r\nآرى ، يك فرضيّه نيز در مضامين برخى روايات رسيده از اهل بيت عليهم السّلام وجود دارد ، مبنى بر اين كه اسماء عبارت است از اسماء عناصر و ذوات انسانى موجود در سلسلهء امتداد نوع بشر ، كه عبارتند از پيامبران و ربّانيّون و احبار ، و خداوند آنان را شاهدان بشريّت و انسانيّت قرار داده است ، و ايشان را حافظان كتابهاى آسمانى و رسالتهاى خويش گردانيده است . « 1 » و\r\n\r\n\r\n","description":"","footnote":"\r\n( 1 )  « إِنَّا أَنْزَلْنَا التَّوْراةَ فِيها هُدىً وَ نُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا وَ الرَّبَّانِيُّونَ وَ الْأَحْبارُ بِمَا اسْتُحْفِظُوا مِنْ كِتابِ اللَّهِ وَ كانُوا عَلَيْهِ شُهَداءَ . . . »  ، مائده / 44 .\r\n","page_name":" 495 ","page_number":505},
  {"content":"\r\n\r\nوجود همين خطّ انسانى - الهى كامل است كه تضمينى است خدا ساخته و خدا خواسته براى هدايت بشريّت و سيطره يافتن انسان بر هوا و هوس خويش ، و نيز براى اين كه انسان اراده و اختيارش را در جهت خير و صلاح و كمال به كار بياندازد .\r\nبر اين پايه ، « علم » به اين اسماء ، معنايش « تحقّق » وجود آن اسماء در خارج است ، به اعتبار مطابقت علم با معلوم ، و « تعليم » اين اسماء به آدم ، با خبر گردانيدن آدم از وجود آنهاست . يا آن كه ، « علم به اسماء » معنايش شناخت اين كمالات باشد كه اين آفريدگان برگزيدهء خداوند ، به آنها متّصف‌اند ، و آن اوصاف و كمالات عبارتند از نفحاتى از اوصاف و كمالات الهى ؛ بويژه ، اگر اين نكته را در نظر بگيريم كه كلمهء « اسماء » در قرآن بر اوصاف الهى نيز ، به نوعى اطلاق مىشود .\r\nظاهرا ، استاد شهيد ما آيت الله صدر قدّس سرّه نيز همين فرضيّه را داشته‌اند .\r\n\r\nدوم ، چگونگى جانشينى آدم\r\nيا : چگونگى تحقّق يافتن خلافت انسان در روى زمين ؛ بنابراين ، سخن ما در اين فصل نيز در دو حوزه خواهد بود :\r\nحوزهء اوّل ، اين كه مجموعه‌اى از مفاهيم و انديشه‌ها را كه در قرآن كريم ، در ارتباط با اين چگونگى آمده است ، باز شناسيم .\r\nحوزهء دوم ، آن كه بيانى كامل و همه جانبه از اين چگونگى به دست بدهيم .\r\n\r\nحوزهء اوّل ، باز شناخت مجموعه‌اى از مفاهيم\r\nسجده بر آدم :\r\nابتدا اين سؤال به ذهن مىآيد كه چرا خداوند به فرشتگان امر فرمود تا بر آدم سجده برند ؟ در صورتى كه در شريعت مقدّس سجده براى غير خداوند متعال حرام است در اين صورت ، چگونه درست در مىآيد كه از فرشتگان خواسته شود بر آدم سجده برند ؟ و مقصود از اين سجود چيست ؟\r\n\r\n","description":"","footnote":"","page_name":" 496 ","page_number":506},
  {"content":"\r\n\r\nاين سؤال از يك ذهنيّت پيشين ناشى مىگردد ، مبنى بر اين كه سجده به خودى خود عبادت است ، و عبادت غير خدا شرك است و حرام . مطابق اين ذهنيّت ، افعال عبادى به دو قسم تقسيم مىشوند :\r\nقسم اوّل از افعال عبادى ، آن افعالى هستند كه قوامشان به نيّت است و قصد قربت ؛ مانند انفاق ( زكات و خمس ) يا طواف بيت اللّه الحرام ، يا جهاد ، و غيره . اين كارها اگر نيّت قربت و طلب خشنودى خداوند متعال در آنها وجود داشته باشد ، عبادت خداوند متعال خواهند بود ، و بدون آن نيّت و قصد قربت ، عبادت نخواهند بود ، و به عبارت ديگر تشخيص حقيقت آنها تابع نيّت آنهاست .\r\nقسم دوم از افعال عبادى ، آن افعالى هستند كه ذاتا و به خودى خود عبادت‌اند ؛ از جمله سجده ؛ و بنابراين ، سجده براى غير خدا حرام است ؛ زيرا ، دقيقا عبادت غير خداست .\r\nامّا ، اين انديشه درست نيست . زيرا ، سجده از قبيل آن افعالى عبادى نوع اوّل است كه عبادى بودن آن با قصد و نيّت شكل مىگيرد ؛ و گر نه ، گاه براى مسخره و استهزاست ، و گاه براى محض تعظيم و تكريم ، و تنها در صورتى عبادت خواهد بود كه به نيّت عبادت و پرستش انجام پذيرد . به همين جهت ، در قرآن كريم در بعضى موارد مشاهده مىكنيم كه سجده تعبير و نشانه‌اى از تعظيم و تكريم ديده شده ؛ چنان كه در داستان برادران يوسف آمده است ، خداوند متعال مىفرمايد :\r\n وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً ، وَ قالَ : يا أَبَتِ ، هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا . . .  « 1 » .\r\nدر عين حال ، فلسفهء آن كه سجده براى غير خدا را حرام كرده‌اند ، به خاطر آن است كه سجده نوعا در ارتباط با عبادت به كار مىرود ، و خواسته‌اند كه انسان مسلمان از هر آنچه كوچكترين ايهام به عبادت غير خداى متعال داشته باشد ، منزّه و پيراسته باشد . و گر نه ، هر گاه سجده براى تعظيم و تكريم كسى بوده باشد ، نه عبادت ؛ و به فرمان خداوند متعال نيز باشد ، نه تنها حرام نخواهد بود ، بلكه واجب خواهد بود .\r\nامّا ، اين سؤال همچنان باقى مىماند كه اين سجده چه معنا داشت ؟\r\n\r\n\r\n","description":"","footnote":"\r\n( 1 ) يوسف / 100\r\n","page_name":" 497 ","page_number":507},
  {"content":"\r\n\r\nبعضى از مفسّرين ، در راستاى اين انديشه كه اين داستان در قرآن تنها به منظور تربيت و تمثيل آمده است و مصداقهاى مادّى مفردات آيات و معانى آنها مراد نيستند ، چنين خاطر نشان ساخته‌اند كه سجده خواسته شده از فرشتگان ، عبارت از تسليم و فرمانبردارى اين نيروهاى تشكّل يافته در وجود فرشتگان در برابر انسان بوده است . به عبارت ديگر ، معناى اين گزارش قرآنى آن خواهد بود كه خداوند متعال در شخصيّت اين انسان و طبيعت او ، آن چنان توانمنديها و موهبتهايى را قرار داده است كه خود به خود اين نيروهاى غيبى تسليم و تحت تأثير نيرو و ارادهء انسان قرار مىگيرند :\r\n إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا ؛ تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا . . .  « 1 » .\r\nهمچنين ، اين سجده مىتواند سجود حقيقى باشد ، به گونه‌اى كه با فرشتگان تناسب داشته باشد ؛ و اين كه از فرشتگان خواسته شده است كه بر آدم سجده برند ، به خاطر آن بوده است كه با اين سجده ، تسليم يا ستايش خود را در برابر اين آفريدهء ممتاز و بىسابقهء خداوند متعال نشان بدهند ؛ تنها آفريدهء الهى كه خداوند از روح خويش در وجود او دميده ، و به او علم و اراده و قدرت بر تكامل و صعود به درجات عاليهء كمال عنايت فرموده است .\r\nمىتوان گفت اين معناى دوم ، ظاهر عبارات و آيات قرآنى پيرامون اين موضوع است ؛ زيرا ، ملاحظه مىكنيم كه خوددارى ابليس از سجده تنها به موجب استكبار بوده است ، و خواسته است نشان بدهد كه برترى اين آفريدهء جديد را بر خويشتن نمىپذيرد . و در مقام تفسير و توجيه سجده نكردن بر آدم چنين توضيح مىدهد كه :\r\n . . . أَنَا خَيْرٌ مِنْهُ ؛ خَلَقْتَنِي مِنْ نارٍ وَ خَلَقْتَهُ مِنْ طِينٍ  « 2 » .\r\nهمچنين ، قرآن كريم اشاره دارد به اين كه انسان شايستهء مخلص ، از حوزهء اقتدار و نيرنگ ابليس بيرون است ، و به همين جهت ، بر اين نيروى شيطانى تسلّط دارد :\r\n  قالَ : فَبِعِزَّتِكَ لَأُغْوِيَنَّهُمْ أَجْمَعِينَ . إِلَّا عِبادَكَ مِنْهُمُ الْمُخْلَصِينَ   « 3 » .\r\n\r\n\r\n","description":"","footnote":"\r\n( 1 ) فصّلت / 30\r\n( 2 ) اعراف / 12\r\n( 3 ) ص / 82 و 83\r\n","page_name":" 498 ","page_number":508},
  {"content":"\r\n\r\nآيا ابليس از فرشتگان است يا خير ؟\r\nسؤال ديگر اين است كه ماهيّت ابليس چيست ؟ آيا از فرشتگان است يا از جنيّان ؟ زمينهء اين سؤال آن است كه شيطان در قرآن با هر دو عنوان توصيف شده است . حال ، اگر از فرشتگان است ، چگونه از فرمان خداوند متعال سرپيچى مىكند ؟ خداوند فرشتگان را چنين توصيف فرموده است كه  . . . عِبادٌ مُكْرَمُونَ  اند « 1 » ، يعنى با خداوند مخالفتى ندارند ، و  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  « 2 » ؛ و اگر از جنيّان است ، چرا در اين داستان در زمرهء فرشتگان قرار گرفته است ؟\r\nمعمولا ، در جهت استدلال بر اين مطلب كه ابليس از جنيّان بوده و از فرشتگان نبوده است و ماهيت وى با ماهيت فرشتگان تفاوت دارد ، علاوه بر توصيف قرآن كريم مبنى بر اين كه  . . . كانَ مِنَ الْجِنِّ فَفَسَقَ عَنْ أَمْرِ رَبِّهِ . . .  « 3 » ، شواهدى چند نيز ذكر مىكنند ؛ از جمله اين كه مشخّصات فرشتگان بر ابليس منطبق نيست . زيرا ، فرشتگان به فرمانبردارى توصيف شده‌اند ، امّا ابليس از فرمان خداوند تمرّد كرد .\r\nنيز فرشتگان در قرآن با عنوان رسولان الهى و فرستادگان خداوند سبحان توصيف شده‌اند :   . . . جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ . . .   « 4 » . شاهد ديگر اين كه فرشتگان توليد نسل و ذريّه و طايفه و قبيله ندارند ؛ زيرا ، تناسل و شهوت ندارند . در صورتى كه ابليس ذّريّه دارد ؛ چنان كه قرآن كريم به اين مطلب اشاره دارد :  . . . أَ فَتَتَّخِذُونَهُ وَ ذُرِّيَّتَهُ أَوْلِياءَ مِنْ دُونِي . . .  « 5 » .\r\nولى ، اين شواهد ياد شده و مانند آنها ، براى اثبات آن كه ابليس از جنّيان بوده و از فرشتگان نبوده است ، كافى نيست .\r\nتوضيح مطلب اين است كه قرآن كريم ممكن است فرموده باشد كه ابليس از جنّ بوده ، و اين تعبير از آن روى بوده باشد كه برخى فرشتگان « جنّ » ناميده مىشده‌اند ؛ اگر نگوييم\r\n\r\n\r\n","description":"","footnote":"\r\n( 1 ) انبياء / 26\r\n( 2 ) تحريم / 6\r\n( 3 ) كهف / 50\r\n( 4 ) فاطر / 1\r\n( 5 ) كهف / 50\r\n","page_name":" 499 ","page_number":509},
  {"content":"\r\n\r\nعنوان « جنّ » يك توصيف عمومى براى همهء فرشتگان است ، و از آنجا نشأت مىگيرد كه « جنّ » از نظر لغوى ، به معناى « پوشيده » و « مستور » است ، و فرشتگان نيز از ديد و نظر ما و عوالم زيست و نشو و نماى ما پوشيده و مستورند .\r\nهمچنين ، ملاحظه مىكنيم كه اين توصيف در ذهن و زبان مشركين نيز ، در ارتباط با نسبت فرشتگان با خداوند متعال ، موجود است . مشركان مىپنداشتند كه فرشتگان دختران خدا هستند ، چنان كه قرآن كريم از قول آنان بازگو كرده است ؛ و در عين حال ، باز بنا به نقل و توصيف قرآن كريم ، فرشتگان را « جنّة » مىناميده‌اند :  وَ جَعَلُوا بَيْنَهُ وَ بَيْنَ الْجِنَّةِ نَسَباً . . .  « 1 » .\r\nاز سوى ديگر ، فرمانبردارى ، وصف هميشگى و ثابت فرشتگان و لازمهء عنوان آنان نيست . بلكه در قرآن كريم ملاحظه مىكنيم كه بعضى از فرشتگان نيز از فرمان خداوند متعال تمرّد كرده‌اند ؛ چنان كه راجع به دو فرشته به نامهاى هاروت و ماروت خاطر نشان شده است . « 2 »\r\nقضيّهء « ذرّيّه » و « قبيله » نيز ممكن است از ويژگيهايى بوده باشد كه خداوند به ابليس داده است ، تا بتواند اين نقش بخصوص را در زندگى انسان ايفا كند .\r\nآرى ، در برخى روايات اشاراتى وجود دارد مبنى بر اين كه ابليس از جنّيان بوده و از فرشتگان نبوده ، و تنها با فرشتگان مدّتها هم زيستى و معاشرت داشته است ، و به همين جهت ، آنان ابليس را از خودشان به حساب مىآورده‌اند ؛ امّا ، به اين گونه روايات نمىشود اعتماد كرد .\r\n\r\nآيا آدم براى بهشت آفريده شده بود يا براى زمين ؟\r\nسؤال ديگر اين است كه آيا آدم از ابتدا براى زمين آفريده شده بود ؟ چنان كه از آغاز اين مقطع شريف قرآنى بر مىآيد :\r\n\r\n\r\n","description":"","footnote":"\r\n( 1 ) صافّات / 158\r\n( 2 ) بقره / 102\r\n","page_name":" 500 ","page_number":510},
  {"content":"\r\n\r\n وَ إِذْ قالَ رَبُّكَ لِلْمَلائِكَةِ : إِنِّي جاعِلٌ فِي الْأَرْضِ خَلِيفَةً . . .  « 1 » ، يا آن كه براى بهشت آفريده شده بود و پس از آن كه نافرمانى كرد ، به زمين رانده شد ؟ چنان كه از قسمت دوم اين فراز شريف فهميده مىشود :\r\n وَ قُلْنا : يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ  « 2 » .\r\nبرخى از ملحدين كوشيده‌اند شبهاتى پيرامون اين مطلب القا كنند ، و مدّعى شده‌اند كه از اين فراز قرآنى چنين برمىآيد كه گويا وارد كردن آدم به بهشت ، و گناهكار گردانيدن او و آن گاه پذيرش توبهء وى ، يك سلسله عمليّات صورى و ساختگى بوده است ، تا در نتيجه عملا آدم را از بهشت آواره گردانند ، و به زمين فرو فرستند .\r\nپاسخ اين اشكال ، روشن است : آدم براى زيستن در زمين و خلافت و نمايندگى خداوند سبحان در روى زمين ، آفريده شد ، و بهشت رفتن او ، تنها يك مرحلهء مقدّماتى ( آمادگى ) بود ، به اين منظور كه آدم را براى ايفاى نقش خلافت آماده كند ؛ و آدم امكان نداشت كه بدون چنين مرحلهء آمادگى و بدون تجربه‌اى اين چنين كه در بهشت اندوخت ، بتواند نقش خليفة اللّهى را ايفا كند . چنان كه در حوزهء دوّم بيان اين مطلب و تفسير اين فراز شريف قرآنى توضيح خواهيم داد .\r\nاز اين گذشته ، اين بهشت مىتواند يك باغ زمينى بوده باشد و جنّة الخلد ( بهشت برين ) نبوده باشد . زيرا ، هيچ دليلى نداريم براى اين كه اين باغ آدم بهشت برين بوده است . هبوط آدم و اخراج وى از باغ بهشت نيز سرآغاز دوران تحمّل مسئووليّت و رنج و كوشش براى زندگى و ادامهء زندگى بوده است . بنابراين ، آدم از همان آغاز بر روى زمين بوده است ؛ امّا ، در جايگاهى كه رنج و دشوارى در آن نبوده و تمامى وسايل زندگى و آسايش و آرامش براى وى فراهم بوده است ؛ امّا ، پس از نافرمانى ، زندگى جديدى براى او آغاز گرديد كه با زندگى سابق او متفاوت بود ، و مشخّصات و مختّصات ديگرى داشت ، هر چند آن زندگى پيشين او نيز در روى زمين بود .\r\n\r\n\r\n","description":"","footnote":"\r\n( 1 ) بقره / 30\r\n( 2 ) بقره / 35\r\n","page_name":" 501 ","page_number":511},
  {"content":"\r\n\r\nبا اين ترتيب ، مىتوانيم به يك سؤال ديگر نيز پاسخ دهيم و آن اين كه چگونه براى ابليس دست داد كه بتواند آدم را در بهشت گمراه كند ؛ با آن كه وارد شدن به بهشت براى ابليس ممنوع بوده است ؟ در پاسخ اين سؤال مىگوييم كه : اين باغ ( بهشت ) مىتواند زمينى بوده باشد ، و در نتيجه ورود شيطان به آن باغ ممنوع نبوده باشد . چنان كه احتمال دارد ضميرهاى جمع در آيهء شريفه :  . . . وَ قُلْنَا اهْبِطُوا بَعْضُكُمْ لِبَعْضٍ عَدُوٌّ . . .  « 1 » بر آدم و حوّا و ابليس منطبق گردد .\r\nبه علاوه ، كار اغواى شيطان مىتواند از بيرون باغ بهشت هم صورت گرفته باشد . زيرا ، خطاب و گفتگو ميان بهشتيان و ديگران كه بيرون بهشت‌اند ، ميسّر است . چنان كه قرآن كريم در باب گفتگوى بهشتيان با دوزخيان بيان فرموده است :\r\n وَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ ، قالُوا : إِنَّ اللَّهَ حَرَّمَهُما عَلَى الْكافِرِينَ  « 2 » .\r\nنيز در باب گفتگوى بهشتيان با دوزخيان فرموده است :\r\n وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا ؛ فَهَلْ وَجَدْتُمْ ما وَعَدَ رَبُّكُمْ حَقًّا ؟ قالُوا : نَعَمْ : فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ  « 3 » .\r\nگناه آدم :\r\nسؤال ديگر اين است كه گناه و گمراهى و نافرمانى آدم چگونه بود ؟ كه خداوند فرمود :\r\n . . . وَ عَصى آدَمُ رَبَّهُ فَغَوى  « 4 » . مگر نه اين است كه بعضى روايات دلالت بر آن دارند كه حضرت آدم عليه السّلام پيامبر بوده است ؟ هر چند در قرآن كريم به عنوان پيامبر از او ياد نشده ؛ و مگر نه اين است كه پيامبران از گناه و لغزش و گمراهى از آغاز زندگى معصوم‌اند ؟\r\nقطع نظر از ترديد و گفتگو دربارهء صحّت اين فرضيّات ، فرضيّهء پيامبر بودن آدم ، و فرضيّهء\r\n\r\n\r\n","description":"","footnote":"\r\n( 1 ) بقره / 36\r\n( 2 ) اعراف / 50\r\n( 3 ) اعراف / 44\r\n( 4 ) طه / 121\r\n","page_name":" 502 ","page_number":512},
  {"content":"\r\n\r\nمعصوم بودن پيامبران از هر نوع گناه از آغاز زندگانى ، اين مخالفت و نافرمانى آدم را مىتوانيم بر پايهء دو ديدگاه تفسير كنيم :\r\nديدگاه نخست ، اين كه نهى الهى در اينجا « نهى ارشادى » « 1 » بوده است ، و خداوند متعال مىخواسته به اين وسيله آدم را نسبت به مفسده‌هاى موجود در خوردن ميوهء آن درخت ارشاد كند ، و « نهى مولوى » نبوده است كه مولا به صورت جدّى خواسته باشد كه آدم چنان نكند . آن معصيت و نافرمانى نيز كه محال است پيامبران مرتكب گردند ، و موجبات كيفر و عذاب را براى انسان فراهم مىآورد ، اوامر و نواهى مولوىاند ، نه اوامر و نواهى ارشادى .\r\nديدگاه دوم ، آن كه نهى خداوند در اينجا « مولوى » است ؛ چنان كه از ظاهر عبارت آيات قرآنى بر مىآيد ، و در اين صورت ، بايد بنا را بر آن نهيم كه پيامبران از گناهان مربوط به اوامر و نواهى عمومى كه با مردم در آنها شريكند ، معصوم‌اند ؛ امّا ، دربارهء اوامر و نواهى ويژهء خودشان ، مانعى ندارد كه از آنها سرپيچى كنند ، و گناهكار شوند ، و در ارتباط با آنها معصوم نيستند . اين نهى نيز كه از جانب خداوند براى آدم صادر گرديد ، خاصّ اوست ، و به همين جهت ، خوردن از ميوهء آن درخت پس از وى براى آدميزادگان حرام نشده است .\r\nاز اين رو ، مىبينيم كه قرآن كريم احيانا به بعضى از پيامبران به اعتبار همين اوامر و نواهى اختصاصى ، نسبت ستم و گناه مىدهد ، همانطور كه براى حضرت موسى عليه السّلام آن اتّفاق افتاد\r\n\r\n\r\n","description":"","footnote":"\r\n( 1 ) اوامر و نواهى در شريعت ، بر دو قسم‌اند : « مولوى » و « ارشادى » . مراد از امر و نهى « مولوى » در شريعت ، آن دسته از اوامر و نواهى است كه از مولا ، به اعتبار آن كه مولاست و بايد فرمان او اطاعت شود ، صادر مىگردد ، و ارادهء جدّى مولا بر واداشتن بنده بر كارى مطلوب يا باز داشتن بنده از كارى نامطلوب قرار گرفته است . مانند اوامر الهى مربوط به نماز و زكات و جهاد و حج ؛ و نواهى مربوط به باده‌گسارى ، و زنا و سرقت ؛ « اوامر ارشادى » آن دسته از اوامر و نواهى را گويند كه به منظور ارشاد نسبت به مصلحت يا مفسده‌اى از مولا صادر مىشود ؛ چنان كه غالبا اوامر و نواهى راجع به معاملات ، ارشادى نسبت به صحّت و بطلان معامله‌اند . همچنين ، دستورات پزشكان و مهندسان و كارشناسان آزموده كه سزاوار اطاعت است ، به آن حساب نيست كه سرور و ولىّ و اولىالامرند ، بلكه به خاطر آن است كه اوامر و نواهى آنان به چيزهايى تعلّق دارد كه داراى مصلحتها يا مفسده‌هايى هستند . وقتى پزشك دستور مىدهد كه بيمار دارو بخورد ، معنايش اين است كه دارو خوردن مصلحت است ؛ همچنين ، وقتى از خوردن چيزى نهى مىكند ، معنايش اين است كه خوردن آن چيز زيان و مفسده دارد .\r\n","page_name":" 503 ","page_number":513},
  {"content":"\r\n\r\nو  قالَ : رَبِّ إِنِّي ظَلَمْتُ نَفْسِي فَاغْفِرْ لِي ؛ فَغَفَرَ لَهُ ، إِنَّهُ هُوَ الْغَفُورُ الرَّحِيمُ  « 1 » ؛ با وجود آن كه كشتن فرعونيان ستمگر و كافر پيشه براى مردم به طور كلّى گناه و حرام نبوده است ، و فقط براى موسى عليه السّلام به خاطر ويژگى موقعيّت او حرام بوده است .\r\nهمين است كه مروى است « حسنات الابرار سيّئات المقرّبين » به اعتبار آن كه مقرّبان تكاليف اختصاصى دارند كه متناسب سطح كمالاتى است كه متّصف به آنها هستند .\r\nاين تفسير از عصمت ، يك امر عرفى است ، و با درك و فهمى كه عقلاى عالم از درجات و مراتب مردم دارند ، كاملا منطبق است .\r\nبعضى چيزها از دانشمندان و دانش آموختگان گناه محسوب مىگردد و از بابت آنها مورد باز خواست قرار مىگيرند ، امّا ، در ارتباط با عموم مردم اين طور نيست ؛ يا آن كه فى المثل ، بعضى انفاقهاى جزئى و اندك ، از ثروتمندان ، اگر سر بزند ، گناه است و از بابت آن مورد باز خواست قرار مىگيرند ، امّا ، در ارتباط با تهيدستان چنين نيست .\r\n\r\nحوزهء دوم ، برداشت كلّى از چگونگى استخلاف آدم\r\nدر اينجا به برداشت تفسيرى اشاره مىكنيم :\r\n\r\nبرداشت نخست ،\r\nاز آن علّامهء طباطبايى قدّس سرّه است كه در الميزان آورده‌اند . ايشان بر اين عقيده‌اند كه اين داستان از همان آغاز كه آدم و همسرش را در بهشت جاى دادند ، تدارك شده بود ، تا پس از گذرانيدن اين مرحله به زمين منتقل گردد ؛ و ناگزير ، آدم بايد مرتكب اين نافرمانى و معصيت مىشد ، تا اين فرود آمدن به زمين تحقّق يابد . زيرا ، مادام كه مرتكب اين معصيت نمىشد ، و به دنبال آن به زمين فرود نمىآمد ، به آن تكامل انسانى كه وى را براى اين مقام خليفه اللّهى واجد شرايط مىگردانيد ، دست نمىيافت . فلسفهء اين تلازم آن است كه تكامل انسان تنها در گرو وجود دو عنصر يا عامل اساسى در وجود وى مىباشد :\r\nيكى ، احساس تهيدستى و نيازمندى و بينوايى و خوارى ، يا به تعبير ديگر ، اين كه انسان در برابر خداوند متعال احساس بندگى كند ، و اين « احساس بندگى » او را به شناختن و روى آوردن به درگاه خداوند متعال و پيوستن به پيشگاه او وادارد .\r\n\r\n\r\n","description":"","footnote":"\r\n( 1 ) قصص / 16\r\n","page_name":" 504 ","page_number":514},
  {"content":"\r\n\r\nديگر ، عفو و رحمت و توفيق از جانب خداوند متعال براى انسان ، و امداد رسانى به انسان به واسطهء عطا و فضل الهى .\r\nوقتى انسان احساس نيازمندى كرد ، اين « احساس نيازمندى » او را به حركت در مىآورد تا به نحوى نياز خويش را بر طرف سازد . فضل و عطاى الهى نيز به انسان غناى نسبى مىدهد ، و نارساييها و نيازمنديهاى انسان را از ميان مىبرد ، و در نتيجه انسان تكامل مىيابد .\r\nامّا ، اگر انسان احساس نيازمندى نكرد ، هيچ گاه به سوى كمال نمىشتابد ، حتّى اگر در واقع ، نيازمند آن نيز باشد . و اگر خداوند بر چنين انسانى از راه عفو و رحمت و عطا ، تفضّل نفرمايد ، همچنان اين انسان ناقص خواهد ماند ، و براى هميشه از حركت به سوى تكامل باز خواهد ماند .\r\nماجرايى كه در داستان آدم مطرح شده است ، اين هر دو مطلب را با هم دربردارد .\r\nاگر انسان به روى زمين فرود نمىآمد ، احساس نيازمندى نيز نمىكرد ، و همچنان در باغ بهشت ، مىخورد و مىآشاميد ، و هيچ رنج و سختى نمىكشيد ، زيرا ، طبيعت آن باغ چنين بود :   إِنَّ لَكَ أَلَّا تَجُوعَ فِيها وَ لا تَعْرى . وَ أَنَّكَ لا تَظْمَؤُا فِيها وَ لا تَضْحى   « 1 » .\r\nاگر از آدم اين معصيت سر نمىزد ، ممكن نبود به آن درجات عاليهء رحمت و مغفرت الهى كه انسان در حالت بازگشت و توبه به آن مراحل مىرسد ، دست يابد . علّامهء طباطبايى قدّس سرّه بر آنند كه رسيدن به درجات خاصّى از رحمت و مغفرت موكول به توبه و انابه است . سخن ايشان چنين است :\r\n« خداوند متعال را اوصافى است از عفو و مغفرت و توبه و ستر و فضل و رأفت و رحمت ، كه جز گناهكاران به جلوه‌هاى آن اوصاف دست نيابند . . . همين توبه بود كه زمينه را براى تشريع و تعيين طريقى كه مىبايست انسانها سلوك مىكردند ، و آماده‌سازى منزلگاهى كه مىبايست انسانها در آن سكونت مىگزيدند ، فراهم ساخت . بنابراين ، تشريع دين و تقويم آيين ، دستاورد همين توبه بود » « 2 » .\r\n\r\n\r\n","description":"","footnote":"\r\n( 1 ) طه / 118 و 119\r\n( 2 ) تفسير الميزان ، 1 / 134 ، چاپ جامعهء مدرّسين ، قم .\r\n","page_name":" 505 ","page_number":515},
  {"content":"\r\n\r\nبه هر حال ، در ارتباط با اين ماجرا ، خداوند متعال دو حكم دربارهء آدم صادر فرمود :\r\nحكم اوّل : هبوط و بيرون شدن از باغ بهشت و استقرار يافتن بر روى زمين و آغاز كردن زندگى پردردسر و دشوارى بر روى زمين ؛ اين حكم لازم و حتمى بود و نتيجهء خوردن از ميوهء آن درخت نهى شده بود . با خوردن ميوهء آن درخت ، عورتهاى آدم و حوّا آشكار شده بود ، و اين وضعيت با زندگى در بهشت تناسبى نداشت ، بلكه متناسب با زندگانى زمينى بود .\r\nاز اين رو ، خداوند با آن كه آن دو را عفو فرمود ، از باغ بهشت اخراجشان كرد ، و اگر نه اين بود كه ديگر وضعيّتشان با زندگى در بهشت نمىساخت ، مقتضاى عفو الهى ، ماندن آدم و حوّا در باغ بهشت بود .\r\nحكم دوم : اكرام آدم به واسطهء توبه ؛ كه خداوند متعال به واسطهء توبهء آدم ، زندگى زمينى را كه طبيعتش رنج و بدبختى بود ، پاك و پاكيزه گردانيد ، و به واسطهء آن توبه ، هدايت به سوى عبوديّت حقيقى براى آدم و حوّا تدارك گرديد ، و زندگى انسان از يك زندگى زمينى و يك زندگى آسمانى تركيب و تلفيق يافت . « 1 »\r\nفرود آمدن آدم بر زمين ، هر چند توأم با ظلم به نفس و بدبختى بود ؛ امّا ، آدم با اين فرود آمدن بر زمين ، به درجه و مرتبه‌اى از سعادت رسيد و به منزلتى از كمال دست يافت كه اگر بر زمين فرود نيامده بود ، به آن مرتبت و منزلت دست نمىيافت . همچنين ، اگر بدون خطا و گناه ، بر زمين فرود مىآمد ، به آن درجات و مراتب كمال نمىرسيد .\r\n\r\nبرداشت دوم :\r\nاز آن استاد شهيد ما آيت الله صدر قدّس سرّه است . ايشان خاطر نشان ساخته‌اند كه خداوند سبحان براى آدم كه نماينده تمامى نژادها و جنس بشر بود ، مقرّر فرمود كه از يك دوران شيرخوارگى كه هر كودكى از اين دوران مىگذرد ، گذر كند ، تا زندگى كردن را بياموزد و تجارب زندگانى را بيش از پيش بيندوزد . بنابراين ، اين باغ بهشت به منظور تربيت احساس اخلاقى در وجود انسان و احساس مسؤوليّت و ريشه‌دار كردن آن در وجود آدمى از طريق آزمودن او به واسطهء تكاليف و دستوراتى كه به او از طريق وحى مىفهماند ، پديد آمده بود .\r\nنهى از خوردن ميوهء آن درخت نيز ، نخستين تكليفى بود كه به اين خليفه ابلاغ مىشد ، تا خوددارى و حراست تمايلات و شهوات خويش را تمرين كند و ياد بگيرد ، و به اين وسيله\r\n\r\n\r\n","description":"","footnote":"\r\n( 1 ) همان مأخذ\r\n","page_name":" 506 ","page_number":516},
  {"content":"\r\n\r\nتكامل يابد ، و با غريزهء حرص و شهوت و حبّ دنيا كه اساس تمامى اجحافها و درگيريها ، در طول تاريخ ، در صحنهء تاريخ انسانى در روى زمين است ، همراهى آغاز نكند .\r\nمعصيتى كه آدم مرتكب گرديد ، عاملى بود كه در جان و نهاد او احساس مسؤوليّت را پديد آورد ، البتّه در اثناى شرمسارى و احساس پشيمانى ؛ آن گاه ، در پرتو اين احساس ، عقل و دركش تكامل يافت . تجربه‌هاى زندگى نيز يكى پس از ديگرى ، در اثناى اقامت موقّت در باغ بهشت براى او رخ نمود .\r\nهدايت الهى نيز در قالب خطّ شهادت ( گواهى ) شكل گرفت كه عبارت بود از وحى الهى با قبول مسؤوليّت هدايت بشر از سوى پيامبران الهى .\r\nبه اين ترتيب ، بشر در مسير تكامل افتاد ، و انسان و انسانيّت تحوّل شگرفى را آغاز كرد ، و انسان از طريق تعليم ربّانى ، و هدايت الهى ، بر همهء آفريدگان برترى يافت ؛ تعليم و هدايتى كه يك شهيد ( گواه ) ربّانى معصوم از هر گناه و اشتباه ، آن را به سوى انسانها مىآورد ، تا انسانها را براى هميشه در برابر گمراهى مصون نگاه دارد :\r\n فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ  « 1 » .\r\nدر پايان ارائهء اين دو برداشت تفسيرى ، مىتوانيم به چند يادداشت بپردازيم :\r\nاوّل : مىتوان تابلوى داستان را به اين ترتيب تكميل كرد كه بگوييم : اسكان آدم در بهشت در دورانى كه مرحلهء آمادگى و زمينه‌سازى است ، در عين حال ، از يك هدف الهى نيز خبر مىدهد ، و آن اين كه مقتضاى رحمت الهى نسبت به انسان اين است كه در آرامش و سعادت ، به دور از بدبختى زيست كند ، و مسير رنج و بدبختى ، انتخاب انسان است . به همين جهت ، خداوند متعال زندگى انسان را با بهشت آغاز كرد و او را مشمول رحمت واسعهء خويش قرار داد و توبهء او را پذيرفت و انسان در پرتو هدايت الهى از طريق انبياى الهى استوارى يافت .\r\nدر آن سوى ديگر تابلوى داستان ، همين خطا و گناه بود كه علاوه بر احساس مسؤوليّت ، ادراك حسن و قبح و خير و شرّ را نيز در وجود انسان شكوفا گردانيد . چه بسا نكتهء مورد اشارهء آن آيهء شريفه باشد كه مىفرمايد :\r\n\r\n\r\n","description":"","footnote":"\r\n( 1 ) بقره / 38\r\n","page_name":" 507 ","page_number":517},
  {"content":"\r\n\r\n . . . فَبَدَتْ لَهُما سَوْآتُهُما وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ . . .  « 1 » .\r\nچنين ادراكى براى انسان ضرورى بود ، تا بتواند با مشكلات زندگانى و انواع درگيريهاى اين جهان مواجه گردد ، و حق را از باطل ، و خير را از شر ، و مصلحت را از مضرّت باز شناسد ، و در وجود خويش ، حالت توازن روحى و روانى در برابر فشارهاى شهوات و غرائز ، بيافريند .\r\nاين ادراك خير و شرّ و حسن و قبح ، و قدرت تشخيص حق از باطل ، و سود از زيان ، مىتوانست در اثناى يك دوران شيرخوارگى بسيار طولانى ، و طى تجربيات متمادى در زندگى انسان در بهشت نيز به دست آيد ، و شايد هدف از جاى دادن وى در بهشت نيز همين بوده ، تا اين دوران شيرخوارگى را سپرى گرداند ، همان گونه كه اين ادراك ، در وجود انسان امروزى ضمن تجارب ممتدّ دوران كودكى ، اندك اندك شكل مىگيرد ، و اين معرفت نموّ مىيابد . البتّه يك راه كوتاهتر هم وجود داشت كه آكنده از مخاطرات و خطاها و گناهان بود .\r\nطبعا ، خدا هيچ گاه راه خطا و گناه را به رغم كوتاهى آن ، براى انسان اختيار نمىكرد ؛ زيرا ، راهى پرمخاطره است ؛ امّا ، وقتى انسان خود آن راه كوتاه و پرمخاطره را انتخاب كرد ، و به مرحله‌اى رسيد كه اين حقايق را ادراك كند ، براى آغاز كردن زندگى دنيا نيز آمادگى پيدا كرد .\r\nاز سوى ديگر ، خداوند سبحانه و تعالى باب توبه و بازگشت به سوى خدا را روياروى انسان گشود ، تا انسان در مواقعى كه به ضعف مىگرايد ، و به خطا مىرود ، بتواند به راه باز گردد و به راه خويش را ادامه دهد ، و با چيره شدن بر شهوات خويش و سيطره يافتن بر تمايلات خويش بتواند در مسير تكامل گام بردارد .\r\nدوم : علّامهء طباطبايى قدّس سرّه نقش خطا و گناه را در آشكار گردانيدن عورتهاى انسانها توضيح نداده‌اند . همچنين ، توضيح نداده‌اند كه ناهمخوانى سوءات ( عورتها ) با زندگى در بهشت از چه بابت است ؟ شايد ايشان منظورشان از نقش خطاى انسان در ديدن و شناختن عورات خويش ، همان نقش گناه و خطا در احساس اخلاقى انسان و ادراك حسن و قبح باشد ، و چنين نيز هست ؛ زيرا ، انسان در اين مرحله ، زندگى در بهشت را يك زندگانى پاك و پاكيزه مىبيند كه هيچ همخوانى با « سوءات » ندارد . از طرف ديگر ، اين يك معناى عرفانى است ؛\r\n\r\n\r\n","description":"","footnote":"\r\n( 1 ) طه / 121\r\n","page_name":" 508 ","page_number":518},
  {"content":"\r\n\r\nقرآن كريم اشاره نكرده است كه آدم پيش از ارتكاب گناه ، سوءات داشت ، يا آن كه به دنبال ارتكاب گناه ، سوءات در وجود او پديد آمد ، بلكه تنها گفته است كه ادراك سوءات از سوى انسان پس از گناه و خطا بود .\r\nسوم : شهيد صدر قدّس سرّه به هنگام بررسى زمينه و چگونگى استخلاف آدم ، نقش توبه را مطرح نكرده‌اند ؛ با وجود آن كه توبه يك نقش اساسى دارد ، و آن اين است كه انسان با تكيه به توبه ، عمل را از سر مىگيرد و دوباره به تجربهء زندگى مىپردازد ، و به موجب آن در مدارج كمال سير مىكند .\r\nچهارم : از كمالات انسانى بدون خطا و گناه نيز مىتوانيم تصوّر داشته باشيم . انسان از طريق فرمانبردارى و احساس عبوديّت خداوند سبحانه و تعالى ، نيز مىتواند تكامل يابد ؛ مگر آن كه مقصود ايشان از « خطيئه » مجرّد مخالفت امر الهى نباشد ، بلكه احساس نيازمندى و نارسايى از سوى انسان در برابر خداوند متعال و در مقام شكر نعمتهاى او باشد ، كه انسان را به افزايش دادن كارهاى شايستهء خويش و بازگشت به خداوند متعال و انابه به سوى او وا مىدارد .\r\nپنجم : علّامهء طباطبايى رحمه اللّه چنين برداشت كرده‌اند كه بهشت آدم آسمانى بوده است ، و شهيد صدر قدّس سرّه چنين برداشت كرده‌اند كه بهشت آدم ، زمينى بوده است ؛ كه البته اين برداشت اخير ، در عين آن كه با بعضى روايات سازگار است ، با فرضيّهء آفرينش انسان براى زيست در روى زمين نيز همخوانى دارد . و اللّه سبحانه اعلم . « 1 »\r\n\r\n\r\n","description":"","footnote":"\r\n( 1 ) الاسلام يقود الحياة ، 152 و 153\r\n","page_name":" 509 ","page_number":519},
  {"content":"\r\n . \r\n\r\n","description":"","footnote":"","page_name":" 510 ","page_number":520}
  ]