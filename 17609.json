[
  {"content":"\r\n\r\nجلد دوم\r\nتفسير خلاصهء\r\nمنهج الصادقين\r\nمسمى به :\r\n( خلاصة المنهج )\r\nاز تصنيفات عالم ربانى\r\nملا فتح الله كاشانى\r\nطاب ثراه\r\n( بتصحيح دانشمند معظم آقاى حاج ميرزا ابوالحسن شعرانى )\r\nنام كتاب : تفسير خلاصه منهج الصادقين جلد دوم\r\nتاليف : ملافتح الله فيض كاشانى\r\nتصحيح : دانشمند محترم مرحوم حاج ميرزا ابوالحسن شعرانى طاب ثراه\r\nتيراژ : 2000 نسخه\r\nنوبت و تاريخ : چاپ اول تابستان 1363\r\nچاپ از : چاپخانه آفتاب صحافى محمدرضائى\r\nناشر : واحد انتشارات اسلاميه ( حاج سيدمحمد كتابچى ) تلفن 395205\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد دوم\r\n\r\n[ تتمة سورة المائدة 
  ]\r\n بِسْمِ اللَّهِ الرَّحْمنِ الرَّحِيمِ \r\nو نيز در بيان اوصاف حميده مرتضوى ميفرمايد كه  إِنَّما وَلِيُّكُمُ اللَّهُ  جز اين نيست كه اولى به تصرف و حاكم بر امور دينى و دنيوى شما خداست  وَ رَسُولُهُ  و فرستاده او كه محمد است  وَ الَّذِينَ آمَنُوا الَّذِينَ يُقِيمُونَ الصَّلاةَ  و آنكسانيكه ايمان آورده‌اند و متصفند به اين كه ايشان بپاى ميدارند نماز را با شرايط و اركان  وَ يُؤْتُونَ الزَّكاةَ  و ميدهند زكات را  وَ هُمْ راكِعُونَ  و حال آنكه ركوع كنندگانند در نماز - جمهور مفسران از علماى شيعه و اهل سنة بر آنند كه اين آيه در شأن عاليشان حضرت على بن أبي طالب است و اماميه به اين استدلال كرده‌اند كه خلافت منصب آنحضرت است زيرا كه ولى در اين آيه بمعنى اولى به تصرف است در امور مسلمانان و احق در مصالح خلقان پس ولايت آنكس را باشد كه در ركوع تصدق نموده باشد زيرا كه باتفاق اين وصف به او - عليه السّلام مخصوص است و از جمله ثعلبى كه از افاضل اهل سنة است و در تفسير خود آورده كه اين آيه در حق شاه اولياست - و حميد طويل كه يكى از راويان اهل سنة است روايت كرده از انس بن مالك كه من روزى در خدمت پيغمبر خدا بودم آنسرور دين از خانه بيرون آمده متوجه مسجد شد چون به مسجد درآمده ديد كه على بن أبي طالب در نماز است ناگاه سايلى از حاضران چيزى طلبيد و در سؤال بسيار تضرع مينمود و از بيچارگى و فروماندگى خود ميناليد چون امير المؤمنين - عليه السّلام ناله و زارى او بشنيد پس بدست شريف از جانب مبارك خود اشاره بسايل كرد سايل دريافت كه آن سلطان سرير خلافت و سخاوت و شهنشاه سليمان منزلت خاتم به او بخشيد پس بيامد و انگشت مبارك آنحضرت را انگشترى بود بيرون كرده و از آن حال بسيار خرم و شادمان شد پس حق تعالى از روى تعظيم و تكريم شاه ولايت اين آيه فرستاد و سيد عالم صلّى اللّه عليه و و آله و سلّم او را نزد خود طلبيده\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nفرمود اى على گوارنده و مبارك باد تو را كه حق تعالى در حق تو آيتى فرستاده و ترا بتعظيم ياد فرمود پس اين آيه بر او خواند و چون حق تعالى در اين آيات اثبات ولايت خود و وصى و رسول او كرد در عقب آن فرمود كه .\r\n وَ مَنْ يَتَوَلَّ اللَّهَ وَ رَسُولَهُ  و هر كه دوست دارد خدا و رسول او را  وَ الَّذِينَ آمَنُوا  و آنانرا كه ايمان آورده‌اند  فَإِنَّ حِزْبَ اللَّهِ  پس جز اين نيست كه لشگر خدا كه اهل ايمانند  هُمُ الْغالِبُونَ  ايشانند غالبان بر اهل طغيان و عدوان از ابن عباس مروى است كه رفاعة بن زيد و سويد حارث از يهود كه اظهار اسلام ميكردند و به آخر منافق شديد و بعضى از صحابه را مروت و مصاحبى با ايشان بود حق تعالى اين آيه فرستاد كه .\r\n يا أَيُّهَا الَّذِينَ آمَنُوا  اى گروه گروندگان  لا تَتَّخِذُوا الَّذِينَ اتَّخَذُوا دِينَكُمْ  فرامىگيريد دين آنان را كه فراگرفته‌اند دين شما را كه دين اسلامست  هُزُواً وَ لَعِباً  استهزاء و بازى باينوجه كه اظهار اسلام ميكنند و كفر را در باطن مخفى ميدارند  مِنَ الَّذِينَ أُوتُوا الْكِتابَ  از آنان كه كتاب تورية داده‌اند ايشان را  مِنْ قَبْلِكُمْ  پيش از شما يعنى يهود  وَ الْكُفَّارَ أَوْلِياءَ  و نيز فراميگيريد كافران را دوستان خود  وَ اتَّقُوا اللَّهَ  و بترسيد از خداى تعالى به ترك معاصى  إِنْ كُنْتُمْ مُؤْمِنِينَ  اگر هستيد شما مؤمنان چه ايمان حقيقى تقاضا مىكند كه با دشمنان حق دوستى نكنند آورده‌اند كه چون مؤمنان بعد از اذان به نماز برخاستندى يهوديان با يكديگر گفتندى بر طريق استهزاء كه برخاستند نه بر وجهى كه بايد برخاست و نماز گزارند نه بر طريقى كه بايد نماز گذارد و ميخنديدند حق تعالى اين آيه فرستاد .\r\n وَ إِذا نادَيْتُمْ إِلَى الصَّلاةِ  و چون ندا ميزنيد و مردم را ميخوانيد بسوى گذاردن نماز  اتَّخَذُوها هُزُواً وَ لَعِباً  فراميگيرند نماز را بسخريه و استهزا و بازى  ذلِكَ  اين استهزاء از ايشان  بِأَنَّهُمْ  بسبب آنست كه ايشان  قَوْمٌ لا يَعْقِلُونَ  گروهىاند كه تعقل نميكنند كه در اين استهزا چه عقوبت بايشان خواهد رسيد در معالم التنزيل آورده كه ترسائى بود در مدينه هر گاه مؤذن گفتى اشهد ان محمدا رسول اللّه وى گفتى خدا دروغگو را بسوزاند شبى خادم او آتش به خانه درآورد و آن ترسا با اهل و عيال خود در خواب بود شراره از آن آتش بجست و آن خانه را با آن جماعت كه در وى بودند تمام بسوخت آورده‌اند كه ابو اسير بن اخطب و رافع بن ابى رافع با جمعى يهود از حضرت رسالت صلّى اللّه عليه و آله و سلّم پرسيدند كه تو بيكى از اين پيغمبران كدام ايمان دارى حضرت فرمود ايمان دارم به خدا و بهر چه بما فرو فرستاده و به آنچه بابراهيم و اسمعيل\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nو اسحق و موسى و عيسى عليهما السّلام انزال كرده چون نام عيسى مذكور شد انكار نبوت وى كردند و گفتند بخداى كه نميدانيم بدتر از دين شما و اهل دينى كم بهره‌تر از دنيا و آخرت از شما و دين شما آيه آمد .\r\n قُلْ يا أَهْلَ الْكِتابِ  بگو اى جهودان  هَلْ تَنْقِمُونَ مِنَّا  انكار و عيب نميكنند ما را  إِلَّا أَنْ آمَنَّا بِاللَّهِ  مگر ايمان را كه ايمان آورده‌ايم به خدا  وَ ما أُنْزِلَ إِلَيْنا  و به آنچه بر ما فرستاده شده است يعنى قرآن  وَ ما أُنْزِلَ مِنْ قَبْلُ  و بانچه فرستاده شده است پيش از ما چون تورية و انجيل و ساير كتب  وَ أَنَّ أَكْثَرَكُمْ فاسِقُونَ  و بدرستيكه بيشترين شما فاسقانند .\r\n قُلْ هَلْ أُنَبِّئُكُمْ بِشَرٍّ مِنْ ذلِكَ  بگو آيا خبر دهم شما را به بدتر از آنچه گفتيد كه دين شما بدتر اديانست  مَثُوبَةً عِنْدَ اللَّهِ  از روى پاداش كه ثابت است نزد خدا و آن  مَنْ لَعَنَهُ اللَّهُ  دين كسى است كه لعنت كرد خداى او را يعنى بدترين اين مقوله قبيحه كيست كه حق تعالى او را از رحمت خود دور كرد  وَ غَضِبَ عَلَيْهِ  و خشم گرفت بر او و آن يهودند كه هدف تير لعن و غضب خدا شده‌اند  وَ جَعَلَ مِنْهُمُ الْقِرَدَةَ  و ساخته است از ايشان بوزينگان يعنى مسخ كرده ايشان را بر صورت بوزينه چنانچه اصحاب السبت  وَ الْخَنازِيرَ  و خوكان چنانچه مائده عيسى كه در آخر اين سوره مذكور خواهد شد انشاء اللّه  وَ عَبَدَ الطَّاغُوتَ  و آنكس كه پرستيد طاغوت را مراد گوساله است يا پيشوايان ايشان كه از غايت فرمانبردارى ايشان را مانند معبودان باطل بودند  أُولئِكَ  آن ملعونان  شَرٌّ مَكاناً  بدتر از روى مكان و هر گاه مكانى كه موضع نشستن ايشانست بدتر باشد پس شرارهء ايشان از آن بيشتر باشد  وَ أَضَلُّ عَنْ سَواءِ السَّبِيلِ  و گمراه‌ترند از ميانه راه راست كه راه حق است و متوسط ميان غلو نصارى و قدح يهود در عيسى عليه السّلام بعد از آن در صفت حال منافقان ميفرمايد كه .\r\n وَ إِذا جاؤُكُمْ  و چون بيايند منافقان جهود يا مطلق اهل نفاق  قالُوا آمَنَّا  گويند ايمان داريم همچو شما  وَ قَدْ دَخَلُوا بِالْكُفْرِ وَ هُمْ قَدْ خَرَجُوا بِهِ  و بتحقيق كه درميايند بكفر و ايشان بيرون ميروند بكفر يعنى در وقت دخول و خروج كفر با ايشانست و آنچه از تو شنيده‌اند در ايشان اثر نميكند  وَ اللَّهُ أَعْلَمُ بِما كانُوا يَكْتُمُونَ  و خداى تعالى داناتر است به آنچه هستند كه ميپوشند از كفر و نفاق و كينهء مسلمانان و ايشان را بر آن جزا خواهد داد .\r\n وَ تَرى كَثِيراً مِنْهُمْ يُسارِعُونَ \r\n\r\n","description":"","footnote":"","page_name":" 4 ","page_number":4},
  {"content":"\r\n\r\n فِي الْإِثْمِ  و ميبينى بسيارى از يهود يا منافقان كه مىشتابند در تحصيل حرام يا گفتن دروغ  وَ الْعُدْوانِ  و در ظلم يا تجاوز از حدود معاصى گويند كه اثم گناهيست كه از فاعل به غير نرسد و عدوان آنكه به غير سرايت كند  وَ أَكْلِهِمُ السُّحْتَ  و در خوردن ايشان رشوه يا ربا را  لَبِئْسَ ما كانُوا يَعْمَلُونَ  هر آينه بد چيزيست كه ايشان ميكنند .\r\n لَوْ لا يَنْهاهُمُ الرَّبَّانِيُّونَ  چرا نهى نكنند علماى ايشان كه خداشناسانند  وَ الْأَحْبارُ  و زاهدان ايشان  عَنْ قَوْلِهِمُ الْإِثْمَ وَ أَكْلِهِمُ السُّحْتَ  از گفتن ايشان دروغ را و خوردن ايشان رشوه يا ربا را  لَبِئْسَ ما كانُوا يَصْنَعُونَ  بد چيزيست كه ايشان ميسازند و بنهى آن نمىپردازند اين آيه دالست بر وجوب نهى از منكر و امر بمعروف و از حضرت رسالت صلّى اللّه عليه و آله و سلّم روايتست كه هيچ شخصى نباشد كه بر قومى بگذرد كه ايشان بمعصيتى مشغول باشند و او منع ايشان از او نكند مگر كه نزديك باشد كه حق تعالى عذاب بر او فرستد مالك دينار گويد حق تعالى وحى كرد بجمعى فرشتگان كه فلان شهر را عذاب كنند گفتند بار خدايا تو عالم‌ترى كه فلان بنده عابد ميان ايشانست و هميشه متوجه بارگاه تست و در طاعات و عبادات تو خطاب آمد كه آواز نعره و بانك او را بشنوانيد و او را هلاك كنيد چه در وقتى كه قوم او بفعل حرام مشغول ميشوند او متغير نميشود به جهت خشم و غضب بر ايشان - در خبر است كه حق تعالى يوشع را وحى كرد كه از قوم تو صد هزار هلاك خواهم كرد كه چهل هزار ايشان نيكان باشند و خشم من به جهت آنست بر ايشان كه خشم نگرفتند بقوميكه مرتكب قبايح شدند و با ايشان نشست و برخاست كردند و طعام و شراب خوردند آورده‌اند كه پيش از هجرت حضرت رسالت بمدينه يهود را مال بسيار بود و در وسعت و عيش و فراغت حال مى گذرانيدند و چون حضرت به آن جا هجرت فرمود ايشان بانكار و عناد كوشيدند و ايمان نياوردند حق تعالى بركت از مال ايشان برداشت و اسباب معيشت ايشان نقصان پذيرفت زبان بسخنان بيهوده بگشادند و گفتند يد اللّه مغلولة خدا بخيل شد آيه آمد .\r\n وَ قالَتِ الْيَهُودُ  و گفتند جهودان  يَدُ اللَّهِ مَغْلُولَةٌ  دست خدا بسته است از عطا يعنى بخيل است و چيزى بما نميدهد و روزى را بر ما تنگ ميسازد  غُلَّتْ أَيْدِيهِمْ  بسته باد دستهاى ايشان از خير تا هميشه خوار و ذليل و فقير و عاجز باشند  وَ لُعِنُوا بِما قالُوا  و لعنت بر ايشان باد به آنچه گفتند  بَلْ يَداهُ مَبْسُوطَتانِ  بلكه هر دو دست قدرت او سبحانه گشاده است و اين كنايه است از بسط نعمت او يعنى خود او وافر و كرم او ذاتى است همچنانكه كسى بىانديشه و خوف فناى مال بر هر دو دست خود اعطا نمايد  يُنْفِقُ كَيْفَ يَشاءُ \r\n\r\n","description":"","footnote":"","page_name":" 5 ","page_number":5},
  {"content":"\r\n\r\nروزى ميدهد چنانچه ميخواهد يعنى بر وفق حكمت و مصلحت گاهى توسيع نعمت مىكند و وقتى تضييق آن مينمايد  وَ لَيَزِيدَنَّ كَثِيراً مِنْهُمْ  و هر آينه زياد ميگرداند بسيارى را از يهود  ما أُنْزِلَ إِلَيْكَ مِنْ رَبِّكَ  آنچه فرستاده شد به تو از پروردگار تو يعنى قرآن  طُغْياناً وَ كُفْراً  نافرمانى و كفر يعنى حق تعالى انزال حكمى مىكند ايشان جاحد آن مىشوند و به جهت آن طغيان را زياده مى كنند و در كفر خود راسخ‌تر ميشوند  وَ أَلْقَيْنا بَيْنَهُمُ الْعَداوَةَ وَ الْبَغْضاءَ  و افكنديم ميان طوايف يهود چون قريظه و نضير دشمنى و خصومت  إِلى يَوْمِ الْقِيامَةِ  تا روز رستخيز به جهت عناد و جحود خذلان ايشان كرديم و تخليهء ايشان كرده نظر لطف و توفيق از ايشان برداشتيم تا به جهت آن در ميان ايشان دشمنى و اختلاف واقع شد تا روز قيامت و هر فرقه تكفير ديگرى مينمودند كه و قالت اليهود ليست النّصارى على شىء  كُلَّما أَوْقَدُوا ناراً لِلْحَرْبِ  هر گاه بر افروختند آتشى براى جنگ كردن رسول  أَطْفَأَهَا اللَّهُ  فرونشانيد آن آتش را خداى به آنكه منازعتى در ميان ايشان افكند كه به آن مشغول شده به كار ديگر نتوانستند پرداخت تا آنكه هر گاه اراده حرب كسى كردند مغلوب شدند پس به جهت مخالفت ايشان به حكم تورية بخت النصر بر ايشان مسلط گشت و چون افساد كردند قسطوس رومى بر ايشان استيلا يافت و باز تباهى كردند در زمين مجوس بر ايشان دست يافتند و بار ديگر با فساد قيام نمودند مسلمانان بر ايشان مسلط شدند  وَ يَسْعَوْنَ فِي الْأَرْضِ فَساداً  و عادت ايشان آنست كه مىشتابند در زمين براى تباهى و فتنه‌انگيزى و هتك محرمات الهى و اخفاى نعت محمدى صلّى اللّه عليه و آله و سلّم  وَ اللَّهُ لا يُحِبُّ الْمُفْسِدِينَ  و خدا دوست نميدارد تباهكاران را پس جزا داده نشدند مگر بر وفق كردار بد ايشان كه آن خوارى و مذلت ايشان بود در دنيا بقتل و سبى و جزيه دادن و در آخرت بانواع عذاب .\r\n وَ لَوْ أَنَّ أَهْلَ الْكِتابِ  و اگر چنان كه اهل كتاب  آمَنُوا وَ اتَّقَوْا  ايمان آوردندى بمحمد صلّى اللّه عليه و آله و سلّم و پرهيز كردندى از معاصى  لَكَفَّرْنا عَنْهُمْ  هر آينه ما در ميگذرانيديم از ايشان  سَيِّئاتِهِمْ  گناهان ايشان را و بان مؤاخذه نميكرديم  وَ لَأَدْخَلْناهُمْ جَنَّاتِ النَّعِيمِ  و هر آينه درميآورديم ايشان را ببهشت پر نعمت .\r\n وَ لَوْ أَنَّهُمْ أَقامُوا التَّوْراةَ وَ الْإِنْجِيلَ  و اگر ايشان بپاى داشتندى احكام تورية و انجيل را يعنى بدان عمل كردندى  وَ ما أُنْزِلَ إِلَيْهِمْ  و اقامت كردندى به آنچه فرستاده شد بسوى ايشان  مِنْ رَبِّهِمْ  از نزد پروردگار\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nايشان كه قرآنست  لَأَكَلُوا مِنْ فَوْقِهِمْ  هر آينه خوردى روزى را از زبر خويش  وَ مِنْ تَحْتِ أَرْجُلِهِمْ  و از زير پاى خويش يعنى روزى را بر ايشان فراخ ميكرديم بباريدن باران و يا رويانيدن گياه به جهت شآمت كفر و طغيان و عناد روزى بر ايشان تنگ شد  مِنْهُمْ أُمَّةٌ مُقْتَصِدَةٌ  از ايشان گروهىاند راست رو و راستكار يعنى آنها كه به حضرت ايمان آوردند  وَ كَثِيرٌ مِنْهُمْ ساءَ ما يَعْمَلُونَ  و بسيارى از ايشان بد است آنچه ميكنند از اقامت كفر و عناد و جحود نبوت محمد بعد از آن امر ميفرمايد پيغمبر خود را بتبليغ و وعده عصمت و نصرت مينمايد به او و ميگويد كه .\r\n يا أَيُّهَا الرَّسُولُ  ايفرستادهء به حق  بَلِّغْ  برسان بكافه خلقان  ما أُنْزِلَ إِلَيْكَ  جميع آنچه فرو فرستاده شد به تو  مِنْ رَبِّكَ  از نزد پروردگار تو از احكام شرعيه  وَ إِنْ لَمْ تَفْعَلْ  و اگر نرسانى تمام آن را  فَما بَلَّغْتَ رِسالَتَهُ  پس تبليغ نكرده پيغامهاى او را زيرا كه كتمان بعضى ضايع مىكند آن چيزيرا كه رسانيده چنانچه ترك بعضى از اركان نماز مبطل نماز است يا گوئيا تبليغ هيچ چيز از آن نكرده جهت آنكه كتمان بعض و كل يكسانست در شناعت و استيجاب عقوبت  وَ اللَّهُ يَعْصِمُكَ  و خدا نگاه ميدارد ترا  مِنَ النَّاسِ  از شر مردمان كه هيچكس را بر قتل تو دست نخواهد بود پس در تبليغ خود جد و جهد نماى  إِنَّ اللَّهَ لا يَهْدِي الْقَوْمَ الْكافِرِينَ  بدرستيكه خدا راه ننمايد كافرانرا بتسلط بر تو و ايشان را تمكين ندهد بر هلاك تو و يا راه ننمايد ايشان را بالطاف و توفيق خود به جهت فرط عناد و جحود ايشان مرويست كه آن حضرت را شبها پاسبانى مىكردند چون اين آيه آمد سر مبارك خود را از قبه كه از پوست دوخته بودند بيرون كرد و فرمود اى مردمان بازگرديد كه خدا مرا نگاه داشت بدانكه نزد اعاظم اهل سنت و اجماع اهل البيت عليهم السّلام اين آيه در غدير خم نازل شد و از جمله على بن احمد واقدى كه از مشاهير اهل سنت است در تفسير خود كه باسباب نزول مسمى است آورده كه اين آيه در حق على بن أبي طالب نزول يافته در غدير خم و ثعلبى نيز كه از اكابر اهل سنة است ميگويد كه براء بن غارب روايت كرده كه چون با رسول خدا صلّى اللّه عليه و آله و سلّم از حجة الوداع مراجعت كرديم و به غدير خم رسيديم و آن روز بسيار گرم بود آنحضرت به سايه آن درخت كه در فلان موضع بود نشست و مردمان كه در آن منزل بودند از مهاجر و انصار همه را جمع فرمود پس دست على بن أبي طالب را بگرفت و فرمود اى حاضران آيا من اولى نيستم بشما و نفسهاى شما همگى آواز بر آوردند كه تو اولائى بما بر نفسهاى ما پس حضرت فرمود كه هر كه من مولاى اويم على مولاى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاوست و بعد از من وصى و جانشين و قائم مقام من على است بامر حق سبحانه و تعالى بار خدايا دوست دار هر كه على را دوست دارد و دشمن دار هر كه على را دشمن دارد پس عمر خطاب برخاست و گفت اى پسر ابو طالب مباركباد تو را اين منصب عالى و سرورى بر جميع مؤمن و مؤمنه و در روايت ثابت گشته كه حاضران در آن روز هفتاد هزار بودند بعدد قوم موسى كه بفرمودهء خدا موسى از برادر خود هارون بيعت بستد و همه اين بيعت را قبول كردند و در آخر نقص آن بيعت كردند اينجا نيز اين صورت بر اين وجه واقع شد و مستحق غضب ربانى گشته و ابن مردويه در كتاب مناقب آورده كه عبد اللّه مسعود فرمود كه ما در حياة حضرت رسول صلّى اللّه عليه و آله و سلّم اين آيه را چنين مىخوانديم  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  ان عليا مولى امير المؤمنين  وَ إِنْ لَمْ تَفْعَلْ فَما بَلَّغْتَ رِسالَتَهُ »  و نيز ثعلبى آورده كه چون حكايت نصب شاه اوليا منتشر شده مشهور گشت حارث بن نعمان قهرى بر ناقه نشسته متوجه مدينه شد و با حضرت رسالت آغاز منازعه كرده گفت اى محمد ما را بكلمهء شهادت دلالت كردى قبول كرديم و بقيام نماز پنجگانه شبانه‌روزى امر كردى اجابت كرديم و بزكوة و روزه و حج و جهاد امر كردى پذيرفتيم و بهر چه اشاره تو واقع شد مخالفت ننموديم و با اين همه راضى نشدى اكنون كه تو را هيچ چيز ديگر نمانده كه نرسانيده دست پسر عم خود را گرفتى و او را برداشتى و بر همهء مسلمانان گماشتى و مىگوئى كه بعد از من امير شماست به او اقتدا كنيد و تابع او شويد اين امر بفرمان خدا از تو صادر شده يا براى خود اين را گفته حضرت فرمود بخدائى كه غير از او پروردگارى نيست كه آنچه در بارهء على بن أبي طالب گفتم بامر خدا بود نه بانديشه و تدبير من آن منافق تيره ضمير روى خود را از آن قبله اسلام گردانيده برخاست و در راه ميرفت و ميگفت خداوندا آنچه محمد در حق على مىگويد اگر درست و راست است تو بر ما سنگى از آسمان بباران يا ما را به عذاب دردناكى گرفتار گردان في الحال سنگى از آسمان بيفتاد و بر سر او خورد و از دبرش بيرون رفت و بجهنم پيوست و آيهء    « سَأَلَ سائِلٌ بِعَذابٍ واقِعٍ لِلْكافِرينَ لَيْسَ لَهُ دافِعٌ »    نازل شد و عياشى از جابر بن عبد اللّه نقل كرده كه حضرت رسالت صلّى اللّه عليه و آله و سلّم مأمور شد بنصب حضرت امير المؤمنين عليه السّلام ترسيد كه اگر مردمان را به آن خبر دهد گويند با پسر عم خود محابا مىكند و از نزد خود منصب ولايت ميدهد و او را طعن كنند حق تعالى اين آيه فرستاد در غدير خم و حضرت امير المؤمنين على را خليفه خود ساخته اين خبر را بخاص و عام رسانيد و اين روايت از ابى جعفر و ابى عبد اللّه و جميع ائمه صلوات اللّه عليهم نيز مرويست از ابن عباس نقل است كه جمعى يهود نزد پيغمبر صلّى اللّه عليه و آله و سلّم آمدند و گفتند يا محمد تو بتورية ايمان دارى كه كتاب خداست گفت آرى گفتند تو با ما\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمتفقى در دين و ما با تو متفق نيستيم در آنكه قرآن حق است و از نزد خداست پس ما را بر آن كه متفقيم بازگذار آيه آمد كه .\r\n قُلْ يا أَهْلَ الْكِتابِ  بگو اى اهل كتاب  لَسْتُمْ عَلى شَيْءٍ  نيستيد شما بر چيزى يعنى دينى معتد به و صحيح  حَتَّى تُقِيمُوا التَّوْراةَ وَ الْإِنْجِيلَ  تا وقتى كه اقامت كنيد حكم تورية و انجيل را يعنى از چيزى كه حق تعالى شما را به آن فرموده و از جمله ايمان آوردنست به نبوت من  وَ ما أُنْزِلَ إِلَيْكُمْ  تا وقتى كه بپاى داريد اوامر و نواهى آنچه فرستاده شده بشما  مِنْ رَبِّكُمْ  از نزد پروردگار شما يعنى قرآن  وَ لَيَزِيدَنَّ كَثِيراً مِنْهُمْ  و هر آينه زياده مىكند بسيارى را از يهود و ترسا  ما أُنْزِلَ إِلَيْكَ مِنْ رَبِّكَ  آنچه منزل شده به تو از پروردگار تو يعنى استماع قرآن مىافزايد ايشانرا  طُغْياناً وَ كُفْراً  سركشى و ناگرويدگى يعنى به جهت حسد و عنادى كه دارند چون قرآن را مىشنوند كفر و طغيان را زياده ميگردانند  فَلا تَأْسَ عَلَى الْقَوْمِ الْكافِرِينَ  پس اندوهناك مباش بزيادتى طغيان و كفر كافران چه ضرر آن بايشان لاحق مىشود و به غير ايشان سرايت نميكند و اهل ايمان كه منقاد تواند از اين مبرااند .\r\n إِنَّ الَّذِينَ آمَنُوا  بدرستى كه آنان كه ايمان آورده اندبزبان  وَ الَّذِينَ هادُوا  و آنان كه دين يهود گرفته  وَ الصَّابِئُونَ وَ النَّصارى مَنْ آمَنَ  و صابئان و نصارى نيز همچنين هر كه ايمان آورد بدل صافى و نيت خالص  بِاللَّهِ وَ الْيَوْمِ الْآخِرِ  به خدا و بروز بازپسين  وَ عَمِلَ صالِحاً  و بكند كار پسنديده  فَلا خَوْفٌ عَلَيْهِمْ وَ لا هُمْ يَحْزَنُونَ  پس هيچ خوفى و ترسى نيست بر ايشان از هجوم عقاب و نيستند كه اندوهگين باشند از فوت ثواب پس در تفصيل كفر و عناد ايشان ميفرمايد كه .\r\n لَقَدْ أَخَذْنا مِيثاقَ بَنِي إِسْرائِيلَ  هر آينه ما فرا گرفتيم به زبان انبيا پيمان بنى اسرائيل را در توحيد و ايمان بمحمد  وَ أَرْسَلْنا إِلَيْهِمْ رُسُلًا  و فرستاديم بسوى ايشان پيغمبران را كه اول آن موسى بود آخر ايشان عيسى عليه السّلام  كُلَّما جاءَهُمْ رَسُولٌ بِما لا تَهْوى أَنْفُسُهُمْ  هر گاه كه آمد بايشان رسول به آنچه نخواست و دوست نداشت نفسهاى ايشان از تكاليف شرعيه  فَرِيقاً كَذَّبُوا  گروهى را تكذيب كردند چون عيسى و محمد صلّى اللّه عليه و آله  وَ فَرِيقاً يَقْتُلُونَ  و گروهى را بودند كه ميكشتند چون زكريا و يحيى .\r\n وَ حَسِبُوا أَلَّا تَكُونَ فِتْنَةٌ  و پنداشتند اين بنى اسرائيل آنكه يافت نشود بلائى و محنتى يعنى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nعذابى ايشان را بقتل و تكذيب انبياء  فَعَمُوا  پس كور شدند از ديدن دين حق و دلايل آن مانند كورى كه راه به مقصود نبرد  وَ صَمُّوا  و كر شدند از استماع سخن راست كه به پرستش گوساله راسخ شدند و سخن هارون را نشنيدند و همچنين گوش بقول انبياى خود نكردند  ثُمَّ تابَ اللَّهُ عَلَيْهِمْ  پس توبه كردند و حق تعالى توبه ايشانرا قبول كرد  ثُمَّ عَمُوا وَ صَمُّوا  پس ديگر باره كور و كر شدند از ديدن و شنيدن حق  كَثِيرٌ مِنْهُمْ  بسيارى از ايشان بانكار عيسى و محمد صلّى اللّه عليه و آله  وَ اللَّهُ بَصِيرٌ بِما يَعْمَلُونَ  و خدا بيناست به آنچه مىكنند و مناسب عمل ايشان پاداش ايشان خواهد داد بعد از آن بيان حال نصارى مىكند كه .\r\n لَقَدْ كَفَرَ الَّذِينَ  بدرستى كه كافر شدند آنان كه از روى بىصبرى و جهالت  قالُوا إِنَّ اللَّهَ هُوَ الْمَسِيحُ ابْنُ مَرْيَمَ  گفتند كه خدا نيست مگر مسيح كه پسر مريم است  وَ قالَ الْمَسِيحُ يا بَنِي إِسْرائِيلَ اعْبُدُوا اللَّهَ  و گفت مسيح كه اى بنى اسرائيل به پرستيد خداى را  رَبِّي وَ رَبَّكُمْ  كه پروردگار من و آفريدگار شماست يعنى من بنده‌ام و مخلوق و مربوب همچو شما پس خالق مرا و خالق خود را بپرستيد نه مرا كه مخلوقم مانند شما اين قول يعقوبيه است  إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ  بدرستى كه هر كه شرك آرد به خدا پس بتحقيق كه حرام كرد خداى تعالى بر وى بهشت را كه هرگز آن را درنيابد  وَ مَأْواهُ النَّارُ  و جاى او در دوزخست كه آماده است براى مشركان  وَ ما لِلظَّالِمِينَ مِنْ أَنْصارٍ  و نيست ستمكاران را كه بسبب شرك بر خود ستم كرده‌اند و هيچ يارى دهندگان در دفع عذاب از ايشان .\r\n لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ  بدرستيكه كافر شدند آنان كه گفتند اللّه يك از سه الهست اين حكايت است از قول نطسوريه كه قايلند به آنكه الوهية مشترك است ميان خدا و مريم و عيسى و هر يك از ايشان خدائىاند و اللّه يكى از اين سه است  وَ ما مِنْ إِلهٍ  و حال آنكه نيست در وجود ذاتى واجب كه مستحق عبادتست  إِلَّا إِلهٌ واحِدٌ  مگر خداى يگانه  وَ إِنْ لَمْ يَنْتَهُوا عَمَّا يَقُولُونَ  و اگر بازنايستند اين قوم از آنچه ميگويند و بتوحيد قايل نشوند  لَيَمَسَّنَّ الَّذِينَ كَفَرُوا مِنْهُمْ  هر آينه برسد آنان را كه كافر شدند از ترسايان  عَذابٌ أَلِيمٌ  عذابى كه الم او دائمى باشد .\r\n أَ فَلا يَتُوبُونَ إِلَى اللَّهِ  آيا رجوع نميكنند بطاعت خدا كه آن ترك شركست و رجوع بوحدانيت او  وَ يَسْتَغْفِرُونَهُ  و آمرزش ميخواهند از او بوسيله توحيد و تنزيه او از اتحاد\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nو حلول و شرك  وَ اللَّهُ غَفُورٌ  و خداى تعالى آمرزگار است تايبان را  رَحِيمٌ  مهربانست بر مستغفران بعد از آن رد قول ايشان مىكند بر طريق احتجاج و ميفرمايد كه .\r\n مَا الْمَسِيحُ ابْنُ مَرْيَمَ  نيست مسيح كه پسر مريم است يعنى عيسى كه ايشان او را خداى ميگويند  إِلَّا رَسُولٌ  مگر فرستاده‌هاى خداى تعالى  قَدْ خَلَتْ مِنْ قَبْلِهِ الرُّسُلُ  بدرستى كه گذشته‌اند پيش از او فرستادگان خدا و او را معجزات داده چنانچه ايشانرا نيز عطا فرموده پس اگر مرده بدم عيسى زنده شد عصا نيز در دست موسى اژدها گشت و آن عجيب‌تر است و اگر او بىپدر مخلوق شده آدم نيز بىپدر و مادر موجود گشته و آن غريبتر است پس معجزات انبيا را از عبوديت بيرون نميبرد و بالوهيت داخل نميسازد  وَ أُمُّهُ صِدِّيقَةٌ  و مادر او يعنى مريم كثير الصدق بود چه تصديق بجمع انبياء و آيات ربانى ميكرد  كانا يَأْكُلانِ الطَّعامَ  بودند پسر و مادر كه طعام ميخوردند و مانند ساير حيوانات محتاج غذا بودند پس صفت ربوبيت را بر ايشان اطلاق نتوان كرد  انْظُرْ كَيْفَ نُبَيِّنُ لَهُمُ الْآياتِ  بنگر كه چگونه بيان ميكنم براى ايشان دلائل توحيد را  ثُمَّ انْظُرْ أَنَّى يُؤْفَكُونَ  پس در نگر در حال ايشان كه چگونه برگردانيده ميشوند در يافتن حق و تأمل كردن در آن .\r\n قُلْ  بگو اى محمد ترسايانرا بر سبيل انكار كه  أَ تَعْبُدُونَ مِنْ دُونِ اللَّهِ  آيا ميپرستيد بدون خدا  ما لا يَمْلِكُ لَكُمْ  آن را كه مالك نيست و قدرت ندارد مر شما را  ضَرًّا وَ لا نَفْعاً  نه زيان دارد و نه سود يعنى عيسى قدرت آن نداشت كه بذات خود ضررى و نفعى از بلا و عنا و صحت بشما رساند بىتمكين الهى و هر گاه كه او چنين بوده باشد چگونه خدائى را شايد  وَ اللَّهُ هُوَ السَّمِيعُ الْعَلِيمُ  و خدا كه معبود به حق است اوست شنواى اقوال باطله شما و دانا بعقايد شما پس شما را بدان جزا خواهد داد .\r\n قُلْ يا أَهْلَ الْكِتابِ  بگو اى محمد اى يهود و نصارى  لا تَغْلُوا فِي دِينِكُمْ غَيْرَ الْحَقِّ  غلو مكنيد در دين خود غلوى ناروا و باطل مراد مبالغه يهود است در مذهب عيسى عليه السّلام و افراط نصارى در مدح او  وَ لا تَتَّبِعُوا أَهْواءَ قَوْمٍ  و پيروى مكنيد آرزوهاى گروهى را از اسلاف و رؤساى خود كه به جهت فرط جهالت  قَدْ ضَلُّوا مِنْ قَبْلُ  گمراه شدند پيش از اين زمان در شريعت خود يعنى قبل از بعثت خاتم الانبياء  وَ أَضَلُّوا كَثِيراً  و گمراه ساختند بسيارى را از روى عناد  وَ ضَلُّوا عَنْ سَواءِ السَّبِيلِ  و ثابت شدند بر ضلالت و گمراهى خود از راه راست يعنى اسلام كه طريق اعتدالست و پاك از شايبه افراط و تفريط .\r\n لُعِنَ الَّذِينَ \r\n\r\n","description":"","footnote":"","page_name":" 11 ","page_number":11},
  {"content":"\r\n\r\n كَفَرُوا مِنْ بَنِي إِسْرائِيلَ  لعنت كرده شدند آنان كه كافر شدند از فرزندان يعقوب يعنى جهودان  عَلى لِسانِ داوُدَ  بر زبان داود كه ايله را نفرين كرد به جهت آنكه از حكم سبت در گذشتند و يا ملعون گشتند در زبور كه بر زبان داود خوانده ميشد  وَ عِيسَى ابْنِ مَرْيَمَ  و بر زبان عيسى نيز كه اصحاب مائده را لعن كرد و ملعون شدند در انجيل كه به زبان عيسى جارى ميگشت  ذلِكَ بِما عَصَوْا  اين لعن و طعن بر ايشان بسبب آن بود كه نافرمانى كردند  وَ كانُوا يَعْتَدُونَ  و بودند كه از حد در ميگذشتند از آنچه حق تعالى بر ايشان حرام كرده بود .\r\n كانُوا لا يَتَناهَوْنَ  بودند كه نهى نميكردند بعضى از ايشان بعضى را  عَنْ مُنكَرٍ فَعَلُوهُ  از عمل زشت كه ميكردند .  لَبِئْسَ ما كانُوا يَفْعَلُونَ  هر آينه بد چيزيست آنچه ايشان ميكردند در حديث آمده كه امر معروف كنيد و نهى از منكر و دست سفيه را بگيريد و او را بر خود آريد و اگر نه حق تعالى دلهاى بعضى از شما بر بعضى زند و لعن كند همه را هم چنان كه لعن كرد اهل كتابرا .\r\n تَرى كَثِيراً مِنْهُمْ  ميبينى اى محمد صلّى اللّه عليه و آله و سلّم بسيارى از اهل كتاب را كه از غايت حقد و حسد  يَتَوَلَّوْنَ الَّذِينَ كَفَرُوا  دوستى ميكنند با كافران چون كعب بن اشرف كه بعد از غزاى بدر به مكه رفت و مشركانرا بحرب مسلمانان تحريص كرد  لَبِئْسَ ما قَدَّمَتْ لَهُمْ  هر آينه بد چيزيست كه از پيش فرستاده است براى شما  أَنْفُسُهُمْ  نفسهاى ايشان  أَنْ سَخِطَ اللَّهُ عَلَيْهِمْ  و آن اينست كه خشم گرفت خدا بر ايشان  وَ فِي الْعَذابِ هُمْ خالِدُونَ  و در عذاب ايشان جاويدانند .\r\n وَ لَوْ كانُوا يُؤْمِنُونَ بِاللَّهِ وَ النَّبِيِّ  و اگر باشند كه ايمان آرند بحقيقت به خدا و پيغمبر  وَ ما أُنْزِلَ إِلَيْهِ  و به آنچه فرو فرستاده شده است بر پيغمبر يعنى قرآن  مَا اتَّخَذُوهُمْ أَوْلِياءَ  هر آينه فرانگيرند مشركانرا بدوستى و نزد اكثر معنى آنست كه اگر يهود ايمان ميداشتند به خدا و موسى و تورية با مشركان دوستى نميكردند چه فرمان خدا و موسى و حكم تورية آنست كه با كفار دوستى نكنند  وَ لكِنَّ كَثِيراً مِنْهُمْ فاسِقُونَ  و ليكن بسيارى از يهود خارجند از دائره ايمان پس از شدت خصومت و عداوت يهود نسبت با اهل ايمان خبر ميدهد كه .\r\n لَتَجِدَنَّ أَشَدَّ النَّاسِ  هر آينه مىيامى تو سخت‌ترين مردمانرا  عَداوَةً لِلَّذِينَ آمَنُوا  از روى دشمنى با آن كسانى كه گرويده‌اند  الْيَهُودَ وَ الَّذِينَ أَشْرَكُوا  يهود را و آنان كه شرك آورده‌اند يعنى جهودان و مشركان بدترين دشمنانند مر مؤمنان را و بدين سبب از مخالفت اهل اسلام موافقت دارند  وَ لَتَجِدَنَّ \r\n\r\n","description":"","footnote":"","page_name":" 12 ","page_number":12},
  {"content":"\r\n\r\n أَقْرَبَهُمْ  و هر آينه مييابى نزديكترين مردمان  مَوَدَّةً لِلَّذِينَ آمَنُوا  از روى دوستى مر آنكسانرا كه گرويده‌اند  الَّذِينَ قالُوا إِنَّا نَصارى  آنانرا كه ميگويند ما ترسايانيم به جهت نرمى دل ايشان و كمى حرص ايشان بر دنيا و بسيارى اهتمام ايشان بعلم و عمل بر خلاف يهودان و مشركان و بدين سبب با اهل شرك استظهار نه ميجويند چنان كه ميفرمايد  ذلِكَ  يعنى از قرب مودة ايشان  بِأَنَّ مِنْهُمْ  بسبب آن است كه بعضى از ايشان  قِسِّيسِينَ  دانايان راست گويند  وَ رُهْباناً  و عابدان صومعه نشين  وَ أَنَّهُمْ لا يَسْتَكْبِرُونَ  و بسبب آنست كه گردن كشى نميكنند از قول حق در حين شنيدن و فهميدن آن علما گفته‌اند كه مراد از اينها كه قرب مودت با مؤمنان داشته‌اند نجاشى و اصحاب اويند چه از نصارى جمعى هستند كه در قتل مسلمانان و تخريب بلاد ايشان كم از يهود نيستند اما نصاراى حبشه كه قرآن از جعفر بن أبي طالب استماع كردند بمسلمانى مايل شدند و اكثر ايشان ايمان آوردند و مرويست كه چون جعفر از ديار حبشه مراجعت نمود نجاشى هفتاد تن را از علماى مملكت خود به خدمت سيد عالم فرستاد ايشان بآستانه رسالت پناهى رسيدند آنحضرت سوره يس را بر ايشان خواند ايشان بسيار بگريستند و احكام اسلام را قبول كردند و با يكديگر گفتند كه قرآن چه مشابهت تمام دارد به آنچه بر عيسى نازل شده و مقصود از قايلان انا نصارى اين نوع كسانند و حق تعالى در شأن ايشان فرمود كه .\r\n وَ إِذا سَمِعُوا ما أُنْزِلَ إِلَى الرَّسُولِ  و چون ميشنوند اين علماى عباد از سيد مختار يا از جعفر طيار آنچه فرو فرستاده شده است بر رسول  تَرى أَعْيُنَهُمْ  ميبينى چشمهاى ايشانرا كه از غايت رقت قلوب ايشان  تَفِيضُ مِنَ الدَّمْعِ مِمَّا عَرَفُوا مِنَ الْحَقِّ  ميريزد اشك را از آنچه شناختند سخن راست  يَقُولُونَ رَبَّنا آمَنَّا  ميگويند از روى نياز كه اى پروردگار ما ايمان آورديم بدين كلام و بدين پيغمبر  فَاكْتُبْنا مَعَ الشَّاهِدِينَ  پس بنويس ما را از جمله گواهانى كه اداى شهادت كرده‌اند بحقيقت و نبوت محمد صلّى اللّه عليه و آله و سلّم يعنى ما را داخل امت محمد گردان كه گواهانند بر انبياء و امم ايشان در روز قيامت - در خبر است كه منافقان يهود رفقاى جعفر را سرزنش كردند كه چه زود ايمان آورديد مدتها است كه ما را دعوت ميكنند قبول نميكنيم حق تعالى ميفرمايد كه ايشان در جواب گفتند كه .\r\n وَ ما لَنا لا نُؤْمِنُ بِاللَّهِ  و چيست ما را كه ايمان نياوريم بخداى تعالى و به وحدانيت او نگرويم  وَ ما جاءَنا مِنَ الْحَقِّ  و آنچه بما آمد از حق يعنى كتاب و پيغمبر صلّى اللّه عليه و آله و سلّم\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n وَ نَطْمَعُ أَنْ يُدْخِلَنا رَبُّنا  و حال آنكه ما طمع داريم آنكه در آرد پروردگار ما را در بهشت  مَعَ الْقَوْمِ الصَّالِحِينَ  با گروه صالحان كه امت حضرت رسالتند چون ايشان از روى اخلاص و اعتقاد دعا كردند .\r\n فَأَثابَهُمُ اللَّهُ بِما قالُوا  پس جزا داد خدا ايشانرا به آنچه گفتند از روى اخلاص  جَنَّاتٍ تَجْرِي مِنْ تَحْتِهَا الْأَنْهارُ  بوستانها كه ميرود در زير درختان يا منازل ايشان جويهاى آب  خالِدِينَ فِيها وَ ذلِكَ جَزاءُ الْمُحْسِنِينَ  در حالتى كه جاويد باشند در آن و اينست جزاى نيكوكاران در قول و فعل و حق تعالى بعد از بيان دعوت مؤمنان اهل كتاب در وعيد كفار ايشان فرمود كه .\r\n وَ الَّذِينَ كَفَرُوا وَ كَذَّبُوا بِآياتِنا  و آنان كه كافر شدند و بدروغ داشتند آيتهاى ما را  أُولئِكَ أَصْحابُ الْجَحِيمِ  آنگروه ياران دوزخند در اكثر تفاسير مذكور است كه روزى حضرت رسالت صلّى اللّه عليه و آله و سلّم وصف قيامت ميكرد و شمه از اهوال و شدايد آن بيان مينمود ده تن از اصحاب كه از جمله أمير المؤمنين عليه السّلام و ابن مسعود و مقداد و ابو ذر و سلمان و سالم مولاى حذيفه و عثمان بن مطعون و معقل بن مخزن از جمله ايشان بود در خانه عثمان بن مطعون اتفاق كردند بر اينكه بقية العمر روز به روزه باشند و شب بعبادت گذرانند و بر فراش خواب نخوابند و گوشت چربى نخورند و گرد زنان نگردند و ترك دنيا كرده كليم و پوست پوشند و بر اين سوگند خوردند اين خبر به حضرت رسيد با ايشان گفت من مأمور نيستم بدانكه شما فكر كرده‌ايد بدرستى كه نفس شما را حقى است پس روزه داريد و افطار كنيد و در شب بتهجد برخيزيد و بخسبيد كه من تهجد ميگذارم و خواب مى كنم و روزه ميدارم و افطار ميكنم و گوشت و چربى ميخورم هر كه از سنت من رغبت بگرداند از من نباشد و حق تعالى اين آيه را در باره ايشان فرستاد .\r\n يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ  ايگروه مؤمنان حرام مكنيد بر خود چيزهاى پاكيزه و لذيذ كه حق تعالى بر شما حلال گردانيد  وَ لا تَعْتَدُوا  و تجاوز مكنيد از حدود الهى به اين كه حرام كنيد بر خود آنچه بر شما حلال گردانيد  إِنَّ اللَّهَ لا يُحِبُّ الْمُعْتَدِينَ  بدرستيكه خدا دوست نميدارد آنانرا كه از حد او درگذرد از ابى عبد اللّه عليه السّلام مرويست كه حضرت أمير المؤمنين عليه السّلام سوگند خورد كه هرگز در شب خواب نكند الا ما شاء اللّه و بلال قسم ياد كرد كه در هيچ روزى روزه نگشايد و عثمان بن مطعون سوگند خورد كه با هيچ زنى مباشرت نكند حق تعالى اين آيه فرستاد و بعد از آن فرمود كه .\r\n وَ كُلُوا مِمَّا رَزَقَكُمُ اللَّهُ  و بخوريد آنچيزيرا كه خداى تعالى روزى داده است شما را  حَلالًا طَيِّباً \r\n\r\n","description":"","footnote":"","page_name":" 14 ","page_number":14},
  {"content":"\r\n\r\nروزى مباح و پاكيزه  وَ اتَّقُوا اللَّهَ  و بترسيد از خدا در تحريم آنچه حلال ساخته  الَّذِي  آنخدائى كه  أَنْتُمْ بِهِ مُؤْمِنُونَ  شما به دو گرويدگانيد - مرويست كه حضرت رسالت صلّى اللّه عليه و آله و سلّم مرغ بريان خوردى و پالوده و حلوا دوست داشتى و فرمودى كه المؤمن يطلب الطلوات مؤمن شيرين است و شيرين را دوست ميدارد و نيز فرموده كه در شكم مؤمن گوشه‌ايست كه آن را پر نميسازد مگر شيرينى آورده‌اند كه بعد از نزول اين دو آيه اصحاب گفتند يا رسول اللّه صلّى اللّه عليه و آله و سلّم سميع و مطيع توايم اما چه كنيم با سوگندى كه خورده‌ايم آيه آمد كه .\r\n لا يُؤاخِذُكُمُ اللَّهُ بِاللَّغْوِ فِي أَيْمانِكُمْ  مؤاخذه نميكند خدا شما را بيهوده در سوگندان شما - از صادق و باقر عليهما السّلام مرويستكه مراد از لغو قول لا و اللّه و بلى و اللّه است به قصد تاكيد بدون قصد قسم و يا سبقت زبان است بر يقين بدون قصد و همه فقهاى اماميه متفق‌اند بر اين و مراد بعدم مواخذه عدم عقابست و عدم كفّاره يعنى حق تعالى شما را معذب نسازد و كفّاره لازم نگرداند بر شما در اين سوگند  وَ لكِنْ يُؤاخِذُكُمْ بِما عَقَّدْتُمُ الْأَيْمانَ  و ليكن مؤاخذه مىكند يعنى عذاب مينمايد شما را به آنكه ببنديد سوگندها را يعنى به زبان گوئيد و بدل قصد آن كنيد و بعد از آن خلاف آن كنيد  فَكَفَّارَتُهُ إِطْعامُ عَشَرَةِ مَساكِينَ  پس كفّاره آن يعنى كفّارهء شكستن آن طعام دادن ده مسكين است هر يكى را مدى گاهى كه مؤمن باشند  مِنْ أَوْسَطِ ما تُطْعِمُونَ أَهْلِيكُمْ  از ميانه آن آنچه ميدهيد اهل خود را نه اعلى و نه ادون  أَوْ كِسْوَتُهُمْ  يا پوشش ده درويش را هر يكى را يكجامه  أَوْ تَحْرِيرُ رَقَبَةٍ  يا آزاد كردن بنده‌اى است كه مؤمن باشد يا در حكم ايمان چون طفلى كه پدر و مادر او يكى از ايشان مؤمن و مسلمان باشند و مكلف در اين هر سه مخير است بهر كدام كه خواهد از ايشان اقدام نمايند  فَمَنْ لَمْ يَجِدْ فَصِيامُ ثَلاثَةِ أَيَّامٍ  پس هر كه نيابد يكى از اين سه كفّاره را پس كفّاره او روزه داشتن سه روز است پياپى  ذلِكَ كَفَّارَةُ أَيْمانِكُمْ  اينكه مذكور شد كفارهء سوگندان شماست  إِذا حَلَفْتُمْ  چون سوگند خوريد و بشكنيد  وَ احْفَظُوا أَيْمانَكُمْ  نگه داريد سوگندان خود را از شكستن  كَذلِكَ  همچنين كه كفّارهء سوگندان را بيان كرد  يُبَيِّنُ اللَّهُ لَكُمْ آياتِهِ  بيان مىكند و روشن مى سازد خداى تعالى براى شما نشانهاى شريعت اسلام  لَعَلَّكُمْ تَشْكُرُونَ  شايد كه شما شكر گوئيد بر نعمت اين تبيين و تعيين كه موجب بيرون آمدن شماست از گناه خلف سوگند بر خشيمين و چون\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nحق تعالى بيان احكام يمين نمود كه در ميان اهل جاهليت شايع بود بعد از آن بندگانرا نهى فرمود از افعال قبيحه جاهليت از شرب خمر و قمار و غير آن فرمود كه .\r\n يا أَيُّهَا الَّذِينَ آمَنُوا  اى زمره مؤمنان  إِنَّمَا الْخَمْرُ  جز اين نيست كه خمر و ساير مسكرات مايعه در اين امر داخل است  وَ الْمَيْسِرُ  و قمار و اين نيز عام است و شامل نرد و شطرنج و جوز بازى و غير آن  وَ الْأَنْصابُ  و بتانى كه نصب كرده‌اند براى عبادت  وَ الْأَزْلامُ  و تيرهاى اقداح و تفسير آن در اول سوره مذكور شد  رِجْسٌ  پليد است و كريه و اين اسم هر چيزيست كه عقل و شرع آن را كاره باشد  مِنْ عَمَلِ الشَّيْطانِ  از وسوسه شيطانست و فرمودهء او  فَاجْتَنِبُوهُ  پس اجتناب كنيد از اين پليد كه امور مذكوره‌اند  لَعَلَّكُمْ تُفْلِحُونَ  شايد كه شما رستگار شويد باجتناب از اين .\r\n إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ  جز اين نيست كه ميخواهد شيطان آنكه افكند در ميان شما دشمنى و خصومت  فِي الْخَمْرِ وَ الْمَيْسِرِ  در خوردن خمر و باختن قمار  وَ يَصُدَّكُمْ عَنْ ذِكْرِ اللَّهِ  و باز دارد شما را از ياد كردن خداى تعالى  وَ عَنِ الصَّلاةِ  و از نماز گذاردن  فَهَلْ أَنْتُمْ مُنْتَهُونَ  پس آيا هستيد شما باز ايستادگان مراد نهى است از روى مبالغه است يعنى البته از اينها باز ايستيد بعد از آنكه بر معايب اينمنكرات مطلع شديد - در تيسير آورده كه در اين آيه ده دليل است بر حرمت خمر اول آنكه خمر را با قمار قرين ساخت و قمار حرام است پس قرين وى نيز حرام باشد دوم آنكه او را با بت پرستى در يك سلك كشيده و آن سر همه حرامهاست پس اين نيز حرام باشد سوم او را رجس گفت و هر چه پليد است حرام باشد چهارم فرمود كه از عمل شيطانست و هرچه كار شيطان باشد حرام است پنجم امر كرد كه از او اجتناب كنيد و هرچه از او دور بودن واجب باشد حرام باشد حرام باشد ششم آنكه رستگارى را متعلق ساخت باجتناب آن و هرچه چنين باشد حرام است هفتم فرمود كه سبب دشمنى و خصومت است و هر چه در ميان مسلمانان سبب عداوت بود حرام بود هشتم باز دارنده است از ياد خدا و هر چه بنده را از ياد خدا باز دارد حرامست نهم سبب منع است از نماز پس بيشك حرام بود دهم فرمود كه بازايستيد از او يعنى ترك آن كنيد و هر چه ترك فرض است حرام است - محمد حنفيه از پدر بزرگوار خود عليه السّلام روايت فرموده كه آن حضرت فرمود كه هر كه خمر خورد چون دختر خواهد به او ندهيد و سخنش را راست مداريد و شفاعتش را نپذيريد و بر هيچ امانتى او را امين مداريد و اگر او را امين شناسيد آن امانت را ضايع گرداند و بر خداى لازم شود كه عوض آن ندهد\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nو از حضرت رسالت صلّى اللّه عليه و آله و سلّم روايت است كه هر كه در دنيا خمر خورد و بىتوبه از دنيا برود ويرا در قيامت زهرهاى عقرب و مار دهند تا بياشامد و چون بنزديك دهن برد هنوز ناخورده گوشت رويش در آنجا افتد و چون بخورد همه اعضايش از يكديگر جدا افتد و عفونتى از او آيد كه اهل عرصات از او نفرت كند پس وى را بدوزخ كشيده بشدت عذاب وى را معذب سازند و نيز آنحضرت لعن كرده است خمر را و فشاره او را و بايع و مشترى آن را و ساقى و آشامندهء او را و خورنده بهاى آن و بردارندهء آن را كه خمر براى وى برند و چون حق تعالى امر فرمود باجتناب خمر و قمار و انصاب و ازلام در عقب آن امر نمود بطاعت و فرمود كه .\r\n وَ أَطِيعُوا اللَّهَ  و فرمان بريد خداى را در اجتناب خمر و غير آن از منهيات  وَ أَطِيعُوا الرَّسُولَ  و فرمان بردارى كنيد رسول او را در جميع آنچه شما را از آن نهى كرده  وَ احْذَرُوا  و حذر كنيد از مخالفت فرمان خداى و رسول  فَإِنْ تَوَلَّيْتُمْ فَاعْلَمُوا  پس اگر روى بگردانيد از امر و نهى پس بدانيد كه  أَنَّما عَلى رَسُولِنَا الْبَلاغُ الْمُبِينُ  جز اين نيست كه بر رسول ماست رسانيدن روشن يعنى بدانيد كه شما ضررى بر رسول نتوانيد رسانيد باعراض از امر و نهى او چه بر او همين رسانيدن است و آن را بشما رسانيده و و بال و عقوبت نشنيدن آن بشما راجع است نه به او و چون آيه تحريم خمر نازلشد بعضى از صحابه گفتند يا رسول اللّه صلّى اللّه عليه و آله و سلّم حال برادران ما كه شاربان خمر بودند و حالا شربت مرگ چشيده‌اند چون باشد آيه آمد كه .\r\n لَيْسَ عَلَى الَّذِينَ آمَنُوا وَ عَمِلُوا الصَّالِحاتِ  نيست بر آنان كه ايمان آورده‌اند و كرده‌اند كارهاى شايسته  جُناحٌ فِيما طَعِمُوا  گناهى و وزرى در آنچه خورده‌اند  إِذا مَا اتَّقَوْا  چون پرهيز كرده باشند از شرك و ساير منهيات  وَ آمَنُوا  و گرويده و ثبات ورزيده بر ايمان  وَ عَمِلُوا الصَّالِحاتِ  و ثابت شده باشند بر عمل صالح  ثُمَّ اتَّقَوْا وَ آمَنُوا  پس ثابت و مستمر باشند بتقوى و راسخ باشند در تصديق بتحريم شرك و ساير منهيات  ثُمَّ اتَّقَوْا  پس مستمر باشند بپرهيزيدن از معاصى  وَ أَحْسَنُوا  و نيكوئى كرده باشند و افعال حسنه  وَ اللَّهُ يُحِبُّ الْمُحْسِنِينَ  و خدا دوست دارد نيكوكاران را غرض از تكرار لفظ ايمان و اتقاء و عمل صالح مبالغه است در كمال ثبات و رسوخ و دوام و استمرار بر آن تا حين رسيدن اجل آورده‌اند كه در عام الحديبيه جانوران شكارى در لشگرگاه مسلمانان غلبه كرده بميان رخت و بار و خيمه ايشان در ميآمدند خر وحشى نزد ابو اليسر بن عمرو آمد وى تيرى بر او زد و او را بكشت مردمان او را ملامت كردند كه چرا در\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاحرام اين عمل كردى وى نزد رسول صلّى اللّه عليه و آله و سلّم آمد و صورت حال بعرض رسانيد اين آيه آمد كه .\r\n يا أَيُّهَا الَّذِينَ آمَنُوا  اى گروه گروندگان  لَيَبْلُوَنَّكُمُ اللَّهُ  هر آينه ميآزمايد خدا شما را يعنى با شما معامله آزمايندگان مىكند  بِشَيْءٍ مِنَ الصَّيْدِ  به چيزى از صيد در وقت احرام شما تا ظاهر شود بر عالميان كه كدام از شما مرتكب صيد مىشود و كدام انقياد حكم الهى نموده از آن مجتنب مىشود  تَنالُهُ أَيْدِيكُمْ  صفة شىء است يعنى چيزيرا از صيد كه ميرسد بدان دستهاى شما  وَ رِماحُكُمْ  و تيرهاى شما و اين آزمايش اينست كه  لِيَعْلَمَ اللَّهُ مَنْ يَخافُهُ  تا بداند يعنى متميز سازد خدا آنكس را كه از عقاب وى ميترسد به جهت قوت ايمان او  بِالْغَيْبِ  در حالت غيب عقاب خداى تعالى از او يعنى با آنكه عقاب الهى را مشاهده نميكند اما به جهت قوت ايمان كه دارد از آن خائف باشد  فَمَنِ اعْتَدى بَعْدَ ذلِكَ  پس هر كه از حد در گذرد و شكار كند پس از اين آزمايش بصيد  فَلَهُ عَذابٌ أَلِيمٌ  پس مر او راست عذابى دردناك .\r\n يا أَيُّهَا الَّذِينَ آمَنُوا  اى كسانى كه ايمان آورده‌ايد  لا تَقْتُلُوا الصَّيْدَ وَ أَنْتُمْ حُرُمٌ  مكشيد شكارى را كه وحشى است نه انسى و حال آنكه شما احرام گيرندگان باشيد به حج يا عمره  وَ مَنْ قَتَلَهُ مِنْكُمْ مُتَعَمِّداً  و هر كه بكشد آن صيد را از شما در حالتى كه عمد كننده باشد آن را يعنى داند كه محرم است و قتل صيد بر او حرام مراد أبو اليسر است كه در عام الحديبيه عمدا گورخر را بكشت پس متعمدا اشاره به اوست و اگر نه هر محرمى كه صيد بكشد بعمد يا خطاء  فَجَزاءٌ مِثْلُ ما قَتَلَ  پس بر او واجبست جزاى مانند آن چيزى باشد كه كشته است يعنى فدا دهد مانند آن صيد  مِنَ النَّعَمِ  از چهارپايان يعنى شتر و گاو و گوسفند  يَحْكُمُ بِهِ ذَوا عَدْلٍ  حكم كنند به او دو خداوند عدل  مِنْكُمْ  از اهل ملت شما يعنى دو مرد مؤمن كه عادل باشند بگويند كه مماثل كشته شد از نعم كدام ميتواند بود مانند گوسفندى كه مماثل آهو است  هَدْياً بالِغَ الْكَعْبَةِ  در حالتى كه آن جزا قربانى باشد كه رسيده باشد بكعبه يعنى بحرم برند و آنجا ذبح كنند  أَوْ كَفَّارَةٌ طَعامُ مَساكِينَ  يا واجب است بر او كفارتى كه بپوشد و رفع كند گناه آن را و آن كفّاره طعام دادن درويشانست بر تفصيلى كه در كتب فقه مذكور است  أَوْ عَدْلُ ذلِكَ صِياماً  يا بر آن طعام و مساوى آن از روى روزه داشتن يعنى بازاى هر مسكينى روزه بدارد پس بر او واجبست يكى از اين سه چيز  لِيَذُوقَ وَبالَ أَمْرِهِ  تا بچشد گرانى و سختى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكار خود را چون آن مزيت شدت تكليف است به جهت خروج او از طاعت  عَفَا اللَّهُ عَمَّا سَلَفَ  در گذشت و عفو كرد خدا از آنچه گذشته است كه محرم قتل صيد ميكرده در جاهليت يعنى صيدى كه محرم قبل از حكم بحرمت كرد عقوبتى بر او نيست يا از آنچه اين نوبت ابو اليسر كرد  وَ مَنْ عادَ  و هر كه بازگردد به مثل اين عمل  فَيَنْتَقِمُ اللَّهُ مِنْهُ  پس انتقام كشد خداى تعالى از او و كفاره تلافى آن نكند  وَ اللَّهُ عَزِيزٌ ذُو انْتِقامٍ  و خداى تعالى غالب است در حكم خود خداوند انتقام بر كسى كه اصرار مىكند در معصيت .\r\n أُحِلَّ لَكُمْ صَيْدُ الْبَحْرِ  حلال كرده شد بر شما صيد دريا كه در غير آب زندگانى نكند خواه محل باشد و يا محرم مراد ماهى تازه است  وَ طَعامُهُ  و نيز حلال شده بر شما طعام دريا و آن ماهى شور است كه ذخيره كنند براى خوردن يعنى ماهى تازه و شور بر همه شما حلالست  مَتاعاً لَكُمْ وَ لِلسَّيَّارَةِ  جهة برخوردار ساختن مر شما را و مر كاروان شما را كه غذا كرده توشه سازند  وَ حُرِّمَ عَلَيْكُمْ صَيْدُ الْبَرِّ  و حرام كرده شد بر شما صيد بيابان كه هر حيوانى است كه در بيرون دريا بيضه نهد و جوجه آورد و اگرچه در بعضى اوقات در آب زندگانى كند و اين حرمت ثابت است  ما دُمْتُمْ حُرُماً  مادام كه باشند احرام گرفتگان  وَ اتَّقُوا اللَّهَ  و بترسيد از خدا  الَّذِي إِلَيْهِ تُحْشَرُونَ  آن خدائى كه بسوى او جمع خواهيد شد بعد از موت و بعد از ذكر حرمت حرم بيان بيت الحرام و شهر الحرام مىكند بقوله .\r\n جَعَلَ اللَّهُ الْكَعْبَةَ الْبَيْتَ الْحَرامَ  گردانيد خداى تعالى كعبه را كه بيت الحرام و خانه محترمست  قِياماً لِلنَّاسِ  آن چيزى كه قايم است به آن امور مردمان در دين بواسطه آنكه قيام حج و مناسك بدوست و در دنيا به جهت آنكه ايمنى از قتل و غارت در اوست  وَ الشَّهْرَ الْحَرامَ  و گردانيد ماه حرام را نيز رابطه قوام مهمات مردمان يعنى كارهاى حج در او سازند و آن ماه ذو الحجه است كه معظم مناسك حج در او گذراند يا مراد جميع اشهر حرم است كه مردمان در آن از قتل و غارت ايمن‌اند و آن چهار ماهست سه در پى يكديگر و آن ذو القعده و ذو الحجه و محرم يكى منفرد و آن رجبست و تسميه مكه بحرم آنست كه هر كه پناه دهد به او محترم و مكرم گردد و كسى او را نرنجاند اگرچه قاتل پدر و برادر او باشد و سباع و طيور يكديگر را نيازارند و اين از آيات كعبه معظمه است  وَ الْهَدْيَ وَ الْقَلائِدَ  و نيز گردانيد قربانى را و نيز حيواناتى كه ذوات القلايدند سبب قيام مردمان چه مساكين بدان منتفع ميشوند  ذلِكَ  آنچه مذكور شد از امر بحفظ حرمت حرام و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nغير آن  لِتَعْلَمُوا أَنَّ اللَّهَ  براى آنست كه تا بدانند كه حق تعالى  يَعْلَمُ ما فِي السَّماواتِ وَ ما فِي الْأَرْضِ  ميداند آنچه در آسمانهاست و آنچه در زمين است خلاصه معنى آنست كه چون مطلع شديد در حكمت بر تعيين كعبه براى قيام مردمان و آنچه در حج است از طرق مناسك و كيفيت آن هر آينه على الاجمال دانستيد كه حق تعالى عالم است به آنچه در آسمانها و زمينهاست از جواهر و اجسام و اعراض بر وجه كلى و جزئى  وَ أَنَّ اللَّهَ بِكُلِّ شَيْءٍ عَلِيمٌ  و نيز براى آنست بدرستيكه حق تعالى بر همه چيز داناست پس آنچه مقرر مىكند از حلال و حرام از روى علم و حكمت است و اين تعميم بعد از تخصيص است .\r\n اعْلَمُوا أَنَّ اللَّهَ شَدِيدُ الْعِقابِ  بدانيد بدرستى كه خدا سخت عقوبت است مر كسى را كه ارتكاب محارم او كند  وَ أَنَّ اللَّهَ غَفُورٌ رَحِيمٌ  و اينكه خدا آمرزگار و مهربانست بر كسى كه از محرمات بپرهيزد .\r\n ما عَلَى الرَّسُولِ  نيست بر رسول  إِلَّا الْبَلاغُ  مگر رسانيدن احكام بر مكلفان تا ايشانرا عذرى نماند  وَ اللَّهُ يَعْلَمُ ما تُبْدُونَ وَ ما تَكْتُمُونَ  و خداى تعالى ميداند آنچه آشكارا مىكند و آنچه پنهان ميسازيد از تصديق و تكذيب همه را بر وفق آن جزا خواهد داد .\r\n قُلْ لا يَسْتَوِي الْخَبِيثُ وَ الطَّيِّبُ  بگو مساوى نيست پليد و پاك و حرام و حلال  وَ لَوْ أَعْجَبَكَ كَثْرَةُ الْخَبِيثِ  و اگر بشگفت آرد تو را بسيارى پليد چه اعتبار جودت و زوايدت دارد نه قلت و كثرت  فَاتَّقُوا اللَّهَ  پس بترسيد از خدا در استحلال محرمات و اختيار آن بر محالات  يا أُولِي الْأَلْبابِ  اى خداوندان عقلهاى صافى  لَعَلَّكُمْ تُفْلِحُونَ  شايد كه شما رستگار شويد مرويست كه بعضى از حضرت رسالت صلّى اللّه عليه و آله و سلّم سؤالها ميكردند حضرت به جهت كثرت سؤال در غضب شده بر بالاى منبر رفت و خطبه بليغ بخواند و فرمود كه مرا سؤال نكنند از چيزى مگر كه جواب گويم مردى كه مطعون بود در نسب برخاست و گفت يا رسول اللّه پدر من كيست فرمود خراقة بن قيس مردى ديگر گفت پدر من كجاست گفت در دوزخ پس فرمود به حق خدائى كه جان من بامر اوست كه در اين ساعت بهشت و دوزخ در برابر من تصوير كردند و من در او مينگرم و اهل آن را ميبينم و يافتم كه كدام از شما در بهشت باشد و كدام در دوزخ اگر ميگويم از سؤال پشيمان ميشويد حق تعالى اين آيه فرستاد كه .\r\n يا أَيُّهَا الَّذِينَ آمَنُوا  اى كسانى كه گرويده‌ايد  لا تَسْئَلُوا عَنْ أَشْياءَ إِنْ تُبْدَ لَكُمْ  مپرسيد از چيزهائى كه اگر ظاهر كرده شود براى شما جواب آن  تَسُؤْكُمْ  اندوهگين\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nگرداند شما را  وَ إِنْ تَسْئَلُوا عَنْها  و مپرسيد از چيزهائى كه اگر پرسيد از آن  حِينَ يُنَزَّلُ الْقُرْآنُ  در وقتى كه فرود آيد قرآن  تُبْدَ لَكُمْ  آشكارا كرده شود براى شما و شما از آن اندوهگين شويد  عَفَا اللَّهُ عَنْها  عفو كرد خداى تعالى شما را از آن سؤال يعنى از شما در گذرانيد و بدان تكليف نكرد پس بعد از اين سؤال از چيزى چند مكنيد كه جواب آن موجب كراهت و مشقت شما شود  وَ اللَّهُ غَفُورٌ  و خدا آمرزگار است از بسيارى گناه از شما در گذراند  حَلِيمٌ  بردبار است كه بعقوبت تفريط و تعجيل نكند .\r\n قَدْ سَأَلَها قَوْمٌ مِنْ قَبْلِكُمْ  بدرستيكه پرسيدند از چيزها گروهى پيش از شما چون ثمود كه طلب ناقه كردند و قوم موسى كه طلب رؤيت كردند و حواريان كه درخواست مايده كردند  ثُمَّ أَصْبَحُوا بِها كافِرِينَ  پس گشتند بدان كافران يعنى بعد از ديدن معجزه كه طلبيده بودند به آن نگرويدند و سبب نزول عقوبت شد بر ايشان پس شما از حال ايشان عبرت گرفته بقول فضول اشتغال منمائيد تا به مثل اين بليه گرفتار نگرديد آورده‌اند كه عمر بن لجى هفت قبيله بزرگ را از قبايل عرب كه يكى از ايشان قريش بودند بدين جاهليت دعوت كرد و از دين اسمعيل منصرف ساخته بر بت‌پرستى ترغيب نمود و نصب اصنام و تعيين بحاير و سوائب از پيش او بود و اصح روايات در اين باب آنست كه چون ناقه پنج بطن بزادى و بطن آخرين مذكور بودى گوش او را بشكافتندى و از سوارى و بار كردن و موى بريدن او منع كردندى و از هيچ آب و گياه منع نكردندى و آن را بحيره گفتندى و اگر شخصى بيمار بودى يا مسافرى داشتى به جهت شفاى بيمار و قدوم مسافر گفتى كه اين ناقه من سايبه است پس آن ناقه را سر دادندى و در همه احكام حكم داشتى و آن را سايبه گفتندى و گوسفندى چون هفت بطن بزادى بطن هشتم او اكر انثى بودى ميگفتند كه از آن ماست در ميان رمه سر ميدادند و اگر مذكر بودى گفتندى كه از آن خدايان ماست آن را ذبح كردندى و اگر نر و ماده بودى نر را نميكشتند و از براى ماده ميگذاشتند صلت اخاها يعنى اين انثى با برادران خود پيوست و آن را وصيله خواندندى و شتر نر كه ده ساله ناقه را آبستن ساختى ميگفتند كه حمى ظهره پشت خود را حمايت كرد سوارى نميكردندى و او را احام ميگفتند و از زمان عمر بن لجى تا زمان حضرت رسالت اين هفت قبايل بر اين آئين بودند و داعيه ايشان اين بود كه حق تعالى ايشان را با اين امر فرموده حق تعالى رد سخن ايشان كرده آيه فرستاد كه .\r\n ما جَعَلَ اللَّهُ  تعيين نكرده است خدا و امر نفرموده و مقرر نساخته هيچ چيز  مِنْ بَحِيرَةٍ وَ لا سائِبَةٍ وَ لا وَصِيلَةٍ وَ لا حامٍ  از ناقه گوش شكافته و نه ناقه باز گذاشته بچرا و نه گوسفندى كه بر برادر پيوسته بود و نه\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nحمايت كننده پشت خود و نه نگهدارنده آن  وَ لكِنَّ الَّذِينَ كَفَرُوا  و ليكن آنها كه كافر شدند چون عمر بن لجى و انباع او  يَفْتَرُونَ عَلَى اللَّهِ الْكَذِبَ  افترا ميكنند و ميبندند بر خدا دروغ را كه تحريم آنها به دو نسبت ميكنند  وَ أَكْثَرُهُمْ لا يَعْقِلُونَ  و بيشتر كافران نمىدانند حلال و حرام را و در تحقيق آن عقل را كار نميفرمايند بلكه به تقليد گذشتگان راه ميروند .\r\n وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ  و چون ايشان را گويند كه بيايند به آنچه خدا فرو فرستاده است از حكم حلال و حرام  وَ إِلَى الرَّسُولِ  و بيايند بنزد رسول كه بيان كننده اين حكم است  قالُوا حَسْبُنا  گويند از غايت جهالت كه بس است ما را  ما وَجَدْنا عَلَيْهِ آباءَنا  آنچه يافته‌ايم از پدران خود بدان  أَ وَ لَوْ كانَ آباؤُهُمْ  آيا بس است ايشان را آنچه يافته‌اند از پدران خود و اگرچه بوده‌اند پدران ايشان  لا يَعْلَمُونَ شَيْئاً وَ لا يَهْتَدُونَ  نميدانستند چيزى را و راه نمىيافتند بطريق حق و جاهل و گمراه بودند .\r\n يا أَيُّهَا الَّذِينَ آمَنُوا  اى گروه گرويدگان  عَلَيْكُمْ أَنْفُسَكُمْ  بر شما باد كه محافظت كنيد نفس خود را  لا يَضُرُّكُمْ مَنْ ضَلَّ  زيان نرساند شما را كسى كه گمراه شده يعنى گمراهى ضرر بشما نرساند  إِذَا اهْتَدَيْتُمْ  چون راه يافته باشيد شما مرويست كه چون مردى اسلام مىآورد او را ميگفتند كه حكم بسفاهت خود كردى در مذهبى كه داشته حق تعالى اين آيه فرستاد كه شما حافظ خود باشيد كه ضرر اهل ضلال بشما نرسد وقتى كه بر اهتداء خود ثابت باشيد  إِلَى اللَّهِ مَرْجِعُكُمْ جَمِيعاً  بسوى خداست بازگشت شما همه  فَيُنَبِّئُكُمْ بِما كُنْتُمْ تَعْمَلُونَ  پس خبر خواهد داد شما را به آنچه بوديد كه ميكرديد و شما را بدان جزا دهد - آورده كه تميم دارى و عدى يدى كه از نصارى بودند بتجارت عزيمت شام كردند و مسلمانى بديل نام كه مولى عمرو عاص بود با ايشان همراه شد چون بولايت شام رسيدند بيمار شد و آنچه با خود داشت از نقود و امتعه بر صحيفه ثبت كرد و مرض وى سخت شد تميم و عدى را وصيت نمود كه تركه او را باهل او رسانند ايشان بعد از وفات او امتعه او را تصرف كردند و ظرفى از نقره كه بزر منقش ساخته بودند و سيصد مثقال نقره در آنجا بود از ميان امتعه او برداشتند و باقى را بمدينه آوردند و تسليم اهل وى كردند ورثه بديل آن صحيفه را كه مشتمل بر مفصل رخوت او بود يافتند و چون اناء مذكور در ميان نبود و يافت نشد رجوع بتميم و عدى كردند ايشان انكار نمودند و مرافعه بمجلس\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمعلى حضرت مصطفى صلّى اللّه عليه و آله و سلّم آوردند اين آيه نازلشد كه .\r\n يا أَيُّهَا الَّذِينَ آمَنُوا  ايگروه گرويدگان در آنچه شما را فرموده‌اند  شَهادَةُ بَيْنِكُمْ  گواهى وصيت در ميان شما  إِذا حَضَرَ أَحَدَكُمُ الْمَوْتُ  وقتى كه حاضر شود يكى از شما را مرگ بايد كه گواه شويد  حِينَ الْوَصِيَّةِ اثْنانِ ذَوا عَدْلٍ مِنْكُمْ  بهنگام وصيت او دو تن كه خداوندان عدول و انصاف باشند از شما يعنى مؤمن باشند  أَوْ آخَرانِ مِنْ غَيْرِكُمْ  يا دو تن ديگر از غير شما يعنى اهل ذمه كه در مذهب خود عادل باشند اگر مسلمان عادل يافت نشود حاصل كه گواه گيريد  إِنْ أَنْتُمْ ضَرَبْتُمْ فِي الْأَرْضِ  اگر باشيد كه سفر كنيد در زمين  فَأَصابَتْكُمْ مُصِيبَةُ الْمَوْتِ  پس برسد بشما رسيدن مرگ يعنى نزديك شويد بمرگ  تَحْبِسُونَهُما مِنْ بَعْدِ الصَّلاةِ  و آن دو تن را باز داريد از پس نماز ديگر كه وقت اجتماع مردمانست و ملائكه روز و شب در آن حاضرند  فَيُقْسِمانِ بِاللَّهِ  پس سوگند خورند بخدايتعالى  إِنِ ارْتَبْتُمْ  اگر شك داشته باشيد در ايشان يعنى اگر وارثى از شما ايمن نباشد از تهمت شاهدين مضمون سوگندان ايشان اينكه  لا نَشْتَرِي بِهِ ثَمَناً  ما بدل نميكنيم به اين سوگند بهاى آن را كه دنياست يعنى براى طمع مال ميته سوگند بدروغ نميخوريم  وَ لَوْ كانَ ذا قُرْبى  و اگرچه باشد آنكس كه ما سوگند ميخوريم براى او خويش  وَ لا نَكْتُمُ شَهادَةَ اللَّهِ  و نميپوشيم گواهى خداى را يعنى گواهى خداى تعالى ما را با قامت آن فرموده  إِنَّا إِذاً لَمِنَ الْآثِمِينَ  بدرستى كه ما آنوقت كه ميپوشيم گواهى را از بزه‌كاران باشيم و سوگند دادن گواه مختص است به اين صورت و در غير اين صورت نيست باجماع بعد از نزول اين آيه حضرت رسالت تميم و عدى را بعد از نماز عصر نزديك منبر سوگند داد كه ما قصد مال بديل نكرده‌ايم و اين سوگند را براستى ميخوريم پس بفرمود تا دست از ايشان باز داشتند بعد از آن ظرف گم شده را در دست ايشان يافتند و ميان ايشان و ورثه بديل در اين باب مجادله از حد اطناب بگذشت ايشان ميگفتند كه ما اين ظرف را از بديل خريده بوديم اما بسبب آنكه گواهى نبود اقرار نكرديم و انكار پيش آورديم ديگر باره بمجلس اشرف سيد عالم صلّى اللّه عليه و آله و سلّم مرافعه نمودند آيه آمد كه .\r\n فَإِنْ عُثِرَ عَلى أَنَّهُمَا اسْتَحَقَّا إِثْماً  پس اگر اطلاع يافته شود بر آنكه دو گواه كسب فعلى كرده‌اند كه موجب اثم است يعنى خيانت كه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبسبب آن مستحق اثم شده باشند  فَآخَرانِ يَقُومانِ مَقامَهُما  پس دو گواه ديگر برخيزند بجاى آن دو خاين  مِنَ الَّذِينَ اسْتَحَقَّ عَلَيْهِمُ  از قوم آنكه روا داشته شده‌اند اثم كه خيانت است بر ايشان  الْأَوْلَيانِ  صفة الّذين است يعنى از آنكه متقدمند بر اجابت در شهادت به جهت حقيقت ايشان بقرابت و كثرت معرفت بمال موصى و آنها احق و اولىاند بشهادت از آن دو بيگانه و هر تقدير اين دو گواه برخيزند  فَيُقْسِمانِ بِاللَّهِ  پس سوگند خورند به خدا مضمون آنكه  لَشَهادَتُنا أَحَقُّ مِنْ شَهادَتِهِما  هر آينه گواهى ايشان سزاوارتر است از گواهى آن دو تن كه قبل از آن گواهى داده‌اند و اولى بقبول  وَ مَا اعْتَدَيْنا  و ما ستم نميكنيم و از حد در نميگذريم  إِنَّا إِذاً لَمِنَ الظَّالِمِينَ  بدرستى كه ما آنهنگام كه چنين كنيم از ستمكاران باشيم كه باطل را در موضع خود وضع ميكنند پس حضرت فرمود تا عمرو عاص ملعون و مطلب بن ابى وداعه برخاستند و سوگند خوردند به خدا بعد از نماز عصر كه اين ظرف بديل بوده است و ايشان خيانت كرده‌اند بعد از آن حضرت حكم فرمود تا ظرف نقره را به ورثه بديل دادند .\r\n ذلِكَ أَدْنى أَنْ يَأْتُوا  اين كه مذكور شد نزديك تر است و خواهنده تر به آنكه بيابند گواهان  بِالشَّهادَةِ عَلى وَجْهِها  بگواهى دادن بر طريق آن يعنى بر مثل آنچه حكم به آن شهادت كرده‌اند بدون خيانت در آن  أَوْ يَخافُوا أَنْ تُرَدَّ أَيْمانٌ  يا نزديكتر است به آنكه بترسند از آنكه رد كرده شود سوگند بر مدعيان  بَعْدَ أَيْمانِهِمْ  پس از سوگند ايشان كه خورده‌اند بر خيانت و كذب ايشان و به جهت ظهور خيانت از ايشان رسوا شدند  وَ اتَّقُوا اللَّهَ  و بترسيد از خدا در خوردن سوگند بدروغ  وَ اسْمَعُوا  و بشنويد امر خداى را بسمع اجابت  وَ اللَّهُ لا يَهْدِي الْقَوْمَ الْفاسِقِينَ  و خدا راه ننمايد گروه فاسقان را كه شاهدانند بكذب از روى جحود و عناد و فرط غوايت به جهت اين ايشانرا توفيق ندهد و يا ببهشت ايشان را راه ننمايد .\r\n يَوْمَ يَجْمَعُ اللَّهُ الرُّسُلَ  در روزى كه فراهم آرد خداى تعالى پيغمبران خود را  فَيَقُولُ ما ذا أُجِبْتُمْ  پس گويد اى فرستاده شدگان بچه چيز اجابت كرده شديد يعنى وقتى كه ايشان را بتوحيد دعوت كرديد بچه چيز اجابت كردند و جواب دادند اين سؤال از پيغمبران به جهت سرزنش امتان ايشان باشد و اگر نه خدا به اين عالم خواهد بود چون پيغمبران اين را بشنوند  قالُوا لا عِلْمَ لَنا  گويند هيچ علمى نيست ما را به آنچه تو ما را به آن تعليم ندادهء يعنى ما را علم نيست به باطن احوال ايشان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nكه ثواب و عقاب در آن مترتب مىشود  إِنَّكَ أَنْتَ عَلَّامُ الْغُيُوبِ  بدرستيكه توئى داننده نهانيها پس تو ميدانيكه چه اجابت كردند به زبان با ما و چه در دل نهان داشتند و نيز به جهت سرزنش كفار ميفرمايد كه .\r\n إِذْ قالَ اللَّهُ يا عِيسَى ابْنَ مَرْيَمَ  ياد كن كه چون گفت خدا كه اى عيسى بن مريم  اذْكُرْ نِعْمَتِي عَلَيْكَ وَ عَلى والِدَتِكَ  ياد كن نعمت مرا كه افاضه كرديم بر تو و بر مادر تو  إِذْ أَيَّدْتُكَ بِرُوحِ الْقُدُسِ  در وقتى كه تقويت كردم و نيرومند گردانيدم تو را بجبرئيل يا بكلامى كه به آن احيا كردى  تُكَلِّمُ النَّاسَ فِي الْمَهْدِ  سخن ميكردى با مردمان در گهواره اين معجزه تو بود  وَ كَهْلًا  در حالت كهولت يعنى كلام تو در طفوليت بود بر وجه فصاحت و بلاغت  وَ إِذْ عَلَّمْتُكَ الْكِتابَ  و ياد كن اى عيسى چون بياموختم تو را جنس كتاب با كتابت و خط  الْحِكْمَةَ وَ التَّوْراةَ وَ الْإِنْجِيلَ  و فهم چيزها و معانى و حقايق تورية و انجيل  وَ إِذْ تَخْلُقُ مِنَ الطِّينِ كَهَيْئَةِ الطَّيْرِ  و آن را كه ميساختى از گل مانند شكل مرغى  بِإِذْنِي  به دستورى من  فَتَنْفُخُ فِيها  پس ميدميدى در آن صورت از گل ساخته  فَتَكُونُ طَيْراً  پس ميگرديد مرغى زنده  بِإِذْنِي  بفرمان من  وَ تُبْرِئُ الْأَكْمَهَ وَ الْأَبْرَصَ  و از علت بيرون مىآوردى كور مادرزاد را و چشم او را روشن ميكردى و پاك و بىعيب ميساختى ابرص را  بِإِذْنِي  بامر من  وَ إِذْ تُخْرِجُ الْمَوْتى  و چون بيرون ميآوردى مردگانرا از قبور ايشان  بِإِذْنِي  بامر من  وَ إِذْ كَفَفْتُ بَنِي إِسْرائِيلَ عَنْكَ  و ياد كن چون باز داشتيم شر بنى اسرائيل را از تو كه قصد قتل تو داشتند  إِذْ جِئْتَهُمْ بِالْبَيِّناتِ  وقتى كه آمده بودى بديشان بمعجزاتى روشن كه مذكور شد  فَقالَ الَّذِينَ كَفَرُوا مِنْهُمْ  پس گفتند آنان كه كافر شدند از بني اسرائيل  إِنْ هذا إِلَّا سِحْرٌ مُبِينٌ  نيست اينكه آورده از امور غريبهء عجيبهء مذكوره مگر جادوئى روشن كه بر هر كس مخفى نيست و به صحت پيوسته كه عيسى با وجود اين مرتبه عظيمه كه داشت جامهء پشمين پوشيدى و گياه زمين خوردى و هرگز چيزى را ذخيره نكردى و خانه نداشتى كه در فكر آن باشد كه مبادا كه ويران شود و نه زن و فرزندى كه خاطر او به آن متعلق بود و هرجا كه شب رسيدى بخفتى و بعد از آن عرض نعمت ديگر مىكند بقوله .\r\n وَ إِذْ أَوْحَيْتُ إِلَى الْحَوارِيِّينَ  و ياد كن اى عيسى كه چون وحى كردم\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nحواريان را كه اصحاب تو بودند  أَنْ آمِنُوا بِي وَ بِرَسُولِي  آنكه ايمان آوريد به من و بفرستاده من كه عيسى است  قالُوا آمَنَّا وَ اشْهَدْ بِأَنَّنا مُسْلِمُونَ  گفتند ايشان كه ايمان آورديم ما و تو گواه باش به آنكه ما گردن نهادگانيم فرمان تو را باخلاص .\r\n إِذْ قالَ الْحَوارِيُّونَ  ياد كن وقتى كه گفتند حواريان .\r\n يا عِيسَى ابْنَ مَرْيَمَ هَلْ يَسْتَطِيعُ رَبُّكَ  اى عيسى بن مريم هيچ ميتواند پروردگار تو  أَنْ يُنَزِّلَ عَلَيْنا مائِدَةً مِنَ السَّماءِ  آنكه فرو فرستد بر ما خوانى از آسمان اين كلام را بعد از استحكام معرفت گفتند و گويند مراد ايشان از استطاعت بر وجهى بود كه حكمت و اراده الهى مقتضى آن باشد پس بر وجه استحكام معرفت گفته باشند يعنى آيا اراده و حكمت پروردگار تو تقاضا مىكند كه مائده از آسمان بر ما انزال نمايد  قالَ  گفت عيسى در جواب ايشان كه  اتَّقُوا اللَّهَ  بترسيد از خدا و مثل اين سؤالها مكنيد  إِنْ كُنْتُمْ مُؤْمِنِينَ  اگر هستيد شما باور دارندگان بر كمال قدرت او را و صحت نبوت مرا .\r\n قالُوا  گفتند بر وجه معذرت در اين سؤال كه ما در قدرت كامله او سبحانه شك نداريم و ليكن  نُرِيدُ أَنْ نَأْكُلَ مِنْها وَ تَطْمَئِنَّ قُلُوبُنا وَ نَعْلَمَ أَنْ قَدْ صَدَقْتَنا  ميخواهيم كه بخوريم طعامى را از آن مائده و آرام گيرد دلهاى ما و يقين بر يقين بيفزايد بر كمال قدرت او يعنى مشاهده را باستدلال جمع كنيم  وَ نَكُونَ عَلَيْها مِنَ الشَّاهِدِينَ  و باشيم بر آن مائده از گواهان وقتى كه از ما گواهى طلبى مرويست كه حواريان طلب مائده كردند عيسى عليه السّلام گفت سى روز روزه داريد آنگاه از خدا بطلبيد آنچه ميخواهيد چون سى روز روزه داشتند عيسى پشمينه در پوشيد و روى توجه به قبله دعا كرد چنان كه حق تعالى از آن خبر ميدهد .\r\n قالَ عِيسَى ابْنُ مَرْيَمَ  گفت عيسى بن مريم بعد از اذن از حق تعالى  اللَّهُمَّ  اى بار خدايا نقل است كه هر كه گويد اللهمّ خدا را به همه نامها خوانده باشد و لهذا وقتى كه عيسى بطلب مائده رفت حق تعالى را بدين كلمه خواند و گفت  رَبَّنا  اى پروردگار ما  أَنْزِلْ عَلَيْنا مائِدَةً مِنَ السَّماءِ  فرو فرست بر ما خوانى از آسمان  تَكُونُ لَنا عِيداً  كه باشد آن خوان ما را عيدى يعنى در روز نزول آن عيدى كه هر سال چون آن روز در رسد تعظيم آن كنيم و آنست كه زندانيان در آن روز آزاد كنند و كودكانرا از مكتب خلاص كنند و اهل صنايع دست از كار خود بكشند القصه عيسى عليه السّلام گفت مائده بر ما نازل ساز تا عيدى بود آن روز  لِأَوَّلِنا وَ آخِرِنا  مر اول ما كه اهل زمانند و آخر ما كه از پس ما آيند يا معنى آنست كه اول و آخر از آن خوان بهره يابند و نزول مائده در روز يكشنبه بود از اينجهت است كه نصارى آن را عيد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخود ميدانند  وَ آيَةً مِنْكَ  و تا باشد آن مائده علامتى صادر از تو كه دلالت كند بر كمال قدرت تو و بر صحت نبوت من  وَ ارْزُقْنا  و روزى ده ما را از آن خوان  وَ أَنْتَ خَيْرُ الرَّازِقِينَ  و تو بهترين روزى دهندگانى .\r\n قالَ اللَّهُ  گفت خدا كه اى عيسى بگو بسائلان كه  إِنِّي مُنَزِّلُها عَلَيْكُمْ  بدرستى كه من فرو فرستنده‌ام اين خوان را بشما باجابت سؤال شما  فَمَنْ يَكْفُرْ بَعْدُ مِنْكُمْ  پس هر كه كافر شود بعد از نزول مائده از شما  فَإِنِّي أُعَذِّبُهُ  پس بدرستى كه من عذاب كنم او را  عَذاباً لا أُعَذِّبُهُ  عذابى كه عذاب نكنم به آن نوع عذاب  أَحَداً مِنَ الْعالَمِينَ  يكى را از عالميان چه ايشان بعد از جحود ببوزينه و خوك مسخ شدند از ابى جعفر عليه السّلام مرويست كه آن خوان چون نازل شد بر آن هفت نان بود همه مردمان از اول تا آخر از آن بخوردند و سير شدند و هنوز از آن باقى بود از سلمان فارسى روايت است كه حق تعالى ابرى فرستاد و سفره سرخ در ميان آن نهاده و آنچنان به زمين ميشد تا قريب بحواريان و سفره از آن جدا شد و نزد حواريان به زمين آمد عيسى بگريه در آمد و گفت خدايا اين خوان را رحمت گردان و عقوبت مگردان پس وضو ساخته نماز بگذارد و بگريست و گفت بسم اللّه خير الرّازقين و منديل از سر سفره برداشت خوانى ظاهر شد و بر او ماهى بريان بود و روغن از آن ميچكيد و نزديك سر او نمك بود و نزديك دو سر او سركه و بر حوالى او انواع سبزيها غير از كند ناو پنج گرده بر آن خوان نهاده بر يكى زيتون و بر ديگر عسل و بر يكى روغن و بر چهارم پنير و بر پنجم قديد شمعون كه خليفه عيسى بود برخواست و گفت يا روح اللّه از طعام دنياست يا از آخرت عيسى فرمود كه از هيچكدام نيست اين طعامى است كه حق تعالى بقدرت كامله خود ايجاد آن كرده پس گفت بخوريد آنچه طلب كرده‌ايد و شكر گذارى كنيد تا نعمت زياده شود هزار و سيصد تن از آن خوردند و از آنچه بر آن بود هيچ كم نشد و هيچ فقير از آن طعام نخورد مگر كه توانگر شد و هيچ بيمارى از آن ننوشيد مگر آنكه شفا يافت تا آنكه همه كوران و كران و گنگان شفا يافتند پس آن مائده به آسمان رفت و روز ديگر وقت چاشت باز آمده و اغنياء و فقرا از آن تناول نمودند و بر اينمنوال بود تا چهل روز پس وحى آمد كه ايعيسى مائدهء مرا به فقرا ده نه باغنيا توانگران از اين مضطرب شده در مائده شك آوردند و آن را بر جادوئى حمل كردند و سيصد و سى تن از ايشان مسخ گشتند به صورت خوك و بعد از سه روز بمردند و بعد از ذكر مائده توبيخ كفره نصارى مينمايد .\r\n وَ إِذْ قالَ اللَّهُ يا عِيسَى ابْنَ مَرْيَمَ  و ياد كن كه چون گويد خدا عيسى بن مريم را  أَ أَنْتَ قُلْتَ لِلنَّاسِ اتَّخِذُونِي وَ أُمِّي  آيا تو گفتى مر مردمانرا كه فرا گيريد مرا و مادر مرا\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n إِلهَيْنِ مِنْ دُونِ اللَّهِ  دو خدا بدون خداى به حق  قالَ  گويد عيسى  سُبْحانَكَ  تنزيه ميكنم تو را از شرك تنزيه كردنى  ما يَكُونُ لِي أَنْ أَقُولَ ما لَيْسَ لِي بِحَقٍّ  نسزد و نشايد مگر آنكه بگويم آن چيزى را كه مرا سزاوار نباشد گفتن آن  إِنْ كُنْتُ قُلْتُهُ فَقَدْ عَلِمْتَهُ  اگر بوده‌ام كه گفته‌ام آن را پس بدرستيكه دانستهء آن را  تَعْلَمُ ما فِي نَفْسِي  تو ميدانى آنچه پنهان ميكنيم آن را در نفس خود هم چنان كه تو ميدانى آنچه آشكارا ميكنيم  وَ لا أَعْلَمُ ما فِي نَفْسِكَ  و من نميدانم آنچه در ذات تست يعنى آنچه اخفا ميكنى از معلومات خود  إِنَّكَ أَنْتَ عَلَّامُ الْغُيُوبِ  بدرستى كه تو داناى پوشيدهائى .\r\n ما قُلْتُ لَهُمْ إِلَّا ما أَمَرْتَنِي بِهِ  نگفتم امت خود را مگر آنچه تو امر كردى مرا به آن كه بايشان گويم  أَنِ اعْبُدُوا اللَّهَ رَبِّي وَ رَبَّكُمْ  آنكه به پرستيد خداى را كه پروردگار شماست يعنى مربوب و مخلوق توأم نه خالق و رب  وَ كُنْتُ عَلَيْهِمْ شَهِيداً ما دُمْتُ فِيهِمْ  و بودم من بر اقوال و افعال ايشان گواه مادام كه بودم در ميان ايشان  فَلَمَّا تَوَفَّيْتَنِي  پس آنهنگام كه مرا گرفتى و به آسمان بردى  كُنْتَ أَنْتَ الرَّقِيبَ عَلَيْهِمْ  بودى تو نگهبان بر ايشان و عالم باحوال ايشان  وَ أَنْتَ عَلى كُلِّ شَيْءٍ شَهِيدٌ  و تو بر همه چيز گواهى و مطلع بر آن .\r\n إِنْ تُعَذِّبْهُمْ فَإِنَّهُمْ عِبادُكَ  اگر عذاب كنى ايشان را بر كفر پس بدرستى كه ايشان بندگان تواند و بنده را بر مالك مطلق اعتراض نرسد در هرچه كند بر وجه جزا و سزا  وَ إِنْ تَغْفِرْ لَهُمْ  و اگر بيامرزى ايشانرا بعد از آنكه از كفر توبه كرده باشند و ايمان آورده  فَإِنَّكَ أَنْتَ الْعَزِيزُ الْحَكِيمُ  پس بدرستى كه تو غالبى و قادرى دانا و صواب كار در هر چه كنى از عفو و عذاب بر وجه حكمت و صواب كار و چون عيسى اين سخن ادا كند .\r\n قالَ اللَّهُ  گويد حق تعالى  هذا يَوْمُ يَنْفَعُ الصَّادِقِينَ  اين روزى است كه در او سود مىرساند راستگويان را  صِدْقُهُمْ  راستى ايشانرا كه قايلند نسبت بوحدانيت حق تعالى و اقرار بحقيت جميع انبياء  لَهُمْ جَنَّاتٌ تَجْرِي مِنْ تَحْتِهَا الْأَنْهارُ  مر آن صادقان را كه اهل توحيدند بهشتهائى كه ميرود از زير درختان يا غرفهاى ايشان جويهاى روان  خالِدِينَ فِيها أَبَداً  در حالتى كه جاويد باشند در آن هميشه يعنى زمان بودن ايشان نهايت نداشته باشد  رَضِيَ اللَّهُ عَنْهُمْ  خشنود باشد خداى تعالى از ايشان بطاعت و انابه  وَ رَضُوا عَنْهُ \r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو خشنود باشند از خداى تعالى به مثل كرامت  ذلِكَ  اين دخول جنان يا حصول رضوان  الْفَوْزُ الْعَظِيمُ  رستگارى بزرگست بعد از آن تنبيه ميفرمايد بر كذب نصارى و فساد دعوى ايشان در شان مسيح و مادر او بقوله .\r\n لِلَّهِ  مر خدايراست نه غير او را  مُلْكُ السَّماواتِ وَ الْأَرْضِ  پادشاهى آسمانها و زمينها  وَ ما فِيهِنَّ  و آنچه در آسمانها و زمينهاست تمام آن  وَ هُوَ عَلى كُلِّ شَيْءٍ قَدِيرٌ  و او بر همه چيز تواناست بقدرتى و شوكتى و عظمتى و حكمتى كه از عجز و ضعف منزه و مقدس است جلت عظمته و قدرته .\r\n\r\nسورة الانعام مائة و ستون آية و هي مكية\r\nآيتهاى اين سوره صد و شصت و شش است و كلماتش سه هزار و هشتصد و پنجست و حروفش دوازده هزار و دويست و چهل است - مرويست از ابى بن كعب كه اينسوره در مكه بيكبار در شب نازلشد و هفتاد هزار فرشته حامل سوره بودند در وقت نزول و بآواز عظيم تسبيح و تحميد الهى ميكردند چون حضرت رسالت آواز ايشانرا شنيد فرمود سبحان اللّه العظيم و بحمده و به سجده در افتاد و بعد از آن كاتبانرا بخواند و فرمود كه در همان شب آن را نوشتند و هر كه آن را قرائت كند بعدد هر آيتى كه در اوست اين هفتاد هزار فرشته صلوات فرستند بر او در شب و روز جابر بن عبد اللّه از پيغمبر صلّى اللّه عليه و آله و سلّم روايت كرده كه هر كه سه آيه از سورة الانعام بخواند تا بقوله و يعلم ما تكسبون حق تعالى چهل هزار فرشته را بر او موكل گرداند كه مثل عبادت خود را براى او نويسند تا بروز قيامت و فرشته از آسمان هفتم نازلشود و با او گرزى از آهن باشد هر گاه كه شيطان خواهد كه وسوسهء او كند آن فرشته اين گرز را بر او زند و او را از او دور گرداند تا كه هفتاد حجاب واسطه شود ميان او و شيطان - عياشى باسناد خود از ابى بصير ( ره ) روايت كرده كه ابو عبد اللّه عليه السّلام فرمود كه سورهء انعام بيكدفعه فرود آمده و هفتاد هزار فرشته تشييع آن ميكردند و تعظيم و اجلال آن مىنمودند چه در هفتاد موضع اين سوره اسم خداى تعالى مندرج است اگر مردمان بدانند فضل قرائت اين سوره را هرگز ترك آن نكنند و پيوسته بقرائت آن مشغول باشند و از ابى الحسن على بن موسى الرضا عليه السّلام مرويست كه هر كه اين سوره را قرائت كند آن هفتاد هزار فرشته كه اين سوره را نازلساخته‌اند بر حضرت رسالت براى او تسبيح گويند تا روز قيامت و نيز از كعب الاخبار روايت است كه حق تعالى روز قيامت بقارى اين سوره\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخطاب كند كه اى بنده من در سايه من آى و از فواكه بهشت من متمتع شو و آب كوثر من بياشام و از چشمه سلسبيل من غسل كن كه تو بنده منى و من خداى توام  بِسْمِ اللَّهِ الرَّحْمنِ الرَّحِيمِ \r\n  الْحَمْدُ لِلَّهِ   همهء ستايش مر خدايراست شعر سزاوار پرستش اوست ايدوست كه خلاق زمين و آسمان است   الَّذِي خَلَقَ السَّماواتِ وَ الْأَرْضَ   آنخداوندى كه بقدرت كامله بيافريد آسمانها را بدون مددى و عمدى و بيافريد زمين را بىاصل و ماده   وَ جَعَلَ الظُّلُماتِ وَ النُّورَ   و پيدا كرد تاريكيها و روشنى را اين كلام به جهت رد قول مجوس است كه گفتند اللّه خالق النور و شيطان آفريننده ظلمت است و نزد اكثر مراد از ظلمت و نور شب و روز است   ثُمَّ الَّذِينَ كَفَرُوا   پس با وجود اين نعم مخلوقه براى بندگان آنان كه كافر شدند   بِرَبِّهِمْ   به پروردگار خود   يَعْدِلُونَ   عدول ميكنند از او بعبادت غير او از اصنام و يا برابرى ميكنند به پروردگار خود بتانرا كه جمادند خلاصهء معنى آنست كه حق تعالى اين اشيا را كه نسبت معيشت آدميانست بيافريد پس سزاوار آنست كه بر آن حمد كنند و كفران نكنند و كفار بر خلاف اين برابرى ميكنند به او سبحانه آن چيزى را كه قادر نيست بر آفريدن چيزى از آن .\r\n هُوَ الَّذِي خَلَقَكُمْ مِنْ طِينٍ  اوست آن كس كه بيافريد شما را از گل يعنى ابتداى خلق شما از آن كرد  ثُمَّ قَضى أَجَلًا  پس حكم فرمود مدتى را كه چون بسر آيد مرگ برسد مراد اجل موتست  وَ أَجَلٌ مُسَمًّى عِنْدَهُ  و مدتى كه نام برده شده و معين و مقرر گشته نزديك كه كسى علم به آن ندارد و بعد از انقضاى آن قيام قيامت باشد مراد اجل قيامت است  ثُمَّ أَنْتُمْ تَمْتَرُونَ  پس شما شك مياريد در بعث آنكه ثابت شد مر شما را كه مبدء خلق از اوست و حال آنكه معاد اسهل است از مبدء .\r\n وَ هُوَ اللَّهُ فِي السَّماواتِ وَ فِي الْأَرْضِ  و اوست خداوند مطلق و معبود به حق و آسمانها و زمينها و همه را جز وى خدائى نيست  يَعْلَمُ سِرَّكُمْ وَ جَهْرَكُمْ  مىداند آنچه پنهان شماست يعنى آنچه در دل مخفى داريد و آنچه آشكاراى شماست يعنى به زبان ميآيد  وَ يَعْلَمُ ما تَكْسِبُونَ  و مىداند آنچه پنهان ميكنند از خير و شر و شما را بدان جزا خواهد داد و بعد از آن خبر ميدهد از حال كفار .\r\n وَ ما تَأْتِيهِمْ  و نميآيد بكافران  مِنْ آيَةٍ مِنْ آياتِ رَبِّهِمْ  هيچ آيتى از آيات پروردگار ايشان مراد معجزات است مانند شكافتن ماه و تسبيح سنك ريزه در دست حضرت رسالت صلّى اللّه عليه و آله و سلّم\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nيا غير آن يا نميآيد آيتى از آيات قرآن بايشان  إِلَّا كانُوا عَنْها مُعْرِضِينَ  مگر هستيد از آن آيات و معجزات اعراض كنندگان و ترك كنندگان نظر در آن .\r\n فَقَدْ كَذَّبُوا بِالْحَقِّ  پس بدرستيكه بدروغ داشتند حق را كه قرآنست  لَمَّا جاءَهُمْ  آنهنگام كه آمد بايشان  فَسَوْفَ يَأْتِيهِمْ  پس زود باشد كه بيايد بايشان يعنى ظاهر شود بديشان  أَنْباءُ ما كانُوا بِهِ يَسْتَهْزِؤُنَ  خبرهاى آنچه بودند كه بدان استهزا ميكردند از وعدهاى عذاب و آن بوقت نزول عذاب باشد بديشان در دنيا يا هنگام ارتفاع رايات اسلام و شوكت ملازمان سيد خير الانام و يا در آخرت نزد مشاهده عقوبت كه عذاب دوزخ است .\r\n أَ لَمْ يَرَوْا كَمْ أَهْلَكْنا مِنْ قَبْلِهِمْ  آيا نديدند و ندانستند كه ما به قوت قهاريه چند هلاك كرديم پيش از ايشان  مِنْ قَرْنٍ  از گروه گذشتگان يعنى اهل زمانى كه در آن پيغمبرى بود و گويند چون هفتاد سال يا هشتاد سال و اصح آنست كه قرن اهل هر عصرىاند كه ميان ايشان پيغمبرى بوده باشد يا نائب مناب او خواه زمان قليل باشد يا كثير  مَكَّنَّاهُمْ فِي الْأَرْضِ  صفت قرنست يعنى آنچنان قرن و گروهى هلاك كرديم كه ايشانرا در زمين آرامگاه داده بوديم و مكنت و نعمت بايشان عطا كرده بوديم  ما لَمْ نُمَكِّنْ لَكُمْ  آنچه شما را تمكين نداده‌ايم از وسعت منازل و متاع يا عمر دراز و قوت تمام و خدم و حشم  وَ أَرْسَلْنَا السَّماءَ عَلَيْهِمْ مِدْراراً  و فرستاده بوديم باران را بر ايشان ريزان و پى در پى  وَ جَعَلْنَا الْأَنْهارَ تَجْرِي مِنْ تَحْتِهِمْ  و گردانيديم جوى هاى آب را كه پيوسته ميرفت در زير درخت ايشان يا در زير قصرهاى ايشان يا انهارى كه در تحت تصرف ايشان بود بهر نوع كه مىخواستند ببساتين و مزارع ميبردند مراد آنست كه ايشان در رفاهيت وسعت عيش بودند ميان انهار و اثمار  فَأَهْلَكْناهُمْ بِذُنُوبِهِمْ  پس هلاك كرديم ايشان را بگناهان ايشان و سود نداد آنهمه نعمت و فراغت  وَ أَنْشَأْنا مِنْ بَعْدِهِمْ  و از نو پيدا كرديم از پس هلاك ايشان  قَرْناً آخَرِينَ  گروهى ديگر بدل ايشان غرض آنست كه حق تعالى همچنانكه قادر بود به آنكه هلاك كند قرون سابقه را چون عاد و ثمود و بيافريند بدل ايشان قوم ديگر را همچنين قادر است كه مثل اين را در حق شما بجاى آرد پس از خواب غفلت بيدار شويد تا از مثل اين نوع عذاب برهيد مروى است كه نصر بن حارث و امثال او نزد رسول آمده گفتند اى محمد ما به تو ايمان نخواهيم آورد تا وقتى كه چهار فرشته با نامهء نوشته از آسمان نازل شوند و گواهى دهند كه اين كتاب از خدا\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبشما آمده و مكتوبى با ايشان بود به اين مضمون كه تو رسول خدائى حق تعالى فرمود كه .\r\n وَ لَوْ نَزَّلْنا عَلَيْكَ كِتاباً فِي قِرْطاسٍ  و اگر بفرستيم بر تو نوشتهء در ورقى  فَلَمَسُوهُ بِأَيْدِيهِمْ  پس مس كنند آن را و بسايند آن را بدستهاى خود يعنى براى العين ببينند و بيقين بدانند كه آن نوشته از نزد خداست بىشك و شبهه  لَقالَ الَّذِينَ كَفَرُوا  هر آينه گويند آنان كه كافرند بر وجه عناد و جحود  إِنْ هذا إِلَّا سِحْرٌ مُبِينٌ  نيست اينكه آوردهء مگر جادوئى روشن بر همه كس .\r\n وَ قالُوا  و گفتند كافران  لَوْ لا أُنْزِلَ عَلَيْهِ مَلَكٌ  چرا فرو فرستاده نشد بر محمد صلّى اللّه عليه و آله و سلّم فرشته كه با ما گويد كه اين پيغمبر است  وَ لَوْ أَنْزَلْنا مَلَكاً لَقُضِيَ الْأَمْرُ  و اگر فرو فرستيم فرشته را هر آينه حكم كرده شود بهلاك همهء خلقان چه سنت الهى جارى شده كه اگر معاينه ببينند فرشته را چنان كه طلب كرده‌اند هلاك ايشان لازم شود چنانچه بر امم سابقه مثل اين واقع شد مانند قوم عاد و لوط  ثُمَّ لا يُنْظَرُونَ  پس مهلت داده نشوند بعد از نزول فرشته به چشم زدنى .\r\n وَ لَوْ جَعَلْناهُ مَلَكاً  و اگر گردانيم رسول را فرشتهء  لَجَعَلْناهُ رَجُلًا  هر آينه گردانيم او را به صورت مردى چنان كه جبرئيل به صورت دحيهء كلبى متمثل ميشد و اين صورت به جهت آنست كه قوت بشرى بديدن ملائكه بر صورت اصلى ايشان وفا نميكند مگر جمعى را از انبياء به قوت قدسى مشاهدهء ايشان مىتوانند كرد پس ملك به صورت بشر فرو فرستيم و  لَلَبَسْنا عَلَيْهِمْ ما يَلْبِسُونَ  هر آينه در آنحال پوشيده گردانيم بر ايشان آنچه پوشيده كرده‌اند امروز يعنى چنان كه اكنون رسالت بشر را مسلم نميدارند در آنوقت نيز طعنه زنان خواهند گفت كه نيست مگر آدمى بعد از آن در تسلى دل رسول صلّى اللّه عليه و آله و سلّم ميفرمايد بقوله .\r\n وَ لَقَدِ اسْتُهْزِئَ بِرُسُلٍ  هر آينه تكذيب نموده شدند پيغمبرانى كه بودند  مِنْ قَبْلِكَ  پيش از تو  فَحاقَ بِالَّذِينَ سَخِرُوا مِنْهُمْ  پس احاطه نموده و فرو آمده با آنان كه سخريه كرده‌اند از رسل يعنى بكسانيكه با رسولان استهزاء كرده‌اند احاطه كرد و فرو گرفت و  ما كانُوا بِهِ يَسْتَهْزِؤُنَ  جزاى آنچه بودند كه بدان استهزاء ميكردند و آن جزا عذاب و نكال الهى بود كه بگرد ايشان در آمد و همه هلاك شدند .\r\n قُلْ  بگو اى محمد اگر عذاب گذشتگانرا مسلم نداريد  سِيرُوا فِي الْأَرْضِ  سير كنيد در زمين گاهى بيمن و گاهى بشام كه بگذريد بر ديار عاد و ثمود  ثُمَّ انْظُرُوا كَيْفَ كانَ عاقِبَةُ الْمُكَذِّبِينَ  پس بنگريد به نظر عبرت كه چگونه بوده است آخر تكذيب كنندگان يعنى بچه وجه حق تعالى ايشان را به عذاب استيصال هلاك كرده تا از آن\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاعتبار گرفته از كفر و طغيان باز ايستد .\r\n قُلْ  بگو اى محمد يعنى بپرس از ايشان بر وجه الزام  لِمَنْ ما فِي السَّماواتِ وَ الْأَرْضِ  مركر است آنچه در آسمانها است و زمينهاست از روى خلق و ملك پس اگر بر سبيل عناد و لجاج جواب ندهند  قُلْ لِلَّهِ  بگو مر خداى راست باتفاق ما و شما خالق و مالك همه اوست نه غير او پس مستحق عبوديت او باشد نه غير او  كَتَبَ عَلى نَفْسِهِ  نوشته است حق تعالى بر ذات خود يعنى بر خود لازم گردانيده است  الرَّحْمَةَ  رحمت را يعنى نعمت هدايت بمعرفت خود بنصب ادله و تمكين دادن بر آن و انزال كتب و مهلت دادن كفار تا يمكن كه ايمان آرند و از اولاد ايشان بگروند و نيز از جملهء رحمت است قبول توبه از معصيت از كعب الاحبار روايت است كه اول چيزى كه حق تعالى نوشت بر زبرجد و ياقوت و لؤلؤ بيواسطهء قلم و مداد اين بود كه « لا إله الا اللّه انا سبقت رحمتى غضبه » سلمان فارسى از حضرت رسالت صلّى اللّه عليه و آله و سلّم روايت كرده كه حق تعالى را صد جزو رحمت است يك جزو آن در دنيا منتشر است و همهء نعمتهاى دنيا از آن يك جزو است و نود و نه جز و در خزانه كرم خود نهاده تا روز قيامت اين يك جزو را با نود و نه جزء ضم كند و همه بر سر گناهكاران بدارد و ايشانرا بيامرزد  لَيَجْمَعَنَّكُمْ  هر آينه جمع كند حق تعالى شما را در قبور و آن چنان باشد  إِلى يَوْمِ الْقِيامَةِ  در روز رستخيز كه روز برانگيختن شماست از قبور  لا رَيْبَ فِيهِ  هيچ شكى نيست در وقوع آن روز يا جمع شما در آن  الَّذِينَ خَسِرُوا أَنْفُسَهُمْ  آنان كه زيان كردند در نفسهاى خود عقول سليمه خود را كه سرمايهء ايشان بود ضايع ساختند  فَهُمْ لا يُؤْمِنُونَ  پس ايشان ايمان نيارند .\r\n وَ لَهُ ما سَكَنَ فِي اللَّيْلِ وَ النَّهارِ  و مر خداى راست آنچه آرام دارد در شب و روز يعنى اوست مالك زمان و مكان و آنچه زمان و مكان آن را فراگرفته  وَ هُوَ السَّمِيعُ الْعَلِيمُ  و اوست شنواى همهء مسموعات دانا بر همهء معلومات پس شنوا باشد باقوال كافران و دانا بافعال ايشان و همه را بر آن جزا دهد در خبر است كه جمعى از كفار قريش گفتند اى محمد صلّى اللّه عليه و آله و سلّم ما را معلوم شده است احتياج و مسكنت تو را بر اين كار ميدارد كه پيش گرفته ما براى تو در ميان خود توزيع كنيم آنقدر مال كه توانگرتر از خويشان شوى به شرط آنكه از اين دعوى رجوع كنى حق تعالى فرمود كه هر چه شب و روز مشتملست بر آن از خداست .\r\n قُلْ أَ غَيْرَ اللَّهِ أَتَّخِذُ وَلِيًّا  بگو بر سبيل انكار كه آيا غير خدا را فرا گيرم دوستى يعنى غير خداى را هرگز دوست نگيرم  فاطِرِ السَّماواتِ وَ الْأَرْضِ  آن خدائى كه بديد آرندهء آسمانها و زمينهاست\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n وَ هُوَ يُطْعِمُ  و او ميخوراند خلق را يعنى روزى ميدهد  وَ لا يُطْعَمُ  و روزى داده نميشود يعنى بىنياز است از خلق و خلق بوى محتاجند  قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ  بگو بدرستى كه من مامورم آنكه اول كسى باشم كه گردن نهد حكم خداى را براى آنكه نبى سابق امت باشد در دين  وَ لا تَكُونَنَّ مِنَ الْمُشْرِكِينَ  و مرا ميگويند كه مباش از شرك آرندگان .\r\n قُلْ إِنِّي أَخافُ إِنْ عَصَيْتُ رَبِّي  بگو بدرستيكه من ميترسم اگر عاصى شوم بامر پروردگار خود و غير او را پرستم  عَذابَ يَوْمٍ عَظِيمٍ  از عذاب روز بزرگ كه قيامت است .\r\n مَنْ يُصْرَفْ عَنْهُ  هر كه بگرداند خدا عذاب را از او و حفص بضم يا و فتح را خوانده يعنى هر كه گردانيده شود عذاب از او  يَوْمَئِذٍ  در آن روز بزرگ  فَقَدْ رَحِمَهُ  پس بدرستى كه بخشايش كرده است حق تعالى و او را از عذاب دوزخ رهانيده و بنعيم ابدى رسانيده  وَ ذلِكَ  و اين گردانيدن عذاب از او  الْفَوْزُ الْمُبِينُ  رستگارى هويداست - بعد از آن بيان مىكند كه معبودان اهل شرك بر هيچ چيز از خير و شر و نفع و ضرر قادر نيستند و حق تعالى بر همهء آن تواناست پس او مستحق عبوديت باشد نه غير او و ميگويد كه .\r\n وَ إِنْ يَمْسَسْكَ اللَّهُ بِضُرٍّ  و اگر برساند به تو بليتى و سختى چون فقر و مرض  فَلا كاشِفَ لَهُ  پس هيچ كشف كننده و باز دارنده نيست آن را  إِلَّا هُوَ  مگر او سبحانه يعنى هيچ كس قادر نيست بر منع آن مگر حق تعالى  وَ إِنْ يَمْسَسْكَ بِخَيْرٍ  و اگر برساند به تو نيكوئى چون غنا و صحت  فَهُوَ عَلى كُلِّ شَيْءٍ قَدِيرٌ  پس او بر همه چيز از اينها و غير آن تواناست پس قادر باشد ابن عباس روايت كند كه كسرى استرى برسم تحفه نزد رسول صلّى اللّه عليه و آله و سلّم فرستاده بود روزى آنحضرت بر او سوار بود و مرا رفيق خود گردانيده در اثناى راه به من نگاه كرد و فرمود كه اى پسر حدود خدا نگاه‌دار تا او را نزد خود يا بى و با خدا در زمان راحت آشنائى كن تا در سختى با تو آشنائى كند و چون چيزى خواهى از خداى طلب و چون طلب يارى كنى از خداى يارى طلب كه آنچه بودنى است قلم بر آن رفته و اگر جمله خلايق جهد كنند براى تو كه چيزى به تو رسانند از خير و شر خداى تعالى براى تو ننوشته باشد نتوانند و اگر توانى بصبر و يقين كار كن در صبر كردن بر آنچه تو آن را كاره باشى خير بسيار است و بدانكه نصرت با صبر است و فرج با اندوه و دشوارى با آسانى و درويشى با توانگرى و قناعت با سرورى .\r\n وَ هُوَ الْقاهِرُ فَوْقَ عِبادِهِ \r\n\r\n","description":"","footnote":"","page_name":" 34 ","page_number":34},
  {"content":"\r\n\r\nو اوست قهر كننده و غلبه نماينده بر بالاى بندگان خود يعنى بر همه غالب است و هيچكس بر او غلبه نتواند كرد  وَ هُوَ الْحَكِيمُ  و اوست محكم كار در تدبير خود از نفع و ضرر و ضيق و سعه و غير آن  الْخَبِيرُ  دانا و آگاه باحوال همهء بندگان - در نقل آمده كه سفهاى عرب گفتند كه يا محمد ما كسى نمىبينيم كه ترا تصديق كند و از علماى يهود و نصارى پرسيديم كه صفت اين مرد در كتب خود ديده‌ايد همه انكار كردند اكنون كسى را بر ما نماى تا بر رسالت تو و حقيقت تو گواهى دهد حق تعالى فرمود كه .\r\n قُلْ  بگو اى محمد  أَيُّ شَيْءٍ أَكْبَرُ شَهادَةً  چه چيز است بزرگتر از روى گواهى و كيست بزرگتر از همه گواهها در راستى اگر جواب ندهند  قُلِ اللَّهُ  بگو بايشان كه خداى تعالى بزرگتر و راستگوتر است در شهادت  شَهِيدٌ بَيْنِي وَ بَيْنَكُمْ  گواهى است ميان من و شما يعنى او گواهست در حقيقت من در دعوى نبوت و در بطلان شما در تكذيب و  أُوحِيَ إِلَيَّ هذَا الْقُرْآنُ  و وحى كرده شده است اين قرآن  لِأُنْذِرَكُمْ بِهِ  تا بيم كنم شما را به قرآن  وَ مَنْ بَلَغَ  و هر كسى را كه برسد قرآن از عرب و عجم و جن و انس تا بروز قيامت - محمد بن كعب قرطى روايت كند كه هر كس كه قرآن به او رسد همچنان باشد كه رسول را ديده و از او شنيده بعد از آن بر سبيل سرزنش كفار ميفرمايد كه  أَ إِنَّكُمْ لَتَشْهَدُونَ  آيا شمائيد كه گواهى ميدهد  أَنَّ مَعَ اللَّهِ  آنكه با خدايست  آلِهَةً أُخْرى  خداى ديگر كه بتانند  قُلْ لا أَشْهَدُ  بگو من گواهى نميدهم به آنكه شما گواهى ميدهيد  قُلْ  بگو بلكه گواهى مىدهم كه  إِنَّما هُوَ إِلهٌ واحِدٌ  جز اين نيست كه او سبحانه خدائى است يگانه و من بر اينوجه گواهى مىدهم  وَ إِنَّنِي بَرِيءٌ مِمَّا تُشْرِكُونَ  و بدرستيكه من بيزارم از آنچه شرك مى آوريد بوى از بتان و غير آن - از اول اين سوره تا اينجا احتجاج است بر مشركان مكه بعد از آن آغاز كلام مىكند با اهل كتاب و ميگويد كه .\r\n الَّذِينَ آتَيْناهُمُ الْكِتابَ  آنان كه داده‌ايم ايشان را كتاب يعنى تورية و انجيل  يَعْرِفُونَهُ  ميشناسند رسول خداى را بصفاتى كه در تورية و انجيل مذكور است  كَما يَعْرِفُونَ أَبْناءَهُمُ  همچنانكه ميشناسند پسران خود را نسب ايشان - ابو حمزهء ثمالى روايت كرده كه چون حضرت رسالت صلّى اللّه عليه و آله و سلّم بمدينه آمد عمر از عبد اللّه سلام پرسيد كه معرفت شما مر حضرت پيغمبر را كه خدا او را خبر ميدهد كه همچون معرفت شماست بفرزندان بر چه وجه ميتوان بود گفت من برسالت پيغمبر صلّى اللّه عليه و آله و سلّم متيقن ترم از آنكه به صحت نسب پسر خود چه اينرا\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدانسته‌ام كه كلام قرآن خداست و محمد پيغمبر او و اما آن را معلوم ندارم كه زنان چه ساخته‌اند و چه كرده بعد از آن از حال كسانى كه با وجود تيقن ايشان به صحت نبوت آن حضرت اعتراف به آن نميكنند خبر ميدهد كه  الَّذِينَ خَسِرُوا أَنْفُسَهُمْ  آنان كه زيانكار شدند در نفسهاى خود از اهل كتاب و غير آن از مشركان  فَهُمْ لا يُؤْمِنُونَ  پس ايشان ايمان نميآورند به جهت فرط عناد و جحود .\r\n وَ مَنْ أَظْلَمُ مِمَّنِ افْتَرى عَلَى اللَّهِ كَذِباً  و كيست ستمكارتر از كسى كه افترا كند و ببندد بر خدا دروغ را به آنكه ملائكه دختران ويند و بتان نزد او شفيع خواهند بود  أَوْ كَذَّبَ بِآياتِهِ  يا تكذيب كنند آيات او را كه قرآنست و آن را سحر و شعر و كهانه نام نهند  إِنَّهُ لا يُفْلِحُ الظَّالِمُونَ  پس بدرستى كه رستگار نشوند ستمكاران يعنى كافران جاحد كه به جهت فرط عناد و جحود بر خود ستم ميكنند و نفس خود را محل غضب الهى ميگردانند .\r\n وَ يَوْمَ نَحْشُرُهُمْ جَمِيعاً  و ياد كن روزى را كه حشر كنيم همه ايشان از عابدان و معبودان  ثُمَّ نَقُولُ لِلَّذِينَ أَشْرَكُوا  پس گوئيم از روى توبيخ مر آنان كه شرك آورده‌اند  أَيْنَ شُرَكاؤُكُمُ  كجايند خدايان شما كه آنها را شريكان خداى به حق ميساختند  الَّذِينَ كُنْتُمْ تَزْعُمُونَ  گمان ميبردند آنها را شريكان خدا يا شفيعان شما مرويست كه چون مشركان ببينند كه حق تعالى اهل توحيد را آمرزيد و از گناهان ايشان در گذشت با يكديگر گويند كه بگوييد ما موحدانيم تا شما را بيامرزند پس چون روز قيامت از ايشان پرسند كه اين شركاؤكم ايشان انكار آن كنند .\r\n ثُمَّ لَمْ تَكُنْ فِتْنَتُهُمْ  پس آنگاه نباشد معذرت ايشان كه توهم كرده باشند كه به آن متخلص ميشوند  إِلَّا أَنْ قالُوا  مگر آنكه گويند  وَ اللَّهِ رَبِّنا  بخدائيكه پروردگار ماست  ما كُنَّا مُشْرِكِينَ  نبوديم ما شرك آورندگان يعنى بر وجوب كذب اين سوگند خورند كه ما مشرك نبوديم با آنكه دانسته باشند كه نفعى بايشان ندهد اما از غايت دهشت و حيرت به اين قايل شوند .\r\n انْظُرْ كَيْفَ كَذَبُوا عَلى أَنْفُسِهِمْ  بنگر كه چگونه دروغ گويند بر نفسهاى خود بنفى شرك از خود  وَ ضَلَّ عَنْهُمْ ما كانُوا يَفْتَرُونَ  و گم شود از ايشان آنچه بوده باشند كه افترا ميكردند از شرك نفع بايشان نرساند در خلاص - مرويستكه أبو سفيان و وليد و عتبه و شيبه و وليد و امى بن خلف و برادرش با جمعى ديگر در موضعى از مسجد الحرام استماع قرآن ميكردند از حضرت رسالت صلّى اللّه عليه و آله و سلّم نصر بن حارث گفت من نيز تواريخ ملوك عجم را بر شما ميخوانم همچنانكه محمد از حكايات\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو قصه‌هاى پيشينيان ميخواند حق تعالى در بارهء او فرمود كه .\r\n وَ مِنْهُمْ مَنْ يَسْتَمِعُ إِلَيْكَ  و از كفار مكه كسانى كه گوش فرا ميدارند بسوى تو وقتى كه قرآن ميخوانى  وَ جَعَلْنا عَلى قُلُوبِهِمْ أَكِنَّةً  و گردانيده ايم يعنى افكنده‌ايم بر دلهاى ايشان پوششها يعنى چونكه از فرط عناد و جحود و انكار و حقد و حسد و استكبار تدبير و انديشه نميكنند در باب قرآن يعنى بمنزله كسانىاند كه گوئيا بر دلهاى ايشان پرده كشيده‌ايم  أَنْ يَفْقَهُوهُ وَ فِي آذانِهِمْ وَقْراً  به جهت كراهيت فهم كنند آن را و نهاده‌ايم در گوش هاى ايشان گرانى تا حق نشنوند - و باقى وجوه تاويل اين كلام در آيه ختم اللّه على قلوبهم مذكور شده  وَ إِنْ يَرَوْا كُلَّ آيَةٍ لا يُؤْمِنُوا بِها  و اگر ببينند هر معجزهء كه ميطلبند ايمان نياورند بدان از عناد و استحكام تقليد در ايشان چه فرط تكذيب ايشان بغايت رسيده  حَتَّى إِذا جاؤُكَ يُجادِلُونَكَ  تا آنكه بيايند به تو و جدال و خصومت كنند با تو  يَقُولُ الَّذِينَ كَفَرُوا إِنْ هذا إِلَّا أَساطِيرُ الْأَوَّلِينَ  گويند آنان كه كافرند نيست اين كتاب تو مگر افسانه پيشينيان مانند قصه رستم و اسفنديار و غير آن و اينغايت تكذيب است كه اصداق حديث را مانند گردانند بمزخرفات اولين كه فائده در تحت آن نيست و اكثر دروغست .\r\n وَ هُمْ  و كافران  يَنْهَوْنَ عَنْهُ  باز ميدارند مردمانرا از ايمان آوردن برسول  وَ يَنْأَوْنَ عَنْهُ  و خود دور ميشوند از او يعنى با آنكه خود ايمان نمىآرند و ديگران را از آن نهى ميكنند  وَ إِنْ يُهْلِكُونَ إِلَّا أَنْفُسَهُمْ  و هلاك نميكنند كافران بنهى مردمان از ايمان مگر نفسهاى خود را  وَ ما يَشْعُرُونَ  و نميدانند كه ضرر ايشان به غير ايشان سرايت نكند .\r\n وَ لَوْ تَرى إِذْ وُقِفُوا عَلَى النَّارِ  و اگر ببينى ايمحمد چون باز داشته شده باشند بر آتش دوزخ تا آن را معاينه به بينند و بر آن مطلع شوند و يا در آورده شوند در آن و بدانند مقدار عذاب خود را هر آينه ببينى امرى در غايت شناعت  فَقالُوا يا لَيْتَنا نُرَدُّ  پس گويند از سختى عذاب كاشكى باز گردانيده ميشديم به دنيا  وَ لا نُكَذِّبَ بِآياتِ رَبِّنا  و تكذيب نكنيم آيات پروردگار خود را  وَ نَكُونَ مِنَ الْمُؤْمِنِينَ  و باشيم از جملهء باور دارندگان .\r\n بَلْ  نچنانست كه ايشان چون به دنيا روند ايمان آرند بلكه  بَدا لَهُمْ  ظاهر شود مر ايشان را بشهادت اعضا يا بظهور عذاب  ما كانُوا يُخْفُونَ  آنچه بودند كه مىپوشيدند از كفر و معاصى بر وجه نفاق  مِنْ قَبْلُ  پيش از اين در دنيا يا از روى جهل بر خود تلبيس ميكردند و ميگفتند همانا اين واقع نشود و كسى مبعوث نگردد  وَ لَوْ رُدُّوا  و\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاگر بحسب فرض بازگردانيده شوند  لَعادُوا  هر آينه بازگردند  لِما نُهُوا عَنْهُ  مر آن چيزيرا كه نهى كرده شدند يعنى باز مرتكب شرك و عصيان شوند  وَ إِنَّهُمْ لَكاذِبُونَ  و بدرستيكه ايشان دروغ گويانند در وعده ايمان چون اين آيات كه در وعيد قيامت است بر كافران خوانده شد ايشان بعث و نشور را منكر شدند .\r\n وَ قالُوا إِنْ هِيَ  و گفتند نيست اين زندگانى دنيا  إِلَّا حَياتُنَا الدُّنْيا وَ ما نَحْنُ بِمَبْعُوثِينَ  مگر زندگانى دنيا و ما نيستيم برانگيخته شدگان از قبور .\r\n وَ لَوْ تَرى إِذْ وُقِفُوا عَلى رَبِّهِمْ  و اگر ببينى تو وقتى كه باز داشته شوند كافران در روز قيامت بر حكم پروردگار ايشان يا بر موقف عرض او  قالَ  گويند بر سبيل توبيخ  أَ لَيْسَ هذا بِالْحَقِّ  آيا نيست اين بعث و نشور و ثواب و عقاب راست و درست  قالُوا بَلى  گويند آرى حق و راست است  وَ رَبِّنا  به حق پروردگار ما يعنى اقرار كنند بحقيت آن مؤكد بسوگند به جهت آنكه در كمال ظهور امر موعود بر ايشان  قالَ  گويد خدا يعنى فرشتگان را فرمايد تا گويند بايشان  فَذُوقُوا الْعَذابَ  پس بچشيد عذاب را  بِما كُنْتُمْ تَكْفُرُونَ  به آنچه بوديد كه نميگرويديد به آن يعنى عذاب كشيد بسبب نگرويدن شما بوحدانيت خدا و به نبوت پيغمبر او .\r\n قَدْ خَسِرَ الَّذِينَ كَذَّبُوا بِلِقاءِ اللَّهِ  بدرستى كه زيان كردند آنان كه تكذيب كردند رسيدن به ثواب و عقاب خدا كه ايشان را وعده داده و آن را بدروغ پنداشتند  حَتَّى إِذا جاءَتْهُمُ السَّاعَةُ  تا آنكه چون بيايد بايشان قيامت يعنى مقدمات آن كه مشاهدهء عقوباتست نزد مرك  بَغْتَةً  ناگهان  قالُوا يا حَسْرَتَنا عَلى ما فَرَّطْنا فِيها  گويند اى حسرت و پشيمانى ما بر آنچه تقصير كرديم در زندگانى دنيا  وَ هُمْ يَحْمِلُونَ  و ايشان يعنى كفار بردارند  أَوْزارَهُمْ عَلى ظُهُورِهِمْ  گناهان خود را بر پشتهاى خود يعنى گناهان لازم ايشان باشد و از ايشان جدا نشود  أَلا ساءَ ما يَزِرُونَ  بدانيد بد چيزيست بار گناه كه ميكشند - در معالم از قتاده و سدى نقل كرده كه چون مؤمن از قبر برخيزد استقبال كند او را چيزى در غايت خوبى و خوشبوئى و گويد مرا ميشناسى مؤمن گويد نه وى گويد من عمل صالح توام بيا بر من سوار شو كه من بر تو بسيار سوار بوده‌ام و آيه و يوم نحشر المتقين الى الرحمن و فدا عبارت از اين است و چون كافر سر از خاك بردارد زشتى و ناخوشى نزد او آيد و گويد مرا ميدانى كافر گويد نه او گويد من كردار ناپاك توام بسيار در دنيا مرا سوار شدى امروز بر تو سوار شوم و هم يحملون اوزارهم اشاره به اين است .\r\n وَ مَا الْحَياةُ الدُّنْيا إِلَّا لَعِبٌ وَ لَهْوٌ  و نيست زندگانى كه كفار\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبد آن مغرورند مگر بازى كودكان و مشغولى بيخردان و باندك زمانى سمت فنا و زوال پذيرد  وَ لَلدَّارُ الْآخِرَةُ خَيْرٌ لِلَّذِينَ يَتَّقُونَ  و هر آينه سراى آخرت بهتر است براى كسانى كه پرهيزكارى ميكنند جهت آنكه آن سراى باقى است و لذت آن خالص از مصايب و آفات و ايمن از بيم زوال و عاهات  أَ فَلا تَعْقِلُونَ  آيا تعقل نميكنند و حفص بيا ميخواند يعنى تعقل نميكنيد تا بر شما واضح شود كه كدام از اين دو سرا بهتر است .\r\n قَدْ نَعْلَمُ  بتحقيق كه نيك ميدانيم  إِنَّهُ لَيَحْزُنُكَ الَّذِي يَقُولُونَ  آنكه هر آينه اندوهناك ميگرداند ترا آنچه ميگويند كفار در باب تكذيب تو و ايشان را بجزاى خود خواهيم رسانيد آورده‌اند كه اخنس بن شريق و ابو جهل پر جهل با يكديگر ملاقات كردند اخنس گفت يا ابا الحكم در شأن محمد بن عبد اللّه چه مىگوئى در دعوى خود صادق است يا كاذب حالا كسى بر ما مطلع نيست تا اگر راست گوئى بر تو محاجه كند گفت محمد راستگوى است و آنچه بما مىرساند آسمانى است نه شيطانى اما اگر بنبوت او اعتراف كنيم تمام عز و شرف كه اهل حرم بدان ممتاز و سر افرازند از لوا و سقايه و ندوه و عمارة مسجد تعلق بآل قصى دارد اگر نبوت بايشان نيز باز گردد ساير افراد قريش بيكبارگى محروم مانند حق تعالى فرمود كه ما ميدانيم به جهت تكذيب كفار محزون و غمگين ميگردى  فَإِنَّهُمْ لا يُكَذِّبُونَكَ  پس بدرستيكه ايشان تكذيب نميكنند تو را در حقيقت و براستى تو اعتقاد دارند  وَ لكِنَّ الظَّالِمِينَ بِآياتِ اللَّهِ يَجْحَدُونَ  و ليكن ستمكارانند بآيتهاى خدا كه قرآنست و ساير معجزات را انكار ميكنند بر وجه عناد و تكذيب آن ميكنند از روى جحود پس در تسلى حضرت افزوده ميگويد كه .\r\n وَ لَقَدْ كُذِّبَتْ رُسُلٌ مِنْ قَبْلِكَ  و بدرستيكه تكذيب كردند پيغمبران را كه پيش از تو بودند  فَصَبَرُوا عَلى ما كُذِّبُوا  پس ايشان شكيبائى نموده‌اند بر آنچه ايشانرا تكذيب كردند  وَ أُوذُوا  و بر آنچه رنج بايشان رسانيدند  حَتَّى أَتاهُمْ  تا وقتى كه آمد بديشان  نَصْرُنا  يارى كردن ما ايشانرا آن نجات ايشان بود و فرو فرستادن عذاب بر مكذبان ايشان پس تو نيز صبر كن بر آزار قوم تا زمانى كه مقرر شده نزد ما كه تو را بر ايشان نصرت دهيم و ايشانرا مغلوب گردانيم  وَ لا مُبَدِّلَ لِكَلِماتِ اللَّهِ  و نيست تغيير دهنده مر وعدهاى خدايرا آنجا كه فرموده كتب اللّه لاغلبن انا و رسلى پس هر وعده كه در نصرت و غلبه اهل ايمان داده‌ايم بر مشركان هر آينه واقع شدنى است  وَ لَقَدْ جاءَكَ مِنْ نَبَإِ الْمُرْسَلِينَ  و هر آينه آمد به تو بعضى از خبر فرستادگان كه امتان ايشان چه آزارها بديشان رسانيدند و ايشان بر آن صبر فرموده‌اند تا كه بر ايشان غالب\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشده‌اند پس تو نيز اقتدا بايشان كرده سپر صبر در سركش و دلخوش دار تا كار تو چنان كه دلخواه تست ساخته گردانيم و تو را بر همهء اعدا منصور سازيم و بر جميع اهل كفر غالب گردانيم .\r\n وَ إِنْ كانَ كَبُرَ عَلَيْكَ  و اگر چنانچه بزرك مينمايد يعنى گران و دشوار است بر تو  إِعْراضُهُمْ  روى گردانيدن ايشان از قبول دين حق  فَإِنِ اسْتَطَعْتَ أَنْ تَبْتَغِيَ  پس اگر ميتوانى آنكه بجوئى  نَفَقاً فِي الْأَرْضِ  سوراخى در زمين يعنى منفذى كه در روى در آن يا بجوف زمين رسى  أَوْ سُلَّماً فِي السَّماءِ  يا بالا روى بنردبانى يا به آسمان و به آن جا آئى  فَتَأْتِيَهُمْ بِآيَةٍ  پس به يارى آيتى را بايشان تا به جهت آن ملجا شده ايمان آرند چنان كن  وَ لَوْ شاءَ اللَّهُ  و اگر خواستى خدا و حكمت او مقتضى الجا و اكراه ايشان ميبود بر ايمان و احياى ايشان بر آن  لَجَمَعَهُمْ عَلَى الْهُدى  هر آينه جمع كردى ايشانرا بر هدايت و چون حكمت الهى تقاضا مىكند كه ايشان به اختيار ايمان آرند نه باجبار و ايشان به جهت فرط عناد و جحود و استكبار نظر در آيات تو نميكنند و تأمل در آن نمينمايند و بر وجه اقتراح تو از آيات ميطلبند نه به قصد اهتدا پس حكمت الهى چنان تقاضا مىكند كه آنها را در وادى خذلان گذاشته نظر لطف از ايشان باز دارد  فَلا تَكُونَنَّ مِنَ الْجاهِلِينَ  پس مباش از نادانان به آنكه ايمان اجبارى منافى حكمت و مصلحت است .\r\n إِنَّما يَسْتَجِيبُ الَّذِينَ  جز اين نيست كه اجابت ميكنند دعوت تو را آنان كه  يَسْمَعُونَ  ميشنوند بسمع قبول و بر وجه فهم و تأمل در آن مينگرند  وَ الْمَوْتى يَبْعَثُهُمُ اللَّهُ  و مردگانرا برانگيزاند خدا از قبر آنگاه بدانند دين حق را و به آن بگروند و آن دانستن و گرويدن سود نكند  ثُمَّ إِلَيْهِ يُرْجَعُونَ  پس بسوى جزاى الهى باز گردانيده شوند در قيامت خلاصهء معنى آنست كه اجابت دعوت تو نميكند مگر مؤمنى كه سامع حق باشد و بر وجه تأمل و تفكر در آن نگرد و اما كافر بمنزلهء ميت است كه اجابت دعوت تو نكند تا آنكه حق تعالى او را در قيامت مبعوث سازد .\r\n وَ قالُوا لَوْ لا نُزِّلَ عَلَيْهِ  و گفتند رؤساى قريش چرا فرو فرستاده نميشود بر محمد  آيَةٌ مِنْ رَبِّهِ  آيتى از نزد پروردگار او يعنى معجزه كه ما از او ميطلبيم چون يد و بيضا و عصاى موسى و ناقهء ثمود و احياء موتى و امثال آن و چون از روى عناد و لجاج نه بر وجه اهتدا آياترا اقتراح ميكردند از اينجهت در جواب ايشان فرمود كه  قُلْ إِنَّ اللَّهَ قادِرٌ عَلى أَنْ يُنَزِّلَ آيَةً  بگو بدرستيكه خدا قادر است بر آنكه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nفرو فرستد آيتى از آيتهاى مقترحه  وَ لكِنَّ أَكْثَرَهُمْ لا يَعْلَمُونَ  و ليكن بيشتر ايشان نميدانند كه حق تعالى قادر است بر انزال آن حكم او چنان قرار گرفته كه هر گاه معجزه طلبند و حق تعالى او را ظاهر گرداند و مقترحان ايمان نيارند عذاب استيصال بر ايشان فرود آيد چون قوم ثمود و از اين جهت آيات مقترحه بايشان نمينمايد و بعد از بيان قدرت خود بر انزال آيات مقترحه ذكر كمال قدرت و ذكر تدبير حكمت خود مىكند بقوله .\r\n وَ ما مِنْ دَابَّةٍ فِي الْأَرْضِ  و نيست هيچ جنبندهء بر زمين از حيوانات  وَ لا طائِرٍ يَطِيرُ بِجَناحَيْهِ  و نه هيچ پرندهء كه در هوا ميپرد به دو بال خود بر وجه سرعت  إِلَّا أُمَمٌ أَمْثالُكُمْ  مگر ايشان گروهائىاند مثل شما يعنى همچو شما محفوظ الاحوال و مقدر الارزاق و الاحال‌اند و نظر شما در آفرينش و حيات و ممات و ذكوريت و انوثيت توالد و تناسل و در دلالت بر وجود صانعى كه مدبر و قادر و عالم وحى است بقوله  ما فَرَّطْنا فِي الْكِتابِ  فرو نگذاشتيم در لوح محفوظ  مِنْ شَيْءٍ  هيچ چيزى را بلكه آن مشتمل است بر جلايل و دقايق علوم علوى و سفلى و امر هيچ حيوانى و جمادى در آن فروگذاشته نشده و اكثر مفسران بر آنند كه مراد بكتاب قرآنست چه آن متضمن هر چيزيست كه محتاج اليه امر دين است مفصلا يا مجملا از بيان حلال و حرام و قصص و امثال و مواعظ و اخبار آنچه مجمل است بيانش بتفصيل رسول باز گذاشتيم  ثُمَّ إِلى رَبِّهِمْ يُحْشَرُونَ  پس همهء امم بسوى تو حشر كرده خواهند شد تا مطيعانرا ثواب دهد و عاصيان را عقاب كند و مكلفانرا بر آلام عوض دهد .\r\n وَ الَّذِينَ كَذَّبُوا بِآياتِنا  و آنان كه بدروغ داشتند آيتهاى ما را كه قرآنست يا ساير دلايل واضحه  صُمٌّ  كرانند از شنودن دلائل وحدت و ربوبيت  وَ بُكْمٌ  و گنگانند از گفتن سخن حق  فِي الظُّلُماتِ  افتاده‌اند در تاريكيهاى كفر كه هيچ وجه راه به حق نميبرند و در ظلمت جهل و ظلمت عناد و ظلمت تقليد گرفتارند  مَنْ يَشَأِ اللَّهُ يُضْلِلْهُ  هر كرا خواهد خدا خذلان كند و او را در ضلالت بگذارد و نظر لطف و توفيق از او باز گيرند  وَ مَنْ يَشَأْ  و هر كرا خواهد از اهل ايمان كه در طلب هدايت‌اند  يَجْعَلْهُ عَلى صِراطٍ مُسْتَقِيمٍ  گرداند او را به راه راست بر وجه لطف و توفيق .\r\n قُلْ  بگو اى محمد  أَ رَأَيْتَكُمْ إِنْ أَتاكُمْ عَذابُ اللَّهِ  اگرچه ميبينيد شما و اگر بيايد بشما عذاب خدا چنان كه بكافران گذشته آمد مانند عاد و ثمود  أَوْ أَتَتْكُمُ السَّاعَةُ  يا بيايد بشما روز رستخيز\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمراد هول و عذاب و عقاب آخرت است  أَ غَيْرَ اللَّهِ تَدْعُونَ  آيا غير خداى را خوانيد تا آن عذاب را از شما بردارد  إِنْ كُنْتُمْ صادِقِينَ  اگر هستيد شما راستگويان كه بتان خدايند پس بخوانيد غير او را .\r\n بَلْ  نچنانست كه بتان را خوانيد در آن وقت بلكه  إِيَّاهُ تَدْعُونَ  او را خوانيد و تضرع جز بدرگاه او نمىبريد و غير او را نميخوانيد براى دفع عذاب  فَيَكْشِفُ  پس ببرد و دفع كند از شما در دنيا  ما تَدْعُونَ إِلَيْهِ  آنچه او را ميخوانيد بكشف آن  إِنْ شاءَ  اگر خواهد و حكم او مقتضى كشف او باشد  وَ تَنْسَوْنَ ما تُشْرِكُونَ  و فراموش كنيد در وقت دعا و دست باز داريد آنچه شرك ساخته‌ايد به او يعنى إله خود را بگذاريد و در دفع عذاب متوجه شويد .\r\n وَ لَقَدْ أَرْسَلْنا إِلى أُمَمٍ مِنْ قَبْلِكَ  و بدرستيكه فرستاد رسولان را بامتان ايشان پيش از تو و تكذيب آنها كرده نگرويدند  فَأَخَذْناهُمْ بِالْبَأْساءِ وَ الضَّرَّاءِ  پس بگرفتيم ايشانرا به سختى و تنگى و درويشى و قحطى و بآفتهاى بيماريها  لَعَلَّهُمْ يَتَضَرَّعُونَ  تا شايد ايشان زارى كنند و از شرك اعراض كنند و دست نياز در توبه و استغفار زنند .\r\n فَلَوْ لا إِذْ جاءَهُمْ بَأْسُنا  پس چرا وقتى كه آمد بديشان عذاب ما  تَضَرَّعُوا  زارى نكردند و روى تضرع بدرگاه ما نياوردند تا ما بلا را از ايشان دفع ميكرديم  وَ لكِنْ قَسَتْ قُلُوبُهُمْ  و ليكن سخت شده بود دلهاى ايشان  وَ زَيَّنَ لَهُمُ الشَّيْطانُ  و آراسته بود براى ايشان ابليس  ما كانُوا يَعْمَلُونَ  آنچه بودند كه به عمل ميآوردند از شرك و عصيان .\r\n فَلَمَّا نَسُوا ما ذُكِّرُوا بِهِ  پس آنهنگام كه فراموش كردند كافران آنچه پند داده شده بودند از باساء و ضراء و از سر عناد از آن پند گرفتند  فَتَحْنا عَلَيْهِمْ أَبْوابَ كُلِّ شَيْءٍ  بگشاديم بر ايشان درهاى همه چيز را از انواع نعمت و راحت يعنى چون ببلا و محنت پند پذير نشدند به آسانى و سعهء معيشت نيز امتحان كرديم  حَتَّى إِذا فَرِحُوا بِما أُوتُوا  تا وقتى كه بسيار شاد شدند به آنچه داده شدند از انواع نعم و دل در آن بستند و بلذات آن مشغولشده از منعم باز ماندند و بمراسم شكرگزارى آن نپرداختند  أَخَذْناهُمْ بَغْتَةً  بگرفتيم ايشانرا ناگهان  فَإِذا هُمْ مُبْلِسُونَ  پس آنگاه ايشان بعد از معاينه ديدن عذاب بسيار خورندگان بودند و پشيمانان .\r\n فَقُطِعَ دابِرُ الْقَوْمِ الَّذِينَ ظَلَمُوا  پس بريده شد آخر آنگروه كه ستم كردند بر خود بر وجهيكه يكى از ايشان باقى نماند  وَ الْحَمْدُ لِلَّهِ رَبِّ الْعالَمِينَ  و شكر و سپاس مر خداى راست كه پروردگار عالميانست بر اهلاك\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nظالمان و مشركان و چون هلاكت ظالم بسبب خلاصى مردمانست از ستم و بيداد ايشان كه نعمتى بزرگ و غنيمتى بسيار است پس هلاك كننده ايشانرا سزاوار حمد و ثنا باشد - فضل بن عباس از ابى عبد اللّه عليه السّلام نقل كرده كه آنحضرت مرا گفت هر كه بقاى ظالمان را دوست دارد پس دوستى با اهل عصيان كرده و حال آنكه حق تعالى ذات خود را حمد كرده بر اهلاك ظالمان و فرمود فقطع دابر القوم الّذين ظلموا و الحمد للّه ربّ العالمين .\r\n قُلْ أَ رَأَيْتُمْ إِنْ أَخَذَ اللَّهُ سَمْعَكُمْ وَ أَبْصارَكُمْ  بگو چه ميبينيد اگر بگيرد خدا شنوائى شما را تا كر شويد و بينائى شما را تا كور شويد  وَ خَتَمَ عَلى قُلُوبِكُمْ  و مهر نهد بر دلهاى ايشان تا فهم و درك ننمايند  مَنْ إِلهٌ غَيْرُ اللَّهِ  كدام خدايست غير اللّه كه بقدرت و كرم خود  يَأْتِيكُمْ بِهِ  سپارد بشما آن چيزى را كه گرفته است  انْظُرْ كَيْفَ نُصَرِّفُ الْآياتِ  بنگر كه ما چگونه ميگردانيم آيتها را اسلوبى باسلوبى يعنى گاهى در ترهيب و گاهى در ترغيب سخن گوئيم و وقتى در تذكير و تنبيه و گاهى از جهت مقدمات عقليه  ثُمَّ هُمْ يَصْدِفُونَ  پس كافران اعراض كنند از آن و حقرا انقياد كنند از غاية لجاج و عناد و جحود .\r\n قُلْ أَ رَأَيْتَكُمْ  بگو چه ميبينيد اى كافران و چه ميبينيد  إِنْ أَتاكُمْ عَذابُ اللَّهِ  اگر بيايد بشما عذاب خدا در دنيا  بَغْتَةً  ناگهانى مقدمه كه شما را بدان تنبيه كند  أَوْ جَهْرَةً  يا آشكارا كه علامات حلول آن ظاهر گردد  هَلْ يُهْلَكُ إِلَّا الْقَوْمُ الظَّالِمُونَ  هلاك نشوند بدان عذاب مگر گروهى كه به جهت رسوخ شرك ستمكارند بر نفس خود .\r\n وَ ما نُرْسِلُ الْمُرْسَلِينَ  و ما نفرستاديم پيغمبران را  إِلَّا مُبَشِّرِينَ  مگر در حالتى كه مژده‌دهندگان باشند اهل ايمانرا ببهشت  وَ مُنْذِرِينَ  و بيم كنندگان كافران را بدوزخ  فَمَنْ آمَنَ وَ أَصْلَحَ  پس هر كه ايمان آورده اصلاح كار خود كند بتقوى و طاعت  فَلا خَوْفٌ عَلَيْهِمْ  پس ترسى نيست ايشان را از عذاب  وَ لا هُمْ يَحْزَنُونَ  و نه ايشان اندوهگين شوند از فوت صواب .\r\n وَ الَّذِينَ كَذَّبُوا بِآياتِنا يَمَسُّهُمُ الْعَذابُ بِما كانُوا يَفْسُقُونَ  و آنان كه تكذيب كردند آيتهاى ما را برسد ايشان را عذاب بسبب آنكه بودند كه بيرون ميرفتند از دائرهء ايمان و طاعت بعد از آن در جواب مقترحان آيات ميفرمايد كه .\r\n قُلْ  بگو اى محمد صلّى اللّه عليه و آله و سلّم مر ايشان را  لا أَقُولُ لَكُمْ عِنْدِي خَزائِنُ اللَّهِ  نميگويم شما را نزد من است خزانهاى مقدورات و ارزاق خدا تا هر چه طلبيد بشما بنمايم  وَ لا أَعْلَمُ الْغَيْبَ  و نميدانم غيب را مادام كه وحى به من نيايد تا هر چه پرسيد جواب بگويم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n وَ لا أَقُولُ لَكُمْ إِنِّي مَلَكٌ  و نميگويم شما را كه از جنس فرشته‌ام يا هر چه فرشتگان بدان قدرت دارند من نيز آن بكنم بلكه من همچون شماام در بشريت  إِنْ أَتَّبِعُ إِلَّا ما يُوحى إِلَيَّ  مگر آنچيزى را كه وحى كرده مىشود از احكام حلال و حرام به من  قُلْ  بگو اى محمد از روى تمثيل  هَلْ يَسْتَوِي الْأَعْمى وَ الْبَصِيرُ  آيا يكسان هستند نابينا و بينا يعنى برابر نباشند گمراه با راه يافته و جاهل با عالم  أَ فَلا تَتَفَكَّرُونَ  آيا پس هيچ انديشه در اين باب نميكنند يعنى تامل كنيد در اين تا مهتدى شويد و از عناد برگرديد .\r\n وَ أَنْذِرْ بِهِ الَّذِينَ يَخافُونَ  و بيم كن آنچه به تو وحى كرده مىشود آنانرا كه به جهت تقصير در عمل و كثرت زلل ميترسند  أَنْ يُحْشَرُوا إِلى رَبِّهِمْ  آنكه حشر كرده شوند بسوى جزاى پروردگار خود تخصيص ترسندگان بانذار با آنكه آن همه را عام است جهت آنست كه دل پند پذير و گوش نصيحت پذير ترسندگان راست  لَيْسَ لَهُمْ مِنْ دُونِهِ وَلِيٌّ  نيست مر اين ترسندگان را بجز از خدا دوستى كه متولى امور ايشان باشد در دارين  وَ لا شَفِيعٌ  و نه شفاعت كننده كه ايشان را از عذاب هر دو سرا برهاند پس اهل خوف را بيم كن  لَعَلَّهُمْ يَتَّقُونَ  تا شايد كه بپرهيزند آورده‌اند كه صناديد قريش با حضرت رسالت صلّى اللّه عليه و آله و سلّم گفتند كه هميشه در مجلس تو درويشانند و غلامان چون ابن مسعود و بلال و عمار و صهيب و سلمان و حباب و غير ايشان از مساكين و ضعفا باشند اگر اين بندگان و مفلسان را از مجلس خود دور كنى ما با تو نشست و برخاست كنيم و سخنان در باب دين و قرآن گوئيم و بشنويم چه ما را عار ميآيد كه با مسكينان نشينيم و غرض ايشان از اين گفتار آن بود كه آن جماعت از مجلس آنحضرت رميده ترك صحبت او كنند و ايشان بسخن خود وفا نكرده گرد او نگردند تا حضرت تنها ماند اين آيه در بارهء ايشان نازلشده كه .\r\n وَ لا تَطْرُدِ الَّذِينَ يَدْعُونَ رَبَّهُمْ  و مران از مجلس خود آنانرا كه ميخوانند پروردگار خود را و ياد ميكنند  بِالْغَداةِ وَ الْعَشِيِّ  در بامداد و شبانگاه مراد دوام ذكر است يعنى شب و روز در ياد خدايند - از امام محمد باقر عليه السّلام روايت است كه قرآن مىخوانند در هر طرف روز  يُرِيدُونَ وَجْهَهُ  ميخواهند بدان ذكر و دعا جهت رضاى الهى و طريقهء او  ما عَلَيْكَ مِنْ حِسابِهِمْ مِنْ شَيْءٍ  نيست بر تو از حساب ايمان و اعمال ايشان چيزى  وَ ما مِنْ حِسابِكَ عَلَيْهِمْ  و نيست از حساب ايمان و عمل تو بر ايشان  مِنْ شَيْءٍ  بر چيزى  فَتَطْرُدَهُمْ  تا برانى ايشانرا از نزد خود يعنى چون بر تو حساب ايمان ايشان نيست و مكلف نيستى تو كه بر\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nظن احوال ايشان آگاه شوى پس شايد كه ايمان ايشان نزد خدا اعظم از ايمان كسى باشد كه طرد ايشان كنى به جهت سؤال آنها بر تقدير ايمان آوردن ايشان پس اگر از نزد خود برانى مؤمنان را جهت طمع در ايمان ايشان  فَتَكُونَ مِنَ الظَّالِمِينَ  پس باشى از ستمكاران اين غايت مبالغه است در نهى از طرد مؤمنان و اگرچه قصد حضرت در تقديم رؤسا و اغنياى قرين بر ضعفا و فقرا قصد ايمان آوردن بود نه اهانت فقرا اما چونكه حق تعالى ميدانست كه ايشان هرگز ايمان نيارند و مدعاى ايشان از اين قول مكر و خديعه بود به آن حضرت از اينجهت رسول خود را از اين اعلام كرد و نگذاشت كه از مكر ايشان فريب خورد .\r\n وَ كَذلِكَ  و همچنان كه آزموده‌ايم فقرا را باغنيا همچنان  فَتَنَّا بَعْضَهُمْ بِبَعْضٍ  آزموده‌ايم بعضى از اشراف را بر بعضى از ضعفا در امور دين و مقدم گردانيديم اين ضعيفان را بر قرباى عرب در منقبت ايمان يعنى امتحان و ابتلا كرديم اين اشراف و توانگران را به آنكه بعوض مال و جاه ايشان درويشان را پايه قرب و مجالست رسول را داديم  لِيَقُولُوا أَ هؤُلاءِ  تا گويند بزرگان آيا اين گروه كه بنعمت ايمان و احسان يا بتوفيق هدايت  مَنَّ اللَّهُ عَلَيْهِمْ  منت نهاد خدا بر ايشان  مِنْ بَيْنِنا  از ميان ما و حال آنكه ما اكابر و رؤسائيم و ايشان مساكين و ضعفا و چون بر وجه انكار اين را گفتند حق تعالى در جواب ايشان فرمود كه  أَ لَيْسَ اللَّهُ بِأَعْلَمَ بِالشَّاكِرِينَ  آيا نيست خدا داناتر يعنى البته داناتر است به كسى كه ايمان واقع شود و بر توفيق آن شكر گويد و كسى كه ايمان نيارد و كفران آن كند پس او را توفيق دهد و دوم در خذلان بگذارد و ابو سعيد خدرى روايت كند كه با جمعى ضعفاى مهاجر در مسجد نشسته بوديم و از برهنگى چنان بوديم كه بعضى از ما جامه بر بعضى ميپوشيد و يكى قرآن ميخواند و ما استماع آن ميكرديم رسول صلّى اللّه عليه و آله و سلّم نزد ما آمده و سلام كرد و گفت در چه كاريد گفتيم يا رسول اللّه صلّى اللّه عليه و آله و سلّم يكى از ما قرآن ميخواند و ما استماع آن ميكنيم فرمود الحمد للّه از امت من جمعى پديد آمدند كه من مأمور شدم به آنكه با ايشان بنشينم و در سختى و شدايد با ايشان شريك شوم پس در ميان ما بنشست و در نشستن با ما برابرى كرد و زانوهاى خود را بر زانوهاى ما نهاد و بعد از آن فرمود كه حلقه شويد ما چنان كرديم پس در ما نگاه كرد و گفت بشارت باد شما را اى درويشان هجرت كننده بنور تمام در روز قيامت پيش از توانگران ببهشت رويد به نيم روز مقدار آن پانصد سال باشد بعد از آن پيغمبر خود را بتعظيم مؤمنان امر ميفرمايد .\r\n وَ إِذا جاءَكَ الَّذِينَ يُؤْمِنُونَ بِآياتِنا  و چون بيايند آنان كه به تو ايمان دارند  فَقُلْ سَلامٌ عَلَيْكُمْ  پس بگو كه سلام بر شما باد مرويست كه بعد از نزول اين آيه درويشان صحابه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكه مذكور شدند چون به خدمت حضرت رسالت صلّى اللّه عليه و آله و سلّم آمدندى بر ايشان سبقت فرمودندى بسلام و نگذاشتندى كه ايشان پيش دستى كنند بر او بسلام از بعضى علماى تفسير مرويست كه قومى به خدمت سيد كائنات آمده گفتند يا رسول اللّه گناهان بزرگ از ما صادر شده تدبير اين عذر و چارهء استغفار آن بر چه وجه كنم آن حضرت بجواب ايشان ملتفت نشد و ايشان نااميد از عتبه نبوت بازگشتند في الحال اين آيه نازلشد كه چون مؤمنان گناهكار بوحدانيت من و رسالت تو و حقيقت قرآن گرويده‌اند نزد تو آيند بر آنها سلام كن كه متضمن بشارتست بسلامتى دنيا و رحمت عقبى و بگو بعد از سلام  كَتَبَ رَبُّكُمْ عَلى نَفْسِهِ الرَّحْمَةَ  نوشته است پروردگار شما بر ذات بزرگوار خود بخشش و بخشايش و آن اينست  أَنَّهُ مَنْ عَمِلَ مِنْكُمْ سُوءاً بِجَهالَةٍ  هر كه بكند از شما كارى بد در حالتى كه نادان باشد بحقيقت آنچه در پى آنست از انواع مضار كه عقوبت دنيويه است و اخرويه  ثُمَّ تابَ مِنْ بَعْدِهِ  پس توبه كند بعد از اين عمل  وَ أَصْلَحَ  و بصلاح آرد كار خود را به آنكه عزم كند بر عدم عود به آن گناه  فَأَنَّهُ غَفُورٌ  پس مراد آنست كه خداى آمرزنده است تايبان را  رَحِيمٌ  مهربان بر ايشان .\r\n وَ كَذلِكَ  و همچنانكه تعيين كرديم در اين سوره دلائل توحيد و نبوت رسالت را همچنين  نُفَصِّلُ الْآياتِ  تفصيل ميكنيم آيات قرآن را در وصف مطيعان و عاصيان تا دلالت حق ظاهر شده حجت بر عاصيان لازم شود و اهل ايمان به آن انقياد نمايند  وَ لِتَسْتَبِينَ سَبِيلُ الْمُجْرِمِينَ  و تا روشن گردد راه گناهكاران يعنى حق از باطل امتياز يابد .\r\n قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّهِ  بگو اى محمد بمشركان كه مرا نهى كرده‌اند از آنكه پرستم آنان را كه شما ميخوانيد يعنى مى پرستيد بدون خدا يعنى بتان را كه آرزوى شما آنست كه من پرستش ايشان نمايم  قُلْ لا أَتَّبِعُ أَهْواءَكُمْ  بگو پيروى نميكنم آرزوهاى شما را  قَدْ ضَلَلْتُ إِذاً  بدرستى كه گمراه شوم آنهنگام كه متابعت هوا و آرزوهاى نفس خبيث و خسيس شما كنم  وَ ما أَنَا مِنَ الْمُهْتَدِينَ  و نباشم من از جمله راه يافتگان .\r\n قُلْ إِنِّي عَلى بَيِّنَةٍ  بگو بدرستيكه من بر حجتى و برهانى و دليلى واضح و روشنم  مِنْ رَبِّي  از نزد پروردگار من و آن قرآنست و وحى و بينه و حجج عقليه مرويست كه نضر بن الحارث و رؤساى قريش گفتند اى محمد تا چند ما را از عذاب الهى تخويف و تهديد نمائى آنچه از عقوبت ميتوانى و از دستت برمىآيد به من رسان و بيش از اين ما را مترسان كه ما از تهديد و وعيد تو نميترسيم حق تعالى گويد يا محمد با ايشان بگو كه من دليلى روشنم از نزد پروردگار كريم\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخود  وَ كَذَّبْتُمْ بِهِ ما عِنْدِي  و شما تكذيب ميكنيد آن دليل را نيست نزديك من  ما تَسْتَعْجِلُونَ بِهِ إِنِ الْحُكْمُ إِلَّا لِلَّهِ  آنچه شما بدان بشتاب ميطلبيد نيست حكم در تعجيل و تأخير عذاب مگر خداى را  يَقُصُّ الْحَقَّ  پيروى مىكند خدا خبر درست و راست را يعنى حق تعالى تابع حق است و از آن در نميگذرد  وَ هُوَ خَيْرُ الْفاصِلِينَ  و او بهترين حكم كنندگانست و بيان نمايندگان حق از باطل بندگان صالح عابد خود را .\r\n قُلْ لَوْ أَنَّ عِنْدِي  بگو اى محمد اگر چنان كه در تحت تصرف من و نزد كمال قدرت و حجت من بودى  ما تَسْتَعْجِلُونَ بِهِ  بدانچه شما بدان شتاب ميكنيد از عذاب و عقاب و نكال و اهوال دارين  لَقُضِيَ الْأَمْرُ بَيْنِي وَ بَيْنَكُمْ  هر آينه گذارده شدى ميان من و شما يعنى شما را هلاك كرده بودمى بتعجيل به جهت فرط خشم من بر شما به جهت رضاى پروردگار خود  وَ اللَّهُ أَعْلَمُ بِالظَّالِمِينَ  و خداى تعالى داناتر است بستمكاران در وقت عذاب كردن ايشان بر وجه حكمت و مصلحت و اراده .\r\n وَ عِنْدَهُ مَفاتِحُ الْغَيْبِ  و نزديك اوست خزانه‌هاى غيب يعنى آنچه پوشيده است از خلق چون ثواب و عقاب و انقضاى آجال و خواتيم اعمال و غير آن  لا يَعْلَمُها إِلَّا هُوَ  نميداند آن را كسى مگر او يعنى عالم است باوقات آن و آنچه در ضمن تعجيل و تأخير آنست از وجوه حكم و مصالح پس آن را ظاهر مىسازد بر وجهى كه حكمت مقتضى آنست  وَ يَعْلَمُ ما فِي الْبَرِّ وَ الْبَحْرِ  و ميداند آنچه در بيابانست از نباتات و ثمرات و حيوانات و غير آن و آنچه در درياست از جواهر و جانوران آبى  وَ ما تَسْقُطُ مِنْ وَرَقَةٍ إِلَّا يَعْلَمُها  و نيفتد هيچ برگى از هيچ درختى مگر كه ميداند خداى تعالى آن را و عالم است به آنكه چند برك در درخت باقى مانده و آن برك تا به زمين آمدن چند مرتبه بر پشت و روى منقلب گشته و در هوا طواف نموده تا زمانى كه بر زمين رسيده  وَ لا حَبَّةٍ  و نيفتند بىامر او هيچ دانهء  فِي ظُلُماتِ الْأَرْضِ  در تاريكيهاى زمين مراد تخمى است كه در زمين افتد  وَ لا رَطْبٍ وَ لا يابِسٍ  و نه ترى و نه خشكى و نه برى و نه بحرى نيست در روى زمين و در زير زمين  إِلَّا فِي كِتابٍ مُبِينٍ  مگر آن ثابت است در كتاب روشن كه از علم او سبحانه است و يا مراد به آن لوح محفوظ است كه علم ما كان و ما يكون در آن ثابت است .\r\n وَ هُوَ الَّذِي يَتَوَفَّاكُمْ  و اوست خداوندى كه متوفى ميسازد يعنى ميخواباند شما را  بِاللَّيْلِ  در هنگام شب\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n وَ يَعْلَمُ ما جَرَحْتُمْ  و ميداند آنچه كسب ميكنيد  بِالنَّهارِ  در روز  ثُمَّ يَبْعَثُكُمْ  پس برانگيزاند شما را از خواب  فِيهِ  در روز  لِيُقْضى أَجَلٌ مُسَمًّى  تا روزى كه تمام كرده شود اجل نام برده يعنى اجل مقدر معين هر يك به آخر رسيده در دنيا كه تا قدم در دروازه موت و فنا نهند  ثُمَّ إِلَيْهِ مَرْجِعُكُمْ  پس بسوى اوست بازگشت شما اى مؤمنان و منافقان بعد از مرگ  ثُمَّ يُنَبِّئُكُمْ بِما كُنْتُمْ تَعْمَلُونَ  پس خبر كند شما را در قيامت به آنچه بوديد كه عمل ميكرديد يعنى جزا دهد شما را بر وفق كردارهاى شما از اعمال خير و شر .\r\n وَ هُوَ الْقاهِرُ فَوْقَ عِبادِهِ  و اوست قاهر و قادر و غالب بر بالاى بندگان خود  وَ يُرْسِلُ عَلَيْكُمْ حَفَظَةً  و ميفرستد بر شما فرشتگانى كه نگاهبانانند مر اعمال شما را يعنى مينويسند اعمال شما را تا روز قيامت پس حكمت در فرستادن حفظه آن است كه بنده از رسوائى روز رستخيز انديشه نموده بر ارتكاب معاصى دليرى نكند و به جهت هيبت اين روز عملى بجا آرد كه در وقت نامه خواندن خجلت زده و شرمنده نگردد و اين محض لطف است و اين فرشتگان مطلع‌اند بر احوال بندگان  حَتَّى إِذا جاءَ أَحَدَكُمُ الْمَوْتُ  تا بيايد يكى از شما را مرگ  تَوَفَّتْهُ رُسُلُنا  بردارند جان او را فرشتگان ما يعنى ملك الموت و اعوان او كه چهارده فرشته‌اند هفت ايشان فرشتگان رحمت‌اند و هفت ديگر ملائكه عذاب پس چون ملك الموت روح مؤمن قبض كند و بفرشتگان رحمت سپارد و جان كافرانرا بردارد و بملائكه عذاب دهد  وَ هُمْ لا يُفَرِّطُونَ  فرشتگان را كه قابض ارواحند تقصيرى نمىكنند و در قبض ارواح تاخيرى نمينمايند از وقت خود از رسول صلّى اللّه عليه و آله و سلّم روايت است كه در شب معراج چون مرا به آسمان بردند فرشتهء ديدم بر كرسى نشسته بود ترش روى و دلتنگ همه فرشتگان كه مرا ديدند در روى من خنديدند مگر او كه لوحى در دست گرفته بود و در آنجا نگاه ميكرد جبرئيل را پرسيدم كه اين كيست گفت ملك الموت از آنوقت كه خداى تعالى وى را بيافريد كسى او را خندان نديد پس حضرت فرمود كه نزديك او رفتم و گفتم او را كه چگونه قبض ارواح بندگان ميكنى كه يكى در مشرقست و يكى در مغرب و اين لوح چيست و چه در او نوشته است گفت اين لوح آجال خلق است كه حق تعالى در شب قدر تا شب قدر ديگر آنها را كه در آنسال اجل ايشان مقدر فرموده در آن ثبت فرمايد و به من دهد و حق تعالى دنيا را نزد من چنان نهاده كه خوانى را پيش كسى نهاده باشند و هر كجا كه خواهد دست به آن رساند و آنچه خواهد بردارد و بخورد حاصل كلام كه حفظ اعمال بندگانرا در نامهء ثبت ميكنند تا وقتى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكه ملائكه موت قبض ارواح ايشان كند بامر ملك جليل .\r\n ثُمَّ رُدُّوا إِلَى اللَّهِ  پس بازگردانيده شوند به عذاب موت به حكم خدا كه  مَوْلاهُمُ الْحَقِّ  خداوند ايشانست و متولى امور ايشان كه درست گوى و راست كردار است كه حكم نفرمايد مگر به حق و هيچ كارى نكند مگر بر نهج صواب  أَلا لَهُ الْحُكْمُ  بدانيد كه مر او راست حكم در آن روز با هيبت مجال حكم كردن نباشد  وَ هُوَ أَسْرَعُ الْحاسِبِينَ  و اوست شتاب كننده‌ترين حساب كنندگان - در روايت صحيحه ثابت شده كه حق تعالى مقدار دوشيدن گوسفندى شمار همه مكلفان خواهد كرد و با وجود كثرت جن و انس و بسيارى عمل ايشان بر وجهى كه حساب ديگر او را از حساب ديگر باز ندارد و از أمير المؤمنين عليه السّلام سؤال كردند كه چگونه حق تعالى حساب خلقان كند در يك ساعت و حال آنكه هيچ كس او را نبيند فرمود كه همچنانكه روزى بمخلوقات مىرساند و ايشان او را نميبينند .\r\n قُلْ  بگو اى محمد از روى احتجاج  مَنْ يُنَجِّيكُمْ  كيست كه ميرهاند شما را  مِنْ ظُلُماتِ الْبَرِّ وَ الْبَحْرِ  از تاريكيهاى بيابان و از ظلمات دريا مراد شدايد اهوال بر و بحر است يعنى كيست كه نجات دهد شما را از سختيها و بلاها و محنتهاى دريا و بيابان  تَدْعُونَهُ  در وقتى كه خوانند نجات دهندهء خود را و استعانت بر او بريد و يارى از او خواهيد  تَضَرُّعاً وَ خُفْيَةً  زارى بآشكارا و نهان يعنى در همهء اوقات او را ميخوانيد تا آن شدايد و اهوال را از شما دفع سازد و زايل گرداند و ديگر آنكه ميگوئيد  لَئِنْ أَنْجانا مِنْ هذِهِ  اگر نجات دهد خداى تعالى ما را از اين شدائد و محنتها  لَنَكُونَنَّ مِنَ الشَّاكِرِينَ  هر آينه باشيم شكر گوينده بر نعمت نجات .\r\n قُلِ اللَّهُ يُنَجِّيكُمْ مِنْها  بگو اى محمد خدا نجات ميدهد شما را از ظلمات بر و بحر  وَ مِنْ كُلِّ كَرْبٍ  و از هر اندوه و غمى كه باشد  ثُمَّ أَنْتُمْ تُشْرِكُونَ  پس شما جزع مكنيد بشرك و عهدى كه كرده‌ايد وفا كنيد .\r\n قُلْ هُوَ الْقادِرُ عَلى أَنْ يَبْعَثَ عَلَيْكُمْ  بگو اوست توانا بر آنكه فرستد بشما  عَذاباً مِنْ فَوْقِكُمْ  عذابى از زبر شما چون طوفان كه بقوم نوح عليه السّلام آمد و سنگ كه بر قوم لوط و اصحاب فيل فرود آمد  أَوْ مِنْ تَحْتِ أَرْجُلِكُمْ  يا از زير قدم شما چون آل فرعون كه در آب غرق شدند و قارون كه به زمين فرو رفت و از ابى عبد اللّه عليه السّلام مروى است كه مراد از عذاب فوق حكام ظالمند و عذاب تحت بندگان و خدمتكاران بد معاش و اين قول از ابن عباس مرويست\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n أَوْ يَلْبِسَكُمْ شِيَعاً  و در آميزد شما را بهم گروه گروه هر گروهى را سودائى و آرزوئى و مدعائى بخلاف آن ديگر تا آن مخالفت بمحاربه انجامد و در همه درهم افتيد مراد آن است كه به جهت فرط عناد و انكار شما را با نفس خود واگذارد و طريق الطاف و توفيق از شما مسدود سازد تا شيطان بر شما مستولى شده سنگ مخالفت در ميان اندازد و در ميان شما علم قتال و جدال بر افرازد  وَ يُذِيقَ بَعْضَكُمْ  و بچشاند بعضى را از شما  بَأْسَ بَعْضٍ  رنج و سختى بعضى مراد شمشيرهاى خلافست كه از غلاف بيرون كشند و بر يكديگر حمله آرند  انْظُرْ كَيْفَ نُصَرِّفُ الْآياتِ  بنگر كه چگونه ميگردانيم آيتهاى خود را بانواع متعدده از وعد و وعيد  لَعَلَّهُمْ يَفْقَهُونَ  شايد ايشان بدانند - جناب بن ارت از پيغمبر صلّى اللّه عليه و آله و سلّم روايت كرده كه من از پروردگار خود در خواستم كه اهل كفر را بر امت من مسلط نكند اجابت فرمود از او درخواستم كه همهء امت مرا به علت جوع و قحطى هلاك نكند آن را به من كرامت فرمود از او درخواستم كه جميع امت مرا بر ضلالت و گمراهى جمع نكند آن را نيز اجابت فرمود و باز از او درخواستم كه مخالفت و باس در ميان شما بيفتد مرا از آن منع كرد و فرمود آن را با من گذار و در اين باب خاموش باش من بجبرئيل گفتم كه هميشه مخالفت در ميان امت من باشد و بعضى بباس بعضى هلاك شوند جبرئيل گفت آرى همچنين خواهد بود آيه الم احسب الناس ان يتركوا تا به دو آيه به من خواند و گفت البته فتنه عظيمه در ميان ايشان كه امت تواند واقع شود و همه بدان مبتلا گردند تا صادق از كاذب ممتاز گردد و به جهت اين امتياز بعد از انقطاع وحى شمشير مخالفت از نيام بيرون كشيده شود تا روز قيامت افتراق كلمه در ميان ايشان واقع شود و از حضرت رسول صلّى اللّه عليه و آله و سلّم منقولست كه چون شمشير در ميان امت من نهاده شود برداشته نشود تا روز قيامت .\r\n وَ كَذَّبَ بِهِ قَوْمُكَ  و دروغ ميدارند عذاب را يا قرآن را گروه تو كه كفار قريش‌اند  وَ هُوَ الْحَقُّ  و حال آنكه آنعذاب حق و صدق است در وقوع يا كتاب قرآن درست و راست است و از نزد حق تعالى است  قُلْ لَسْتُ عَلَيْكُمْ بِوَكِيلٍ  بگو نيستم من بر شما نگهبان كه مهم شما را به من گذاشته باشند تا شما را به اختيار از تكذيب منع كنم يا بتقريب جزا دهم چه بر من همين انذار است و و كيل و حفيظ او سبحانه است پس اين آيه بآية السيف منسوخ است .\r\n لِكُلِّ نَبَإٍ مُسْتَقَرٌّ  هر خبرى را از وعد و وعيد وقتى است كه آنوقت قرار يابد  وَ سَوْفَ تَعْلَمُونَ  و زود باشد كه بدانيده آن را نزد وقوع آن در دنيا و يا در آخرت - در اخبار آمده كه خاصيت اين آيه آنست كه چون بر كاغذ\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nنويسند و بر دندان گيرند درد دندان را سود آرد - آورده‌اند كه هر گاه مسلمانان با مشركان نشستندى ايشان في الحال در تكذيب قرآن و استهزا به آن مشغول شدندى حق تعالى از اين خبر داد كه .\r\n وَ إِذا رَأَيْتَ الَّذِينَ  و چون بينى كسانى را كه بتكذيب و استهزا  يَخُوضُونَ فِي آياتِنا  شروع ميكنند و گفتگوى ميكنند در آيتهاى ما كه قرآنست و بر آن طعن ميكنند  فَأَعْرِضْ عَنْهُمْ  پس اعراض كن از ايشان و منشين با ايشان  حَتَّى يَخُوضُوا فِي حَدِيثٍ غَيْرِهِ  تا وقتى كه در آيند در سخن ديگر غير قرآن  وَ إِمَّا يُنْسِيَنَّكَ الشَّيْطانُ  و اگر فراموش گرداند بر تو شيطان اعراض كردن را بر ايشان خطاب به حضرت مراد امتند چه آنحضرت به جهت عصمت از اين وصمه مبراست  فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ  پس منشين با ايشان پس از ياد كردن تو سخن خداى را با گروه ستمكاران كه وضع تكذيب ميكنند در موضع تصديق - اينحكم در بدايت اسلام بود بعد از قوت مسلمانان با كافران مجالست نموده در صدد منع و نهى از ايشان ميشدند و بر سبيل احتجاج با آنها سخن ميكردند بعد از نزول آيه اهل اسلام گفتند يا رسول اللّه ما را از طواف خانه و نشستن در مسجد الحرام چاره نيست و كافران نيز پيوسته در مسجدند و همواره سخريه ميكنند با قرآن و اهل ايمان و ما نمىتوانيم كه ترك مجلس ايشان كنيم و ايشانرا نيز از اين منع نتوانيم كرد آيه آمد كه .\r\n وَ ما عَلَى الَّذِينَ يَتَّقُونَ مِنْ حِسابِهِمْ  و نيست بر آنان كه پرهيزند از خوض كردن از شما و اهل خوض يعنى از جرايم و آثام ايشان  مِنْ شَيْءٍ  هيچ چيزى مراد آنست كه قبايح اعمال و اقوال آنان كه مؤمنانند با ايشان مجالست مينمايند بر ايشان نيست بلكه و زر و و بال و حساب آن با اهل خوض است  وَ لكِنْ ذِكْرى  و ليكن بر ايشانست كه پند دهند ايشان را پند دادنى نيك و مانع شوند از خوض و ساير قبايح و اگر نتوانند اظهار كراهت كنند از آن  لَعَلَّهُمْ يَتَّقُونَ  شايد كه پرهيز كنند از عمل بد و شرم دارند .\r\n وَ ذَرِ الَّذِينَ اتَّخَذُوا  و بگذار يعنى اعراض كن از آنان كه فرا گرفتند  دِينَهُمْ لَعِباً وَ لَهْواً  دين خود را بازى و افسون يعنى بناى دين خود را بلهو و بازى نهاده‌اند چون پرستيدن سنگ و چوب و تحريم بحاير و سوايب كه هيچ نفعى بر آن مترتب نيست در دنيا و عقبى و يا فرا گرفتند دنيا را كه پيغمبر ايشانرا بدان دعوت مىكند سخريه و استهزاء  وَ غَرَّتْهُمُ الْحَياةُ الدُّنْيا  و فريب داده است ايشانرا زندگانى دنيا\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nتا بدان سبب انكار حشر و نشر ميكنند  وَ ذَكِّرْ بِهِ أَنْ تُبْسَلَ  و پند ده ايشانرا به قرآن به جهت ترس آنكه تسليم كرده نشود به هلاكت عقوبت يا رسوائى در دنيا و آخرت  نَفْسٌ بِما كَسَبَتْ  نفس هر كافرى بسبب آنچه كرده است از بدىها  لَيْسَ لَها مِنْ دُونِ اللَّهِ وَلِيٌّ وَ لا شَفِيعٌ  نيست مر آن نفس گرفتار شده را بجز از خدا دوستى كه مدد او تواند كرد و نه شفاعت كنندهء كه او را از عذاب خلاص تواند داد  وَ إِنْ تَعْدِلْ كُلَّ عَدْلٍ  و اگر بحسب فرض فدا دهد آن نفس هر فدائى كه باشد تا خود را از عذاب باز خرد  لا يُؤْخَذْ مِنْها  فرا گرفته نشود از او  أُولئِكَ الَّذِينَ أُبْسِلُوا  آنگروه آنكسانند كه سپرده شده‌اند به عذاب  بِما كَسَبُوا  بسبب آنچه كرده‌اند از قبايح افعال و آنچه معتقد آنند از عقايد باطل  لَهُمْ  مر ايشانراست در دوزخ  شَرابٌ مِنْ حَمِيمٍ وَ عَذابٌ أَلِيمٌ  آشاميدنى از آب جوشيده كه درون ايشانرا بسوزاند و عذاب درد آورنده كه بيرون ايشانرا بريان سازد  بِما كانُوا يَكْفُرُونَ  به جهت آنكه ايشان بودند كه كافر ميشدند - در خبر است كه اهل دوزخ سالهاى بسيار از گرسنگى فرياد كنند ايشانرا طعامى بدهند از ضريع كه نوعى از خار است كه در وقت ترى شتر آن را خورد چون آن را خورند تشنگى بر ايشان غالب شود سالهاى بسيار از تشنگى فرياد كنند كاسهء آب بدست ايشان دهند كه از غايت گرمى آن را چون نزديك روى خود برند همه رودهاى ايشان پاره پاره شود و نيز از روى احتجاج و الزام ميفرمايد كه .\r\n قُلْ  بگو اى محمد بر وجه انكار  أَ نَدْعُوا مِنْ دُونِ اللَّهِ  آيا پرستيم ما بجز آن خدا يعنى نميپرستيم  ما لا يَنْفَعُنا وَ لا يَضُرُّنا  آنچه سود نكند اگر طاعتش داريم و زيان نكند اگر او را فرو گذاريم  وَ نُرَدُّ عَلى أَعْقابِنا  آيا باز گرديم بر پاشنهاى خود يعنى مرتد شويم و بكفر رجوع كنيم  بَعْدَ إِذْ هَدانَا اللَّهُ  پس از آنكه راه نموده است ما را باسلام و از ظلمت كفر بنور رسانيده  كَالَّذِي اسْتَهْوَتْهُ الشَّياطِينُ  آنهنگام مانند كسى باشيم كه او را راه برده باشد ديو  فِي الْأَرْضِ  در زمين يعنى بيابان دور از راه راست  حَيْرانَ  در حالتى كه سرگردان و گمراه باشد از طريق مستقيم و راه صواب  لَهُ أَصْحابٌ يَدْعُونَهُ  مر او را باشد يارانى و رفيقانى كه خوانند او را  إِلَى الْهُدَى  بسوى راه راست و هدايت نمايند او را بطريق مستقيم و گويند او را  ائْتِنا  بيا بجانب ما مراد آنست\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكه ديوان او را به طرف خود دعوت كنند و اصحاب او را از آن منع كنند و بطريق حق خوانند و او متردد باشد در رفتن و باز گشتن اگر اجابت شياطين كند در ورطهء هلاكت افتد و اگر سخن اصحاب شنود بسر منزل نجات رسد وجه تسميه آنست كه هر كه مرتد باشد مانند كسى است كه ديوان و غولان فريبنده او را در ميان كاروان ربوده در باديهء خطرناك و موضع هلاك برده باشند و رفيقان كاروان كه مؤمنانند او را به راه راست خوانند اگر برگردد و خود را بكاروان رساند در زمرهء ايشان داخل شود و به منزل مراد رسد و اگر با ديوان بماند در كفر و زندقه بميرد و به هلاكت ابدى رسد  قُلْ إِنَّ هُدَى اللَّهِ  بگو بدرستيكه دين خدا يعنى دين اسلام  هُوَ الْهُدى  آنست دين درست و راست نه غير آن زيرا كه با غير آن ضلالت است  وَ أُمِرْنا  و فرموده‌اند مرا بدين هدى  لِنُسْلِمَ لِرَبِّ الْعالَمِينَ  تا گردن نهيم مر فرمان پروردگار عالميان را .\r\n وَ أَنْ أَقِيمُوا الصَّلاةَ  و تا بپاى داريد نماز را  وَ اتَّقُوهُ  و بترسيد از خدا باهمال آن  وَ هُوَ الَّذِي إِلَيْهِ تُحْشَرُونَ  و اوست خداوندى كه بسوى جزاى او جمع كرده خواهيد شد در قيامت .\r\n وَ هُوَ الَّذِي خَلَقَ السَّماواتِ وَ الْأَرْضَ  و اوست آنكسى كه بيافريد آسمانها و زمين را  بِالْحَقِّ  در حالتى كه قايل است به حق و محض حكمت  وَ يَوْمَ يَقُولُ  و ياد كن روزى را كه خدا گويد يعنى امر كند در روز قيامت بهر چه ايجاد آن خواهد كرد  كُنْ  بباش  فَيَكُونُ  پس بباشد آن چيز و محشور شود  قَوْلُهُ الْحَقُّ وَ لَهُ الْمُلْكُ  سخن او راست و درست و مر او راست پادشاهى بىمنازعى و مدعى  يَوْمَ يُنْفَخُ فِي الصُّورِ  در روزى كه دميده شود در صور  عالِمُ الْغَيْبِ وَ الشَّهادَةِ  دانندهء غيب يعنى عالم ملكوت و بشهادة كه عالم ملكست  وَ هُوَ الْحَكِيمُ الْخَبِيرُ  و اوست خداوند حكمت در بعث و حشر خلايق دانا به آنكه كى برانگيزد و بر چه وجه حشر كند - در خبر است كه رسول صلّى اللّه عليه و آله و سلّم فرمود كه در شب معراج اسرافيل را ديدم در زير عرش صور در دهن گرفته بر شكل شاخ و او را چهارده هزار منفذ بود و چشم در زير عرش گماشته جبرئيل را گفتم چند گاهست كه اين صور در دهن دارد گفت از آنوقت كه حق تعالى عالم را آفريده اين صور در دهن گرفته منتظر آنست كه كى فرمان الهى در رسد در دميدن آن تا تأخيرى واقع نشود در مجمع آورده كه اسرافيل دو بار صور در دمد در نفخه اول خلايق بميرند و در دوم همه زنده شوند پس نفخ اول براى انتهاى دنيا باشد و دوم براى ابتداى آخرت ابو سعيد خدرى از حضرت رسالت صلّى اللّه عليه و آله و سلّم روايت كه فرموده چگونه بخوشحالى توان زيست\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو حال آنكه صاحب صور صور در دهن گرفته و گوش هوش فرا داشته منتظر آنكه مأمور شود بدميدن آن تا بلا تأخير در دمد و بعد از بيان احتجاج بر كفار در عقب آن فرموده كه چرا تصديق دينى نميكنند كه كيش ابراهيم خليل است و همه شما بمرتبه قدرت او مفتخريد و در رسانيدن نسب خود به او بر عالميان افتخار مينمائيد پس فرمود كه .\r\n وَ إِذْ قالَ إِبْراهِيمُ  و ياد كن براى اهل مكه قصه ابراهيم كه ايشان دعوى فرزندى او ميكنند پس اولى آنكه اقتدا نمائيد در توحيد و قصهء او آنست كه گفت  لِأَبِيهِ آزَرَ  مر پدر خود آزر را مراد عم اوست چه باجماع اماميه و دلائل عقليه و نقليه از ائمه جميع آباء انبياء تا بعهد آدم مؤمن‌اند و اطلاق عم به اب در كلام عرب شايع است و اسم پدر او باتفاق نسابين و اصحاب تاريخ « تارخ » است پس معنى آنست كه ابراهيم عليه السّلام مر عم خود را كه آزر نام داشت و بت تراش و بت پرست بود گفت  أَ تَتَّخِذُ أَصْناماً آلِهَةً  آيا فرا ميگيرى بتان را كه خود تراشيده‌ايد بخدائى  إِنِّي أَراكَ وَ قَوْمَكَ فِي ضَلالٍ مُبِينٍ  بدرستيكه من ميبينم تو را و گروه تو را كه تابع تواند در گمراهى هويدا - در آثار آمده كه آزر بت ميتراشيد و بابراهيم ميداد كه ببازار بر و به فروش او ريسمان بپاى بت بسته ببازار آمدى و به زمين مىكشيدى مىگفتى كه ميخرد خدائيرا كه نمىشنود و نمىبيند و هيچكس را نفع و ضرر نتواند رسانيد پس بياوردى و نزد آزر بينداختى و گفتى اين را كس نميخرد و مردمان شكايت ابراهيم را به او كردندى وى ابراهيم را از اين سرزنش و ملامت كردى ابراهيم جواب دادى كه شرم ندارى كه جمادى را كه هيچ نفع و ضرر از او متصور نيست و شنيدن و ديدن از او مسلوبست پرستش ميكنيد .\r\n وَ كَذلِكَ  و همچنان كه ما ابراهيم را بينا گردانيديم بر ضلالت و گمراهى قوم او همچنين  نُرِي إِبْراهِيمَ مَلَكُوتَ السَّماواتِ وَ الْأَرْضِ  بنموديم ابراهيم را بربوبيت و پادشاهى و عجايب و بدايع آسمانها و زمينها از ذروهء عرش تا تحت الثرى همه را بر او منكشف ساختيم تا استدلال كنند بدان بر قدرت كاملهء من  وَ لِيَكُونَ مِنَ الْمُوقِنِينَ  تا باشد از بىگمانان در وحدانيت من ابو بصير از ابى عبد اللّه عليه السّلام روايت كرده كه حق تعالى ملكوت سماوات و ارض را بابراهيم نمود مردى را ديد كه زنا مىكند بر او دعاى بد كرد هلاك شد مردى ديگر را ديد كه به اين عمل قبيح مشغولست او را نيز دعا كرد بمرد مرد سوم را چون بديد كه زنا مىكند دعا كرد فوت شد به او خطاب آمد كه اى ابراهيم دعاى تو مستجاب است بر بندگان من دعا مكن اگر خواستمى كه همه را بميرانم بدعاى تو ايشان را نمىآفريدم بدانكه من خلقان را بر سه صنف آفريدم صنفى عبادت\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمن ميكنند و هيچ چيز را در آن شك نميدانند و به جهت اين مثوبات عظيمه نامزد ايشان كرده‌ام و صنف دوم عبادت من و عبادت غير من ميكنند و صنف سوم عبادت غير من كنند و مرا در آن دخل ندهند من از صلب ايشان جمعى بيرون آرم كه همين عبادت من كنند علماى تواريخ نقل كرده‌اند كه ابراهيم عليه السّلام در روزگار نمرود بن كنعان متولد شده و مجمل اين قضيه آنست كه شبى نمرود در واقعه ديد كه كوكبى از افق آن شهر طلوع كرد كه از شعشعه جمال آن نور آفتاب و ماه نابود گشت از غايت دهشت و فزع بيدار شد كاهنان و حكيمان مملكت تعبير اين واقعه بر اين وجه كردند كه در اين سال ولادت مولودى خجسته طالع از خلوتخانه عدم بصحراى وجود قدم نهد كه هلاك تو و اهل تو و مملكت تو در دست او باشد و هنوز اين مولود از مستقر صلب بمستودع رحم نپيوسته نمرود بفرمود تا ميان زنان و مردان تفريق كردند و در آن سال بر هر مرد و زن يكى را بر ايشان موكل ساخته تا هر كودك كه در آن سال بزايد اگر پسر باشد او را بكشد تارخ كه يكى از محرمان و مقربان نمرود بود شبى با زن خود گفت كه پنهان از مردمان نزد من آى زن پنهان از متوكلان نزد تارخ آمده با وى خلوت كرد حامله شد و چون قريب به وضع حمل رسيد از ترس نمرود از شهر بيرون آمده بغارى رفت كه در حوالى آن شهر بود و در آنجا ابراهيم عليه السّلام متولد شده در خرقه پيچيد و همانجا گذاشت و در غار به سنگ استوار كرد و بازگشت روز ديگر به آن غار آمد ديد كه ابراهيم انگشت خود را ميمكد از يكى شير و از يكى عسل بيرون ميآيد خوشحال شد و به شهر رفت و هر روز بيكبار آمدى و او را ديدى و باز گشتى القصه چون شير تربيت از پستان الهى مينوشيد به روزى چندان ميباليد كه كودكى ديگر در ماهى و در ماهى چندان بزرگ ميشد كه كودكى ديگر در سالى چون پانزده ماهه شد با جوانان پانزده ساله برابر گشت چون به آن مرتبه رسيد مادرش تارخ را از اين قضيه مطلع ساخت تارخ بسيار خوشحال گشته گفت او را به خانه آور و دغدقهء به خود راه مده مادر ابراهيم ابراهيم را از غار بيرون آورده نماز شام و در بيابان غار گله‌هاى اسب و شتر و رمه‌هاى گوسفند جمع بودند ابراهيم عليه السّلام از مادرش پرسيد كه اينها چه چيز است مادرش ويرا خبر داد ابراهيم گفت اينها را پروردگارى و روزى دهندهء هست كه آفريننده و تربيت كنندهء اينهاست و مروى است كه در زمان نمرود ستاره و ماه و آفتاب پرستيدندى و برخى بت پرست بودند و بعضى پرستش نمرود ميكردند ابراهيم با مادر بجانب شهر روانشد .\r\n فَلَمَّا جَنَّ عَلَيْهِ اللَّيْلُ  پس چون در آمد بر او شب تاريكى همه زمين را بپوشانيد  رَأى كَوْكَباً  رسيد ستاره درخشان را زهره بود يا مشترى نزديك بافق مغرب رسيده پس ديد كه بعضى ستاره پرست روى به آن ستاره كرده سجده او كردند  قالَ هذا رَبِّي  گفت ابراهيم\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاين است پروردگار من بر سبيل فرض بزعم قوم خود و اين مثل آنست كه شخصى بقول خصم قايل شود و در اول كلام تابع او شود و بعد از اثبات بطلان آن بر او انكار آن نمايد تا حجت بر خصم لازم سازد چنان كه يكى از ما نظر در اجسام كرده تقدير كند كه اين قديمست همچنانكه مذهب خصم اوست و چون بواسطهء تغيير و تبديل كه از لوازم حدوث است حدوث آن نمايد خصم را به آن ملزم سازد و حكم بحدوث آن نمايد پس ابراهيم عليه السّلام نيز بر همين وجه گفت كه اين خداى من است  فَلَمَّا أَفَلَ  پس آنهنگام كه ستاره فرو رفت  قالَ لا أُحِبُّ الْآفِلِينَ  گفت دوست نميدارم روندگان را چه جاى اينكه عبادت اينها كنم زيرا كه زوال و انتقال مقتضى امكان و حدوث است و منافى الهيت پس قدر ديگر كه راه برفتند و آن شب چهاردهم بود طبق سيمين ماه بر كنار خوان فلك نمودار شد .\r\n فَلَمَّا رَأَى الْقَمَرَ  پس چون ديد ماه را  بازِغاً  در حالتى كه بر آينده بود و ابتدا بطلوع نماينده جمعى ماه پرستان پيش آن به سجده در افتادندى  قالَ هذا رَبِّي  گفت اين است پروردگار من بر طريقى كه مذكور شد  فَلَمَّا أَفَلَ  پس آنوقت كه روى به مغرب نهاد يعنى از خط نصف النهار بجانب مغرب ميل كرد  قالَ لَئِنْ لَمْ يَهْدِنِي رَبِّي  گفت اگر راه ننمايد پروردگار من بمعرفت خود بر وجه لطف و توفيق  لَأَكُونَنَّ مِنَ الْقَوْمِ الضَّالِّينَ  هر آينه باشم از گروه ستمكاران و گمراهان مراد وى به اين گفتار ارشاد قوم بود بر تنبيه ايشان كه قمر نيز متغير الحالست و صلاحيت الوهيت ندارد هر كه آن را خداى خود گيرد البته گمراهست و چون صبح طالع شد ناگاه سپر زرين آفتاب از فلك خود سر برآورد و زمين را بغلبيت نور خود منور گردانيد و بهر جاى بقعه تافت بجرم از همه بهتر و بيشتر آفتاب پرستان به سجده او مشغول شدند ابراهيم به قصد احتجاج حجت بر ايشان گفت اين پيش رو نورها است و به جهت فرط نور خود بر همهء انوار غالب شده بنگريم كه چه تواند بود و به اين نيز روز باختى كنيم تاويل صادق در غور آن نظر كنيم و ببينيم كه او را رتبهء الوهيت هست چنان كه زعم شماست چنان كه ميفرمايد .\r\n فَلَمَّا رَأَى الشَّمْسَ بازِغَةً  پس ديد آفتاب را بر آينده و جهان بنور خود تابنده  قالَ هذا رَبِّي  گفت اين كوكب پروردگار من است بحسب فرض و تقدير همچنانكه زعم شماست  هذا أَكْبَرُ فَلَمَّا أَفَلَتْ  پس چون نشان زوال و انتقال او ظاهر شد  قالَ يا قَوْمِ  گفت اى گروه من  إِنِّي بَرِيءٌ مِمَّا تُشْرِكُونَ  بدرستى كه من بيزارم به آنچه شما به او انباز ميگيريد با خدا از اشياء محدثه محتاجه بحدثى و موجدى بدانكه ميتواند بود كه صدور اينكلام از ابراهيم عليه السّلام بر وجه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nنظر و استدلال بوده باشد چه حق تعالى ابراهيم را عارف خلق نكرده بود و يا علم ضرورى نداده تا احتياج به نظر و استدلال نداشته باشد پس اكتساب بطريق نظر او را ضرورى باشد پس او مثل كسى بوده باشد كه بر وجه نظر تجويز امرى كند و چون در اخذ مقدمات قياس او خطائى باشد از او عدول كند و حكم بخلاف آن كند تا حق بر او ظاهر شود و تفصيل و تبيين اين مبحث و شبهاتى كه مخالفان در اين باب دارند و جوابهاى آن بر وجه احسن كه رافع آن شبهات است و بيان اقوال مختلفهء مغيرين در آن و كشف قول حق از آن در منهج الصادقين بر طريق دلپذير مسطور است القصه چون ابراهيم از قوم خود تبرا كرد و متوجه موجد و مبتدع جميع ممكنات شده فرمود كه .\r\n إِنِّي وَجَّهْتُ وَجْهِيَ  بدرستيكه من متوجه ساختم روى خود را يعنى خالص گردانيدم دين خود را يا روى و دل خود را متوجه گردانيدم  لِلَّذِي  مر آنكس را كه از قدرت  فَطَرَ السَّماواتِ وَ الْأَرْضَ  بيافريد آسمانها و زمينها  حَنِيفاً  در حالتى كه ميل كننده‌ام از همه آباء و اديان باطله و روى آورده بدين توحيد  وَ ما أَنَا مِنَ الْمُشْرِكِينَ  و نيستم من از شرك آورندگان اين آيه دليل است بر وجوب تقديم تبرا بر تو لا و كلمهء طيبهء لا إله الا اللّه نيز مصرحست بر اين معنى راه اول توحيد را از خار و خاشاك شرك فرمود تا سلطان لا إله الا اللّه بر وى روى آورد بر صدر دل و بر مسند جان نشيند - آورده‌اند كه چون ابراهيم به شهر آمد وى را بديدن نمرود بردند و او مردى كريه منظر بود ابراهيم او را ديد بر تخت نشسته و غلامان ماه منظر و كنيزان پرى پيكر گرد تخت او صف زده پرسيد كه اين چه كس است كه مرا بديدن او آورده‌ايد گفتند خداى همه اوست پرسيد كه اين ملازمان در حوالى تخت او چه كسانند گفتند آفريدگان اويند ابراهيم تبسم نمود و گفت چگونه است كه اينخداى شما ديگران را از خود بهتر آفريده است بايستى كه او از ايشان بهتر بودى حاصل كه ابراهيم پيوسته مذمت بتان كردى و پرستندگان را دشنام دادى و قوم با او مجادله ميكردند همچنانكه حق تعالى خبر داده .\r\n وَ حاجَّهُ قَوْمُهُ  و حاجت خواستند با او قوم يعنى مخاصمه كردند باوى در توحيد  قالَ أَ تُحاجُّونِّي  گفت بر وجه انكار آيا چه محاجه و مخاصمه ميكنيد با من  فِي اللَّهِ  در وحدانيت خدا و ميخواهيد كه بر من غلبه كنيد در دين  وَ قَدْ هَدانِ  و حال آنكه راه نموده است خدا مرا بتوحيد خود بر وجه لطف و توفيق - ايشان او را تخويف كردند كه با معبودان ما استهزا ميكنى ايشان بلاها به تو خواهند رسانيد ابراهيم فرمود كه  وَ لا أَخافُ  و من نمىترسم و باك ندارم  ما تُشْرِكُونَ بِهِ  از آنكه شرك آورده‌ايد بدان يعنى هيچوقت از بتان شما انديشه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nندارم چه جمادند و به كسى ضرر نتوانند رسانيد  إِلَّا أَنْ يَشاءَ رَبِّي  مگر آنكه خواهد پروردگار من  شَيْئاً  چيزى را از مكاره كه به جهت ايشان رسيد به اين وجه كه حيات و تمكين ضرر بايشان دهد  وَسِعَ رَبِّي  و رسيده است پروردگار من و احاطه كرده  كُلَّ شَيْءٍ عِلْماً  همه چيز را از روى دانش يعنى بر همه چيزى محيط شده پس دور نيست كه در علم او باشد كه به من مكروهى رسد از جهت بتان  أَ فَلا تَتَذَكَّرُونَ  آيا ياد نميكنيد و پند نميگيريد و ميان عاجز و قادر و عالم و جاهل تميز نميكنيد .\r\n وَ كَيْفَ أَخافُ ما أَشْرَكْتُمْ  و چگونه ترسم از آنچه بانبازى گرفتيد از جمادات  وَ لا تَخافُونَ  و نمى ترسيد  أَنَّكُمْ أَشْرَكْتُمْ بِاللَّهِ  از آنكه شرك مىآريد به خدا  ما لَمْ يُنَزِّلْ بِهِ  آن چيزى را كه نفرستاده است خدا بشريك كردن آن  عَلَيْكُمْ سُلْطاناً  بر شما كتابى يا حجتى غالب يعنى چگونه ترسم از معبودان شما به لئيمه عقل و از ايشان نفع و ضرر تصور نيست و شما اولى تريد كه بترسيد از خداى قادر غالب و قاهر كه شريك مىآريد به او بدون حجتى بلكه بمحض تقليد  فَأَيُّ الْفَرِيقَيْنِ  پس كدام از ايندو گروه موحدان و مشركان  أَحَقُّ بِالْأَمْنِ  سزاوارترند بايمن بودن پس مرا جواب دهيد  إِنْ كُنْتُمْ تَعْلَمُونَ  اگر هستيد كه بدانيد كه سزاوار آنست كه از او بترسيد .\r\n الَّذِينَ آمَنُوا  آنكسانيكه ايمان آورده‌اند به وحدانيت من  وَ لَمْ يَلْبِسُوا إِيمانَهُمْ بِظُلْمٍ  و نياميختند ايمان خود را بشرك  أُولئِكَ لَهُمُ الْأَمْنُ  آنگروه مر ايشانراست ايمنى از عذاب دوزخ  وَ هُمْ مُهْتَدُونَ  و ايشانند راه .\r\nيافتگان  وَ تِلْكَ  و آنچه گذشت از احتجاج و استدلال ابراهيم بر قوم خود  حُجَّتُنا  حجت و برهان ما بود كه بر وجه خلت  آتَيْناها إِبْراهِيمَ  داديم او را بابراهيم تا حجت گرفت به اين  عَلى قَوْمِهِ  بر گروه خود  نَرْفَعُ دَرَجاتٍ  بر ميداريم پايهاى بلند  مَنْ نَشاءُ  هر كرا خواهيم در علم و حكمت از مؤمنان موحد مطيع بر حسب استعداد ايشان در ايمان و يقين يعنى هر يكى از اهل ايمان را بر قدر استحقاق بمراتب عاليه و درجات رفيعه ميرسانيم  إِنَّ رَبَّكَ حَكِيمٌ  بدرستى كه پروردگار تو خداوند حكمت است در برداشتن و فروگذاشتن بندگان  عَلِيمٌ  دانا باستعداد و استحقاق هر كس .\r\n وَ وَهَبْنا لَهُ  و بخشيديم مر ابراهيم را  إِسْحاقَ  پسر او اسحق كه پدر پيغمبر بنى اسرائيل است  وَ يَعْقُوبَ  و نبيرهء او كه بنى اسرائيل است و لقب او يعقوب  كُلًّا هَدَيْنا  هر يك را از اين دو راه نموديم\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبمعرفت خود به احكام شريعت بمحض لطف و توفيق  وَ نُوحاً هَدَيْنا مِنْ قَبْلُ  و راه نموديم نوح را پيش از ابراهيم  وَ مِنْ ذُرِّيَّتِهِ  و هدايت كرديم از ذريه نوح يا ابراهيم  داوُدَ  داود و او از اولاد يهوداى بن يعقوبست  وَ سُلَيْمانَ  و سليمان بن داود را  وَ أَيُّوبَ  و ايوب بن موص را  وَ يُوسُفَ  و يوسف بن يعقوب را  وَ مُوسى وَ هارُونَ  و موسى بن عمران و برادر او هرون بن عمران را  وَ كَذلِكَ  و همچنانكه ابراهيم را پاداش داديم بر نعمت درجات و ثبات بر دين و مجاهده در راه معرفت  نَجْزِي الْمُحْسِنِينَ  پاداش ميدهيم نيكوكارانرا فراخور استحقاق ايشان مثل ثواب و كرامات .\r\n وَ زَكَرِيَّا  ديگر راه نموديم زكريا را  وَ يَحْيى  و يحيى كه پسر زكرياست  وَ عِيسى  و عيسى بن مريم  وَ إِلْياسَ  و الياس را  كُلٌّ مِنَ الصَّالِحِينَ  و اين همه پسران كاملانند در صلاح و شايستگى تفضيل اين پيغمبران كه منتهى مىشود به نوح و ابراهيم - عليهما السّلام - در منهج مذكور است در خبر است كه روزى مأمون با على بن موسى الرضا صلوات اللّه عليه گفت يا بن رسول اللّه در كتاب خداى كه دلالت كند كه تو فرزند رسول خدائى از صلب او كه غير از آيه مباهله باشد و غير آيه قل تعالوا الى آخرة كه متضمن و من دريته است و عيسى در آن مذكور است كه از جانب مادر بابراهيم مىرسد فرمود كه حرمت عليكم امهاتكم و بناتكم است گفت اين آيه چگونه دلالت كند بر مدعاى من فرمود كه چه مىگوئى در اين كه اگر رسول خدا صلّى اللّه عليه و آله و سلّم حاضر شود و دختر ترا بزنى خواهد به او خواهى داد گفت چگونه باشد كه كسى اين رغبت ندارد و اگر از من خواهد به او نخواهم داد گفت چرا فرمود زيرا كه اجتماع است كه فرزند خود خواه دختر و خواه پسر بمردم حرامست و ديگر آنكه اگر زن خود را طلاق دهم پيغمبر نتواند كه او را نكاح كند گفت از كجا ميگوئى فرمود كه قوله تعالى و حلائل ابنائكم الذين من اصلابكم .\r\n وَ إِسْماعِيلَ  و ديگر راه نموديم اسمعيل را كه پسر ابراهيم است  وَ الْيَسَعَ  و يسع كه پسر اخطوت بن عجوز است  وَ يُونُسَ  و يونس بن متى  وَ لُوطاً  و لوط كه پسر هرون برادر حضرت ابراهيم است  وَ كلًّا فَضَّلْنا  و همه اين پيغمبران را فضل داديم بر نبوت  عَلَى الْعالَمِينَ  بر عالميان زمان ايشان .\r\n وَ مِنْ آبائِهِمْ  و فضيلت داديم بعضى از پدران ايشان  وَ ذُرِّيَّاتِهِمْ  و برخى از فرزندان ايشان  وَ إِخْوانِهِمْ  و بعضى از برادران ايشان را چه بعضى از ايشان يا پيغمبر بودند يا اوصياى ايشان يعنى پيغمبران يا از اوليا  وَ اجْتَبَيْناهُمْ  و برگزيديم اين پيغمبران را  وَ هَدَيْناهُمْ إِلى صِراطٍ مُسْتَقِيمٍ  و راه نموديم ايشان را يعنى ثابت داشتيم ايشان را به راه راست كه دين حق است .\r\n ذلِكَ  آن دينى كه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n؟ ؟ ؟ بودند انبياى مذكوره  هُدَى اللَّهِ  دين خداست كه مستلزم هدايت و صواب است در دنيا و آخرت  يَهْدِي بِهِ  راه نمايد اين دين  مَنْ يَشاءُ  هر كرا مىخواهد  مِنْ عِبادِهِ  از بندگان خود از روى لطف و توفيق  وَ لَوْ أَشْرَكُوا  و اگر اين پيغمبران بحسب فرض شرك آورندى و با وجود اين فضل و كمال  لَحَبِطَ عَنْهُمْ  هر آينه نيست و باطل ميشد از ايشان  ما كانُوا يَعْمَلُونَ  آنچه بودند كه مى كردند يعنى ثوابى بر آن نمييافتند كه چون صحت عمل تابع ايمانست پس هر گاه كه ايمان نباشد عمل صحيح نباشد .\r\n أُولئِكَ  آنگروه انبيا  الَّذِينَ آتَيْناهُمُ الْكِتابَ  آنانند كه داده‌ايم ايشان را كتاب  وَ الْحُكْمَ وَ النُّبُوَّةَ  و حكم شريعت و پيغمبرى  فَإِنْ يَكْفُرْ بِها  پس اگر كافر شوند بكتاب و نبوت و حكمت شريعت  هؤُلاءِ  اينگروه معاندان قريش  فَقَدْ وَكَّلْنا بِها  پس بدرستى كه برگماشتيم و مهيا كرديم براى ايمان به آن  قَوْماً  گروهى را كه از صدق تمام  لَيْسُوا بِها بِكافِرِينَ  نيستند بر اين چيزها كافران مراد پيغمبران و متابعان ايشانند .\r\n أُولئِكَ الَّذِينَ  آنگروه انبياء آنانند  هَدَى اللَّهُ  راه نمود خدا ايشان را  فَبِهُداهُمُ اقْتَدِهْ  پس بطريق ايشان اقتدا كن مراد آن چيزيست كه بر آن متفق بوده‌اند از توحيد و اصول دين نه فروع مختلفه يا اقتدا كن بايشان در صبر بر اذيت قوم و صبر كن همچنانكه ايشان صبر كردند در جميع اخلاق و اطوار پسنديده تابع ايشان شو از جمله اين كه  قُلْ  بگو بكافران  لا أَسْئَلُكُمْ  نميخواهم از شما  عَلَيْهِ  بر پيغام رسانيدن از خدا  أَجْراً  مزدى چنانچه پيش از من هيچ پيغمبرى از امت مزد دعوت نطلبيده  إِنْ هُوَ  نيست اين تبليغ من  إِلَّا ذِكْرى لِلْعالَمِينَ  مگر پندى مر عالميان را كه بسبب آن راه راست يابند - آورده‌اند كه مالك بن ضيف كه سر حلقهء احبار بود به خدمت سيد كائنات آمد آنحضرت باوى گفت سوگند مىدهم ترا به آن خدائى كه تورية را بر موسى نازل گردانيد كه در تورية ديدهء كه خدا دانشمند فربه را دشمن ميدارد گفت اينخبر در تورية هست حضرت فرمود كه آن عالم تن پرور و خود پرست توئى او در غضب شد و گفت خدا هيچ كتابى بر هيچكس نازل نساخته آيه آمد كه .\r\n وَ ما قَدَرُوا اللَّهَ حَقَّ قَدْرِهِ  تعظيم نكردند جهودان چنانچه سزاى تعظيم او بوده باشد و نشناختند چنانچه حق شناخت او بود در رحمت و انعام بر بندگان كه از جمله آن ارسال رسل و انزال كتب است  إِذْ قالُوا ما أَنْزَلَ اللَّهُ \r\n\r\n","description":"","footnote":"","page_name":" 60 ","page_number":60},
  {"content":"\r\n\r\nچون گفتند فرو نفرستاده خدا  عَلى بَشَرٍ مِنْ شَيْءٍ  بر هيچ آدمى هيچ چيز از وحى و احكام شرع يعنى انزال كتب و رسل نكرده  قُلْ مَنْ أَنْزَلَ الْكِتابَ الَّذِي  بگو ايمحمد كيست آنكه فرو فرستاده آن كتاب را كه  جاءَ بِهِ مُوسى نُوراً  آمد به آن موسى در حالتى كه بود روشنائى دهنده و ظلمات جهل و كفر را زايل سازنده  وَ هُدىً لِلنَّاسِ  و راه نماينده مر مردمان را  تَجْعَلُونَهُ قَراطِيسَ  مى گردانند آن را صحيفها و طومارها و ورقهاى پراكنده كه  تُبْدُونَها  آشكارا ميكنيد آنچه مى خواهيد  وَ تُخْفُونَ كَثِيراً  و پنهان ميكنيد بسيارى را از آن چون نعت مصطفى و آيات رجم و غير آن  وَ عُلِّمْتُمْ ما لَمْ تَعْلَمُوا  و آموخته شديد اى يهود آنچه ندانستيد  أَنْتُمْ وَ لا آباؤُكُمْ  نه شما و نه پدران شما از امر و نهى و حلال و حرام زياده بر آنچه در تورية است و بر شما ملتبس بود بيان آن مراد احكام قرآنست  قُلِ اللَّهُ  بگو ايمحمد كه خدا فرستاده است آن را كه ندانستيد  ثُمَّ ذَرْهُمْ  پس دست باز دار از يهود و بگذار ايشانرا  فِي خَوْضِهِمْ يَلْعَبُونَ  در اباطيل و مزخرفات خود در حالتى كه بازى ميكنند و بآرزوى باطل خود مشغول ميشوند چه بر تو غير از تبليغ و الزام حجت نيست .\r\n وَ هذا كِتابٌ أَنْزَلْناهُ  و اين قرآن كتابى است كه فرو فرستاده‌ايم آن را  مُبارَكٌ  بسيار فائده و با بركت  مُصَدِّقُ الَّذِي بَيْنَ يَدَيْهِ  باور دارنده آنچه پيش از وى بوده از كتب چون تورية و انجيل يعنى موافق آن در توحيد يا اصول دين يا گواهى دهنده بر حقيقت آن پس قرآن را فرستاديم براى بركات و خيرات كثيره و تصديق كتب متقدمه  وَ لِتُنْذِرَ  براى آنكه بيم كند و حفص بيا ميخواند يعنى براى آنكه بترسانى اى محمد  أُمَّ الْقُرى  اهل مكه را  وَ مَنْ حَوْلَها  و هر كه گرداگرد مكه است يعنى مجموع اهل مشرق و مغرب را  وَ الَّذِينَ يُؤْمِنُونَ بِالْآخِرَةِ  و آنكسانيكه ايمان آورده‌اند بآخرت  يُؤْمِنُونَ بِهِ  ايمان مىآرند بكاتب يا به پيغمبر چه تصديق بآخرت موجب خوف عاقبت است و خوف باعث تدبر و تفكر در امر حق  وَ هُمْ عَلى صَلاتِهِمْ يُحافِظُونَ  و ايشان كه بپيغمبر يا بكتاب ميگروند بر نمازها محافظت ميكنند تخصيص صلاة به جهت آنست كه ستون دين است و نشانهء ايمان آورده‌اند كه مسيلمه كذاب و اسود عنسى دعوى نبوت كردند حضرت رسالت را از دعوى دروغ ايشان غبار ملال بر صفحه خاطر عاطر بود حضرت عزت در بيان\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nتعدى و شرح طغيان ايشان فرموده .\r\n وَ مَنْ أَظْلَمُ مِمَّنِ افْتَرى عَلَى اللَّهِ كَذِباً  و كيست ستمكارتر از آنكس كه افترا كرد و بر بست بر خدا دروغى را و گفت كه پيغمبر اويم  أَوْ قالَ أُوحِيَ إِلَيَّ  يا گفت كه وحى كرده مىشود به من  وَ لَمْ يُوحَ إِلَيْهِ شَيْءٌ  و حال آنكه وحى كرده نشده است به دو چيزى مسيلمه اباطيل و مفتريات درهم مىبست و ميگفت كه اين وحى است كه به من فرود آمده است و اسود عنسى نيز مىگفت كه شخصى بر من ظاهر مىشود بر حمار نشسته و سخنان به من القا مىكند و مرويست كه عبد اللّه بن سعد ابى سرح قريشى كاتب رسول خدا بود و چون وحى به آن حضرت نازل شدى وى نوشتى و بجاى غفور رحيم حكيم عليم و بموضع ديگر سميع عليم مينوشت چون اين آيه آمد كه و لقد خلقنا الانسان من سلالة من طين تا بقوله ( ثم انشاناه خلقا آخر ) او را عجب آمد از تفصيل خلق آدمى بر زبانش جاريشد كه فتبارك اللّه احسن الخالقين رسول صلّى اللّه عليه و آله و سلّم فرمود بنويس كه اينچنين بر من نازل شده وى بنوشت و در شك افتاد و با خود گفت كه اگر محمد در اين كه ميگويد كه وحى است صادق است پس اين وحى كه به او مىآيد بر من نيز وارد مىشود و اگر كاذبست پس مثل آنكه ميگويد من هم ميتوانم گفت آنگاه مرتد شده نزد اهل كتاب رفت و گفت احوال محمد را معلوم كرده‌ام او نزد خود چيزها ميگويد و بمردمان ميگويد كه وحى است حق تعالى در بارهء او فرمود  وَ مَنْ قالَ  كيست ستمكارتر از آنكه گفت  سَأُنْزِلُ مِثْلَ ما أَنْزَلَ اللَّهُ  زود باشد كه نازل گردانم مانند آنچه خدا نازل گردانيد و عبد اللّه بن مسعود روايت كرده كه عبد اللّه بن سعد آخر باسلام رجوع كرد و ايمان آورد و بعد از آن حق تعالى از بدى عاقبت كفار و اهل شرك خبر ميدهد كه  وَ لَوْ تَرى إِذِ الظَّالِمُونَ  و اگر بينى تو ستمكاران را يعنى كافر باشند  فِي غَمَراتِ الْمَوْتِ  در سكرات و شدائد مرگ  وَ الْمَلائِكَةُ باسِطُوا أَيْدِيهِمْ  و فرشتگان عذاب گسترانيدگان باشند دستهاى خود را براى قبض روح ايشان و در ينابيع گفته كه دستهاى خود گشاده باشند براى عذاب ايشان و عمود آتشين بر ايشان زنند و گويند  أَخْرِجُوا أَنْفُسَكُمُ  بيرون آريد روحهاى خود را از جسد همچو متقاضى مسلط كه از روى غلظت و عنف چيزى طلبد  الْيَوْمَ تُجْزَوْنَ  امروز كه وقت مردن شماست جزا داده خواهيد شد  عَذابَ الْهُونِ  به عذاب خواريها و شدت و سختى تمام  بِما كُنْتُمْ تَقُولُونَ عَلَى اللَّهِ غَيْرَ الْحَقِّ  بسبب آنكه بوديد كه ميگفتند بر خدا چيزى را كه نارواست چون دعوى ولد و شريك مر او را و دعوت نبوت بكذب  وَ كُنْتُمْ عَنْ آياتِهِ تَسْتَكْبِرُونَ  و بودند كه از آيات او گردن\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nكشى كردند و در آن تامل نكرده به آن ايمان نياوردند .\r\n وَ لَقَدْ جِئْتُمُونا  و بدرستى كه آمديد به حساب و جزاى ما  فُرادى  در حالتى كه منفرديد نه مال با شماست و نه فرزند و نه خدم و حشم و نه يار و مدد كار  كَما خَلَقْناكُمْ أَوَّلَ مَرَّةٍ  در زمينى كه آفريده بوديم شما را اول بار در رحم مادر سر و پاى برهنه منفرد و معرى از همه چيز  وَ تَرَكْتُمْ ما خَوَّلْناكُمْ  و بگذاشتيد آنچه عطا داده بوديم شما را در دنيا يعنى آنچه بدان مينازيديد و بر ديگران بسبب آن مفاخرت ميكرديد  وَراءَ ظُهُورِكُمْ  از پس نشست خود نه از پيش فرستاديد و نه با خود داشتيد پس سرزنش ايشان كنند  وَ ما نَرى مَعَكُمْ شُفَعاءَكُمُ  و ما نمىبينيم با شما شفيعان شما را  الَّذِينَ زَعَمْتُمْ أَنَّهُمْ فِيكُمْ شُرَكاءُ  آنكه گمان ميبرديد بر وجه جهالت بدرستى كه در تربيت شما و استحقاق عبادت شما شريكان خدايند  لَقَدْ تَقَطَّعَ بَيْنَكُمْ  بدرستى كه بريده شد پيوند شما و پراكنده گشت ميعت شما  وَ ضَلَّ عَنْكُمْ ما كُنْتُمْ تَزْعُمُونَ  و كم شد از شما آنچه بوديد كه گمان ميبرديد كه بتان شفيعان مااند و به آنكه بعث و نشور نخواهد بود و نيز به جهت احتجاج ميفرمايد كه .\r\n إِنَّ اللَّهَ فالِقُ الْحَبِّ  بدرستى كه خداى تعالى شكافنده تخم زراعت است تا نبات از آن برويد  وَ النَّوى  و شكافنده تخم دانه اشجار است تا نهال از آن بر آيد  يُخْرِجُ الْحَيَّ  بيرون مىآرد زنده را يعنى نباتات و اشجار تر و تازه را كه بنشو و نما حيات دارد  مِنَ الْمَيِّتِ  از مرده كه تخم و دانهء خشك است يا بيرون مىآرد ولد را از نطفه و مرغ از بيضه و مؤمن از كافر و عاقل از جاهل  وَ مُخْرِجُ الْمَيِّتِ  و بيرون آرنده مرده است چون تخم و نطفه و بيضه  مِنَ الْحَيِّ  از زنده كه نبات آدمى و مرغست  ذلِكُمُ اللَّهُ  اين زنده كننده و ميراننده اللّه است كه سزاوار عبادت است  فَأَنَّى تُؤْفَكُونَ  پس از كجا برگردانيده مىشويد از او به غير او يعنى او را گذاشته بپرستش غير او اشتغال مينمائيد .\r\n فالِقُ الْإِصْباحِ  شكافنده عمود صبح است از ظلمت شب يعنى برنده تاريكى شب و آورندهء روشنائى روز  وَ جَعَلَ اللَّيْلَ سَكَناً  و گردانيد شب را آرامگاه خلق تا از تعب حركات روز برآسايند  وَ الشَّمْسَ وَ الْقَمَرَ حُسْباناً  و گردانيد آفتاب و ماه را نشانهاى اوقات يا آن را دورهاى مختلفه داد تا به آن حساب‌هاى سال و ماه و هفته معلوم شود و به آن سر رشتهء خود نگاه دارند  ذلِكَ  اين كار كه سير\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدادن شمس و قمر است يا دوار مختلف براى حساب معلوم  تَقْدِيرُ الْعَزِيزِ  اندازه كردن خداوند غالب كه حكم او بر همه جاريست  الْعَلِيمِ  دانا در تدبير مملكت خود و مصالح خلق .\r\n وَ هُوَ الَّذِي جَعَلَ لَكُمُ النُّجُومَ  و اوست خداوندى كه بقدرت كامله خود بيافريد براى شما ستارگان را  لِتَهْتَدُوا بِها فِي ظُلُماتِ الْبَرِّ  تا راه بيابيد بسبب آن در تاريكيهاى شب در بيابان  وَ الْبَحْرِ  و در دريا يعنى بضوء و طلوع و غروب مواضع آن راهها بشناسيد  قَدْ فَصَّلْنَا الْآياتِ  بدرستيكه روشن ساختيم نشانهاى قدرت خود را  لِقَوْمٍ يَعْلَمُونَ  براى گروهى كه بدانند نفع گرفتن خود را از آن و بر آن استدلال كنند بر وجوب قادر حكيم و رءوف رحيم و بدانكه همچنانكه حق تعالى شمس و قمر و نجوم را سبب منافع دنيويه گردانيد تابندگان بوسيلهء آن بمقاصد و مطالب خود سلوك نمايند و گمراه نشوند همچنين ضوء مصطفوى كه مثابهء نور شمس است در دين سبب هدايت بندگان گردانيد تا از ظلمات كفر خلاصى يافته بنور معرفت او راه يابند و بعد از غروب آن ضوء بافق فوات نور مرتضوى كه مانند قمر است از مطلع هدايت طالع ساخت تا به آن راه يافته از ظلمت شرك و نفاق برهند و نكته انا كالشمس و على كالقمر اينجا ظهورى تمام دارد و بعد از آن ائمهء هدى را كه مانند كواكب نيرند رهنماى بندگان ساخت تا متمسك بايشان شده از تاريكيهاى شقاوت ابدى رسته بسعادت دارين مستسعد گردند و حديث مثل اهل بيتى كمثل النّجوم دلالتى تمام دارد بر اين و از اينجاست كه على بن ابراهيم در تفسير اين آيه گفته كه مراد بنجوم آل محمدند .\r\n وَ هُوَ الَّذِي أَنْشَأَكُمْ مِنْ نَفْسٍ واحِدَةٍ  و اوست آنكه آفريد شما را از يكتن كه آدم است  فَمُسْتَقَرٌّ  پس شما راست قرارگاهى  وَ مُسْتَوْدَعٌ  و جاى وديعتى كه مستقر رحم است يا مستودع صلب يا عكس و نزد بعضى مستقر قربست و مستودع دنيا و حقيقت آنست كه هر جا كه آدمى قرار ندارد مستودعست چون صلب و رحم و قبر و مستقر موضع قرار او كه بهشت است يا دوزخ  قَدْ فَصَّلْنَا الْآياتِ  بدرستيكه بيان كرديم علامات قدرت بالغه و وحدانيت خود را  لِقَوْمٍ يَفْقَهُونَ  براى گروهى كه فهم كنند اين را .\r\n وَ هُوَ الَّذِي أَنْزَلَ مِنَ السَّماءِ  و اوست آن خداوندى كه فرو فرستاد از ابر يا از آسمان  السَّماءِ  آب باران را  فَأَخْرَجْنا بِهِ نَباتَ كُلِّ شَيْءٍ  پس بيرون آورديم به آن آب رستنيهاى همه چيزى يعنى هر صنفى از نبات  فَأَخْرَجْنا مِنْهُ خَضِراً  پس بيرون آورديم از آن آب چيزى سبز يعنى گياهى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nسبز كه از تخمى رسته كه بيخ و شاخ و برك پيدا كرده باشد  نُخْرِجُ مِنْهُ حَبًّا مُتَراكِباً  بيرون ميآريم از اين گياه سبز دانه بر يكديگر مركب شده و بر هم نشسته يعنى خوشه  وَ مِنَ النَّخْلِ  و بيرون مىآريم از خرما بنان درختان خرما را كه حاصل مىشود  مِنْ طَلْعِها  از شكوفه و غنچهء وى  قِنْوانٌ دانِيَةٌ  خوشها به يكديگر نزديك يا بر زمين نزديك از بسيارى بار  وَ جَنَّاتٍ مِنْ أَعْنابٍ  و بيرون ميآريم از آب بوستانها از انگور  وَ الزَّيْتُونَ وَ الرُّمَّانَ  و درخت زيتون و درخت انار  مُشْتَبِهاً  در حالتى كه باشند هر يك مانند يكديگر در برك  وَ غَيْرَ مُتَشابِهٍ  و نه مانند يكديگرند در طعم چه بعضى در غايت ترش مىباشند و بعضى شيرين و برخى ترش شيرين و يا تشابه و عدم تشابه در هيئت و قدرت و لون و طعم است  انْظُرُوا إِلى ثَمَرِهِ  بنگريد بميوهء هر يك از ايندرختان  إِذا أَثْمَرَ  چون بيرون آورد ميوهء خود را بغايت خوردى و بىمزگى  وَ يَنْعِهِ  و بنگريد در رسيدن و بزرگى و پختگى آن كه چگونه شكلى و مزهء و لذتى در او پديد آيد يعنى در ميان هر دو حال تفكر كنيد و ببينيد كه چگونه حق تعالى بتدريج آن را از حال اولى به حال ثانيه مىرساند  إِنَّ فِي ذلِكُمْ لَآياتٍ لِقَوْمٍ يُؤْمِنُونَ  بدرستيكه در اينها كه ذكر كرديم هر آينه نشانهاست بر وجود قادر حكيم و وحدانيت مر گروهى را كه بگروند چه حدوث اين اقياس مختلفه از اصل واحد و نقل آن از حالى بحالى نميباشد مگر باحداث قادرى كه ميداند تفاصيل آن را از احوال امكنهء آن كه ضدى ندارد كه معارض او شود .\r\n وَ جَعَلُوا لِلَّهِ شُرَكاءَ الْجِنَّ  و ساختند كافران براى انبازان جنيان را يعنى ملائكه را شريكان خدا گردانيده پرستش آنها كردند و تسميهء آنها بجن به جهت آنست كه از نظر پوشيده‌اند چنان كه جنيان و يا مراد بشياطين‌اند كه اطاعت آنها كرده‌اند همچنانكه اطاعت خدا بايد نمود .  وَ خَلَقَهُمْ  و حال آنكه ميدانند كه حق تعالى آفريده است ايشانرا نه جن چه آن نيز مخلوق اوست و غير خالق مثل خالق نباشد و ايشان از غايت جهالت مخلوقرا شريك خالق ميگويند  وَ خَرَقُوا لَهُ  و بر ميبافند و افترا ميكنند بر او  بَنِينَ وَ بَناتٍ  پسران چون عزيز و عيسى و دختران چون ملائكه  بِغَيْرِ عِلْمٍ  بىآنكه علمى باشد ايشان را بحقيقت آنچه ميگويند يعنى دليلى بر اين مدعا ندارند بلكه محض دعوى و تقليد است  سُبْحانَهُ وَ تَعالى عَمَّا يَصِفُونَ  پاك است خدا و برتر از آنچه صفت ميكنند كه او را فرزندى و شريكى هست .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n بَدِيعُ السَّماواتِ وَ الْأَرْضِ  اوست كه از نو پديدآورنده است آسمانها و زمينها و يا پديد آورندهء آسمانها و زمينها است و يا اوست كه بىنظير و مثل است در آسمانها و زمينها  أَنَّى يَكُونُ لَهُ وَلَدٌ  از كجا باشد و چگونه بود مر او را فرزندى  وَ لَمْ تَكُنْ لَهُ صاحِبَةٌ  و حال آنكه نيست او را زنى كه فرزند او بديد آيد و چگونه او را زنى باشد كه در زنان شوهرى كفو و جفتيت شرطست و او را كفو نيست و ميان او و ما سوى مجانست نه  وَ خَلَقَ كُلَّ شَيْءٍ  و آفريده همه چيزها را و خالق را مانندى نيست بمخلوق  وَ هُوَ بِكُلِّ شَيْءٍ عَلِيمٌ  و او به همه چيزها داناست و غير او را اين دانائى نيست پس او را مثل نباشد .\r\n ذلِكُمُ اللَّهُ  اينكه به اين صفتها موصوفست خداونديست كه جامع جميع صفات كمالست  رَبُّكُمْ  پروردگار شماست  لا إِلهَ إِلَّا هُوَ  هيچ معبودى سزا نيست مگر او  خالِقُ كُلِّ شَيْءٍ  آفرينندهء همه چيزهاست  فَاعْبُدُوهُ  پس او را پرستيد كه مستحق عبادت اوست نه غير او  وَ هُوَ عَلى كُلِّ شَيْءٍ وَكِيلٌ  و او با وجود اينهمه صفات بر همه چيزها نگهبانست و متولى امور بندگان پس توكل بر او كنيد و همهء امور به دو تفويض كنيد نه غير او .\r\n لا تُدْرِكُهُ الْأَبْصارُ  در نمىيابد او را ديده‌ها  وَ هُوَ يُدْرِكُ الْأَبْصارَ  و او در مىيابد ديدها را يعنى در مييابد آنچه ديدها ادراك آن نميكند از جواهر لطيفه مانند ابصار و يا در مييابد خداوند ابصار را  وَ هُوَ اللَّطِيفُ  و اوست لطف كننده و نيكوكار با بندگان و يا رسنده بدقايق اشياء  الْخَبِيرُ  آگاه باسرار همه و دانا بمصالح و تدبير بندگان و افعال ايشان .\r\n قَدْ جاءَكُمْ بَصائِرُ  بدرستيكه آمد بشما نشانهاى روشن يعنى دلايل ظاهره  مِنْ رَبِّكُمْ  از پروردگار شما وضوح آن بر وجهى است كه گوييا قوت باصره آن را تواند ديد  فَمَنْ أَبْصَرَ  پس هر كه ببيند حق را و تصديق كند به آن  فَلِنَفْسِهِ  پس از براى نفس خود آن ديده و منفعت آن راجع به اوست  وَ مَنْ عَمِيَ  و هر كه نابينا شود يعنى نه بيند آن دلايل واضح را به جهت عدم تدبر و تفكر در آن و بسبب آن گمراه گردد  فَعَلَيْها  پس ضرر و و بال آن بر اوست  وَ ما أَنَا عَلَيْكُمْ بِحَفِيظٍ  و نيستم من نگهبان كه محافظت اعمال شما كنم و بر آن شما را جزا دهم چه بر من همين تبليغ است و بس و حق تعالى است كه حافظ اعمال شماست و شما را بدان جزا خواهد داد .\r\n وَ كَذلِكَ نُصَرِّفُ الْآياتِ  و مانند آنچه مذكور شد ميگردانيم آيتهاى قرآن را از خوف برجا و وعد بوعيد و غير آن تا در معانى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآن نظر كنند  وَ لِيَقُولُوا دَرَسْتَ  و تا غايت و عاقبت آن به اين ميانجامد كه ميگويند اهل مكه كه تو خواندهء آن را و تعليم گرفتهء از ديگرى  وَ لِنُبَيِّنَهُ  و تا بيان كنيم قرآن را  لِقَوْمٍ يَعْلَمُونَ  براى گروهى كه ميدانند و حق را از باطل ممتاز ميسازند يعنى كفار آن را حمل بر تعليم و درس ميكنند و مؤمنان تصديق بحقيقت آن ميكنند كفار حضرت را بدين آباء خود ميخواندند حق تعالى فرمود كه .\r\n اتَّبِعْ ما أُوحِيَ إِلَيْكَ مِنْ رَبِّكَ  در پى آن رو كه وحى كرده شد به تو از پروردگار تو متدين شو بطريقه توحيد  لا إِلهَ إِلَّا هُوَ  هيچ معبودى نيست بسزا مگر او جل جلاله  وَ أَعْرِضْ عَنِ الْمُشْرِكِينَ  و روى بگردان از شرك آرندگان و باقوال باطلهء ايشان التفات مكن .\r\n وَ لَوْ شاءَ اللَّهُ  و اگر خواستى خدا توحيد و عدم اشراك ايشان را بر وجه اجبار و اكراه  ما أَشْرَكُوا  هرگز شرك نياوردندى ليكن اين منافى تكليف است چه تكليف مستلزم اختيار است نه اجبار تا بندگان به اختيار خود تابع حق شده ثواب يابند و يا تابع كفر شده عقاب كشند  وَ ما جَعَلْناكَ عَلَيْهِمْ حَفِيظاً  و نگردانيديم تو را اى محمد بر ايشان نگاه بان  وَ ما أَنْتَ عَلَيْهِمْ بِوَكِيلٍ  و نيستى تو بر ايشان نگاه‌بان كه بامور ايشان قيام نمائى يعنى كار ايشان به تو بازگذاشته نيست چه بر تو همين تبليغ است نه اجبار نمودن ايشان بايمان آورده‌اند كه چون آيهء انكم ما تبدون من دون اللّه حصب جهنم نازل شد مشركان قريش گفتند اى محمد زبان از دشنام بتان كوتاه كن و اگر نه ما خداى تو را كه بصفات كمال ياد ميكنى هجو ميكنيم آيه آمد كه .\r\n وَ لا تَسُبُّوا الَّذِينَ يَدْعُونَ مِنْ دُونِ اللَّهِ  و دشنام مدهيد آنانرا كه ميپرستند بجز از خدا و قبايح ايشانرا ياد مكنيد  فَيَسُبُّوا اللَّهَ  پس اگر ايشان نيز در مقابله آن ناسزا گويند خداى را  عَدْواً بِغَيْرِ عِلْمٍ  از روى ظلم و تجاوز از حق بيدانشى يعنى خداى را ناسزا گويند از روى جهل و نادانى  كَذلِكَ  همچنانكه بياراستيم اعمال كفار را به نظر ايشان بر وجه تخليه و خذلان  زَيَّنَّا لِكُلِّ أُمَّةٍ عَمَلَهُمْ  بياراسته‌ايم از براى هر گروهى كردار ايشان از نيك و بد در نظر ايشان اگر عمل نيكست بر وجه توفيق و لطف و اگر بد است از روى خذلان تا نزد آن شيطان بر ايشان غلبه كرده اعمال بد را در نظر ايشان بياراسته و چون غلبهء شيطان بواسطهء تخليه و خذلان او سبحانه است ايشانرا از اينجهت نسبت تزيين به او سبحانه واقع شده بر وجه مجاز و اگر نه حقيقت فاعل تزيين اعمال قبيحه شيطان است و اگر نه لازم آيد كه حق سبحانه بندگانرا\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبكفر و معصيت راغب ساخته باشد  ثُمَّ إِلى رَبِّهِمْ مَرْجِعُهُمْ  پس بسوى جزاى آفريدگار است بازگشت ايشان  فَيُنَبِّئُهُمْ  پس خبر دهد ايشان را در وقت مكافات عمل  بِما كانُوا يَعْمَلُونَ  به آنچه بودند كه ميكردند از خير و شر آورده‌اند كه اكابر قريش با حضرت رسالت صلّى اللّه عليه و آله و سلّم گفتند اى محمد تو خبر ميدهى كه موسى عصا بر سنك زد دوازده چشمهء آب از آن جارى شد و عيسى مرده را زنده كرد و صالح ناقه را از سنك بيرون آورد از اين نوع آيتى بما بنماى تا به تو ايمان آوريم حضرت فرمود كه چه ميخواهيد گفتند ميخواهيم كه كوه صفا بدعاى تو زر گردد حضرت فرمود كه اگر اين معجزه ظاهر گردد تصديق خواهيد كرد جمله بدين قول عهد كردند و بسوگندان غلاظ تاكيد نمودند كه اگر اين معجزه بنمائى ما در موافقت اهل توحيد با تو متابعت كنيم حضرت خواست كه بدعا مشغول شود جبرئيل آمد و گفت حق تعالى ميفرمايد كه بدعاى تو اين كوه را زر ميكنم اما سنت و عادت من بر آن جارى شده كه چون امت بر نبوت انبياى خود نشانى خواهند و آن بظهور رسد اگر از عهدهء عهد بيرون نيايند عذاب استيصال بر ايشان فرستم اگر خواهى اين معجزه را ظاهر سازيم اما عذاب در پى دارد و اگر خواهى بگذار تا اگرچه خود ايمان نيارند اما از نسل ايشان ايمان آرند حضرت قسم دوم را اختيار فرمود اين آيه در اين بابست .\r\n وَ أَقْسَمُوا بِاللَّهِ جَهْدَ أَيْمانِهِمْ  و سوگند خورند به خدا سختترين سوگندان خود  لَئِنْ جاءَتْهُمْ آيَةٌ لَيُؤْمِنُنَّ بِها  چه اگر آيد بديشان نشانه از آنچه طلب ميكنند هر آينه ايمان آرند بدان  قُلْ  بگو ايمحمد  إِنَّمَا الْآياتُ  جز اين نيست كه اين آيتها نشانهاى نبوت كه معجزاتست  عِنْدَ اللَّهِ  نزديك خدايست و بر اظهار آنچه از آن خواهند قادر است  وَ ما يُشْعِرُكُمْ  و چه دانا گردانيد شما را اى مؤمنان  أَنَّها إِذا جاءَتْ  آنكه اين معجزه مقترحه چون بيايد بايشان و مشاهده كنند  لا يُؤْمِنُونَ  نگروند به آن يعنى شما نميدانيد كه ايشان ايمان نمىآرند .\r\n وَ نُقَلِّبُ أَفْئِدَتَهُمْ  و گردانيديم دلهاى ايشانرا از تصديق به آن بر وجه خذلان  وَ أَبْصارَهُمْ  و ديدهاى ايشان را از طريق حق بر طريق تخليه بعد از ظهور معجزاة مقترحه پس به جهت اين ايمان نيارند در آخر  كَما لَمْ يُؤْمِنُوا بِهِ  همچنانكه ايمان نياوردند به آنچه نازل شد بر ايشان از آيات  أَوَّلَ مَرَّةٍ  نخستين بار چون شق قمر و غير آن به جهت فرط عناد و جحود بود  وَ نَذَرُهُمْ فِي طُغْيانِهِمْ يَعْمَهُونَ  و گذاريم ايشانرا در بيراهى خودشان در حالتى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكه سرگشته روند و راه به حق نبرند چون ايشانرا به عمل خودشان گذاريم و بقهر و جبر منع ايشان نكنيم از آن تا در طغيان و ضلالت سرگشته و متحير بمانند .\r\n وَ لَوْ أَنَّنا نَزَّلْنا إِلَيْهِمُ الْمَلائِكَةَ  و اگر چنانچه ما فرو ميفرستاديم بسوى ايشان يعنى كافران معاند فرشتگان را چنانچه مدعاى ايشانست  وَ كَلَّمَهُمُ الْمَوْتى  و سخن ميگفتند با ايشان مردگان چنان كه اقتراح ميكنند از تو  وَ حَشَرْنا عَلَيْهِمْ كُلَّ شَيْءٍ  و جمع ميگرديم و محشور ميساختيم براى ايشان هر چيزى را از امم سابقه  قُبُلًا  گروه گروه تا همه بر وحدت الهى و نبوت حضرت رسالت پناهى گواهى دادندى و يا اگر جميع معجزات كه ميطلبند بايشان مينموديم  ما كانُوا لِيُؤْمِنُوا إِلَّا أَنْ يَشاءَ اللَّهُ  نميبودند كه ايمان آرند مگر آنكه خداى خواستى كه بر وجه جبر و قهر ايمان آرند  وَ لكِنَّ أَكْثَرَهُمْ يَجْهَلُونَ  و ليكن بيشتر كفار نميدانند كه اگر معجزات بديشان نمايند بطوع و رغبت خود نگروند پس سوگندى كه در اينباب ميخورند بر وجه جهل ايشانست .\r\n وَ كَذلِكَ  و همچنانكه تو را ايمحمد دشمنان هستند  جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ  گردانيديم براى هر پيغمبرى دشمنان كه گردن كشان انس و جن‌اند مراد تخليه و تمكين اعداست يعنى هم‌چنانكه تخليه اعداى سابق كرديم و بجبر و قهر منع ايشان نكرديم چه الحاد و اجبار منافى تكليف است پس زمام اختيار خير و شر بدست ايشان گذاشتيم و ايشان اختيار شر كرده با انبياء علم دشمنى بر افراشتند  يُوحِي بَعْضُهُمْ  وسوسه ميكنند بعضى از ايشان يعنى شياطين جن  إِلى بَعْضٍ  بسوى برخى ديگر يعنى شياطين انس كه رؤساى كفارند  زُخْرُفَ الْقَوْلِ  سخنان بدروغ آراسته را كه آن را حقيقتى نيست  غُرُوراً  به جهت فريب دادن  وَ لَوْ شاءَ رَبُّكَ  و اگر خواستى آفريدگار تو ايمان ايشان را بر وجه جبر و الجا  ما فَعَلُوهُ  نميكردند دشمنى با پيغمبران  فَذَرْهُمْ وَ ما يَفْتَرُونَ  پس بگذار ايشانرا به آن دروغها را كه بر ميبافتند و به آن تابعان خود را گمراه ميسازند .\r\n وَ لِتَصْغى إِلَيْهِ  و به جهت آنكه ميل كنند به آن وسوسهء گمراه سازنده و سخنان بدورغ آراسته  أَفْئِدَةُ الَّذِينَ لا يُؤْمِنُونَ بِالْآخِرَةِ  دلهاى كسانى كه ايمان ندارند بقيامت  وَ لِيَرْضَوْهُ  و به جهت آنكه پسندند آن سخنان باطل براى خود  وَ لِيَقْتَرِفُوا  و به جهت آنكه كسب كنند  ما هُمْ مُقْتَرِفُونَ  آنچه كسب كننده‌اند از گناهان .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n أَ فَغَيْرَ اللَّهِ أَبْتَغِي حَكَماً  آيا غير خدا را طلبم در حالتى كه حكم كننده باشد ميان من و شما و محق را از مبطل جدا گرداند  وَ هُوَ الَّذِي أَنْزَلَ إِلَيْكُمُ الْكِتابَ  و حال آنكه اوست كه فرو فرستاده است بسوى شما قرآن را  مُفَصَّلًا  در حالتى كه بيان كرده شده است در او حق و باطل و ايمان و كفر  وَ الَّذِينَ آتَيْناهُمُ الْكِتابَ  و آنكسانيكه داديم ايشان را كتاب چون علماى يهود و نصارى  يَعْلَمُونَ أَنَّهُ مُنَزَّلٌ  ميدانند كه قرآن فرو فرستاده شده است  مِنْ رَبِّكَ بِالْحَقِّ  از پروردگار تو بدرستى و راستى به جهت موافقت آن بكتاب ايشان با آنكه ميدانند كه آنحضرت ممارست كتب ايشان نكرده و با علماى ايشان اختلاط نكرده و چون ايشان علم بحقيقت آن ندارند  فَلا تَكُونَنَّ مِنَ الْمُمْتَرِينَ  پس مباش از شك كنندگان در آنكه ايشان ميدانند حقيت آن را .\r\n وَ تَمَّتْ كَلِمَةُ رَبِّكَ  و تمام شد سخن پروردگار تو يعنى احكام و اخبار و مواعيد قرآن بنهايت و كمال رسيده و حجت او در بيان توحيد و نبوت بغايت انجاميده  صِدْقاً  از روى راستى و اخبار و مواعيد  وَ عَدْلًا  و بر وجه عدالت در احكام  لا مُبَدِّلَ لِكَلِماتِهِ  هيچكس نيست كه تبديل دهنده باشد مر اخبار و احكام او را چنان كه تبديل دادند تورية را زيرا كه حق تعالى محافظت قرآن كرده از تبديل چنان كه فرموده و انا له لحافظون  وَ هُوَ السَّمِيعُ الْعَلِيمُ  و اوست شنواى گفتارها دانا باسرار همه پس همه را بر وفق عمل جزا دهد .\r\n وَ إِنْ تُطِعْ أَكْثَرَ مَنْ فِي الْأَرْضِ  و اگر فرمان برى بيشتر كسان را كه در زمين‌اند يعنى كفار يا جهلهء اتباع هوا  يُضِلُّوكَ عَنْ سَبِيلِ اللَّهِ  گمراه مىكنند تو را از راهى كه به خدا ميرسد  إِنْ يَتَّبِعُونَ إِلَّا الظَّنَّ  پيروى نميكنند اينگروه مگر گمان خود را و ظن ايشان آن بود كه پدران ايشان بر حق بوده‌اند و يا مظنه ايشان چنان بود كه فكرهاى فاسده و خيالات باطلهء ايشان حق است  وَ إِنْ هُمْ إِلَّا يَخْرُصُونَ  و نيستند ايشان الا كه دروغ ميگويند بر خدا در آنچه نسبت به او مىدادند از اتخاذ ولد يا عبادت اصنام باميد وسيلهء تقرب به او و غير آن از تحليل ميته و تحريم بحيره و سائبه .\r\n إِنَّ رَبَّكَ هُوَ أَعْلَمُ  بدرستى كه پروردگار تو داناتر است  مَنْ يَضِلُّ عَنْ سَبِيلِهِ  بآنكس كه گم مىشود و از طريقى كه فرموده است منحرف مىشود  وَ هُوَ أَعْلَمُ بِالْمُهْتَدِينَ  و او داناتر است به راه يافتگان يعنى او بهر دو فريق داناتر است مرويست كه كفار مردار ميخوردند چون مسلمانان سرزنش ايشان كردند گفتند\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه اين سرزنش بر شما اولى است كه آنچه خود ميكشيد ميخوريد و آنچه خدا ميكشد نميخوريد آيه آمد كه .\r\n فَكُلُوا مِمَّا ذُكِرَ اسْمُ اللَّهِ عَلَيْهِ  پس بخوريد از آنچه ياد كرده شده باشد نام خدا بر ذبح آن  إِنْ كُنْتُمْ بِآياتِهِ مُؤْمِنِينَ  اگر هستيد شما بآيتهاى او و سخنهاى او در حلال و حرام گرويدگان .\r\n وَ ما لَكُمْ أَلَّا تَأْكُلُوا  و چيست و چه غرض است آنكه نخوريد  مِمَّا ذُكِرَ اسْمُ اللَّهِ عَلَيْهِ  از آنچه ياد كرده شده باشد نام خدا بر او در وقت ذبح كردن  وَ قَدْ فَصَّلَ لَكُمْ  و حال آنكه تفصيل و تبيين فرموده براى شما  ما حَرَّمَ عَلَيْكُمْ  آنچه حرام گردانيده بر شما و در آيهء حرمت عليكم الميتة تفصيل اين مذكور است و حفص بفتح حا و را ميخواند يعنى بيان كرده است خدا آنچه حرام ساخته است بر شما  إِلَّا مَا اضْطُرِرْتُمْ  مگر آنكه مضطر و محتاج شده باشيد  إِلَيْهِ  بسوى آن يعنى باكل آن از محرمات چه اين شما را حلالست عند الضروره به قصد سد رمق  وَ إِنَّ كَثِيراً لَيُضِلُّونَ  و بدرستى كه بسيارى از مردمان هر آينه گمراه ميكنند مردمانرا در تحليل حرام و تحريم حلال  بِأَهْوائِهِمْ بِغَيْرِ عِلْمٍ  بآرزوهاى خود بيدانشى يعنى بيدليلى و حجتى بر آن  إِنَّ رَبَّكَ هُوَ أَعْلَمُ  بدرستيكه پروردگار تو اوست داناتر  بِالْمُعْتَدِينَ  بر آنها كه از حد در گذشتند و از حلال به حرام ميل كردند بعد از آن مكلفانرا امر مىكند كه .\r\n وَ ذَرُوا ظاهِرَ الْإِثْمِ وَ باطِنَهُ  و دست باز داريد به آشكاراى گناه و پنهان آن يعنى ترك كنيد گناهان آشكارا و نهانرا مراد آنست كه ترك جميع گناهان كنيد چه گناهان منحصرند بآشكارا و نهان و گفته نكاح محارم مكنيد و بزنان مايل مشويد بر وجه حرام و يا بجوارح گناه مكنيد و بدل نيز آن را مينديشيد و اصح قول اولست  إِنَّ الَّذِينَ يَكْسِبُونَ الْإِثْمَ  بدرستى كه آنان كه كسب ميكنند گناه را ظاهرا و باطنا  سَيُجْزَوْنَ بِما كانُوا يَقْتَرِفُونَ  زود باشد كه جزا داده شوند به آنچه هستند كه كسب ميكنند قبل از اين گذشت كه مشركان عرب كه مردار را حلال دانستندى گفتند اى محمد گوسفند كه ميميرد كشنده او كيست فرمود آفريننده او گفتند وا عجبا چيزى كه ياران تو ميكشند و سك و چرخ هلاك ميكنند حلالست و پاك است و هر چه خدا ميكشد حرام و ناپاك از اين سخن وسوسهء در خاطر ضعفاى اهل اسلام افتاد حق تعالى فرمود كه .\r\n وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ  و مخوريد از آنچه ياد كرده نشده باشد نام خدا نزد ذبح او  وَ إِنَّهُ لَفِسْقٌ  و بدرستيكه آنچه نام نبرده باشند بر ذبح آن بيرون رفتن است از فرمان الهى پس آن\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nرا مخوريد  وَ إِنَّ الشَّياطِينَ لَيُوحُونَ  و بدرستيكه ديوان سركش وسوسه ميكنند  إِلى أَوْلِيائِهِمْ لِيُجادِلُوكُمْ  بدوستان خود يعنى كافران تا با شما خصومت بكنند كه هرچه خود ميكشيد ميخوريد و آنچه خدا ميكشد ميگذاريد  وَ إِنْ أَطَعْتُمُوهُمْ  و اگر شما ايمؤمنان فرمان بريد ايشانرا در استحلال آنچه حرام است  إِنَّكُمْ لَمُشْرِكُونَ  بدرستى كه شما هر آينه از شرك آورندگان باشيد چه هر كه ترك فرمان خدا كند در دين و تابع مشركان شود در استحلال ما احل اللّه لا محاله مثل ايشان خواهد بود و اگر بدون استحلال باشد فاسق است بعد از آن از براى حق و اصحاب باطل بيان اين مثل مىكند كه .\r\n أَ وَ مَنْ كانَ مَيْتاً فَأَحْيَيْناهُ  آنكس كه بود مرده بكفر يا بجهل پس زنده گردانيم او را با سلام يا علم بوسيله يا علم ادله و توفيق و الطاف  وَ جَعَلْنا لَهُ نُوراً  و گردانيديم يعنى داديم مر او را نورى از حجتهاى روشن تا تميز كند ميان حق و باطل  يَمْشِي بِهِ فِي النَّاسِ  ميرود به آن نور در ميان مردمان به راه راست نباشد اينكس  كَمَنْ مَثَلُهُ فِي الظُّلُماتِ  مانند كسى كه در تاريكيهاى كفر و جهالت و ضلالت مانده  لَيْسَ بِخارِجٍ مِنْها  نباشد بيرون آينده از آن از فرط عناد  كَذلِكَ  همچنانكه خداى تعالى آراسته است ايمانرا در دل مؤمنان  زُيِّنَ لِلْكافِرِينَ  زينت داده شده است يعنى شيطان آراسته براى كافران  ما كانُوا يَعْمَلُونَ  آنچه ميكنند از عبادت اصنام در آثار آمده كه اين آيه در شان حمزه عبد المطلب و ابو جهل لعنه اللّه نازل شده در وقتى كه ابو جهل پر جهل نسبت به حضرت رسالت بىادبى كرده كه ذكر آن لايق حال نبوت و موافق استماع مخلصان امت نيست و حمزه در آن روز در شكار بود چون باز آمد بيحرمتى أبو جهل به او حكايت كردند حمزه خشمناك بر سر آن ناپاك رفت و كمان بر سر او زد و سر پليدش بشكست و كلمهء شهادت به زبان راند پس زنده بنور اسلام حمزه است و گرفتار ظلمات كفر آثام أبو جهل لعين .\r\n وَ كَذلِكَ  و همچنانكه در مكه اكابر گنه كار هستند  جَعَلْنا فِي كُلِّ قَرْيَةٍ أَكابِرَ مُجْرِمِيها  آفريده‌ايم در همه دهى بزرگان كه گناه‌كاران موضعند يا همچنانكه مؤمنان را آفريديم كافرانرا نيز آفريده‌ايم و آنچه در حق آنها با اينان نيز مرعى داشتيم از تمكين و اقتدار و حياة و كمال عقل و نصب ادله الا آنست كه آنها بحسن اختيار خود ايمان آوردند و اينها بكفر اختيار بكفر خود ماندند  لِيَمْكُرُوا فِيها  تا عاقبت امر ايشان و سر انجام كار ايشان به اين انجاميد\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكه مكر ميكردند در آن موضع و مردمانرا از ايمان باز ميداشتند چنان كه رؤساى قريش در موسم حج در سر راهها مردمان را باز ميداشتند از ايمان و ميگفتند كه محمد ساحر و شاعر و كاهن است تابع او مشويد  وَ ما يَمْكُرُونَ إِلَّا بِأَنْفُسِهِمْ  و مكر نمىكنند كافران مگر با نفسهاى خود چه و بال مكر خود بايشان راجع است  وَ ما يَشْعُرُونَ  و نميدانند كه عقوبت مكر راجع به صاحب مكر است نه به غير كه « و لا يحيق المكر السيىء الّا باهله » - مرويست كه ابو جهل و متابعان او ميگفتند كه ما با بنى عبد مناف در هر مشربى كه دارند شريكيم اكنون ميگويد كه در ميان ما پيغمبريست كه وحى به او فرو مىآيد به خدا كه ما تابع او نشويم مگر كه وحى بما نازل شود حق تعالى از اين خبر داده فرمود كه .\r\n وَ إِذا جاءَتْهُمْ آيَةٌ  و چون بيايد بكفار قريش آيتى از قرآن يا معجزه در اثبات نبوت پيغمبر آخر الزمان  قالُوا لَنْ نُؤْمِنَ  گويند بر وجه عناد و حسد كه ايمان نمىآريم بدان آيات يا معجزه  حَتَّى نُؤْتى مِثْلَ ما أُوتِيَ  تا وقتى كه داده شويم مانند آنچه داده شده‌اند  رُسُلُ اللَّهِ  پيغمبر خدا يعنى وحى و كتاب بما فرود آيد چنانچه بديشان فرو مىآيد حق تعالى رد قول ايشان كرده فرمود كه  اللَّهُ أَعْلَمُ حَيْثُ يَجْعَلُ رِسالَتَهُ  و خدا داناتر است بموضعى كه مىنهد پيغام خود را و حفص رسالات ميخواند يعنى مينهد پيغامهاى خود را و مخصوص ميسازد به آن هر كراميداند كه صلاحيت آن دارد كه محل رسالت و شايسته نبوت باشد  سَيُصِيبُ الَّذِينَ أَجْرَمُوا  زود باشد كه برسد آن كسانى را كه مجرم شدند بكفر  صَغارٌ  خوارى و رسوائى  عِنْدَ اللَّهِ  نزديك خدا  وَ عَذابٌ شَدِيدٌ بِما كانُوا يَمْكُرُونَ  و عذاب سخت بسبب مكر كردن ايشان با مؤمنان و بد سكاليدن در حق ايشان .\r\n فَمَنْ يُرِدِ اللَّهُ أَنْ يَهْدِيَهُ  پس هركرا خواهد خدا آنكه راه نمايد او را بمقدمات ايمان بطريق حق شناسا گرداند  يَشْرَحْ صَدْرَهُ لِلْإِسْلامِ  بگشايد دل او را براى قبول اسلام يعنى آن را مستعد ايمان گرداند بوسيلهء اقدار و تمكين و نصب ادله  وَ مَنْ يُرِدْ أَنْ يُضِلَّهُ  و هر كرا خواهد آنكه فرو گذارد او را و از طريق ايمان بگرداند او را به حال خود واگذارد و به جهت عناد و جحود او  يَجْعَلْ صَدْرَهُ ضَيِّقاً حَرَجاً  گرداند سينهء او را تنك و سخت بمثابهء كه اصلا سخن حق قبول نكند و از آن امتناع كند  كَأَنَّما يَصَّعَّدُ فِي السَّماءِ  گوئيا بالا ميرود در آسمان يعنى ميگريزد از قبول حق و ميخواهد كه به آسمان رود تا قبول آن نكند و اين غايت تباعد است در گريختن  كَذلِكَ  هم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nچنان كه تنك ميگرداند دل كافرانرا بر وجه تحذير و تخليه  يَجْعَلُ اللَّهُ الرِّجْسَ  مسلط ميسازد عذاب يا لعنت را  عَلَى الَّذِينَ لا يُؤْمِنُونَ  بر آنان كه نميگروند و توحيد را تصديق نميكنند بر وجه عناد و انكار و مزيت و تبيين در شرح صدر و ضيق در منهج الصادقين مذكور است .\r\n وَ هذا صِراطُ رَبِّكَ  و اين راه اسلام راه پروردگار است  مُسْتَقِيماً  در وقتى كه راست است و در او كجى نيست  قَدْ فَصَّلْنَا الْآياتِ  بدرستى كه بيان كرديم آيات قرآن را  لِقَوْمٍ يَذَّكَّرُونَ  براى گروهى كه پند پذيرند و دانند كه قادر مطلق اوست و نه غير او آنچه مىكند محض حكمت و عدلست .\r\n لَهُمْ دارُ السَّلامِ  مر اين پند پذيرندگان راست سراى با سلامت از آفات و مكاره و خوف انقطاع كه بهشت است  عِنْدَ رَبِّهِمْ  نزد پروردگار يعنى در عهد و ضمان او و يا ذخيره نهاده شده نزد او  وَ هُوَ وَلِيُّهُمْ  و او نصرت دهنده ايشانست در دنيا و متولى ثواب ايشان در عقبى  بِما كانُوا يَعْمَلُونَ  بسبب آنچه بودند كه ميكردند از اعمال صالحه .\r\n وَ يَوْمَ يَحْشُرُهُمْ  و ياد كن روزى را كه حشر كنيم جن و انس و او حفص بنون خوانده يعنى خدا حشر كند مكلفان را  جَمِيعاً  همه ايشان را و با ايشان ندا كند  يا مَعْشَرَ الْجِنِّ قَدِ اسْتَكْثَرْتُمْ مِنَ الْإِنْسِ  اى گروه ديوان بدرستيكه بسيار خواستيد از آدميان يعنى از اغوا و اضلال ايشان  وَ قالَ أَوْلِياؤُهُمْ مِنَ الْإِنْسِ  و گويند دوستان شياطين از آدميان يعنى از آنها كه فرمان ايشان بردند  رَبَّنَا اسْتَمْتَعَ بَعْضُنا بِبَعْضٍ  اى پروردگار ما برخوردارى يافتند برخى از ما ببرخى يعنى منتفع شدند آدميان از ديوان باينوجه كه راه نمونى ايشان كردند بر شهوات و لذات نفسانيه يا نفع گرفتند ديوان از آدميان كه ايشان را مطيع خود ساختند و تحصيل مراد خود كردند از ايشان و گويند استمتاع بجن انس آنست كه در بيابانها با ايشان متعوذ ميشوند چنان كه مرويست كه چون يكى خواستى كه به سفر رود در راه چون از جنيان ترسيدى پناه برؤساى ايشان دادى كه در آن وادى مى بودند و گفتى پناه ميگيرم به سيد اينوادى پس به جرأت تمام قدم در آن وادى نهادى و گفتى ايمن شدم حاصل كه در قيامت گويند ما نفع از ايشان گرفتم  وَ بَلَغْنا أَجَلَنَا الَّذِي أَجَّلْتَ لَنا  و رسيديم بوقتى كه مقرر كرده براى ما يعنى تا وقت مرك تبعيت شياطين جن كرده‌ايم اكنون حاصل ما چه خواهد بود  قالَ  گويد خدا كه اى زيانكاران  النَّارُ مَثْواكُمْ خالِدِينَ فِيها  آتش آرامگاه شماست در\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nحالتى كه جاويد باشيد در آن آتش  إِلَّا ما شاءَ اللَّهُ  مگر آنچه خواهد خدا كه شما را از آتش زمهرير نقل كند  إِنَّ رَبَّكَ حَكِيمٌ  بدرستى كه پروردگار تو خداوند حكمت است بانس و جن  عَلِيمٌ  دانا باحوال و حال ايشان .\r\n وَ كَذلِكَ  و چنان كه فرو ميگذاريم كفار جن و انس را به جهت عناد ايشان تا بر يكديگر مسلط مىشوند  نُوَلِّي بَعْضَ الظَّالِمِينَ بَعْضاً  مسلط گردانيم بعضى ظالمان را بر بعضى ديگر واگذاريم تا به اختيار خود هرچه خواهند كنند و باجبار منع ايشان نكنيم اكثر برآنند كه اين تسلط در آخرت باشد يعنى در آن روز ظلمه انس و جن را با هم گذاريم و از ايشان تبرا كنيم همچنانكه تخليه ايشان كرديم و ايشانرا با هم گذاشتيم  بِما كانُوا يَكْسِبُونَ  بسبب آنچه بودند كه كسب ميكردند در دنيا از معاصى و مناهى بر وجه عناد از ابن عباس روايت است كه هر گاه حق تعالى از قومى راضى باشد اختيار ايشانرا بر ايشان امير گرداند و اگر سخت گيرد قومى اشرار را بر ايشان مسلط سازد بر وجه تخليه به جهت جزا دادن ايشان بر اعمال قبيحه و مالك دينار روايت كند كه من در بعضى كتب سماوى خوانده‌ام كه حق تعالى ميگويد منم خدائى كه مالك جميع پادشاهانم و دلها بيد قدرت من است پس هر كه اطاعت من كند پادشاهان را بر او رحيم گردانم و هر كه عصيان كند پادشاهان را بر او بيرحم سازم پس ملوك را دشنام مدهيد بلكه توبه كنيد و باز گرديد باوامر من تا ايشانرا بر شما مهربان گردانم و مثل اينست قول أمير المؤمنين عليه السّلام كه ترك مكنيد امر بمعروف و نهى از منكر تا مسلط نشود بر شما اشرار شما پس هر چند دعا كنيد مستجاب نشود .\r\n يا مَعْشَرَ الْجِنِّ وَ الْإِنْسِ  اى گروه ديوان و آدميان  أَ لَمْ يَأْتِكُمْ رُسُلٌ مِنْكُمْ  آيا نيامد بشما يعنى البته آمد پيغمبران از جنس شما اگرچه پيغمبران جز آدميان نبوده‌اند اما انس را با جن جمع كرد پس بر سبيل تغليب اين خطاب صحيح باشد و گويند مراد برسولان جن بيم كنندگان ايشان بود همچنان كه هفت كس از جن پيغام حضرت رسالت صلّى اللّه عليه و آله و سلّم بقوم ميرسانيدند و در تفسير جرجانى مذكور است كه باجماع حق تعالى بر سبيل ملامت بآدميان و پريان گويد كه نه رسولان بشما فرستاده‌ام  يَقُصُّونَ عَلَيْكُمْ آياتِي  مىخواندند بر شما آيتهاى كتاب مرا  وَ يُنْذِرُونَكُمْ لِقاءَ يَوْمِكُمْ هذا  و ميترسانيدند شما را از ديدن اين روز كه قيامتست  قالُوا شَهِدْنا عَلى أَنْفُسِنا  گويند در جواب كه گواهى ميدهيم بر نفسهاى خود يعنى اعتراف ميكنيم بكفر و استحقاق خود  وَ غَرَّتْهُمُ الْحَياةُ الدُّنْيا  و فريفته كرده بود ايشانرا زندگانى دنيا تا از بعث و نشر فراموش كردند و چون شدايد اهوال قيامت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبديدند بگناه خود معترف شدند  وَ شَهِدُوا عَلى أَنْفُسِهِمْ  و گواهى دادند بر نفسهاى خود  أَنَّهُمْ كانُوا كافِرِينَ  آنكه ايشان بودند از ناگرويدگان بآخرت و احوال ايشان .\r\n ذلِكَ  آن شأن بزرگ و امر عظيم فرستادن رسولان است  أَنْ لَمْ يَكُنْ رَبُّكَ مُهْلِكَ الْقُرى بِظُلْمٍ  به جهت آنكه نباشد پروردگار تو هلاك كننده ساكنان دهها و شهرها بسبب ظلمى كه كنند  وَ أَهْلُها غافِلُونَ  در حالتى كه اهل آن شهرها و دهها غافلان باشند يعنى پيغمبرى بديشان نيامده باشد و ايشان را از خدا و قيامت خبر نداده باشد و از اينجاست كه هلاك كردن هيچ قومى نبود الا بعد از تقديم وعيد بود و اگر نه ايشانرا بر حق تعالى حجت باشد كه چرا رسولى بما نفرستادى و اين مستلزم ظلم است .\r\n وَ لِكُلٍّ دَرَجاتٌ  و مر هر يك از مكلفان راست مراتب در ثواب و عقاب  مِمَّا عَمِلُوا  از براى عملهائى كه كرده‌اند  وَ ما رَبُّكَ  و نيست پروردگار تو  بِغافِلٍ عَمَّا يَعْمَلُونَ  بى خبر از آنچه مردمان ميكنند و همه را بر آن جزا خواهد داد .\r\n وَ رَبُّكَ الْغَنِيُّ ذُو الرَّحْمَةِ  و پروردگار تو بىنياز است از عبادت بندگان و خداوند رحمت بر ايشان  إِنْ يَشَأْ يُذْهِبْكُمْ  اگر خواهد يعنى مصلحت او تقاضا كند ببرد شما را اى كفار  وَ يَسْتَخْلِفْ مِنْ بَعْدِكُمْ  و جانشين شما سازد از پس شما  ما يَشاءُ  هر كرا خواهد از آفريدگان خود  كَما أَنْشَأَكُمْ  همچنانكه آفريد و پيدا كرد شما را ديگر  مِنْ ذُرِّيَّةِ قَوْمٍ آخَرِينَ  از ذريت گروه ديگر كه پدران شما بودند و ليكن شما را باقى ميگذارد تا باجل مسمى به جهت ترحم او بر شما تا شايد كه بگرويد و يا فرزندان شما بشرف اسلام رسند .\r\n إِنَّ ما تُوعَدُونَ  جز اين نيست كه آنچه وعده داده ميشويد از قيامت و متعلقات آن  لَآتٍ  هر آينه آينده است يعنى بودنى و آمدنى است بلا شبه  وَ ما أَنْتُمْ بِمُعْجِزِينَ  و نيستيد شما عاجز كنندگان مر خداى را در آوردن بعث و نشور تا شما از قبضه قدرت او بيرون رويد و از عقاب و اهوال قيامت برهيد .\r\n قُلْ  بگو اى محمد بكفار قريش  يا قَوْمِ اعْمَلُوا عَلى مَكانَتِكُمْ  اى گروه من عمل كنيد بر حالات كفر و عدوات خود يعنى آنچه نهايت تمكن و استطاعت شما باشد سعى كنيد و حفص مكافات خوانده يعنى بر حالت كفر خود عمل كنيد  إِنِّي عامِلٌ  بدرستى كه من نيز عمل كننده‌ام بر شكيبائى خود بر ترويج اسلام و ثابت بر آن  فَسَوْفَ تَعْلَمُونَ  پس زود كه بدانيد  مَنْ تَكُونُ لَهُ عاقِبَةُ الدَّارِ  آنكس كه باشد مر\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاو را سر انجام پسنديدهء سراى آخرت  إِنَّهُ لا يُفْلِحُ الظَّالِمُونَ  بدرستى كه فيروزى و رستگارى نيابند ستمكاران كه اهل كفر و شركند - آورده‌اند كه مشركان عرب در ميان كشت زار خطى كشيدندى يك نيمه براى خدا و يك نيمه براى بتان خدا و همچنين چهار پايان را قسمت كردندى آنچه نصيب خدا بودى بدرويشان و مهمانان دادندى و آنچه بهرهء بتان بودى بخدمتكاران بتكده قسمت كردندى پس اگر حصه خدا بهتر بودى بدل كردندى آن را بحصهء بتان و اگر حصه بتان بهتر بودى بر حال خود گذاشتندى و اگر چيزى از نصيب خدا در ميان نصيب بتان افتادى بر نداشتندى و گفتندى كه خداى توانگر است و بدين احتياج ندارد و اگر نصيب بتان بنصيب خدا مخلوط شدى برداشتندى و با نصيب بتان ضم كردندى و گفتندى كه اينها حقير و محتاج‌ترند حق تعالى از اين خبر مىدهد كه .\r\n وَ جَعَلُوا لِلَّهِ مِمَّا ذَرَأَ مِنَ الْحَرْثِ  و مقرر گردانيدند براى خدا از آنچه آفريده است خدا از كشت زارها  وَ الْأَنْعامِ نَصِيباً  و از چهار پايان بهرهء و براى بتان بهرهء  فَقالُوا هذا لِلَّهِ  پس گفتند كه اين نصيب مر خداى راست  بِزَعْمِهِمْ  با دعاى باطل و گفتار دروغ خودشان  وَ هذا لِشُرَكائِنا  اين نصيب ديگر براى شريكان ما يعنى شريكانى كه براى خدا پيدا كرده‌ايم  فَما كانَ لِشُرَكائِهِمْ  پس آن نصيب كه باشد براى بتان ايشان بزعم ايشان  فَلا يَصِلُ إِلَى اللَّهِ  پس نميرسد به خدا و در آن تصرف نميكند  وَ ما كانَ لِلَّهِ  و آن نصيبى كه مر خداى راست  فَهُوَ يَصِلُ إِلى شُرَكائِهِمْ  پس آن ميرسد ببتان ايشان يعنى بهتر از نصيب خدا بر ميدارند و نامزد بتان ميكنند  ساءَ ما يَحْكُمُونَ  بد است حكم كردن ايشان كه اين است .\r\n وَ كَذلِكَ  و مانند اين آرايش باطل كه شيطان كرده است در قسمت  زَيَّنَ لِكَثِيرٍ مِنَ الْمُشْرِكِينَ  آراسته‌اند براى بسيارى از مشركان  قَتْلَ أَوْلادِهِمْ شُرَكاؤُهُمْ  كشتن فرزندان ايشانرا شريكان ايشان يعنى ديوان يا خدمتكاران بتخانه كه آرايش ميدادند كشتن فرزندان ايشانرا در پيش چشم ايشان و مراد از قتل اولاد در گور كردن دختران زنده است و اين از عادت جاهليت بود كه دختران را زنده در گور ميكردند به جهت آنكه هر كرا دختر متولد شدى وى را سرزنش ميكردند و او به جهت ننك و عار آن دختر را زنده بگور ميكرد يا ميكشت و يا مراد كشتن اولاد است براى قربانى بتان و اين وساوس شيطان بود كه در دل مشركان ميانداختند كه وجود\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nدختران شما را ننك و عار است و درويشى و قربان كردن ايشان براى بتان موجب تقربست و بر هر تقدير اين سخن را در نظر ايشان مىآراستند  لِيُرْدُوهُمْ  تا هلاك سازند يعنى گمراه گردانند ايشان را و از راه ببرند باغوا  وَ لِيَلْبِسُوا عَلَيْهِمْ  و تا سوار پوشيده گردانند بر ايشان  دِينَهُمْ  دين ايشانرا يعنى آن دينى را كه بر آن بودند از ملت اسمعيل عليه السّلام  وَ لَوْ شاءَ اللَّهُ  و اگر خواستى خدا كه بر وجه اجبار و قهر شياطين را از اين اضلال باز دارد  ما فَعَلُوهُ  نكردندى آن را و قادر نشدندى بر آن و ليكن جبر و قهر منافى تكليف است و مصلحت در اختيار است و چون چنين است  فَذَرْهُمْ وَ ما يَفْتَرُونَ  پس بگذار ايشانرا به آنچه افتراء ميكنند و دروغى كه ميگويند .\r\n وَ قالُوا هذِهِ أَنْعامٌ وَ حَرْثٌ  و گفتند اين نصيب خدايان ما كه چهار پايان و كشت است  حِجْرٌ  حرامست بر ما  لا يَطْعَمُها إِلَّا مَنْ نَشاءُ  نچشد و نخورد آن را مگر آنكه ما خواهيم از خادمان بتخانه مردان و زنان پس مطلق زنان را در آن دخل نميدادند  بِزَعْمِهِمْ  به گمان باطل خود بىدليلى و حجتى  وَ أَنْعامٌ  و چهار پايان  حُرِّمَتْ ظُهُورُها  حرام گردانيده شده است پشتهاى ايشان يعنى سوار شدن و بار نهادن بر آن مراد بحيره و سائبه و حام است كه در سورهء مائده گذشت  وَ أَنْعامٌ  و اين چهار پايان  لا يَذْكُرُونَ اسْمَ اللَّهِ عَلَيْهَا  ياد نكنند نام خداى را بر ذبح آن چه آن را بر نام ذبح ميكردند و آنچه مذكور شد از تحريم انعام و حرث كه نسبت به خدا ميدادند و ميگفتند كه خدا چنين گفته  افْتِراءً عَلَيْهِ  جهت افترا كردن بر او  سَيَجْزِيهِمْ بِما كانُوا يَفْتَرُونَ  زود باشد كه جزا دهد خدا ايشانرا بسبب آنكه بودند كه افترا ميكردند بر خدا از روى جهالت .\r\n وَ قالُوا ما فِي بُطُونِ هذِهِ الْأَنْعامِ  و نيز گفتند كه آنچه در شكمهاى اين چهار پايانست يعنى آنچه در شكم بحيره و سائبه است  خالِصَةٌ لِذُكُورِنا  حلالست مردان ما را خاصة  وَ مُحَرَّمٌ عَلى أَزْواجِنا  و حرام كرده شده است بر زنان ما اگر زنده متولد شود  وَ إِنْ يَكُنْ مَيْتَةً  و اگر مرده باشد يعنى مرده متولد شده باشد  فَهُمْ فِيهِ شُرَكاءُ  پس ايشان همه يعنى مرد و زن در خوردن آن شريك باشند  سَيَجْزِيهِمْ وَصْفَهُمْ  زود باشد كه پاداش دهد خدا وصف كردن ايشانرا كه آن افتراست بر خدا در تحليل و تحريم  إِنَّهُ حَكِيمٌ  بدرستيكه خدا حكيم است در آنچه حلال و حرام ميكنند\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n عَلِيمٌ  داناست بمصالح بندگان در حل و حرمت .\r\n قَدْ خَسِرَ الَّذِينَ قَتَلُوا أَوْلادَهُمْ  بدرستيكه زيان كردند آنان كه بكشتند فرزندان خود را  سَفَهاً  از روى بيخردى و كم دانشى و بىعقلى  بِغَيْرِ عِلْمٍ  بيدانشى يعنى قتل ايشان به جهت خفت عقل و جهل ايشان بود با آنكه خداى تعالى رازق اولاد ايشانست نه ايشان  وَ حَرَّمُوا ما رَزَقَهُمُ اللَّهُ  و حرام ساختند آنچه روزى داده است خدا ايشانرا يعنى سائبه و غير آن  افْتِراءً عَلَى اللَّهِ  به جهت افترا كردن بر خدا  قَدْ ضَلُّوا وَ ما كانُوا مُهْتَدِينَ  بدرستيكه گمراه شدند و نبودند راه يافتگان بر طريق حق و جادهء صواب بعد از آن آيه ديگر ميفرمايد كه .\r\n وَ هُوَ الَّذِي أَنْشَأَ جَنَّاتٍ  و اوست آنكسى كه براى شما پيدا كرد و از نيست هست گردانيد بوستانهاى پر از انگور  مَعْرُوشاتٍ  برداشته و بر چوب و نى بسته  وَ غَيْرَ مَعْرُوشاتٍ  و نابسته و به زمين افتاده  وَ النَّخْلَ وَ الزَّرْعَ  و نيز بيافريد درخت خرما را و كشتها را از جو و گندم و برنج و ارزن و عدس و نخود و غير آن  مُخْتَلِفاً أُكُلُهُ  در حالتى كه مختلف و گوناگونست ميوهء آن در هيئت و كيفيت يعنى در لون و طعم و حجم و رائحه  وَ الزَّيْتُونَ وَ الرُّمَّانَ مُتَشابِهاً  و ديگر پيدا نمود زيتون و نار را كه مانند يكديگرند در لون و طعم و يا برگهاى آن مانند يكديگر است يا مستوى الحجم  وَ غَيْرَ مُتَشابِهٍ  و مانند نيست بعضى از آن ببعضى يعنى برخى شيرين است و برخى ترش و بعضى ديگر ميانه  كُلُوا مِنْ ثَمَرِهِ  بخوريد از ميوهاى هر يك از اين  إِذا أَثْمَرَ  چون ميوه پيدا كند اگرچه نارسيده و خام باشد  وَ آتُوا حَقَّهُ يَوْمَ حَصادِهِ  و بدهيد زكات آن را در روز درويدن زراعت و بريدن خرما و انگور و غير آن و قول مشهور آنست كه مراد از اين صدقه است نه زكات مفروضه زيرا كه زكات در مدينه فرض شده و اين آيه مكى است و نزد بعضى مراد زكات است و آيه مدنى است مروى است كه ثابت بن قيس پانصد نخل خرماى خود را بريده و تصديق كرد و هيچ از براى خود و عيال خود نگذاشت و به جهت اين عاجز شد از انفاق عيال حق تعالى فرمود كه  وَ لا تُسْرِفُوا  و از حد در مگذريد در صدقه دادن يعنى هر چه داريد يك بار تصدق مكنيد نزد علماى اماميه آنست كه اگر شخصى مقدار كوه ابو قبيس در راه خدا صرف كند اسراف نيست و اگر يك دينار بر وجهى صرف كند كه رضاى الهى در آن نباشد اسراف است  إِنَّهُ لا يُحِبُّ الْمُسْرِفِينَ  بدرستيكه خدا دوست ندارد اسراف كنندگانرا يعنى نمىپسندد عمل ايشانرا .\r\n وَ مِنَ الْأَنْعامِ حَمُولَةً  و اوست\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكه آفريد از چهار پايان آنچه بردارند بارها چون شتر و گاو  وَ فَرْشاً  و آنچه بر زمين انداخته شود مانند فرش براى ذبح يا مانند گوسفند  كُلُوا مِمَّا رَزَقَكُمُ اللَّهُ  بخوريد از آنچه روزى داد خداى تعالى شما را و حلال ساخت بر شما  وَ لا تَتَّبِعُوا خُطُواتِ الشَّيْطانِ  و پيروى مكنيد گامهاى شيطان را يعنى پيروى مكنيد و به راه او مرويد و بوسوسهء او حلال را حرام مسازيد و حرام را حلال  إِنَّهُ لَكُمْ عَدُوٌّ مُبِينٌ  بدرستيكه شيطان مر شما را دشمنى است آشكارا يعنى ظاهر العدوات .\r\n ثَمانِيَةَ أَزْواجٍ  آفريد از چهار پايان هشت زوج را و زوج آن را گويند كه با جنس خود مباشرت كند پس ذكر زوج انثى و انثى زوج ذكر بود  مِنَ الضَّأْنِ اثْنَيْنِ  يعنى آفريد از آنچه پشم دارند يعنى ميشينه دو زوج يكى را قوچ و ديگرى را جفت آن كه ميش است  وَ مِنَ الْمَعْزِ اثْنَيْنِ  و از آنها كه مو دارند يعنى بزينه دو زوج يكى نر و يكى ماده  قُلْ  بگو اى محمد بر وجه انكار به كسانى كه انعام را بر خود حرام كرده‌اند  آلذَّكَرَيْنِ حَرَّمَ  آيا آن دو نر را حرام كرد خدا  أَمِ الْأُنْثَيَيْنِ  يا دو مادهء آن را از بزينه و ميشينه  أَمَّا اشْتَمَلَتْ عَلَيْهِ  يا حرام كرد آن را كه فرا گرفته و احاطه كرده بر آن  أَرْحامُ الْأُنْثَيَيْنِ  رحمهاى دو ماده آنچه در رحم ايشانست خواه ماده باشد خواه نر  نَبِّئُونِي بِعِلْمٍ  خبر دهيد مرا بامرى معلوم كه دلالت كند بر آنكه خدا حرام كرده است بعضى از آنها را  إِنْ كُنْتُمْ صادِقِينَ  اگر هستيد راستگويان كه تحريم از نزد خداست .\r\n وَ مِنَ الْإِبِلِ اثْنَيْنِ  و آفريد از شتران دو زوج را نر و ماده و  مِنَ الْبَقَرِ اثْنَيْنِ  و از گاو نيز به همين طريق نر و ماده  قُلْ  بگو اى محمد بايشان كه  آلذَّكَرَيْنِ حَرَّمَ  آيا حرام گردانيد هر دو ذكر را از شتر و گاو  أَمِ الْأُنْثَيَيْنِ  يا هر دو ماده را از ايشان حرام كرد  أَمَّا اشْتَمَلَتْ عَلَيْهِ  يا آن را حرام گردانيده كه فرا گرفته آن را  أَرْحامُ الْأُنْثَيَيْنِ  رحمهاى هر دو خلاصهء سخن انكار است از آنكه حق تعالى گردانيده باشد اجناس چهار گونه را از ذكور و إناث يا آنچه حامل آن باشد از بچها كه در شكم آيد  أَمْ كُنْتُمْ شُهَداءَ  يا بوديد حاضران و مشاهده كننده  إِذْ وَصَّاكُمُ اللَّهُ بِهذا  آنهنگام كه وصيت كرد خدا شما را به اين يعنى واجب گردانيد بر شما اين تحريم را چه شما به هيچ پيغمبرى نمى گرويد پس طريقى ديگر نيست شما را بشناختن اين بمشاهده  فَمَنْ أَظْلَمُ مِمَّنِ افْتَرى عَلَى اللَّهِ كَذِباً \r\n\r\n","description":"","footnote":"","page_name":" 80 ","page_number":80},
  {"content":"\r\n\r\nپس كيست ستمكارتر بر خود از آنكس كه افترا كند بر خدا دروغ را يعنى بدروغ نسبت تحليل و تحريم چيزها را به خدا دهد  لِيُضِلَّ النَّاسَ  تا گمراه گرداند مردمان را  بِغَيْرِ عِلْمٍ  بىدانشى و حجتى و دليلى  إِنَّ اللَّهَ لا يَهْدِي الْقَوْمَ الظَّالِمِينَ  بدرستيكه خدا راه نمينمايد باجبار گروه ظالمان را كه متدين بدين جاهليت‌اند و از دين حق باز مانده‌اند .\r\n قُلْ  بگو اى محمد  لا أَجِدُ فِي ما أُوحِيَ إِلَيَّ  نمىيابم در آنچه وحى كرده شده است بجانب من  مُحَرَّماً  طعامى را كه حرام كرده شده باشد  عَلى طاعِمٍ يَطْعَمُهُ  بر خورنده كه بخورد آن را و بر اين تنبيه است بر آنكه تحريم معلوم نميشود مگر بوحى نه بهواى نفس مراد آنست كه حق تعالى در شرع مطهر هيچ چيز را حرام نكرد  إِلَّا أَنْ يَكُونَ مَيْتَةً  مگر آن كه باشد آن طعام مردار  أَوْ دَماً مَسْفُوحاً  يا خون ريخته شده مراد خونى است كه در وقت ذبح از مذبوحى رود يا در زندگى او از او بيرون آيد  أَوْ لَحْمَ خِنزِيرٍ  يا گوشت خوك و آنچه از آن توان خورد  فَإِنَّهُ رِجْسٌ  پس بدرستى كه خوك يا گوشت آن پليد است و متنفر طبع  أَوْ فِسْقاً  يا مگر آنكه باشد كشته شده بفسق و آن هر حيوانى كه ماكول اللحم است  أُهِلَّ لِغَيْرِ اللَّهِ  كه آواز برداشته باشد براى غير خدا  بِهِ  به آن يعنى بوقت ذبح آن باسم بتان آن را كشته باشند  فَمَنِ اضْطُرَّ  پس هر كه بيچاره باشد و غير از ميتة چيزى نيابد و ضرورت آن را برخوردن او داشته باشد  غَيْرَ باغٍ  در حالتى كه ستمكار نبود بر بيچارهء مثل خود  وَ لا عادٍ  و نه از حد در گذشته باشد در خوردن زياده از ضرورت و تفصيل اين در سورة البقره گذشته  فَإِنَّ رَبَّكَ  پس بدرستى كه پروردگار تو  غَفُورٌ  آمرزگار است مؤاخذه نكند آن را كه بضرورت اكل محرمات كند  رَحِيمٌ  مهربان است كه بيچارگان را در آن رخصت داده و بعد از آن بيان چيزى مىكند كه بر يهود حرام گردانيده و ميفرمايد كه .\r\n وَ عَلَى الَّذِينَ هادُوا حَرَّمْنا كُلَّ ذِي ظُفُرٍ  و بر آنكسانى كه يهودند حرام كرديم هر جانورى كه ناخن دارد چون طيور و سباع  وَ مِنَ الْبَقَرِ وَ الْغَنَمِ حَرَّمْنا عَلَيْهِمْ شُحُومَهُما  و از گاو و گوسفند حرام كرديم بر ايشان پيههائى كه در اندرون ايشان بود چون پيه گرده و غير آن از اعضاى معينه  إِلَّا ما حَمَلَتْ ظُهُورُهُما  مگر آنچه بر\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nداشته پشتهاى ايشان يعنى چسبيده بر پشت و پهلوى ايشان از درون و بيرون  أَوِ الْحَوايا  يا آنچه مشتمل است برودها يعنى چربى كه چسبيده است برودهاى ايشان  أَوْ مَا اخْتَلَطَ بِعَظْمٍ  يا آنچه آميخته باشد به استخوان چون دنبه و پيه بناگوش و مغز استخوان  ذلِكَ  تحريم اين چيزها  جَزَيْناهُمْ بِبَغْيِهِمْ  پاداش داديم ايشانرا بسبب ظلم ايشان  وَ إِنَّا لَصادِقُونَ  بدرستيكه ما راست گويانيم در خبر دادن در همه چيز از وعد و وعيد - و در آثار آمده كه هر وقت جهودان گناهى كردندى و معصيتى از ايشان صادر گشتى مصلحت الهى اقتضا كردى كه بعضى از آنچه بر ايشان حلال بودى حرام كردى و اگر معاصى نكردندى بر ايشان حرام نساختى .\r\n فَإِنْ كَذَّبُوكَ  پس اگر تكذيب تو كنند يهودان در چيزى كه من به تو وحى كرده‌ام  فَقُلْ  پس بگو ايشان را كه آرى  رَبُّكُمْ ذُو رَحْمَةٍ واسِعَةٍ  پروردگار شما خداوند بخشايش بسيار است بر اهل طاعت و در مهلت دادن شما بر تكذيب و تعجيل عقوبت نكردن تا شايد كه از كفر و تكذيب به آن باز گرديد پس مغرور مشويد بامهال او زيرا كه در امهال او اهمال نيست  وَ لا يُرَدُّ بَأْسُهُ  و باز داشته نخواهد شد عذاب او در وقت مقرر  عَنِ الْقَوْمِ الْمُجْرِمِينَ  از گروه گناهكاران مكذب .\r\n سَيَقُولُ الَّذِينَ أَشْرَكُوا  زود باشد كه بگويند بر وجه اعتذار آنان كه شرك آورده‌اند كه  لَوْ شاءَ اللَّهُ ما أَشْرَكْنا وَ لا آباؤُنا  اگر خواستى خدا شرك نمىآورديم ما و نه پدران ما  وَ لا حَرَّمْنا مِنْ شَيْءٍ  و حرام نميكرديم هيچ چيز را يعنى شرك و تحريم بمشيت امر خداست و برضاى او و اگر نه شرك نميآورديم و تحريم اشياء نميكرديم حق تعالى تكذيب ايشان كرده ميفرمايد  كَذلِكَ  همچنين كه قوم تو تكذيب ميكنند ترا  كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا  تكذيب كردند آنان كه پيش از اين بوده‌اند تا آنوقت كه چشيدند يعنى دريافتند عذاب ما را به جهت آن تكذيب  قُلْ هَلْ عِنْدَكُمْ مِنْ عِلْمٍ  بگو آيا هست نزد شما هيچ امرى معلوم كه صحيح باشد كه بدان حجت آريد بر سخنان خود  فَتُخْرِجُوهُ لَنا  پس بيرون آريد و ظاهر كنيد آن را براى ما  إِنْ تَتَّبِعُونَ إِلَّا الظَّنَّ  پيروى نميكنند در اين گفتار مگر گمان و پندار خود را  وَ إِنْ أَنْتُمْ إِلَّا تَخْرُصُونَ  و نيستند شما مگر كه دروغ ميگوئيد بر خدا و چون مشركان\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاثبات حجت نمىتوانند نمود بر مدعاى خود .\r\n قُلْ  بگو مر ايشان را  فَلِلَّهِ الْحُجَّةُ الْبالِغَةُ  پس مر خداى راست حجتى رسيده بنهايت همت و قوت بر اثبات قول حق و ابطال قول شما  فَلَوْ شاءَ لَهَداكُمْ أَجْمَعِينَ  پس اگر خواستى خدا كه باجبار شما را راه راست نمايد بر ايمان هر آينه راه نمودى همه ايشان را به حق و ليكن تكليف منافى جبر است و مصلحت مناقض قهر .\r\n قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّهَ حَرَّمَ هذا  بگو بياريد گواهان خود را آنكه گواهى دهند كه خدا حرام كرده است اين محرمات را از انعام و حرث و غير آن چون گواهان ندارند پس حجت لازم ايشان باشد و انقطاع ايشان ضلالت ظاهر و روشن و قول ايشان محض تقليد  فَإِنْ شَهِدُوا  پس اگر خود گواهى دهند به صحت راى خود به جهت آنكه گواهى نيابند  فَلا تَشْهَدْ مَعَهُمْ  پس تو گواهى مده با ايشان يعنى تصديق مكن ايشانرا در آن و بيان فساد و قول ايشان كن  وَ لا تَتَّبِعْ أَهْواءَ الَّذِينَ كَذَّبُوا بِآياتِنا  و از پى مرو آرزوهاى كسانى را كه از روى عناد تكذيب كرده‌اند آيتهاى ما را در حلال و حرام  وَ الَّذِينَ لا يُؤْمِنُونَ بِالْآخِرَةِ  و نيز پيروى مكن آنانرا كه نمىگروند بدانسراى مانند بت پرستان  وَ هُمْ بِرَبِّهِمْ يَعْدِلُونَ  و ايشان بپروردگار خود برابر مىكنند بتانرا و آنها را عديل خدا ميدانند .\r\n قُلْ تَعالَوْا  بگو اى مردمان بياييد و بشنويد  أَتْلُ ما حَرَّمَ رَبُّكُمْ عَلَيْكُمْ  تا بخوانم بر شما آنچيزى كه حرام كرده است پروردگار شما بر شما از جملهء آن  أَلَّا تُشْرِكُوا بِهِ شَيْئاً  آنست كه شريك مسازيد به خدا چيزى را  وَ بِالْوالِدَيْنِ إِحْساناً  و نيكوئى كنيد با پدر و مادر خود نيكوئى كردنى  وَ لا تَقْتُلُوا أَوْلادَكُمْ  و مكشيد فرزندان خود را  مِنْ إِمْلاقٍ  از جهت ترس درويشى و احتياج  نَحْنُ نَرْزُقُكُمْ  ما روزى ميدهيم شما را  وَ إِيَّاهُمْ  و ايشانرا و چون رزق اولاد بر ماست نه بر شما چرا مرتكب خون ناحق ميشويد  وَ لا تَقْرَبُوا الْفَواحِشَ  و نزديكى مكنيد بر زشتيها و ناپسنديدها در شرع مراد كباير ذنوب است و گفته‌اند مراد زناست و مقدمات آن چنان كه از ابن عباس مروى است كه اكابر عرب پنهان از مردمان زنا كردندى و اوباش و بىباكان بآشكارا بر آن اقدام نمودندى حق تعالى فرمود كه گرد زنا مگرديد  ما ظَهَرَ مِنْها وَ ما بَطَنَ  آنچه آشكارا باشد بر آن و آنچه پنهان از حضرت امام محمد باقر عليه السّلام مروى است كه ما ظهر زناست و ما بطن\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nدوستى مردان با زنان بر وجه عاشقى و معشوقى و نزد اكثر جميع گناهان آشكارا و پنهانست  وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ  و مكشيد آن نفسى را كه حرام كرد خداى تعالى كشتن آن را مگر كه قصاص يا قتل مرتد يا رجم زانى محصن  ذلِكُمْ وَصَّاكُمْ  اين چهار نهى و يك امر وصيت كرد يعنى امر فرمود  بِهِ  بنگاهداشت آن  لَعَلَّكُمْ تَعْقِلُونَ  تا مگر دريابيد و بدانيد كه راه راست اين است .\r\n وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ  و نزديك مشويد بمال يتيمان و در آن تصرف مكنيد مگر به جهتى كه نيكوترين چيزى باشد كه در مال او مرعى بايد داشت مانند حفظ آن و فائده حاصل كردن از آن تا بيشتر شود و اصل آن را نخوريد  حَتَّى يَبْلُغَ أَشُدَّهُ  تا برسد يتيم بقوتهاى خود يعنى تا حين بلوغ و رشد كه وقت توانائى است  وَ أَوْفُوا الْكَيْلَ وَ الْمِيزانَ  و تمام بپيمائيد كيل را در مكيلات و ترازو را در موزونات  بِالْقِسْطِ  بعدل و مواسات يعنى كم مدهيد و زياده مستانيد بعد از نزول آيه بعضى گفتند يا رسول اللّه قادر نيستيم كه در وزن زبانه ترازوى ما باد و پله چنان باشد كه موئى ميل نكند حق تعالى فرمود كه  لا نُكَلِّفُ نَفْساً إِلَّا وُسْعَها  ما تكليف نميكنيم كسى را مگر آنچه گنجايش آن باشد يعنى اگر تقصيرى در كيل و وزن بدون قصد و عمد شما واقع شود و شما را قصد مراعات عدل باشد آن را عفو كنيم  وَ إِذا قُلْتُمْ فَاعْدِلُوا  و چون سخنى گوئيد در حكومت يا گواهى دهيد پس راستى كنيد در آن  وَ لَوْ كانَ ذا قُرْبى  و اگرچه باشد محكوم له و محكوم عليه خداوند خويشى نزديك  وَ بِعَهْدِ اللَّهِ  و بعهد خدا كه تبليغ احكام شرعست و يا ملازمت عدل در آن و يا بنذرى كه كرده‌ايد  أَوْفُوا  وفا كنيد و بر آنطريق كه از شارع بشما رسيده به آن قيام نمائيد  ذلِكُمْ  اين امر و يك نهى  وَصَّاكُمْ بِهِ  وصيت كرد خدا شما را به آن  لَعَلَّكُمْ تَذَكَّرُونَ  تا شايد كه شما پند پذيريد يعنى آنچه مأمور است به آن قيام نمائيد و آنچه منهى است از آن دور شويد .\r\n وَ أَنَّ هذا  و بر شما ميخوانم حكم دهم را و آن اينست كه آنچه مذكور شده است در اين سوره از دلائل توحيد و اثبات نبوت و بيان شريعت  صِراطِي مُسْتَقِيماً  راه من است در حالتى كه راه راست است چه آن مؤدى بابواب جنانست نه راه ديگر  فَاتَّبِعُوهُ  پس متابعت كنيد و پيروى كنيد اين راه را  وَ لا تَتَّبِعُوا السُّبُلَ  و از پى مرويد راههاى پراكنده و اديان مختلفه كه محض تقليد است بىحجتى و دليلى  فَتَفَرَّقَ بِكُمْ  پس متفرق سازد آن طرق مختلفه شما را و دور سازد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n عَنْ سَبِيلِهِ  از راه حق كه اتباع وحى است و پيروى دليل و برهان  ذلِكُمْ وَصَّاكُمْ بِهِ  اين پيروى كردن دين حق وصيت فرمود حق تعالى و امر كرد بحفظ آن  لَعَلَّكُمْ تَتَّقُونَ  تا شايد كه شما پرهيزيد از ضلالت و دورى از حق - عبد اللّه مسعود روايت مىكند كه حضرت رسالت صلّى اللّه عليه و آله و سلّم خطى از براى ما بكشيد و فرمود كه هذا صراط اللّه اين راه خداست و بعد از آن خطها از چپ و راست آن خط بكشيد و فرمود بر هر راهى از اين راههاى كج ديوى موكل است كه مىخواند مردمانرا به آن پس اين آيه را برخواند كه و انّ هذا صراطى مستقيما .\r\n ثُمَّ آتَيْنا مُوسَى الْكِتابَ تَماماً  پس داده بوديم موسى را تورية براى تمامى كرامت نعمت  عَلَى الَّذِي أَحْسَنَ وَ تَفْصِيلًا لِكُلِّ شَيْءٍ  بر كسى كه نيكو قيام نمايد به احكام آن و براى بيان هر چيزى كه در دين به كار آيد  وَ هُدىً وَ رَحْمَةً  و به جهت هدايت بنى اسرائيل و رحمت ايشان  لَعَلَّهُمْ بِلِقاءِ رَبِّهِمْ يُؤْمِنُونَ  شايد ايشان بجزاى پروردگار خود ايمان آرند و چون چنين است پس به احكامى كه در اين سوره مذكور شده قيام نمائيد كه آن احسن احكام است .\r\n وَ هذا كِتابٌ أَنْزَلْناهُ  و اين قرآن كتابى است كه فرو فرستاديم آن را  مُبارَكٌ  بسيار نفع  فَاتَّبِعُوهُ  پس پيروى كنيد او را  وَ اتَّقُوا  و بترسيد از مخالفت آن  لَعَلَّكُمْ تُرْحَمُونَ  شايد شما رحمت كرده شويد بسبب متابعت كردن آن و عمل كردن به آن و انزال قرآن بربى .\r\n أَنْ تَقُولُوا  به جهت كراهت اينكه گوئيد شما اى زمرهء عرب  إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا  جز اين نيست كه فرستاده شده است كتاب بر دو گروه پيش از ما يعنى يهود و نصارى  وَ إِنْ كُنَّا عَنْ دِراسَتِهِمْ لَغافِلِينَ  بدرستيكه ما نيستيم از قرائت ايشان كتاب خود را بيخبران يعنى نميدانيم كه ايشان چه ميگويند چه ميخوانند زيرا كه بلغت ما نيست .\r\n أَوْ تَقُولُوا  يا به جهت كراهت اينكه گوئيد كه  لَوْ أَنَّا أُنْزِلَ عَلَيْنَا الْكِتابُ  اگر فرستاده بودندى بر ما كتابى چنانچه بر يهود و نصارى نازل شده  لَكُنَّا أَهْدى مِنْهُمْ  هر آينه ميبوديم راه يافته‌تر از ايشان به جهت حدت ذهن ما و لهذا جميع علوم را تلقف ميكنيم چون علم قصص و اشعار و خطبها با آنكه امىايم  فَقَدْ جاءَكُمْ  پس بدرستيكه آمد بشما  بَيِّنَةٌ مِنْ رَبِّكُمْ  حجتى روشن از پروردگار شما يعنى قرآن بلغت شما كه همه آن را ميفهميد  وَ هُدىً  و آمد راهنمائى كه هر كه متابعت آن كند به مقصد رسد  وَ رَحْمَةٌ \r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو بخشايش براى مردمان اين هر سه صفت قرآنست  فَمَنْ أَظْلَمُ مِمَّنْ كَذَّبَ بِآياتِ اللَّهِ  پس كيست ستمكارتر از آنكس كه تكذيب كرد آيتهاى خدا را  وَ صَدَفَ عَنْها  و اعراض كرد از آن با وجود علم به صحت آن و يا تمكن او بمعرفت حقيت آن  سَنَجْزِي الَّذِينَ يَصْدِفُونَ عَنْ آياتِنا  زود باشد كه جزا دهيم آنان را كه روى گردانيدند از آيتهاى ما  سُوءَ الْعَذابِ  شدت و سختى عذاب را  بِما كانُوا يَصْدِفُونَ  بسبب آن بودند كه اعراض ميكردند از قرآن با وجود وضوح دلالت بر حقيت آن .\r\n هَلْ يَنْظُرُونَ  آيا انتظار ميبريد مراد نفى است يعنى منتظر نيستند اهل مكه بعد از تكذيب قرآن و پيغمبر  إِلَّا أَنْ تَأْتِيَهُمُ الْمَلائِكَةُ  مگر آنكه بيايند بايشان فرشتگان بقبض ارواح ايشان و يا فرود آيند ملائكهء عذاب بر ايشان يعنى شما مثل كسانى هستيد كه منتظر ملائكهء موت يا ملائكهء عذاب باشيد  أَوْ يَأْتِيَ رَبُّكَ  يا بيايد امر خدا به تو به عذاب يا قتل يا همهء آفات قيامت و آفات آن بسيار است و از جملهء وقايع عظيمهء آن خروج دجالست و دابة الارض و نزول عيسى و ظهور مهدى و پديد آمدن يأجوج و مأجوج و طلوع آفتاب از جانب مغرب يعنى همه اينها بيايد  أَوْ يَأْتِيَ بَعْضُ آياتِ رَبِّكَ  يا بيايد بعضى از آيتهاى پروردگار تو كه بقول اكثر مفسران طلوع شمس است از جانب مغرب و درازى شبى كه آفتاب در صبحش از مغرب بر آيد و درازى آن را متهجدان دانند و اهل او را دريابند كه چون از اوراد فارغ شوند انتظار صبح برند و صبح بر نيايد در گمان افتند و ديگر باره ورد از سر گيرند و چون تمام شود و اثرى از صبح پديد نيايد دانند كه كارى عظيم از خلوت خانه غيب بعرصه گاه شهادت ميآيد بتضرع و زارى و توبه و استغفار مشغولشوند تا صبح از جانب مغرب اثر كند و آفتاب از جانب افق غربى برآيد و آن را نور نبود و همهء خلق آن را مشاهده كنند و چون اين آيه عظيمه ظاهر گردد و غيب عين شهود و و امر عيان گردد و ايمان برهانى اضطرارى شود پس بسبب اين  يَوْمَ يَأْتِي بَعْضُ آياتِ رَبِّكَ  روزى كه بيايد برخى از آيتهاى پروردگار تو  لا يَنْفَعُ نَفْساً إِيمانُها  سود نكند هيچ نفسى را ايمان آن نفس  لَمْ تَكُنْ آمَنَتْ مِنْ قَبْلُ  نبوده است كه ايمان آورده باشد پيش از اين و امروز ايمان آورده  أَوْ كَسَبَتْ فِي إِيمانِها خَيْراً  يا نبوده كه كسب كرده باشد در ايمان خود نيكوئى كه عمل پسنديده است يعنى اين هنگام ايمان نفع بدهد نفسى را كه تقديم ايمان بر آن نكرده باشد و كاسب خير نبوده در آن حاصل كه آن روز ايمان كافر و توبهء فاسق مقبول نباشد  قُلِ انْتَظِرُوا  بگو اى معاندان\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nقريش انتظار بريد اين آيت را  إِنَّا مُنْتَظِرُونَ  ما نيز منتظر اين علاماتيم و چون ظاهر گردد واى بر حال شما و خوشا حال ما .\r\n إِنَّ الَّذِينَ فَرَّقُوا دِينَهُمْ  بدرستيكه آنان كه تفريق كردند كيش خود را كه ببعضى از انبياء و برخى كتب ايمان آوردند و ببعضى كافر شدند  وَ كانُوا شِيَعاً  و گشتند گروه گروه هر فرقهء تابع امامى شدند از حضرت رسالت صلّى اللّه عليه و آله و سلّم روايت است كه يهودان هفتاد و يك فرقه شدند هفتاد ايشان در هاويه باشند و يك گروه ناجيه در بهشت و نصارى هفتاد و دو فرقه شدند هفتاد و يك در هاويه باشند و يكى ناجيه و امت من هفتاد و سه فرقه شوند هفتاد و دو در هاويه باشند و يكى رستگار باشد  لَسْتَ مِنْهُمْ فِي شَيْءٍ  نيستى تو از ايشان در چيزى يعنى تو از ايشان و ايشان از تو نيستند پس ترا از حال ايشان نپرسند و از تفرق ايشان عتاب نكنند بلكه و بال تفرق ايشان بايشان راجع شود نه به غير  إِنَّما أَمْرُهُمْ إِلَى اللَّهِ  جز اين نيست كه كار ايشان با خداى است يعنى اوست كه متولى جزا و سزاى ايشان است  ثُمَّ يُنَبِّئُهُمْ بِما كانُوا يَفْعَلُونَ  پس خبر دهد ايشان را روز قيامت به آنچه هستند كه ميكنند و بر وفق آن ايشانرا بسزا و جزا رساند فضل بن عبد الملك زاذان روايت كند كه روزى نزد أمير المؤمنين عليه السّلام نشسته بودم در مسجد نگاه كردم راس الجالوت و جاثليق را بعنف مىآوردند و بر ايشان استخفاف ميكردند آنحضرت فرمود كه با ايشان مدارا كنيد پس ايشانرا نزد حضرت برپاى بداشتند آنحضرت براس الجالوت نگريست و فرمود يا راس الجالوت دانى كه امت موسى بعد از او چند فرقه شدند گفت ندانم در كتاب نگرم و بگويم فرمود اگر كتاب سوخته يا دريده شود يا بدزدند در كجا نگرى پس روى بجاثليق كرد و فرمود اى جاثليق دانى كه ترسايان بعد از عيسى بر چند گروه شدند گفت بر چهل و چهار فرمود دروغ ميگوئى به خدا سوگند كه من بتورية عالم ترم از راس الجالوت و بانجيل داناترم از جاثليق بدانيد كه امت موسى بهفتاد و يك فرقه شدند هفتاد هالك و يكى ناجى و اين گروهند كه حق تعالى در شان ايشان فرمود و من قوم موسى امة يهدون بالحق و به يعدلون و امت عيسى بهفتاد و دو فرقه شدند يكى از آنها ناجى گشتند و باقى هالك و و اين فرقه‌اند كه حق تعالى در بارهء ايشان فرمود  وَ إِذا سَمِعُوا ما أُنْزِلَ إِلَى الرَّسُولِ  و امت خاتم الانبياء بهفتاد و سه فرقه شوند يكى از ايشان ناجى شود و باقى هالك و اين فرقه‌اند كه حق سبحانه در حق ايشان ميفرمايد  وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ  بعد از آن مرا گفت اى زاذان دانى كه در حق من چند گروه شوند گفتم يا أمير المؤمنين در حق تو اختلاف كنند فرمود بلى بر دوازده فرقه شوند يكى ناجى باشد و باقى هالك و تو از آن ناجيانى و حضرت رسالت صلّى اللّه عليه و آله و سلّم بدين اشاره فرمود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبقوله الحق « مع على و على مع الحق يدور معه حيث داره » بعد از ذكر وعيد فجار بيان وعد ابرار ميفرمايد كه .\r\n مَنْ جاءَ بِالْحَسَنَةِ  هر كه بيايد بخصلتى پسنديده و نيكو  فَلَهُ عَشْرُ أَمْثالِها  پس مر او راست ده بار مانند آن يعنى بعوض او او را ده نيكوئى است و بهفتاد و هفتصد نيز و به غير حساب واقع شده و لهذا گفته‌اند كه مراد تعيين عدد نيست بلكه اظهار كثرت است  وَ مَنْ جاءَ بِالسَّيِّئَةِ  و هر كه بيايد بدى يعنى بخصلتى بد از اقسام منهيات  فَلا يُجْزى إِلَّا مِثْلَها  پس جزا داده نشود مگر بمانند آن يعنى بيكى يكى بدون زياده  وَ هُمْ لا يُظْلَمُونَ  و ايشان كه اهل حسنه و سيئه‌اند ستمديده نخواهند شد بنقصان ثواب و زيادتى عقاب و در احاديث قدسيه آمده كه حضرت عزت عز شأنه فرموده كه حسنه را ده عوض بدهيم يا بيشتر و سيئه را يكى جزا دهم يا بيامرزم واى بر آنكس كه آحاد بر عشراتش غلبه كند يعنى سيئاتش بر حسناتش غالب شود و هر كس كه نزد من آيد و به پرى زمين گناه كرده باشد و در آن ميانه شرك نباشد مانند آن مغفرت و آمرزش بوى دهم از سفيان ثورى روايت است كه حق تعالى اين آيه را فرستاد كه  مَنْ جاءَ بِالْحَسَنَةِ فَلَهُ عَشْرُ أَمْثالِها  رسول فرمود كه اللهم زدنى لامتى بار خدايا بر اين بيفزاى براى امت من حق تعالى فرمود  مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثِيرَةً  فرمود بار خدايا به اين نيز بيفزاى اين آيه آمد كه   إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ قُلْ   بگو اى محمد اين قوم را كه تفرقه در دين افكنده‌اند و ببعضى از پيغمبران ايمان آورده‌اند يا ببرخى از احكام شرع گرويده‌اند و منكر برخى ديگر شده‌اند .\r\n إِنَّنِي هَدانِي رَبِّي  بدرستى كه راه نموده است مرا پروردگار من  إِلى صِراطٍ مُسْتَقِيمٍ  بسوى راه راست بوسيله وحى و ارشاد و به آنچه نصب فرموده از حجج بينه و ادله هاديه  دِيناً قِيَماً  بدل است از صراط مستقيم يعنى نموده است مرا دينى پاينده و درست كه اصلا كجى در او نيست  مِلَّةَ إِبْراهِيمَ  يعنى دينى كه آن ملة و طريق ابراهيم است  حَنِيفاً  در حالتى كه ابراهيم از دينهاى باطله گرويده بود و بدين حق ميل فرموده  وَ ما كانَ مِنَ الْمُشْرِكِينَ  و نبود ابراهيم از شرك آرندگان يعنى از بت پرستان چون يهود و نصارى .\r\n قُلْ إِنَّ صَلاتِي وَ نُسُكِي  بگو بدرستيكه نماز من و قربان من در حج يا جميع افعال حج و عمره كه ادا ميكنم  وَ مَحْيايَ  و زندگانى من يعنى آنچه برآنم در زندگانى خود  وَ مَماتِي  و آنچه بر آن ميميرم از ايمان و طاعت  لِلَّهِ  مر خدايراست  رَبِّ الْعالَمِينَ  كه آفريدگار عالميانست .\r\n لا شَرِيكَ لَهُ  هيچ انبازى نيست مر او را  وَ بِذلِكَ  و به اين قول و اخلاص\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n أُمِرْتُ  مأمور شده‌ام  وَ أَنَا أَوَّلُ الْمُسْلِمِينَ  و من اول مسلمانانم چه اسلام هر نبى مقدم است بر اسلام امت او و بعد از بيان اخلاص در دين در بطلان اهل شرك ميفرمايد كه .\r\n قُلْ  بگو اى محمد بمشركان اهل مكه  أَ غَيْرَ اللَّهِ أَبْغِي رَبًّا  آيا غير خداى را طلبم پروردگارى را كه در عبادت او را بوى شريك سازم  وَ هُوَ رَبُّ كُلِّ شَيْءٍ  و حال آنكه او آفريدگار همه چيزهاست پس ما سواى او مربوب و مخلوق باشد پس چگونه سزاوار ربوبيت باشند  وَ لا تَكْسِبُ كُلُّ نَفْسٍ إِلَّا عَلَيْها  و كسب نميكند نفسى از بديها مگر كه و بال آن بر اوست نه بر غير او و اين جواب وليد بن مغيره است كه ميگفت اى صناديد عرب متابعت من كنيد و گناهان شما در گردن من پس حق تعالى فرمود كه  وَ لا تَزِرُ وازِرَةٌ  و برندارد هيچ نفسى بار بردارنده  وِزْرَ أُخْرى  بار ديگر را يعنى هيچكس را بگناه ديگرى عقوبت نكند و نخواهد كرد بلكه هر كس گناه و عذاب خود خواهد كشيد  ثُمَّ إِلى رَبِّكُمْ مَرْجِعُكُمْ  پس بسوى پروردگار شماست بازگشت شما  فَيُنَبِّئُكُمْ  حق خبر دهد شما را در آخرت  بِما كُنْتُمْ فِيهِ تَخْتَلِفُونَ  در آنچه بوديد كه در آن اختلاف ميكرديد در دنيا از امور دينيه و حق تعالى باطل آن را بر شما ظاهر خواهد ساخت .\r\n وَ هُوَ الَّذِي جَعَلَكُمْ  و اوست آنكسى كه گردانيد شما را اى آدميان  خَلائِفَ الْأَرْضِ  خليفهاى زمين بعد از قوم بنى جان و يا اهل هر عصرى را از شما جانشين اهل عصر سابق گردانيد و يا اى مؤمنان زمان خاتم الانبياء صلّى اللّه عليه و آله و سلّم شما را خليفهاى امم گذشته گردانيد  وَ رَفَعَ بَعْضَكُمْ فَوْقَ بَعْضٍ  و برداشت بعضى از شما را از بر بعضى ديگر  دَرَجاتٍ  پايهاى بلند در شرك و در بزرگى و غنا و توانگرى و امثال آن بر وجه مصلحت  لِيَبْلُوَكُمْ فِي ما آتاكُمْ  تا بيازمايد شما را در آنچه بشما داده از مال و جاه يعنى با شما معاملهء آزمايندگان كند تا بر عالميان ظاهر گردد كه كدام از شما شاكر است بر غنا و صابر بر فقر  إِنَّ رَبَّكَ سَرِيعُ الْعِقابِ  بدرستى كه پروردگار تو زود عقوبت كننده است ناسپاسان را و ناشكيبان را  وَ إِنَّهُ لَغَفُورٌ رَحِيمٌ  بدرستيكه او آمرزنده و مهربانست بر صابران و شاكران و هر يك را جزا دهد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nسوره الاعراف\r\nو هى ماتان و ست آيات مكية  بِسْمِ اللَّهِ الرَّحْمنِ الرَّحِيمِ \r\n  المص   نزد علماى تفسير اين حروف مركبة يا اسم سوره است و يا اسم قرآن و يا هر حرفى از اين اشاره است به اسمى از اسماى الهى چون إله و لطيف و ملك و صبور يا هر حرف كنايه است از صفتى چون اكرام و لطف و مجد و صدق و يا ايماست باسم المصور و يا بمعنى انا اللّه اعلم و افضل يعنى منم خدائى كه ميدانم هر چيزى را و بيان ميكنم شرايع را و يا بمعنى انا اللّه المجيد صادق الوعد يعنى منم خداى بزرگوار و راست كنندهء وعده .\r\n كِتابٌ أُنْزِلَ إِلَيْكَ  اين سوره يا قرآن كتابى است فرو فرستاده بسوى تو  فَلا يَكُنْ  پس بايد كه نباشد  فِي صَدْرِكَ حَرَجٌ مِنْهُ  در سينهء تو تنگى از تبليغ آن يعنى دلتنگ مشو از رسانيدن پيغام الهى و اندوه‌گين مباش از تكذيب قوم و اين كتاب نازل گشته  لِتُنْذِرَ بِهِ  تا بيم كنى بدان كافران را  وَ ذِكْرى لِلْمُؤْمِنِينَ  و پند دهى پند دادنى مر مؤمنان را .\r\n اتَّبِعُوا  پيروى كنيد اى مكلفان  ما أُنْزِلَ إِلَيْكُمْ  آنچيزى را كه فرستاده است بشما  مِنْ رَبِّكُمْ  از نزد پروردگار شما يعنى متابعت آن كنيد بنگاه داشت اوامر و اجتناب از نواهى آن  وَ لا تَتَّبِعُوا مِنْ دُونِهِ  و پيروى مكنيد بجز از خدا  أَوْلِياءَ  دوستان مراد بتانند كه كفار ايشانرا دوست ميگرفتند يا شياطين كه خلق را در گمراهى مىافكندند  قَلِيلًا ما تَذَكَّرُونَ  اندكى پند ميگرفتند در متابعت حق از حسن - مروى است كه گفت اى فرزند آدم ترا بمتابعت كتاب خداى فرموده‌اند و سنت رسول او و بخداى كه هيچ آيتى نيامده است مگر كه خواسته‌اند كه بدانى كه آن در چه چيز آمده است و معنى آن چيست تا بدان عمل كنى و بعد از امر متابعت اوامر و نواهى تحذير ميفرمايد بر ترك متابعت آن بقوله .\r\n وَ كَمْ مِنْ قَرْيَةٍ  و بسا از اهل دهها و شهرها و فجار  أَهْلَكْناها  كه ارادهء هلاك كرديم اهل آن را به جهت فرط كفر و عناد ايشان  فَجاءَها  پس آمد باهل آن دهها و شهرها  بَأْسُنا  عذاب ما  بَياتاً  در حالتى كه خوابيده بودند چون قوم لوط كه در شب ايشانرا مستاصل گردانيديم  أَوْ هُمْ قائِلُونَ  يا در حالتى كه ايشان خفتگان بودند در نيم روز چون قوم شعيب و تخصيص اين دو وقت جهت آنست كه زمان آسايش و استراحت است .\r\n فَما كانَ دَعْواهُمْ  پس نبود خواندن و فرياد خواستن ايشان  إِذْ جاءَهُمْ بَأْسُنا  در وقتى كه آمد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبايشان بلا و عذاب  إِلَّا أَنْ قالُوا  مگر آنكه گفتند  إِنَّا كُنَّا ظالِمِينَ  بدرستى كه ما بوديم ستمكاران بر نفس خود كه تكذيب رسولان كرديم يعنى اعتراف كردند بظلم خود در آنچه بر آن بودند و اقرار ميكردند ببطلان آن به جهت تحسر بر آن پس در آنوقت تضرع و زارى و پشيمانى ايشان از آنچه كرده بودند فايده ندارد زيرا كه نزول عذاب و وقت تكليف مقارن يكديگرند و قوم يونس از آن مستثنىاند چنان كه مذكور خواهد شد و بعد از انذار از عقوبت دنيويه از عقوبت اخرويه تهديد ميفرمايد .\r\n فَلَنَسْئَلَنَّ الَّذِينَ أُرْسِلَ إِلَيْهِمْ  پس هر آينه بپرسيم آن را كه فرستاده شده‌اند بديشان پيغمبران و سؤال از ايشان از قول رسالت خواهد بود يعنى چون رسولان تبليغ رسالت خود كردند با معجزات ظاهر شما در جواب ايشان چه گفتيد و اين سؤال بر وجه تعنف و تعذب باشد  وَ لَنَسْئَلَنَّ الْمُرْسَلِينَ  هر آينه بپرسيم فرستاده بندگانرا يعنى پيغمبران را از اداى رسالت و تبليغ احكام و اين سؤال تشريف و تقريب است و فائدهء اين سؤال آن باشد كه خلائق بدانند كه حق تعالى پيغمبران فرستاده و نصب ادله فرموده و كفار به جهت عناد و استكبار بديشان نگرويده‌اند با آنكه دانسته‌اند حقيقت پيغمبران را .\r\n فَلَنَقُصَّنَّ عَلَيْهِمْ  پس هر آينه بخوانيم بر رسولان و امثال ايشان گفتار و كردار ايشانرا  بِعِلْمٍ  بدانش خود يعنى در حالتى كه عالميم بظواهر و بواطن ايشان  وَ ما كُنَّا غائِبِينَ  و نبوديم ما پنهان و دور و بى خبر از اقوال و افعال ايشان تا بر ما مخفى شده باشد احوال ايشان و حال آنكه بوديم ما مطلع بر احوال ايشان .\r\n وَ الْوَزْنُ  و سنجيدن اعمال هر يك  يَوْمَئِذٍ الْحَقُّ  در روز قيامت عدل است و حق و گويند وزن بمعنى قضاست يعنى حكم خدا در آن روز حق است و بنابراين تسميه حكم عدل به ميزان باعتبار تسويه است يعنى چنان كه كسى چيزى بترازو سنجد نگذارد كه كفه بر كفه بچربد حق تعالى حكم بعدل كند بىزياده و نقصان و قول اوّل اشهر است و در خبر صحيح واقع شده كه صحيفهاى اعمال را وزن كنند بميزانى كه او را عمودى و دو كفه باشد و همهء خلايق در آن نگرند به جهت اظهار معدلت و قطع معذرت و در تبيان از ابن عباس نقل مىكند كه درازى عمود ميزان پنجاه هزار ساله راهست و هر دو كفهء او يكى نور است و يكى از ظلمت حسنات در پلهء نور نهند و سيئات در پلهء ظلمت و نيز از آنحضرت مرويست كه اعمال شخصى را نزد ترازو آورند كه در او كلمهء شهادتين نوشته باشد همه نامه‌ها را در كفه نهند و اين را در كفهء ديگر اين كفه بر آن بچربد  فَمَنْ ثَقُلَتْ مَوازِينُهُ  پس هر كرا گران بود اعمال سنجيدهء او  فَأُولئِكَ هُمُ الْمُفْلِحُونَ  پس آنگروه ايشانند رستگاران\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nو رسندگان ببهشت و نجات و ثواب ابدى .\r\n وَ مَنْ خَفَّتْ مَوازِينُهُ  پس هر كرا سبك باشد عملهاى وزن كرده او به جهت قلت طاعت و كثرت معصيت  فَأُولئِكَ الَّذِينَ خَسِرُوا  پس آنگروه آنانند كه زيان كردند  أَنْفُسَهُمْ  بهرهء نفسهاى خود و آن را در معرض عذاب و عقاب آورند  بِما كانُوا بِآياتِنا يَظْلِمُونَ  بسبب آنكه بودند كه بآيتهاى ما ستم ميكردند و وضع تكذيب ميكردند در موضع تصديق بعد از آن حق تعالى بيان نعم خود مىكند بر بندگان و مىفرمايد .\r\n وَ لَقَدْ مَكَّنَّاكُمْ فِي الْأَرْضِ  و بدرستى كه ما جاى داديم آدميان را در زمين و يا شما را مكنت و دستگاه داديم در زمين  وَ جَعَلْنا لَكُمْ فِيها مَعايِشَ  و آفريديم براى شما در زمين معيشتها يعنى اسباب زندگانى شما از انواع كسب  قَلِيلًا ما تَشْكُرُونَ  اندكى شكر گوئيد با وجود بسيارى اين نعم عظيمه .\r\n وَ لَقَدْ خَلَقْناكُمْ  و بتحقيق كه آفريديم شما را يعنى پدر شما را كه آدم است از گل آفريديم  ثُمَّ صَوَّرْناكُمْ  بعد از آن تصوير كرديم پدر شما را به صورتى خوب بر وجه اعتدال  ثُمَّ قُلْنا لِلْمَلائِكَةِ اسْجُدُوا لِآدَمَ  پس گفتيم ما فرشتگان را بعد از خلق و تصوير و نفخ روح در آدم سجده كنيد سجدهء تعظيم مر آدم را  فَسَجَدُوا  پس سجده كردند ملائكه آدم را بىتاخير و تعليل از روى فرمانبردارى  إِلَّا إِبْلِيسَ  مگر ابليس كه از راه كبر در آمد و حسد برد بر او  لَمْ يَكُنْ مِنَ السَّاجِدِينَ  نبود از سجده كنندگان مر آدم را .\r\n قالَ  گفت خدا مر ابليس را  ما مَنَعَكَ أَلَّا تَسْجُدَ  چه چيز تو را باز داشت از آنكه سجده نكنى مر آدم را  إِذْ أَمَرْتُكَ  وقتى كه فرمودم تو را بسجدهء آدم  قالَ أَنَا خَيْرٌ مِنْهُ  گفت ابليس كه من بهترم از آدم يعنى مانع سجده نكردن من آدم را از آنست كه من بهتر از اويم و نيكو نيست كه فاضل سجده بمفضول كند پس در بيان فضيلت خود گفت كه  خَلَقْتَنِي مِنْ نارٍ  آفريدى مرا از آتش و آن جوهر لطيف علوى نورانى است  وَ خَلَقْتَهُ مِنْ طِينٍ  و آفريدى آدم را از گل كه جسم كثيف سفلى ظلمانى است ابليس در اين صورت مغلطه خورد كه فضيلت را باعتبار عنصر ملاحظه كرد و اگر باعتبار فاعل كه لما خلقت بيدى عبارتست از آن و به نسبت حقيقت كه نفخت فيه من روحى اشارت است بدان در نگريستى دانستى كه افضليت و خيريت آدم راست نه او را و نيز قياسش در افضليت آتش از خاك مستقيم نبود زيرا كه آتش خائن است هر چه به دو دهند نيست گرداند و خاك امين است هر چه به دو دهند نگاه دارد\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو امين از خاين بهتر است و ديگر آتش متكبر و سركش است و خاك متواضع و افتاده و تواضع از تكبر نيكوتر بود و نيز خاك نقش پذيرد چنان كه آدم نقش معرفت پذيرفت كه كتب في قلوبهم الايمان و آتش نقش را سوزد چنان كه نقش معرفت ابليس را بسوخت كه ففسق عن امر ربه است ثعلبى از ابن عباس روايت كند كه آنكه قياس كرد و خطا ابليس بود پس هر كه در دين قياس كند وى را قرين ابليس گرداند القصه چون ابليس به جهت تكبر از سجده امتناع كرد .\r\n قالَ  گفت حق تعالى او را كه چون سجده نكردى و فرمان مرا قبول نكردى  فَاهْبِطْ مِنْها  پس فرو رو از آسمان يا از بهشت به زمين  فَما يَكُونُ لَكَ أَنْ تَتَكَبَّرَ فِيها  پس نرسد و روا نباشد تو را آنكه گردن كشى كنى در آسمان و تعظيم نمائى بر فرشتگان كه همه خاشعان و مطيعانند  فَاخْرُجْ  پس بيرون رو از بهشت يا از آسمان  إِنَّكَ مِنَ الصَّاغِرِينَ  بدرستى كه تو از خوار شدگانى از پيغمبر صلّى اللّه عليه و آله و سلّم مرويست كه هر كه تواضع و فروتنى كند حق تعالى او را بردارد و هر كه تكبر كند حق تعالى او را بيندازد و پست گرداند و چون حق تعالى ابليس را از درگاه رحمت خود براند و داغ لعنت بر جبين او كشيد و از رحمت خدا نااميد شد .\r\n قالَ أَنْظِرْنِي إِلى يَوْمِ يُبْعَثُونَ  گفت خدايا مهلت ده مرا تا روزى كه برانگيخته شوند آدميان از قبرها يعنى مرا تا روز قيامت مميران و عقوبت مكن .\r\n قالَ  گفت خداى تعالى  إِنَّكَ مِنَ الْمُنْظَرِينَ  بدرستى كه تو از مهلت دادگانى تا وقتى كه مصلحت من در آنست و حكمت در مهلت دادن شيطان با آنكه حق تعالى عالم بود به آنكه او اضلال بندگان كند بابتلاء عبادت است و تعريض ايشان به ثواب به جهت مخالفت ايشان از اوامر و يا غير آن وجوه مصلحت او سبحانه داند و چون حق سبحانه او را مهلت داد .\r\n قالَ فَبِما أَغْوَيْتَنِي  گفت ابليس پس بسبب آن چيز كه مرا بىبهره گردانيدى از رحمت خود و يا حكم كردى بغوايت من  لَأَقْعُدَنَّ لَهُمْ  هر آينه بنشينم براى گمراه ساختن فرزند آدم  صِراطَكَ الْمُسْتَقِيمَ  بر راه تو كه راست است يعنى دين اسلام و انتظار آن كشم كه راه زنى ايشان كنم و از صراط مستقيم بگردانم .\r\n ثُمَّ لَآتِيَنَّهُمْ مِنْ بَيْنِ أَيْدِيهِمْ  پس البته بيايم بديشان از پيش ايشان يعنى در امر آخرت كه در پيش ايشان است و گويم بعث و حشر و بهشت و دوزخ نيست  وَ مِنْ خَلْفِهِمْ  و از پس ايشان يعنى از قبل دنيا و آن را در چشم ايشان بيارايم  وَ عَنْ أَيْمانِهِمْ  و درايم از راست ايشان كه جهت حسناتست و ايشان را در عجب و ريا و شبهه اندازم  وَ عَنْ شَمائِلِهِمْ  و از چپ ايشان كه طرف سيئاتست\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدر آيم و آن را در دل ايشان شيرين گردانم و يا مراد آنست كه از جميع جهات ايشان در آيم تا ايشان را از هدايت بگردانم و بر ضلالت دارم امام محمد باقر عليه السّلام را پرسيدند از اين آيه فرمود معنى من بين ايديهم آنست كه كار آخرت بر دل و چشم ايشان خوار و بىمقدار گردانم و من خلفهم ايشان را وسوسه كنم تا مال جمع كنند و به آن بخل كنند و زكات ندهند تا از بهر وارثان بماند و عن ايمانهم كار دين ايشان بر ايشان تباه گردانم و شبهه در دل ايشان افكنم و عن شمائلهم لذات و شهوات در دل گردانم و ايشان را بر هواى نفس دارم  وَ لا تَجِدُ أَكْثَرَهُمْ شاكِرِينَ  و نيابى تو كه خداوندى بيشتر فرزند آدم را شكر گويان يعنى مشركان باشند كه منعم خود را نشناسد .\r\n قالَ  گفت خدا مر ابليس را  اخْرُجْ مِنْها  بيرون رو از بهشت يا از آسمان  مَذْؤُماً  در حالتى كه نكوهيده باشى و عيب ناك  مَدْحُوراً  رانده و دور كرده از رحمت  لَمَنْ تَبِعَكَ مِنْهُمْ  بحقيقت من كه خداوندم هر كه بر پى آيد تو را از اولاد آدم  لَأَمْلَأَنَّ جَهَنَّمَ مِنْكُمْ أَجْمَعِينَ  هر آينه پر كنم دوزخ را از همهء شما يعنى از تو و متابعان تو .\r\n وَ يا آدَمُ  و بعد از اخراج ابليس از بهشت گفتيم كه اى آدم  اسْكُنْ أَنْتَ وَ زَوْجُكَ الْجَنَّةَ  ساكن شو تو و جفت تو در بهشت  فَكُلا مِنْ حَيْثُ شِئْتُما  پس بخوريد از ميوها و نعمتهاى بهشت از هر كجا خواهيد يا هر چه اراده كنيد  وَ لا تَقْرَبا هذِهِ الشَّجَرَةَ  و نزديك مشويد به خوردن اين درخت كه گندم است بر قول مشهور كه اگر بخوريد  فَتَكُونا مِنَ الظَّالِمِينَ  پس باشيد از ستمكاران بر نفس خود كه نقص ثواب كنيد از خود به جهت ترك مندوب و تفصيل اين در سورهء بقره مذكور شد .\r\n فَوَسْوَسَ لَهُمَا الشَّيْطانُ  پس وسوسه كرد مر آدم و حوا را شيطان  لِيُبْدِيَ لَهُما  تا عاقبت آشكارا گرداند مر ايشان را  ما وُورِيَ عَنْهُما  آنچه پوشيده كرده شده بود از آدم و حوا  مِنْ سَوْآتِهِما  از عورت ايشان يعنى به جهت وسوسه بايشان و تبعيت ايشان او را از عورتشان برهنه شود مرويست كه حق تعالى آدم و حوا را جامه‌ها پوشانيده بود براى ستر عورت و ابليس دانست كه به جهت ترك ندب لباس از تن ايشان دور شود پس در صدد آن شد كه ترك اولى از ايشان بفعل آيد تا به جهت كشف عورت در ميان اهل بهشت منفعل شوند پس به جهت اين آغاز وسوسه كرده بدستيارى مار و طاوس در بهشت در آمد و خود را بر آدم نمود بر صورتى كه او نميدانست  وَ قالَ  و گفت مر آدم و حوا را  ما نَهاكُما رَبُّكُما  باز نداشت و منع نكرد\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nپروردگار شما  عَنْ هذِهِ الشَّجَرَةِ  از خوردن اين درخت  إِلَّا أَنْ تَكُونا مَلَكَيْنِ  مگر به جهت نخواستن آنكه گرديد دو فرشته در علو مرتبه يا حسن صورت  أَوْ تَكُونا مِنَ الْخالِدِينَ  يا باشيد از جاويد ماندگان در بهشت كه هرگز مرك بشما نرسد .\r\n وَ قاسَمَهُما إِنِّي لَكُما لَمِنَ النَّاصِحِينَ  و سوگند خورد براى رغبت آدم و حوا در خوردن آن گفت بدرستى كه من شما را از نصيحت كنندگانم يعنى از روى شفقت ميگويم كه از اين درخت بخوريد تا نميريد آدم گمان برد كه كسى سوگند به خدا دورغ نخورد به جهت آن فريفته شد .\r\n فَدَلَّاهُما  پس فرود آورد شيطان ايشان را به خوردن آندرخت  بِغُرُورٍ  بفريب و وسوسه  فَلَمَّا ذاقَا الشَّجَرَةَ  پس آنهنگام كه بچشيدند يعنى بيافتند بطعم ميوهء آندرخت في الحال  بَدَتْ لَهُما سَوْآتُهُما  ظاهر شد مر ايشانرا عورات ايشان يعنى لباس ايشان ريخت تا عورت يكديگر را بديدند  وَ طَفِقا يَخْصِفانِ  و در ايستادند و شروع كردند در آنكه ميچسبانيدند برگ بر بالاى برگى و آن را مينهادند  عَلَيْهِما مِنْ وَرَقِ الْجَنَّةِ  بر عورات خويش از برگ درخت بهشت و شهر آنست كه برگ انجير بود برهم بستند تا چون هيات ازارى شد و عورت خود را بدان پوشانيدند از اين طرف بآنطرف ميگريختند  وَ ناداهُما رَبُّهُما  و ندا كرد آدم و حوا را پروردگار ايشان  أَ لَمْ أَنْهَكُما عَنْ تِلْكُمَا الشَّجَرَةِ  آيا نه شما را نهى كرده بودم از خوردن اين درخت  وَ أَقُلْ لَكُما  و نه گفته بودم شما را تحذير كرده  إِنَّ الشَّيْطانَ لَكُما  بدرستى كه شيطان هست مر شما را  عَدُوٌّ مُبِينٌ  دشمنى آشكارا و دشمنى او در وقت امتناع او از سجود آدم بر همهء ملائكه روشن شده بود و اين گفتار بر سبيل توبيخ او سبحانه بود آدم و حوا را بر ترك اولى مروى است كه در وقت گريختن ايشان حق تعالى گفت يا آدم « ا فرار منى » اى آدم آيا از من فرار مىكنى و ميگريزى آدم گفت بل حياء منك بلكه گريختن من بجهة حياء و شرمندگى است از حضرت تو پس بگناه اعتراف نمود و از روى نياز .\r\n قالا  گفتند با حق سبحانه  رَبَّنا  ايپروردگار ما  ظَلَمْنا أَنْفُسَنا  ستم كرديم بر نفسهاى خود به نقص ثواب بر فعل ندب  وَ إِنْ لَمْ تَغْفِرْ لَنا  و اگر تو نيامرزى براى ما ذلت ما را كه ترك ندب است  وَ تَرْحَمْنا  و نبخشائى ما را  لَنَكُونَنَّ مِنَ الْخاسِرِينَ  هر آينه باشيم از زيانكاران آدم اگرچه ترك مندوب كرده بود خود را خاسر و ظالم خواند زيرا كه عادت اولياء آنست كه ذلت حقير را عظيم شمرند و حسنهء عظيمهء را صغير دانند و نميتواند بود كه مراد صدور معصيت باشد از او زيرا كه باجماع اماميه انبياء معصومند از جميع صغاير و كباير\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاز محمد بن قيس روايت است كه ابليس مار را وسوسه كرد و مار حوا را و حوا آدم را حق تعالى به همه خطاب كرد .\r\n قالَ  گفت اى آدم و حوا و ابليس و مار و طاوس  اهْبِطُوا بَعْضُكُمْ لِبَعْضٍ عَدُوٌّ  فرو رويد برخى از شما مر برخى ديگر را دشمنيد و از اينجاست كه آدمى و شيطان و مار و طاوس دشمن يكديگرند و گويند خطاب بآدم و حوا و ذريهء ايشانست كه در اصلاب ايشان بودند  وَ لَكُمْ فِي الْأَرْضِ مُسْتَقَرٌّ  و مر شما راست در زمين قرارگاهى و جاى آرامى  وَ مَتاعٌ إِلى حِينٍ  و برخوردارى تا هنگام رسيدن مرگ آدم از اين غمناك شد و پنداشت كه ديگر ببهشت نخواهد رسيد .\r\n قالَ  گفت حق تعالى  فِيها تَحْيَوْنَ  در زمين ميزئيد  وَ فِيها تَمُوتُونَ  و در زمين مىميريد  وَ مِنْها تُخْرَجُونَ  و از زمين بيرون آورده ميشويد براى جزاى آدم چون اين مضمون بشنيد بدانست كه باز ببهشت خواهد رسيد به آن خورسند شد بعد از آن تعداد نعم خود ميفرمايد بر بنى آدم .\r\n يا بَنِي آدَمَ قَدْ أَنْزَلْنا  اى فرزندان آدم مراد همهء ايشانند بتحقيق كه فرستاديم  عَلَيْكُمْ لِباساً  بر شما پوششى يعنى آفريديم براى شما لباس را بتدبيرات آسمانى كه آن فرو فرستادن بارانست تا برويد از آن گياه و بگرمى آفتاب آن را پرورش دادن تا وقتى كه پنبه و كتان از آن حاصل مىشود  يُوارِي سَوْآتِكُمْ  ميپوشد آن لباس عورات شما را كه شيطان قصد كشف آن كرده بود  وَ رِيشاً  و پوششى كه زينت شماست و به آن متجمل ميشويد و ميآرائيد و گويند لباس آنست كه عورت را بپوشد و آنچه غير آنست از جامها ريش است و در تفسير زاهد مذكور است كه لباس آنست كه از پنبه باشد و ريش از ابريشم و كتان و پشم  وَ لِباسُ التَّقْوى  و پوشش تقوى يعنى لباسى كه براى تواضع پوشند چون پشمينه و جامه‌هاى درشت  ذلِكَ خَيْرٌ  آن بهتر است از لباس نرم و بتكلف كه متكبران و متجبران ميپوشند و گويند مراد از لباس تقوى خشيت بنده است از خداى تعالى كه احاطه كرده باشد به او همچنان كه جامه احاطه بدن مىكند و يا مراد ايمانست كه محيط است بقلب و يا جامه‌هاى حرب است چون زره و خفتان كه خود را از اثر تيغ و نيزه نگاه دارند و از ابن عباس مرويست كه مراد عمل صالح است  ذلِكَ  آن انزال لباس  مِنْ آياتِ اللَّهِ  از نشانهاى فضل و رحمت خداى است كه بدان عورات آدميانرا بپوشند و ايشان را از چسبانيدن برگ بر خود مستغنى گردانند  لَعَلَّهُمْ يَذَّكَّرُونَ  تا باشد كه ايشان پند گيرند و قدر اين نعمت شناسند و از قبايح بپرهيزند بعد از آن بر سبيل نصيحت و موعظه ميفرمايد  يا بَنِي آدَمَ \r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاى فرزندان آدم .\r\n لا يَفْتِنَنَّكُمُ الشَّيْطانُ  بايد كه بر حذر باشيد كه شما را در فتنه نيندازد شيطان و با شما مكر نكند و از راه حق بيرون نبرد و به جهت اغوا شما را از طريق بهشت باز ندارد  كَما أَخْرَجَ أَبَوَيْكُمْ  چنان كه بيرون آورد پدر و مادر شما را  مِنَ الْجَنَّةِ  از بهشت و ايشان را در فتنه و محنت انداخت  يَنْزِعُ عَنْهُما لِباسَهُما  در حالتى كه بر ميكشيد از ايشان جامه‌هاى ايشانرا  لِيُرِيَهُما سَوْآتِهِما  تا بنمايد بهر يك از ايشان عورت ايشانرا يعنى سبب آنشد كه ابوين شما از بهشت بيرون آمدند و مكشوف العورة گشتند شما نيز از مكر او حذر كنيد  إِنَّهُ يَراكُمْ هُوَ وَ قَبِيلُهُ  بدرستيكه ابليس ميبيند شما را او و لشگر او  مِنْ حَيْثُ لا تَرَوْنَهُمْ  از جائى كه شما او را نمىبينيد يعنى از غايت رقت و لطافت در نظر شما در نميآيد و ايشان اجسام شما را به جهت غلظت و كثافت مىبينند پس حذر از چنين دشمن لازم است از مجاهد نقل است كه از جمله چيزهائى كه شيطان و جنود او بر آدميان تفاخر ميكنند آنست كه آدميانرا ميبينند و آدميان ايشانرا نمىبينند و از زير زمين بيرون ميآيند و به زير زمين ميروند و بر هوا روند و پائين آيند و پيران ايشان جوان شوند پس از آنكه بنهايت پيرى رسند بعد از آن ميفرمايد كه  إِنَّا جَعَلْنَا الشَّياطِينَ  بدرستيكه ما گردانيديم ديوان را  أَوْلِياءَ لِلَّذِينَ لا يُؤْمِنُونَ  دوستان مر آنانرا كه ايمان نمىآرند يعنى حكم كرده‌ايم كه شياطين دوستان ناگروندگانند به جهت جنسيت و مناسبت بنيان ايشان و ما تخليه كرديم ميان ايشان و ديوان و منع ايشان نكرديم تا مطيع و فرمانبردار ديوان گشتند و دوستان يكديگر شدند بخلاف مؤمنان مخلص كه ايشان به جهت تدبر در دلائل هاديه مستعد الطاف الهى شده از اغواى شياطين محفوظ ماندند مروى است كه عرب عريان طواف كردندى و عورت خود را نپوشيدندى و گفتندى كه ما طواف خانه چنان ميكنيم كه خداى ما را فرموده و در جامهء كه در آن گناه كرده‌ايم طواف نميكنيم و زنان چيزى از دوال بافته به مقدار آنكه عورت ايشان پوشيده شدى در ميان بستندى در خبر است كه زنى از بنى عامر طواف ميكرد و به اين مضمون چيزى ميخواند كه « امروز بعضى از عورت يا همهء آن ظاهر مىشود و آنچه ظاهر مىشود من حلال نميدانم و طواف با بعضى از بدن پوشيده صحيح نميشمارم » چون زمان اسلام در رسيد مسلمانان ايشانرا بدان ملامت كردند ايشان گفتند پدران خود را بر اين يافته‌ايم و متابعت ايشان ميكنيم حق تعالى آيه فرستاد كه .\r\n وَ إِذا فَعَلُوا فاحِشَةً  و چون كفار بكنند خصلتى متناهى در فحش چون\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكشف عورت در طواف و اصح مطلق فواحش است از كشف و عبادات اصنام و غير آن از كبائر  قالُوا وَجَدْنا عَلَيْها آباءَنا  گويند از روى تقليد كه يافته‌ايم بدين عمل زشت پدران خود را  وَ اللَّهُ أَمَرَنا بِها  و خدا فرموده ما را به آن فاحشه ايشان احتجاج آوردند به اين امر قبيح به دو چيز يكى تقليد پدران دوم افتراء بر خداى جهان و حق تعالى از ذكر ايشان اعراض نموده به جهت ظهور فساد ايشان ميفرمايد كه  قُلْ  بگو اى محمد  إِنَّ اللَّهَ لا يَأْمُرُ بِالْفَحْشاءِ  بدرستى كه خداى تعالى نمىفرمايد بزشتى و ناپسندى در قول و فعل چه سنت الهى جارى شده كه امر كند بمكارم خصال  أَ تَقُولُونَ عَلَى اللَّهِ ما لا تَعْلَمُونَ  آيا ميگوئيد يعنى افترا ميكنيد بر خدا آنچه نميدانيد كه او فرموده است از اسناد قبح به او .\r\n قُلْ  بگو اى محمد مر كفار قريش را كه  أَمَرَ رَبِّي بِالْقِسْطِ  فرموده است پروردگار من بعدل و راستى گويند مراد بقسط توحيد است كه سر همه راستيهاست و اولى آنست كه مراد جميع طاعات او سبحانه باشد و هر چه امر به آن فرموده  وَ أَقِيمُوا وُجُوهَكُمْ  و راست گردانيد روى خود را به قبله  عِنْدَ كُلِّ مَسْجِدٍ  نزد هر زمان سجودى يا مكان سجودى مراد از سجود نماز است پس اين امر است در نماز در هر مسجدى كه اتفاق افتد  وَ ادْعُوهُ مُخْلِصِينَ لَهُ الدِّينَ  و بپرستيد خداى را در حالتى كه پاك كنندگان باشيد براى خدا طاعت را يعنى او را مخصوص گردانيد بعبادت و غير آن را در آن شريك مگردانيد چه بسوى اوست بازگشت همهء شما نه به غير او  كَما بَدَأَكُمْ  همچنانكه آفريد شما را در ابتدا  تَعُودُونَ  باز خواهيد گشت بوى بار دوم تا جزا دهد شما را بر عملها .\r\n فَرِيقاً هَدى  گروهى را راه نمود بايمان بوسيله الطاف و توفيق اسباب  وَ فَرِيقاً  و گروهى ديگر را كه از روى عناد و جحود نظر در دلايل هاديه او نكردند و تفكر و تامل در آن نكردند در وادى خذلان گذاشته  حَقَّ عَلَيْهِمُ الضَّلالَةُ  سزاوار باشد بر ايشان گمراهى  إِنَّهُمُ اتَّخَذُوا الشَّياطِينَ  بدرستيكه اين گمراهان فرا گرفتند آن ديوان را  أَوْلِياءَ  دوستان خود و فرمان ايشان بردند  مِنْ دُونِ اللَّهِ  بجز از خدا اين علت خذلان ايشان است و تحقيق ضلالت ايشان  وَ يَحْسَبُونَ أَنَّهُمْ مُهْتَدُونَ  و گمان بردند كه ايشان راه يافتگانند و في الحقيقة بيخبرانند و چون او سبحانه در ما تقدم ذكر نعم خود فرمود بر بندگان اسكان ايشان در زمين و اعطاى اسباب تمتع ايشان در عقب آن امر ميفرمايد ايشان را بر ملابس ايشان در اينجهان و ميگويد .\r\n يا بَنِي آدَمَ  اى فرزندان آدم  خُذُوا زِينَتَكُمْ عِنْدَ كُلِّ مَسْجِدٍ  فرا گيريد جامهاى خود را كه بدان خود را آراسته‌ايد نزد هر مسجدى اكثر مفسران برآنند كه ثقيف و جمعى ديگر از مشركان از ذكور و إناث برهنه طواف كردندى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nچنان كه گذشت و بنى عامر در ايام احرام از خوردنى حيوانى اجتناب كردندى و با اندكى از طعام قناعت نمودندى و آن را طاعت دانستندى و به آن تعظيم كعبه خيال بستندى اهل اسلام گفتند كه چون ما بتعظيم و تكريم كعبه سزاوارتريم پس اولى آنست كه ما نيز با اين طائفه سلوك نمائيم حق تعالى ايشانرا از اين تحذير فرموده و گفت جامهاى نيكو پوشيد در وقت طواف و در وقت نماز مرويست كه امام حسن عليه السّلام در وقت نماز جامهء پاكيزه و خوبتر پوشيدى و فرمودى كه حق تعالى جميل است و جمال دوست ميدارد پس متجمل و متزين ميشوم براى رضاى پروردگار خود از امام محمد باقر عليه السّلام مروى است كه مراد از زينت جامه نو و پاكيزه است كه در روز جمعه و عيد پوشند براى رفتن نماز بمصلى و مساجد و از حضرت صادق عليه السّلام نقل است كه مراد بزينت شانه كردن محاسن است نزد هر نمازى  وَ كُلُوا  و بخوريد در ايام احرام و غير آن گوشت و چربى و غير آن از ماكولات  وَ اشْرَبُوا  و بياشاميد مشروبات و ساير مشروبات را  وَ لا تُسْرِفُوا  و از حد درمگذريد بتحريم حلال يا بافراط طعام  إِنَّهُ لا يُحِبُّ الْمُسْرِفِينَ  بدرستى كه خداى تعالى دوست نميدارد اسراف كنندگان را يعنى آنها كه زياده از سيرى خورند و اكثر بر آنند كه مراد باسراف در اينمقام خوردن و آشاميدن است بر سر سيرى چه آن در رمضان مضر است و از ابن عباس منقولست كه هر چه خواهيد بخوريد و هر چه خواهيد بنوشيد مادام كه در خوردن آن اسراف نبوده باشد پوشيدن لباس به قصد تكبر اسراف باشد و اگر به وزن كوه احد زر را در طاعت خدا صرف كنند اسراف نباشد و هر چه در معصيت خرج كنند اسراف بود از على بن حسين واقدى نقل است كه حق تعالى جميع طب را در آيهء كلوا و اشربوا و لا تسرفوا جمع فرموده به صحت پيوسته كه هرون الرشيد طبيبى حاذق داشت ترسا و او بختشوع نام بود على واقدى را گفت در كتاب شما چيزى از علم طب هست على واقدى گفت بلى حق تعالى جمله طب در اين آيه جمع كرده است و هو قوله كلوا و اشربوا و لا تسرفوا گفت از پيغمبر شما هيچ روايت هست گفت بلى جملهء طب در كلمهء چند جمع فرموده و گفته « المعده بيت الداء و الحمية راس كل دواء و أعط كل نفس ما عودته » معده خانه رنجهاست و پرهيز كردن سر همهء دواهاست و هر نفس آنقدر بايد داد كه عادت كرده باشد بختشوع گفت كتاب شما و پيغمبر شما هيچ از طب فرو گذاشت نكرده و از جالينوس چيزى نگذاشته و چون عرب به حج و عمره رفتندى گوشت و پيه شتر بر خود حرام كردندى حق تعالى از اين نهى فرموده كه .\r\n قُلْ مَنْ حَرَّمَ زِينَةَ اللَّهِ  بگو كيست كه حرام كرده است آرايشى كه خداى مقرر فرموده يعنى جامها  الَّتِي  آن زينتى كه بمحض قدرت  أَخْرَجَ لِعِبادِهِ  بيرون آورده از براى بندگان خود از نباتات و كتان و از حيوانات چون پشم و حرير و از معدن چون زره و خود\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n وَ الطَّيِّباتِ مِنَ الرِّزْقِ  و ديگر كيست كه حرام كرده پاكيزه‌ها از روزى يعنى مستلذات ماكل و مشرب از گوشت و پيه و شير يا حلالات بحيره و سائبه  قُلْ هِيَ  بگو اى محمد ابن زينت و طيبات  لِلَّذِينَ آمَنُوا  مر آنانراست كه ايمان آورده‌اند يعنى براى مؤمنانست  فِي الْحَياةِ الدُّنْيا  در زندگانى دنيا اما كفار و فجار به تبعيت شريك ايشانند در آن و جميع مستلذات اهل ايمان راست  خالِصَةً  در حالتى كه خالص و بىشريك است براى مؤمنان  يَوْمَ الْقِيامَةِ  در روز رستخيز يعنى اگرچه كافران در طيبات دنياويه شريكند اما طيبات اخرويه مخصوص است باهل ايمان  كَذلِكَ  همچنانكه تفصيل كرديم اين كلمها را  نُفَصِّلُ الْآياتِ لِقَوْمٍ يَعْلَمُونَ  تفصيل ميكنيم نشانهاى احكام ديگر براى گروهى كه فهم دارند و ميدانند - عياشى باسناد خود از ابى عبد اللّه عليه السّلام روايت كرده كه در وقتى كه حضرت أمير المؤمنين عليه السّلام عبد اللّه عباس را نزد خوارج نهروان فرستاد تا ايشان را وعظ گويد و نصيحت كند و از طريق مخالفت باز گرداند بهترين جامه‌ها پوشيده بود و بخوشبوترين بوىها مطيب بود و بر خوب‌ترين مركبى سوار چون نزد خوارج آمدى وى را گفتندى كه تو بهترين مردمانى و آمدهء كه ما را نصيحت كنى چرا در نرمى لباس جبابره و بر جنس مراكب ايشان سوار شدهء ابن عباس در جواب اين آيه تلاوت فرمود كه  قُلْ مَنْ حَرَّمَ زِينَةَ اللَّهِ  الاية و گفت متجمل شويد بجامهاى نيكو حق تعالى نيكوست و چيز نيكو دوست دارد اما بايد كه از جنس حلال باشد  قُلْ  بگو اى محمد با اهل شرك .\r\n إِنَّما حَرَّمَ رَبِّيَ الْفَواحِشَ  جز اين نيست كه حرام كرده است آفريدگار من آن چيزهائى كه متصف‌اند بقبح از گناهان كبيره گويند مراد هر چيزيست كه متعلق است بفروج  ما ظَهَرَ مِنْها وَ ما بَطَنَ  آنچه پيدا و آشكار است از آن و آنچه پنهان است مرويست كه در جاهليت زنا را در روز حرام دانستندى و در شب حلال حق تعالى به اين آيه فواحش ظاهر و نهان را حرام گردانيد  وَ الْإِثْمَ  و نيز حرام كرد گناهى را كه بر آن حد مقرر نيست چون صغاير و يا مراد هر چيزى است كه موجب اثم باشد  وَ الْبَغْيَ بِغَيْرِ الْحَقِّ  و حرام ساخت ستمكارى را بناحق اين تاكيد بغى است زيرا كه بغى البته غير حق باشد  وَ أَنْ تُشْرِكُوا بِاللَّهِ  و ديگر حرام ساخته آنكه شرك آريد به خدا و شريك گيريد در عبادت  ما لَمْ يُنَزِّلْ بِهِ سُلْطاناً  آن چيزى را كه خدا نفرستاده است براى پرستش آن حجتى و برهانى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n وَ أَنْ تَقُولُوا  و آن را نيز حرام كرده است كه گويند بدروغ و افتراء  عَلَى اللَّهِ ما لا تَعْلَمُونَ  بر خدا آنچه نميدانند مانند تحريم حرث و انعام و برهنه طواف بيت الحرام كردن و آن را اسناد به خدا دادن بعد از آن جهت تسلى حضرت رسالت صلّى اللّه عليه و آله و سلّم در تأخير عذاب كفار مىفرمايد كه .\r\n وَ لِكُلِّ أُمَّةٍ أَجَلٌ  و مر هر گروهى راست مدتى كه خداى تعالى تقدير كرده است براى حياة ايشان و به صحت پيوسته كه هر امتى را غير از مؤمنان وقتى است كه در آن عذاب استيصال بديشان فرود آيد  فَإِذا جاءَ أَجَلُهُمْ  پس چون بيايد وقت عذاب و هلاك يا چون مدت عمر مقرر بسر آيد  لا يَسْتَأْخِرُونَ ساعَةً وَ لا يَسْتَقْدِمُونَ  واپس نيايند از آن اجل ساعتى و پيش نگيرند بر آن اجل يعنى به هيچ وجه وقت اجل متقدم و متاخر نشود .\r\n يا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ  اى فرزندان آدم چون بيايد بشما پيغمبران از شما يعنى از جنس شما يا به زمان شما يا بقبلهء شما  يَقُصُّونَ عَلَيْكُمْ آياتِي  خوانند بر شما آيتهاى مرا يا احكام شريعت را  فَمَنِ اتَّقى وَ أَصْلَحَ  پس هر كه به پرهيزد از شما فرمان كردن با ايشان و بصلاح آوردن عمل خود را  فَلا خَوْفٌ عَلَيْهِمْ  پس هيچ ترسى نيست بر ايشان يعنى از هر چه ميترسند ايمن شوند  وَ لا هُمْ يَحْزَنُونَ  و نه ايشان اندوه ناك شوند از چيزى كه از ايشان فوت شود بلكه بهر چيز كه اميد ميدارند برسند و اگر از بعضى معاصى اجتناب كرده باشند دون بعضى و با صفت ايمان باشند موقوف بر لطف حق تعالى باشد اگر خواهد عفو كند و اگر نه عقاب فرمايد و چون ذكر مؤمنان كرد و آنچه پاداش ايشانست در عقب آن ذكر مكذبان و مستكبران ميفرمايد به آنچه سزاى ايشانست .\r\n وَ الَّذِينَ كَذَّبُوا بِآياتِنا  و آنان كه بدروغ شمردند آيتهاى ما را يعنى تكذيب رسل كردند بر آيتهاى ما  وَ اسْتَكْبَرُوا عَنْها  و كبر آوردند و سركشى نمودند از ايمان آوردن بدلائل وحدانيت ما  أُولئِكَ أَصْحابُ النَّارِ هُمْ فِيها خالِدُونَ  آنگروه ياران و ملازمان آتش دوزخند ايشان در آن آتش باقىاند ببقاء ابدى .\r\n فَمَنْ أَظْلَمُ  پس كيست ستمكارتر يعنى كافر در كفر و عناد سخت‌ترند  مِمَّنِ افْتَرى عَلَى اللَّهِ كَذِباً  از كسى كه افترا كند و بربندد بر خدا دروغ را بر اينوجه كه گويد خدا را زن و فرزند و شريك هست يا چيزى را به او اسناد كند چون تحريم بحيره و سائبه و غير آن  أَوْ كَذَّبَ بِآياتِهِ  يا بدروغ شمرد آيات منزله ما را و آن متضمن انكار نبوت نيز هست\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n أُولئِكَ  آنگروه مكذبان و مفتريان  يَنالُهُمْ نَصِيبُهُمْ مِنَ الْكِتابِ  برسد بديشان بهرهء ايشان از لوح محفوظ مراد ارزاق آجالست و عقوبات كه براى ايشان نوشته شده يعنى بايشان رسد آنچه بقلم تقدير بر لوح نوشته شده از ارزاق و عذاب و نكال دنيا  حَتَّى إِذا جاءَتْهُمْ رُسُلُنا  تا وقتى كه بيايد بايشان فرستادگان  يَتَوَفَّوْنَهُمْ  در حالتى كه فرا گيرند يعنى قبض كنند ارواح ايشان را  قالُوا  گويند بايشان از روى سرزنش  أَيْنَ ما كُنْتُمْ تَدْعُونَ  كجايند بتانى كه پيوسته بوديد كه ميخوانديد و ميپرستيديد ايشانرا  مِنْ دُونِ اللَّهِ  بجز از خدا تا امروز منع كند عذاب خداى را از شما  قالُوا ضَلُّوا عَنَّا  گويند كه آنها گم شدند از ما يعنى غائب گشتند و هيچ مددى از ايشان بما نرسيد  وَ شَهِدُوا عَلى أَنْفُسِهِمْ  و گواهى دهند بر نفسهاى خود  أَنَّهُمْ كانُوا كافِرِينَ  به آنكه ايشان بودند نا گرويدگان يعنى اعتراف كنند در آنچه بودند .\r\n قالَ  گويد خدا  ادْخُلُوا فِي أُمَمٍ  در آئيد در ميان امتانى كه  قَدْ خَلَتْ مِنْ قَبْلِكُمْ  بتحقيق كه در گذشته‌اند پيش از شما بر دين و آئين شما  مِنَ الْجِنِّ وَ الْإِنْسِ  از پريان و آدميان مراد كافران گذشته‌اند از اين دو طائفه يعنى با آنها در آيند  فِي النَّارِ  در آتش دوزخ مروى است كه جمعى از كفار را كه تكبر ايشان بيشتر است به آتش برند  كُلَّما دَخَلَتْ أُمَّةٌ  هر گاه كه در آيند گروهى در دوزخ  لَعَنَتْ أُخْتَها  لعنت كنند گروه ديگر را كه هم دينان ايشان باشند و پيشوايان ايشان در آن دين مثلا جهودان رؤساى خود را لعن كنند و ترسايان مقتدايان خود را بر همين قياس لعنت كنند  حَتَّى إِذَا ادَّارَكُوا فِيها جَمِيعاً  تا آنكه چون به يكديگر رسند در آتش همهء ايشان  قالَتْ أُخْراهُمْ  گويند آنان كه پس‌رو از ايشان باشند در دنيا و يا از پى در آيندگان ايشان در دوزخ  لِأُولاهُمْ  براى آنان كه پيشوايانند يعنى در بارهء ايشان گويند كه  رَبَّنا هؤُلاءِ أَضَلُّونا  اى پروردگار ما اين گروه گمراه كردند ما را  فَآتِهِمْ عَذاباً ضِعْفاً مِنَ النَّارِ  پس بده ايشانرا عذابى دو چندان كه ما را هست از دوزخ يك قسم براى گمراهى خود و يكى براى گمراه ساختن ديگران  قالَ  گويد خدا در جواب ايشان  لِكُلٍّ ضِعْفٌ  مر همه را عذاب دوباره است پيشوايان را جهت ضلال و اضلال و پيروان را به جهت كفر و تقليد  وَ لكِنْ لا تَعْلَمُونَ  و ليكن ايشان ندانستند و حفص بتا خوانده يعنى شما نميدانيد و از حال يكديگر خبر نداريد بلكه هر يك علم به عذاب خود داريد و از اعمالهاى ديگران بيخبريد .\r\n وَ قالَتْ أُولاهُمْ  و گويند پيشوايان\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n لِأُخْراهُمْ فَما كانَ لَكُمْ عَلَيْنا مِنْ فَضْلٍ  مر پسينيان را پس نيست شما را بافزونى كه بدان استحقاق تخفيف عذاب داشته باشيد بلكه ما و شما در كفر برابريم  فَذُوقُوا الْعَذابَ  پس بچشيد عذاب را  بِما كُنْتُمْ تَكْسِبُونَ  بسبب آنچه بوديد كه كسب ميكرديد از كفر و حوالهء عذاب بديگر مكنيد .\r\n إِنَّ الَّذِينَ كَذَّبُوا بِآياتِنا  بدرستى كه آنان كه بدروغ داشتند بآيتهاى ما از قرآن و دلائل قدرت  وَ اسْتَكْبَرُوا عَنْها  و سركشى كردند از گرويدگان به آن و فرمانبردارى آن  لا تُفَتَّحُ لَهُمْ  گشاده نشود براى دعاى ايشان به جهت نزول رحمت بر ايشان و يا بسبب رفع اعمال يا ارواح ايشان  أَبْوابُ السَّماءِ  درهاى آسمان همچنانكه از براى اهل ايمان گشوده مىشود بلكه اعمال ايشان را بر روى ايشان باز زنند و ارواح ايشان را بسجين برند كه زير زمين هفتم است  وَ لا يَدْخُلُونَ الْجَنَّةَ  و در نيايند اين مستكبران گردن كشان در بهشت  حَتَّى يَلِجَ الْجَمَلُ فِي سَمِّ الْخِياطِ  تا وقتى كه در آيد شتر نر در سوراخ سوزن يعنى همچنانكه اين صورت هرگز وجود نگيرد كافران نيز هرگز ببهشت نروند  وَ كَذلِكَ  و مانند اين پاداش منكر  نَجْزِي الْمُجْرِمِينَ  جزا مىدهيم مجرمانرا يعنى كافران پر گناه را .\r\n لَهُمْ مِنْ جَهَنَّمَ  مر ايشان را باشد از آتش دوزخ  مِهادٌ  فراشى كه بر آن نشينند  وَ مِنْ فَوْقِهِمْ غَواشٍ  و از زبر ايشان پوششها باشد از آتش دوزخ يعنى زير و زبر ايشان آتش بود  وَ كَذلِكَ  و مانند جزاى قطع اين گروه  نَجْزِي الظَّالِمِينَ  پاداش مىدهيم همهء كافران ستمگر را و بعد از وعيد كافران در وعد مؤمنان ميفرمايد .\r\n وَ الَّذِينَ آمَنُوا  و آنان كه گرويدند به خدا  وَ عَمِلُوا الصَّالِحاتِ  و كردند كارهاى شايسته چون تصديق رسولان و فرمان بردارى كتابها و چون اعمال صالحهء ايشان بسيار است اقدام بهمهء آن فوق طاقت بشرى است از اينجهت ميفرمايد  لا نُكَلِّفُ نَفْساً إِلَّا وُسْعَها  تكليف نميكنيم و نميفرمائيم هيچ شىء را مگر به قدر وسع و طاقت نفس يعنى آن قدر كه بر آن قادر باشند و بر وجه سهولت بجاى آرند  أُولئِكَ أَصْحابُ الْجَنَّةِ  آنگروه ملازمان بهشت‌اند  هُمْ فِيها خالِدُونَ  ايشان در آن بهشت باقى و دائم باشند .\r\n وَ نَزَعْنا ما فِي صُدُورِهِمْ  و بيرون بريم آنچه در سينهء بهشتيان بود  مِنْ غِلٍّ  از كينه و حسد يعنى اسباب عداوترا از ايشان نزع كنيم تا آنكه غير از محبت و صداقت و دوستى خالص در ميان ايشان نباشد و هيچكدام حسد بر مرتبه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمزيت غير خود نبرند - از سدى نقل است كه چون اهل بهشت بدر بهشت رسند آنجا درختى باشد كه از ساق آن دو چشمه بيرون آيد از يك چشمه آن آب نوشند هر غل و غش و حقد و حسد كه در دل ايشان بوده باشد زايل گردد و آن شراب طهور بود و چون از ديگرى نوش كنند آثار لطافت و نازكى و نظارت نعيم بهشت بر ايشان ظاهر گردد كه هرگز پس از آن گردآلود و بىطراوت نشوند - و در خبر است كه در بهشت كمترين ملك شخصى زياده از ملك دنيا باشد چنانچه گمان برد كه آنچه او راست كسى ديگر را نيست و به جهت اين هيچكدام بر يكديگر حسد نبرند بعد از آن در بيان وصف منازل ايشان در بهشت ميفرمايد كه  تَجْرِي مِنْ تَحْتِهِمُ الْأَنْهارُ  ميرود از زير مساكن و غرفهاى ايشان جوىها براى زيادت لذت و سرور ايشان  وَ قالُوا  و گويند اهل بهشت چون منازل خود را ببينند  الْحَمْدُ لِلَّهِ الَّذِي  حمد و ثنا مر آنخدائيرا كه بفضل خود  هَدانا لِهذا  راه نمود ما را بدين مقام  وَ ما كُنَّا لِنَهْتَدِيَ  و نبوديم ما كه راه يابيم به قوت خود بىتوفيق و لطف او سبحانه به اين منازل  لَوْ لا أَنْ هَدانَا اللَّهُ  اگر خدا ما را راه ننمودى باسباب توفيق و الطاف عميم خود هرگز راه به اين نمييافتيم - در خبر است كه رسول صلّى اللّه عليه و آله و سلّم فرموده كه چون اهل بهشت در بهشت قرار گيرند و اهل دوزخ در دوزخ حق تعالى ميان ايشان حجاب بردارد تا كه يكديگر را ببينند و آن چه در آن باشد از منازل و درجات و دركات مشاهده كنند اهل دوزخ از روى حسرت گويند كه كاش ما مهتدى ميشديم تا به اين مرتبه ميرسيديم بعد از آن فرموده هيچ مؤمنى و كافرى نباشد الا كه او را در بهشت و در دوزخ منزلى باشد چون حجاب بر دارد و آن منازل را بايشان نمايند دوزخى را گويند كه اين قصور و منازل و درجات را كه ميبينى براى تو آفريده بودند اگر ايمان مىآوردى به اين جا ميرسيدى و بهشتى را گويند كه ايندركات و عقوبات را كه مشاهده ميكنى از براى تو بود اگر طريق كفر اختيار ميكردى و در معاصى توغل مينمودى و بعد از آن ندا آيد كه اين مراتب بلند و درجات ارجمندى را بشما بميراثى ارزانى ميداشتيم و آن مواضع كه لايق ايشان بود بايشان داديم پس ديگر باره ندا آيد كه اى اهل بهشت شما را هميشه تندرستى بود كه با آن بيمارى نبود و جوانى باشد كه با آن پيرى نبود و زندگانى كه به آن مرك نباشد و خلودى كه با آن فنا نبود و نعمتى كه سمت نيستى نه پذيرد اهل بهشت چون اين بشنوند و اين نعمت بينند گويند از روى خوشحالى  لَقَدْ جاءَتْ رُسُلُ رَبِّنا  بدرستى كه آمدند فرستادگان پروردگار ما  بِالْحَقِّ  براستى و درستى پس مهتدى شديم و بارشاد ايشان بدين پايهء عالى رسيديم  وَ نُودُوا  و ندا كرده شوند اهل بهشت در وقتى كه بهشت را از دور ببينند يا بعد از\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nدخول آن  أَنْ تِلْكُمُ الْجَنَّةُ  آنكه آن بهشتيكه وعده داده شده بوديد اين بهشت است كه بانواع نعم لذيذه  أُورِثْتُمُوها بِما كُنْتُمْ تَعْمَلُونَ  ميراث داده شده بوديد آن را بسبب آنچه بوديد كه عمل ميكرديد .\r\n وَ نادى أَصْحابُ الْجَنَّةِ أَصْحابَ النَّارِ  و ندا كنند اهل بهشت اهل دوزخ را از روى كمال شادى و سرور  أَنْ قَدْ وَجَدْنا  آنكه بدرستى كه ما يافتيم  ما وَعَدَنا رَبُّنا حَقًّا  آنچه وعده كرده بود پروردگار ما از روى راستى و درستى  فَهَلْ وَجَدْتُمْ  پس آيا شما يافتيد  ما وَعَدَ رَبُّكُمْ  آنچه وعده كرده بود آفريدگار شما از عقوبات  حَقًّا  بىشك و شبهه  قالُوا نَعَمْ  گويند دوزخيان آرى يافتيم آن را چنان كه خدا گفته بود  فَأَذَّنَ مُؤَذِّنٌ بَيْنَهُمْ  پس آواز دهد آواز دهندهء ميان بهشتيان و دوزخيان  أَنْ لَعْنَةُ اللَّهِ عَلَى الظَّالِمِينَ  بدرستيكه لعنت خداى بر كافرانست كه ستم كردند بر خود بشرك و عناد .\r\n الَّذِينَ يَصُدُّونَ عَنْ سَبِيلِ اللَّهِ  آنان كه باز ميداشتند مردمان را از راه خدا  وَ يَبْغُونَها عِوَجاً  و طلب آن ميكردند از روى كجى و ناراستى و منحرف شدن از آن  وَ هُمْ بِالْآخِرَةِ كافِرُونَ  و ايشان بسراى آخرت ناگرويدگانند - ابى صالح از ابن عباس نقل كرده كه على بن ابى طالب را در كتاب خدا اسمهاست كه مردمان آن را نميشناسند و از جمله اين است فاذّن مؤذن بينهم چه اين مؤذن آن حضرت است .\r\n وَ بَيْنَهُما حِجابٌ  و ميان بهشت و دوزخ پرده‌اى است مانند حصار شهر كه اهل دوزخ نتوانند ببهشت در آيند و نزد بعضى آن حجاب اعراف است و در بعضى روايت آمده كه اعراف تلى است از مشك سفيد  وَ عَلَى الْأَعْرافِ رِجالٌ  و بر اعراف يعنى بر اعالى آن مردانى باشند مشرف بر بهشت و دوزخ كه هر دو را بينند  يَعْرِفُونَ كُلًّا بِسِيماهُمْ  شناسند هر يك از اهل بهشت و دوزخ را بعلامتهاى ايشان چه بهشتيان سفيد روى باشند و دوزخيان سياه روى و گويند اين موضع را به جهت آن اعراف گويند كه ساكنان آن عارف باشند باحوال فريقين و ساكنان اعراف انبياء باشند يا شهدا يا افاضل مؤمنان يا ملائكه بر صورت مردان و بودن ايشان بر اعراف دليل فضل و كرامت ايشان باشد كه آنجا منازل خود را در بهشت بينند و از آن متلذذ ميشوند و عذاب دوزخ را مشاهده ميكنند و بخلاصى از آن مسرور ميگردند و گفته كه بر اعراف كسانى باشند كه حسنات و سيئات ايشان مساوى باشد و يا موحدانى كه در عمل تقصير كرده باشند و اصح اقوال آنست كه افاضل اهل ايمان در آنموضع باشند و مؤيد اين است كه ثعلبى در\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nتفسير خود از ابن عباس نقل كرده كه اعراف منزلى بلند است كه حضرت أمير المؤمنين و حمزه و عباس و جعفر طيار رضوان اللّه عليهم در آنجا باشند و دوستان خود را بشناسند بتازكى و سفيد روئى و دشمنان خود را بتيرگى و سياه روئى و محمد بن جعفر كه يكى از راويان اهل سنت است روايت كرده كه پدرم به من گفت كه من از حسين بن علوان شنيدم كه او از سعد بن طريق شنيده كه اصبغ بن نباته گفت كه روزى در مجلس منور شاه اولياء على مرتضى صلوات اللّه عليه نشسته بودم كه عبد اللّه بن الكواء در آمد و گفت يا أمير المؤمنين مرا آگاه كن از تفسير آيه و على الاعراف رجال آنحضرت فرمود كه يابن الكواء آگاه باش كه ما كه اهل بيت نبوت و معدن رسالتيم فرداى قيامت زمام اختيار بدست مادهند و خطاب حق تعالى در رسد بما كه آنكس كه اهل دوزخ باشد او را بدوزخ فرستيد و آنكه اهل جنت است او را در آريد به جنت كه آنكسانيكه در دار دنيا نصرت ما كرده باشند و در محبت ما كوشيده و شراب مودت ما نوشيدهء ايشان را بعلامات دوستى بشناسيم و بتعظيم تمام در بهشت عنبر سرشت در آريم و آنهائيكه در اين جهان عداوت ما ورزيده باشند و ايذاء و آزار به حال ما رسانيدهء ايشان را بعلامت بغض بشناسيم و به عذاب جحيم و عقاب اليم رسانيم و مؤكد اين گفتار عالى مقدار است حديث عمر بن شيبه كه حضرت رسالت صلّى اللّه عليه و آله و سلّم روزى خطاب بامير المؤمنين عليه السّلام كرد و فرمود اى على گويا من در تو مينگرم در روز قيامت و در دست تو عصائى ميبينم از عوسج و تو به آن عصا گروهى ببهشت ميرانى و طائفه ديگر را بدان عصا بجهنم ميرسانى و ميگوئى بدوزخ كه فلان را بگير كه از دشمنان من است و فلان را بگذار كه از محبان است و از تتمهء اين روايت است كه حضرت رسالت صلّى اللّه عليه و آله و سلّم فرمود و اللّه كه آتش على را مطيع تر باشد از غلام نسبت بخواجه خود و در روايت آمده كه حارث همدانى كه يكى از محبان شاه ولايت است و اكثر در ملازمت آنحضرت ميبود روزى با أمير المؤمنين عليه السّلام گفت يا أمير المؤمنين من از دو حالت هراسان و ترسانم يكى در حالت نزع و ديگرى در حالت گذشتن از صراط آنحضرت فرمود اى حارث بشارت باد تو را كه من دوستان خود را در اين دو حالت فرو نگذارم و در اين دو وقت خود را بايشان رسانم و من ايشانرا بشناسم و ايشان نيز مرا بشناسند و من شفيع ايشان باشم و آتش دوزخ را گويم كه ايشان را بگذار كه از محبان و مخلصان منند و ايشان را به مقصد خودشان رسانم و از امام محمد باقر عليه السّلام مروى است كه مراد رجال در اين آيه سيد المرسلين و ائمهء معصومين‌اند صلوات اللّه عليهم اجمعين و در مجمع البيان نيز از باقر عليه السّلام روايت كرده كه فرمود ببهشت نرود مگر كسى كه اهل البيت را شناسد و محبت ايشان را دارد و بدوزخ نرود مگر كسى كه مرتبه ايشان را بشناسد و منكر امامت و ولايت ايشان باشد و صادق عليه السّلام نيز فرموده كه اعراف پشته‌هائى باشد كه ميان بهشت و دوزخ باشد\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nهر پيغمبرى و خليفهء آنجا بدارند با گناهكاران امتش چنانچه امير لشكر با لشكرش آنكه محسنان باشند سبقت گرفته ببهشت در آيند و خليفهء آن پيغمبر با گناه‌كاران امت او گويد بنگريد برادران نيكو كار خود كه پيش از شما ببهشت رسيده ايشان بر اينان سلام كنند كما قال اللّه تعالى  وَ نادَوْا  و ندا كنند اصحاب اعراف يعنى گناهكاران امت هر پيغمبر و خليفهء او در اعراف باشند آواز دهند  أَصْحابَ الْجَنَّةِ  اهل بهشت را يعنى محسنان را كه بر ايشان سبقت كرده ببهشت در آمده باشند  أَنْ سَلامٌ عَلَيْكُمْ  آنكه تحيت خدا بر شما باد و يا خوشحالى شامل حال شماست كه بسلامت بدار السّلام رسيديد  لَمْ يَدْخُلُوها وَ هُمْ يَطْمَعُونَ  هنوز اهل اعراف يعنى گنه‌كاران ببهشت در نيامده باشند و حال آنكه ايشان طمع دارند كه ببهشت در آيند بشفاعت پيغمبر و خليفهء او و گويند آخرين كسانى كه ببهشت در آيند ايشان باشند و در خبر آمده كه ميزان حسنات و سيئات اهل اعراف مساوى باشند و ايشان هم در بهشت مينگرند و هم در دوزخ و دخول هيچكدام راجح نبود پس چون خلقان را بسجود خوانند و آن آخرين تكليفى باشد در روز قيامت اهل اعراف سجده كنند و ميزان حسنات ايشان راجح گردد و ببهشت در آيند .\r\n وَ إِذا صُرِفَتْ أَبْصارُهُمْ  و هر گاه چشمهاى ايشان را بگردانند در تفسير زاهد آورده كه حق تعالى فرشتهء را فرمايد تا روى ايشان را بگردانند  تِلْقاءَ أَصْحابِ النَّارِ  بسوى دوزخيان و چون اهل دوزخ را بانواع عقاب و نكال ببينند به خدا پناه برده  قالُوا رَبَّنا لا تَجْعَلْنا مَعَ الْقَوْمِ الظَّالِمِينَ  گويند اى آفريدگار ما مگردان ما را با گروه ستم كاران يعنى ميان ما و اهل دوزخ جمع مكن و بنابر آنكه مراد باصحاب اعراف انبياء و ائمه باشند پس صدور اين دعا از ايشان بر وجه خضوع و خشوع باشد و بر طريق مسرتى كه ايشانرا دست دهد .\r\n وَ نادى أَصْحابُ الْأَعْرافِ رِجالًا يَعْرِفُونَهُمْ بِسِيماهُمْ  و ندا دهند اصحاب اعراف مردانى را كه بشناسند بعلاماتى از سياهى روى و كبودى چشم و آن شناختگان رؤساى كفر باشند چون وليد بن مغيرة و ابو جهل و عاص بن وابل و امثال ايشان از مشركان كه در دنيا ميگفتند هرگز امثال بلال و عمار و صهيب ببهشت نبرد و ما را بدوزخ و سوگند ميخوردند كه خدا بندگان شمايان را بر ما تفضيل نكند .\r\n قالُوا  گويند ايشانرا اهل اعراف كه شما در عذابيد  ما أَغْنى عَنْكُمْ جَمْعُكُمْ  دفع نكرد از شما عذاب را كثرت انصار شما يا جمع مال كه ميكرديد  وَ ما كُنْتُمْ تَسْتَكْبِرُونَ  و آنچه بوديد كه گردن كشى ميكرديد از سخن حق يعنى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nجمعيت و استكبار شما مانع عذاب شما نشد پس اصحاب اعراف اشاره كنند بسوى عمار و بلال و صهيب و سلمان و جناب و امثال ايشان و كافرانرا گويند .\r\n أَ هؤُلاءِ الَّذِينَ أَقْسَمْتُمْ لا يَنالُهُمُ اللَّهُ بِرَحْمَةٍ  نه اين گروه آنانند كه در دنيا سوگند ميخورديد كه البته هرگز نرساند بديشان خدا بخشايش خود را و حالا برحمت حق در بهشتند و چون اصحاب اعراف از اين سخن فارغ شوند حق تعالى بكرم خود بعاصيان اهل ايمان خطاب كند كه  ادْخُلُوا الْجَنَّةَ لا خَوْفٌ عَلَيْكُمْ  در آئيد ببهشت هيچ ترسى نيست بر شما از مخاوف و شدايد  وَ لا أَنْتُمْ تَحْزَنُونَ  و نه شما اندوهناك شويد از فوت مطلوب و مقصود ابن عباس فرموده كه چون اهل اعراف ببهشت در آيند دوزخيان را طمع دخول در جنت بخاطر رسد گويند خدايا ما را خويشانند در بهشت دستورى ده تا با ايشان سخن گوئيم حق تعالى اذن فرمايد بهشتيان را تا در دوزخ نگرند چون نگاه كنند خويشان خود را نشناسند چه خلقت ايشان متغير شده باشد اما دوزخيان ايشان را بشناسند و بنام و كنيت ايشان را بخوانند و از ايشان طعام و شراب بهشت خواهند چنان كه ميفرمايد .\r\n وَ نادى أَصْحابُ النَّارِ أَصْحابَ الْجَنَّةِ  و آواز دهند دوزخيان بهشتيان را و توقع كنند  أَنْ أَفِيضُوا عَلَيْنا مِنَ الْماءِ  بر آنكه بريزيد بر ما آب از آب بهشت كه تشنگى ما را ببرد  أَوْ مِمَّا رَزَقَكُمُ اللَّهُ  يا بدهيد ما را از آنچه روزى كرده است خدا شما را از ساير اشربه و يا انواع طعام تا به آن دفع گرسنگى خود كنيم  قالُوا  گويند بهشتيان در جواب ايشان كه  إِنَّ اللَّهَ حَرَّمَهُما  بدرستيكه خداى تعالى حرام كرده است طعام و شراب بهشت را  عَلَى الْكافِرِينَ  بر ناگرويدگان .\r\n الَّذِينَ اتَّخَذُوا دِينَهُمْ لَهْواً وَ لَعِباً  آنكه فرا گرفتند شعار دين خود را مشغول بازيچهء چه ايشان در عيد خود بحوالى كعبه مىآمدند و دست ميزدند و بازى ميكردند  وَ غَرَّتْهُمُ الْحَياةُ الدُّنْيا  و بفريفت مر ايشان را زندگانى دنيا و طول مهلت تا از حق فراموش كردند و ندانستند كه دنيا غدارى است كشنده و مكارى است بازى دهنده  فَالْيَوْمَ نَنْساهُمْ  پس امروز با ايشان معامله كنيم و فروگذاريم ايشانرا در آتش  كَما نَسُوا  چنان كه ايشان فروگذاشتند و بر خاطر نگذرانيدند و مستعد نشدند  لِقاءَ يَوْمِهِمْ هذا  ديدن اين روز را  وَ ما كانُوا بِآياتِنا يَجْحَدُونَ  و چنانچه بودند كه از روى عناد بآيتهاى كتب ما و يا بعلامات ربوبيت انكار ميكردند چون حق تعالى ذكر هر دو فريق كرد در عقب آن بيان انزال حجت مىكند بر ايشان بقوله .\r\n وَ لَقَدْ جِئْناهُمْ بِكِتابٍ \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n فَصَّلْناهُ  و بتحقيق كه آورديم براى گروه كتابى را كه بيان كرديم معانى آن را و روشن ساختيم هر چه به كار آيد در او از عقايد و احكام و مواعظ  عَلى عِلْمٍ  بر دانش خود يعنى در حالتى كه عالميم بوجه تبيين و تفصيل آن و آن كتاب مشتمل بود بر علم شريعت از اصول و فروع  هُدىً وَ رَحْمَةً لِقَوْمٍ يُؤْمِنُونَ  راه نمايندهء بندگان به راه راست و خداوند بخشش براى گروهى كه ميگروند يعنى مرشد ايشان به حق و منجى ايشان از ضلالت .\r\n هَلْ يَنْظُرُونَ  انتظار نميبرند  إِلَّا تَأْوِيلَهُ  مگر عاقبت كتاب يعنى آنچه راجع شود به آن امر قرآن از تبيين صدق آن به ظاهر شدن آنچه ناطق است به آن از وعد و وعيد خلاصهء معنى آنست كه ايمان نمىآرند تا براى العين و وعد و وعيد آن را نه بينند  يَوْمَ يَأْتِي تَأْوِيلُهُ  روزى كه بيايد عاقبت و سر انجام كتاب يعنى ظاهر شود آثار وعد و وعيد آن كه روز قيامت باشد  يَقُولُ الَّذِينَ نَسُوهُ  گويند آنان كه فراموش كردند يعنى ترك كردند كتاب مفصل را  مِنْ قَبْلُ  پيش از اين در دنيا چون صدق سخن خدا در آن روز ظاهر شود بر كافران كه به قرآن نگرويده‌اند  قَدْ جاءَتْ رُسُلُ رَبِّنا بِالْحَقِّ  بدرستيكه آمده بودند فرستادگان آفريدگار ما براستى و درستى و ما تكذيب ايشان كرديم و وقوع اين روز را باور نداشتيم  فَهَلْ لَنا مِنْ شُفَعاءَ  پس آيا باشند ما را درخواست كنندگان  فَيَشْفَعُوا لَنا  تا شفاعت كنند براى ما امروز  أَوْ نُرَدُّ  يا بازگردانيده شويم به دنيا  فَنَعْمَلَ غَيْرَ الَّذِي كُنَّا نَعْمَلُ  تا بكنيم غير آنچه بوديم كه عمل ميكرديم يعنى تصديق كنيم به آنچه تكذيب آن ميكرديم و بوحدانيت خدا قايل شويم نه بشرك و آنجا نه كسى ايشان را شفاعت كند و نه به دنيا بازشان آرند  قَدْ خَسِرُوا أَنْفُسَهُمْ  بدرستيكه زيان كردند در نفسهاى خود كه سرمايهء عمر را صرف پرستش بتان كردند  وَ ضَلَّ عَنْهُمْ ما كانُوا يَفْتَرُونَ  و كم شد از ايشان آنچه بودند كه افترا ميكردند و دروغ ميگفتند كه بتان شفيعان ما خواهند بود نزد خدا پس هيچ نفعى بايشان نرسد و در عذاب ابدى گرفتار بمانند بعد از آن از روى احتجاج ذكر ربوبيت و قادرية خود مىكند ميان مصنوعات خود تا بوسيلهء آن او را بشناسند و بدانند كه غير از او سبحانه معبودى به حق نيست و ميفرمايد كه اى جميع مكلفان .\r\n إِنَّ رَبَّكُمُ اللَّهُ  بدرستى كه پروردگار شما خداوندى است كه مستجمع جميع صفات كمالست  الَّذِي خَلَقَ السَّماواتِ وَ الْأَرْضَ  اوست آنكسكه بيافريد آسمانها و زمينها را بىماده و آلتى  فِي سِتَّةِ أَيَّامٍ  در مقدار زمان شش شبانه روز و اگرچه او سبحانه\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nقادر بود كه به چشم زدنى همه چيزها بيافريند اما به جهت تعليم آنكه بندگان در كارها تعجيل نكنند و تانى كار فرمايند به مدت شش روز آنها را بيافريد و در مجمع آورده كه حق تعالى ابتداى آفرينش را از روز يكشنبه كرد تا آخر روز جمعه مكونات علوى و سفلى را ايجاد كرد  ثُمَّ اسْتَوى عَلَى الْعَرْشِ  پس مستولى شد اراده او بر آفرينش عرش و يا غالب گشت بر عرش كه عظيم‌ترين مخلوقاتست و هر گاه كه بر آن غالب و قادر باشد پس بر غير آن بطريق اولى - ابو الفتوح جرجانى در تفسير خود نقل كرده كه حق تعالى عرش را بر صورت تخت آفريده و در خبر است كه جبرئيل عليه السّلام خواست كه عظم عرش را بداند از حق تعالى اذن طلبيد تا در اطراف و جوانب آن پرد چندين سال ميپريد تا آنكه ضعف كرد و سست شد و از حق تعالى قوت طلبيد او سبحانه او را قوت داد تا بيشتر از پيشتر به‌پريد در اين نوبت نيز سست گشت باز او را قوت داد تا چند نوبت اين صورت واقع شد چون از پريدن ملال يافت گفت خداوندا بيشتر را سير كرده‌ام يا اكثر مانده از جانب الهى ندا آمد كه ايجبرئيل چندين هزار سالست كه ميپرى هنوز يك قائمهء از قوائم عرش را سير نكردهء جبرئيل گفت « سبحان من لا يعلم كيفية خلقه الا هو » پاكا خداوندى كه هيچكس را بر چگونگى آفرينش تو آگاهى نيست مگر ترا  يُغْشِي اللَّيْلَ النَّهارَ  درميكشد خدا شب تاريك را در روز روشن يعنى پوشيده ميگرداند روشنائى روز را بتاريكى شب  يَطْلُبُهُ  ميجويد شب روز را يعنى از پى او در ميآيد  حَثِيثاً  در حالتى كه شتاب كننده است مانند كسى كه طلب چيزى كند بر وجه سرعت و همچنانكه روز طالب شب است بسرعت شب نيز طالب روز است بسرعت مراد آنست كه آمدن روز در عقب شب است و به عكس مانند چيزى بر اثر چيزى كه طالب آن باشد  وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ  و آفريد آفتاب و ماه و ستارگان را در حالتى كه رام شدگانند بفرمان او يعنى مطيع فرمان اويند در مجارى خود و خلق اينها براى منافع بندگانست  أَلا لَهُ الْخَلْقُ  بدانيد كه مر خدايراست آفريدن جميع مخلوقات  وَ الْأَمْرُ  و مر او راست فرمان نافذ كه مقرون مصلحت است چه متصرف در جميع امور اوست نه غير او  تَبارَكَ اللَّهُ رَبُّ الْعالَمِينَ  بزرگست خدا بوحدانيت در الوهيت و در ربوبيت پروردگار و آفريدگار همه عالميان و بعد از دلائل قدرت و وحدانيت خود امر مىكند ببندگان كه .\r\n ادْعُوا رَبَّكُمْ  بخوانيد پروردگار خود را يعنى پرستش او كنيد  تَضَرُّعاً  در حالتى كه رازى كنندگان باشيد بر وجه تضرع و زارى  وَ خُفْيَةً  و در حالتى كه پنهانيد از نظر مردمان و يا از روى پوشيدگى و پنهانى چه دعا در خلوت دليل اخلاص است و محتاج مخلص را روى نا اميدى نيست  إِنَّهُ لا يُحِبُّ الْمُعْتَدِينَ  بدرستى كه خدا دوست ندارد از حد در گذرندگانرا يعنى\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nآنها كه دعاى بد كنند در حق نامستحق يا در دعا فرياد كنند تا برياء آميخته شود يا چيزى از خدا طلبند كه لايق آن نباشند مانند رتبهء انبياء و بالا رفتن بر سماوات اعلى از حضرت رسالت صلّى اللّه عليه و آله و سلّم مروى است كه فرمود زود باشد كه قومى پيدا شوند كه در دعا زياده از فوق رتبهء خود طلبند همين قدر كافى است كه بنده در دعا گويد كه بار خدايا از تو بهشت مىطلبم و آنچه مرا نزديك گرداند برحمت تو از گفتار و كردار و بعد از آن اين آيه را فرمود كه  إِنَّهُ لا يُحِبُّ الْمُعْتَدِينَ  و در خبر است كه در ميان دعاى سر و علانيه هفتاد صفت است و در زمان حضرت رسالت صلّى اللّه عليه و آله و سلّم اصحاب بسر عبادت ميكردند و در عدم اظهار آن جد و جهد تمام كردندى و آواز ايشانرا غير از ايشان نشنيدى و پيوسته راز ايشان ميان ايشان و خدا بودى و از مضمون ادعوا ربّكم تضرعا و خفية در نگذشتندى گويند تضرع بمعنى رفع صوت است يعنى خداى را بخوانيد در آشكارا و نهان .\r\n وَ لا تُفْسِدُوا فِي الْأَرْضِ بَعْدَ إِصْلاحِها  و فساد مكنيد در زمين بكفر و انواع معاصى و عدوان پس از صلاح آوردن آن بايمان و عدل و تقوى  وَ ادْعُوهُ خَوْفاً  و بخوانيد خداى را در حالتى كه ترسندگان باشيد از عذاب او  وَ طَمَعاً  و اميدوار رحمت او  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  بدرستيكه رحمت خدا نزديك است به نيكو كاران در عمل چون عابدان يا در امل چون عاصيان كه اميدوارند بمغفرت او چه عابد و عاصى چشم برحمت بيغايت و فضل بىنهايت او دارند يكى از زاهدان در مناجات خود گفته كه بار خدايا اگر وفاداران به تو اميدوارند جفاكاران نيز به غير از تو پناهى ندارند و نيز در كمال قدرت خود ميفرمايد .\r\n وَ هُوَ الَّذِي يُرْسِلُ الرِّياحَ  و اوست كه ميفرستد بادهاى چهارگانه را از صبا و دبور و جنوب و شمال  بُشْراً بَيْنَ يَدَيْ رَحْمَتِهِ  در حالتى كه مژده دهنده‌اند پيش از نزول رحمت او به زمين كه بارانست مروى است كه در عهد عمر عليه اللعنة و العذاب بعضى از صحابه مردى را گرفته بودند كه بكشند حضرت امير المؤمنين صلوات اللّه عليه پرسيدند كه چه گناه كرده است گفتند كلمهء كفر گفته و بر آن اصرار مىكند و از آن توبه نميكند فرمود چيست گفتند كه ميگويد بر ناديده گواهى مىدهم و فتنه را دوست ميدارم و از رحمت ميگريزم حضرت فرمود كه من نيز اين را ميگويم چه اين عين آياتست و طاعت گفتند چگونه يا امير المؤمنين فرمود اما اينكه ميگويد بر ناديده گواهى مىدهم بر هستى خدا گواهى ميدهد خدا را نتوان ديد و اينكه گفت فتنه را دوست ميدارم مراد مال و فرزند است بقوله انما اموالكم و اولادكم فتنه و اينكه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nگفت از رحمت ميگريزم مراد وى اينست كه از باران ميگريزم تا جامه مرا تر نكند حاصل كه ميفرمايد اين بادهاى مژده دهنده بباران ميفرستيم  حَتَّى إِذا أَقَلَّتْ سَحاباً ثِقالًا  تا چون بردارند اين بادها ابرهائى را كه گران بار باشند بباران و چون رياح ابرهاى گرانبار را بردارند  سُقْناهُ لِبَلَدٍ مَيِّتٍ  برانيم آن ابر را براى زنده گردانيدن زمين مردها  فَأَنْزَلْنا بِهِ الْماءَ  پس فرو فرستيم به آن زمين آب را  فَأَخْرَجْنا بِهِ مِنْ كُلِّ الثَّمَراتِ  پس بيرون آوريم بوسيلهء آن آب از هر نوع ميوها  كَذلِكَ نُخْرِجُ الْمَوْتى  چنان كه زمين مرده را به نباتات زنده كرديم بيرون آريم مردگانرا  لَعَلَّكُمْ تَذَكَّرُونَ  شايد شما در يابيد و بدان صورت بدين معنى استدلال كنيد و بدانيد كه هر كه قادر باشد بر احياى ارض و اخراج ثمرات هر آينه قادر باشد بر احياى اموات چه ميان اين دو اخراج فرقى نيست پس همچنانكه متعذر نيست بر او سبحانه كه زمين مرده را بنباتات زنده كند بر او دشوار نيست كه مرده را از گور زنده بيرون آورد از ابن عباس نقل است كه چون همهء مردمان در نفخهء اولى بميرند حق تعالى چهل سال باران بر ايشان باراند و از زير عرش بر ايشان شود و آن را ماء الحيوان گويند پس ايشان در قبور روئيده شوند همچنانكه در رحم مادران و چون اجساد ايشان تمام خلقت شود حق تعالى روح را در ايشان دمد و بعد از آن خواب بر ايشان افكند و در نفخهء دوم ايشانرا بيدار كند ايشان پندارند كه از خواب بيدار شده‌اند پس گويند  يا وَيْلَنا مَنْ بَعَثَنا مِنْ مَرْقَدِنا  اى واى بر ما كه ما را از خوابگاه بيدار ساخت بعد از آن حال زمين را بيان مىكند كه .\r\n وَ الْبَلَدُ الطَّيِّبُ  و زمين پاك و پاكيزه كه شايسته باشد و صالح زراعت  يَخْرُجُ نَباتُهُ بِإِذْنِ رَبِّهِ  و بيرون آيد رستن او بفرمان خدا  وَ الَّذِي خَبُثَ لا يَخْرُجُ إِلَّا نَكِداً  و آنزمين كه ناپاك است و شوره‌ناك بيرون نميآيد گياه او مگر در حالتى كه اندكست و نفعى در آن نيست از ابن عباس و مجاهد و حسن مرويست كه اين مثلى است كه خداى تعالى ايراد فرموده در شان مؤمن و كافر پس تشبيه فرموده است دل مؤمن را به زمين پاكيزه و دل كافر را به زمين شوره زار پس هر گاه كه باران مواعظ از سحاب كلام رب الارباب بر دل مؤمن بارد انوار طاعات و عبادات بر اعضاى او ظاهر گردد و چون كافر استماع آن كند زمين دلش تخم نصيحت قبول نكند و از او هيچ صفتى كه به كار آيد ظهور نيايد مرويست كه روزى حضرت امام حسن بن على صلوات اللّه عليه نزد معاويه رفت معاويهء ملعون مطعون بالزام آنحضرت قصد كرد گفت اى امام\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nحسن حق تعالى فرموده و لا رطب و لا يابس الا في كتاب مبين يعنى هيچ ترى و خشكى نيست مگر كه در قرآن موجود است و لحيهء من و ترا در قرآن كجا ذكر كرده محاسن آنحضرت بسيار انبوه و با نضارت بود و معويه عليه اللعنه كوسه بود پس آنحضرت در جواب معاويهء ملعون گفت كه حق تعالى محاسن من و لحيهء تو را در اين آيه ذكر كرده كه و البلد الطّيّب يخرج نباته باذن ربه و الّذى خبث لا يخرج الّا نكدا معاويه چون استماع اين آيه كرد بسيار خجل و منفعل زده شد نزد حضار مجلس  كَذلِكَ  همچنانكه اين مثل را بيان كرديم  نُصَرِّفُ الْآياتِ  ميگردانيم و صرف امثال در فنون احوال ميكنيم  لِقَوْمٍ يَشْكُرُونَ  براى گروهى كه شكر نعمت بفهم و ادراك بجاى ميآورند و بدين مثلها تفكر نموده بهرهء اعتبار بر ميدارند و بدانكه چون حق تعالى در اين آيه بيان ادله فرمود در وحدانيت و قدرت كاملهء خود در عقب آن ذكر معاندان و مكذبان وحدانيت او و رسل كرده جهت تسلى پيغمبر خود فرمود كه .\r\n لَقَدْ أَرْسَلْنا نُوحاً  بدرستيكه ما فرستاديم نوح بن ملك بن متوشلخ بن ادريس را در وقتى كه پنجاه ساله بود  إِلى قَوْمِهِ  بسوى گروه او كه اكثر اولاد قابيل بودند و بت ميپرستيدند  فَقالَ  پس گفت نوح  يا قَوْمِ اعْبُدُوا اللَّهَ  اى گروه من بپرستيد خداى را به يگانگى  ما لَكُمْ مِنْ إِلهٍ غَيْرُهُ  نيست شما را هيچ معبودى جز از وى پس فرمان وى بريد و در عبادت او ديگرى را شريك مسازيد  إِنِّي أَخافُ عَلَيْكُمْ عَذابَ يَوْمٍ عَظِيمٍ  بدرستيكه من ميترسم بر شما اگر ايمان نياريد از عذاب روز بزرگ كه يوم الطوفانست يا روز قيامت و از ابى عبد اللّه عليه السّلام مرويست كه نوح عليه السّلام مدت دو هزار و پانصد سال عمر يافت هشتصد و پنجاه سال پيش از بعث و نهصد و پنجاه سال خلقان را دعوت كرد و دويست سال در ساختن كشتى بود و پانصد سال بعد از نزول از كشتى شهرها را بنا كرد و در عرض اين مدت هر چند قوم را از عقوبات الهى ترسانيد هيچ متأثر نشدند و هر روز طغيان ايشان بيشتر ميشد و هر گاه كه بدعوت مشغول ميشد او را چندان ميزدند كه بيهوش ميشد و بعد از آن ويرا در نمد پيچيده به خانه بردندى و زعم ايشان آن بودى كه مرده است روز ديگر بامداد بيامدى و باز سر دعوت شدى و گويند كه هر روز چندان سنگ بر وى زدندى كه در زير سنك پنهان شدى جبرئيل عليه السّلام در شب بيامدى و او را از زير سنك بيرون آوردى و پر با فر خود را در جراحات او ماليدى به صحت بازگشتى و باز در صبح بيامدى و گفتى كه بگوئيد لا إله الا اللّه تا رستگار شويد مرويست كه پيرى كهن سال طفلى خرد سال دربرگرفته نزد نوح آمد و ويرا بآنطفل نمود و گفت اى فرزند اين مرد ساحر است بايد كه چون من بميرم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nتو را نفريبد آن كودك گفت ايپدر شايد من بعد از تو نمانم حال سنگى به من ده تا به دو زنم پدر سنگ به او داد وى سنگ را بر نوح زد و سر مبارك آنحضرت را بشكست خون بر روى پر نور او روانشد نوح عليه السّلام بدرگاه حق تعالى بناليد و اين دعا كرد كه  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً  در اين مدت دعوى پيغمبرى زياده از هشت كس به او نگرويدند .\r\n قالَ الْمَلَأُ مِنْ قَوْمِهِ  گفتند بزرگان از قوم او كه اى نوح  إِنَّا لَنَراكَ فِي ضَلالٍ مُبِينٍ  بدرستيكه ما ميبينيم و ميدانيم تو را در گمراهى روشن كه ما را از پرستش چندين خدا بعبادت يك خدا دلالت ميكنى .\r\n قالَ  گفت نوح در جواب ايشان  يا قَوْمِ لَيْسَ بِي ضَلالَةٌ  اى گروه من هيچ گمراهى و دورى از حق نيست مرا  وَ لكِنِّي رَسُولٌ مِنْ رَبِّ الْعالَمِينَ  و ليكن من فرستاده شده‌ام از نزد پروردگار عالميان .\r\n أُبَلِّغُكُمْ رِسالاتِ رَبِّي وَ أَنْصَحُ لَكُمْ  ميرسانم بشما پيغامهاى پروردگار خود را و نصيحت ميكنم شما را جهت صلاح شما  وَ أَعْلَمُ مِنَ اللَّهِ  و ميدانم از وحى خدا كه به من آمده است  ما لا تَعْلَمُونَ  آنچه شما نميدانيد چون نام پيغام و وحى شنيدند متعجب گشتند نوح از روى تعجب انكار ايشان فرمود .\r\n أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ  آيا عجب ميداريد آنكه بيايد بشما پيغامى و وحى و موعظه از نزد پروردگار شما  عَلى رَجُلٍ مِنْكُمْ  بر زبان مردى از جنس شما يعنى آدميكه همزبانست با شما  لِيُنْذِرَكُمْ  تا بيم كند و بترساند شما را از سر انجام كفر و معصيت  وَ لِتَتَّقُوا  و تا بپرهيزيد از خشم خدا بسبب ترسانيدن  وَ لَعَلَّكُمْ تُرْحَمُونَ  و تا شايد كه بر شما ببخشد بسبب پرهيز كردن از شرك .\r\n فَكَذَّبُوهُ  پس بدروغ داشتند قوم نوح او را و چون بوحى الهى دانست كه ايشان ايمان نيارند دعا كرد هلاكت ايشان را حق تعالى حكم كرد تا كشتى بساخت در عرض دويست سال چنان كه گذشت با مؤمنان بكشتى در آمد و حق تعالى طوفان فرستاد و همهء كافرانرا هلاك كرد و نوح با اهل كشتى سالم بماند چنان كه ميفرمايد  فَأَنْجَيْناهُ  پس نجات داديم نوح را از غرق شدن  وَ الَّذِينَ مَعَهُ فِي الْفُلْكِ  و آنان را كه باوى بودند در كشتى و مجموع ايشان هشتاد تن بودند چهل مرد و چهل زن و بروايت اهل البيت هشت تن سه پسر او يافث و حام و سام و باقى از آنها كه ايمان آورده بودند  وَ أَغْرَقْنَا الَّذِينَ كَذَّبُوا بِآياتِنا  و غرق ساختيم بطوفان آنانرا كه بدروغ شمرده بودند دلالات وحدت را يا معجزات را بنبوت  إِنَّهُمْ كانُوا قَوْماً عَمِينَ  و بدرستى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكه بودند قوم نوح گروهى كوران يعنى كور دل و غير عارف بنشانهاى وحدانيت خدا و معجزات نوح و تفصيل قصه نوح در سورهء هود و سورهء نوح مذكور خواهد شد انشاء اللّه و بعد از آن قصهء هود را بر قصه نوح عليه السّلام عطف كرده فرمود كه .\r\n وَ إِلى عادٍ أَخاهُمْ  و فرستاديم بسوى عاد برادر نسبى ايشان را يعنى خويش ايشان را  هُوداً  كه آن هود بود پسر عبد اللّه بن رياح بن جلوث بن عاد بن عوص بن سام بن نوحست و قبيله عاد مردمى تناور بلند بالا بودند و از ايشان در تمام روى زمين در آنزمان عظيمتر نبود و مردم بسيار بودند و مال وافر داشتند و عمر دراز در پرستش بت ميگذرانيدند هود عليه السّلام بعد از بعثت ميان آن قبيله آمد و ايشان را به حق دعوت كرد  قالَ يا قَوْمِ اعْبُدُوا اللَّهَ  گفت اى قوم من به پرستيد خداى را و بيگانگى وى قايل شويد  ما لَكُمْ مِنْ إِلهٍ غَيْرُهُ  نيست مر شما را هيچ معبودى بجز از او  أَ فَلا تَتَّقُونَ  آيا نميپرهيزيد از عذاب خدا .\r\n قالَ الْمَلَأُ الَّذِينَ كَفَرُوا مِنْ قَوْمِهِ  گفتند گروهى از اشراف و بزرگان آنان كه كافر بودند از گروه هود قيد كفر جهت آنست كه بعضى از اشراف قوم او مسلمان بودند پس گروه كفار ايشان از كفر و شرك گفتند كه  إِنَّا لَنَراكَ فِي سَفاهَةٍ  بدرستى كه ما تو را ميبينيم راسخ در بيخردى كه دين قوم خود را ميگذارى و دينى نو پيدا ميكنى  وَ إِنَّا لَنَظُنُّكَ مِنَ الْكاذِبِينَ  و بتحقيق كه ما گمان ميبريم ترا از دروغگويان در آنچه ميگوئى .\r\n قالَ يا قَوْمِ  گفت اى گروه من  لَيْسَ بِي سَفاهَةٌ وَ لكِنِّي رَسُولٌ مِنْ رَبِّ الْعالَمِينَ  نيست به من خفة عقل و ليكن من فرستاده شده‌ام از نزد پروردگار عالميان .\r\n أُبَلِّغُكُمْ رِسالاتِ رَبِّي  ميرسانم بشما پيغامهاى آفريدگار خود از امر و نهى و وعد و وعيد  وَ أَنَا لَكُمْ ناصِحٌ أَمِينٌ  و من شما را نصيحت كننده‌ام يعنى راستگوى بىشائبهء خيانت در آن و بىتغيير دادن آنچه از نزد خدا به من آمده است .\r\n أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ  آيا عجب ميآيد شما را آنكه بيايد بشما پندى و بيانى از نزد پروردگار شما  عَلى رَجُلٍ مِنْكُمْ  بر زبان مردى از شما كه هم نسب شماست  لِيُنْذِرَكُمْ  تا بيم كند شما را از عقوبات الهى  وَ اذْكُرُوا إِذْ جَعَلَكُمْ خُلَفاءَ  و ياد كنيد نعمت خداى را چون گردانيد شما را پس نشينان و ساكنان زمين احقاف  مِنْ بَعْدِ قَوْمِ نُوحٍ  از پس گروه نوح  وَ زادَكُمْ فِي الْخَلْقِ  و بيفزود در آفرينش شما  بَصْطَةً  قامت و قوت را زياد بر ديگران مرويست\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكه مقدار كوتاه‌ترين قدهاى ايشان شصت گز بوده و دراز ترين صد گز همه دلاور تناور و با قدرت و قوت تمام بودند  فَاذْكُرُوا آلاءَ اللَّهِ لَعَلَّكُمْ تُفْلِحُونَ  پس ياد كنيد نعمتهاى خداى را تا باشد كه شما رستگار شويد چه شكر بر نعمت مؤدى بر صلاحست .\r\n قالُوا  گفتند آن گروه مر هود را از روى انكار كه  أَ جِئْتَنا لِنَعْبُدَ اللَّهَ  آيا آمدهء بما تا بفرمائى بما كه به پرستيم خداى را  وَحْدَهُ  در حالتى كه يگانه و تنها باشد  وَ نَذَرَ  و دست باز داريم و پرستش فروگذاريم  ما كانَ يَعْبُدُ آباؤُنا  آن چيزى كه بودند مىپرستيدند پدران ما ايشان را  فَأْتِنا بِما تَعِدُنا  پس بيار آنچه وعده ميكنى بما  إِنْ كُنْتَ مِنَ الصَّادِقِينَ  اگر هستى تو راستگويان در آن از نزول عذاب .\r\n قالَ قَدْ وَقَعَ عَلَيْكُمْ  گفت هود بدرستى كه واجب شد بر شما و فرود آيد  مِنْ رَبِّكُمْ رِجْسٌ  از پروردگار شما عذابى لرزاننده و مضطرب سازنده  وَ غَضَبٌ  و خشمى جهة اراده انتقام  أَ تُجادِلُونَنِي  آيا مجادله ميكنيد با من  فِي أَسْماءٍ  در كار چيزهائى كه محض اسمند يعنى بتان كه هر يك را نامى نهاده‌ايد و معنى اسم كه الوهيت است در ايشان نيست و مرويست كه بعضى را ساقه مىگفتند و گمان ايشان آن بود كه باران از ايشان مىبارد و بعضى را حافظ ميخواندند بمظنه آنكه نگاه‌بان ايشانند در سفر و همچنين برخى را رازقه ميگفتند يعنى روزى دهنده و بعضى را سايمه يعنى رنج رساننده اينمجرد اسماء بود و معرا از مسماچه اصنام از جماداتند پس از روى جهالت جدال ميكنند در اين اسماء بى مبنى  سَمَّيْتُمُوها أَنْتُمْ وَ آباؤُكُمْ  نام نهاده‌ايد ايشان را شما و پدران شما بآلهه  ما نَزَّلَ اللَّهُ بِها مِنْ سُلْطانٍ  نفرستاده است خدا بجواز عبادة ايشان هيچ حجتى و برهانى و چون حق ظاهر شد و با وجود ابن بر عناد و مكابره اصرار مينمايند  فَانْتَظِرُوا  پس منتظر باشيد نزول عذاب را  إِنِّي مَعَكُمْ مِنَ الْمُنْتَظِرِينَ  بدرستى كه من نيز با شما از انتظار برندگانم عذاب را .\r\n فَأَنْجَيْناهُ وَ الَّذِينَ مَعَهُ  پس نجاة داديم هود را و آنان كه با او بودند يعنى در دين پيروى او ميكردند  بِرَحْمَةٍ مِنَّا  ببخشش و بخشايش از ما بر ايشان  وَ قَطَعْنا دابِرَ الَّذِينَ كَذَّبُوا  و بريديم بنياد آنان را كه تكذيب كردند و تكبر ورزيدند  بِآياتِنا  بنشانهاى قدرت ما يعنى ايشان را مستاصل ساختيم و از بيخ بركنديم  وَ ما كانُوا مُؤْمِنِينَ  و نبودند گرويدگان بوحدت معبود و رسالت هود و كيفيت وقوع عقاب بر ايشان بر وجه اجمال بر اينوجه بود كه چون تمرد و عصيان ايشان به حد نهايت رسيد حق تعالى سه سال باران از ايشان باز گرفت و بعد از آن ابرهاى سياه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبر ايشان فرستاد و آن ابر گرداگرد وادى ايشان فروگرفت چون ابر را بديدند بتصور آنكه باران خواهد باريد شاد شدند و همه در سايه آن جمع شدند و آن بادى سياه بود و در آن پارهاى آتش بر هر كه وزيدى في الحال هلاك ساختى هفت شبانه روز اين باد بر ايشان مسلط شد چنان كه شتران گران بار را بر گرفتى و در هوا بردى و بر زمين زدى و از ايشان هيچ كس را زنده نگذاشت و هود با اهل ايمان در اول حال كه آن باد سياه ديدند دانستند كه ابر قهر است از ميان ايشان بيرون رفتند و از آن نجات يافتند و تفصيل اين قصه در سورهء احقاف برخى از آن مسطور خواهد گشت و بعد از قصه هود بيان حال صالح و قوم او مىكند و مىفرمايد كه .\r\n وَ إِلى ثَمُودَ أَخاهُمْ صالِحاً  و فرستاديم بقبيلهء ثمود برادر نسبى ايشان را يعنى صالح و او بر پنج پشت بثمود بن عابر بن سام بن نوح ميرسيد و چون برسالت بر ايشان مبعوث شد  قالَ يا قَوْمِ اعْبُدُوا اللَّهَ  گفت اى گروه من بپرستيد خداى را بوحدانيت  ما لَكُمْ مِنْ إِلهٍ  نيست مر شما را معبودى كه مستحق الوهيت باشد  غَيْرُهُ  بجز از وى قوم به جهت كثرت عدد و مال و توانائى تكذيب صالح كردند و گفتند ما را آيتى بنما كه بدان استدلال كنيم برسالت تو صالح فرمود چه ميطلبيد ايشان اشاره بسنگى كرده گفتند اى صالح از اين سنگ براى ما شترى بيرون آر مشابه شتر بختى بسيار موى آبستن فربه صالح فرمود اگر خداى من به دعاى من اين نوع معجزه بشما نمايد بوحدانيت او اعتراف كنيد گفتند آرى و بدين سوگند غلاظ خوردند صالح عليه السّلام دعا كرد في الحال آنسنگ شكافته شد و ناقه بر آن وجه كه طلب كرده بودند بيرون آمد و در همانساعت بچه از آن متولد شد و مردمان در آن مينگريستند ايشان دست انكار از آستين استكبار بيرون كرده ايمان نياوردند و اين شتر در ميان چراگاه ايشان ميچريد و آب چشمه را يكروز آشاميدنى و به مقدار آن شير ميدادى و ديگر روز گرد آن نميگشت و صالح بعد از اين معجزه گفت ايقوم  قَدْ جاءَتْكُمْ بَيِّنَةٌ مِنْ رَبِّكُمْ  بدرستى كه آمد بشما معجزهء روشن از نزد پروردگار شما كه دليل است بر كمال قدرت حق و صحت نبوت من  هذِهِ ناقَةُ اللَّهِ  اين شتر خداى است يعنى شترى كه حق تعالى بمحض قدرت از سنگ بيرون آورده  لَكُمْ  براى شما  آيَةً  در حالتى كه نشانه ايست و دليلى بر صحت پيغمبرى من  فَذَرُوها  پس بگذاريد اين ناقه را  تَأْكُلْ فِي أَرْضِ اللَّهِ  تا بخورد گياه را در زمين خدا يعنى شما را در خوردن آن هيچ رنجى و نقصانى نرسد  وَ لا تَمَسُّوها بِسُوءٍ  و مرسانيد بوى هيچ بدى  فَيَأْخُذَكُمْ عَذابٌ أَلِيمٌ  پس فراگيرد شما را عذابى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nدردناك .\r\n وَ اذْكُرُوا إِذْ جَعَلَكُمْ خُلَفاءَ  و ياد كنيد نعمت خداى را چون گردانيد شما را جانشينان در زمين  مِنْ بَعْدِ عادٍ  از پس هلاك قوم عاد  وَ بَوَّأَكُمْ فِي الْأَرْضِ  و جاى داد شما را در زمين  تَتَّخِذُونَ مِنْ سُهُولِها قُصُوراً  فرا ميگيريد از زمينهاى نرم كوشكها براى تابستان  وَ تَنْحِتُونَ الْجِبالَ بُيُوتاً  و سوراخ ميكنيد و ميكنيد از كوهها و ميسازيد در سنگ خانهاى زمستان  فَاذْكُرُوا آلاءَ اللَّهِ  پس ياد كنيد نعمت خداى را از تمكن در زمين و قوت كندن كوهها و ساختن و پرداختن عمارتها  وَ لا تَعْثَوْا فِي الْأَرْضِ مُفْسِدِينَ  و غايت تباهى مجوئيد در زمين و فساد كنندگان ايشان از جواب صالح اعراض كردند و متعرض مؤمنان شدند چنانچه ميفرمايد كه .\r\n قالَ الْمَلَأُ الَّذِينَ اسْتَكْبَرُوا مِنْ قَوْمِهِ  و گفتند گروهى از بزرگان آنان كه تكبر و سركشى كردند از گروه صالح  لِلَّذِينَ اسْتُضْعِفُوا  مر آنان كه ضعيف و عاجز ميشمردند يعنى بيچارگان و خوار شدگان  لِمَنْ آمَنَ مِنْهُمْ  مر آن كسانى را كه گرويده بودند از آن قوم  أَ تَعْلَمُونَ أَنَّ صالِحاً مُرْسَلٌ  آيا مىپنداريد كه صالح فرستاده شده است  مِنْ رَبِّهِ  از نزد پروردگار خود اين بر سبيل استهزاء ميگفتند  قالُوا إِنَّا بِما أُرْسِلَ  گفتند آن ضعفاى مؤمنين بدرستيكه ما به آن چيزى كه صالح را فرستاده‌اند از توحيد و اخلاص و عبادت براى معبود يكتا  بِهِ مُؤْمِنُونَ  به آن گرويدگانيم .\r\n قالَ الَّذِينَ اسْتَكْبَرُوا  گفتند آنان كه سركشى كردند از ايمان به خدا و پيغمبران او  إِنَّا بِالَّذِي آمَنْتُمْ بِهِ  بتحقيق كه ما به آن چيزى كه شما گرويده‌ايد بدان  كافِرُونَ  ناگرويدگانيم .\r\n فَعَقَرُوا النَّاقَةَ  پس پى كردند و كشتند ناقه را به اين وجه كه قدار ابن سالف را بر اين داشتند كه او را بكشت  وَ عَتَوْا عَنْ أَمْرِ رَبِّهِمْ  و سركشى كردند از فرمانبردارى پروردگار خود كه آن قوم صالح بود  وَ قالُوا  و گفتند از روى استهزاء  يا صالِحُ ائْتِنا بِما تَعِدُنا  اى صالح بيار آنچيزى را كه وعده ميكنى و ميترسانى ما را از عذاب  إِنْ كُنْتَ مِنَ الْمُرْسَلِينَ  اگر هستى تو از فرستاده شدگان براستى .\r\n فَأَخَذَتْهُمُ الرَّجْفَةُ  پس فراگرفت بسبب كشتن آن ناقه زلزله بعد از واقع شدن فريادى عظيم كه از غايت هيبت و عظمت آن زمين بلرزه در آمد  فَأَصْبَحُوا فِي دارِهِمْ جاثِمِينَ \r\n\r\n","description":"","footnote":"","page_name":" 118 ","page_number":118},
  {"content":"\r\n\r\nپس بامداد كردند در سراهاى خود بر جاى فروماندگان .\r\n فَتَوَلَّى عَنْهُمْ  پس روى بگردانيد صالح از ايشان  وَ قالَ يا قَوْمِ  و گفت از روى تحسر و اندوه بر ايشان كه اى گروه من  لَقَدْ أَبْلَغْتُكُمْ رِسالَةَ رَبِّي  به خدا كه رسانيدم بشما پيغام پروردگار خود كه باداى آن مأمور بودم  وَ نَصَحْتُ لَكُمْ  و نصيحت كردم شما را در وقت دعوت و از مثل اين عذاب ترسانيدم  وَ لكِنْ لا تُحِبُّونَ النَّاصِحِينَ  و ليكن شما دوست نميداشتيد نصيحت كنندگان و پيروى نميكرديد نيكخواهان خود را كه از راه مهربانى شما را بايمان ميخواندند و از پيروى نفس و شيطان منع ميكردند مرويست كه سبب كشتن ناقهء صالح آن بود كه پادشاه ثمود زنى بود ملكا نام چون جمعى بصالح ايمان آوردند و آن زن را گذاشتند وى در غضب شده زنى را كه نام او قطام بود و معشوقهء قدار بن سالف بود و زنى ديگر را كه نام او قبال بود محبوبهء مصدع طلبيد و گفت با قدار و مصدع مجلس بيارائيد و در اثناى شراب خوردن ايشانرا بر خود ترغيب كنيد و چون قصد مباشرت كنند بگوئيد كه تا ناقهء صالح نكشيد اين صورت نبندد گفتند چنين كنيم پس به اين وسيله قدار و مصدع را بر قتل ناقه داشتند اول قدار تيرى انداخت و هر دو ساق ناقه را بدوخت و مصدع در عقب در آمد و تيغ بر كشيد و او را پى كرد ناقه بيفتاد و آوازى بلند كرد بچهء او چون آواز مادر بشنيد دريافت كه او را كشتند بر بالاى كوه بر آمده سه بار بانك كرد كوه شكافته شد و فرو رفت صالح گفت اى قوم حرمت خداى را نگاه نداشتيد اكنون مستعد عذاب شويد ايشان بر طريق استهزاء گفتند اين عذاب كى نازل خواهد شد صالح گفت عنقريب ميرسد ايشان ناقه را چهار شنبه كشته بودند صالح فرمود وعدهء عذاب سه روز ديگر است و علامت اين آنست كه فردا پنجشنبه رويهاى شما زرد مىشود و روز جمعه سرخ ميگردد و روز شنبه سياه پس از ميان قوم بيرون رفت ايشان چون روز پنجشنبه از خواب برخاستند رويهاى خود را زرد يافتند دانستند كه صالح راست گفته در قهر رفتند و هر چه در طلب صالح شتافتند كه او را بدست آورده بكشند نيافتند روز جمعه رويهاى خود را چون قير سياه ديدند پس با هم نشستند و كفن خود كردند و حنوط بر خود ماليدند و حنوط ايشان صبر و مشك بود و در آسمان مينگريستند تا عذاب خدا از كدام جهت بايشان فرود آيد چون روز بچاشت رسيد آوازى از آسمان برآمد كه هر كه در دنيا بود آن آواز بشنيد و زمين از هول آن بلرزيد و دلهاى ثمود از سطوت و هيبت آن پاره پاره شد پس بيكبار بر جاى بمردند و در عقب آن صاعقه فرود آمد از آسمان و همه را بسوخت و مرويست كه صالح بعد از هلاك ثمود به مكه آمده عبادت ميكرد تا متوفى شد ثعلبى كه از مشاهير\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاهل سنت است باسانيد خود از حضرت رسالت صلّى اللّه عليه و آله و سلّم روايت كرده كه آنحضرت خطاب كرد بامير المؤمنين عليه السّلام و فرمود اى على هيچ ميدانى كه بدبخت ترين پيشينيان چه كس است گفت و اللّه و رسوله اعلم فرمود كه آنكس است كه ناقهء صالح را پى كرد و فرمود بدبخت‌ترين پسينيان چه كس است گفت خدا و رسول او به اين داناترند فرمود آن كشندهء تست و در روايت ديگر آمده كه آنحضرت فرمود كه بدبخت‌ترين پسينيان آنكس است كه محاسن تو را از خون سر تو خضاب كند و مرويست كه هر گاه امير المؤمنين عليه السّلام را ملال گرفتى و دلش تنگ آمدى محاسن مبارك بدست گرفتى و گفتى چه باز ميدارد آن شقىترين امت را از آنكه اين محاسن سفيد را به خون سر من سرخ كند و عجب حالتى است كه همچنانكه قدار بن سالف كه ناقه را پى كرد باغواى زنى بود كه قطام نام داشت ابن ملجم ملعون نيز باغواى زنى كه قطامه نام داشت آنحضرت را شهيد كرد بعد از ذكر قصهء صالح و ثمود بيان قصهء لوط و قوم او ميفرمايد بقوله تعالى .\r\n وَ لُوطاً  و فرستاديم لوط بن هرون بن تارخ باخور را كه برادر زادهء ابراهيم خليل بود بقوم او آورده‌اند كه چون ابراهيم عليه السّلام از بابل متوجه شام شد لوط كه برادرزادهء وى بود با او بود حق تعالى ويرا پيغمبرى داد و باهل مؤتفكات فرستاد و آن پنج شهر بود و اعظم آن سدوم بود لوط آنجا نزول فرموده و خلق را به خدا دعوت كرد و بيست و نه سال در ميان ايشان دعوت مىفرمود و بخيرات امر مىكرد و از فواحش نهى ميفرمود و يكى از فواحش آن لواطه بود حق تعالى اين امت را از عاقبت امر ايشان خبر داده و فرمود كه ما فرستاديم لوط را  إِذْ قالَ لِقَوْمِهِ  در وقتى كه گفت از روى انكار تقريع مر گروه خود را يعنى قوم سدوما كه لوط در ميان ايشان بود  أَ تَأْتُونَ الْفاحِشَةَ  آيا مىآئيد بدين خصلت قبيح و زشت يعنى لواطه كه در نهايت قبيح و زشتى است  ما سَبَقَكُمْ بِها  پيشى نگرفته است بر شما آن فاحشه را يعنى پيش از شما اين كار نكرده  مِنْ أَحَدٍ مِنَ الْعالَمِينَ  هيچكس از جهانيان و در خبر آمده كه ابليس به صورت امردى زيبا صورت برآمده خود را بر ايشان عرض كرد ايشان به او لواطه كردند و به آن عادت نموده اين امر قبيح در ميان ايشان استمرار يافت و لوط با ايشان گفت ا انكم آيا شما و حفص .\r\n إِنَّكُمْ  ميخواند بحذف همزه اول يعنى بدرستيكه شما  لَتَأْتُونَ الرِّجالَ  مىآئيد بمردان  شَهْوَةً مِنْ دُونِ النِّساءِ  از جهت شهوت بدون زنان كه مباح كرده شده‌اند بشما  بَلْ أَنْتُمْ قَوْمٌ مُسْرِفُونَ  بلكه شما هستيد گروهى اسراف كنندگان و از حد شرع و عقل در گذشتگان .\r\n وَ ما كانَ جَوابَ قَوْمِهِ  و نبود جواب قوم لوط در برابر اين كلام\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n إِلَّا أَنْ قالُوا أَخْرِجُوهُمْ  مگر آنكه گفتند با بناى جنس خود بيرون كنيد لوط را با دختران او و آنهائى كه بوى ايمان آورده‌اند  مِنْ قَرْيَتِكُمْ  از ده خود كه سدوما است  إِنَّهُمْ  بدرستيكه لوط و پيروان او  أُناسٌ يَتَطَهَّرُونَ  مردمانند كه طلب پاكيزگى ميكنند از اين عملى كه ميكنيم و در اين باب با ما متفق نيستند .\r\n فَأَنْجَيْناهُ وَ أَهْلَهُ  پس ما نجات داديم لوط و كسان او را يعنى اهل البيت و كسانى كه به او گرويده بودند از عذاب نازل بر قوم او  إِلَّا امْرَأَتَهُ  مگر زن او كه و اهله نام داشت و كفر خود پنهان ميكرد و كفار را بر انكار و تكذيب لوط ترغيب مىكرد  كانَتْ مِنَ الْغابِرِينَ  بود از باقى ماندگان در ديار خود يعنى با لوط در بيرون رفتن از آنشهر متفق نشد و در ميان قوم هلاك شد .\r\n وَ أَمْطَرْنا عَلَيْهِمْ مَطَراً  و بارانيديم بر كفار قوم لوط بارانى يعنى بارانى عجيب كه آن سنگها بود كه بر قوم لوط باريده شد  فَانْظُرْ كَيْفَ كانَ عاقِبَةُ الْمُجْرِمِينَ  در نگر اى بيننده بديدهء بصيرت چگونه بود سر انجام و آخر كار گناهكاران و از حد برندگان در طغيان و عصيان مرويست كه در شب لوط با مؤمنان از شهر بيرون رفت جبرئيل بفرمان ملك جليل بال خود را در زير آن شهرها كرد و از زمين هفتم برداشت و به آسمان بر آورد چنان كه آواز سگان و خروسان آن شهر اهل آسمان اول بشنيدند و بعد از آن منقلب ساخت و اين بعد از آن بود كه سنگ بر ايشان باريده بود از محمد بن اسحق نقل است كه قوم لوط خداوند فواكه و اشجار بيشمار بودند غريبان از نواحى آمدندى و از ايشان طلب فواكه كردندى و ايشان از اين حيثيت در رنج بودندى ابليس عليه اللعنه به صورت امردى نزد ايشان آمد و گفت اگر خواهيد كه از دست غربا برهيد با ايشان لواطه كنيد و طريق آن را بايشان تعليم داد پس به اين عمل مشغول شده تا كه همه بر اين امر مواظبت كرده آسمان و زمين و عرش الهى به جهت اين عمل قبيح به خدا ناليدند حق تعالى از آسمان سنگ بر ايشان بارانيد و ايشان را به زمين فرو برد در اين كه واجب است كه فاعل و مفعول را بكشند هيچ خلافى نيست و اما نزد ما امام مخير است ميان آنكه بفرمايد تا او را بتيغ بكشند يا ديوارى بر وى افكنند و يا بر بلندى او را به زير اندازند و اگر غير محصن باشد صد تازيانه بزنند در خبر است كه غلامى را نزد امير المؤمنين آوردند و گفتند اين غلام خواجه خود را كشته است و گواهان بدين گواهى دادند حضرت بغلام گفت چه ميگوئى گفت آرى آنچه در حق من ميگويند راست است فرمود چرا چنين كردى گفت براى آنكه مرا بلواط اكراه ميكرد من مانع او ميشدم فائده نداشت تا آنكه به قصد دفع او از خود كشته شد امير المؤمنين عليه السّلام گفت تو را نيز گواه مىبايد\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nگفت من گواه از كجا آورم كه خواجه تنها در سراى خود در شبى تاريك و من مملوك او قصد من كرد او را كشتم فرمود چون او را زخم زدى از او لفظ توبه شنيدى گفت نه فرمود اللّه اكبر همين ساعت ظاهر شود كه تو راست ميگوئى يا دروغ پس فرمود برويد و قبر او را بشكافيد اگر در قبر بود غلام دروغ ميگويد قصاصش كنيد و اگر در قبر نباشد راست ميگويد وى را رها كنيد بعضى از روى تعجب گفتند كه على تا امروز بر زندگان حكم ميكرد اكنون بر مردگان حكم ميفرمايد پس برفتند و سر قبر وى را بگشادند و او را نيافتند خبر به آن حضرت آوردند فرمود دست از غلام باز داريد كه در اين قول صادق است گفتند يا امير المؤمنين اين را از كجا گفتى فرمود كه از رسول خدا شنيدم كه هر كه عمل قوم لوط كند و بىتوبه از دنيا بيرون رود حق تعالى او را بنزد قوم لوط برد تا آنجا با ايشان باشد و حشر او با ايشان باشد و بقيه قصه لوط در ميان سور و آيات مذكور خواهد شد انشاء اللّه بعد از آن از قصه شعيب خبر مىدهد كه .\r\n وَ إِلى مَدْيَنَ أَخاهُمْ شُعَيْباً  و فرستاديم بسوى اولاد مدين كه پسر ابراهيم حليل بود برادر ايشان را در نسب كه شعيب بود و او پسر مكيل بن يشخر بن مدين بود و او را خطيب الانبياء ميگفتند به جهت حسن محاوره و مراجعت او با قوم  قالَ يا قَوْمِ اعْبُدُوا اللَّهَ  گفت ايگروه من بپرستيد خداى را بوحدانيت  ما لَكُمْ مِنْ إِلهٍ غَيْرُهُ  نيست شما را هيچ خدائى به حق بجز از وى  قَدْ جاءَتْكُمْ بَيِّنَةٌ مِنْ رَبِّكُمْ  بدرستى كه آمد بشما معجزهء روشن از نزد پروردگار شما و معجزهء او همان عصاى موسى بود كه چون مار قصد گوسفندان كردى اژدها شدى و او را دفع كردى و در شب پاسبانى كردى و مانند شمع روشن بودى و آنچه مرغوب موسى بودى از جنس فواكه و اطعمه از او پديد آمدى چه اين عصا از شعيب به او رسيده بود و اين نوع معجزات از او ظاهر ميشد پس معجزهء او همان معجزهء موسى عليه السّلام بود كه از عصا ظاهر ميساخت و نيز موسى را وعده داده بود كه گوسفندان تو هر ولدى كه آرند سياه سفيد باشد و برنك ديگر نباشد و اين صورت به همان كيفيت صدور يافته اولاد گوسفندان موسى سياه سفيد بودند نه غير آن و مرويست كه از جملهء معجزهء شعيب آن بود كه چون خواستى كه بكوه بلند بر آيد كوه سر فرود آوردى تا شعيب به آسانى بر بالاى آن بر آمدى و او مبعوث شده بود باهل مدين و اهل ايكه نقل است كه هر يك از قوم او را دو مكيال و دو ميزان بودى يكى از ديگرى بزرگتر بدان بزرگ خريدندى و بدان خرد فروختندى و با وجود كفر در كيل و وزن خيانت كردندى شعيب عليه السّلام ايشان را گفت كه من شما را به خدا ميخوانم و آيتى روشن بشما مينمايم  فَأَوْفُوا الْكَيْلَ وَ الْمِيزانَ  پس تمام و راست سازيد آلت كيل را و آلت وزن را\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو يا راستى ورزيد و سويت مرعى داريد در كيل و وزن  وَ لا تَبْخَسُوا النَّاسَ أَشْياءَهُمْ  و كم مكنيد مردمان را چيزهاى ايشان را يعنى حقوق ايشان را كم مكنيد و در خريد و فروخت خيانت مكنيد  وَ لا تُفْسِدُوا فِي الْأَرْضِ بَعْدَ إِصْلاحِها  و فساد مكنيد بكفر و خيانت و ظلم در زمين پس از اصلاح حق تعالى آن را به بعث انبياء و انزال كتب و پس از آنكه پدران شما اصلاح آن ميكردند به تمام پيمودن كيل و وزن  ذلِكُمْ  عمل كردن شما به آنچه شما را به آن ميفرمايم و اجتناب شما از آنچه نهى ميكنم  خَيْرٌ لَكُمْ إِنْ كُنْتُمْ مُؤْمِنِينَ  بهتر است مر شما را اگر هستيد گرويدگان چه قبول اعمال و ترتب ثواب بر آن فرع ايمانست به خدا و رسول او و مراد بخيريت زيادتى مطلقه است نه نسبت به آنچه ميكردند از نقص كيل و وزن چه اصلا در آن نيكوئى نيست و چون قوم شعيب در شهرها بوقت كيل و وزن خيانت كردند و در صحرا راهزنى ميكردند بطريق باج و طمقا از مردمان مال ستادندى از اينجهت بعد از منع ايشان از بخس و نقص كيل و وزن نهى ايشان كرد از راه زنى و تعدى در اموال غير و فرمود .\r\n وَ لا تَقْعُدُوا بِكُلِّ صِراطٍ تُوعِدُونَ  و منشينيد بهر راهى كه به جهت گرفتن مال ميترسانيد مردمانرا  وَ تَصُدُّونَ عَنْ سَبِيلِ اللَّهِ  و باز ميداريد از راه خدا  مَنْ آمَنَ بِهِ وَ تَبْغُونَها عِوَجاً  آنكس را كه ايمان آورده است به خدا و ميجويند اين را بكجى يعنى طلب بطلان آن ميكنند بانداختن شبهه‌هاى باطل و يا وصف آن ميكنند بباطل و كجى براى مردمان  وَ اذْكُرُوا  و ياد كنيد خداى خود را  إِذْ كُنْتُمْ قَلِيلًا  چون بوديد اندكى در عدد  فَكَثَّرَكُمْ  پس بسيار گردانيد خدا شما را به آنكه بركت كرد در اموال و اولاد شما مرويست كه مدين بن ابراهيم دختر لوط را بخواست حق تعالى ايشان را فرزند بسيار داد و توانگر گردانيد و شعيب عليه السّلام اينجا اين نعمت را به ياد ايشان داد و گفت  وَ انْظُرُوا كَيْفَ كانَ عاقِبَةُ الْمُفْسِدِينَ  و بنگريد كه چگونه بود سر انجام تباهكاران از امم گذشته كه قوم نوح و عاد و ثمود و قوم لوط بودند و از آن عبرت گيريد .\r\n وَ إِنْ كانَ طائِفَةٌ مِنْكُمْ  و اگر چنانچه گروهى از شما  آمَنُوا بِالَّذِي أُرْسِلْتُ بِهِ  گرويده‌اند به آن چيزى كه براستى فرستاده شده‌ام  وَ طائِفَةٌ لَمْ يُؤْمِنُوا  و گروهى ديگر از معاندان و جاحدان نگرويده‌اند  فَاصْبِرُوا  پس صبر كنيد و شكيبائى ورزيد در اطاعت خدا و جفاى قوم  حَتَّى يَحْكُمَ اللَّهُ بَيْنَنا  تا وقتى كه حكم كند خدا ميان\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nما و ايشان بنصرت اهل حق بر اهل باطل  وَ هُوَ خَيْرُ الْحاكِمِينَ  و خداست كه بهترين حكم كنندگانست و در حكم او ميل و مداهنه نيست و گويند خطاب بكفار است و صبر بمعنى انتظار يعنى ايا كفار چون به نبوت من معترف نميشويد و نميگرويد پس منتظر باشيد كه خداى تعالى عنقريب مبطلان را هلاك كند و به عذاب ابدى رساند و اهل حق را نجات دهد و ببهشت جاودانى در آرد .\r\n قالَ الْمَلَأُ الَّذِينَ اسْتَكْبَرُوا مِنْ قَوْمِهِ  گفتند آنان كه گردن كشى كردند در پرستش خدا از گروه شعيب بعد از انكار دعوت او  لَنُخْرِجَنَّكَ يا شُعَيْبُ  هر آينه بيرون ميكنيم ترا اى شعيب  وَ الَّذِينَ آمَنُوا مَعَكَ مِنْ قَرْيَتِنا  و آنان كه گرويده‌اند با تو از ديه خود  أَوْ لَتَعُودُنَّ فِي مِلَّتِنا  يا آنكه عود كنيد در كيش ما كه كفر است يعنى ميان ما و شما يكى از اين دو امر خواهد بود يا اخراج شما از ديه ما و يا عود شما در كفر شعيب در جواب ايشان  قالَ  گفت از روى انكار  أَ وَ لَوْ كُنَّا كارِهِينَ  اگرچه هستيم ناخواهان يعنى چگونه بطوع و رغبت خود بدين شما آيم و حال آنكه ما آن را كارهيم به جهت آنكه بطلان آن را شناخته‌ايم مگر كه شما بجبر و قهر خواهيد كه ما را بدين خود آريد .\r\n قَدِ افْتَرَيْنا عَلَى اللَّهِ كَذِباً  بدرستيكه افتراء كرده باشيم و بر بافته بر خدا دروغ را  إِنْ عُدْنا فِي مِلَّتِكُمْ  اگر باز گرديم ما در كيش شما  بَعْدَ إِذْ نَجَّانَا اللَّهُ  پس از آنكه رهانيده است ما را خدا  مِنْها  بايضاح ادله هاديه  وَ ما يَكُونُ لَنا أَنْ نَعُودَ فِيها  و نشايد و روا نباشد ما را آنكه باز گرديم بكفر  إِلَّا أَنْ يَشاءَ اللَّهُ  مگر آنكه خواهد خدا كه  رَبُّنا  پروردگار ماست اين استثنا از براى قطع طمع ايشانست در عود بملت ايشان چه آن را متعلق گردانيده است بر چيزى كه محالست كه ارادهء الهى به آن تعلق گيرد زيرا كه اراده كفر قبيح است و قبيح به دو سبحانه محالست يعنى ملخص معنى آنست كه همچنانكه قبيح است كه ارادهء حق تعالى تعلق گيرد بكفر محالست كه ما عود كنيم بملت شما  وَسِعَ رَبُّنا كُلَّ شَيْءٍ عِلْماً  و رسيده است پروردگار ما به همه چيزى از روى دانش يعنى علم ازلى او احاطه كرده است به همه چيزها كه از جمله علم اوست بعاقبت كار ما و شما از كفر و ايمان يا او اعلم است بصلاح و فساد و ملت شما  عَلَى اللَّهِ تَوَكَّلْنا  بر خداى تعالى توكل گرديم در تثبيت ما بر ايمان و تخلص ما از اشرار و كار خود را به او باز گذاشتيم پس شعيب عليه السّلام روى از معاندان بر تافته بمناجات حضرت مجيب الدعوات توجه فرمود و گفت  رَبَّنَا افْتَحْ بَيْنَنا وَ بَيْنَ قَوْمِنا بِالْحَقِّ  اى پروردگار\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nما حكم فرما ميان ما و ميان گروه ما براستى يعنى ظاهر گردان امر ما را تا محق از مبطل متميز گردد  وَ أَنْتَ خَيْرُ الْفاتِحِينَ  و تو بهترين حكم كنندگانى .\r\n وَ قالَ الْمَلَأُ الَّذِينَ كَفَرُوا  و گفتند گروهى از اشراف قبيله آنان كه كافر شدند به خدا  مِنْ قَوْمِهِ  از گروه شعيب  لَئِنِ اتَّبَعْتُمْ شُعَيْباً  اگر پيروى كنيد شعيب را در سلوك او و طريق او و دين خود را بگذاريد  إِنَّكُمْ إِذاً لَخاسِرُونَ  بدرستى كه باشيد آنهنگام زيانكاران و زيان زدگان كه دين قديم را گذاشته و بدين مجدد بگرويد القصه ايشان پند شعيب نشنيدند و از كفر و خيانت بازنگشتند .\r\n فَأَخَذَتْهُمُ الرَّجْفَةُ  پس فراگرفت ايشان را زلزله مراد صيحهء عظيمه جبرئيل است كه از هيبت و سطوت صداى آن زمين بلرزه در آمد و همه هلاك شدند  فَأَصْبَحُوا فِي دارِهِمْ جاثِمِينَ  پس گشتند در شهر و منزل خود بر وى در افتادگان و فرو مردگان يعنى بر زمين افتادند جسدهاى بيروح .\r\n الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا  آنان كه تكذيب كردند شعيب را گوئيا هرگز نبوده‌اند در آن شهر يعنى همه مستاصل شدند بر وجهى كه گوئيا در آن شهر هرگز اقامت نكرده‌اند  الَّذِينَ كَذَّبُوا شُعَيْباً  آنان كه بدروغ داشتند شعيب را  كانُوا هُمُ الْخاسِرِينَ  بودند ايشان زيانكاران در دنيا به هلاكت و در عقبى بعقوبت از ابن عباس روايت است كه عذاب قوم شعيب بر اينوجه بود كه حق تعالى درى از درهاى دوزخ بر ايشان بگشاد و شعبهء از حرارت آن بايشان رسيده نفسهاى ايشان نزديك بانقطاع رسيد هر چند كه در سردابها و جايهاى خنك ميرفتند فايده نميكرد و آخر ابرى بر ايشان فرستاد كه در آن باد خنك ميوزيد چون خنكى باد و سايه بديدند به آن جا شتافتند خرد و بزرگ پناه به آن آوردند و اين ابر تمام شهر ايشان را فرو گرفت پس آتشى از آن ابر ريزان شد و زمين در زير ايشان بجنبش در آمده في الحال بجاى خود بمردند .\r\n فَتَوَلَّى عَنْهُمْ  پس بگرديد و اعراض كرد از ايشان شعيب  وَ قالَ  و گفت بر وجه تحسر بر هلاكت ايشان  يا قَوْمِ  اى گروه من  لَقَدْ أَبْلَغْتُكُمْ رِسالاتِ رَبِّي  بدرستيكه رسانيديم بشما پيغامهاى پروردگار خود را  وَ نَصَحْتُ لَكُمْ  و نصيحت كردم شما را از روى شفقت و مهربانى بعد از آن تسلى خود داد و از تحسر و تأسف اعراض كرد و گفت  فَكَيْفَ آسى عَلى قَوْمٍ كافِرِينَ  پس چگونه اندوه خورم و غمناك شوم بر هلاك گروهى كه كافر بودند و مرا تصديق نكردند و سزاوار اين عذاب بودند و گويند چون شعيب مقدمات عذاب را بديد عزم خروج كرد از آن و در وقت بيرون رفتن اين سخنان را با قوم خود گفت و حق تعالى بعد از بيان هلاك شدن مكذبان كفار قريش را تهديد ميفرمايد بقوله .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n وَ ما أَرْسَلْنا فِي قَرْيَةٍ  و نفرستاديم ما در هيچ شهرى و دهى  مِنْ نَبِيٍّ  هيچ پيغمبر را كه تكذيب او كردند  إِلَّا أَخَذْنا أَهْلَها  مگر كه گرفتيم اهل شهر را  بِالْبَأْساءِ وَ الضَّرَّاءِ  بتنگى و سختى و رنج و بيمارى  لَعَلَّهُمْ يَضَّرَّعُونَ  شايد كه زارى كنند و از روى مذلت و عجز تصديق پيغمبر خود كنند تا آن بلا از ايشان رفع شود و چون از آن متنبه نشدند و ايمان نياوردند ايشان را بعطا و راحت امتحان كرديم .\r\n ثُمَّ بَدَّلْنا مَكانَ السَّيِّئَةِ  پس بدل كرديم بجاى بلا و مرض و شدت و تنگى و محن  الْحَسَنَةَ  سلامتى و راحت و صحت و فراخى را  حَتَّى عَفَوْا  تا وقتى كه بسيار شدند هم بمال و هم بجاه اين جا نيز اعانت كفران كردند و ايمان نياوردند  وَ قالُوا  و گفتند در حين تبديل شدت براحت و ضيق معيشت بنعمة كه اين هر دو حالت از طبيعت روزگار است و گردش فلك دوار  قَدْ مَسَّ آباءَنَا الضَّرَّاءُ وَ السَّرَّاءُ  بدرستى كه رسيد پدران ما را نيز سختى و شادى يعنى در زمان گذشته نيز گاهى قحطى بود و گاهى فراخى و زمانى صحت و هنگامى غم و بيمارى اين نه بسبب كفر و ايمانست پس ما بطريقه خويش راسخ خواهيم بود و از آن بر نخواهيم گشت و چون ناسپاسى و كفر رسوخ ورزيدند  فَأَخَذْناهُمْ بَغْتَةً  پس ما گرفتيم ايشان را ناگاهان بيمقدمه عذاب و نشانهء عقوبت  وَ هُمْ لا يَشْعُرُونَ  و ايشان نميدانستند كه عذاب بر ايشان نازل خواهد شد و شدت اين نوع عذاب بيشتر است از آنكه اول مقدمات آن را ديده باشند و نزول عقوبت را دانسته .\r\n وَ لَوْ أَنَّ أَهْلَ الْقُرى  و اگر چنانچه آن دههاى مذكوره كه به عذاب مبتلا شدند  آمَنُوا وَ اتَّقَوْا  بگرويدندى بوحدانيت خدا و پرهيزكارى كردندى از شرك و مخالفت پيغمبر  لَفَتَحْنا عَلَيْهِمْ بَرَكاتٍ مِنَ السَّماءِ  هر آينه ميگشاديم بر ايشان و ميداديم ايشان را بركتها و زيادتيها از آسمان  وَ الْأَرْضِ  و زمين يعنى فراخ ميكرديم انواع نعمت را بر ايشان و بر وجه سهولت از اطراف و جوانب بايشان ميرسانيديم و گويند مراد نباتات و بارانست يعنى باران بسيار بر ايشان ميفرستاديم و زراعات و اشجار براى ايشان ميرويانيديم  وَ لكِنْ كَذَّبُوا  و ليكن ايشان تكذيب كردند رسولان خود را  فَأَخَذْناهُمْ بِما كانُوا يَكْسِبُونَ  پس گرفتيم ايشان را به عذاب استيصال بسبب آنچه بودند كه كسب ميكردند از كفر و معاصى بعد از آن بر سبيل انكار و تقريع ميفرمايد كه .\r\n أَ فَأَمِنَ أَهْلُ الْقُرى  آيا ايمن شدند مكيان و حوالى آن  أَنْ يَأْتِيَهُمْ بَأْسُنا  آنكه بيايد بايشان عذاب ما  بَياتاً  در حالت شب بروز آوردن  وَ هُمْ نائِمُونَ  و حال آنكه خفته باشند يعنى شبيخون عذاب بيايد بايشان .\r\n أَ وَ أَمِنَ أَهْلُ الْقُرى أَنْ يَأْتِيَهُمْ \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n بَأْسُنا ضُحًى وَ هُمْ يَلْعَبُونَ  آيا ايمن شدند اهل مكه آنكه بيايد بديشان عذاب ما در وقت چاشت و حال آنكه ايشان بازى كنند يعنى در سودا و معامله دنيويه خود كه بازيچه غافلانست مشغول شدند .\r\n أَ فَأَمِنُوا مَكْرَ اللَّهِ  آيا ايمن شدند اهل تكذيب از ناگاه گرفتن خدا مراد بمكر خدا استدراج بندگانست و گرفتن او ايشان را بر وجهى كه ندانند  فَلا يَأْمَنُ مَكْرَ اللَّهِ  پس ايمن نشوند از مكر خدا  إِلَّا الْقَوْمُ الْخاسِرُونَ  مگر گروهى زيانكاران كه به جهت كفر و نفاق و ترك نظر و اعتبار بر وجه عناد و لجاج زيان كردند و زيان زده هر دو عالم باشند چه اهل عصمت و تقوى ايمن نيستند از نزول عذاب بر عاصيان .\r\n أَ وَ لَمْ يَهْدِ لِلَّذِينَ يَرِثُونَ الْأَرْضَ  آيا راه ننمود مر كسانى را كه ميراث گرفتند زمين را يعنى متمكن شدند  مِنْ بَعْدِ أَهْلِها  از پس هلاك اهل آن مراد كفار زمان حضرت رسالت صلّى اللّه عليه و آله و سلّم كه در ديار امم ماضيه‌اند و متروكات ايشان را به تصرف خود در آوردند يعنى آن حال ايشان را به راه هدايت راهنمونى نكرد و روشن نساخت  أَنْ لَوْ نَشاءُ أَصَبْناهُمْ  و آنكه نشان ما اين است كه اگر خواهيم برسانيم بايشان  بِذُنُوبِهِمْ  جزاى گناه ايشان را يعنى عقوبت كنيم ايشان را چنان كه پيشينيان را  وَ نَطْبَعُ عَلى قُلُوبِهِمْ  و مهر خذلان نهيم بر دلهاى ايشان و نظر لطف و توفيق از ايشان برداشته ايشانرا در ضلالت و غوايت خودشان بازگذاريم تا بمثابه كسى شوند كه گوييا بر قلوب ايشان مهر نهاده‌اند  فَهُمْ لا يَسْمَعُونَ  پس ايشان هيچ چيزى را به جهت آن نميشنوند از روى فهم و عبرت گوش دل ايشان سخن حق را در نمىيابد يا آنكه علامتى بر دل ايشان وضع كنيم تا فرشتگان بدانند كه ايشان از غايت عناد تفكر نميكنند در صنايع آيات قدرت ما پس به آن علامت ايشان را لعن كنند بعد از آن جهت تسلى حضرت رسالت ميفرمايد كه .\r\n تِلْكَ الْقُرى  آن شهرها كه نسبت بامم مذكوره داشت چون احقاف و حجر و مؤتفكات و غير آن  نَقُصُّ عَلَيْكَ مِنْ أَنْبائِها  خوانديم بر تو بعضى از خبرهاى آن  وَ لَقَدْ جاءَتْهُمْ رُسُلُهُمْ  بدرستى كه آمد باهالى آن دهها پيغمبران ايشان چون هود و صالح و شعيب و لوط  بِالْبَيِّناتِ  بمعجزات روشن و دلايل واضحه  فَما كانُوا لِيُؤْمِنُوا  پس نبودند كه ايمان آرند بعد از آمدن رسولان  بِما كَذَّبُوا مِنْ قَبْلُ  به آنچه تكذيب ميكردند قبل از آمدن ايشان يعنى مستمر بودند بر تكذيب و عناد و جحود خود و تصديق نكردند و از فرط عناد از آن برنگشتند  كَذلِكَ  هم\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nچنان كه مهر خذلان نهاد بر دلهاى آن كافران گذشته  يَطْبَعُ اللَّهُ عَلى قُلُوبِ الْكافِرِينَ  مهر خذلان نهاد خدا بر دلهاى كافرانى كه علم او تعلق گرفته بعدم ايمان ايشان يعنى دلهاى ايشان سياه و تيره شد تا غايتى كه گوييا مهر بر آن واقع شده و مانع شده كه سخن حق را دريابند .\r\n وَ ما وَجَدْنا لِأَكْثَرِهِمْ مِنْ عَهْدٍ  و نيافتيم مر بيشتر امم مذكوره را يعنى عهدى كه در زمان خوف و مضرت و شدت ميكردند كه اگر از اين بليه و معصيت نجات يابيم ايمان آريم اكثر به آن وفا نكردند  وَ إِنْ وَجَدْنا أَكْثَرَهُمْ لَفاسِقِينَ  و بدرستى كه ما يافتيم بيشتر ايشان را شكنندگان عهد و پيمان و قيد اكثر به جهت آنست كه اندكى از ايشان بدائره اسلام در آمدند .\r\n ثُمَّ بَعَثْنا مِنْ بَعْدِهِمْ مُوسى  پس برانگيختيم از پس اين پيغمبران موسى بن عمران را  بِآياتِنا إِلى فِرْعَوْنَ  بمعجزاتى كه او را داده بوديم بسوى فرعون  وَ مَلَائِهِ  و اكابر قوم او  فَظَلَمُوا بِها  پس ستم كردند يعنى كافر شدند به آن معجزات و وضع رسوخ كفر كردند در موضع ايمان  فَانْظُرْ كَيْفَ كانَ عاقِبَةُ الْمُفْسِدِينَ  پس بنگر بديده بصيرت كه بعد از انكار حق چگونه بود آخر تباهكاران كه غرق شدند آورده‌اند كه فرعون چهار صد سال عمر داشت و در اينمدت وى را تبى نبود و بيمارى عارض نشد و گفته‌اند كه هر چهل روز يك بار او را قضاى حاجت واقع شدى و او را سعال و آب بينى نبودى و اگر نادرا وقوع يافتى از قوم پنهان كردى و بيشتر طعام او مويز بودى تا ويرا فضله كمتر باشد و دعوى خدائى كرد مردم به او بگرويدند تا آنكه طغيان او بنهايت رسيد و موسى چون از مصر فرار نمود به جهت كشتن قبطى چنان كه در سورهء قصص مذكور خواهد شد انشاء اللّه بمدين برآمده بصحبت شعيب رسيد و دختر او را كه صفورا نام داشت به عقد نكاح در آورد و عزم مراجعت كرد بمصر در اثناى طريق بوادى ايمن رسيد و خلعت نبوت در پوشيد و بمعجزه عصا و يد بيضا اختصاص پذيرفت چنان كه تفاصيل اين قصه در اثناى آيات اين سوره و سورهء ديگر مذكور خواهد شد انشاء اللّه حق سبحانه حكم كرد كه بمصر رود و فرعون را به خدا دعوت كند و از طغيان و سركشى و دعوى ربوبيت منع فرمايد موسى استدعا كرد تا او سبحانه هرون را وزير او گردانيد و هر دو بمصر درآمدند و مدت مديد بر در سراى فرعون مقام كردند حاجبان بارگاه نميگذاشتند كه با فرعون ملاقات كنند چه ايشان در نهايت فقر و درويشى بودند و جامه كهنه پوشيده بودند و در خبر است كه موسى عليه السّلام جامهء پشمينه پوشيده بود و كلاه پشمين بر سر و رسنى از موى بافته در ميان بسته و نعلين در پا كرده و عصا بدست گرفته و هرون نيز همچنين و بعد از مدتى متمادى روزى مسخره فرعون بر سبيل ترغيب نام ايشان را نزد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nفرعون مذكور خواست بر اينوجه كه در بازار سخنى عجيب شنيده بود با فرعون گفت كه من در بازار سخنى عجيب شنيدم و عجب‌تر آنكه مدتى است كه دو مرد بر در اين سرا مقام كرده‌اند و ميگويند ما پيغمبران خدائيم و خدا ما را نزد فرعون و قوم او فرستاده تا بوحدانيت خدا و نبوت ما ايمان آرند و تابع ما شوند فرعون گفت اين چه سخن است كه ميگوئى بجد ميگوئى يا بهزل گفت هزل نميكنم و بر وجه تحقيق و جد ميگويم و اكنون كه نزد تو مىآمدم گفتند فرعون را بگوى كه ما رسولان خدائيم ما را راه ده تا پيغام خدا به تو رسانيم فرعون چون اين سخن بشنيد ترسيد و رنگ رويش متغير شد و گفت آنها را در آرند تا به بينم كه چه كسانند چون ايشان در آمدند نزد فرعون بايستادند فرعون روى بموسى كرد كه تو چه كسى موسى آغاز دعوت كرد .\r\n وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ  و گفت موسى ايفرعون بدرستى كه من فرستاده شده‌ام از نزد پروردگار عالميان بسوى تو و قوم تو فرعون گفت اين را بر وجه حقيقه ميگوئى يا هزل ميكنى موسى گفت كه .\r\n حَقِيقٌ عَلى أَنْ لا أَقُولَ عَلَى اللَّهِ إِلَّا الْحَقَّ  سزاوار نيست بر آنكه بگويم بر خدا مگر سخن حق و راست يعنى واجب و لازم است بر من كه بگويم سخن حق را نه هزل و باطل فرعون گفت بر اينمدعا هيچ حجتى دارى موسى فرمود كه  قَدْ جِئْتُكُمْ بِبَيِّنَةٍ مِنْ رَبِّكُمْ  بتحقيق كه آورده‌ام بشما حجتى روشن و معجزهء ظاهر از نزد پروردگار شما كه بر صحت و رسالت من گواهست و آن عصا و يد بيضاست  فَأَرْسِلْ مَعِيَ بَنِي إِسْرائِيلَ  پس بفرست با من فرزندان يعقوب را و دست از خدمت كردن ايشان كوتاه كن تا بارض مقدسه كه موطن آباى ايشان بوده بازگردند و سبب در آنكه فرعون بنى اسرائيل را به بندگى ميگرفت آن بود كه چون يعقوب با اولاد و احفاد خود بمصر آمد و هم آنجا قرار گرفتند و نسل ايشان بسيار شد و يعقوب و يوسف عليه السّلام با برادران درگذشتند و ملك ريان كه فرعون زمان يوسف بود بمرد پسرش مصعب بنى اسرائيل را حرمت ميداشت و متعرض ايشان نميشد پس چون او بمرد وليد كه فرعون زمان موسى بود بر تخت سلطنت نشست و زبان بلاف پر گزاف انا ربكم الاعلى بگشاد و چون بنى اسرائيل دعوى او قبول نكردند گفت پدر شما بنده درم خريده ما بود و شما بنده زادگان مائيد پس ايشان را به بندگى گرفت تا وقتى كه موسى مبعوث شد گفت اى فرعون دست از بنى اسرائيل بدار .\r\n قالَ إِنْ كُنْتَ  گفت فرعون اگر هستى تو كه در دعوى خود صادقى  جِئْتَ بِآيَةٍ  آوردهء معجزهء و حجتى را از نزد خداى خود  فَأْتِ بِها  بيار آن را و به من نماى  إِنْ كُنْتَ مِنَ الصَّادِقِينَ  اگر هستى از\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nراستگويان در آنچه دعوى ميكنى و ميگوئى كه من فرستادهء خداام .\r\n فَأَلْقى عَصاهُ  پس بيفكند موسى عصا را از دست خود  فَإِذا هِيَ ثُعْبانٌ مُبِينٌ  پس آنگاه آن عصا بعد از انداختن اژدهائى شد ظاهر و هويدا دهن گشاده و ميان لب زيرين را بر زمين نهاد و لب بالا را بر كنگره قصر فرعون و روى بجانب تخت آورد ملازمان درگاه بگريختند و فرعون نيز روى بهزيمت نهاد و در روايت آمده كه بر بالاى تخت حدث كرد و در آن روز چهل بار حدث از او واقع شد با آنكه هر چهل روز يك بار حدث كردى و در ازدحام خلايق بهنگام فرار بيست و پنج هزار آدمى هلاك شدند فرعون نعره زد كه اى موسى سوگند مىدهم ترا بدان خدائى كه فرستاده ويى و به حق رضاع و تربيت كه مرا با تست كه عصاى خود را بگير تا من به تو ايمان آرم و بنى اسرائيل به تو واگذارم پس موسى اژدها بگرفت همان عصا شد و فرعون باز آمده بر سرير خود بنشست و گفت يا موسى هيچ معجزه ديگر دارى موسى گفت آرى پس دست راست بگريبان برد يا در زير بغل چپ خود در آورد .\r\n وَ نَزَعَ يَدَهُ  و بيرون كشيد دست خود را  فَإِذا هِيَ بَيْضاءُ  پس آنجا بود دست او سفيدى كه در غايت كمال بود  لِلنَّاظِرِينَ  مر نگرندگان و نظاره كنندگان را يعنى سفيدى خارج از عادت كه به جهت آن جميع نظر كنندها از روى تعجب در آن مىنگريدند و به صحت پيوسته كه موسى گندم گون بود چون دست در گريبان كرد و بيرون آورد نور آن بمثابه بود كه شعاعش بر نور آفتاب غلبه كردى و بقول اصح اين عصاى آدم بود كه از بهشت بيرون آورده بود و بطريق ميراث در ميان اولاد او داير بود تا آنكه بشعيب رسيد با چهل عصاى ديگر كه از آباء او به او رسيده بود و در وقتى كه موسى را اجير خود ساخته وى را گفت در اينخانه رو و عصائى از آنجا براى خود بردار موسى بدان خانه رفت و اين عصا بدست او آمد چون نزد شعيب آورد گفت اين را بنه و ديگرى بردار موسى آن را به خانه آورده در ميان عصاها بنهاد و دست كرد تا عصاى ديگر برگيرد همان عصا بدست او آمده تا سه نوبت اين صورت واقع شد و چون مرتبهء چهارم بدست او آمد شعيب دانست كه در اين حكمتى هست پس او را بوى باز گذاشت و حق تعالى آن را معجزهء او ساخت و در روايت آمده كه همهء انبياء عصا در دست نگه ميداشتند و از حضرت رسالت مرويست كه عصا بدست گيريد كه آن روش پيغمبرانست و حضرت امير المؤمنين صلوات اللّه عليه فرموده كه هر كه به سفر رود و با او عصائى از بادام تلخ باشد و در وقت بيرون رفتن آيهء  وَ لَمَّا تَوَجَّهَ تِلْقاءَ مَدْيَنَ  بخواند تا بقوله و على ما نقول و كيل حق تعالى او را ايمن گرداند از هر دد ضرر رسانند و از هر دزد ستم كننده و از هر جانورى نيش دارندهء گزنده تا آنكه مراجعت كند تا بخانهء خود آيد\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nو با او هفتاد و هفت فرشته كه در پس و پيش وى روند و او را محافظت كنند و از براى او استغفار كنند تا به منزل خود آيد و آن عصا را از دست بنهد القصه فرعون چون اين دو معجزه از موسى عليه السّلام مشاهده كرد خواست كه ايمان آرد هامان كه وزير او بود برخاست و گفت اى فرعون مدتى است كه دعوى خدائى ميكنى و عالمى مسخر كرده‌ئى بپرستش خود و همه عبادت تو ميكنند اكنون بندگى ميكنى و پيروى بندهء خواهى بود اين امر شنيع و قبيحست پس فرعون موسى را گفت مرا مهلت ده تا فردا موسى عليه السّلام گفت چنين باشد و چون موسى از نزد فرعون آمد حق تعالى بوى وحى كرد كه فرعون را بگو اگر به من ايمان آرى اين پادشاهى را به تو مسلم دارم و جوانى و قوتت را به تو باز دهم چون موسى اين پيغام بگذارد فرعون اين صورت بهامان باز گفت هامان گفت او مردى ساحر است تواند كه اين فعل از او صادر شود اما يكروز كه اين قوم تو را پرستش كنند به همه ملك جهان ميارزد و بعد از آن گفت من هم توانم كه تو را جوان سازم پس بفرمود تا وسمه بياوردند و موى فرعون را به آن خضاب كردند همه سياه شد فرعون به اين فريب خورد و حق تعالى از آن خبر ميدهد كه .\r\n قالَ الْمَلَأُ مِنْ قَوْمِ فِرْعَوْنَ  گفتند بزرگان از گروه فرعون يعنى هامان و اتباع او  إِنَّ هذا لَساحِرٌ عَلِيمٌ  بدرستيكه اين موسى جادوئى كننده‌ايست دانا بفن سحر و ماهر در آن كه چوب را اژدها سازد و دست گندم‌گونرا يد بيضا بيرون آرد .\r\n يُرِيدُ أَنْ يُخْرِجَكُمْ مِنْ أَرْضِكُمْ  ميخواهد كه بيرون كند همهء شما را از زمين شما كه مصر است و ولايت و حكومت آن را ببنى اسرائيل دهد فرعون كه اين سخن بشنيد گفت  فَما ذا تَأْمُرُونَ  پس شما چه ميفرمائيد و تدبير بر اين امر چيست تا بدان عمل كنم .\r\n قالُوا أَرْجِهْ وَ أَخاهُ  گفتند تاخير كن مهم او را و مهلت ده او را و برادر او را كه هرونست و شتاب زدگى مكن  وَ أَرْسِلْ فِي الْمَدائِنِ حاشِرِينَ  و بفرست در شهرها كه در حوالى مصر است گروهى را كه فراهم آرندگان و جمع كنندگان ساحران باشند .\r\n يَأْتُوكَ بِكُلِّ ساحِرٍ عَلِيمٍ  تا بيارند هر ساحرى را به تو همهء ساحران كه دانا باشند و حاذق در فن سحر مروى است كه در هيچ قرنى اين مقدار ساحر نبود كه در قرن موسى بود و دمياطى در تفسير خود آورده كه در قلمرو فرعون دو برادر بودند كه ايشان در فن ساحرى مهارتى تمام بود و چون فرستادهء فرعون بديشان رسيد مادر خود را گفتند قبر پدر ما را بما بنما مادر چنان كرد ايشان پدر خود را آواز دادند كه اى پدر ملك مصر ما را طلبيده به جهت آنكه دو كس آمده‌اند بىلشگر و سلاح و كار بر او تنك آورده‌اند و ايشانرا عصائى است كه چون مىافكنند اژدهائى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمىشود و هرچه پيش او ميآيد مىخورد و فرعون داعيه كرده كه ما را معارضه فرمايد صاحب قبر جواب داد كه چون بمصر رسيد بپرسيد كه در وقتى كه در خواب ميروند آن عصا همان اژدها ميگردد يا نه اگر اژدها ميگردد بدانيد كه جادو نيست چه سحر ساحر در وقتى كه در خواب شد سحر او اثرى ندارد و چون بر اين منوال شد شما را بلكه هيچ كس از عالميان را قوت معارضه با ايشان نبود پس برادران با شاگردان و مصاحبان كه دوازده هزار ساحر بودند و سدى گفته كه سى و دو هزار بودند و بروايت ابن مكندر هشتاد هزار و در زاد المسير گويد هفتاد هزار بمصر در آمدند و بدرگاه فرعون جمع شدند چنانچه ميفرمايد .\r\n وَ جاءَ السَّحَرَةُ فِرْعَوْنَ  و آمدند جادويان بسوى فرعون بعد از آنكه ايشانرا طلبيده بود چون چشم ايشان بفرعون افتاد  قالُوا إِنَّ لَنا لَأَجْراً  گفتند آيا ما را مزدى باشد و حفص بحذف همزهء اول خوانده يعنى البته ما را مزدى بزرگ باشد  إِنْ كُنَّا نَحْنُ الْغالِبِينَ  اگر باشيم ما غلبه كنندگان بر موسى .\r\n قالَ نَعَمْ وَ إِنَّكُمْ لَمِنَ الْمُقَرَّبِينَ  گفت فرعون آرى شما را مزدى بسيار باشد و بدرستى كه شما باشيد از نزديكان و خواص من كه هر گاه خواهيد بىاذن حاجب نزد من آئيد و هر چه خواهيد طلبيد اجابت كنم در اين دلالت است بر عجز فرعون از مقاومت موسى چه احتياج او بساحران جهت عجز و ضعف او بود آورده‌اند كه مهتران اين جماعت چهار تن بوده‌اند آن دو برادر كه سادور و غادور ميگفتند و دو ديگر خطط و مصفى و اين چهار تن را نيز مهترى بود نام او شمعون چون بمصر آمدند سادور و غادور واقعهء سؤال و جواب پدر خود با قوم گفتند ايشان از قصهء خواب و بيدارى موسى و اژدها شدن عصا استفسار كردند معلوم شد كه هر گاه موسى در خواب است عصا اژدها شده پاسبانى مىكند ايشانرا دغدغه در خواطر افتاد و آن را پنهان ميداشتند تا وقتى كه فرعون موسى را طلبيد و مقرر شده كه با ساحران معارضه كند ساحران عصاها و ريسمانها را بميدان آوردند و اين مجمع در زمين اسكندريه بود خلايق عالم و تمامى لشگر آنجا جمع شده بودند فرعون بر بالاى تخت خود بتفرج بنشست و آن هفتاد هزار ساحر بر يكطرف صف كشيدند و موسى و هرون بر يك جانب بايستادند پس ساحران بطريق ادب پيش آمده .\r\n قالُوا يا مُوسى إِمَّا أَنْ تُلْقِيَ  گفتند اى موسى يا آنست كه تو مىافكنى عصاى خود را  وَ إِمَّا أَنْ نَكُونَ نَحْنُ الْمُلْقِينَ  و يا آنكه باشيم ما افكندگان ريسمانها و عصاهاى خود را .\r\n قالَ  گفت موسى از روى تخلفى كه انبيا را مىباشد يا بر وجه تهديد  أَلْقُوا  بلكه شما بيفكنيد  فَلَمَّا أَلْقَوْا  پس آن هنگام كه بيفكندند ساحران آنچه ساخته بودند يعنى رسنهاى بزرگ مجوف تافته بودند و بقير اندوده و چوب‌هاى دراز ميان تهى ساخته و اندرونهاى آن\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nچوبها و رسنها پر از سيماب كرده بعد از انداختن چون حرارت آفتاب به آن جا رسيد زيبق در حركت آمده آن رسنها و چوبها به شكل مار بر يكديگر پيچيده و به اين تلبيس  سَحَرُوا أَعْيُنَ النَّاسِ وَ اسْتَرْهَبُوهُمْ وَ جاؤُ بِسِحْرٍ عَظِيمٍ  جادوئى كردند بر چشمهاى مردمان و آوردند آنجا جادوئى بزرگ در فن خود .\r\n وَ أَوْحَيْنا إِلى مُوسى أَنْ أَلْقِ عَصاكَ  و وحى كرديم ما بموسى آنكه بيفكن عصاى خود را پس موسى آن را بيفكند اژدهائى شده سياه از شتر بختى بزرگتر با چهار دست و پا سبطر و كوتاه و دنبال دراز بر هيچ چيز نميرسيد مگر كه آن را فرو ميبرد و پاى بر هيچ چيز نمىنهاد مگر كه خورد ميكرد و از دهنش آواز مهيب بيرون مىآمد چشمانش بر گردن بسته مويها داشت چون نيزه‌ها و دندانها چون سندان فراخى دهن او دوازده گره  فَإِذا هِيَ تَلْقَفُ ما يَأْفِكُونَ  پس همانجا كه عصا اژدها شده بود فرو ميبرد آنچه تذوير كرده بودند و بدروغ بخلق مينمودند و آن چهل خروار رسن و چوب بود چون همهء رسنها و چوبهاى ايشانرا فرو برد رو بنظارگيان آورد مردمان بگريختند و دوازده هزار مرد در آن انبوهى هلاك شدند فرعون منهزم شد و بيفتاد و بيهوش شد پس موسى عليه السّلام عصا را بگرفت همان عصا شد و حق تعالى آن رسنها و عصاها را معدوم گردانيد .\r\n فَوَقَعَ الْحَقُّ  پس ثابت شد امر حق پيدا آمد راستى موسى  وَ بَطَلَ ما كانُوا يَعْمَلُونَ  و باطل و زايل گشت آنچه بودند كه عمل ميكردند از سحر و معارضه جادويان گفتند اگر اين سحر بودى بايستى كه جادوهاى ما را باطل نكند .\r\n فَغُلِبُوا  پس مغلوب شدند جادويان و ساير فرعونيان  هُنالِكَ  اينجا كه موسى غالب شد  وَ انْقَلَبُوا صاغِرِينَ  و باز گشتند از آنموضع خوارشدگان و منهرمان و چون ساحران دانستند كه اين صورت بالاى سحر است و معجزه و خارق عادتست و فوق قوت بشر از كفر برگشتند .\r\n وَ أُلْقِيَ السَّحَرَةُ ساجِدِينَ  و افكنده شدند آن ساحران بر رويهاى خود در حالتى كه سجده‌كنان بودند مر خدايرا بوحدانيت و چون به سجده افتادند .\r\n قالُوا آمَنَّا بِرَبِّ الْعالَمِينَ  گفتند ايمان آورديم بپروردگار عالميان .\r\n رَبِّ مُوسى وَ هارُونَ  پروردگار موسى و هرون تخصيص اين بعد از تفهيم جهة دفع توهم است كه ايشان بربّ العالمين اراده فرعون كرده باشند مرويست كه اول سادور و غادور و خطط و مصفى كه رؤساى ايشان بودند ايمان آوردند و ديگران متابعت ايشان كردند .\r\n قالَ فِرْعَوْنُ  گفت فرعون با ساحران از روى انكار  آمَنْتُمْ بِهِ قَبْلَ أَنْ آذَنَ لَكُمْ  آيا ايمان\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nآورديد بموسى يا بخداى او پيش از آنكه دستورى دهم شما را در آن  إِنَّ هذا لَمَكْرٌ مَكَرْتُمُوهُ  بدرستيكه اين عمل تدبيرى خفى است كه شما ساخته‌ايد آن را  فِي الْمَدِينَةِ  در شهر مصر پيش از بيرون آمدن شما بوعده‌گاه يعنى شما با موسى اين حيله ساخته‌ايد  لِتُخْرِجُوا مِنْها أَهْلَها  تا بيرون كنيد از اين شهر اهل آن را كه قبطيانند و اين مملكت و ملك خاص شود مر شما را و بنى اسرائيل را  فَسَوْفَ تَعْلَمُونَ  پس زود باشد كه بدانيد جزا و سزاى اينرا كه از جانب من بشما رسد و آن اينستكه .\r\n لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ  هر آينه ببرم دستهاى راست شما را و پاىهاى چپ شما را و يا به عكس از خلاف يكديگر  ثُمَّ لَأُصَلِّبَنَّكُمْ أَجْمَعِينَ  پس بر درخت كشم و بر دار بياويزم همه شما را تا ديگران عبرت گيرند مرويست كه اول كسى كه بقطع و صلب امر كرد فرعون بود .\r\n قالُوا  گفتند ساحران كه ما را از مرگ چه ترسانى و وعيد كشتن چه دهى كه ما بمرگ مشتاق تريم از اشتياق تشنه به آب زلال زيرا كه بسبب مرگ  إِنَّا إِلى رَبِّنا  بدرستيكه ما بسوى پروردگار خود يعنى بمثوبات عظيمه و درجات رفيعه  مُنْقَلِبُونَ  بازگردندگانيم پس چرا خواهان آن نباشيم .\r\n وَ ما تَنْقِمُ مِنَّا  و تو منكر نميشوى از ما و عيب نميكنى ما را  إِلَّا أَنْ آمَنَّا بِآياتِ رَبِّنا  مگر آنكه بگرويم بنشانهاى قدرت آفريدگار خود  لَمَّا جاءَتْنا  آنهنگام كه آمد بما و مشاهده آن كرديم بر دست موسى پس روى از فرعون بگردانيدند و متوجه حق سبحانه و تعالى شده گفتند  رَبَّنا أَفْرِغْ عَلَيْنا صَبْراً  اى پروردگار ما بريز بر ما و افاضه كن شكيبائى را در اين بلا تا جزع نكنيم  وَ تَوَفَّنا مُسْلِمِينَ  و بميران ما را در حالتى كه مسلمان باشيم و ثابت قدم عجب از حال اينجماعت كه بامداد كافر بودند و چاشتگاه ساحر شدند و در سحر اظهار مبالغه كردند و سوگند ميخوردند بعزت فرعون و نماز پيشين مؤمن شدند و نماز ديگر شهيد شدند بتيغ جفاى فرعون كه قطع دست و پاى ايشان كرد و بر دار كشيدند و نماز شام ببهشت رسيده بودند - مروى است كه چون ساحران ايمان آوردند ششصد هزار از بنى اسرائيل بدائره ايمان درآمدند و منقاد موسى شدند .\r\n وَ قالَ الْمَلَأُ مِنْ قَوْمِ فِرْعَوْنَ  و گفتند اشراف و اعيان از گروه فرعون و ملازمان او بر وجه انكار كه اى فرعون  أَ تَذَرُ مُوسى وَ قَوْمَهُ  آيا ميگذارى و دست بازميدارى موسى و قوم او را  لِيُفْسِدُوا فِي الْأَرْضِ  تا تباهى كند در زمين مصر و مردم را از\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nتو بر ميگرداند  وَ يَذَرَكَ  و ميگذارد ترا موسى يعنى ترك پرستش تو مىكند  وَ آلِهَتَكَ  و دست باز ميدارد از پرستش خدايان تو - مروى است كه فرعون مردمانرا بپرستش خود ميفرمود و خود ستاره‌ها را ميپرستيد و اصح آنست كه او بر صورت خود بتان ساخته بود و هر يك از قوم را بتى داده كه اين را بپرستيد تا شما را به من نزديك گرداند از اينجهت ميگفت  أَنَا رَبُّكُمُ الْأَعْلى  اينخدايان خردند و من خداى بزرگترم القصه اعيان تختگاه فرعون او را تحريص كردند بر قتل موسى و قوم او فرعون چون دانست كه بر قتل موسى قادر نيست  قالَ  گفت در جواب ايشان كه  سَنُقَتِّلُ أَبْناءَهُمْ وَ نَسْتَحْيِي نِساءَهُمْ  زود باشد كه بر سر عمل خود رفته بكشيم مردان ايشانرا و زنده بگذاريم زنان ايشانرا تا خدمت ما كنند همچنانكه پيش از اين مىكردند  وَ إِنَّا فَوْقَهُمْ قاهِرُونَ  و بدرستيكه ما بر ايشان قاهرانيم و غالبان و همهء ايشان مقهور مااند چون اتباع موسى اين را بشنيدند مضطرب گشتند و بطريق استعانت روى بموسى آوردند و بعد از مشاهده اضطراب ايشان .\r\n قالَ مُوسى لِقَوْمِهِ  گفت موسى مر گروه خود را بر وجه تسلى  اسْتَعِينُوا بِاللَّهِ وَ اصْبِرُوا  يارى خواهيد از خدا و صبر كنيد بر آنچه بر شما كنند  إِنَّ الْأَرْضَ لِلَّهِ  بدرستيكه زمين مر خداى راست  يُورِثُها مَنْ يَشاءُ مِنْ عِبادِهِ  ميراث ميدهد هر كرا خواهد از بندگان خود  وَ الْعاقِبَةُ لِلْمُتَّقِينَ  و سر انجام نيكو كه ظفر و نصرت است در دنيا و بهشت نعيم در عقبا مر پرهيزكارانست و ايندو سه روزه دولت كه فرعونيان دارند عنقريب زوال پذير شود بنى اسرائيل باز آغاز شكايت كرده .\r\n قالُوا  گفتند از روى توجع و اينذاء يافتن از فرعونيان  أُوذِينا  رنجانيده شديم يعنى قبطيان ما را رنجانيدند و ايذاء كردند و ميكشتند  مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا  پيش از آنكه تو بيائى بما و ايذاء ميكنند ما را پس از آنكه تو آمدهء بما و هميشه ما را كارهاى پر مشقت ميفرمايند و در صدد قتل تو شده‌اند  قالَ  گفت موسى هيچ غم مخوريد و جزع مكنيد  عَسى رَبُّكُمْ  شايد پروردگار شما يعنى طمع ميدارم و اميدوارم از او  أَنْ يُهْلِكَ عَدُوَّكُمْ  آنكه هلاك گرداند دشمن شما را كه فرعونست و قوم او در مجمع آورده كه عسى بمعنى وجب است يعنى بر خدا واجب و لازمست كه دشمن شما را هلاك گرداند  وَ يَسْتَخْلِفَكُمْ  و خليفه گرداند شما را يعنى جانشين سازد شما را بعد از هلاك ايشان  فِي الْأَرْضِ  در زمين مصر  فَيَنْظُرَ كَيْفَ تَعْمَلُونَ  پس به\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبينيد خداى را كه علم او تعلق گيرد بوقت رحمت و راحت و دولت كه چگونه عمل كنيد و چه چيز بجاى ميآريد از كفر و شرك و اطاعت و معصيت تا شما را فرا خور آن جزا دهد پس بيان مقدمات هلاك دشمنان مىكند بقوله .\r\n وَ لَقَدْ أَخَذْنا آلَ فِرْعَوْنَ بِالسِّنِينَ  و هر آينه گرفتيم تابعان فرعون را بقحط و تنگى و خشك سالى  وَ نَقْصٍ مِنَ الثَّمَراتِ  و بنقصان بعضى از ميوهاى ايشان  لَعَلَّهُمْ يَذَّكَّرُونَ  شايد ايشان پند گيرند كه اين به جهت كفر و شآمت معاصى ايشانست و از آن باز گردند و انقياد اوامر الهى كنند ايشان متنبه نشدند .\r\n فَإِذا جاءَتْهُمُ الْحَسَنَةُ  پس چون آمد بديشان نيكوئى از فراخى و ارزانى  قالُوا لَنا هذِهِ  ميگفتند براى ماست اين نيكوئى و ما مستحق آنيم  وَ إِنْ تُصِبْهُمْ سَيِّئَةٌ  و اگر رسيدى بديشان بدى چون قحط و بلا  يَطَّيَّرُوا بِمُوسى وَ مَنْ مَعَهُ  فال بد ميگرفتند بموسى و آنان كه باوى بودند از مؤمنان و مىگفتند اين رنج و محنت بشآمت ايشان بما ميرسد حق تعالى جميع اين گفتار را بايشان رد كرد و گفت  أَلا  آگاه باشيد كه آنچه بموسى حواله كرده‌اند و گفته‌اند كه از شآمت وى است چنان نيست  إِنَّما طائِرُهُمْ عِنْدَ اللَّهِ  جز اين نيست كه سبب خير و شر ايشان نزد خدايست و آن اعمال بد ايشان است كه كرام الكاتين نوشته‌اند و به حضرت او عرض كرده و شآمت آن عملها بايشان رسيده نه بسبب شآمت موسى  وَ لكِنَّ أَكْثَرَهُمْ لا يَعْلَمُونَ  و ليكن بيشتر مردمان نميدانند كه آنچه بديشان ميرسد از مكاره و اهوال در دنيا و آخرت بواسطهء شومى ايشانست .\r\n وَ قالُوا مَهْما تَأْتِنا بِهِ  و گفتند فرعونيان اى موسى باز ايست از آنچه ميگوئى و دعوى ميكنى هر گاه كه به يارى و هر چيز كه آورى بما  مِنْ آيَةٍ  از نشانه كه زعم تو آنست كه معجزه تست مثل قحط و مرض و امثال آن  لِتَسْحَرَنا بِها  تا سحر كنى ما را به آن  فَما نَحْنُ لَكَ بِمُؤْمِنِينَ  پس نيستيم ما مر تو را گروندگان و باور دارندگان چون قبطيان عناد را بسر حد اطناب كشيدند .\r\n فَأَرْسَلْنا عَلَيْهِمُ الطُّوفانَ  پس فرستاديم بر ايشان طوفان را و آن هر چيزى است كه طوف كند بر مواضع و اماكن و همه آن را فراگيرد چون باران و سيل گويند مراد به آن آبله است و يا طاعون  وَ الْجَرادَ  و فرستاديم ملخ پرنده را  وَ الْقُمَّلَ  و ملخ پياده يا سبوسه يا بچهاى ملخ پس از روئيدن بالهاى ايشان  وَ الضَّفادِعَ  بزع بجامهاى خواب ايشان در ميآمدند و در طعامهاى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nايشان ميافتادند و بر سر و روى ايشان ميدويدند و در وقت سخن گفتن بدهن ايشان ميرفتند  وَ الدَّمَ  و خون كه هر آبى را كه ميآشاميدند خون مىبود  آياتٍ مُفَصَّلاتٍ  در حالتى كه اين اشيا آيتهاى قدرت ما بود مبين و پيدا كه بر هيچ كس پوشيده نبود كه آن آيات خداست و بليه بر ايشان و يا آيتهاى ما كه از هم جدا شده بودند و غير متصل به يكديگر به جهت امتحان احوال ايشان چه مدت ميان هر دو آيه يك ماه بود و امتداد هر آيتى يك هفته و با وجود اين متنبه نشدند  فَاسْتَكْبَرُوا وَ كانُوا قَوْماً مُجْرِمِينَ  پس گردنكشى كردند از فرمان بردارى و بودند گروهى بغايت گناه‌كار و معاند در كفر كه با وجود اين آيات ظاهره ايمان نياوردند و در نقل آمده كه چون ساحران ايمان آوردند فرعون و اتباع او مغلوب بازگشتند بر كفر و معصيت خود اصرار كردند حق تعالى ايشان را بقحط و نقصان ميوه و غله امتحان كرد متنبه نشدند موسى عليه السّلام دعا كرد كه بار خدايا آيتى ديگر بديشان نماى از اين صعب‌تر تا يمكن كه به آن پندى گيرند حق تعالى طوفان بر ايشان فرستاد بر وجهى كه هفت شبانه روز باران بر ايشان بارانيد و بظلمت ابرهاى متراكم در ماندند و آب به خانه‌هاى قبطيان در آمد و مردان و زنان بر پاى ايستادند و كودكان را به بلندىها نشاندند و هر قبطى كه در خانها بنشستى غرق شدى و همه لباس و طعام و اثاث خانه ايشان را ضايع كرد و اكثر خانه ها فرود آمد و كشت و زرع ايشان تباه شد و با وجود اين در خانهاى بنى اسرائيل كه بمنازل قبطيان بود قطره آب بدان خانها در نيامد پس بنزد موسى آمدند به شرط وعدهء ايمان از موسى عليه السّلام استدعاى رفع آن كردند موسى عليه السّلام دعا كرده رفع شد و ايشان بوعده وفا نكرده بر كفر اصرار نمودند حق تعالى ملخ بديشان فرستاد تا جمله گياه و زروع و فواكه و اشجار ايشانرا بخوردند و از صحرا بخانه‌هاى ايشان در آمده درها و جامه‌هاى ايشان ميخوردند و در خانه‌هاى بنى اسرائيل در نيامدند و هيچ ضرر بديشان نرسيد ديگر باره پناه به حضرت موسى آوردند و بسوگندهاى عظيم عهد كردند كه بعد از رفع بلا ايمان آرند موسى دعا فرمود بلا منكشف شد ايشان چون ديدند كه جزئى از مزروعات ايشان ماند گفتند اين محصول كه مانده‌اند ما را بس است مصلحت آنست كه به آن قناعت كرده دين خود را از دست ندهيم پس عهد خود را شكسته در كفر خود راسخ شدند حق تعالى قمل را بديشان فرستاد در جامه‌ها و اندامها و طعامها و شرابهاى ايشان ميافتادند و در بقيه غلات ايشان افتاده همه را بخوردند ايشان باز پناه بموسى آوردند بوعده ايمان موسى عليه السّلام دعا كرد رفع شد ايشان گفتند ما را متحقق شده كه تو در فن سحرها ماهرى ديگر باره لشگر بزغ بديشان تاخته همه سرا و خانه‌ها و مواضع ايشان از آن پر شد و هر كوزه و ابريق و ديك و خوردنى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nو سفره و جامهاى ايشان پر از ضفدع شد و چون خوابيدندى در پشت و پهلوى ايشان دويدندى و در وقت سخن گفتن بدهنهاى ايشان ميرفتند باز التجاء بموسى عليه السّلام كرده به شرط ايمان موسى عليه السّلام بلا را از ايشان رفع كرد چون يك ماه از اين بگذشت و ايمان نياوردند حق تعالى نيل را خون گردانيد همين كه بنى اسرائيل ميخوردند آب پاك بود و قبطى كه ميخوردند خوناب ميشد و اگر از يكطرف خوردندى بآنطرف كه سبطى خوردى آب صاف بوده و به اين طرف كه قبطى خوردى خون صرف شدى پس از تشنگى به هلاكت افتادند و پوست درخت آوردندى تا بمكند چون آن را بمكيدندى در دهن ايشان خون شدى و هفت روز بر اينمنوال بود تا آخر بتضرع و زارى نزد موسى آمدند بعهد و ميثاق تمام و سوگندان مغلظه بموسى گفتند كه البته اين نوبت ايمان آريم چون موسى عليه السّلام دعا كرد و اين بلا از ايشان رفع شد باز به شرط خود وفا نكردند و ايمان نياوردند كما قال اللّه تعالى .\r\n وَ لَمَّا وَقَعَ عَلَيْهِمُ الرِّجْزُ  و هر گاه كه واقع شد و فرود آمد بر ايشان عذابى از اين انواع مذكوره  قالُوا يا مُوسَى ادْعُ لَنا رَبَّكَ  گفتند از روى تضرع و زارى ايموسى بخوان براى ما آفريدگار خود را  بِما عَهِدَ عِنْدَكَ  به آنچه عهد كرده است نزد تو كه هر گاه او را بخوانى اجابت كند و يا به اين عهد كه هر گاه قوم تو قبول كنند كه ايمان آرند عذاب از ايشان بردارد پس او را بخوان براى دفع اين بليه  لَئِنْ كَشَفْتَ عَنَّا الرِّجْزَ  به خدا كه اگر باز برى و زايل گردانى از ما اين عذاب را  لَنُؤْمِنَنَّ لَكَ  هر آينه ايمان آريم و تصديق كنيم مر نبوت ترا  وَ لَنُرْسِلَنَّ مَعَكَ بَنِي إِسْرائِيلَ  و هر آينه بفرستيم با تو بنى اسرائيل را بهر جا كه خواهى ببرى .\r\n فَلَمَّا كَشَفْنا عَنْهُمُ الرِّجْزَ  پس آنوقت كه ما ببرديم بدعاى موسى و دفع كرديم ايشان عذاب را و تاخير كرديم  إِلى أَجَلٍ  تا مدتى از زمان كه بىشبهه  هُمْ بالِغُوهُ  ايشان رسندگانند به آن يعنى تا اجلى كه ايشان را غرق گردانيم  إِذا هُمْ يَنْكُثُونَ  آنگاه ايشان عهد را بشكستند مرويستكه از آنوقت كه موسى بر ساحران غالب شد بيست سال با فرعون و قوم او ميكوشيد و دعوت مىكرد ايمان نياوردند .\r\n فَانْتَقَمْنا مِنْهُمْ  پس اراده انتقام كرديم از ايشان يعنى خواستيم ايشان را ببدترين عذاب معذب سازيم  فَأَغْرَقْناهُمْ فِي الْيَمِّ  پس غرق ساختيم ايشانرا در قعر درياى قلزم نزديك مصر  بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ  بسبب آنكه ايشان بدروغ پنداشتند آيتهاى قدرت ما را و بودند از تامل و تفكر در آن بيخبران يعنى غرق گردانيدن ايشان بسبب تكذيب ايشان بود و در تفكر نكردن تا آنكه همچو غافلان غرق گشتند\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر آن .\r\n وَ أَوْرَثْنَا الْقَوْمَ الَّذِينَ  و بميراث داديم گروهى را كه  كانُوا يُسْتَضْعَفُونَ  بودند ضعيف و زبون شمردگان بدست فرعونيان يعنى قوم بنى اسرائيل را كه بدست قبطيان درمانده بودند و بعد از آنكه فرعون و اتباع او را غرق ساختيم بميراث داديم بايشان  مَشارِقَ الْأَرْضِ وَ مَغارِبَهَا  جانب شرقى از زمين شام و نواحى غربى از آنزمين  الَّتِي بارَكْنا فِيها  از آن زمينى كه بركت كرده‌ايم در آن بارزانى و بسيارى محصولات يا باقدام انبياى عظام عليهم السّلام  وَ تَمَّتْ كَلِمَتُ رَبِّكَ الْحُسْنى  و تمام شد و گذارده شد وعدهء پروردگار تو كه نيكو بود يعنى مقرون بود بوفا كردن به آن  عَلى بَنِي إِسْرائِيلَ  بر بنى اسرائيل و آن نصرت آنها بود بر دشمنان و تمكين ايشان در زمين مصر و اين تماميت وعده و وفا كردن به آن  بِما صَبَرُوا  بسبب آن بود كه صبر كردند بر شدايد و مكاره  وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ  و خراب كرديم ما آنچه بود كه راست كرده بود فرعون و گروه او از كوشكها و حصارها و منزلهاى نيكو و عمارتهاى ارجمند و قصرهاى بلند  وَ ما كانُوا يَعْرِشُونَ  و آنچه بودند كه بر افراشته بودند از تاكهاى انگور بر چوب و نى كشيده و يا از بناهاى بسيار چون صرح هامان .\r\n وَ جاوَزْنا بِبَنِي إِسْرائِيلَ الْبَحْرَ  و گذرانيديم بنى اسرائيل را از دريا بسلامت  فَأَتَوْا عَلى قَوْمٍ  پس بيامدند و بگذشتند بر گروهى از قبيله لحم يمن در ولايت او  يَعْكُفُونَ عَلى أَصْنامٍ لَهُمْ  اقامت كردند بر پرستش بتان كه مر ايشانرا بود  قالُوا يا مُوسَى اجْعَلْ لَنا إِلهاً  گفتند اى موسى بساز براى ما خدائى يعنى صورتى بساز كه آن را پرستيم  كَما لَهُمْ آلِهَةٌ  همچنانكه ايشانرا خدايان هستند كه پرستند  قالَ إِنَّكُمْ قَوْمٌ تَجْهَلُونَ  گفت موسى بدرستيكه شما هستيد گروهى كه جهل ميورزيد در اينكه توهم اين كرديد كه غير خدا را جايز باشد پرستيدن .\r\n إِنَّ هؤُلاءِ مُتَبَّرٌ  بدرستيكه اين گروه بت پرستان هلاك شده‌اند  ما هُمْ فِيهِ  به آنچه ايشان در آنند يعنى عنقريب حق تعالى دين و آئين ايشانرا درهم خواهد شكست و بتان ايشانرا بدست ما پاره خواهد ساخت  وَ باطِلٌ ما كانُوا يَعْمَلُونَ  و باطل و نابود است آنچه هستند كه ايشان ميكنند از عبادت بتان .\r\n قالَ أَ غَيْرَ اللَّهِ أَبْغِيكُمْ إِلهاً  گفت موسى آيا جز از خداى را براى شما معبودى پيدا كنم  وَ هُوَ فَضَّلَكُمْ عَلَى الْعالَمِينَ  و حال آنكه او تفضيل او داد شما را بر عالمان زمان شما و بانواع\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنعمت تخصيص فرمود چون دو پيغمبر را بر شما مبعوث ساختن منم و برادرم هرون و خلاصى دادن شما را از ذريه فرعون و قوم او و مال و ديار ايشانرا به تصرف شما دادن و غير آن چنان كه ميفرمايد .\r\n وَ إِذْ أَنْجَيْناكُمْ مِنْ آلِ فِرْعَوْنَ  و ياد كنيد كه چون رهانيديم شما را از اتباع فرعون  يَسُومُونَكُمْ سُوءَ الْعَذابِ  ميچشانيدند شما را سختى عذاب  يُقَتِّلُونَ أَبْناءَكُمْ وَ يَسْتَحْيُونَ نِساءَكُمْ  ميكشتند پسران شما را به جهت قطع نسل شما و زنده ميگذاشتند زنان شما را به جهت خدمتكارى و بندگى خود  وَ فِي ذلِكُمْ بَلاءٌ مِنْ رَبِّكُمْ عَظِيمٌ  و در اين رهانيدن بلا نعمتى بود از نزد پروردگار شما آورده‌اند كه موسى وعده كرده بود بنى اسرائيل را كه بعد از هلاك فرعون كتابى بيارم بشما از نزديك خداى تعالى كه هر چه شما را بايد در آن مبين باشد چون از دريا نجات يافتند و فرعونيان غرق شدند طلب آنكتاب كردند موسى از خداى تعالى درخواست كرد كه آنكتاب را به دو فرستد حكم كرد كه سى روز به روزه باش و پس از آن بطور آى تا با تو سخن گويم موسى سى روز روزه داشت روز سى و يكم بطور رفت و چون بوى دهن او به جهت روزه متغير شده بود و كراهت داشت از آنچه به جهت آن با خداى تعالى سخن گويد پس براى دفع آن رائحه مسواك بر دندان ماليد تا زائل شد ملائكه گفتند كه ما از تو بوى مشك ميشنيديم آن را بمسواك رفع كردى حق تعالى فرمود تا ده روز ديگر روزه دارد تا آن رائحه عود كند حق تعالى از اين خبر ميدهد كه .\r\n وَ واعَدْنا مُوسى ثَلاثِينَ لَيْلَةً  و وعده داديم موسى را براى دادن كتاب سى شبانه روز از ذى القعده و چون مدار حساب بر ماه عرب بديدن هلال است و آن در شب ديده مىشود از اينجهت تاريخ را بشب مقيد ساخت  وَ أَتْمَمْناها بِعَشْرٍ  و تمام كرديم آن سى روز را بده روز ديگر از ذى الحجه  فَتَمَّ مِيقاتُ رَبِّهِ أَرْبَعِينَ لَيْلَةً  پس تمام شد وقتى كه پروردگار مقرر كرده بود بچهل شبانه روز  وَ قالَ مُوسى لِأَخِيهِ هارُونَ  و گفت موسى در وقت رفتن بميقات مر برادر خود هرون را كه من بطلب كتاب بجانب طور سينا ميروم  اخْلُفْنِي فِي قَوْمِي  خليفه باش مرا در ميان قوم من  وَ أَصْلِحْ  و بصلاح آر هر كارى كه شايسته صلاح باشد از امور ايشان  وَ لا تَتَّبِعْ سَبِيلَ الْمُفْسِدِينَ  و پيروى مكن راه تباهكاران را كه ترا بطريق فساد خوانند .\r\n وَ لَمَّا جاءَ مُوسى لِمِيقاتِنا  و آنهنگام كه آمد موسى با هفتاد كس از گزيدگان قوم خود بوقتى كه ما مقرر كرده بوديم  وَ كَلَّمَهُ رَبُّهُ  و سخن گفت باوى پروردگار او يعنى شنوانيد او سبحانه كلام خود را بموسى از درخت و گويند در اينموضع\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nسخن را از ابر ميشنيد و در تبيان آورده كه چون حق تعالى خواست كه با موسى سخن گويد بفرمود تا هفت فرسخ گرداگرد طور ظلمت فرو گرفت و چون موسى در آن ظلمت قدم نهاد هر دو فرشته كه بر آدمى موكلند از او دور كردند و آسمان را به نظر وى در آوردند ملائكه را ديد در هوا ايستاده و عرش عظيم بر وى ظاهر گشته پس حق تعالى باوى سخن گفت و در ينابيع آورده كه او را بيست و چهار هزار كلمه بشنوانيد و بروايتى هفتصد هزار و اصح نود و چهار هزار چون موسى از مناجات فارغ شد آنهفتاد كس از احبار قوم كه همراه آورده بود در بيرون حجاب ايستاده بودند گفتند اى موسى ما چيزى ميشنيديم نميدانيم كه كلام خدا بود يا مخلوق ما به آن نگرويم و تصديق نكنيم تا آنكه به چشم سر او را ببينيم هر چند موسى ايشانرا گفت كه ديدن او سبحانه از محالات است قبول نكردند و ميگفتند آخر تو سؤال رؤيه كن تا جواب چه ميآيد پس موسى به زبان قوم خود  قالَ رَبِّ أَرِنِي  گفت اى پروردگار من بنما به من ذات خود را  أَنْظُرْ إِلَيْكَ  تا نظر كنم بسوى تو  قالَ  گفت حق تعالى در جواب او كه  لَنْ تَرانِي وَ لكِنِ انْظُرْ إِلَى الْجَبَلِ  هرگز نخواهى ديد مرا و ليكن نظر كن بكوه زبير كه بلندترين كوههاست  فَإِنِ اسْتَقَرَّ مَكانَهُ  پس اگر اينكوه قرار گيرد در جاى خود هنگام فرود آمدن نور من در آن  فَسَوْفَ تَرانِي  پس زود باشد كه تو نيز به بينى مرا و اگر كوه را قوت آن نباشد تو نيز قدرت و قوت ديدن مرا نداشته باشى  فَلَمَّا تَجَلَّى رَبُّهُ لِلْجَبَلِ  پس آنهنگام كه تجلى كرد پروردگار او مر آن كوه را در عين المعانى آورده كه حق تعالى نور خود را از پس هفتاد هزار حجاب به مقدار درهمى ظاهر كرد در آنساعت هر ديوانهء كه در روى زمين بود به هوش آمد و هر بيمارى كه سر بر بالين مرض داشت شفا يافت و عرصهء زمين سر سبزى پذيرفت و آب هاى شور شيرين شد بتان به روى در افتادند آتشكده مجوس فرو مرد بسبب آن تجلى  جَعَلَهُ دَكًّا  گرديد آنكوه ريزه ريزه در تبيان گفته كه كوه به آن عظمت پاره پاره گشت و شش كوه ديگر از او جدا شد سه كوه كه احد است و ورقان و رضواى بمدينه افتاده و سه كوه ديگر كه ثور و ثبير و حراست به مكه  وَ خَرَّ مُوسى صَعِقاً  و بيفتاد موسى بيهوش از هول آنچه مشاهده كرد از پاره پاره شدن كوه در آن از پنجشنبه روز عرفه بود و آن هفتاد كس هلاك شدند  فَلَمَّا أَفاقَ  پس چون به هوش باز آمد  قالَ سُبْحانَكَ  گفت تنزيه ميكنم تو را از هر چه لايق حضرت تست و پاك ميدانم تر از آنكه به چشم سر ديده شوى  تُبْتُ إِلَيْكَ  بازگشتم بسوى تو از جرأت اقدام نمودن بر سؤال بدون اذن تو  وَ أَنَا أَوَّلُ الْمُؤْمِنِينَ  و من اول گروندگانم بعظمت و جلال تو كه هيچ احدى تو را نتواند ديد در\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتبيان مذكور است كه چون نور الهى تجلّى كرد بر طور آنكوه ريك روان شد تا روز قيامت در زمين ميرود كه هرگز قرار نگيرد - از وهب بن منبه روايت است كه چون موسى سؤال رؤيت كرد حق تعالى ابرى فرستاد با رعد و برق و صواعق تا گرد آنكوه در آمد و فرشتگان آسمانها را گفت برويد و بر موسى اعتراض كنيد تا اين جرأت چرا كردى فرشتگان روى بموسى نهادند تا آنكه چهار فرسنگ در چهار فرسنگ از اطراف و جوانب آنكوه فروگرفتند اول فرشتگان آسمان دنيا بر صورت گاوان بر موسى ظاهر شدند زبان به تسبيح و تهليل برداشته بآوازهاى چون رعد بعد از آن فرشتگان آسمان دوم نازلشدند بر صورت شيران بآوازهاى مهيب تسبيح و تهليل ميگفتند موسى از اين صورتها بترسيد و اعضاى او لرزيدن گرفت گفت بار خدايا از اين سؤال پشيمان شدم بكرم عظيم مرا از اين اهوال نجاتى ارزانى فرما پيشواى آن فرشتگان گفت اى موسى زود جزع و فزع كردى صبر كن تا زياده از اين بينى هر كه آن خواهد كه تو خواستى از اين صابرترش بايد بود پس فرشتگان آسمان سوم فرود آمدند بر صورت كركسان آواز بتسبيح و تهليل برداشته و شعلهء آتش از دهن ايشان بيرون ميجست پس فرشتگان آسمان چهارم فرود آمدند و صورت ايشان به صورت هيچ حيوانى مشابه نبود با خلقتى عجيب برنك آتش بودند و آواز تسبيح و تهليل ايشان زياده از فرشتگان آسمان سوم و بعد از آن فرشتگان آسمان پنجم نازل شدند بر هياتى كه موسى نتوانست بر ايشان نگاه كند لرزهء عظيم بر او افتاد آغاز گريستن كرد پيشواى ايشان گفت كه بر جاى خود باش كه چيزى بينى كه طاقت آن ندارى پس فرشتگان آسمان ششم فرود آمدند در دست هر يكى درختى از آتش و لباس ايشان همه آتش بود همه بآواز عظيم تسبيح و تهليل ميكردند و تسبيح ايشان اين بود كه « سبوح قدوس رب العزة ابدا لا يموت » موسى بيطاقت شده گفت بار خدايا پسر عمران را درياب كه مشرف بموت شده پيشواى آنفرشتگان پيش آمد و گفت اى موسى بىصبرى مكن كه از اين عجيب‌تر خواهى ديد پس حق تعالى فرشتگان آسمان هفتم را امر كرد كه حجاب بردارند و اندكى از نور عرش من بكوه نمائيد ايشان حجاب برداشتند و آنقدر كه ارادهء حق تعالى بود نور عرش را بكوه نمودند چون آن نور بر كوه تافت پاره پاره و ريزه ريزه گشت و از عظمت و هيبت آن هر سنگ و درخت كه پيرامن آن بود چون گرد و غبار شد موسى بيفتاد و بيهوش شد چنان كه گوئيا روح از تن او مفارقت كرد فرشتگان آواز تسبيح و تهليل بلند كردند و حق تعالى آنسنك كه موسى بر آن بود بلند گردانيد تا موسى از صاعقها سوخته نشود پس آتشى عظيم از آسمان فرود آمد و آن هفتاد كس را كه سؤال رؤيت از موسى كرده بودند بسوخت و لطف و كرم الهى شامل حال\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nموسى شده به هوش باز آمد و براى ترك اين ندب انابه كرده گفت چه بزرگوارى تو و بزرگوارانند فرشتگان تو - و از جملهء عجايب و غرائب است كه موسى از سر امتحان نه بر وجه ايمان و از زبان قوم نادان اين سؤال كرد جواب لن ترانى شنيد و همهء ملائك او را عتاب كردند و به جهت امور عجيبهء كه مذكور شد بيهوش شد و قوم او كه استدعاى اين كردند از موسى عليه السّلام بصاعقه هلاك شدند و كوه با عظمت بنور تجلّى چون ريك روان شد پس چگونه تجويز ديدار حقيقى او توان كرد همچنانكه مذهب اهل خلافست القصه چون موسى به هوش آمد حق تعالى جهت تسلى او و تدارك اندوهى و رنجى كه به او رسيده بود فرمود .\r\n قالَ يا مُوسى إِنِّي اصْطَفَيْتُكَ  گفت اى موسى از اين ممر اندوهناك مباش بدرستيكه من تو را برگزيدم  عَلَى النَّاسِ بِرِسالاتِي  بر بنى اسرائيل يا بر جميع آدميان كه در زمان تواند به پيغامهاى من كه بخلق رسانى  وَ بِكَلامِي  و ديگر تو را برگزيدم بسخن گفتن من با تو بىواسطهء سفير و وحى  فَخُذْ ما آتَيْتُكَ وَ كُنْ مِنَ الشَّاكِرِينَ  پس فرا گير آنچه به تو عطا كردم از امر و نهى كه در تورية است و باش از جمله شكر گويان بدين نعمت .\r\n وَ كَتَبْنا لَهُ فِي الْأَلْواحِ  و نوشتيم بقلم قدرت خود براى موسى در لوحها كه دوازده بودند طول هر لوحى دوازده گز و لوح از ياقوت سرخ بود يا از سنگى سخت كه ارقام در وى كنده بودند چون نقش نگين - از ربيع منقولست كه تورية چندان بود كه بار هفتاد شتر يك جزو آن در عرض يك ماه نتوانستند بخوانند در او مكتوب بود  مِنْ كُلِّ شَيْءٍ مَوْعِظَةً وَ تَفْصِيلًا  از هر چيزى كه در باب دين محتاج باشند از احكام حلال و حرام و حدود آن در حالتى كه پند بود و بيان كردنى  لِكُلِّ شَيْءٍ  هر چيزيرا از اوامر و نواهى و ذكر جنت و نار و عبرتها و خبرها  فَخُذْها بِقُوَّةٍ  پس فرا گير اين لوح را بجد تمام و عزم درست  وَ أْمُرْ قَوْمَكَ  و بفرما گروه خود را تا بصدق و عزيمت تمام  يَأْخُذُوا بِأَحْسَنِها  فرا گيرند نيكوترين آنچه در الواحست چون صبر و عفو در مقام انتقام و قصاص بطريق ندب و يا مراد امتياز افضل واجبات است در امور واجبه و يا مراد جمع است ميان فرائض و نوافل بعد از آن بر سبيل تهديد و وعيد فرمود كه  سَأُرِيكُمْ  زود باشد كه بنمايم براى بنى اسرائيل  دارَ الْفاسِقِينَ  سراى فاسقان يعنى آرامگاه ايشان كه سراى فرعون و قوم اوست در مصر و منازل و مساكن ايشان كه از خداوندان خالى ماند پس بايد كه شما از آن بر حذر باشيد و عبرت گيريد و عصيان نورزيد تا به آن نوع عذاب مبتلا نشويد يا مراد سراى آخرتست كه جهنمست .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n سَأَصْرِفُ عَنْ آياتِيَ الَّذِينَ يَتَكَبَّرُونَ  زود باشد كه بر وجه خذلان و فرو گذاشت بگردانم از آيتهاى قدرت خود و باز دارم آنانرا كه تكبر ميكنند  فِي الْأَرْضِ بِغَيْرِ الْحَقِّ  در زمين بدون استحقاق يعنى آياتى كه بسبب آن طالبان راه حق مهتدى ميشوند آن را از اهل عناد و استكبار باز دارم از روى تخليه و ايشانرا بر حالت عناد خودشان باز گذارم چه علم من تعلق گرفته به اين كه ايشان از غايت عنادى كه دارند تفكر در آيات من نكنند تا راه يابند و بجهة اين آيات هاديه را از ايشان منع كنم  وَ إِنْ يَرَوْا كُلَّ آيَةٍ  و اگر ببينند اين سركشان معاند هر نشانهء كه دلالت بر وحدانيت من و صدق انبياى من كند  لا يُؤْمِنُوا بِها  نگروند بدان به جهت فرط عناد و تكبر  وَ إِنْ يَرَوْا سَبِيلَ الرُّشْدِ  و اگر ببينند راه راست و طريق هدايت كه معجزهء داله است بر سبيل حق  لا يَتَّخِذُوهُ سَبِيلًا  آن را راه خود نگيرند يعنى در آن سلوك نكنند و پيروى ننمايند  وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا  و اگر ببينند راه گمراهى و كجى را آن را راه خود گيرند و پيروى كنند  ذلِكَ بِأَنَّهُمْ  آن عدم تتبع سبيل رشد و پيروى راه باطل بسبب آنست كه ايشان  كَذَّبُوا بِآياتِنا  تكذيب كردند آيتهاى ما را از معجزات و كتب منزله  وَ كانُوا عَنْها غافِلِينَ  و بودند از نظر كردن در آن به نظر اعتبار و تفكر بيخبران مراد از غفلت و اعراض و عناد است يعنى ميدانستند و اعتراف بحقيت آن نميكردند .\r\n وَ الَّذِينَ كَذَّبُوا بِآياتِنا  و آنان كه تكذيب كردند آيتهاى ما را كه قرآنست يا مطلق دلائل ما  وَ لِقاءِ الْآخِرَةِ  و بدروغ شمردند رسيدن بسراى آخرت و مشاهدهء ثواب و عقاب  حَبِطَتْ أَعْمالُهُمْ  باطل و تباه گشت عملهائى كه در اين جهان كردند يعنى در آخرت به آن منتفع نشوند چه آن اعمال نه بر نهجى كرده باشند كه بر آن مستحق ثواب شوند  هَلْ يُجْزَوْنَ إِلَّا ما كانُوا يَعْمَلُونَ  آيا جزا داده شوند مگر جزاى آنچه بودند كه در دنيا ميكردند و بعد از آن عود كلام بقصهء بنى اسرائيل و به آنچه احداث آن كردند نزد خروج موسى بميقات و فرمود كه .\r\n وَ اتَّخَذَ قَوْمُ مُوسى مِنْ بَعْدِهِ  و فراگرفتند گروه موسى از پس رفتن موسى بطور  مِنْ حُلِيِّهِمْ  از پيرايهاى ايشان يعنى از پيرايهائى كه از قبطيان بعاريت گرفته بودند و در تصرف ايشان بود  عِجْلًا جَسَداً  گوساله را كه محض بدن بود بىآنكه روح داشته باشد يعنى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nجسدى از طلا  لَهُ خُوارٌ  مر او را آوازى بود چون آواز گاو و در سورة البقرة مذكور شد كه بنى اسرائيل شبى كه از مصر بيرون آمدند به جهت آنكه قوم فرعون را از حال ايشان خبر نباشد بهانه انگيختند كه ما عروسيها داريم و بدان مشغوليم و هر يك از دوستان خود كه در ميان فرعونيان داشتند پيرايه بعاريت گرفتند و بعد از گذشتن از دريا و غرق شدن فرعونيان آى حليها در دست ايشان مانده بود چون موسى عزيمت طور فرمود سامرى آنهمه حليها را از ايشان بگرفت و او در زرگرى كامل بود به شكل گوساله از آن بساخت و قدرى خاك كه از زير قدم اسب جبرئيل در وقت غرق شدن فرعونيان برداشته بود در قالب گوساله انداخت في الحال آواز گوساله از او صادر شد بنى اسرائيل كه آن آواز بشنيدند اكثر ايشان به سجده در افتادند و تفصيل اين حكايت در سورهء طه مذكور خواهد شد انشاء اللّه تعالى اينجا سرزنش ايشان ميفرمايد كه  أَ لَمْ يَرَوْا أَنَّهُ لا يُكَلِّمُهُمْ  آيا نديدند و ندانستند كه آن گوساله محض جسد است سخن نميكند از خير و شر بلكه جماد است و نفع و ضرر از او مسلوب  وَ لا يَهْدِيهِمْ سَبِيلًا  و راه ننمايد ايشانرا راه صوابى تا گمان شود كه خالق اجسام تواند بودن  اتَّخَذُوهُ  فرا گرفتند آن را بخدائى  وَ كانُوا ظالِمِينَ  و حال آنكه بودند ستمكاران بر خود كه غير خداى را عبادت كردند .\r\n وَ لَمَّا سُقِطَ فِي أَيْدِيهِمْ  و آنهنگام كه افكنده شد در دستهاى ايشان اين كنايه است از شدت ندامت و حسرت ايشان چه كسى كه ندامت و حسرت مىخورد بر امرى از غايت غصه دست را در دهن خود افكند و ميگزد پس معنى آنست كه چون دستهاى ايشان در دهن ايشان واقع شد و آن را بدندان ميگزيدند از غايت پشيمانى از پرستيدن گوساله  وَ رَأَوْا أَنَّهُمْ قَدْ ضَلُّوا  و ديدند يعنى دانستند كه ايشان گمراه شدند به جهت پرستش گوساله  قالُوا لَئِنْ لَمْ يَرْحَمْنا  گفتند از روى ندامت اگر رحم نكند بر ما  رَبُّنا  پروردگار ما بقبول توبه  وَ يَغْفِرْ لَنا  و بيامرزد خطيئه ما را  لَنَكُونَنَّ مِنَ الْخاسِرِينَ  هر آينه باشيم آنهنگام از زيانكاران و هلاك شدگان به هلاكت ابدى .\r\n وَ لَمَّا رَجَعَ مُوسى إِلى قَوْمِهِ  و آنهنگام كه بازگشت موسى از طور بسوى گروه خود  غَضْبانَ  در حالتى كه بغايت خشمگين بود  أَسِفاً  اندوهناك و غمگين و يا جزع كننده مرويست كه حق تعالى وى را اخبار كرد كه قوم تو گوساله پرست شدند وى خشمناك با اندوه تمام بميان قوم خود باز گشته و از غايت غضب و اسف  قالَ  گفت بپرستندگان گوساله  بِئْسَما خَلَفْتُمُونِي مِنْ بَعْدِي  بد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nنيابتى كرديد مرا از پس مفارقت من كه بپرستش گوساله مشغول شديد  أَ عَجِلْتُمْ  آيا تعجيل كرديد و پيشى گرفتيد بعبادت گوساله  أَمْرَ رَبِّكُمْ  بر فرمان پروردگار خود و صبر نكرديد تا من بيايم و حكم خدا بشما رسانم - مروى است كه چون سى روز از موعد بگذشت سامرى گفت موسى عليه السّلام متوفى شد خدائى از براى خود نصب كنيد تا پرستش آن نمائيد ايشان سخن او را شنيدند و او فرصت يافته گوساله راست كرد و ايشان را به آن ترغيب كرده ايشان بسجود او مشغول شدند و چون موسى عليه السّلام بازگشت با ايشان زبان عتاب دراز كرد  وَ أَلْقَى الْأَلْواحَ  و از غايت غضب افكند الواح تورية را و بعد از انداختن شش سبع آنچه در آن نوشته بود به آسمان بردند و در آن تفاصيل اشياء بود و يك سبع كه در او اوامر و نواهى بود بماند  وَ أَخَذَ بِرَأْسِ أَخِيهِ يَجُرُّهُ إِلَيْهِ  و بگرفت موسى سر برادر خود را و ميكشيد آن را بجانب خود موسى اگرچه ميدانست كه از هرون تقصيرى واقع نشده اما موسى سر او را گرفته پيش خود كشيده تا بر ايشان ظاهر شود كه امرى عظيم از ايشان ظاهر شده كه موسى به اين مرتبه در غضب رفته و بيطاقت شده بدانند كه با برادر كه گناهى ندارد چنين مىكند پس با ايشان در چه مقام باشد تا از آن منزجر شده آن اعتقاد فاسد را از خود محو كنند -  قالَ ابْنَ أُمَّ  گفت هرون موسى را كه اى پسر مادر من اگرچه ايشان برادر پدر و مادرى بودند اما به جهت ازدياد شفقت و مرحمت نسبت به او ذكر مادر كرد تا غضب او تسكين يابد و بعد از آن گفت  إِنَّ الْقَوْمَ اسْتَضْعَفُونِي  بدرستى كه قوم مرا بيچاره ديدند و تنها يافته زبون گرفتند  وَ كادُوا يَقْتُلُونَنِي  و كيد كردند كه بكشند مرا از بسيارى مبالغهء من در منع ايشان و عدم معاونى و ناصرى در اين باب تا با ايشان قوت مقاومت داشته منع ايشان نمايند  فَلا تُشْمِتْ بِيَ الْأَعْداءَ  پس شادمان مگردان به من دشمنان را و چنان مكن كه ايشان توهم كنند كه از من تقصيرى واقعشده كه موى سر مرا ميكشى و آن را حمل بر اهانت و خوارى ميكنند  وَ لا تَجْعَلْنِي مَعَ الْقَوْمِ الظَّالِمِينَ  و مگردان مرا با گروه ستمكاران در اظهار غضب تا ايشان گمان بد در حق من نبرند چون هرون موسى را تنبيه كرد بر توهم مردمان بر تهمت بد در حق او .\r\n قالَ رَبِّ اغْفِرْ لِي وَ لِأَخِي  گفت موسى اى پروردگار من بيامرز مرا و برادر مرا ايندعا بر وجه انقطاعست و مزيت تقرب به او و هضم نفس تا بسبب آن تحصيل ثواب و رفع درجات خود و برادر خود كند نه به جهت آنكه از او و برادر او فعل قبيحى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nصادر شده باشد از صغيره و كبيره كه محتاج استغفار است چه بدلايل واضحه ثابت شده كه انبياء معصومند از جميع قبايح  وَ أَدْخِلْنا فِي رَحْمَتِكَ  و درآر ما را در بخشايش خود بمزيت انعام و تفضل بر ما  وَ أَنْتَ أَرْحَمُ الرَّاحِمِينَ  و تو بهترين بخشندگانى چه بخشش همه از اثر بخشش تو است و بعد از دعا در حق خود و برادر خود در تهديد گوساله پرستان فرمود كه .\r\n إِنَّ الَّذِينَ اتَّخَذُوا الْعِجْلَ  بدرستى كه آنان كه فرا گرفتند از روى گمراهى گوساله را بخدائى  سَيَنالُهُمْ غَضَبٌ مِنْ رَبِّهِمْ  زود باشد كه برسد ايشان را خشمى از نزد پروردگار ايشان و آن امر الهى بود بر آنكه توبهء ايشان آن است كه يكديگر را بكشند  وَ ذِلَّةٌ فِي الْحَياةِ الدُّنْيا  و ديگر برسد ايشان را در زندگانى دنيا كه جزيه است يا جلاء از وطن يعنى ايشان را از خانمان خود آواره ساختن  وَ كَذلِكَ نَجْزِي الْمُفْتَرِينَ  و همچنانكه پاداش داديم گوساله پرستان را جزا ميدهيم دروغ گويان را و هيچ دروغى از اين عظيمتر نيست كه گوساله را خداى دانستند .\r\n وَ الَّذِينَ عَمِلُوا السَّيِّئاتِ  و آنان كه كردند بديها را از كباير و صغاير يا شرك آوردند  ثُمَّ تابُوا  پس باز گشتند  مِنْ بَعْدِها  از پس وقوع آن  وَ آمَنُوا  و گرويدند يعنى تصديق كردند خداى را بيگانگى و رسول را به پيغمبرى و يا ثابت قدم شدند بر ايمان خود پس از توبه كباير و صغاير  إِنَّ رَبَّكَ مِنْ بَعْدِها لَغَفُورٌ رَحِيمٌ  بدرستيكه پروردگار تو از پس توبه هر آينه آمرزنده است گناهان را و مهربان بر ايشان بقبول توبه اگرچه گناه عظيم باشد القصه گوساله پرستان از كرده خود پشيمان شده نزد موسى آمدند و از او طلب استغفار كردند خطاب آمد كه قبول توبه ايشان آن است كه شمشير در يكديگر نهند و يكديگر را بكشند پس ايشان شمشير در يكديگر نهادند و ظلمتى و سياهى پيدا شد تا شفقت و مرحمت مانع مقاتلهء ايشان نشود و چون هوا روشن شد هفتاد هزار مرد كشته بودند موسى را بر ايشان رحم آمده و بر ايشان مغفرت خواست حق تعالى از سر ايشان در گذشت .\r\n وَ لَمَّا سَكَتَ  و چون خاموش شد يعنى ساكن گشت  عَنْ مُوسَى الْغَضَبُ  از موسى خشم او  أَخَذَ الْأَلْواحَ  فراگرفت بقيهء الواح را كه افكنده بود  وَ فِي نُسْخَتِها  و در آنچه مكتوب بود در آن  هُدىً وَ رَحْمَةٌ  راه نمودن از گمراهى بطريق حق و بخشش يعنى ارشاد بصلاح و فعل نيكو  لِلَّذِينَ هُمْ لِرَبِّهِمْ يَرْهَبُونَ  براى كسانى كه ايشان مر پروردگار خود را\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nترسكارى كنند يعنى از عذاب خدا بترسند بعد از آن اخبار ميفرمايد از هفتاد كس كه موسى ايشان را بميقات برده بود و ميفرمايد كه .\r\n وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا  و برگزيد موسى از قوم خود هفتاد مرد را از براى ميقات يعنى وقتى كه وعده كرده بوديم و چون بميقات رسيدند و سخن حق تعالى شنيدند با موسى گفتند  لَنْ نُؤْمِنَ لَكَ حَتَّى نَرَى اللَّهَ جَهْرَةً  ما سخن تو را باور نكنيم تا خداى را معاينه به بينيم حق تعالى صاعقه فرستاد آن هفتاد كس را بسوخت بعد از آن حق تعالى ايشان را زنده گردانيد پس حق تعالى اول بيان حديث ميقات ميفرمود و بعد از آن در اثناى آن ذكر قصه عجل فرمود آنگاه عود به بقيه قصه كرده فرمود كه آن هفتاد كس را به جهت آن جرأت كه كردند هلاك شدند  فَلَمَّا أَخَذَتْهُمُ الرَّجْفَةُ  پس آنهنگام كه گرفت آن هفتاد تن را صاعقه با صوت مهيب كه به جهت آن بلرزه در آمدند و سوخته شدند  قالَ رَبِّ لَوْ شِئْتَ أَهْلَكْتَهُمْ  گفت اى پروردگار من اگر ميخواستى هلاك ميكردى ايشان را  مِنْ قَبْلُ  پيش از بيرون آمدن ما از ميان قوم  وَ إِيَّايَ  و مرا نيز هلاك ميكردى با ايشان و يا قادر بودى بر هلاك كردن ايشان در وقت غرق شدن فرعون و اتباع او پس رحم كردى بر ايشان و يا قادر بودى بر هلاك كردن ايشان در وقت غرق شدن فرعون و اتباع او پس رحم كردى بر ايشان و اگر اين نوبت نيز رحم بر ايشان كنى از كرم عميم تو بعيد نخواهد بود چون در حين وقوع رجعت ايشان را و خود را مشرف بر فوت ديد فرمود از روى استعلام حكمت و مصلحت و يا بر وجه استعطاف كه بار خدايا  أَ تُهْلِكُنا بِما فَعَلَ السُّفَهاءُ مِنَّا  آيا هلاك ميكنى ما را بسبب آنچه كردند سفيهان و بيخردان از ما يعنى به جهت بعضى از هفتاد كس كه اينجرأت كردند و طلب رؤيت نمودند همه ما را هلاك ميكنى  إِنْ هِيَ إِلَّا فِتْنَتُكَ  نيست اين رجعت مگر امتحان تو مر بندگان را در باب تشديد تكليف بر صبر كردن بر اين رجعت بسبب سؤال و رؤيت تا ايشان صبر كنند كه بر اين عقوبت و مر غير ايشان را عبرت باشد و ابن عباس فرموده كه مراد بفتنه اينجا عذاب است يعنى هست اين رجعت ما بر عقوبت و عذاب تو  تُضِلُّ بِها  تخليه ميكنى و فرو ميگذارى بدين فتنه و ابتلاء  مَنْ تَشاءُ  هر كرا ميخواهى تا بسبب عناد و انكار و تزلزل و اضطراب در ايمان صبر نكنند در آن و ثواب صابران در نيابند و اينجا در وادى خذلان بماند و آنجا در باديهء حرمان  وَ تَهْدِي مَنْ تَشاءُ  و راه مينمائى بدان هر كرا ميخواهى از طالبان راه مستقيم بوسيله الطاف و توفيق و تثبيت بر ايمان و صبر بر امتحان و يا معنى آنست كه هلاك ميكنى به آن هر كرا ميخواهى و نجات مىبخشى به آن\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهر كرا اراده ميكنى  أَنْتَ وَلِيُّنا  توئى يار ما و متولى كار ما  فَاغْفِرْ لَنا  پس بيامرز براى ما آنچه صادر شده از خطيئات و معاصى و آنچه به من رسيده از ترك ندب  وَ ارْحَمْنا  و ببخش ما را از خوان احسان بيغايت و كرم بينهايت خود  وَ أَنْتَ خَيْرُ الْغافِرِينَ  و تو بهترين آمرزندگانى و درگذران از جرايم بندگان .\r\n وَ اكْتُبْ لَنا  و بنويس براى ما يعنى ثبت نما و واجب گردان براى ما  فِي هذِهِ الدُّنْيا حَسَنَةً  در اين سراى نيكوئى كه آن فراخى معيشت است و قبول طاعت و قبول توبه و سر انجام نيكو و يا ثناى جميل  وَ فِي الْآخِرَةِ  و در آن سرا هم نيكوئى ده ما را كه مغفرتست و جنت نعيم و موافقت ابرار  إِنَّا هُدْنا إِلَيْكَ  بدرستى كه ما بازگشتيم بسوى تو و امتثال امر تو  قالَ  گفت خدا  عَذابِي أُصِيبُ بِهِ مَنْ أَشاءُ  عذاب من ميرسانم آن را بهر كه ميخواهم يعنى كفار و اهل عصيان  وَ رَحْمَتِي وَسِعَتْ كُلَّ شَيْءٍ  و رحمت من وارسيده است بهر چيزى يعنى شاملست در دنيا مؤمن و كافر را و غير مكلف از آفريدن و روزى دادن و يا مراد توبه است على العموم در اين رحمت بر همه گشوده و همه را به اين رحمت دعوت كرده كه توبوا الى اللّه جميعا و در آخرت برفع درجات براى جميع مؤمنين و مؤمنات همچنانكه ميفرمايد  فَسَأَكْتُبُها لِلَّذِينَ يَتَّقُونَ  پس زود باشد كه ثابت سازم اين رحمت را براى آنان كه پرهيز كنند از شرك و معصيت  وَ يُؤْتُونَ الزَّكاةَ  و ميدهند زكات مفروضه را  وَ الَّذِينَ هُمْ بِآياتِنا يُؤْمِنُونَ  و براى آنان كه ايشان بآيات منزلهء ما ميگروند - عطيهء عوفى گويد كه رحمت خدا واسع است به همه كس الا آنست كه از روى وجوب بمومنان ميرسد و بر وجه تفضيل به غير ايشان پس خداى تعالى در دنيا كافران را بطفيل مؤمنان و بركت ايشان روزى ميدهد و عذاب از ايشان برميدارد همچنانكه كسى كه بتاريكى در روشنائى غيرى راه رود و چون آن غير برود او در تاريكى بماند همچنان مؤمنان در قيامت در جنت بمقر خويش قرار گيرند و كافرانيكه بنور روشن ايشان در راه راه رفته باشند بينور بمانند و در ظلمت باديه گرفتار بمانند - از قتاده نقل است كه يهود و نصارى تمناى اين رحمت كرده گفتند ما بآيات ايمان داريم و زكات مال ميدهيم پس براى ما ثابت خواهد بود حق تعالى رشتهء اميد ايشانرا منقطع ساخته آن رحمت را بدين امت مختص گردانيده فرمود كه متقيان و مؤمنان كه رحمت براى ايشان ميفرستم .\r\n الَّذِينَ يَتَّبِعُونَ الرَّسُولَ  آنانند كه از روى صدق پيروى ميكنند فرستادهء خداى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nرا كه صفت آن رسول اينست كه  النَّبِيَّ الْأُمِّيَّ  پيغمبر نانويسنده و ناخواننده و در اين وصف تنبيه است بر اينكه كمال علم او با وجود اين صفت يكى از معجزات اوست بيت\r\n نگار من كه بمكتب نرفت و خط ننوشت * بغمزه مسئله آموز صد مدرس شد \r\nو از أبي جعفر عليه السّلام نقل است كه امى بمعنى منسوب بام قرى است كه مكه است يعنى پيغمبرى كه در مكه مباركه باشد و متولد شده  الَّذِي يَجِدُونَهُ مَكْتُوباً عِنْدَهُمْ  آنچنان پيغمبرى كه مييابند اسم او را نوشته نزد ايشان  فِي التَّوْراةِ  در تورات آنجا كه ميگويد « احمد الضحوك القتال يركب البعير و يلبس الشملة » تا آخر يعنى پيغمبرى كه نام او احمد است خندان و تبسم كنان باشد و قتال كننده با اهل طغيان و عدوان بر شتر سوارى كند و شمله پوشد و « سيلد اثنى عشر عظيما و اوحزه لأمة عظيمة » زود باشد كه دوازده بزرگ از نسل او متولد شود و تاخير زمان كرده‌ام براى امت عظيم الشان او  وَ الْإِنْجِيلِ  و در انجيل آنجا كه از قول عيسى خبر ميدهد كه انى ذاهب الى ربى و ساتيكم الغار غليظا يعنى عيسى گفت كه من برحمت پروردگار خود روم و زود باشد كه غار غليظ بيايد بشما و شما را بدين اسلام دعوت كند  يَأْمُرُهُمْ بِالْمَعْرُوفِ  و اين رسول مى فرمايد كه پيروى مىكند به نيكوئى كه توحيد است و توابع آن از اوامر  وَ يَنْهاهُمْ عَنِ الْمُنْكَرِ  و باز ميدارد ايشانرا ناشايست كه شرك است و لوازم آن  وَ يُحِلُّ لَهُمُ الطَّيِّباتِ  و حلال ميگرداند از براى ايشان مطعومات پاكيزه را كه اهل جاهليت حرام كرده بودند چون بحيره و سائبه و غير آن  وَ يُحَرِّمُ عَلَيْهِمُ الْخَبائِثَ  و حرام ميسازد حورشهاى پليد را چون مردار و خون و گوشت خوك  وَ يَضَعُ عَنْهُمْ إِصْرَهُمْ  و فرو مينهد و تخفيف مىكند از ايشان بار گران ايشان را يعنى سبك ميگرداند آن را براى امت تكاليف شاقه را و گويند مراد آنست كه در شريعت موسى بر بنى اسرائيل الزام كرده بودند چون قطع عضوى كه گناه از آن صادر شده باشد و قطع آنمقدار جامه كه نجاست بدان رسيده و پنجاه ركعت در شبانه روزى گذاردن و نصف سال روزه داشتن  وَ الْأَغْلالَ  و ديگر سبك ميگرداند و برميدارد از ايشان غلها و بندها را  الَّتِي كانَتْ عَلَيْهِمْ  كه بود بديشان در زمان موسى مانند تعيين قصاص در عدد خطا و قطع اعضاء خاطئه و غير آن از عهود يا مشقت كه حق تعالى در ذمه ايشان كرده بود كه به آن وفا كنند مانند غلها كه در گردنها باشد  فَالَّذِينَ آمَنُوا بِهِ  پس آنان كه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nگرويدند بدين بنى امى از بنى اسرائيل و غير ايشان  وَ عَزَّرُوهُ  و تعظيم كردند او را  وَ نَصَرُوهُ  و يارى دادند او را بر دشمنان  وَ اتَّبَعُوا النُّورَ الَّذِي أُنْزِلَ مَعَهُ  و پيروى كردند اين نورى را كه فرو فرستاده شده است با نبوت او مراد قرآنست  أُولئِكَ  آنگروه كه ايمان آورده به او و تعظيم و نصرت و متابعت او كردند  هُمُ الْمُفْلِحُونَ  ايشانند رستگاران از عذاب و رسندگان برحمت و ثواب از كعب الاحبار مروى استكه در تورية مذكور است كه زود باشد كه پيغمبرى بشما آيد كه بشارت دهنده و ترساننده مردمان باشد و نگهبان اهل ايمان درشت خوى و بد خلق نباشد و بانك زننده و فرياد كننده نباشد در بازارها و مجرمان را عفو كند و ما او را در جوار خود بياريم تا دين كجرا به او راست كنيم و دلهاى بسته را به او بگشائيم و چشمهاى نابينا را به او روشن سازيم و گوشهاى كر را به او شنوا گردانيم مولد او در مكه باشد و هجرت او بمدينه و ملك او بشام امت او همه اهل حمد و شكر باشند و با وضو و جامه از ساق برگيرند تا پاكيزه بمانند و آلوده نگردد و ملاحظه آفتاب كنند براى اداى نماز و هرجا كه وقت نماز ايشان در آيد به نماز مشغولشوند و در نماز چنان صف كشند كه صف قتال و او از فرزندان اسمعيل باشد و آخرين پيغمبران بود و بر دين ابراهيم و عربى زبان ازار در ميان بندد و غسل و مسح نمايد و در چشم او سرخى باشد و مهر نبوت در ميان هر دو كتف او باشد و دراز نباشد و كوتاه نبود گليم پوشد و باندك چيزى قناعت كند و بر درازگوش نشيند و در بازار رود و خداوند حرب و غارت باشد تيغ بر دوش نهد و از هيچكس باك نداشته باشد رامى باشد و در همه احوال صابر بشدت و حامد و شاكر باشد فرشتگان مصاحب او باشند و از قوم خود آزار بسيار بيند و در يثرب بسيار مقاتله ميان ايشان واقع شود و در بعضى اوقات او غالب باشد و در عاقبت بر ايشان غالب مطلق گردد جمعى با او باشند كه بمرك شتابنده‌تر باشند از برق سر كوه شجاعان كارزار و زاهدان روزگار هيبت و صولت او بر نهجى باشد كه دشمنان او تا بيك ماهه راه برمند بنفس نفيس خود كار زار كند تا مجروحش كنند امر بمعروف و نهى از منكر كند و چون حق تعالى بيان صفات حضرت رسالت صلّى اللّه عليه و آله و سلّم كرد اهل كتاب را اعلام كرد كه نعوت او در تورية و انجيل مذكور است تا صدق نبوت او بر ايشان روشن شود و در عقب آنحضرت را ميفرمايد كه جميع اهل عرب و عجم را خطاب كن و در ميان ايشان صداى عام داده .\r\n قُلْ  بگو بايشان كه  يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً  اى مردمان بدرستيكه من فرستادهء خدايم بسوى همه شما نه بعضى دون بعضى چنان كه رسل ديگر بودند  الَّذِي لَهُ مُلْكُ السَّماواتِ وَ الْأَرْضِ \r\n\r\n","description":"","footnote":"","page_name":" 151 ","page_number":151},
  {"content":"\r\n\r\nآنخدائيكه مر او راست پادشاهى آسمانها و زمينها و بيد قدرت اوست تصرف و تدبر در آن  لا إِلهَ إِلَّا هُوَ يُحيِي وَ يُمِيتُ  نيست هيچ معبودى مستحق عبادت مگر او زنده مىكند و ميميراند  فَآمِنُوا بِاللَّهِ  پس ايمان آريد به اين خدا كه صفت او را شنيديد  وَ رَسُولِهِ النَّبِيِّ الْأُمِّيِّ  و بگرويد بفرستاده او پيغمبر ناخوانده و نانويسنده  الَّذِي يُؤْمِنُ بِاللَّهِ  آن پيغمبرى كه ايمان دارد بوحدانيت خدا  وَ كَلِماتِهِ  و بسخنان فرستاده او يعنى به آنچه نازل شده بود بر او بر ساير رسل و كتب و وحى  وَ اتَّبِعُوهُ  و پيروى كنيد اين پيغمبر را و فرمان بردارى نمائيد  لَعَلَّكُمْ تَهْتَدُونَ  باشد كه شما راه راست يابيد باز سر رشتهء كلام را بقصه بنى اسرائيل كشيده ميفرمايد كه .\r\n وَ مِنْ قَوْمِ مُوسى أُمَّةٌ يَهْدُونَ بِالْحَقِّ  و از قوم موسى گروهى هستند كه ايشان راه مينمايند خلق را به كلمه حق  وَ بِهِ يَعْدِلُونَ  و به حق راستى عدل ميكنند در ميان خلق مراد به اين جماعتىاند از اهل زمان موسى كه ثابت و راسخ بودند در ايمان و قايم به حق مراد مؤمنان اهل كتابند چون عبد اللّه بن سلام و اصحاب او و اشهر آنست كه بعد از وفات حضرت موسى و فوت خليفه او يوشع هرج و مرج در ميان بنى اسرائيل پديد آمد و بكفر و قتل انبياء و انواع معاصى اشتغال نمودند گروهى از ايشان بنياز تمام از ملك علام در خواستند تا ميان ايشان و ساير قوم جدائى افكند حق تعالى راهى در زمين گشاده گردانيد و ايشان بدانراه در آمده تا يك سال و نيم بما وراى چين رسيدند و آنجا منزل ها ساخته ساكن شدند و پيغمبر ما صلّى اللّه عليه و آله و سلّم در شب معراج ايشانرا ديد و سورهء از قرآن بر ايشان خواند ايشان بوى ايمان آوردند و حالا ذريهء ايشان آنجا مسلمانند و به قبله ما نماز ميكنند و زكات مال ميدهند و نماز جمعه بپاى ميدارند و هيچ تكليفى بديشان نرسيده و اين آيه در صفت ايشان است و از امام محمد باقر عليه السّلام مروى است كه اين قوم در پس زمين چين‌اند و ميان اهل چين و ايشان وادىئيست از ريك تا دعوت پيغمبر ما بديشان رسيده هيچ تغيير آن نكردند و هيچكدام را نزد صاحب خود مال نيست به جهت غناى ايشان و در شب باران بر ايشان ريزان مىشود و در روز آفتاب بر زمينهاى ايشان ميتابد و زراعت ايشان بر وجهى نمو مىكند و محصول ميدهد كه در هيچ بقعهء از دنيا چنان نميشود مروى است كه ذو القرنين ايشانرا ديد و بعد از آن حق تعالى از اخبار قوم موسى عليه السّلام ميفرمايد .\r\n وَ قَطَّعْناهُمُ  و متفرق گردانيم ايشانرا  اثْنَتَيْ عَشْرَةَ أَسْباطاً  به دوازده سبطى بعد از سبطى و سبط ولد ولد گويند و اينجا مراد فرزندان پيغمبر و فرزندان يعقوبند  أُمَماً \r\n\r\n","description":"","footnote":"","page_name":" 152 ","page_number":152},
  {"content":"\r\n\r\nگروه گروه از اسباط يعنى بنى اسرائيل را گردانيديم امت متعدده هر سبطى امتى و تخصيص ايشان به اين عدد جهت آنست كه هر سبطى از نسل فرزندى بود از فرزندان يعقوب كه دوازده بودند و تقرير ايشان جهت آنست تا افاضل از مفضول متميز شوند  وَ أَوْحَيْنا إِلى مُوسى إِذِ اسْتَسْقاهُ قَوْمُهُ  و وحى كرديم بسوى موسى وقتى كه آب خواستند از او گروه او در بيابان تيه  أَنِ اضْرِبْ بِعَصاكَ الْحَجَرَ  آنكه بزن عصاى خود را به آن سنگ كه چون بتيه در ميآمدى با تو سخن گفت كه تو را به من احتياج خواهد شد و حالا در توبرهء تست - مرويست كه بنى اسرائيل چون در تيه گرفتار شدند و راه بيرون شدن از آن نتوانستند و از حرارت آفتاب متأذى شده تشنگى بر ايشان غلبه كرد از موسى طلب آب كردند حق تعالى بموسى وحى كرد كه عصا بر سنگ زن موسى آنسنگ را از توبره بيرون آورد و عصا بر او زد  فَانْبَجَسَتْ مِنْهُ اثْنَتا عَشْرَةَ عَيْناً  پس شكافته گشت و گشوده شد از آنسنگ دوازده چشمهء آب بعدد اسباط  قَدْ عَلِمَ كُلُّ أُناسٍ مَشْرَبَهُمْ  بدرستيكه دانستند هر آدمى از سبطى آبشخور خود را و بمشربگاه ديگر نرفتند  وَ ظَلَّلْنا عَلَيْهِمُ الْغَمامَ  و سايبان كرديم بر ايشان ابر را تا از حرارت آفتاب متأذى نشوند  وَ أَنْزَلْنا عَلَيْهِمُ الْمَنَّ وَ السَّلْوى  و فرو فرستاديم بر ايشان من را كه مانند ترنجبين بود در صورت و طعم و مرغى مثابه مرغ سمانى و تفصيل اين در سوره بقره مذكور شد و گفتيم بايشان كه  كُلُوا مِنْ طَيِّباتِ ما رَزَقْناكُمْ  بخوريد بر وجه اباحت از پاكيزهاى آنچيزى كه بمحض عنايت روزى داده‌ايم شما را و از آن ذخيره منهيد ايشان خلاف كردند بعضى از من و سلوى ذخيره نهادند فاسد گشت  وَ ما ظَلَمُونا  و ستم نكردند بر ما در آن ذخيره نهادن و غير آن از معاصى  وَ لكِنْ كانُوا أَنْفُسَهُمْ يَظْلِمُونَ  و ليكن بودند كه از نافرمانى بر نفسهاى خود ستم ميكردند و آخر بسزا و جزاى خود رسيدند .\r\n وَ إِذْ قِيلَ لَهُمُ اسْكُنُوا هذِهِ الْقَرْيَةَ  و چون گفته شديد شما كه ساكن شويد در اين ده كه از قراى بيت المقدس است و آن ديه اريحا بود يا ايليا  وَ كُلُوا مِنْها حَيْثُ شِئْتُمْ  و بخوريد از ميوها و طعامهاى اين ده از هرجا كه خواهيد  وَ قُولُوا حِطَّةٌ  و بگوئيد كه درخواست ما حطه است مراد به اين كلمه استغفار است يعنى بگوئيد بار خدايا گناهان ما را بيامرز  وَ ادْخُلُوا الْبابَ سُجَّداً  و در آئيد بدرى از درهاى اين ديه در حالتى كه سجده كنندگان باشيد براى شكر گذارى يا براى خلاصى از بيابان تيه  نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ \r\n\r\n","description":"","footnote":"","page_name":" 153 ","page_number":153},
  {"content":"\r\n\r\nتا بيامرزيم براى شما گناهان شما را زود باشد كه افزونى گردانيم جزاى نيكوكارانرا يعنى ثواب درجات ايشان را زياده گردانيم بر مقدار كردار جزا .\r\n فَبَدَّلَ الَّذِينَ ظَلَمُوا  پس تغيير دادند آنان كه ستم كردند بر خود  مِنْهُمْ  از بنى اسرائيل  قَوْلًا غَيْرَ الَّذِي قِيلَ لَهُمْ  سخن مأمور به را به غير آنكه گفته شده بود مر ايشانرا بر وجه استهزاء يعنى بدل حطه حنطه گفتند  فَأَرْسَلْنا عَلَيْهِمْ رِجْزاً مِنَ السَّماءِ  پس فرو فرستاديم بر تغيير دهندگان عذابى از آسمان يا صاعقه كه طاعون بود  بِما كانُوا يَظْلِمُونَ  بسبب آن بودند كه ستم كردند بر خود بتغيير و تبديل آنچه ايشان را فرموده بوديم بعد از آن به حضرت رسالت ميفرمايد كه .\r\n وَ سْئَلْهُمْ  و بپرس يهود را بر وجه تقريع بتقديم كفر و عصيان و بر طريقه اعلام به آنچه ندانستهء مگر بتعليم الهى و بوحى كه اين معجزه تو باشد بر ايشان پس از ايشان سؤال كن  عَنِ الْقَرْيَةِ الَّتِي كانَتْ حاضِرَةَ الْبَحْرِ  از خبر دهى كه بود نزديك دريا و آن ده ايله بود ميان مدين و طور بر ساحل بحر طبريه و اهل ده بشريعت موسى متشرع بودند و از جمله فرايض بر ايشان تعظيم شنبه بود و در آن روز صيد ماهى بر ايشان حرام بود و نيز ايشان را جائز نبود كه به عمل دنيويه مشغول شوند ايشان خلاف امر الهى كرده بر زبان حضرت داود ( ع ) ملعون گشتند مسخ شدند همچنانكه ميفرمايد كه اهل كتابرا بپرس از خبر اين ديه  إِذْ يَعْدُونَ  چون در گذشتند از حد امر الهى يعنى از تعظيمى كه مأمور بودند در آن  فِي السَّبْتِ  در روز شنبه كه آن ترك صيد ماهى بود و ايشان از اين امر تجاوز كردند  إِذْ تَأْتِيهِمْ حِيتانُهُمْ يَوْمَ سَبْتِهِمْ  در وقتى كه مىآمدند بديشان ماهيان ايشان در روز شنبهء ايشان يعنى در روزى كه حرام بود بر ايشان شكار ماهى ماهيان مىآمدند  شُرَّعاً  در حالتى كه ظاهر شده بودند بر روى آب و سرها برداشته  وَ يَوْمَ لا يَسْبِتُونَ  در روزى كه عمل سبت نميكردند يعنى بتعظيم آن روز مأمور نبودند چون يكشنبه و غير از ايام هفته  لا تَأْتِيهِمْ  نميآمد بديشان ماهيان مرويست كه چون روز شنبه در آمدى ماهيان بسيار ظاهر شدندى بر روى آب و بازى كردندى و چون روز شنبه بگذشتى برفتندى و تا شنبه ديگر كسى ماهى نديدى  كَذلِكَ نَبْلُوهُمْ  همچنين آزمائيم ايشان را يعنى معامله آزمايندگان كنيم  بِما كانُوا يَفْسُقُونَ  به آنچه هستند كه از سر جهل بيرون مىروند از دائرهء فرمان آورده‌اند كه چون اهل ايله ماهيان را بسيار بر روى آب ميديدند هر يك به مقدار گوسفندى و به جهت نهى آن در آن روز بر ايشان\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمشكل بود صيد آن كردن و ديگر روزها يك ماهى نميديدند و بر ايشان صبر كردن بر اين ابتلاء بغايت دشوار بود و آخر بوسوسهء شيطان راى ايشان بر آن قرار گرفت كه حوضها ساختند و از دريا بر آن حوضها جويها بريدند روز شنبه كه زمان ظهور ماهيان بود ايشان را بر آن حوضها راندندى و دامها در پيش راه نصب كردندى تا ماهيان آنجا بماندندى و گويند مجارى آب را مسدود ساختند تا ماهيان به دريا نتوانند رفت و در روز يكشنبه بگرفتندى چون چند نوبت اين عمل كردند و آثار عذاب نازل نشده دلير شده از سر تعظيم سبت بگذشتند و در آن شهر هفتاد هزار مرد بودند بسه فرقه شدند قومى به اين فعل مشغول شدند و گروهى نهى كردند و جمعى نه نهى كردندى و نه ماهى گرفتندى و فرقهء ناهيه را نيز ملامت كردندى حق تعالى از اينخبر ميدهد .\r\n وَ إِذْ قالَتْ  و بپرس اى محمد از خبر اهل ديه چون گفتند  أُمَّةٌ مِنْهُمْ  گروهى از اهل ده ايله كه نهى ميكردند نهى كنندگان را و ملامت ميكردند بر نهى كه  لِمَ تَعِظُونَ قَوْماً  چرا پند ميدهيد گروهى را كه بىشبهه  اللَّهُ مُهْلِكُهُمْ  خدا هلاك كننده ايشانست در دنيا بنافرمانى و ترك تعظيم شنبه  أَوْ مُعَذِّبُهُمْ  يا عذاب كنندهء ايشان  عَذاباً شَدِيداً  عذابى سخت در آخرت كه آتش دوزخست و اين را به جهت آن گفتند كه عصيان ايشان بر ايشان ظاهر شده بود و دانسته بودند كه موعظه و نصيحت بر ايشان نفع نرساند  قالُوا مَعْذِرَةً  گفتند فرقهء نهى كنندگان اين وعظ ما و نصيحت ما ايشان را عذرخواستنى است از ما و حفص معذرة ميخواند بنصب التاء يعنى اعتذار مينمائيم به اين وعظ معذرت گفتنى يعنى پند ميدهيم ايشان را به جهت معذرت  إِلى رَبِّكُمْ  بسوى پروردگار شما مراد آنست كه چون امر معروف و نهى منكر بر ما واجب است پس ما ايشان را پند مىدهيم تا نزد خدا معذور باشيم  وَ لَعَلَّهُمْ يَتَّقُونَ  و تا باشد نيز كه بترسند از خدا و ترك معصيت كنند و از اين اعمال توبه كنند تا عذاب خدا نازل نشود .\r\n فَلَمَّا نَسُوا  پس آنهنگام كه شرك كردند و بگذاشتند آن فرقه صيد كنندگان  ما ذُكِّرُوا بِهِ  آنچه پند داده ميشدند بديشان يعنى بدان متعظ نشدند و قبول آن نكردند  أَنْجَيْنَا الَّذِينَ يَنْهَوْنَ عَنِ السُّوءِ  برهانيديم آنان را كه نهى ميكردند از بدى و نافرمانى  وَ أَخَذْنَا الَّذِينَ ظَلَمُوا  و گرفتيم آنان را كه ستم كردند بصيد ماهى و غير آن  بِعَذابٍ بَئِيسٍ  به عذاب سخت  بِما كانُوا يَفْسُقُونَ  بسبب آنچه بودند كه از روى عناد بيرون ميرفتند از راه فرمان‌بردارى - مرويست كه چون فائده بر موعظه و نصيحت نهى كنندگان مترتب نشد با خود\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nگفتند كه در اين شهر بودن جاى خطر است پس ايشان شهر را قسمت كردند و ديوارى بلند در ميان خود و ايشان برداشتند چون مدتى بر اين برآمد و ايشان بر آن اصرار كردند حق تعالى عذاب بر ايشان فرستاد و همه را بر ايشان خوك و ميمون گردانيد روزى اين نهر كنندگان برخاستند و از نيمهء شهر آوازى و صدائى نشنيدند و هيچكس از خانهاى خود بيرون نيامدند گفتند اينمردمان امشب خمر خورده‌اند و امروز مست افتاده‌اند چون آفتاب مرتفع شد و اثرى از ايشان نيافتند نردبانها بر ديوار خانها نهادند و بر آن خانها برآمدند و نگاه كردند آن نيمهء شهر خوك و بوزينه شده بودند همچنانكه ميفرمايد .\r\n فَلَمَّا عَتَوْا عَنْ ما نُهُوا عَنْهُ  پس آنهنگام كه گردن كشيدند از آن چيزى كه نهى كرده شده بودند از آن يعنى صيد ماهى  قُلْنا لَهُمْ كُونُوا قِرَدَةً خاسِئِينَ  گفتيم مر ايشان را باشيد بوزينگان در حالتى كه دور شدگانيد و نااميد از رحمت - از قتاده نقل است كه جوانان ايشان بوزينه و پيران خوك شده بودند چون نهى كنندگان در محلهاى ايشان رفتند ايشان را ديدند ميرفتند و خويشان و آشنايان خود را شناخته خود را بديشان ميماليدند و ميگريستند و نهى كنندگان ايشان را ميگفتند كه نه شما را از اين نهى ميكرديم و ميگفتيم عنقريب عذاب خدا بشما ميرسد پس ايشان تا سه روز زنده بودند و در روز چهارم بمردند .\r\n وَ إِذْ تَأَذَّنَ رَبُّكَ  و ياد كن اى محمد چون اعلام كرد و آگاهى داد پروردگار تو  لَيَبْعَثَنَّ عَلَيْهِمْ  كه البته برانگيزد بر يهود و مسلط سازد  إِلى يَوْمِ الْقِيامَةِ  تا روز رستخيز  مَنْ يَسُومُهُمْ  كسى را كه بچشاند ايشان را  سُوءَ الْعَذابِ  عذابى سخت‌تر از كشتن و آنها را از خانمان خود آواره ساختن و جزيه بر ايشان نهادن و به صحت پيوسته كه بعد از سليمان حق تعالى بر وجه تخليه فرو گذاشت بخت النصر بابلى را بقتل و غارت و خراب كردن شهرهاى ايشان مسلط ساخت يعنى بر وجه اجبار و اكراه او را از اين منع نكرد بلكه وى را به حال خود واگذاشته او در قتل و سبى و تخريب بلاد ايشان اقدام كرد و بعد از آن ملوك فارس وضع جزيه كردند بر ايشان و آنها را ميرنجانيدند و باج و خراج ميگرفتند و گويند جزيه بمجوس ميدادند تا زمانى كه حضرت رسالت صلّى اللّه عليه و آله و سلّم مبعوث شده حكم فرمود بمقاتلهء ايشان و سبى ذريه و زنان ايشان تا آنكه اسلام آرند يا جزيه قبول كنند و آنحكم تا قيامت باقى است  إِنَّ رَبَّكَ لَسَرِيعُ الْعِقابِ  بدرستى كه پروردگار تو زود عقوبت است مر كافرانرا كه هم در دنيا عقوبت بايشان رساند  وَ إِنَّهُ لَغَفُورٌ رَحِيمٌ  و بدرستى كه آمرزگار\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاست هر كه توبه كند مهربانست كه بعد از توبه بگناه نگيرد .\r\n وَ قَطَّعْناهُمْ  و پراكنده و متفرق گردانيديم بنى اسرائيل را  فِي الْأَرْضِ أُمَماً  در زمين جماعتها بر وجهى كه هيچ ولايتى نيست كه در آن يهودى نباشد  مِنْهُمُ الصَّالِحُونَ  برخى از ايشان شايستگان بودند كه بدين موسى متدين بودند و تغييرى به حال ايشان راه نيافت و بعيسى گرويدند  وَ مِنْهُمْ دُونَ ذلِكَ  بعضى ديگر از ايشان مردمانى بودند غير صالح يعنى كافر و فاسق بودند  وَ بَلَوْناهُمْ  و آزموديم ايشان را يعنى با ايشان معامله آزمايندگان كرديم  بِالْحَسَناتِ  به نيكوئيها چون خوبى معيشت و توانگرى و تندرستى  وَ السَّيِّئاتِ  و بديها چون شدت فقر و مصيبتها بنفس و مال  لَعَلَّهُمْ يَرْجِعُونَ  شايد كه بازگردند به خدا از معصيت بطاعت گرايند ايشان بر معصيت مصر شده در نعمت كفران كردند و ترك شكر كرده استغناء و تكبر ظاهر كردند و در محنت ترك صبر كرده آغاز ناسزا كردند و گفتند يد اللّه مغلولة پس بر محك امتحان تمام عيار بيرون نيامدند .\r\n فَخَلَفَ مِنْ بَعْدِهِمْ  پس از پس آن صالحان در آمدند  فَخَلَفَ  پس آمدگان  وَرِثُوا الْكِتابَ  كه بميراث گرفتند تورية را يعنى بياموختند علم تورية را از پدران  يَأْخُذُونَ عَرَضَ هذَا الْأَدْنى  فرا ميگيرند خواسته از متاع اين چيزى فروتر و زبون‌تر كه دنياست مراد علماى يهود زمان حضرت رسالت است يعنى برشوه ميگيرند در حكم تفسير تحريف تورية را  وَ يَقُولُونَ سَيُغْفَرُ لَنا  و ميگويند زود باشد كه بيامرزد ما را و اين به جهت آن گفتند كه اعتقاد ايشان آن بود كه گناه روز ايشان بشب و جرم ايشان را بروز آمرزيده مىشود  وَ إِنْ يَأْتِهِمْ عَرَضٌ مِثْلُهُ  و اگر بيايد بديشان متاع دنيا مثل آن متاع ديگر در حرمت  يَأْخُذُوهُ  فرا ميگيرند مراد آنست كه با وجود اصرار بر گرفتن رشوه و مانند آن از اموال حرام اميد ميدارند كه آمرزنده شوند و اصلا از آن توبه نميكنند و پشيمان نميشوند  أَ لَمْ يُؤْخَذْ عَلَيْهِمْ مِيثاقُ الْكِتابِ  آيا گرفته نشده است بر ايشان عهدى كه در تورية است  أَنْ لا يَقُولُوا عَلَى اللَّهِ إِلَّا الْحَقَّ  به آنكه نگويند بر خدا مگر سخن راست يعنى اينكه حكم تحريم ميكنند آمرزيده ميشوند بدون توبه محض افتراست و حق تعالى نگفته و به اين طريق در تورية عهد از ايشان فرا نگرفته  وَ دَرَسُوا ما فِيهِ  و خواندند آنچه در اوست و اين حكم در وى نديده‌اند  وَ الدَّارُ الْآخِرَةُ خَيْرٌ  و سراى آخرت بهتر است از متاع دنيا  لِلَّذِينَ يَتَّقُونَ  مر\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nآنان را كه به‌پرهيزند از خوردن محارم و تكذيب و افتراء بر خدا ا فلا يعقلون آيا تعقل نميكنند و حفص بخطاب ميخواند يعنى در نمىيابيد كه نعمت عقبا بهتر است از مال دنياى فانى .\r\n وَ الَّذِينَ يُمَسِّكُونَ بِالْكِتابِ  و مر آنان را كه متمسك مىشوند به احكام قرآن  وَ أَقامُوا الصَّلاةَ  و بپاى ميدارند نماز را كه افضل عباداتست و ستون دين  إِنَّا لا نُضِيعُ أَجْرَ الْمُصْلِحِينَ  بدرستى كه ما ضايع نكنيم مزد كار بصلاح آرندگان كردار خود را بلكه به تمام بديشان رسانيم .\r\n وَ إِذْ نَتَقْنَا الْجَبَلَ  و ياد كن اى محمد براى جهودان زمان خود كه چون بركنديم و برداشتيم كوه طور را  فَوْقَهُمْ كَأَنَّهُ ظُلَّةٌ  بر زير ايشان گوئيا آن سايبانى بود بر سر ايشان بداشته و اين وقتى بود كه بنى اسرائيل احكام تورية را قبول نميكردند و آن را كار نميبستند حق تعالى جبرئيل را فرمود كه كوهى از جاى بر كند و بر بالاى سر ايشان بداشت به مقدار لشكرگاه ايشان كه يكفرسخ در يك فرسخ بود چون آن كوه را بديدند بترسيدند  وَ ظَنُّوا أَنَّهُ واقِعٌ بِهِمْ  و دانستند آنكه كوه فرود آينده است بر ايشان زيرا كه در هوا قرار نميگيرد پس به سجده افتادند و يك نيمه روى بر زمين نهادند و نيمهء ديگر بكوه منگريستند از ترس آنكه مبادا كوه بر سر ايشان افتد و از اينجاست كه جهودان سجده برابر وى چپ كنند و در اخبار اهل البيت عليهم السّلام آمده كه آنها كه سجده بيك طرف روى كردند منافق بودند و كسانى كه مؤمن بودند در سجود پيشانى بر زمين نهاده بودند و چون بنى اسرائيل به سجده افتادند از ترس وقوع كوه بر ايشان گفتيم ايشانرا كه  خُذُوا ما آتَيْناكُمْ بِقُوَّةٍ  فراگيريد آنچه داديم شما را از احكام بجد و عزم تمام  وَ اذْكُرُوا ما فِيهِ  و ياد كنيد آنچه در اوست از عهود و ميثاق كه آن اوامر و نواهى است و آن را فرو مگذاريد و ترك مكنيد  لَعَلَّكُمْ تَتَّقُونَ  تا باشد كه پرهيزكارى كنيد و در شمار متقيان در آئيد در ترك قبيح و التزام واجبات و بعد از ذكر ميثاق كه در كتب سماوى بود بيان ميثاقى مىكند كه از جميع بندگان فرا گرفته بود به جهت جمع ميان دلايل سمعى و عقلى ميفرمايد كه .\r\n وَ إِذْ أَخَذَ رَبُّكَ  و ياد كن اى محمد چون فراگرفت پروردگار تو  مِنْ بَنِي آدَمَ  از فرزندان آدم  مِنْ ظُهُورِهِمْ  از پشتها يعنى بيرون آورد از اصلاب ايشان  ذُرِّيَّتَهُمْ  نسل ايشان قرنى بعد از قرنى و نسلى بعد از نسلى  وَ أَشْهَدَهُمْ عَلى أَنْفُسِهِمْ  و گواهى گردانيد ايشانرا بر نفسهاى خود يعنى براى ايشان نصب دلايل\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nربوبيت خود كرد و در عقول ايشان مذكور ساخت آن چيزيرا كه داعى ايشان بود باقرار بر ربوبيت تا آنكه بمنزلهء كسانى گشتند كه ايشانرا گفته كه  أَ لَسْتُ بِرَبِّكُمْ  آيا نيستم پروردگار شما  قالُوا بَلى  گفتند آرى تو پروردگار مائى و ما بندگان توئيم  شَهِدْنا  گواه شديم ما بر اقرار خود  أَنْ تَقُولُوا يَوْمَ الْقِيامَةِ  اخذ اين ميثاق به جهت كراهت آن كه گوئيد در روز قيامت  إِنَّا كُنَّا عَنْ هذا  بدرستيكه ما بوديم از اين اقرار  غافِلِينَ  بيخبران .\r\n أَوْ تَقُولُوا  يا به جهت كراهت آنكه گوئيد  إِنَّما أَشْرَكَ آباؤُنا مِنْ قَبْلُ  جز اين نيست كه شرك آورده‌اند پدران ما پيش از ما  وَ كُنَّا ذُرِّيَّةً مِنْ بَعْدِهِمْ  و بوديم ما فرزندان از پس ايشان يعنى اقتدا بايشان كرديم زيرا كه تقليد نزد قيام دليل و تمكين از علم به آن صلاحيت عذر ندارد  أَ فَتُهْلِكُنا  و به جهت كراهت اينكه گويند آيا هلاك ميكنى و معذب ميسازى ما را  بِما فَعَلَ الْمُبْطِلُونَ  به آنچه كردند آن كجروان و بيراهان يعنى پدران ما كه بناى شرك كردند در اكثر تفاسير مذكور است كه حق تعالى ذريت آدم را بيرون آورد از صلب او بر مثال مورچهائى خرد و حيات و عقل و نطق در ايشان آفريد و ربوبيت خود را بر ايشان عرض كرد و ايشان قبول كرده گفتند ما بر اقرار خود گواه شديم و چون ذريه بلى گفتند حق تعالى ملائكه را گفت كه گواه باشيد ايشان گفتند كه شهدنا و جمهور مفسران برآنند كه اخذ ميثاق بعد از خلق آدم قبل از دخول جنت بود در فضائى كه بهشت است و عرض آن سى هزار ساله راهست در آن صحرا ذريات آدم را به شكل مورچهاى خرد آفريده بود مانند چراغهاى درخشان بودند و آدم در آن ميان نورى ديد كه روشنائى او بر چراغها غالب شده بود گفت بار خدايا اين كيست فرمود اين پيغمبريست از فرزندان تو گفت عمر او چند باشد گفت شصت و سه سال گفت بار خدايا عمر او را افزون كن ندا رسيد كه قلم چنين رفته و تغيير آن خلاف مصلحت است و چون اخذ ميثاق فرمود از ذريهء آدم گفت كه به پشت آدم مراجعت كنيد تا از شما يكى مانده باشد من قيامت را اقامه نكنم .\r\n وَ كَذلِكَ  همچنانكه بيان كرديم امر ميثاق را  نُفَصِّلُ الْآياتِ  تفصيل ميكنيم و پيدا ميسازيم قدرت خود را تا تدبر در آن كرده به آن استدلال كنند بر او و اينست كه  وَ لَعَلَّهُمْ يَرْجِعُونَ  و شايد كه ايشان باز گردند از تقليد و اتباع باطل بسوى حق بعد از آن امر كرد پيغمبر خود را بذكر قصهء ديگر از علماى بنى اسرائيل براى ايشان\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nو ميفرمايد كه .\r\n وَ اتْلُ عَلَيْهِمْ نَبَأَ الَّذِي آتَيْناهُ آياتِنا  و بخوان اى محمد بر بنى اسرائيل خبر آنكس كه داديم او را علم بآيتهاى خود يعنى كتب منزله و آنكس نزد بعضى اميه بن صلت ثقفى بود از عرب كه كتب سماوى مطالعه كرده بود و معلوم كرده كه در آنزمان رسولى مبعوث خواهد شد و داعيه داشت كه آن رسول وى باشد چون حضرت رسول صلّى اللّه عليه و آله و سلّم مبعوث شد اميه از روى حسد بوى كافر گشت و آن آيتها كه خوانده بود قطع نظر كرد و از خاطر محو ساخت  فَانْسَلَخَ مِنْها  پس بيرون آمد از آن آيات بواسطهء كفر و عناد چنانچه مار از پوست بيرون آيد يعنى به آن كافر شد و اعراض كرد از آن  فَأَتْبَعَهُ الشَّيْطانُ  پس لاحق او شد و به او پيوست شيطان يا او را بپيروى خود فرمود  فَكانَ  پس گشت آن دانندهء آيات  مِنَ الْغاوِينَ  از گمراهان و بقول اكثر اين كس بلعم بن باعورا بود از كنعانيان و جباران كه صحف ابراهيم عليه السّلام خوانده بود و اسم اعظم ميدانست و از محمد بن على الباقر عليهما السّلام روايت است كه حق تعالى مثل زد براى كفار به بلعم كه هواى نفس خود را بر زهد و صلاح اختيار كرد و او از شهر بلقاء بود چون موسى عليه السّلام قصد كارزار جباران كرد با لشگر عظيم به زمين كنعان فرود آمد مردمان نزد بلعم آمده گفتند تو ميدانى كه موسى عليه السّلام مردى با حدت است و لشگر بسيار دارد و به كار زار ما آمده كه ما را بكشد و زنان ما را اسير كند و شهر ما را به تصرف خود در آورد و ما را قوت استطاعت آن نيست كه باوى مقاتله كنيم و تو مستجاب الدعوتى بيرون آى و دعا كن براى ما تا حق تعالى او را از ما دفع كند او گفت واى بر شما او پيغمبر خداست چگونه بر وى دعاى بد كنم و اگر چنين كنم از دين و دنيا برآيم ايشان در اين باب مبالغه كردند بلعم گفت با خداى خود مشورت كنم اگر مأمور شدم بر او دعا كنم پس بر طريقى كه به آن مشورت نمود هيچ جواب نيامد ايشان گفتند اگر خدا از اين كراهيت داشتى نهى كردى چون اثر نهى از او نيامد معلوم مىشود كه به آن راضى است بلعم به اين گفتار باطل فريفته شد و مرويست كه در خواب ويرا گفتند كه بر بنى اسرائيل دعاى بد مكن وى به آن التفات نكرد برخاست و بر دراز گوشى نشست تا بر بالاى كوه بر آمده تا بر لشگر موسى عليه السّلام مطلع و ديده‌ور شود در اثناى راه دراز گوش او بخفت وى دراز گوش را بسيار بزد تا برخاست و نشست و اين صورت سه بار واقع شد بار سوم چون او را بزد بسخن در آمد كه ويحك يا بلعم كجا ميروى و مرا چرا ميزنى نميبينى كه فرشتگان بر روى من ميزنند و نمىگذارند كه بروم اين چه خيالست كه تو كردهء و بوسوسهء شيطان عازم شدهء كه بر پيغمبر خدا دعاى بد كنى از اين نيز تنبيه نيافت حق تعالى به جهت اين تخليهء او كرد و فرو گذاشت تا كه بر بالاى كوه بر آمد و قوم او با او بودند چون\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nلشگر موسى عليه السّلام بديد دست برداشت و در صدد آن شد كه موسى و قوم او را دعاى بد كند زبان او گرديده بر قوم خود دعاى بد كرد ويرا گفتند كه چرا چنين كردى گفت قصد من بر عكس اين بود و ليكن بر زبانم خلاف اين جارى شد پس في الحال زبانش از دهنش بيرون آمده بر سينه‌اش افتاد گفت نه من شما را گفتم كه به جهت اين دين و دنياى من از دست بيرون ميرود و چون اكنون چنين شد و از دولت آخرت محروم شدم مدعا آنست كه دنيوى خود را بفعل آورم پس گفت چارهء اين امر آنست كه زنان خود را بيارائيد و امتعهء خود را بديشان دهيد تا ببهانهء خريد و فروخت بميان لشگرگاه موسى در آيند و خويشتن را بر ايشان عرض كنند و اگر يكى از ايشان زنا كند ايشان را بر شما نصرت نباشد ايشان بفرمودهء او زنان را آراستند و با امتعهء بلشكرگاه موسى فرستادند در ميان اين زنان زنى بود در غايت حسن و نهايت جمال رسيده مردى از اكابر بنى اسرائيل كه نام او رمز بن سلوم بوده و پيشواى سبط شمعون بن يعقوب بود چون آن زن را بديد شيفتهء جمال او شد به خودش دعوت كرد زن ويرا اجابت كرد رمز دست او را گرفته بنزد موسى عليه السّلام آورد و گفت اى موسى اين زنى با اين جمال بر ما حرامست موسى گفت آرى حرامست ديدن او چه جاى مباشرت دست از او بدار گفت و اللّه فرمان تو نبرم و او را نگذارم تا مقصود خود را از او حاصل كنم هر چند موسى در اين باب مبالغه كرد فايده نداد پس دست آن زن را گرفته بخيمه خود آورد و با او خلوت كرد چون مردمان ديگر اين صورت بديدند مرتكب اين امر قبيح شدند حق تعالى طاعون را بر ايشان فرستاد و در يك ساعت از روز هفتاد هزار مرد از ايشان بمردند مردى از لشگريان موسى كه او را فتحاص گفتندى از فرزندان هرون كه باشكوه‌تر و قوىتر از او كسى نبود و از سپهسالار لشگر موسى بود در اين وقت غايب بود چون باز آمد و آن حال را ديد و بر صورت واقعه اطلاع يافت حربهء برداشت و بخيمهء رمز درآمد او را با آنزن خفته ديد آن حربه را فرود آورد و هر دو را بهم دوخت و سر هر دو را بر نيزه كرده آن را در ميان لشگر موسى عليه السّلام ميگردانيد و ميگفت بار خدايا اين جزاى كسى است كه در حق تو عصيان ورزد حق تعالى طاعون را از ايشان برداشت و از اينجاست كه بنى اسرائيل را عادت آنست كه هر ذبيحهء كه كشند نصيبى از آن بفرزندان فتحاص دهند .\r\n وَ لَوْ شِئْنا لَرَفَعْناهُ  و اگر ميخواستيم هر آينه بر ميداشتيم بدرجات عاليه اين كس را كه عالم بود بآيات ما  بِها  بسبب آن آيات صحف يا كلمات مشتمل بر اسم اعظم  وَ لكِنَّهُ  و ليكن او بواسطهء دنائت همت  أَخْلَدَ إِلَى الْأَرْضِ  ميل كرد بسوى زمين يعنى بحضيض رذالت مايل شده دنيا را بر آخرت برگزيد  وَ اتَّبَعَ هَواهُ  و پيروى كرد آرزوى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nخود را در اختيار دنيا و رضاى قوم و اعراض از مقتضاى آيات و رضاى ما  فَمَثَلُهُ كَمَثَلِ الْكَلْبِ  پس صفت او در خست و دنائت مرتبه مانند صفت سگى است در خسيس ترين حالات او و اينست كه  إِنْ تَحْمِلْ عَلَيْهِ  اگر حمله كنى بر او و برانى او را  يَلْهَثْ  زبان از دهان بيرون افكند  أَوْ تَتْرُكْهُ يَلْهَثْ  يا اگر بگذارى او را و نرانى همان زبان از دهان بيرون افكند يعنى همچنانكه راندن سك و ناراندن او يكسان است و در هيچ حال صفت قبيح خود را ترك نميكند بلعم سگ صفت نيز همين حال داشته كه به هيچ وجه از دنائت و خساست خود برنگشت چه اول او را در خواب نمودند كه بنى اسرائيل را دعاى بد مكن منزجر نشد و در وقتى كه متوجه لشكر موسى عليه السّلام بود تا بر ايشان دعاى بد كند درازگوش وى باوى بسخن در آمد كه از اين راى بازگرد و از سر اينعمل در گذر هم تنبيه نگشت و يا اميه هر چند آيات واضحه را در باره رسول خدا ميخواند به آن متنبه نميگشت و ديدن و ناديدن آن نزد آن على السويه بود همچنانكه سگ در حالتى كه در گرسنگى و سيرى و رنج و راحت مساويست در زبان بيرون كردن  ذلِكَ مَثَلُ الْقَوْمِ الَّذِينَ  اين مثل كه گفته شد مثل آنگروه است كه از روى جحود و استكبار  كَذَّبُوا بِآياتِنا  دروغ ميشمردند آيتهاى ما را كه قرآنست و اين گروه كفار مكه‌اند و گويند كه تكذيب آيات تورية ميكردند در كتمان نعت حضرت رسالت صلّى اللّه عليه و آله و سلّم ميفرمايد  فَاقْصُصِ الْقَصَصَ  پس بخوان بر ايشان اين قصه‌ها را كه مذكور شده از جملهء آن قصهء اينكس است كه منسلخ شد از آيات چه قصه انسلاخ او از آيات ما مناسبتى دارد با تكذيب ايشان مر آيات ما را  لَعَلَّهُمْ يَتَفَكَّرُونَ  تا شايد كه ايشان متفكر شوند و فكر ايشان متأدى شود كه پند پذير شوند .\r\n ساءَ مَثَلًا الْقَوْمُ الَّذِينَ كَذَّبُوا بِآياتِنا  بد است مثل گروهى كه تكذيب كردند آيات ما را بعد از علم ايشان بدان و قيام حجت بر ايشان  وَ أَنْفُسَهُمْ كانُوا يَظْلِمُونَ  و بر نفسهاى خود بودند كه ستم كردند .\r\n مَنْ يَهْدِ اللَّهُ فَهُوَ الْمُهْتَدِي  هر كه را راه راست نمايد خدا بوسيله لطف و توفيق خود پس او راه يافته است به راه حق كه اين اسلام است  وَ مَنْ يُضْلِلْ  و هر كرا فرو گذارد خدا در گمراهى و تخليه كند به جهت فرط جحود و عناد او پس از آنكه لطف و تمكين و توفيق داده باشد  فَأُولئِكَ هُمُ الْخاسِرُونَ  پس آنگروه گمراهانند و ايشان زيانكاران در هر دو سراى و يا هر كرا كه خدا حكم بر ضلالت او كند او از خاسران باشد بعد از آن از مال حال كفار خبر ميدهد كه .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n وَ لَقَدْ ذَرَأْنا لِجَهَنَّمَ  و بتحقيق كه آفريديم ما براى دوزخ  كَثِيراً مِنَ الْجِنِّ وَ الْإِنْسِ  بسيارى از ديوان و آدميان مراد آنست كه بسيارى از آدميان و پريان هستند كه ما ايشانرا آفريده‌ايم و به جهت فرط كفر و عناد عاقبت ايشان منتهى است بدوزخ و ميتواند بود كه مراد ظاهر آيه باشد و معنى آنكه ما بسيارى از جن و انس براى دوزخ آفريده‌ايم زيرا كه اينموجب آنست كه ايشان قادر نباشند بر اختيار ايمان و طاعت و ترك معصيت بعد از آن اهل كفر و عناد را وصف مىكند ببعد فهم و قلة تفكر بر وجه مبالغه ميفرمايد كه  لَهُمْ قُلُوبٌ لا يَفْقَهُونَ بِها  مر ايشانراست دلهائى كه هيچ در نمىيابند به آن زيرا كه آن را متوجه شناخت نميگردانند و از غايت عناد آيينهء دل را از زنگار غفلت بصيقل تصديق و انابه پاك نميسازند  وَ لَهُمْ أَعْيُنٌ  و مر ايشان راست چشمها كه به هيچ وجه  لا يُبْصِرُونَ بِها  روى حق نمىبينند به آن و به نظر اعتبار در مخلوقات نمينگرند تا راه به خالق آن برند  وَ لَهُمْ آذانٌ  و مر ايشانراست گوشها كه به هيچ وجه  لا يَسْمَعُونَ بِها  سخن حق به آن نميشنوند زيرا كه به گوش هوش آيات و مواعظ قرآن را استماع نميكنند  أُولئِكَ  آنگروه در آنكه حواس و مشاعر خود را متوجه اسباب معيشت دنيويه گردانيده و مقصور بر لذات فانيه داشته‌اند  كَالْأَنْعامِ  مانند چهار پايانند كه هميشه همت ايشان جز خوردن و خواب نيست و اصلا ملتفت بنعيم باقى و لذات دائمى نيستند  بَلْ هُمْ أَضَلُّ  بلكه اين گروه گمراهان گمراه‌تر از انعامند زيرا كه انعام ادراك چيزى مىكنند كه ممكن است ايشان را ادراك آن از منافع و مضار و جد و جهد ميكنند بر جر منافع و دفع مضار آنچه غايت جهد ايشانست و گمراهان اينچنين نيستند بلكه اكثر ايشان ميدانند كه معاند و و جاحدند پس اقدام مينمايند بر آتش كه مضرت ابدى است و نيز انعام را تكليفى نيست بخلاف اهل ضلال و نيز انعام بزجر زاجر منزجر ميشوند و ارشاد مرشد در طريق اهتداء سلوك ميكنند و اين كفار به جهت فرط عناد مهتدى نميشوند به چيزى از خيرات با آنكه حق تعالى عقول داله بر رشاد و صواب و صارفيه از فساد و ناصواب كرامت فرموده پس چون عقل خود را كار نميفرمايند و بوسيلهء آلات حواس بآيات منتفع نميشوند از بهايم گمراه‌تر باشند  أُولئِكَ  آن گروه گمراهان كه مذكور شد  هُمُ الْغافِلُونَ  ايشانند غافلان و در غفلت خود كاملان به جهت عدم تدبر و تفكر ايشان در آيات ظاهره كه مكلفند به آن بخلاف بهائم كه مسخر فرمانند و آنچه بر ايشانست بجا مىآورند و بعد از ذكر عناد كفار مذمت و ملامت ايشان بر تدبر نكردن در حجج هاديه ترغيب مؤمنان مينمايد بتوجه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبه او سبحانه و او را بنامهاى نيكو خواندن و ستودن و ميفرمايد كه .\r\n وَ لِلَّهِ الْأَسْماءُ الْحُسْنى  و مر خداى راست اسمهاى نيكو  فَادْعُوهُ بِها  پس بخوانيد او را به آن نامها و او را بدين اسماء نام بريد زيرا كه دالند بر نيكوترين معانى و گويند مراد نود و نه نام او سبحانه‌اند چه در حديث واقع شده كه حق تعالى را نود و نه اسم است هر كه آنها را احصاء كند يعنى بشمرد حق تعالى او را ببهشت در آورد و يا آنكه مراد هزار و يك نام اويند سبحانه كه از شارع منقولند و معانى بعضى راجع است بصفات ذاتيه چون إله و قادر و عالم وحى و سميع و بصير و بعضى بصفات فعل چون خالق و رازق و بارى و مصور و بعضى مفيد تمجيد و تقديس او چون قدوس و سلام و غنى و واحد و غير آن و گفته‌اند مراد بحسنى اسمائىاند كه نفوس انسانى مايل آنند و آن هر اسمى است كه متضمن عفو و رحمت باشد نه سخط و عقوبت و مرويست كه سبب نزول اين آيه آن بود كه مردى در نماز خداى را باسم اللّه ياد كرد و باسم رحمن نيز بخواند أبو جهل گفت محمد و اصحاب او ميگويند يك خداى را مى پرستيم پس اين مرد چرا دو خداى را ميخواند اين آيه نازلشد كه اسماء الهى بسيارند و همه نيكو پس او را بدان اسما بخوانيد  وَ ذَرُوا الَّذِينَ  و بگذاريد متابعت آنها را از روى ضلالت و جهالت  يُلْحِدُونَ فِي أَسْمائِهِ  ميل ميكنند بكجى در نامهاى او يعنى تسميه ميكنند حق تعالى را بنامهائيكه اذن شرع بدان تعلق نگرفته چنانچه اعراب حق تعالى را يا ابا المكارم و يا ابيض الوجه ميگفتند و نصارى يا ابا المسيح و حكما علت اولى ميخوانند و گفته‌اند الحاد اشتقاق اسماى بتان بود از اسماء الهى چون لات ازاله و عزى از عزيز و منات از منان  سَيُجْزَوْنَ  زود باشد كه جزا ده شوند ملحدان  ما كانُوا يَعْمَلُونَ  بجزاى آنچه هستند كه عمل ميكنند و بعد از ذكر جمعى كه عاقبت ايشان منتهى است به آتش دوزخ از اقسام كفار در عقب آن ذكر اهل بهشت مىكند و ميفرمايد .\r\n وَ مِمَّنْ خَلَقْنا  و از آنها كه آفريده‌ايم  أُمَّةٌ يَهْدُونَ بِالْحَقِّ  گروهىاند كه ايشان راه مينمايند مردمان را كه دين اسلام است و حدود آن  وَ بِهِ يَعْدِلُونَ  و به حق عدول ميكنند در احكام آن ابن جريج از حضرت رسالت صلّى اللّه عليه و آله و سلّم روايت كرده كه اين آيه را قرائت فرمود و گفت اين آيه در حق امت من است كه به حق گيرند و به حق دهند و به حق حكم كنند و پيش از شما قومى بوده‌اند پس اين آيه تلاوت فرمود و من قوم موسى امة يهدون بالحق و به يعدلون ربيع بن انس روايت كند كه رسول خدا فرمود كه از امتان من قومى باشند كه بر حق ثبات كنند و ثبات نمايند تا آنگاه كه عيسى فرود آيد و در خبرى ديگر آمده كه هميشه از امت من گروهى بر حق ايستاده باشند\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nتا آنكه فرمان خدا بايشان آيد و خلاف مخالفى ايشان را زيان نرساند و در تفسير اهل البيت ( ع ) مذكور است كه نحن هم يعنى مائيم اهل اين آيه و اين مخصوص است بما و شبهه نيست كه اين صفات بايشان لايق است براى آنكه حق تعالى حكم فرموده در اين آيه به آنكه آنها به حق راه نمايند و بعدل حكم كنند و اين صفة متحقق نميشود مگر در كسانى كه امين باشند از جانب او سبحانه و متصف بعصمت و از حضرت باقر و صادق ( ع ) مرويست كه مراد از اين آيه حضرت امير المؤمنين است و عياشى باسناد خود از حضرت امير المؤمنين صلوات اللّه عليه روايت كرده كه حضرت رسالت صلّى اللّه عليه و آله و سلّم فرمود كه بخدائى كه جان من دريد قدرت اوست كه اين امت هفتاد و سه فرقه شوند و همه در آتش دوزخ در آيند مگر اين فرقه كه حق تعالى در صفت ايشان فرموده كه  وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ  و اينها اماميه‌اند كه طايفه حقند بدليل حديث نبوى كه مثل اهل بيت من مثل كشتى نوحست هر كه در آن نشست از غرق و هلاكت نجات يافت و هر كه در آن ننشست و از آن تخلف كرد غرق شده به هلاكت ابدى پيوست بعد از اين بيان حال كفار مينمايد در دنيا و معامله او با ايشان و ميفرمايد كه .\r\n وَ الَّذِينَ كَذَّبُوا بِآياتِنا  و آنان كه تكذيب كردند آيتهاى ما را يعنى كفار مكه يا ساير مكذبان  سَنَسْتَدْرِجُهُمْ  زود باشد كه بگيريم ايشان را درجه درجه و مرتبه مرتبه يعنى اندك اندك آهسته آهسته ايشان را به هلاكت نزديك گردانيم  مِنْ حَيْثُ لا يَعْلَمُونَ  از آنجا كه ندانند به اين وجه كه هر گاه گناه كنند ما نعمت بر ايشان زياده ميكنيم و ايشان به گمان آنكه اين نعمت لطفى است از ما در عصيان بيشتر افزايند تا آنكه بنهايت طغيان ميرسد پس بيكبار عذاب بر ايشان نازل گردانيم بىظهور علامات وقوع آن كه ايشانرا بياگاهاند حاصل كه استدراج در ظاهر احسانست همه در حقيقت خذلان و خسران .\r\n وَ أُمْلِي لَهُمْ  و زود باشد كه مهلت دهيم ايشان را چه تعجيل بعقوبت كسى كند كه از فوت آن انديشه كند و از من هيچ چيز فوت نميشود  إِنَّ كَيْدِي  بدرستيكه گرفتن من بر وجهى است كه بر مردمان مخفى باشد يعنى بىظهور وقوع علامات آن  مَتِينٌ  سخت است و استوار و دشوار بر كفار و اشرار - آورده‌اند كه در موسم حج حضرت رسالت بر بالاى كوه صفا در آمده يك يك از كفار قريش را از عذاب خدا ميترسانيد يكى از صناديد قريش گفت اين يار شما ديوانه شده كه شب و روز فرياد ميكشد آيه آمد كه .\r\n أَ وَ لَمْ يَتَفَكَّرُوا  آيا فكر نكردند اين معاندان و انديشه ننمودند در اينكه  ما بِصاحِبِهِمْ  نيست يار ايشان را كه محمد است و به او نرسيده  مِنْ جِنَّةٍ  از هيچ نوع جنونى چه اين همان عاقل كامل است كه او را قبل از اظهار\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدعوت محمد امين ميگفتند و چون دعوت حق را آشكارا كرد چرا ديوانه ميخوانيد بلكه نسبت جنون بشما موافق است كه شخصى را كه ميدانيد كه با حلم و وقار و كمال عقل و ذكاو وفور فضل و انواع خصال خير ديوانه ميگوئيد كفار مكه آنحضرترا گاه ديوانه ميخواندند و گاهى ساحر و گاهى كاهن و بديهى است كه سحر و جنون ضد يكديگرند پس اطلاق هر دو بر يك كس صحيح نباشد ليكن ايشان از سر تحير و سرگشتگى چون اخبار غيب مىشنيدند ميگفتند كاهن است و چون معجزات را كه خارق عادت است ميديدند ميگفتند ساحر است و چون نظم قرآن مىيافتند كه عرب و عجم از آن عاجز ميبودند مى گفتند شاعر است و چون حق تعالى بيچون و يگانه و بىمثل و بىضد و بيمكان و جهت از او استماع ميكردند و ميگفتند ديوانه است حق تعالى رد قول ايشان كرد كه او ديوانه نيست بلكه  إِنْ هُوَ إِلَّا نَذِيرٌ مُبِينٌ  نيست او مگر بيم كننده از عذاب الهى كه پيدا و هويداست بيم كردن او بر انذار تا همه كس بشنوند و بر كسى مخفى نماند بعد از آن ترغيب ايشان مىكند بطريق نجات كه .\r\n أَ وَ لَمْ يَنْظُرُوا  آيا نظر نكردند بديده استدلال  فِي مَلَكُوتِ السَّماواتِ وَ الْأَرْضِ  در ملك عظيم آسمانها و در ملكوت زمين گويند ملكوت آسمان كواكب و شمس و قمر است و ملكوت زمين دريا و كوه و شجر و يا در آسمان نگاه نميكنند كه آن را با عظم خلق و گرانى جرم چگونه به هوا معلق بداشته و ستونى در زير آن نيست و مزين گردانيده آن را بستارگان و دوازده برج و سير متعارف و در زمين نمينگرند كه بانواع نباتات و كثرت خلايق و انواع بدايع از جمادات و حيوانات بياراسته  وَ ما خَلَقَ اللَّهُ مِنْ شَيْءٍ  و نگاه نكردند در آنچه آفريد از هر چه هست از ممكنات تا بدان نظر كمال قدرت صانع و جمال وحدت مبدع بر ايشان ظاهر گردد و به جهت آن بدانند كه آنچه محمد ميگويد صدق است و آنچه بر ايشان ميخواند حقست  وَ أَنْ عَسى أَنْ يَكُونَ  و آيا نظر نكردند در آنكه شايد شأن و قصه اين باشد كه  قَدِ اقْتَرَبَ أَجَلُهُمْ  بتحقيق كه نزديك رسيده باشد مدت فناى ايشان تا ترك عناد و جحود كرده پيش از وقوع فوت و حلول موت و نزول عقوبت عملى اقدام كنند كه حسب رستگارى ايشان شود و اگر اين مشركان به قرآن نميگروند كه جامع حقيقت دين و دنيا و مجمع ميمنت صورت و معنى است  فَبِأَيِّ حَدِيثٍ بَعْدَهُ يُؤْمِنُونَ  پس بكدام سخن بعد از قرآن ايمان خواهند آورد .\r\n مَنْ يُضْلِلِ اللَّهُ  هر كرا كه خدا فرو گذارد و در ضلالت تخليهء او كند در گمراهى يعنى به جهت فرط عناد و انكارى كه دارد به قرآن نگرود و با وجود ظهور دلايل بر حقيت آن حق تعالى او را در خذلان فروگذارد و نظر توفيق از او باز\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدارد  فَلا هادِيَ لَهُ  پس هيچ راه نماينده نباشد او را كه وى را به راه دارد  وَ يَذَرُهُمْ  و ميگذارد خدا گمراهان را  فِي طُغْيانِهِمْ  در گمراهى و تباهى خودشان  يَعْمَهُونَ  كه سرگردان و حيران مىگردند و به راه حق سلوك نميكنند آورده‌اند كه فرقه از يهود بعد از آنكه حضرت رسالت صلّى اللّه عليه و آله و سلّم ايشان را از احوال قيامت و اهوال آن ترسانيده بود گفتند اى محمد اگر پيغمبرى خبر ده ما را كه قيامت كى واقع شود كه ما علم بوقت حدوث آن داريم و اين سؤال امتحانى بود زيرا كه ميدانستد كه جز خدا هيچ كس به آن عالم نيست آيه آمد كه .\r\n يَسْئَلُونَكَ عَنِ السَّاعَةِ  ميپرسند تو را از قيامت كه وقوع آن در يك ساعت باشد بىظهور علامات آن قبل از وقوع آن  أَيَّانَ مُرْساها  كى باشد اثبات و ايقاع آن يعنى از تو سؤال ميكنند كه آمدن قيامت در چه وقت خواهد بود  قُلْ  بگو بايشان كه  إِنَّما عِلْمُها عِنْدَ رَبِّي  جز اين نيست كه دانستن ظهور قيامت نزد پروردگار من است كه هيچ ملك مقرب و نبى مرسل را بدان اطلاع نداده  لا يُجَلِّيها  آشكار نكند امر قيامت را  لِوَقْتِها  در آنوقت  إِلَّا هُوَ  مگر او يعنى خفاى او مستمر است بر غير او تا بوقت وقوع آن و حكمت در خفا آنست كه تا بندگان هميشه از وقوع آن خائف و ترسان باشند چه اگر علم بوقوع آن داشته باشند در اول حال مرتكب معصيت شدندى به جهت اعتماد بر بعد زمان و وقوع آن و در آخر ملجا شدندى بتوبه بجهة قران و اين دو منافى تكليف است  ثَقُلَتْ  گران و عظيم است قيامت از حيثيت شدايد و اهوال محاسبه و مجازات آن  فِي السَّماواتِ وَ الْأَرْضِ  در آسمانها و زمينها يعنى بر اهل آن از ملئكه جن و انس  لا تَأْتِيكُمْ إِلَّا بَغْتَةً  نيامد بشما قيامت مگر ناگاهان از حضرت رسالت صلّى اللّه عليه و آله و سلّم مرويست كه قيامت ناگاهان حادث گردد در وقتى كه مردمان همه مشغول كار خود باشند بعضى مشغول آب دادن و بعضى بسودا و معامله و بعضى به ترازو برداشتن و فروگذاشتن و بعضى باصلاح متاع و اثاث خانه و امثال آن  يَسْئَلُونَكَ  ميپرسند تو را از وقت وقوع و حدوث آن بر وجهى كه  كَأَنَّكَ حَفِيٌّ عَنْها  گوئيا دوست مىدارى از پرسيدن آن و عالمى و دانائى بوقت آمدن آن و بحقيقت آن و حال آنكه كراهت از آن سؤال جهت آنكه از علم غيب است كه حق تعالى به هيچ كس تعليم نداده و غير خود را بدان مطلع نساخته  قُلْ  بگو ديگر باره از روى تأكيد و مبالغه  إِنَّما عِلْمُها عِنْدَ اللَّهِ  جز اين نيست كه علم قيامت نزديك خدايست و آن را به خود مخصوص ساخته و هيچ ملك مقرب و پيغمبر مرسل را بدان اطلاع نداده\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n وَ لكِنَّ أَكْثَرَ النَّاسِ لا يَعْلَمُونَ  و ليكن بيشتر مردمان نمىدانند كه آن را جز خدا نمىداند آورده‌اند كه اهل مكه گفتند اى محمد خداى تو چرا خبر نمىدهد تو را كه نرخ اطعمه و امتعه كى ارزان و گران مىشود تا در ارزانى چيزى بخرى و در گرانى بفروشى و فائده بسيار از آن ممر بيابى آيه آمد كه .\r\n قُلْ لا أَمْلِكُ لِنَفْسِي نَفْعاً وَ لا ضَرًّا  بگو اى محمد نمىتوانم از براى نفس خود جر منفعتى و نه دفع مضرتى اين اظهار بندگى است و تبرى از علم غيبى يعنى به هيچ امر غيبى عالم نيستم  إِلَّا ما شاءَ اللَّهُ  مگر آنچه خدا خواهد كه مرا به آن تعليم كرامت فرمايد  وَ لَوْ كُنْتُ أَعْلَمُ الْغَيْبَ  و اگر بودمى كه بتعليم حق دانستمى غيب را  لَاسْتَكْثَرْتُ مِنَ الْخَيْرِ  هر آينه طلب بسيار كردمى از مال و منفعت و فتح و غير آن  وَ ما مَسَّنِيَ السُّوءُ  و نرسيدى به من هيچ بدى از فقر و مرض و رنج و غير آن  إِنْ أَنَا إِلَّا نَذِيرٌ وَ بَشِيرٌ  نيستم من مگر پيغمبر بيم كنندهء منكران و مژده دهنده مؤمنان  لِقَوْمٍ يُؤْمِنُونَ  براى گروهى كه بگروند به من و آنچه با من است از احكام شريعت و مىتواند بود كه انذار و بشارت هر دو از براى اهل ايمان باشد زيرا كه ايشانند كه منتفع مىشوند به آن بعد از آن بيان وحدانيت و قدرت خود مىفرمايد كه .\r\n هُوَ الَّذِي خَلَقَكُمْ مِنْ نَفْسٍ واحِدَةٍ  اوست آنخدائى كه آفريد شما را از يك تنى كه آدم است  وَ جَعَلَ مِنْها زَوْجَها  و آفريد از جسد وى يعنى از استخوان پهلوى چپ وى جفت او را كه حواست  لِيَسْكُنَ إِلَيْها  تا آرام گيرد آدم بوى و الفت پذيرد بوى كه الجنس مع الجنس يميل  فَلَمَّا تَغَشَّاها  پس آنهنگام كه فرو پوشيد آدم حوا را يعنى باوى خلوت كرد  حَمَلَتْ حَمْلًا خَفِيفاً  بار گرفت بار سبك كه آن نطفه آدم بود در رحم او  فَمَرَّتْ بِهِ  پس مستمر بود به آن بار در برخاستن و نشستن و رفتن و ايستادن يعنى اين حمل به جهت خفت مانع او نشد از تصرف او در امرى از امور كه ميخواست هم چنان كه قبل از حمل تا روزگارى بر اين برآمد  فَلَمَّا أَثْقَلَتْ  پس آنهنگام كه گران بار گشت به جهت بزرگ شدن فرزند در شكم او و نزديك به وضع شد  دَعَوَا اللَّهَ رَبَّهُما  بخواندند هر دو يعنى آدم و حوا خداى را كه پروردگار ايشانست مضمون دعا اينكه  لَئِنْ آتَيْتَنا صالِحاً  هر آينه اگر بدهى ما را فرزندى مستوى الخلقه كه بدن او باصلاح و صحت باشد و از فساد و عيب برى  لَنَكُونَنَّ مِنَ الشَّاكِرِينَ  هر آينه باشيم از سپاس دارندگان مر ترا بر اين نعمة مجدد .\r\n فَلَمَّا آتاهُما \r\n\r\n","description":"","footnote":"","page_name":" 168 ","page_number":168},
  {"content":"\r\n\r\nپس آنهنگام كه عطا كرد خدا بر ايشان  صالِحاً  فرزندى صالح البدن  جَعَلا لَهُ  گردانيدند آدم و حوا يعنى اولاد ايشان او را  شُرَكاءَ فِيما آتاهُما  خداوند شركتى در آنچه داد اولاد ايشان را يعنى آن فرزندى را كه خدا به اولاد آدم و حوا داده بود شريكى ساختند اولاد ادم او را به خدا يعنى او را عبد الحارث و عبد الشمس و عبد العزى و امثال اين نام نهادند  فَتَعالَى اللَّهُ عَمَّا يُشْرِكُونَ  پس بزرگست خدا و پاك از آنچه براى او انباز ميگيرند و نميتواند بود كه مراد اين باشد كه آدم و حوا فرزند خود را شريك خدا گردانند در اسم هم چنان كه ضعفاى عامه مخالفين گفته‌اند چه اين منافى عصمت است و بيضاوى و زمخشرى كه رءوس اهل خلافند در انوار و كشاف آورده‌اند كه اين قول لايق انبيا نيست و بعد از آن گفته‌اند كه احتمال دارد كه مراد بنفس واحده قصى باشد از اجداد پيغمبر صلّى اللّه عليه و آله و سلّم كه خداى تعالى او را زوجه از جنس او يعنى عربى قرشى كرامت فرمود و زن و شوهر شرط كردند كه اگر خداى تعالى ايشان را فرزندى شايسته دهد بشكرگذارى و سپاس دارى آن قيام نمايند حق تعالى ايشان را چهار فرزند داد و در تسميهء ايشان شريك پيدا كردند مر خداى را و عبد مناف و عبد العزى و عبد القصى و عبد الدار نام نهادند مراد اشتراك است در تسميه و اين مستلزم كفر نيست و صاحب كشاف بعد از نقل اين قول گفته كه هذا تفسير حسن لا اشكال فيه اين وجه تفسيرى نيكو است و هيچ اشكالى در آن نيست و اصح آنست كه جعلا له در تقدير اين است كه جعل اولادهما له چنان كه به اين مفسر شد و اين قول اكثر مفسرانست و عياشى در تفسير خود از ائمه هدى نقل كرده كه مراد شرك طاعت است نه شرك عبادت بعد از آن در توبيخ اهل شرك ميفرمايد كه .\r\n أَ يُشْرِكُونَ ما لا يَخْلُقُ شَيْئاً  آيا ميگيرند در عبادت حق آن چيزى را كه نيافريند چيزى را و قدرت ندارد بر آفريدن چيزى  وَ هُمْ يُخْلَقُونَ  و حال آنكه انبازان را كه ميگيرند آفريده شده‌اند يعنى جماداتى را كه ميپرستند قادر نيستند بر اصول نعم تا به آن مستحق عبادت شوند و عبادت خدا كه قادر بالذات است و بر همه مقدورات قادر رها كرده‌اند و عبادت اصنام ميكنند كه مخلوقند .\r\n وَ لا يَسْتَطِيعُونَ لَهُمْ  و نميتوانند براى پرستندگان خود  نَصْراً  يارى دادنى در جر منفعت ايشان يا فرياد رسيدنى در دفع مضرت ايشان  وَ لا أَنْفُسَهُمْ يَنْصُرُونَ  و نه نفسهاى خود را يارى ميدهند در وقتى كه ايشان را ميشكنند يا به خون و سرگين آلوده ميسازند .\r\n وَ إِنْ تَدْعُوهُمْ إِلَى الْهُدى  و اگر بخوانيد شما اى مسلمانان\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمشركان را بسوى دين اسلام  لا يَتَّبِعُوكُمْ  پيروى نكنند شما را  سَواءٌ عَلَيْكُمْ  يكسانست بر شما  أَ دَعَوْتُمُوهُمْ  اگر بخوانيد شما اى مسلمانان مشركان را و دعوت كنيد بدين حق  أَمْ أَنْتُمْ صامِتُونَ  يا آنكه خاموش باشيد اين آيه خاص است بر قومى كه مصر بودند بر كفر خود و از قبول دعوت محروم شدند مانند أبو جهل پر جهل و متابعان او .\r\n إِنَّ الَّذِينَ تَدْعُونَ مِنْ دُونِ اللَّهِ  بدرستى كه آنان كه شما ميپرستيد اى مشركان بجز از خدا و ايشان را الهه نام نهاده‌ايد  عِبادٌ  بندگانند يعنى مسخر فرمان و مملوكند و ذليل و عاجز و مقهور او سبحانه  أَمْثالُكُمْ  مانند شما يعنى ايشان نيز مثل شما در تحت تصرف و قبضه اقتدار حق‌اند و اگر اين را باور نداريد  فَادْعُوهُمْ  پس بخوانيد ايشان را و چون بخوانيد  فَلْيَسْتَجِيبُوا لَكُمْ  پس بايد كه اجابت كنند مر شما را  إِنْ كُنْتُمْ صادِقِينَ  اگر هستيد شما راستگويان در آنكه ايشان الهه‌اند چه اگر آنست كه دعاى بنده و پرستنده خود اجابت كنند .\r\n أَ لَهُمْ أَرْجُلٌ يَمْشُونَ بِها  آيا مر اين بتان را پايهاست كه در مهمات خود بروند به آن پايها چنان كه شما ميرويد  أَمْ لَهُمْ أَيْدٍ  يا مر ايشانرا دستهاست كه چيزها  يَبْطِشُونَ بِها  فرا گيرند به آن چنان كه شما فرا ميگيريد  أَمْ لَهُمْ أَعْيُنٌ يُبْصِرُونَ بِها  يا مر ايشان را چشمهاست كه ببينند به آن چيزها چنان كه شما ميبينيد  أَمْ لَهُمْ آذانٌ يَسْمَعُونَ بِها  يا مر ايشان را گوشهاست كه بشنوند به آن شنيدنىها را و حال آنكه شما خود قائليد كه ايشان را پاى روا و دست گيرا و چشم بينا و گوش شنوا نيست و شما را هست پس از ايشان افضل باشيد و از غايت جهل است كه فاضل مفضول را پرستد مشركان بعد از استماع اين سخنان و الزام ايشان از آن به جهت فرط جهالت تخويف حضرت رسالت كردند بالهه خود و گفتند خدايان ما را نكوهش مكن كه مبادا آفتى و رنجى از ايشان به تو رسد  قُلِ ادْعُوا شُرَكاءَكُمْ  بگو ايمحمد كه بخوانيد انبازان خود را كه براى خدا ساخته‌ايد و همه مجتمع و متفق شويد براى عدواة من  ثُمَّ كِيدُونِ  پس كيد كنيد و هر حيله و مكرى كه ميتوانيد در بارهء من بجاى آريد  فَلا تُنْظِرُونِ  پس مهلت مدهيد كه من هيچ از اين باك ندارم زيرا كه اعتماد كرده‌ام بر حفظ و حمايت الهى و از مكر و قصد شما نمىانديشم .\r\n إِنَّ وَلِيِّيَ اللَّهُ  بدرستى كه يار من و متولى كار من\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاللّه است كه خداى به حق است  الَّذِي نَزَّلَ الْكِتابَ  آن خدائى كه فرو فرستاد قرآن را كه حامى بندگانست  وَ هُوَ يَتَوَلَّى الصَّالِحِينَ  و خدا دوست دار و كار ساز بندگان شايسته است و حافظ ايشان از ضرر دشمنان .\r\n وَ الَّذِينَ تَدْعُونَ مِنْ دُونِهِ  و آنانرا كه شما ميخوانيد و ميپرستيد بجز از خداى به حق و معبود مطلق  لا يَسْتَطِيعُونَ نَصْرَكُمْ  نميتوانند يارى دادن شما را  وَ لا أَنْفُسَهُمْ  و نه نفسهاى خود را  يَنْصُرُونَ  يارى كنند بوقت شكستن ايشان پس چگونه از آنها باكى توان داشت .\r\n وَ إِنْ تَدْعُوهُمْ إِلَى الْهُدى  و اگر بخوانيد اى مؤمنان كافران را به راه راست كه اسلامست  لا يَسْمَعُوا  نشنوند بسمع قبول  وَ تَراهُمْ يَنْظُرُونَ إِلَيْكَ  و مىبينى ايشانرا اى محمد كه بديدهاى ظاهر مينگرند بسوى تو  وَ هُمْ لا يُبْصِرُونَ  و حال آنكه ايشان نمىبينند تو را ببصر بصيرت و بحقيقت تو بينا نيستند چه به صورت تو را مىبينند نه بمعنى بعد از امر حضرت بدعوت و تبليغ رسالت تعليم او ميفرمايد بمكارم اخلاق و ترك غلظت بقوله .\r\n خُذِ الْعَفْوَ  فرا گير صفت عفو را با كسانى كه نسبت به تو سخنان بىادبانه ميگويند وحدت و ستيزگى مكن بلكه لطف و ملايمت نما بايشان كه اين اقرب است بهدايت ايشان و تأثير آن بيشتر در ميل ايشان بجانب ايمان  وَ أْمُرْ بِالْعُرْفِ  و امر كن مردمان را بنيكوئى در افعال و اقوال كه مستحسن باشد در نظر عقل و شرع  وَ أَعْرِضْ  و روى بگردان بعد از اقامهء حجت و الزام دليل  عَنِ الْجاهِلِينَ  از نادانان و سفيهان پس اگر از جانب ايشان ايذائى و رنجى به تو رسد ستيزه مكن بلكه ملاطفت و ملايمت را شعار خود كن چون اين آيه نازل شد حضرت از جبرئيل معنى خذ العفو پرسيد گفت نميدانم باش تا آن را از ملك علام معلوم كنم پس رفت و باز آمد و گفت اى محمد حق تعالى ميفرمايد كه عفو كن از كسى كه بر تو ستم كرده باشد و عطا كن كسى را كه ترا محروم ساخته باشد از عطيهء خود و بپيوند به كسى كه از تو بريده باشد از حضرت صادق عليه السّلام مرويست كه حق تعالى به اين آيه رسول خود را بمكارم اخلاق فرموده و در قرآن هيچ آيتى نيست كه از اين آيه جامع تر باشد در مكارم الاخلاق از ابن زيد مرويست كه بعد از نزول آيه حضرت فرمود كه بار خدايا گاه هست كه غضب بر من مستولى مىشود نزد آنحال چكنم آيه آمد كه .\r\n وَ إِمَّا يَنْزَغَنَّكَ مِنَ الشَّيْطانِ  و اگر برانگيزاند تو را از جانب شيطان  نَزْغٌ  نخسى يعنى وسوسه بر خلاف آنچه تو را فرموده‌اند مراد آنست كه اگر\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nشيطان در صدد وسوسه شود و خواهد كه تو را بر غضب دارد و منع ملاطفت كند نسبت به كسانى كه ايذاء و آزار به تو رسانيده باشند  فَاسْتَعِذْ بِاللَّهِ  پس پناه گير به خدا از شر او تا تو را از مكر و وسوسهء او نگاه دارد از بعضى علماء مرويست كه نزغ اول وسوسه است و مقدمه آن و مس نيست مگر بعد از تمكن و جاى گرفتن آن در نفس و لهذا حق تعالى اول را نسبت بپيغمبر داد و فرمود و امّا ينزغنك و ثانى را نسبت داد بساير مردمان كه و اذا مسّهم طائف من الشّيطان و نزد بعضى صورت خطاب به حضرت است و مراد امتند چه انبياء از وساوس شيطانى معصوم و محفوظند پس بهر يك از امت ميگويد كه چون وسوسهء شيطانى تو را از جاى در آرد و بخلاف عفو دارد پس پناه گير به خدا  إِنَّهُ سَمِيعٌ  بدرستى كه خدا شنواست پناه گرفتن ترا  عَلِيمٌ  دانا به آنچه صلاح تو در آنست يا سميع است باقوال آنكه به تو اذيت مىرساند عليم است بافعال او پس ويرا بر آن مجازات دهد بعد از آن در بيان حال متقيان ميفرمايد كه .\r\n إِنَّ الَّذِينَ اتَّقَوْا  بدرستى كه آنان كه پرهيز كردند از معاصى و شرك يا بترسيدند از حق تعالى  إِذا مَسَّهُمْ طائِفٌ مِنَ الشَّيْطانِ  چون برسد بديشان وسوسه و مكرى فرو آينده در خواطر از جانب شيطان  تَذَكَّرُوا  ياد كنند خداى را و از وعيد او انديشه نمايند  فَإِذا هُمْ مُبْصِرُونَ  پس ايشان بينندگان باشند راه صواب را بسبب ياد كردن موقع خطا و مكايد شيطان پس احتراز كنند از او .\r\n وَ إِخْوانُهُمْ  و برادران شياطين يعنى كافران كه نميپرهيزند از وسوسه و نميترسند از خدا  يَمُدُّونَهُمْ  ميكشند شياطين ايشان را  فِي الغَيِّ  در گمراهى و غوايت بآراستن معاصى در نظر آنها  ثُمَّ لا يُقْصِرُونَ  پس باز نمىايستند از اضلال ايشان و دست از اغواى ايشان باز نميدارند و يا كافران نميپرهيزند از گمراهى و خود را باز نميدارند از آن .\r\n وَ إِذا لَمْ تَأْتِهِمْ بِآيَةٍ  و چون نيارى تو بكافران آيتى از قرآن كه ايشان از روى عناد از تو ميطلبند  قالُوا لَوْ لا اجْتَبَيْتَها  گويند چرا فراهم نبافتى آن آيه را از نزد خود همچو ساير آنچه قرائت ميكردى در تبيان آورده كه اهل مكه از روى تعنت و اقتراح آيتهاى قرآنى ميطلبيدند تا آنحضرت از آوردن آن عاجز شود و چون در نزول آن تاخير واقع شدى از روى استهزاء گفتندى چرا خود انشاى آن نميكنى چنان كه ديگر آيتها اين آيه آمد كه چون آيتى از قرآن كه اقتراح ميكنند آن را نمىآرى گويند چرا بر هم نبافتى  قُلْ إِنَّما أَتَّبِعُ  بگو جز اين نيست كه من پيروى ميكنم  ما يُوحى إِلَيَّ مِنْ رَبِّي  آن چيزى را كه وحى كرده\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمىشود به من از نزد پروردگار من و من بر بافندهء آن نيستم  هذا بَصائِرُ  اين قرآن دليلهاى روشن است كه بدان حق ديده و در يافته مىشود  مِنْ رَبِّكُمْ  فرود آمده از نزد پروردگار شما  وَ هُدىً وَ رَحْمَةٌ  و راه نماينده است و سبب رحمت  لِقَوْمٍ يُؤْمِنُونَ  براى گروهى كه ميگروند به خدا و رسول او چه ايشانند كه به آن منتفع ميشوند نه غير ايشان .\r\n وَ إِذا قُرِئَ الْقُرْآنُ  و چون خوانده شود قرآن در نماز  فَاسْتَمِعُوا لَهُ  پس بشنويد مر او را مرويست كه جوانى انصارى در عقب رسول صلّى اللّه عليه و آله و سلّم نماز ميگذارد و هر چه آنحضرت قرائت ميفرمود او نيز ميخواند آيه آمد كه چون امام در نماز قرائت كند شما استماع آن كنيد و آن را مخوانيد  وَ أَنْصِتُوا  و خاموش باشيد و با امام تلاوت مكنيد  لَعَلَّكُمْ تُرْحَمُونَ  شايد كه رحمت كرده شويد يعنى به آن پند گرفته بميامن آن مستوجب رحمت و مغفرت گرديد از ابى جعفر عليه السّلام مرويست كه اين خطاب بمؤمنانست كه در نماز مستمع شوند و با امام قرائت نكنند و شيخ ابو جعفر ( ره ) فرموده كه مراد استماع قرآن است در نماز و در غير آن واجب نيست بلكه سنت است حاصل كه حق تعالى ميفرمايد كه در وقت تلاوت گوش به قرآن كنيد و اوامر و نواهى آن را نيك فرا گيريد و بمواعظ و احكام آن پند گيريد .\r\n وَ اذْكُرْ رَبَّكَ  و ياد كن ايمحمد پروردگار خود را  فِي نَفْسِكَ تَضَرُّعاً وَ خِيفَةً  در دل خود از روى زارى و ترسكارى چه تضرع و خشيت اقربست باجابت و قبول و گويند مراد تفكر است در نفس تا بسبب آن علم بصانع و صفات و كمال و جلال او حاصل شود  وَ دُونَ الْجَهْرِ  و بخوان او را خواندنى فرد از جهر و آشكارا  مِنَ الْقَوْلِ  از گفتار يعنى ميانهء سر و جهر او را بخوان  بِالْغُدُوِّ وَ الْآصالِ  در بامداد و شبانگاه مراد دوام ذكر است يا در اين دو وقت كه افضل اوقات شبانه روز است به جهت آنكه ملائكه شب و روز در اين دو وقت حاضر مىباشند پس آن ذكر را هر دو خواهند نوشت و گويند اين امر است مر امام را كه آواز در نماز بلند كند به مقدارى كه مأمومين بشنوند نه زياده از آن  وَ لا تَكُنْ مِنَ الْغافِلِينَ  و مباش از جملهء بيخبران در آن چه مأمور ميشوند از ذكر و دعا و اصح آنست كه خطاب به آن حضرتست و مراد امت اويند چه آن حضرت از سهو و غفلت مبرى است بعد از آن حق تعالى بيان امرى مىكند كه باعث ذكر است و ميفرمايد كه .\r\n إِنَّ الَّذِينَ عِنْدَ رَبِّكَ  بدرستى كه آنان كه نزد پروردگار تواند يعنى ملائكه اعلى كه مقربان\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبارگاه اويند  لا يَسْتَكْبِرُونَ عَنْ عِبادَتِهِ  گردن نميكشند از پرستش او  وَ يُسَبِّحُونَهُ  و تنزيه ميكنند ذات اقدس او را از آنچه لايق كبرياى اوست  وَ لَهُ يَسْجُدُونَ  و مر او را سجده ميكنند و در عبادت او آنچه غايت خضوع و خوارى و ترسكاريست بجاى ميآورند و غير او را به او شريك نميگردانند اين تعريض است بمشركان و تنبيه مؤمنان و لهذا بعد از تلاوت اين آيه سجده سنت است و بدانكه باجماع اماميه سجده در چهار موضع از قرآن بر قارى و مستمع واجب است و آن در سوره الم سجده و حم سجده و النجم و اقرء است و در باقى سنت است و آن يازده موضع ديگر است اعراف و رعد و نحل و بنى اسرائيل و مريم و حج در دو موضع آن و فرقان و نمل و ص و انشقاق مرويست از حضرت رسالت صلّى اللّه عليه و آله و سلّم كه چون فرزند آدم سجده تلاوت كند شيطان از او كناره كند و بگريزد و گويد واى بر من فرزند آدم مأمور شد به سجده و سجده كرد او را بهشت واجب شد من مأمور شدم بسجود و فرمان نبردم دوزخ بر من واجب گشت .\r\n\r\nسورة الانفال\r\nو هى ست و سبعون آية مدنية ابى بن كعب از پيغمبر صلّى اللّه عليه و آله و سلّم روايت كرده كه هر كه سورهء انفال و برائة تلاوت كند من شفيع او باشم در روز قيامت گواهى دهم براى او كه وى برى است از نفاق و بعدد هر مرد و زن كه در دار دنياست ده حسنه براى وى بنويسند و ده سيئه محو كنند و ده درجه بردارند و تا در دنيا باشد ملئكه كه حامل عرشند صلوات بر او فرستند و عياشى باسناد خود از ابى بصير روايت كرده كه او از ابى عبد اللّه عليه السّلام خبر داد كه هر كه سورهء انفال و برائت تلاوت كند در هر ماهى يك بار هرگز نفاق در دل او داخل نشود و از شيعه حضرت امير المؤمنين عليه السّلام باشد به حق و در روز قيامت از موائد بهشت نوشد تا مردمان از حساب فارغ شوند و بموضع خود رسند  بِسْمِ اللَّهِ الرَّحْمنِ الرَّحِيمِ \r\n  يَسْئَلُونَكَ عَنِ الْأَنْفالِ   ميپرسند از تو ايمحمد از حكم غنيمتهاى كفار كه بر اين امت حلالست يا نه مروى است كه اهل بدر در غنايم اختلاف كردند جوانان گفتند ما حرب كرده‌ايم غنيمت از آن ماست و پيران گفتند ما نيز مددكار و يارى دهندهء شما بوديم ما را نيز نصيبى بايد و عبادة بن صامت فرمود كه ما در بدر اختلاف كرديم در باب غنيمت آن و اختلاف بنزاع انجاميد حق تعالى حكم آن را برسول خود تفويض نموده گفت   قُلِ الْأَنْفالُ   بگو ايمحمد كه حكم غنيمتها   لِلَّهِ وَ الرَّسُولِ   مر خداى راست كه معبود بر حق است و فرستاده او تا قسمت كنند بهر\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكه خواهند   فَاتَّقُوا اللَّهَ   و بترسيد از خدا و مخالفت و منازعه منمائيد   وَ أَصْلِحُوا ذاتَ بَيْنِكُمْ   و بصلاح آريد حالى كه ميان شماست از خصومت و منازعه بمواساة با يكديگر و تسليم امر به خدا و رسول   وَ أَطِيعُوا اللَّهَ وَ رَسُولَهُ   و فرمان بريد خداى را و فرستادهء او را در آنچه فرمايند در باب غنايم   إِنْ كُنْتُمْ مُؤْمِنِينَ   اگر هستيد مؤمنان چه ايمان مقتضى طاعت و تقويست و موجب امتثال در اوامر و نواهى عبادة بن صامت گفت چون اين آيه نازل شد و حكم آن را برسول تفويض نموده از سر مخالفت در گذشتند و او در ميان مسلمانان قسمت عدل فرموده و ما خلقهاى خود را باصلاح آورديم و خلاف و نزاع از خود رفع كرديم و نزد مجاهد مراد بانفال خمس است كه واجب گردانيد و بروايت صحيحه از ابى جعفر و ابى عبد اللّه عليهما السّلام مراد از انفال هر چيزيست كه از دار الحرب فرا گيرند به غير قتال و هر زمينى كه آن بدون قتال از آن جلاى وطن كنند و ميراث كسى كه وارثى نگذاشته باشد و صفاياى ملوك و بطون اوديه و ارض موات و فقها اين را فيء كلاء گويند و نيز از صادق عليه السّلام مرويستكه آنچه مذكور شد مر خداى راست و رسول او را بعد از او هر كه قايم مقام او باشد صرف نمايند و هر جا كه خواهند از مصالح خود خرج نمايند و هيچكس را از رعيت در او حقى نيست و در زمان غيبت امام شيعه ما راست كه در آن تصرف كنند و نيز فرمود كه غنائم بدر مخصوص به حضرت رسالت صلّى اللّه عليه و آله و سلّم بود بهر كه ميخواست ميداد و بعد از ذكر انفال در صفت اهل ايمان خبر ميدهد كه .\r\n إِنَّمَا الْمُؤْمِنُونَ  جز اين نيست كه مؤمنان كامل در ايمان  الَّذِينَ إِذا ذُكِرَ اللَّهُ  آنانند كه چون ياد كرده شود خدا نزد ايشان  وَجِلَتْ قُلُوبُهُمْ  بترسد دلهاى ايشان از هيبت جلال و تصور عظمت لا يزال و يا از تقصير اعمال خود در جنب انعام و افضال او  وَ إِذا تُلِيَتْ عَلَيْهِمْ آياتُهُ  و چون خوانده شود بر ايشان آيتهاى او يعنى قرآن  زادَتْهُمْ إِيماناً  زياده گرداند آن آيات ايشان را در ايمان مراد نه آنست كه يقين ايشان بيفزايد و تصديق ايشان با تصديق قرين شود به جهت زيادتى اطمينان نفس در رسوخ يقين ايشان نزد آن زيرا كه نزد اهل حق ايمان قابل زياده و نقصان نيست پس مراد مزيت ايمان است كه در سبب تصديق بآيات منزله كه پيش از آن نبوده يعنى هر گاه آيتى از آيات بر ايشان نازلشود آن را تصديق كنند و آن تصديق علاوه يقين اول شود پس مراد زيادتى ايمان است نه كيفيت آن  وَ عَلى رَبِّهِمْ يَتَوَكَّلُونَ  و بر پروردگار خود توكل كنند و امور خود را به او بازگذارند و خوف و رجاى ايشان نباشد مگر به او و اعتماد بر مخلوق نكنند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n الَّذِينَ يُقِيمُونَ الصَّلاةَ  و اين مؤمنان كامل الايمان آنانند از روى اخلاص بپاى دارند نماز را بشرايط و ايمان  وَ مِمَّا رَزَقْناهُمْ يُنْفِقُونَ  و از آنچه روزى داده‌ايم ايشان را نفقه ميكنند .\r\n أُولئِكَ  آنگروه كه اعمال قلب را كه خوف و رجا و توكل و يقين است با اعمال جوارح كه صلاة و زكات است جمع كرده‌اند  هُمُ الْمُؤْمِنُونَ حَقًّا  ايشانند گرويدگان گرويدنى درست و راست خالص از شك و ريب و كاملان در ايمان  لَهُمْ دَرَجاتٌ عِنْدَ رَبِّهِمْ  مر اين مؤمنان كامل راست مرتبهاى بلند و درجه هاى ارجمند نزد پروردگار ايشان كه مزيت كرامت و علو منزلت است  وَ مَغْفِرَةٌ وَ رِزْقٌ كَرِيمٌ  و آمرزش مر تقصيرات ايشان را و روزى بزرگوار كه خالص و صافى باشد از كردن كسب و خالى از خوف حساب و غير منقطع - و در خبر آمده است كه مراد بدرجات هفتاد درجه است هر درجه تا درجهء چند اسبى نيك دو كه دود در هفتاد سال قطع مسافت آن كند بدانكه اين آيه دلالت نميكند كه هر كه چنين نباشد مؤمن نباشد زيرا كه حق تعالى در اين آيه ذكر فضلاى اهل ايمان كرده است و مؤمنان در طاعت متفاوتند و اگرچه در اصل ايمان متساوىاند حسن بصرى را گفتند تو مؤمنى گفت ايمان ده بود اگر ايمان به خدا و فرشتگان و كتابها و رسولان و قيامت و بعث و بهشت و دوزخ و ثواب و عقاب دارم مؤمنم و اگر مقصود تو اين آيه كه  إِنَّمَا الْمُؤْمِنُونَ  اه نميدانم كه من داخل ايشانم يا نه از ثورى نقل كرده‌اند كه هر كه دعوى كند كه انا مؤمن حقا و گواهى ندهد كه او از اهل جنت است پس به نصف آيه ايمان آورده و به نصف ديگر نگرويده بعد از آن بيان غزوه بدر مىكند .\r\n كَما أَخْرَجَكَ رَبُّكَ  يعنى حال مسلمانان در كراهت ايشان از قسمت كردن تو انفال را ببعضى دون بعضى همچو حال ايشانست كه بيرون كرد پروردگار تو  مِنْ بَيْتِكَ  از خانهء تو كه در مدينه است براى حرب بدر  بِالْحَقِّ  براستى و صواب يعنى چون خدا امر كرد ترا ببيرون رفتن از مدينه بموضع بدر براى جهاد با اهل شرك و عناد بعضى مسلمانان از آن كراهت داشتند و نخواستند كه از مكان مالوف و مأمن مرغوب خود بيرون رفته متحمل مشقت كارزار گردند همچنانكه ميفرمايد  وَ إِنَّ فَرِيقاً مِنَ الْمُؤْمِنِينَ  و بدرستى كه گروهى از گرويدگان  لَكارِهُونَ  هر آينه كارهند از رفتن ببدر .\r\n يُجادِلُونَكَ  جدال و مباحثه ميكنند با تو  فِي الْحَقِّ  در اختيار كار جهاد كه ثواب است  بَعْدَ ما تَبَيَّنَ  پس از آنكه روشن شده بديشان كه جهاد واجب است يا نه باعلام تو كه بر دشمن تو ظفر خواهند يافت پس از قتال كراهت دارند  كَأَنَّما يُساقُونَ  همچو كراهت از آنكه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nرانده شوند  إِلَى الْمَوْتِ  بسوى مرگ  وَ هُمْ يَنْظُرُونَ  و حال آنكه ايشان نگرند باسباب علامات مرگ يعنى كراهت ايشان از جهاد بر وجهى است كه گوئيا ايشانرا بجانب مرگ ميرانند و اين به جهت قلت و عدد مدد و كمى زاد و استعداد ايشان بود چه ايشان سيصد و پنج نفر بودند و هفتاد شتر داشتند و دو اسب و شش زره و هشت شمشير و با وجود اين نفس انسانى مقتضاى آنست كه گريزان باشند از مشقت و شتابان براحت و رغبت كننده بموضع امنيت و گريزنده از مواطن هلاكت و سبب اينغزوه آن بود كه كاروان قريش با متاع بسيار از شام مراجعت كرده بودند و أبو سفيان با بعضى از صناديد قريش چون عمرو عاص و عمرو بن هشام و مخزوم بن نوفل با چهل سوار سردارى آن قافله ميكردند جبرئيل آمد و صورت واقعه را بعرض سيد عالم رسانيد حضرت اين معنى را با مؤمنان باز گفت و از بسيارى مال و قلت رجال مايل شدند كه سر راه بر كاروان گيرند جمعى بسيار باسلاح و بىسلاح به اين قصد بيرون آمدند و چون اينخبر بابو سفيان رسيد ضمضم غفارى را به مكه فرستاد و از ايشان مدد خواست ضمضم بيامد و در مكه ندا در داد كه اى اهل مكه مالها در معرض تلف است بيرون رويد و ياران خود را حمايت كنيد و محافظت نمائيد ابليس بر صورت سراقة بن خثعم به مكه آمد و ندا داد كه  لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ  مترسيد كه امروز هيچكس شما را مغلوب نتواند ساخت و من يار و مدد كار شماام اهل مكه چون اين را بشنيدند حميت جاهليت را در حركت آورده در مكه ندا كردند كه هر كه باز ايستد از سرايش بيرون كنند و مالش را بغارت ببرند چون حضرت رسول در وادى زفران نزول فرمود جبرئيل آن حضرت را از آمدن لشگر كفار قريش خبر داده فرمود كه حق تعالى ميفرمايد كه يكى از اين دو طائفه كه كاروانند و كفار قريش به راه خواهند بود شما ملاقات كاروان را دوست تر ميداريد يا مقاتله كفار را بعضى گفتند كه ما اسباب حرب را آماده ساخته‌ايم اگر كاروان بدست افتند مناسب تر است حضرت از اين سخن متغير شد و كبار مهاجر و انصار حربرا اختيار كردند و هر يك برخاستند و در اظهار كمال انقياد و امتثال مبالغه نمودند و از آن جمله مقداد بن عمرو گفت يا رسول اللّه ما تابع و محكوم امر مطلق توئيم بهر چه حكم فرمائى بر وجود ما حاكمى به هيچ وجه از حكم تو سر نمىپيچيم و در خدمت تو تقصيرى نميكنيم و بجد تمام كمر انقياد ترا بر ميان جان بسته‌ايم به خدا اگر امر فرمائى كه به آتش در رويم و اگر بر دريا فرمائى ذرهء نينديشيده در ميان آن در آئيم رسول يك بار ديگر در اين باب مشورت كرد تا ثبات قدم هر يك بر او ظاهر گردد سعد معاذ گفت يا رسول اللّه همانا كه اين تكرار كنايه است بر ما كه انصاريانيم فرمود كه چنين است سعد گفت يا رسول اللّه ما بيعت تو را نه بنهجى بسته‌ايم كه بوى نقض از آن\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاستشمام توانكرد اگر اعضاى ما را ذره ذره كنند از آن عهد و بيعت برنگرديم حضرت اينكلام را چون از او بشنيد فرمود سيروا على اسم اللّه و بركته برويد بنام خدا و بشارت باد شما را كه حق تعالى يكى از اين دو طايفه كه كاروانند و مشركان مكه مرا وعدهء ظفر داده است و رسول چون ميدانست كه قريش كشته گردند و مال ايشان و جمله كاروانيان وى را بود از اينجهت متوجه حرب قريش شده بعضى اصحاب را ميل كاروان بود و كراهت داشتند از حرب قريش و انديشه نميكردند كه اگر از پى كاروان روند قريش از پى ايشان در آيند و ايشان را در ميان گيرند و حق تعالى بعد از ذكر كراهت ايشان از جهاد با كفار قريش بيان رغبت ايشان كرده با كاروان و مىفرمايد كه .\r\n وَ إِذْ يَعِدُكُمُ اللَّهُ إِحْدَى الطَّائِفَتَيْنِ  و ياد كنيد كه چون وعده داد شما را خدا يكى از دو گروه را كه يا از كاروان باشند يا از لشكر كافران  أَنَّها لَكُمْ  كه آن مر شما راست  وَ تَوَدُّونَ  و شما دوست ميداريد  أَنَّ غَيْرَ ذاتِ الشَّوْكَةِ  آنكه غير خداوند سلاح يعنى كاروان  تَكُونُ لَكُمْ  باشد مر شما را چه شنيده‌ايد كه در كاروان چهل سوار بيش نيست لشگر كفار قريش نهصد و پنجاه مردند پس شما آسان‌تر ميخواهيد  وَ يُرِيدُ اللَّهُ أَنْ يُحِقَّ الْحَقَّ  و ميخواهد خدا آنكه ثابت گرداند حق را  بِكَلِماتِهِ  بآيتهاى خود كه در باب محاربهء ذات الشوكه فرستاده كه متضمن امر است بقتال مشركان و يا بوعدهاى فتح و ظفر كه پيغمبر خود را داده يا بكلمات ازلى كه در قتل و اسر ايشان بر لوح محفوظ نوشته و باوامر ملائكه را بامداد اهل ايمان يعنى ارادهء الهى تعلق گرفته كه دين اسلام را ثابت گرداند بامداد فرشتگان مؤمنان را در وقت محاربه ايشان با مشركان  وَ يَقْطَعَ دابِرَ الْكافِرِينَ  و ببرد و از بيخ بركند بنياد كافران را و همه را هلاك كند خلاصهء معنى آنست كه شما مىخواهيد كه مستغرق نعمتهاى او سبحانه باشيد و هيچ مكروهى بشما نرسد و حق تعالى ميخواهد .\r\n لِيُحِقَّ الْحَقَّ  تا سبب مكارهى كه بشما رسد در جهاد ثابت گرداند و ظاهر سازد حق را كه دين اسلامست و يا بقتل مشركان نصرت دهد پيغمبر خود را كه پيغمبرى او به حق است  وَ يُبْطِلَ الْباطِلَ  و نابود سازد امر فاسد را كه كفر است  وَ لَوْ كَرِهَ الْمُجْرِمُونَ  و اگرچه كاره‌اند و نميخواهند آن را كافران كه مستغرق گناهند .\r\n إِذْ تَسْتَغِيثُونَ رَبَّكُمْ  و ياد كنيد اين را كه چون فرياد ميخواستيد از پروردگار خود در وقتى كه گزيرى نداشتيد از قتال و ميگفتند كه اى فرياد رس فرياد خواهان يارى ده ما را بر دشمنان دين خودت و گفته‌اند كه چون حضرت رسالت صلّى اللّه عليه و آله و سلّم شوكت و كثرت مشركان را بديد دعا كرد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nكه خدايا اگر اين گروه مؤمنان هلاك شوند كسى ديگر نباشد كه ترا بوحدانيت پرستد پس بوعدهء خود وفا كن و ايشان را بر اعداء غالب ساز  فَاسْتَجابَ لَكُمْ  پس اجابت كرد خدا مر شما را  أَنِّي مُمِدُّكُمْ بِأَلْفٍ مِنَ الْمَلائِكَةِ  به آنكه مدد كننده‌ام شما را بهزار كس از فرشتگان  مُرْدِفِينَ  از پى مؤمنان در آيندگان و يا از عقب يكديگر در آمدگان و مراد از اين الف آنانند كه مقدمهء لشگر ملائكه بودند و با وجوه و اعيان ايشان و ثعلبى در تفسير خود از مجاهد نقل مىكند كه غير از اين هزار فرشته در روز بدر قتال نكردند و آن ثلثه و خمسه كه در سوره آل عمران مذكور شد جهت مژده نصرت آمده بودند و مياطى گويد مراد بمردفين از پى درآمدن الفى بود بعد از الفى تا پنج هزار فرشته و نزد بعضى اول سه هزار بودند و هزار كه در اين سوره مذكوره است در عقب هزار ديگر در آمدند و مجموع پنج هزار شد و نيز مروى است روز بدر كه جبرئيل با پانصد فرشته نزول كردند جبرئيل بميمنه و ميكائيل بميسره با جامه‌هاى سفيد و عمامه‌هاى سفيد دنبال دستارها ميان كتفها فروگذاشته با مشركان كارزار كردند و ايشان را مغلوب كردند و در هيچ زمانى از ماضى و مستقبل ايشان مأمور نشدند بامر جهاد بلكه جهاد ايشان مخصوص است بروز بدر به جهت علو مرتبت حضرت رسالت صلّى اللّه عليه و آله و سلّم از عبد اللّه عباس روايت استكه چون مسلمانى با مشركى كارزار كردى از بالاى سر آن مشرك آواز تازيانه بر آمدى مرد مسلمان نگاه كردى مشرك افتاده بودى و اثر تازيانه بر سر وى پيدا بودى و آنمرد مسلمان كسى را نديدى چون رسول صلّى اللّه عليه و آله و سلّم را از اين اخبار كردند فرمود راست ميگويد اينها فرشتگانند كه حق تعالى بمدد ما فرستاده است و حضرت امير المؤمنين عليه السّلام فرمود كه فرق ميان كشتگان ما و كشتگان كفار قريش آن بود كه اثر زخم و جراحت بر كشتگان ما پيدا بود و كشتگان ايشان را اثر زخمى نبود .\r\n وَ ما جَعَلَهُ اللَّهُ إِلَّا بُشْرى  و نگردانيد خدا اين امداد را مگر براى مژدگانى مر شما را بنصرت يعنى تا كثرت عدد ملائكه سبب بشارت و اطمينان شما بود و اگر نه يك فرشته ميتوانست كه دمار از ايشان برآورد چنان كه جبرئيل كه هفت شهرستان قوم لوط را از جاى بركند و بر گوشهء پر نهاده چندان ببرد كه آواز مرغان ايشان اهل آسمان بشنيدند و بعد از آن سرنگون كرد پس كثرت ملائكه به جهت آنست كه تا مژده باشد بنصرت  وَ لِتَطْمَئِنَّ بِهِ قُلُوبُكُمْ  و تا آرام گيرد بدان دلهاى شما و ترس قلت و ذلت شما از دل شما دور شود  وَ مَا النَّصْرُ إِلَّا مِنْ عِنْدِ اللَّهِ  و نيست نصرت و ظفر يافتن مگر از نزديك خدا چه امداد ملائكه و كثرت عدد ايشان سبب نصرتند پس يارى و فتح و نصرت و ظفر از او جوئيد\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n إِنَّ اللَّهَ عَزِيزٌ  بدرستى كه خدا غالب است و دوستان خود را نصرت دهد  حَكِيمٌ  راست كار است هر چه كند بر وفق صواب كند از عبد اللّه عباس روايت است كه گفت من در وقتى كه بر ابو جهل غالب شدم و او را ميكشتم گفت آن ضربها كه از هوا ميآمد و ما كسى را نميديديم چه بود گفتم فرشتگان بودند گفت ايشان ما را مغلوب ساختند نه شما .\r\n إِذْ يُغَشِّيكُمُ النُّعاسَ  ياد كنيد آن را نيز كه فرو پوشانيد بر سر شما خوابى سبك را مروى است كه صحابه را در اين شب كه در روزش جنك واقع شد دغدغه عظيم دست داد چنان كه منزل ايشان در ريگستانى بود كه رونده را قدم در آن فرو ميرفت و آب نيز نداشتند و مشركان بر ايشان سبقت گرفته بر كنار آب فرود آمده بودند حق تعالى خواب بر ايشان افكند  أَمَنَةً  براى ايمنى كه حاصل شد  أَمَنَةً  از نزديك او سبحانه تا از تعب سفر و خوف خطر استراحت يابند و در آن خواب اكثر اصحاب محتلم شدند على الصباح شيطان بنياد وسوسه كرد كه شما را نماز ميبايد گذارد و بعضى جنبيد و بعضى حدث اصغر داريد و آب نداريد و از پاى تا به زانو به خاك فرو ميرود و كافران در زمين سخت و هموارند و بكنار آب و شما ميگوئيد كه ما دوستان خدائيم و پيغمبر او در ميان ماست اين چگونه باشد حق تعالى در آن محل باران فرستاد كما قال  وَ يُنَزِّلُ عَلَيْكُمْ مِنَ السَّماءِ ماءً  و فرو فرستاد بر شما از ابر يا از طرف آسمان آبى كه رودخانه‌ها روان شدند و حوضها پر آب گشتند  لِيُطَهِّرَكُمْ بِهِ  تا پاك گرداند شما را به آن آب از حدث و خبث  وَ يُذْهِبَ عَنْكُمْ رِجْزَ الشَّيْطانِ  و ببرد از شما وسوسهء شيطان را كه ميگفت نصرت با جنابت بهم جمع نشوند  وَ لِيَرْبِطَ عَلى قُلُوبِكُمْ  و تا ببندد بر دلهاى شما اميدوارى بلطف حضرت بارى بنصرت پادشاهى  وَ يُثَبِّتَ بِهِ الْأَقْدامَ  و براى آنكه ثابت گرداند باران قدمهاى شما را چه باران بر زمين ريگ آميز باريده آن را استحكام داد قدمگاه مؤمنان مستحكم شد و در زمينى كه كفار نزول كرده بودند لاى عظيم پيدا آمد و گفته‌اند مراد بثبات قدمست در معركه حرب پس اصحاب سيراب شدند و ظروف را پر آب كردند و غسل و وضو كردند و خوشحال شدند و وسوسهء شيطان از ايشان زايل گشت .\r\n إِذْ يُوحِي رَبُّكَ إِلَى الْمَلائِكَةِ  ياد كن چون وحى كرد پروردگار تو بسوى فرشتگان كه بامداد آمده بودند براى يارى اهل ايمان  أَنِّي مَعَكُمْ  آنكه من با شماام در امداد و اعانت و ناصر و نگاه دار شما از شر شيطان  فَثَبِّتُوا الَّذِينَ آمَنُوا  پس استوار و ثابت قدم گردانيد\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nآنانرا كه گرويده‌اند و دلير سازيد ايشان را ببسيارى عدد خود و بمحاربه با اعداى ايشان مرويستكه فرشتگان بر صورت آدميان در پيش صف مؤمنان ميرفتند و ميگفتند بشارت باد كه شما غالب شويد و خدا يار شماست مردانه باشيد كه دشمنان‌اند كند و نصرت مر شما راست پس ايملائكه نصرت و بشارت دهيد مؤمنان را كه  سَأُلْقِي  زود در افكنم  فِي قُلُوبِ الَّذِينَ كَفَرُوا الرُّعْبَ  در دلهاى آنان كه كافر شدند ترس و بيم را - در حديث آمده كه مرا بترس اعدا نصرت داده‌اند كه هيبت و ترس من يك ماهه راه برود  فَاضْرِبُوا فَوْقَ الْأَعْناقِ  پس بزنيد ايملائكه كافران بر زبر گردانهاى ايشان يعنى بر محل زبر يا به كله سر ايشان زنيد - واحدى از ابن انبارى نقل مىكند كه چون ملائكه بقتال مأمور شدند نميدانستند كه در ضرب قصد كدام عضو بايد كرد حق تعالى فرمود بزنيد بر سرهاى ايشان  وَ اضْرِبُوا مِنْهُمْ  و بزنيد از ايشان  كُلَّ بَنانٍ  همه انگشتان در آيه دليلى صريح است بر آنكه ملائكه روز بدر كارزار كردند با كفار قريش و ايشانرا كشتند و كسى كه مانع اينست خطاب را راجع بمومنان ميدارد و اين خلاف ظاهر است .\r\n ذلِكَ  اين ضرب و قطع  بِأَنَّهُمْ  بسبب آنست كه ايشان  شَاقُّوا اللَّهَ وَ رَسُولَهُ  مخالفت كردند خداى را و فرستادهء او را  وَ مَنْ يُشاقِقِ اللَّهَ وَ رَسُولَهُ  پس هر كه مخالفت كند با خدا و رسول او  فَإِنَّ اللَّهَ شَدِيدُ الْعِقابِ  پس بدرستيكه خدا سخت عقوبت است بر مخالفت مخالفان در دنيا بقتل و گرفتارى و در آخرت بعقوبت ابدى و بانواع خوارى .\r\n ذلِكُمْ  اين است امر بعقوبت شما اى مشركان  فَذُوقُوهُ  پس بچشيد آن را عاجلا  وَ أَنَّ لِلْكافِرِينَ عَذابَ النَّارِ  و امر بآنستكه كافران را آجلا عذاب آتش دوزخست عبد اللّه عباس روايت كرده كه مردى از بنى غفار براى من حكايت كرد كه من و پسر عمم روز حرب بدر بر بالاى كوهى شديم منتظر اينكه ظفر كرا باشد تا ما خود را در ميان ايشان افكنيم و غنيمتى بدست آوريم ناگاه ديديم ابرى بر آمده كرد همهء لشگر موافق و مخالف فرو گرفته و در ميان ابر آواز جممهء اسبان مىشنيديم و مسلمانان آن سواران را ميگفتند خير مقدم خير مقدم و آن سواران يكديگر را مى گفتند بكشيد اين مشركانرا پس آواز ضرب ايشان بما ميرسيد و ايشان را نميديديم پسر عمم از هيبت و هول آن سواران بيفتاد و بمرد و من خود را نگاهداشتم اما در من هيچ قوتى نمانده بود و چون ابر فرو نشست كفار قريش كشته شده بودند و از آن سواران كسى پيدا نبود مرويست كه چون خبر فتح و نصرت مسلمانان به مكه رسيد ابو لهب يكى از منهزمان اهل شرك را طلبيد و گفت اى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاى برادر صورت اين حال بر چه وجه بود و اين حادثه عظيمهء از كجا بر شما واقع شد گفت چگويم چون نظر ما بر اهل اسلام افتاد خوفى عظيم از ايشان بر خاطر ما نشست و پشت بهزيمت داديم و ايشان تيغ كشيده در عقب ما روان شدند و در ميان ايشان جمعى را ديديم بر اسبان ابلق سوار و در ميان آسمان و زمين بر هوا ايستاده بر دست هر يكى تازيانه بر هر كه ميزدند هلاك ميشد و در اين جنگ عباس بن عبد المطلب اسير اهل اسلام شد از ابن عباس نقلست كه شخصى كه پدر مرا اسير كرده بود از بنى سليم بود و او را أبو البشر گفتندى كوتاه بالا و ضعيف البنيه بود و پدرم دراز بالا و قوى هيكل و فربه بدن بود رسول صلّى اللّه عليه و آله او را گفت كه عباس را چگونه گرفتى گفت مردى مرا مدد داد در گرفتن او كه من پيش از آن وى را نديده بودم - عباس و ابو جابر بن سهل بن حنيف از پدر خود روايت كرده كه ما در روز بدر ديديم كه بعضى از سواران در ميان ما شمشير را حواله مشركان ميكردند پيش از آنكه شمشير به گردن ايشان رسد سر ايشان از تن جدا ميشد القصه چون حق تعالى ملئكه را بمدد مسلمانان فرستاد و ايشان را وعده نصرت و ظفر داد در عقب آن ايشان را از فراز نهى كرده فرمود كه .\r\n يا أَيُّهَا الَّذِينَ آمَنُوا  اى آنان كه گرويده‌ايد  إِذا لَقِيتُمُ الَّذِينَ كَفَرُوا  چون ملاقات كنيد آنانرا كه كافرند  زَحْفاً  در حالتى كه انبوه درهم پيوسته باشند براى حرب شما  فَلا تُوَلُّوهُمُ الْأَدْبارَ  پس مگردانيد بر ايشان پشتها را يعنى هزيمت مكنيد و اگرچه گروهى اندك باشيد اين حكم على الاطلاق در اول اسلام بوده كه يك مؤمن از ده كافر زياده نشايستى گريختن و بآيهء الان خفف اللّه كه عنقريب مذكور خواهد شد منسوخ گشت .\r\n وَ مَنْ يُوَلِّهِمْ يَوْمَئِذٍ دُبُرَهُ  و هر كه بگرداند بر ايشان در آن روز پشت خود را  إِلَّا مُتَحَرِّفاً  مگر در حالتى كه ميل كننده و بر گردنده باشد از طرفى به طرفى ديگر به جهت اصلاح سلاح و يا به جهت گريز خود  لِقِتالٍ  براى كارزار يعنى خود را چنان فرا نمايد كه ميگريزد و به آن خصم را بازى دهد تا غافل شود پس باز گردد و بر سر وى تازد چه اين از كيدهائيست كه در حرب مستحسن است  أَوْ مُتَحَيِّزاً  يا پناه جوينده باشد  إِلى فِئَةٍ  بسوى گروهى از مسلمانان يعنى از ميمنه بميسره رود يا به عكس تا بايشان استعانت يافته بر خصم حمله كند و هر كه به غير از اين دو وجه پشت بر خصم كند  فَقَدْ باءَ بِغَضَبٍ مِنَ اللَّهِ  پس بدرستى كه باز گردد بخشمى بزرگ از خدا  وَ مَأْواهُ جَهَنَّمُ وَ بِئْسَ الْمَصِيرُ  و بازگشت وى دوزخ باشد و بد جاى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبازگشتى است دوزخ آورده‌اند كه چون در بدر آتش حرب زبانه كشيد و لشگر كفار بيكبار حمله كردند حضرت پيغمبر صلّى اللّه عليه و آله و سلّم در خانه كه از چوب و خاشاك ساخته بودند آغاز دعا فرمود و گفت بار خدايا وعدهء كه در باب نصرت من فرمودهء بوفا مقرون گردان جبرئيل فرود آمد و گفت خاك بردار و به طرف دشمنان افكن آن حضرت قدرى خاك و سنگريزه برداشت و بر روى لشگر بيگانه افكند حق تعالى آن خاك و سنگ ريزه را بر چشمهاى مشركان ريخت و هيچكس از آن مشركان نماند كه آن سنگ ريزه به چشم و دهن و بينى او نرسيد و به جهت آن همه به خود مشغول شدند و ملئكه آغاز حرب كردند و مؤمنان نيز جرات كرده بر ايشان حمله كردند و هفتاد كس از صناديد قريش كشته شدند و هفتاد كس ديگر را اسير كردند پس اهل بدر بر يكديگر تفاخر ميكردند و اين ميگفت كه من كشتم و آن مىگفت كه من اسير كردم آيه آمد كه .\r\n فَلَمْ تَقْتُلُوهُمْ  پس شما نكشتيد دشمنان را به قوت و استقلال  وَ لكِنَّ اللَّهَ قَتَلَهُمْ  و لكن خداى تعالى كشت ايشان را به آنكه شما را مدد داد بملائكه و دلهاى ايشان را به جهت آن دلير ساخت بر حرب و بر ايشان مسلط گردانيد و ترس عظيم در دل ايشان انداخت  وَ ما رَمَيْتَ  و نيفكندى تو اى محمد آن مشت خاك را بر روى ايشان  إِذْ رَمَيْتَ  وقتى كه افكندى چه افكندن تو بمثابهء نبود كه در چشم همه كفار رود و بر آن قادر نبودى  وَ لكِنَّ اللَّهَ رَمى  و ليكن خدا افكند آن را و به چشم همهء ايشان رسانيد تا آنكه همه منهزم شدند و ارباب تدقيق و اصحاب تحقيق را در باب كلام ظفر انجام و ما رميت اذ رميت سخنان بسيار است حاصل كه حق سبحانه كفار را مغلوب ساخت بانداختن ريك در چشم و ترس در دل ايشان و بامداد فرشتگان تا حق را ظاهر سازد  وَ لِيُبْلِيَ الْمُؤْمِنِينَ  و تا عطا دهد مؤمنان را و نعمت بر ايشان ارزانى فرمايد  مِنْهُ  از نزديك خود  بَلاءً حَسَناً  عطائى نيكو و نعمتى بزرگ كه آن نصرت و غنيمت و مشاهدهء آيات داله بر صدق دعوى حضرت رسالت صلّى اللّه عليه و آله و سلّم  إِنَّ اللَّهَ سَمِيعٌ  بدرستى كه خدا شنواست استغاثه و دعاى شما را  عَلِيمٌ  دانا بنيات و احوال شما لا جرم دعا را اجابت كرده شما را مظفر و منصور ساخت .\r\n ذلِكُمْ  اين است كارزار كه ديديد از غنيمت اهل حق و مغلوبيت اهل باطل  وَ أَنَّ اللَّهَ  و مقصود از اين نصرت آنست كه خدا  مُوهِنُ  سست كننده و باطل سازنده است  كَيْدِ الْكافِرِينَ  مكر و حيلهء كافران را و حفص موهن كيد خوانده باضافه يعنى خدا باطل كننده كيد مشركانست آورده‌اند كه كفار قريش در وقت بيرون آمدن از مكه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدست در پردهاى حرم زده گفتند بار خدايا نصرت كن از اين دو لشگر آن را كه راه يافته و از اين دو جماعت آن را كه گرامىتر است و از اين دو تن آن را كه فاضل ترند و در روز بدر ابو جهل نيز گفت بار خدايا هر كه از ما فاجرتر است و قطع كننده‌تر ملاحظه رحم خويشى را و چيزى آورده است بما كه آن را نمىشناسيم فردا بر پيشانى او زن و هلاكش كن و بروايتى ديگر گفت خداوندا هر گروهى كه دوست‌تر است نزد تو او را يارى ده حق تعالى در باره ايشان آيه فرو فرستاده بر سبيل تهكم فرمود كه .\r\n إِنْ تَسْتَفْتِحُوا  اگر طلب فتح و نصرت كرديد اى كفار قريش  فَقَدْ جاءَكُمُ الْفَتْحُ  پس بتحقيق كه آمد بشما فتح يعنى آن دين كه دوست‌تر است نزد خدا  وَ إِنْ تَنْتَهُوا  و اگر باز ايستيد اى كافران باقى مانده در جنك بدر از كفر و معاداة رسول  فَهُوَ خَيْرٌ لَكُمْ  پس آن بهتر است مر شما را از قتل اين جهان و عقوبت آن جهان  وَ إِنْ تَعُودُوا  و اگر باز گرديد بمحاربهء مسلمانان  نَعُدْ  باز گرديم بنصرت ايشان  وَ لَنْ تُغْنِيَ عَنْكُمْ فِئَتُكُمْ شَيْئاً  و دفع نكند از شما جمعيت و اتفاق بشما چيزى را از بليت قتل و اسر و عقوبت آخرت  وَ لَوْ كَثُرَتْ  و اگر بسيار باشند آن جماعت  وَ أَنَّ اللَّهَ مَعَ الْمُؤْمِنِينَ  و بدرستى كه خدا با مؤمنان نيكوكار است بنصرت و مؤنت و كفار را نصرت ندهد و اگرچه در عدد و جمعيت و سلاح بسيار باشند .\r\n يا أَيُّهَا الَّذِينَ آمَنُوا  اى كسانى كه ايمان آورده‌ايد  أَطِيعُوا اللَّهَ وَ رَسُولَهُ  فرمان بريد خداى را و فرستادهء او را  وَ لا تَوَلَّوْا عَنْهُ  و بر مگرديد و اعراض مكنيد از امر او بجهاد و ساير طاعات يا روى مگردانيد از رسول  وَ أَنْتُمْ تَسْمَعُونَ  و حال آنكه ميشنويد كه من ميگويم كه او پيغمبر است يا ميشنويد مواعظ و اوامر و نواهى قرآن را .\r\n وَ لا تَكُونُوا كَالَّذِينَ قالُوا سَمِعْنا  و مباشيد مانند آنان كه گفتند شنوديم مراد كفارند و منافقان كه ميگفتند كه ما استماع قرآن كرديم  وَ هُمْ لا يَسْمَعُونَ  و حال آنكه ايشان نميشنوند شنيدنى كه بدان نفع گيرند پس گوئيا كه نمىشنوند و يا مراد يهودان بنى قريضه و نظيرند و ترسايان كه ميگفتند آيات خداى را ميشنويم و حال آنكه بسمع قبول استماع آن نميكردند پس در مذمت ايشان ميفرمايد كه .\r\n إِنَّ شَرَّ الدَّوَابِّ عِنْدَ اللَّهِ  بدرستى كه بدترين جنبندگان در روى زمين نزديك خدا يعنى بدترين حيوانات در حكم او سبحانه  الصُّمُّ  كرانند از شنوائى حق  الْبُكْمُ  گنگانند از گفتن حق  الَّذِينَ لا يَعْقِلُونَ  در نمىيابند حق را يعنى خود را بر اين نميدارند كه تدبر كنند در آن تا مهتدى شوند به حق و بدترين از بهايم آنند كه از خرد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nكه سبب تفضيل ايشانست بر ساير حيوانات روى برتافته‌اند و بجانب متابعت طبع و هواى نفس شتافته .\r\n وَ لَوْ عَلِمَ اللَّهُ فِيهِمْ خَيْراً  و اگر دانستى خدا در ايشان نيكوئى كه نفع گرفتن است بآيات قرآن و قبول هدايت و طلب اهتداء  لَأَسْمَعَهُمْ  هر آينه شنوايندى ايشان را يعنى لطف كردى و توفيق ارزانى فرمودى تا شنودندى آن را بر وجه اختيار چنان كه مؤمنان كه طالب حق‌اند ميشنوند و به آن منتفع مىشوند و ليكن ايشان اختيار كفر و عناد كردند و از غايت انكار و استكبار سمع و بصر خود را از شنيدن و ديدن دلالات هاديه باز داشتند لا جرم حق تعالى ايشانرا خذلان كرد و فروگذاشت بر حال كفر و اصرار بر عناد  وَ لَوْ أَسْمَعَهُمْ  و اگر شنوايندى ايشان را بوسيلهء لطف  لَتَوَلَّوْا  هر آينه بر نگشتندى از آن  وَ هُمْ مُعْرِضُونَ  در حالتى كه ايشان اعراض كنندگان باشند از قبول حق پس چگونه لطف فايده بايشان مىرساند يا ايشان را خذلان كرديم و تخليه فرموديم در آيه دليل است كه حق تعالى منع لطف نمىكند از مكلفان و عدم لطف نسبت به كسى است كه دانسته باشد كه او به آن منتفع نشود بعد از آن بندگان را بطاعت رسول امر ميفرمايد كه .\r\n يا أَيُّهَا الَّذِينَ آمَنُوا اسْتَجِيبُوا لِلَّهِ  اى كسانى كه گرويده‌ايد اجابت كنيد مر خداى را  وَ لِلرَّسُولِ  و مر فرستادهء او را بطاعت و قبول اوامر و نواهى  إِذا دَعاكُمْ  چون بخواند رسول او شما را  لِما يُحْيِيكُمْ  آن چيزيرا كه زنده مىگرداند شما را يعنى ايمان و علوم دينيه كه حياة دل در دنيا و عقبى آنست همچنانكه كفر و جهل سبب حياة دلست كافران را و عقايد صحيحه و اعمال صالحه كه مورث حياة ابديست در نعيم مقام يا جهاد كه سبب بقاى شماست چه اگر ترك آن كنيد دشمن غلبه كرده شما را هلاك گرداند يا شهيد شدن در راه او كه موجب حياتست نزد او سبحانه يا قرآن كه زنده سازندهء دلهاى اهل ايمانست  وَ اعْلَمُوا أَنَّ اللَّهَ يَحُولُ  و بدانيد آنكه خدا حايل شود يعنى جدا گرداند  بَيْنَ الْمَرْءِ وَ قَلْبِهِ  ميان مرد و دل او و اين تمثيل است مرغايت قرب او سبحانه را بينند كقوله نحن اقرب اليه من حبل الوريد و تنبيه بر آنكه او سبحانه مطلع است بر مكنونات و ضماير دلها با آنكه صاحب او از او غافل باشد و گفته‌اند اين تمثيل تملك حق است مر دل بنده را در فسخ عزيمت و نقض مقاصد و كلام ميمنت انجام حضرت امير المؤمنين صلوات اللّه و سلامه عليه كه عرفت اللّه بفسخ العزائم اشاره است به اين با ترغيب بر مسارعت بر تصفيه دل و خلوص آن پيش از آنكه جدا كند حق تعالى ميان مرد و دل او بموت و فرصت عمل از او فوت گردد و گفته‌اند كه جدائى افكند ميان بنده و گويند كه مؤمنان در وقت\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمحاربه انديشه كردندى كه دشمن بسيار است و عدد ما اندك و به جهت اين خوف در دل ايشان آمدى حق تعالى ميفرمايد كه من مانع مىشوم ميان دل ايشان و خوف ايشان تا خايف نباشند و حايل مىشوم ميان دل كافران و امن تا هميشه ترسان باشند يونس بن عمار از ابو عبد اللّه عليه السّلام روايت كرد كه مراد آنست كه حق تعالى مانع مىشود از آنكه بنده مؤمن حق را باطل داند و باطل را حق  وَ أَنَّهُ  و بدانيد اينرا نيز كه سخن حق اين است  إِلَيْهِ تُحْشَرُونَ  بسوى حكم و جزاى او محشور خواهيد شد و مجازات عمل شما خواهد فرمود .\r\n وَ اتَّقُوا فِتْنَةً  و به پرهيزيد از گناهى كه اگر برسد عقوبت آن  لا تُصِيبَنَّ الَّذِينَ ظَلَمُوا مِنْكُمْ خَاصَّةً  نرسد به كسانى كه ستم كردند از شما در حالتى كه اختصاص داشته باشد به آنها بلكه عام باشد و به ظالم و غير ظالم اثر آن برسد شآمت آن به همه سرايت كند و اين وقت ظهور بدع است و مداهنه در امر بمعروف و نهى از منكر و كاهلى از جهاد از ابن عباس مروى است كه حق تعالى در اين آيه ميفرمايد كه بر منكر خاموش مباشيد و از آن چشم مپوشانيد و بد آن رضا مدهيد كه چون عذاب خدا نازلشود ظالم و غير ظالم و عام و خاص در آن داخل شوند اما ظالمان به جهت ظلم و غير ايشان به جهت ترك امر بمعروف و نهى از منكر و تا مكلفان از اطفال و مجانين و بهايم بر سبيل امتحان و اعتبار و لطف مر غير را تا از مثل اين عبرت گرفته ترك معصيت كنند از سدى منقولست كه اين آيه در روز بدر نازل شد و در روز حرب جمل فتنهء آن نتيجه روى نموده با حضرت امير المؤمنين عليه السّلام در مقام مقاتله در آمدند و فتنهء عظيم از آن پيدا شد زبير و طلحه روايت كرده‌اند كه ما اين آيه را مىخوانديم و نميدانستيم كه اهل آنيم اين هنگام دانستيم كه مراد از اين آيه مائيم پس مخالفت كرديم و رسيد بما آنچه رسيده يعنى مخالفت امير المؤمنين كرديم و با او در مقام حرب در آمديم و به جهت آن در فتنه افتاديم از ابن عباس نقل است كه چون اين آيه نازلشد پيغمبر خدا فرمود كه هر كه بر على ظلم كند در اينجا كه من نشسته‌ام و اين مقام از وى غصب كند بعد از وفات من چنان باشد كه انكار نبوت من كرده و انكار نبوت جميع پيغمبران كه قبل از من بودند حذيفهء يمانى گفت رسول خدا صلّى اللّه عليه و آله و سلّم فرمود كه از بعضى ياران من چيزى سانح گردد كه حق تعالى ايشان را بيامرزد و صحبت من با ايشان نجات ايشان ندهد و به هلاكت اخروى گرفتار گردند و ابو ايوب انصارى نقل كرده كه پيغمبر صلّى اللّه عليه و آله و سلّم فرمود كه اى عمار زود باشد كه بعد از من فتنه‌هاى عظيم ظاهر گردد تا آنكه شمشير در ميان ايشان كشيده شده بعضى بعضى را بكشند و برخى از برخى بيزارى نمايند چون اين حال را مشاهده كنى پس بر تست كه متمسك شوى به اين اصلع كه در جانب راست من نشسته\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nكه آن على بن أبي طالب است چه اگر همهء مردمان در واديى سلوك كنند و على اندر واديى تو در وادى على سلوك كن و بگذار همهء مردمان را اى عمار بدرستيكه على تو را از راه راست نگرداند و بر هلاكت راه نموئى نكند اى عمار اطاعت على اطاعت من است و اطاعت من اطاعت خداى تعالى و اين حديث اكثر اهل سنت است كه از پيغمبر صلّى اللّه عليه و آله و سلّم نقل كرده‌اند  وَ اعْلَمُوا أَنَّ اللَّهَ  و بدانيد بدرستيكه خدا  شَدِيدُ الْعِقابِ  سخت عقوبت است بر كسى كه ضرر ظلم او به غير رسد فلعن اللّه من ظلم محمد و آل محمدا و غضب اللّه على من ازالهم عن مقامهم و منعهم عن مناصبهم » بعد از آن تذكر اهل ايمان مىكند بر حالتى كه ايشان را دست داد و اظهار انعام خود مىكند بر ايشان بنصرت و تاييد و تكثير ايشان و ميفرمايد كه .\r\n وَ اذْكُرُوا إِذْ أَنْتُمْ قَلِيلٌ  و ياد كنيد اى مهاجران چون بوديد شما اندك  مُسْتَضْعَفُونَ فِي الْأَرْضِ  بيچارگان بوديد در زمين مكه پيش از هجرت  تَخافُونَ أَنْ يَتَخَطَّفَكُمُ النَّاسُ  ميترسيديد از آنان كه بربايند شما را كفار قريش و خائف بوديد از آنكه چون از مكه بيرون آئيد مشركان بر شما تاختن آرند و ايذاء و اهانت به حال شما رسانند  فَآواكُمْ  پس جاى داد خدا شما را در مدينه  وَ أَيَّدَكُمْ بِنَصْرِهِ  و تقويه داد شما را به يارى دادن خود يا بحمايت انصار يا بامداد ملائكه  وَ رَزَقَكُمْ مِنَ الطَّيِّباتِ  و روزى داد شما را از غنيمتهاى پاكيزه كه بر امتان شما حلال نبود  لَعَلَّكُمْ تَشْكُرُونَ  تا شايد كه شما سپاس دارى كنيد بر اين نعمتها و گويند خطاب بكافهء عربست كه ذليل بودند در دست فارس و روم و ببركت و ميمنت حضرت رسالت صلّى اللّه عليه و آله و سلّم ارجمند شدند و بر همهء ملوك فارس و روم غالب گشتند - ثعلبى در تفسير خود آورده كه بعضى صحابه سخنان از پيغمبر صلّى اللّه عليه و آله و سلّم مىشنيدند و در افشاى آن مىكوشيدند و منافقان بر آن اطلاع يافته بمشركان ميرسانيدند حق تعالى آيه فرستاد كه .\r\n يا أَيُّهَا الَّذِينَ آمَنُوا  ايكسانى كه ايمان آورده‌ايد  لا تَخُونُوا اللَّهَ وَ الرَّسُولَ  خيانت مكنيد بر خدا و رسول او در اظهار اسرار از جابر بن عبد اللّه انصارى نقلست كه سبب نزول اين آيه آن بود كه جبرئيل نزد حضرت آمد و گفت أبو سفيان در فلان جاى فرود آمده است با جمعى مشركان بتهيهء حرب ايشان مشغول شويد و اين خبر را پوشيده داريد تا ناگهان بر سر ايشان تازيد يكى از منافقان بر صورت حال مطلع شده نامه نوشت و ابو سفيان ملعون را از آمدن مسلمانان خبر كرد اين آيه آمد - و از زهرى روايت است كه در حق ابو لبابه نازلشد و سبب آن بود كه رسول صلّى اللّه عليه و آله و سلّم حصين بنى قريضه را بيست و يك روز محاصره فرمود ايشان ملجأ شده طلب صلح كردند به آنچه بنى نضير كرده بودند يعنى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nجايهاى خود را بگذارند و بشام روند رسول صلّى اللّه عليه و آله و سلّم فرمود صلح نكنم ليكن بر حكم سعد معاذ فرود آيند تا آنچه راى ما بدان قرار گيرد چنان كنيم ايشان گفتند ابو لبابه را نزد ما فرستيد تا باوى مشورت كنيم حضرت ابو لبابه را نزد ايشان فرستاد و او را با ايشان ربطى بود براى آنكه مال او و فرزند او در دست ايشان بودند پس او را گفتند كه در حكم سعد معاذ چگوئى و اين كه ما را ميفرمايند كه بر حكم او فرود آئيم اطاعت كنيم يا نه وى بانگشت اشاره به حلق خود كرد يعنى همهء شما را خواهند كشت اين آيه نازل شد ابو لبابه گويد هنوز آيه ناشنيده قدم از قدم برنداشته بودم كه دانستم كه خيانت كرده‌ام با خدا و رسول او و از آن پشيمان شدم نزد پيغمبر آمدم اين آيه فرود آمده بود راوى چنين گويد كه ابو لبابه بيامد و خود را بر ستون مسجد بست و سوگند خورد كه طعام و شراب نخورم تا بميرم يا خداى تعالى توبهء مرا قبول كند پس هفت شبانه روز نه آب خورد و نه طعام تا بيفتاد و بيهوش شد حق تعالى توبه او را پذيرفت ويرا گفتند خدا توبهء تو را قبول كرد گفت و اللّه خود را باز نگشايم تا آنكه رسول صلّى اللّه عليه و آله و سلّم بدست خود بگشايد پس آن حضرت او را بگشاد ابو لبابه گفت تماميت توبهء من آنست كه هر زمينى و بقعه و منزلى كه دارم صرف فقرا كنم رسول صلّى اللّه عليه و آله و سلّم فرمود كه ثلثى از مال خود تصدق كن تا كفارهء گناهان تو باشد و اين از ابو عبد اللّه عليه السّلام نيز مرويست حاصل كه حق تعالى ميفرمايد كه خيانت مكنيد با خدا و رسول او در آنچه گويند  وَ تَخُونُوا أَماناتِكُمْ  و خيانت مكنيد در امانتها كه در ميان يكديگر داريد  وَ أَنْتُمْ تَعْلَمُونَ  و شما مىدانيد كه و بال خيانت بسيار است يا ميشناسيد كه ضبط امانت بر شما واجب است چه عقلاى روزگاريد و حسن را از قبح امتياز ميتوانيد كردن .\r\n وَ اعْلَمُوا أَنَّما أَمْوالُكُمْ  و بدانيد اى مؤمنان بدرستى كه مالهاى شما  وَ أَوْلادُكُمْ فِتْنَةٌ  و فرزندان شما محنتىاند از خدا كه بدان شما را مىآزمايد پس بايد كه دوستى ايشان حايل خيانت شما نشود مانند ابو لبابه و سبب وقوع شما نشود در اثم و عقاب احمد انطاكى گفته كه حق تعالى مال و فرزندان را فتنه گفته تا از فتنه بيكسو شويم و ما پيوسته آن فتنه را زياد مىكنيم و سعدى فرموده\r\n نظم جوان و پير كه در بند مال و فرزندند * نه عاقلند كه طفلان ناخردمندند \r\n وَ أَنَّ اللَّهَ عِنْدَهُ أَجْرٌ عَظِيمٌ  و بدرستى كه خدا نزد اوست مزدى بزرگ پس در طلب او سعى كنيد و جمع مال و حب فرزند را بگذاريد حضرت امير المؤمنين صلوات اللّه عليه فرموده كه بايد از شما هيچكس نگويد كه بار خدايا پناه ميگيريم به تو از فتنهء زيرا كه هيچكس نيست مگر كه مشتمل است بر او فتنه و بليه ليكن پناه گيريد از فتنهء گمراه كننده و از راه حق گرداننده .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n يا أَيُّهَا الَّذِينَ آمَنُوا  ايكسانيكه گرويده‌ايد  إِنْ تَتَّقُوا اللَّهَ  اگر بترسيد از خدا و تقوى را شعار خود سازيد  يَجْعَلْ لَكُمْ  بگرداند براى شما يعنى بدهد شما را  فُرْقاناً  نصرتى كه بدان جدا شود مبطل از محق به جهت اعزاز مؤمنان و اذلال كافران يا هدايتى و نورى در قلوب شما يعنى لطفى كه موجب هدايت شما شود كه به آن ميان حق و باطل تفريق كنيد  وَ يُكَفِّرْ عَنْكُمْ سَيِّئاتِكُمْ  و بپوشاند و درگذراند از شما بديهاى شما را  وَ يَغْفِرْ لَكُمْ  و بيامرزد شما را بتجاوز و عفو مراد از سيئات صغاير است و ذنوب كباير يا مراد گناهان متقدم و متاخر است زيرا كه آيه در اهل بدر آمده و حق تعالى گناهان ايشان را آمرزيده  وَ اللَّهُ ذُو الْفَضْلِ الْعَظِيمِ  و خدا خداوند فضل و نعمت بزرگست مرويست كه چون انصار ايمان آوردند قريش بترسيدند اكابر و مشايخ ايشان در دار الندوة كه سراى قصى بن كلاب بود جمع شدند تا با يكديگر در كار پيغمبر مشورت كنند و اين صورت وقتى بود كه صحابه را اجازه هجرت شده بود بمدينه و به غير از حضرت امير المؤمنين صلوات اللّه عليه در خدمت سيد انام كسى ديگر نمانده بود القصه رؤساى قريش در باب حضرت مشورت كردند با يكديگر و ابليس بر صورت پيرى بر آمده خود را در ميان ايشان انداخت گفتند تو كيستى گفت مردى ام از اهل نجد و گرم و سرد روزگار چشيده‌ام و نيك و بد آن را خوب آزموده‌ام شنيدم كه شما در باب محمد مشورت خواهيد كرد خواستم كه تا من نيز حاضر باشم اگر راى شما بر صواب باشد تابع آن شوم و اگر در آن خطا كنيد شما را از آن آگاه سازم و راى صحيح خود را با شما در آن باب اعلام كنم تا باشد كه او را هلاك كنيم پس ابو البخترى آغاز تكلم كرد و گفت او را در خانه محبوس بايد كرد و در آنخانه را مسدود گردانيدن و از روزنه آب و نان به قدر سد رمق به او دادن تا در آن تنگى بميرد ابليس بانك بر وى زد و گفت بد رايى ديده‌ئى اكثر اهل مدينه ايمان آورده‌اند و ياران وى بيشتر آنجا رفته‌اند و بنى هاشم نيز در اين شهر بسيارند همه اتفاق نموده با شما جنك كنند و او را از حبس شما خلاصى دهند گفتند اى شيخ نجدى راست گفتى هشام بن عمرو گفت صلاح آنست كه اين مرد را بر اشترى نشانده از اين ولايت اخراج كنيد تا هر جا كه خواهد برود ابليس گفت اين نيز باطل است چه محمد مردى است با حسن خلق و فصاحت و بلاغت و شيرين زبان بهر جا كه رود مردمان را دعوت كند و ايشان را بفريبد و ايشان اجابت او نمايند و با وى يار شوند و بيايند و با شما مقاتله كنند و دمار از روزگار شما بر آرند گفتند صدق الشيخ النجدى ابو جهل گفت راى من آنست كه از هر قبيلهء از\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقريش و هم عهدان ايشان را يك كس را اعتبار و اختيار كنيم تا او را باتفاق بكشند و خون او در قبايل منتشر گردد و بنو هاشم با تمام قبايل عرب محاربه نتوانند كرد و بالضروره بدين راضى شوند ابليس گفت اين نيكو رايى است و بروايتى ديگر اين راى ابليس بود پس ابو جهل از هر قبيله كسى را طلبيد و مقرر شد كه در آنشب حضرت را بقتل آرند جبرئيل صورت حال بآنحضرت رسانيد و گفت حق تعالى ميفرمايد كه از اين شهر بيرون روى پس حضرت امير المؤمنين عليه السّلام را طلبيده گفت كه خداى تعالى امر فرموده است كه از اين شهر بيرون روم و تو امشب در فراش من بخوابى تا اگر قريش تفحص احوال من كنند جاى من خالى نبينند بر اثر من نيايند و ضررى به من نرسانند پس جامه خود را بركنده بوى پوشانيد و او را بخوابگاه خود خوابانيد و از آنجا با ابو بكر بيرون آمد گذر او بر جمعى افتاد پارهء خاك برداشته بر سر ايشان ريخت و از آنجا بگذشت و بغار رفت و حضرت امير المؤمنين عليه السّلام را وصى در رد ودائع و ديون مردمان كه نزد آنحضرت بود و او را متولى اهل خانه خود ساخت و آن مشركان همه شب گرداگرد آنخانه ميگشتند و در قتل او تدبير ميكردند تا آنكه نزديك صبح تيغها كشيده بيكبار در اندرون خانه دويدند حضرت امير المؤمنين از جاى برخاست و گفت بچه كار آمده‌ايد و چه ميخواهيد گفتند محمد كجاست فرمود من نگهبان او نبودم ايشان از سراى بيرون آمدند و پى رسول گرفته گفتند محمد بيرون رفته و همانا وى اينخاك بر سر ما ريخته بر اثر او ميرفتند تا در غار حق تعالى عنكبوت را الهام داد تا در غار را بتنيد ايشان چنان ديدند گفتند هيچكس به اين غار نرفته چه اگر در غار رفته بودى اين تارهاى عنكبوت دريده شدى بلكه از اينجا يا به زمين فرو رفته يا او را به آسمان برده‌اند پس بازگشتند و حضرت بعد از سه روز از غار بيرون آمده بمدينه رفت و حق تعالى در حق امير المؤمنين عليه السّلام آيه و  مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  فرو فرستاد و در بيان مكر و حيلهء كفار قريش و خلاصى آن حضرت آيه انزال فرمود كه .\r\n وَ إِذْ يَمْكُرُ بِكَ الَّذِينَ كَفَرُوا  و ياد كن ايمحمد كه چون مكر كردند به تو آنان كه نگرويدند  لِيُثْبِتُوكَ  تا حبس كنند تو را در جائى يابند بر دست و پاى تو نهند و ترا مجروح سازند بر وجهيكه حركت در تو نماند و ترا به آن اثبات كنند كه قوت رفتن نداشته باشى  أَوْ يَقْتُلُوكَ  يا بكشند ترا بشمشيرهاى مختلف  أَوْ يُخْرِجُوكَ  يا بيرون كنند تو را از مكه  وَ يَمْكُرُونَ  و ايشان بد ميسكاليدند  وَ يَمْكُرُ اللَّهُ  و خداى جزاى بد ميدهد ايشان را در صورت مكر و بحسب واقع آنچنان شد كه ايشان را از مكه بيرون آورده ببدر رسانيد و ايشان بشوكت خود مغرور شده زعم ايشان چنان بود كه البته لشكر اسلام را مستاصل سازند و آخر مقتول\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمسلمانان گشتند و قتلى كه بر آن حضرت و اصحاب او اراده كرده بودند بر ايشان واقع شد  وَ اللَّهُ خَيْرُ الْماكِرِينَ  و خدا بهترين جزا دهندهء مكر كنندگانست و از فرط عناد ايشان خبر ميدهد كه .\r\n وَ إِذا تُتْلى عَلَيْهِمْ آياتُنا  و چون خوانده شود بر ايشان آيتهاى كتاب ما  قالُوا قَدْ سَمِعْنا  گويند بدرستيكه ما شنيديم اينكلام را يعنى مثل اين را از مردمان روزگار ميشنويم و اين به جهت آن گفتند كه نضر بن حارث لعنة اللّه عليه بتجارت رفته بود ببلاد فارس و قصه رستم و اسفنديار بخريد و به زبان عربى كرده به مكه آورد و گفت افسانه شيرينى آورده‌ام كه شيرين تر از افسانه‌هاست كه محمد بر ما ميخواند حق تعالى از عناد و اتباع او خبر داد كه چون آيات قرآن ميشنوند ميگويند كه مانند اين شنيده‌ايم  لَوْ نَشاءُ لَقُلْنا مِثْلَ هذا  اگر خواهيم بگوئيم مانند اين  إِنْ هذا إِلَّا أَساطِيرُ الْأَوَّلِينَ  نيست اين مكر قصه‌ها و نوشته‌هاى پيشينيان و من نيز اين قصه دارم و اين غايت مكابره و عناد ايشان بود زيرا كه در وقتى كه پيغمبر ايشان را گفت يك سوره مثل اين بياريد ايشان از آن عاجز شدند و نتوانستند و اگر ميدانستند البته مثل آن را يا قريب به آن ميآوردند تا الزام آنحضرت كنند و با او معارضه كنند و اگر عجز ايشان در آوردن مثل آن دامنگير ايشان نميشد با وجود تكبر ايشان با معدودى چند كه نزد ايشان حقير مينمودند مقاتله نميكردند و تعب و رنج خروجى از مكه و مشقت محاربه بر خود نمىنهادند و بمعارضهء مذكوره اين ننك و عار و مشقت را از خود دفع مى كردند مروى است كه عثمان بن مطعون اينسخن را از نضر بشنيد ويرا گفت از خدا بترس و اين نوع سخنان مگوى چه محمد بر حق است و آنچه ميگويد صدق گفت من نيز حق ميگويم گفت محمد ميگويد لا إله الا إله جواب داد كه من نيز ميگويم لا إله الا اللّه و ليكن به آن آ ضم ميكنم كه هؤلاء بنات اللّه يعنى فرشتگان دختران خدايند و چون پيغمبر صلّى اللّه عليه و آله و سلّم استماع اين قول كرد فرمود اى نضر واى بر تو اينكلام خداى است منزل از نزد اللّه نضر در مقابله اين سخن حضرت بر وجه اظهار يقين ببطلان قرآن گفت بار خدايا اگر سخن محمد حق است سنگى بر سر من افكن و مرا هلاك كن حق تعالى از اين خبر ميدهد .\r\n وَ إِذْ قالُوا اللَّهُمَّ  و ياد كن آن را كه گفت نضر و تابعان او كه با او متفق بودند كه بار خدايا  إِنْ كانَ هذا هُوَ الْحَقَّ  اگر هست اين قرآن راست و درست فرود آمده  مِنْ عِنْدِكَ  از نزد تو  فَأَمْطِرْ عَلَيْنا حِجارَةً مِنَ السَّماءِ  پس بباران بر ما سنگى از آسمان همچنانكه بر اصحاب فيل بارانيدى  أَوِ ائْتِنا بِعَذابٍ أَلِيمٍ  يا بيار بر ما عذابى دردناك\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nچون نضر اين دعا كرد حق تعالى سأل سائل به عذاب واقع نازل گردانيد پس در بدر بشمشير حضرت رسالت صلّى اللّه عليه و آله و سلّم كشته شد و بجهنم پيوست و بعد از آن در بيان مهلت دادن كفار ميفرمايد .\r\n وَ ما كانَ اللَّهُ لِيُعَذِّبَهُمْ  و نيست خدا عذاب كننده ايشان و اگرچه بتعجيل آن را مىطلبند  وَ أَنْتَ فِيهِمْ  و حال آنكه تو در ميان ايشانى چه سنّت الهى و عادت ربانى بر آن نهج جاريشده كه هيچ امت را مستأصل نگرداند مادام كه پيغمبر ايشان در ميان ايشان باشد خصوصا تو كه رحمت عالميانى  وَ ما كانَ اللَّهُ مُعَذِّبَهُمْ  و نيست خدا عذاب كننده ايشان  وَ هُمْ يَسْتَغْفِرُونَ  و حال آنكه ايشان استغفار كنند يعنى مستغفران باشند از مؤمنان از حضرت امير المؤمنين ع منقولست كه در زمين دو امان بود يكى رفت و ديگرى باقى است آنكه رفت حضرت پيغمبر است و آنچه مانده است استغفار است و شبهه نيست كه استغفار مانع ذنب است پس سبب غضب الهى نشود پس وسيله غفران او گردد و چون قصد پيغمبر كردند و او را از مكه اخراج كردند مستوجب عقاب گشتند و حق تعالى در اينحال فرمود .\r\n وَ ما لَهُمْ  و چيست مر ايشانرا و چه منع نمايد از ايشان  أَلَّا يُعَذِّبَهُمُ اللَّهُ  آنكه عذاب نكند خدا ايشان را  وَ هُمْ يَصُدُّونَ  و حال آنكه ايشان باز ميدارند رسول و مؤمنان را  عَنِ الْمَسْجِدِ الْحَرامِ  از دخول مسجد حرام و ايشان را از مكه بيرون ميكنند و در عام الحديبيه منع دخول ايشان ميكنند به مكه  وَ ما كانُوا أَوْلِياءَهُ  و نيستند ايشان متوليان امر مسجد الحرام با صفت شرك اين منع گفتار كفار است كه ميگفتند ما صاحب اختيار حرميم هر كرا خواهيم منع دخول آن كنيم از آن و هر كه را خواهيم اذن دخول دهيم در آن حق تعالى فرمود كه با وجود شرك ولايت حرم را نشايد به هيچ باب  إِنْ أَوْلِياؤُهُ  نيستند سزاوار مسجد الحرام  إِلَّا الْمُتَّقُونَ  مگر پرهيزكاران از شرك  وَ لكِنَّ أَكْثَرَهُمْ لا يَعْلَمُونَ  و ليكن بيشتر ايشان نميدانند كه ولايت حق ايشان نيست قيد اكثر جهت آنست كه در ميان ايشان جمعى بودند كه ميدانستند اما عناد ميكردند .\r\n وَ ما كانَ صَلاتُهُمْ  و نيست دعاى مشركان با آنچه آن را نماز نام كرده‌اند  عِنْدَ الْبَيْتِ  نزد خانه خدا  إِلَّا مُكاءً وَ تَصْدِيَةً  مگر صفير زدن و دست بدست گرفتن مرويست كه عادت بعضى كفار آن بود كه مردان و زنان برهنه نماز كردندى و صفير زدندى و دست بر هم كوفتندى حق تعالى فرمود كه نماز ايشان بر وجه لهو و لعب است  فَذُوقُوا الْعَذابَ  پس بچشيد ايكافران عذاب را از قتل و اسر در روز بدر و حرق و زجر در روز محشر\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n بِما كُنْتُمْ تَكْفُرُونَ  به آنچه هستيد كه كفر ميورزيد به اعتقاد و هم به عمل .\r\n إِنَّ الَّذِينَ كَفَرُوا يُنْفِقُونَ أَمْوالَهُمْ  بدرستى كه آنان كه كافرند نفقه ميكنند مالهاى خود را  لِيَصُدُّوا عَنْ سَبِيلِ اللَّهِ  تا باز دارند مردمان را از راه خدا كه متابعت رسول است آورده‌اند كه بعد از خروج كفار قريش از مكه بعزيمت بدر دوازده كس از اشراف عرب چون ابو جهل و عتبه و شيبه مقرر كردند كه هر يكى روزى لشگر را طعام دهند پس هر يكى از ايشان ده شتر يا نه شتر در روز ميكشتند و ايشان را بحرب ترغيب ميكردند حق تعالى اين آيه را در بارهء ايشان نازل ساخت و گويند رؤساى قريش پنجاه هزار مثقال طلا خرج لشگر كردند و بحرب احد رفتند اين آيه آمد كه  فَسَيُنْفِقُونَها  پس زود باشد كه نفقه كنند تمام مالهاى خود را  ثُمَّ تَكُونُ عَلَيْهِمْ حَسْرَةً  پس باشد آن نفقه بر ايشان پشيمانى و غم چه مال رفته باشد و مقصود حاصل نشده  ثُمَّ يُغْلَبُونَ  پس مغلوب گردند در آخر كار كه روز فتح مكه بود اين آيه از دلائل اعجاز قرآنست كه خبر داد از چيزى پيش از وقوع آن  وَ الَّذِينَ كَفَرُوا  و آنان كه ثابت باشند بر كفر  إِلى جَهَنَّمَ يُحْشَرُونَ  بسوى دوزخ حشر كرده و رانده شوند .\r\n لِيَمِيزَ اللَّهُ الْخَبِيثَ  مغلوب شدن كافران جهة آنست كه جدا گرداند خدا ناپاك را كه كافر است  مِنَ الطَّيِّبِ  از پاك كه مؤمن است  وَ يَجْعَلَ الْخَبِيثَ  و جمع كند و ضم كند كافران پليد را  بَعْضَهُ عَلى بَعْضٍ  برخى را بر برخى  فَيَرْكُمَهُ جَمِيعاً  پس برهم افكند كافر را بر كافر در حالتى كه مجتمع باشند و هيچكس از ايشان نماند و يا ضم كند بكافر آنچه نفقه كرده باشد كه موجب زيادتى عذاب ايشان شود  فَيَجْعَلَهُ فِي جَهَنَّمَ  پس در آرد آنها را همه در دوزخ  أُولئِكَ هُمُ الْخاسِرُونَ  آن گروه خبيث آنانند ايشانند زيانكاران در نفس و مال چه مال را در باختند و بدوزخ شتافتند .\r\n قُلْ لِلَّذِينَ كَفَرُوا  بگو براى آنان كه كافر شدند يعنى در بارهء أبو سفيان و اتباع او كه  إِنْ يَنْتَهُوا  اگر باز ايستند از كفر و عدوات رسول خدا بوسيله دخول در اسلام  يُغْفَرْ لَهُمْ ما قَدْ سَلَفَ  آمرزيده شود براى ايشان آنچه گذشته يعنى صادر شده از ايشان گناهان  وَ إِنْ يَعُودُوا  و اگر باز گردند بدشمنى و كارزار با پيغمبر  فَقَدْ مَضَتْ سُنَّتُ الْأَوَّلِينَ  پس بدرستى كه گذشته است سنّت الهى و عادت ربانى در بارهء پيشينيان كه بر پيغمبر لشگركشى كردند\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو آخر مستاصل گشتند مانند فرعونيان و امثال ايشان پس اين گروه نيز بايد كه بر همين چشم دارند .\r\n وَ قاتِلُوهُمْ حَتَّى لا تَكُونَ فِتْنَةٌ  و كارزار كنيد اى مؤمنان با كافران تا وقتى كه يافت نشود شرك و تسميه فتنه بشرك به جهت آنست كه كافر داعى مسلمانانست بكيش خود و آن موجب فتنه است يعنى مقاتله كنيد تا هيچ مشركى نماند  وَ يَكُونَ الدِّينُ كُلُّهُ  و باشد همهء دين خالص و خاص  لِلَّهِ  مر خداى را و بس يعنى همهء اديان ديگر باطل و مغلوب شود و همين دين اسلام بماند  فَإِنِ انْتَهَوْا  پس اگر باز ايستيد از كفر حق تعالى مثوبت بر اسلام ايشان عطا خواهد فرمود  فَإِنَّ اللَّهَ بِما يَعْمَلُونَ بَصِيرٌ  پس بدرستيكه خداى تعالى به آنچه ميكنيد بيناست و مناسب آن عمل پاداش خواهد داد از أبي عبد اللّه عليه السّلام روايت است كه تاويل اين آيه هنوز واقع نشده بلكه آن در زمانى باشد كه قايم ما صلوات اللّه عليه قيام نمايد وصيت دين محمدى بجميع اقطار عالم رساند تا آنكه هيچ مشركى بر روى زمين نماند .\r\n وَ إِنْ تَوَلَّوْا  و اگر اعراض كنند از قبول حق و از حرب باز نايستند و قبول حق نكنند از آن باك مداريد  فَاعْلَمُوا أَنَّ اللَّهَ مَوْلاكُمْ  پس بدانيد بدرستى كه خدا ناصر و مددكار شماست  نِعْمَ الْمَوْلى  نيكو ياريست كه بندگان خود را ضايع نكند  وَ نِعْمَ النَّصِيرُ  و نيكو يارى دهنده‌ايست كه مؤمنان را بر مشركان غالب سازد و ايشان را از غنايم كفار غنى گرداند و بسبب آن بر حرب كفار تواناتر و دليرتر گرداند .\r\n وَ اعْلَمُوا أَنَّما غَنِمْتُمْ  و بدانيد ايمؤمنان آنچه غنيمت گرفتيد از كافران بقهر  مِنْ شَيْءٍ  از هر چه اسم شىء بر آن اطلاق توان كرد حتى ريسمان و چوب  فَأَنَّ لِلَّهِ خُمُسَهُ  پس بدرستى كه مر خدايراست پنج يك آن  وَ لِلرَّسُولِ  و مر رسول خداى را  وَ لِذِي الْقُرْبى  و مر خويشان رسول را كه بنى هاشم و بنى عبد المطلب‌اند  وَ الْيَتامى  و يتيمان ايشان را  وَ الْمَساكِينِ  و درويشان محتاج ايشان را  وَ ابْنِ السَّبِيلِ  و مسافران ايشانرا كه زادى نداشته باشند كه به وطن خود باز گردند و اگرچه به وطن خود متمول باشند و باجماع اماميه بر حياة رسول خمس بر شش قسم بود سه قسم از آن حضرت بود و بعد از او از آن امامى كه قائم مقام او بود تا به صاحب الزمان صلوات اللّه عليهم و سه قسم ديگر براى ايتام و مساكين و ابن السّبيل بنى هاشم و مخالفين عليهم اللعنة به جهت عنادى كه با اهلبيت عليهم السّلام دارند منع ايشان كردند و بر ساير\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمسلمانان قسمت ميكردند و بعد از آن ميفرمايد كه خمس را بمستحقان آن رسانند  إِنْ كُنْتُمْ آمَنْتُمْ بِاللَّهِ  اگر هستيد شما از روى تحقيق ايمان آورده به خدا  وَ ما أَنْزَلْنا  و به آنچه فرو فرستاديم از آيات قرآن و نزول ملائكه و غير آن  عَلى عَبْدِنا  بر بنده ما كه محمد است  يَوْمَ الْفُرْقانِ  در روز بدر كه جدا شدن حق از باطل در آن واقع شد  يَوْمَ الْتَقَى الْجَمْعانِ  در روز كه بهم رسيدند گروه مسلمانان و كافران و آن روز جمعه بود هفدهم ماه رمضان در سنهء ثانيه از هجرت از حضرت صادق عليه السّلام مروى است كه نزول آيه خمس در نوزدهم ماه رمضان بود  وَ اللَّهُ عَلى كُلِّ شَيْءٍ  و خدا بر همه چيز  قَدِيرٌ  تواناست لا جرم مردم اندك بر لشگر بسيار غالب ميسازد از ابى عبد اللّه عليه السّلام مرويست كه حق تعالى حرام گردانيد بر ما صدقه را يعنى زكات مفروضه را و خمس را براى ما انزال فرمود پس صدقه بر ما حرامست و خمس بر ما حلال بعد از آن بيان نصرت اهل اسلام مىكند در بدر بقوله .\r\n إِذْ أَنْتُمْ بِالْعُدْوَةِ الدُّنْيا  ياد كنيد آن را كه بوديد شما بكنار واديى كه نزديكتر بود بمدينه و آن ريگستانى بود كه در آن پا به زمين فرو ميرفت و آب نداشتيد  وَ هُمْ  و ايشان يعنى كافران كه دشمنان شما بودند  بِالْعُدْوَةِ الْقُصْوى  بكنار واديى كه دور تر بود از مدينه و زمين ايشان محكم بود و بر آب قادر بودند چه بر كنار چشمه فرود آمده بودند  وَ الرَّكْبُ  و سواران كاروان يعنى سواران و اصحاب او  أَسْفَلَ مِنْكُمْ  زيرتر از مكان شما بودند مقدار سه فرسخ چه ايشان در بدر از راه منصرف شده به طرف ساحل عزيمت نمودند  وَ لَوْ تَواعَدْتُمْ  و اگر وعدهء قتال ميكرديد با كفار قريش كه در عدوهء قصوى بودند و حال ايشان را در كثرت رجال و بسيارى سلاح ميدانستيد  لَاخْتَلَفْتُمْ فِي الْمِيعادِ  هر آينه اختلاف ميكرديد در وعدهء خود از خوف ايشان چه شما اندك بوديد و بىسلاح و ايشان بسيار بودند مسلح و مكمل  وَ لكِنْ  و ليكن خدا جمع كرد ميان شما و ايشان در بدر  لِيَقْضِيَ اللَّهُ أَمْراً كانَ مَفْعُولًا  تا حكم كند خدا كارى را كه آن بود كرده شده يعنى كائن و ثابت در علم او و سزاوار به آنكه كرده شود و آن نصرت اولياست و قهر اعدا و اعزاز دين اسلام و اذلال كيش كفر  لِيَهْلِكَ  تا هلاك شود  مَنْ هَلَكَ  هر كه هلاك شود  عَنْ بَيِّنَةٍ  از حجتى روشن كه معاينه آن را بينند  وَ يَحْيى مَنْ حَيَّ  و بزيد هر كه بزيد  عَنْ بَيِّنَةٍ  از حجتى هويدا تا هيچكدام را حجتى و معذرتى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنباشد چه واقعهء بدر از آيات عظيمه و معجزات ظاهره بود هر كه مشاهدهء آن كرده او را هيچ عذرى و حجتى نيست خواه كه در آن جنگ مرده يا زيسته يا هلاكت و حياة كنايه است از كفر و ايمان يعنى هر كه كافر گردد بطلان آن روشن است و هر كه بر اسلام ثابت ماند حقيت او مبين و معلوم گردد  وَ إِنَّ اللَّهَ لَسَمِيعٌ  و بدرستى كه خدا شنواست مر اقوال مؤمن و كافر را  عَلِيمٌ  دانا بضماير و ساير احوال ايشان نقلست كه در شب آن روز كه جنگ بدر واقع شد حضرت در واقعه لشگر قريش را ديد در غايت قلت و مذلت و تعبير آن فرمود كه ما غالب و دشمنان ما مغلوب خواهند شد مؤمنان بعد از استماع اين واقعه و تعبير آن بغايت مسرور و فرحناك شدند حق تعالى ذكر اين نعمت فرمود بر مؤمنان و گفت .\r\n إِذْ يُرِيكَهُمُ اللَّهُ  ياد كن كه چون بنمود خدا لشگر كفار را  فِي مَنامِكَ قَلِيلًا  در خواب تو گروهى اندك تا چون اصحاب را خبر دادى دلير شدند و بوعدهء نصرت مستظهر گشتند  وَ لَوْ أَراكَهُمْ كَثِيراً  و اگر خدا به تو نمودى ايشانرا بسيار و تو باصحاب خبر دادى  لَفَشِلْتُمْ  هر آينه بد دل مىشديد اى اصحاب  وَ لَتَنازَعْتُمْ فِي الْأَمْرِ  و هر آينه نزاع ميكرديد در كار قتال كه آيا حرب كنيم يا بگريزيم  وَ لكِنَّ اللَّهَ سَلَّمَ  و ليكن خدا بسلامت نگه داشت شما را از بد دلى و نزاع و اختلاف و يا از مضرت اعادى  إِنَّهُ عَلِيمٌ بِذاتِ الصُّدُورِ  بدرستى كه خدا داناست به آنچه در سينهاست از جرأت و بيم و فزع و تسليم و يا عالم به آنكه اگر علم بكثرت عدد ميداشتند قتال نميكردند و قرار بر فرار ميدادند .\r\n وَ إِذْ يُرِيكُمُوهُمْ  و ياد كنيد اى صحابه اين را كه بنمود خدا دشمنان را بشما  إِذِ الْتَقَيْتُمْ فِي أَعْيُنِكُمْ قَلِيلًا  وقتى كه ملاقات كرديد و بهم رسيديد در چشمهاى شما اندكى تا دل شما قوى شده بر حرب ايشان و واقعه پيغمبر وقوع پذيرفت آورده‌اند كه ابن مسعود در وقت التقاى صفين با كسى كه در پهلوى او بود گفت مشركان هفتاد تن باشند وى گفت قريب به صد نيز احتمال دارد و حال آنكه ايشان نهصد و پنجاه و نه نفر بودند  وَ يُقَلِّلُكُمْ فِي أَعْيُنِهِمْ  و اندك گردانيد شما را نيز در چشمهاى ايشان كه دشمنانند تا دلير شدند در كارزار نقل است ابو جهل در روز بدر ميگفت بسلاح با ايشان جنك مكنيد كه كرايهء آن نميكند بلكه ايشانرا بدست بگيريد و بريسمانها بر بنديد و چون بحرب مشغول شدند حق تعالى مؤمنان را در چشم ايشان دو برابر نمود بدين دلشكسته شدند و شكست بر ايشان افتاد و اين صورت از آيات عظيمه است چه قوت باصره اگر بسببى قليل را كثير يا كثير را قليل بيند اما به اين حد نتواند بود كه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nقريب بهزار تن را صد كس بيند و كمتر و نزديك سيصد نفر را هزار و نهصد عدد بيند و هر آينه قدرت ربانى ديدها را باز داشت از ديدن بعضى كه موجود نبودند و از نديدن بعضى كه موجود بودند  لِيَقْضِيَ اللَّهُ أَمْراً  تا حكم كند خدا كارى را كه آن  كانَ مَفْعُولًا  هست كرده شده يعنى بوقوع آينده در علم او  وَ إِلَى اللَّهِ تُرْجَعُ الْأُمُورُ  و بسوى خدا نه غير او باز گردانيده شود كارها بعد از آن امر مىكند بمؤمنان بثبات در قتال بقوله .\r\n يا أَيُّهَا الَّذِينَ آمَنُوا  اى آنان كه گرويده‌ايد  إِذا لَقِيتُمْ فِئَةً  چون برسيد بگروهى از كفار كه قصد حرب كنند با شما و با ايشان در مقام كارزار در آئيد  فَاثْبُتُوا  پس بايستيد و از مقاتله ايشان روى متابيد  وَ اذْكُرُوا اللَّهَ كَثِيراً  و ياد كنيد خداى را بسيار ياد كردن بدل و زبان در مواضع حرب براى غالب شدن شما بر اعدا  لَعَلَّكُمْ تُفْلِحُونَ  شايد شما فوز و ظفر يابيد بر دشمنان و با وجود اين بمثوبت ابدى رسيده گويند مراد بذكر تكبير است در وقت شمشير زدن يا دعاى بد بر كفار .\r\n وَ أَطِيعُوا اللَّهَ وَ رَسُولَهُ  و فرمان بريد خداى را و فرستادهء او را در امر بجهاد و ثبات قدم در معركهء جهاد  وَ لا تَنازَعُوا  و خلاف مكنيد باختلاف آن را  فَتَفْشَلُوا  پس بد دل مشويد  وَ تَذْهَبَ رِيحُكُمْ  و برود بباد دولت و قوت شما تسميهء دولت بباد جهت آنست كه دولت در تمشى امور و نفاذ آن مشابه باد است در وزيدن و نفوذ كردن و نزد بعضى مراد به او حقيقت است چه نصرت نميباشد مگر ببادى كه حق تعالى از مهب فتح فرستد و آن را ريح النصره گويند  وَ اصْبِرُوا إِنَّ اللَّهَ مَعَ الصَّابِرِينَ  و شكيبائى كنيد در مقاتله بدرستيكه خدا با صابران است از مجاهد نقل است كه شكستى كه در روز احد بمردمان رسيد نبود مگر به جهت منازعه و اختلاف ايشان كه اگر صبر كردندى و مخالفت نكردندى آنچه بايشان رسيد هرگز بديشان نميرسيد .\r\n وَ لا تَكُونُوا كَالَّذِينَ خَرَجُوا  و مباشيد مانند آنان كه بيرون آمدند  مِنْ دِيارِهِمْ  از سراها و منزلهاى خود  بَطَراً  از روى سركشى و فخر  وَ رِئاءَ النَّاسِ  و براى نمايش خلق مراد اهل مكه‌اند كه بحمايت كاروان بيرون آمدند چون بجحفه رسيدند رسول أبو سفيان بديشان رسيد و گفت باز گرديد كه كاروان را بسلامت آورديم مردمان عزم رجوع كردند ابو جهل گفت البته بيرون ميرويم و بشرب خمر مشغول ميشويم و زنان مغنيه براى ما سرود گويند و دف زنند و شتر كشيم و مردمان را طعام دهيم و آوازهء شجاعت و شوكت و كرم ما در احياى عرب منتشر گردد و مردم از شجاعت و دلاورى ما حسابى گيرند حق تعالى ميفرمايد كه شما از ديار خود مانند\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكفار بيرون نيائيد كه ايشان عجب ميورزند و يا خودنمائى ميكنند  وَ يَصُدُّونَ عَنْ سَبِيلِ اللَّهِ  و باز ميدارند مردمان را از راه دين خدا  وَ اللَّهُ بِما يَعْمَلُونَ مُحِيطٌ  و خدا به آنچه كنند عالم است پس آن را جزا خواهد داد آورده‌اند كه چون قريش از مكه بيرون آمدند و بحوالى منزل بنى كنانه رسيدند به جهت كينهء قديمى كه ميان ايشان بود انديشه ناك شده خواستند كه باز كردند ابليس به صورت سراقة بن مالك كه مهتر كنانه بود برآمده با ايشان ملاقات كرد و گفت شما نيكو حمايت كيش ميكنيد برويد كه من ضامنم كه از بنى كنانه ضررى بشما نرسد و من نيز رفيق شما ام در اين حمايت پس ابليس يا جمعى از شياطين همراه ايشان روى ببدر نهادند و حق تعالى از اين خبر ميدهد .\r\n وَ إِذْ زَيَّنَ لَهُمُ الشَّيْطانُ  و ياد كنيد كه بياراست براى كافران ديو سركش كه ابليس است  أَعْمالَهُمْ  كردارهاى ايشان را و دشمنى پيغمبر و غير ايشان  وَ قالَ لا غالِبَ لَكُمُ الْيَوْمَ  و گفت هيچ غلبهء نيست مر شما را امروز  مِنَ النَّاسِ  از مردمان به جهت كثرت شما و آراستگى شما  وَ إِنِّي جارٌ لَكُمْ  و بدرستى كه من زنهار دهنده‌ام و فرياد رسنده‌ام شما را از قوم كنانه و نگذاريم كه از ايشان ضررى و آسيبى بشما رسد  فَلَمَّا تَراءَتِ الْفِئَتانِ  پس آنهنگام كه بديدند هر دو گروه لشگر يكديگر را  نَكَصَ عَلى عَقِبَيْهِ  بازگشت شيطان بر هر دو پاشنهء خود يعنى بطريق قهقرى بازگشت و در خبر است كه چون روز بدر ملائكه فرود آمدند ابليس ايشانرا بديد روى بفرار نهاد در آنوقت دست او بر دست حارث بن هشام بود حارث گفت اى سراقه در چنين حالى ما را فرو ميگذارى ابليس دست بر سينهء او زد  وَ قالَ إِنِّي بَرِيءٌ مِنْكُمْ  و گفت بدرستى كه من بيزارم از زنهار دادن شما  إِنِّي أَرى ما لا تَرَوْنَ  بدرستى كه من مىبينم آنچه شما نمىبينيد يعنى فرشتگان بمدد مؤمنان مىآيند  إِنِّي أَخافُ اللَّهَ  بدرستى كه من ميترسم از خدا ابن عباس گويد دروغ گفت آن دشمن خدا كه اگر از خدا ترسيدى كار او بدينجا نرسيدى آورده‌اند كه منهزمان بدر بعد از رجوع به مكه سراقه را پيغام فرستادند كه لشگر ما را تو منهزم ساختى سراقه سوگند ياد كرد كه خبر هزيمت شما نشنيدم و از خبر محاربهء شما با محمد نيافتم پس همه را معلوم شد كه آن شيطان بوده كه خود را به صورت سراقه نموده و برخى از ايشان چون مطلع شدند اسلام آوردند و باقى بر عناد خود راسخ شدند  وَ اللَّهُ شَدِيدُ الْعِقابِ  و خدا سخت عقوبت\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاست بر اهل عناد و انكار بر وجهى كه هيچكس از ايشان را طاقت عتاب او نباشد مروى است از حضرت رسول صلّى اللّه عليه و آله و سلّم كه در هيچ روز شيطان چنان ذليل و خوار نبود كه در روز بدر چون در نگريد جبرئيل عليه السّلام را ديد كه در پيش فرشتگان مىآمد و در روز عرفه نيز دليل مىشود چه آن روزيست كه رحمت بيقياس بر بندگان گناهكار امت نازل مىشود .\r\n إِذْ يَقُولُ الْمُنافِقُونَ  ياد كن اين را نيز كه چون گفتند منافقان مدينه  وَ الَّذِينَ فِي قُلُوبِهِمْ مَرَضٌ  و آنان كه در دلهاى ايشان بود بيمارى كفر و نفاق يعنى منافقان مكه و بيمارى كفر و رسوخ آن و اصح آنست كه قومى از قريش اظهار اسلام كرده با وجود قدرت بهجرت در مكه توقف كردند و در وقت خروج قريش با ايشان ببدر آمدند و چون مؤمنان را در بدر مشاهده كردند گفتند  غَرَّ هؤُلاءِ دِينُهُمْ  فريفته است اينگروه مؤمنان را دين ايشان كه با وجود قلت و عدم سلاح در برابر چنين لشگرى آراسته آمده‌اند حق تعالى در جواب ايشان فرمود كه  وَ مَنْ يَتَوَكَّلْ عَلَى اللَّهِ  و هر كه توكل كند بر خدا و كار خود را به او باز گذارد  فَإِنَّ اللَّهَ عَزِيزٌ  پس بدرستى كه خدا غالب است بر همه پس متوكل را فرونگذارد  حَكِيمٌ  حكم كرده كه اهل توكل را فرونگذارد و يارى دهد مروى است كه چون منافقان مذكوره كثرت مشركان و قلت مؤمنان بديدند روى بقتال مؤمنان آوردند در وقتى كه در ميان معركه افتادند فرشتگان تازيانه بر پشت و روى ايشان زدند و همه را هلاك كردند حق تعالى رسول خود را از اين خبر داد كه .\r\n وَ لَوْ تَرى  و اگر ميديدى تو ايمحمد حال كفار را  إِذْ يَتَوَفَّى الَّذِينَ كَفَرُوا الْمَلائِكَةُ  چون قبض ميكردند ارواح آنان را كه كافر شدند فرشتگان كه اعوان ملك الموت بودند در حرب بدر  يَضْرِبُونَ وُجُوهَهُمْ  ميزدند عمودهاى آتشين بر رويهاى ايشان  وَ أَدْبارَهُمْ  و بر پشتهاى ايشان از ابن عباس نقل است كه مشركان چون روى به مسلمانان كردند فرشتگان تيغ بر روى ايشان زدندى و چون پشت بهزيمت دادندى بايشان رسيده گرزها و تازيانها بر ايشان زدندى  وَ ذُوقُوا  و ميگفتند كه بچشيد اى اهل شرك و نفاق  عَذابَ الْحَرِيقِ  عذاب سوزان را كه مقدمه عذاب دوزخست .\r\n ذلِكَ بِما قَدَّمَتْ  اين ضرب تازيانه بر شما بسبب آن عملهاست كه از پيش فرستاده بودند  أَيْدِيكُمْ  دستهاى شما از شرك و ساير معاصى كه از جملهء آن ترك هجرت بود از مكه  وَ أَنَّ اللَّهَ لَيْسَ بِظَلَّامٍ لِلْعَبِيدِ  و بسبب آن است كه نيست خدا\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nستم كننده مر بندگان را كه ايشان را بيجرم مؤاخذه كند پس عذاب كردن كفار عين عدل است بعد از آن بر وجه تسلى حضرت رسالت صلّى اللّه عليه و آله و سلّم بيان حال كفارى مىكند كه قبل از ايشان تكذيب رسول خود كردند و ميفرمايد كه ايمحمد عادت مشركان قريش با تو .\r\n كَدَأْبِ آلِ فِرْعَوْنَ  همچون عادت متابعان فرعونست با حضرت موسى عليه السّلام  وَ الَّذِينَ مِنْ قَبْلِهِمْ  و مانند عادت آنها كه پيش از فرعونيان بودند يعنى عاد و ثمود با پيغمبران خود و چون عاد و ثمود  كَفَرُوا بِآياتِ اللَّهِ  كافر شدند بنشانهاى ما يعنى بدلائل كه دلالت مىكند بر وحدانيت ما يا بمعجزات انبياء  فَأَخَذَهُمُ اللَّهُ بِذُنُوبِهِمْ  پس بگرفت خدا ايشان را و عقوبت كرد بگناهان ايشان كه كفر و تكذيب بود هم چو كفار معاصر تو بسبب آن مؤاخذه فرمود  إِنَّ اللَّهَ قَوِيٌّ  بدرستى كه خدا با قدرت و قوت است  شَدِيدُ الْعِقابِ  سخت عقوبت بر منكران و مكذبان كه هيچ كس بر او غالب نتواند شد و دفع عذاب از او نتواند كرد .\r\n ذلِكَ بِأَنَّ اللَّهَ  اين عقوبت پيشينيان و پسينيان بسبب آن است كه خدا  لَمْ يَكُ مُغَيِّراً  نبود گرداننده و تبديل دهنده يعنى عادت او نيست كه تغيير دهد  نِعْمَةً أَنْعَمَها عَلى قَوْمٍ  نعمتى را كه انعام كرده است بر سبيل تفضيل بر گروهى از امتان تو كه آن ارزانى و فراخى معيشت است و توانگرى و تن درستى و امنيت  حَتَّى يُغَيِّرُوا ما بِأَنْفُسِهِمْ  تا وقتى كه آن گروه تغيير و تبديل دهند آنحالى را كه مقارن نفسهاى ايشانست بحالى بدتر مراد احوال قريش است چه ايشان حال خود را كه بت‌پرستى بود و مردار خوارى بدشمنى حضرت رسالت صلّى اللّه عليه و آله و سلّم و قطع رحم و تكذيب قرآن و استهزاء بدان و آزار مؤمنان و سعى در ريختن خون ايشان بدتر ساختند همچنانكه امم سابقه كه تكذيب رسل و قصد قتل ايشان بر كفر و شرك خود بيفزودند و بسبب آن مستاصل شدند  وَ أَنَّ اللَّهَ سَمِيعٌ  و بدرستى كه خداى تعالى شنواست سخنان نافرجام مشركان را  عَلِيمٌ  دانا بعقايد باطله و اعمال قبيحه و افعال شنيعه ايشان ديگر باره براى قول مذكور ميفرمايد كه كار قريش و تكذيب تو .\r\n كَدَأْبِ آلِ فِرْعَوْنَ  همچو كار قوم فرعونست .  وَ الَّذِينَ مِنْ قَبْلِهِمْ كَذَّبُوا بِآياتِ رَبِّهِمْ  و آنان كه قبل از ايشان بودند تكذيب كردند آيات پروردگار خود را  فَأَهْلَكْناهُمْ بِذُنُوبِهِمْ  پس هلاك كرديم ايشان را بسبب گناهان ايشان كه قريش\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nتكذيب قرآن نمودند و ما بسبب آن ايشان را در بدر بقتل مبتلا ساختيم  وَ أَغْرَقْنا آلَ فِرْعَوْنَ  و غرق كرديم در درياى قلزم اتباع فرعون را  وَ كُلٌّ  و هر يك از گروه غرق‌شدگان قبط و كشته شدگان قريش  كانُوا ظالِمِينَ  بودند ستمكاران بر نفسهاى خود بكفر و عصيان پس در مذمت ايشان ميفرمايد كه .\r\n إِنَّ شَرَّ الدَّوَابِّ  بدرستى كه بدترين جنبندگان بر روى زمين  عِنْدَ اللَّهِ  نزد خداى تعالى  الَّذِينَ كَفَرُوا  آنانند كه كافر شدند و اصرار نمودند بر كفر مراد معاندان قريش‌اند چون أبو جهل و عتبه و امثال ايشان يا مكابران يهود چون كعب اشرف و حى بن اخطب و امثال ايشان  فَهُمْ لا يُؤْمِنُونَ  پس ايشان ايمان نيارند و چون چنين است پس ايمحمد توقع ايمان از ايشان مدار و خاطر خود را به جهت ايشان پريشان مدار .\r\n الَّذِينَ عاهَدْتَ مِنْهُمْ  آنان كه معاهده كردى و عهد فراگرفتى از كفار و ايشان بنو قريضه بودند كه صلّى اللّه عليه و آله و سلّم عهد از ايشان فراگرفته بود  ثُمَّ يَنْقُضُونَ عَهْدَهُمْ  پس بشكستند عهد خود را  فِي كُلِّ مَرَّةٍ  در هر بارى كه عهد كردند آورده‌اند كه بنو قريضه عهد كرده بودند كه دشمنان رسول را يارى ندهند پس نقض عهد كردند در روز بدر مشركان را بسلاح مددكارى كردند بعد از آن با رسول گفتند ما عهد را فراموش كرديم پس ديگر عهد كردند و باز آن را شكسته روز حرب خندق با أبو سفيان ملعون اتفاق كرده بمددكارى آمدند  وَ هُمْ لا يَتَّقُونَ  و ايشان پرهيز نميكنند از نقض عهد و يا نميترسند از عقوبت خيانت .\r\n فَإِمَّا تَثْقَفَنَّهُمْ فِي الْحَرْبِ  پس اگر درمىيابى ايشان را در جنگ  فَشَرِّدْ بِهِمْ  پس رميده گردان و متفرق ساز بسبب قتل و جرح ايشان  مَنْ خَلْفَهُمْ  آنان را كه از پس ايشان فرارسند از اعداى شما يعنى چون بر ايشان ظفر يا بى چندان از ايشان بكش كه از هيبت تو كافران ديگر از مقاتله تو برمند  لَعَلَّهُمْ  باشد كه آن رسندگان  يَذَّكَّرُونَ  پند گيرند و عبرت پذيرند و هيچ يك از ايشان به جهت آن دليرى نتوانند كرد بر نقض عهد و اقدام محاربهء تو .\r\n وَ إِمَّا تَخافَنَّ  و اگر ترسى و انديشه برى يعنى دريابى  مِنْ قَوْمٍ  از گروهى كه با تو عهد دارند  خِيانَةً  نقض آن عهد بعلاماتى كه بر تو روشن شود  فَانْبِذْ إِلَيْهِمْ  پس بيفكن بسوى ايشان عهد ايشان را يعنى اعلام كن پيش از قتال بايشان كه من نيز عهد شما را باطل كردم  عَلى سَواءٍ  بر سويت يعنى بر وجه عدل چه اگر اظهار اين معنى نكنى با ايشان و ايشان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nگمان برند كه تو بر عهد خودى و تو ساز حرب ايشان كنى مانند عذرى باشد كه از تو صادر شده باشد و به آن متهم باشى و سويت مقتضاى آنست كه ايشان از تو همان دانند كه تو از ايشان دانى از نقض عهد  إِنَّ اللَّهَ لا يُحِبُّ الْخائِنِينَ  بدرستى كه خدا دوست ندارد خيانت كنندگان را و نمىپسندد عمل ايشان را و بعد از امر بقتال كفار وعدهء نصرت داد باهل اسلام و ايشان را امر فرمود بمهيا شدن براى قتال باينوجه كه .\r\n وَ لا يَحْسَبَنَّ الَّذِينَ كَفَرُوا  و مپندار اى محمد آنان را كه كافر شدند كه ايشان  سَبَقُوا  پيشى گرفتند بر عذاب يا مراد گريختگان بدرند يا شكستگان عهد ميفرمايد كه مپندار كه ما عاجز گشتيم از عقوبت  إِنَّهُمْ لا يُعْجِزُونَ  بدرستى كه ايشان عاجز نتوانند ما را از عذاب خود و حفص يحسبن ميخواند يعنى بايد كه كافران نه پندارند كه ما از تعذيب ايشان عاجزيم .\r\n وَ أَعِدُّوا لَهُمْ  و آماده سازيد ايمؤمنان براى عهد شكنان يا منهزمان بدر  مَا اسْتَطَعْتُمْ مِنْ قُوَّةٍ  آنچه توانيد از توانائى يعنى از آنچه قدرت داشته باشيد بر آن از ساز و برگ حرب كه لشگر بر آن قوت مىيابند و گويند مراد تير و كمانست و يا اعتماد بر حق و واثق بودن بعنايت او و نزد بعضى مراد حصار است يعنى آماده سازيد قلعها را جهت دفع كفار  وَ مِنْ رِباطِ الْخَيْلِ  و ديگر آماده سازيد اسبان بسته براى جهاد كه  تُرْهِبُونَ بِهِ  بترسانيد بدان استعداد و مهيا شدن  عَدُوَّ اللَّهِ وَ عَدُوَّكُمْ  دشمنان خداى را و دشمن خود را كه كفار مكه‌اند  وَ آخَرِينَ مِنْ دُونِهِمْ  و ديگر ترسايند باسب و سلاح كافران ديگر را غير از كافران كه  لا تَعْلَمُونَهُمُ  شما نميدانيد ايشان را  اللَّهُ يَعْلَمُهُمْ  خدا ميداند ايشان را و ايشان بقول مفسرين يهود بنى قريضه‌اند و يا فرس و يا جميع دشمنان دين‌اند و يا منافقان كه نماز ميگذارند و روزه ميدارند و شهادتين ميگويند اما خدا ايشان را ميشناسد چه وى مطلع است بر سراير و ضماير  وَ ما تُنْفِقُوا مِنْ شَيْءٍ  و آنچه نفقه ميكنيد از چيزى كه داريد  فِي سَبِيلِ اللَّهِ  در راه خدا يعنى در ترتيب سلاح و نفقهء اسب  يُوَفَّ إِلَيْكُمْ  تمام كرده خواهد بشما جزاى آن  وَ أَنْتُمْ لا تُظْلَمُونَ  و شما ستمديده نخواهيد شد به نقص ثواب و تضييع عمل ايشان .\r\n وَ إِنْ جَنَحُوا لِلسَّلْمِ  و اگر ميل ميكنند مشركان به صلح و استسلام  فَاجْنَحْ لَها وَ تَوَكَّلْ عَلَى اللَّهِ  پس تو هم ميل كن بمصالحه و توكل كن بر خدا يعنى مترس از آنكه بمكر و حيله طرح صلح انداخته باشند چه خدا نگهدارنده شماست\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاز مكر ايشان  إِنَّهُ هُوَ السَّمِيعُ  بدرستى كه خدا شنواست مر اقوال ايشان را  الْعَلِيمُ  داناست بنيات ايشان بدروغ و راست پس اگر در مقام مكر باشند تو را نگاه دارد و و بال مكر را بديشان رساند .\r\n وَ إِنْ يُرِيدُوا أَنْ يَخْدَعُوكَ  و اگر خواهند كه بفريبند ترا و به صلح خود را از جنگ شما باز دارند  فَإِنَّ حَسْبَكَ اللَّهُ  پس بدرستى كه پسنده است تو را خدا چه او كفايت كننده مقاصد اولياى خود است  هُوَ الَّذِي أَيَّدَكَ بِنَصْرِهِ  اوست آنكه قوت داد ترا به يارى كردن و فرستادن فرشتگان  وَ بِالْمُؤْمِنِينَ  و بهمهء مؤمنان و نزد اكثر مراد انصارند كه اوس و خزرجند .\r\n وَ أَلَّفَ بَيْنَ قُلُوبِهِمْ  و الفت انداخت ميان دلهاى ايشان يعنى ميان اوس و خزرج كه صد و بيست و نه سال ميان ايشان تعصب و ستيز بود و پيوسته بقتل و غارت يكديگر اشتغال مىنمودند حق تعالى ببركت تو دلهاى ايشان را با يكديگر الفت داد و از معجزات آن حضرت بود  لَوْ أَنْفَقْتَ ما فِي الْأَرْضِ جَمِيعاً  اگر خرج ميكردى به جهت صلاح احوال ايشان آنچه در زمين است از مال و متاع  ما أَلَّفْتَ  تاليف نميدادى و قادر نبودى بر الفت دادن  بَيْنَ قُلُوبِهِمْ  ميان دلهاى ايشان از غايت كينه كه با هم داشتند  وَ لكِنَّ اللَّهَ أَلَّفَ بَيْنَهُمْ  و ليكن خدا بحكمت خود الفت افكند ميان ايشان  إِنَّهُ عَزِيزٌ حَكِيمٌ  بدرستيكه خدا غالب است و دانا بحكمت آنچه مىكند .\r\n يا أَيُّهَا النَّبِيُّ  اى پيغمبر برگزيده  حَسْبُكَ اللَّهُ  پسنده است ترا خدا  وَ مَنِ اتَّبَعَكَ مِنَ الْمُؤْمِنِينَ  و آنان كه پيروى تو كرده‌اند از گرويدگان نزول اين آيه قبل از غزوه بدر شده و در تفسير اهل البيت مذكور است كه مراد به اين آيه امير المؤمنين عليه السّلام و اتباع اويند و ظواهر اخبار شاهد اين قولست و ديگر آنچه از اين مستفاد مىشود نصرت است و نصرتيكه رسول را بتاييد الهى بواسطهء امير المؤمنين عليه السّلام ظهور يافت از هيچكس ظاهر نشد پس اين آيه خاص باشد به آن حضرت و اتباع نصرت شعار او .\r\n يا أَيُّهَا النَّبِيُّ  اى پيغمبر بلند مرتبه  حَرِّضِ الْمُؤْمِنِينَ  تحريص و ترغيب كن مومنان را و گرم ساز ايشانرا  عَلَى الْقِتالِ  در كارزار كردن با كفار  إِنْ يَكُنْ مِنْكُمْ  اگر باشند از شما  عِشْرُونَ صابِرُونَ  بيست تن صبر كنندگان در معركه قتال  يَغْلِبُوا مِائَتَيْنِ  غالب شوند بر تأييد الهى بر دويست نفر از مشركان اينكلام در معنى امر است يعنى بايد كه يكى از شما در مقابلهء ده تن از مشركان شكيبائى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nورزد و فرار نكند  وَ إِنْ يَكُنْ مِنْكُمْ مِائَةٌ يَغْلِبُوا أَلْفاً  و اگر باشند از شما صد تن غالب شوند بر هزار تن  مِنَ الَّذِينَ كَفَرُوا  از آنان كه كافر شدند و اين غالبيت شما بر ايشان و مغلوب شدن ايشان  بِأَنَّهُمْ  بسبب آنست كه ايشان  قَوْمٌ لا يَفْقَهُونَ  گروهىاند كه نميدانند حق تعالى را و روز معاد را نميشناسند و اعتقاد به ثواب عظيم و بهشت نعيم ندارند لا جرم در زمان مقاتله قوت ثبات و شكيبائى مؤمنان ندارند بعد از نزول اين آيه مؤمنان از مقاتله يكى باده انديشناك شدند و بر ايشان گران آمد حق تعالى اين آيه را منسوخ كرده فرمود كه .\r\n الْآنَ  اكنون كه اينحكم شما را گرانبار ساخت  خَفَّفَ اللَّهُ عَنْكُمْ  سبك گردانيد خدا از شما  وَ عَلِمَ أَنَّ فِيكُمْ ضَعْفاً  و ديد كه در شما سستى هست يعنى ضعف بدن  فَإِنْ يَكُنْ مِنْكُمْ مِائَةٌ صابِرَةٌ  پس اگر باشد از شما صد تن شكيبا  يَغْلِبُوا مِائَتَيْنِ  غالب شوند بر دويست تن يعنى بايد يكى از شما در مقاتله دو تن صبر كند و نگريزد  وَ إِنْ يَكُنْ مِنْكُمْ أَلْفٌ  و اگر باشند از شما هزار كس  يَغْلِبُوا أَلْفَيْنِ  غالب شوند بر دو هزار  بِإِذْنِ اللَّهِ  بامر و يارى خدا  وَ اللَّهُ مَعَ الصَّابِرِينَ  و خدا با صبر كنندگانست بمدد كارى پس هر كه صبر كند ظفر يابد حكم آيه اول در وقتى بود كه مسلمانان اندك بودند و چون بسيار شدند به حكم اين آيه تخفيف ايشان كرد و در كنز العرفان آورده كه آيه  « الْآنَ خَفَّفَ اللَّهُ عَنْكُمْ »  از باب نسخ است و سبب آن بود كه رسول صلّى اللّه عليه و آله و سلّم حمزه را با سى سوار بمحاربه فرستاد و ايشان با سيصد سوار كه لشگر أبو جهل بودند آغاز مقاتله كردند و به جهت كثرت مشقت كه بديشان رسيده بود حق تعالى از ايشان تخفيف فرمود و امر كرد بمقاومت يكى با دو آورده‌اند كه روز بدر هفتاد تن اسير مسلمانان شدند و از جمله ايشان عباس بن عبد المطلب و عتبه بود حضرت در باب ايشان با اصحاب مشورت كرد ابو بكر گفت يا رسول اللّه اكابر و اصاغر اين قوم اقارب و عشاير تواند اگر هر يك به قدر طاقت و استطاعت فدائى بدهند باشد كه روزى بدولت اسلام رسند و آن فدا قوت و مدد شود و عمر گفت يا رسول اللّه اينها پيشوايان اهل شركند تو را از منزل خودت بيرون كردند بر ايشان رحم كن تا همه را گردن بزنند و به حمد اللّه كه خداى تعالى ترا از فدا مستغنى گردانيده عتبه را بدست على ده تا بكشد و عباس بحمزه و فلان و فلان را كه خويشان منند بفرما تا بكشم و از گروه انصار سعد بن معاذ گفت يا رسول اللّه اشاره فرما تا ايشان را در گودالى جمع كنند و خار و خاشاك و هيمه بر سر ايشان ريزند و آتش در آن اندازند و همه را بسوزانند حضرت فرمود كار ايشان يكى از سه بيرون نيست يا\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآنست كه اسلام آرند يا ايشان را بكشيد و يا از ايشان اخذ فديه كنيد و در احد مقرر كنيد تا مقاتله كنيم ايشان اخذ فديه را اختيار كردند و روز ديگر رسول را ديدند دلتنگ نشسته و بسيار غضبناك گشته ابو بكر گويد كه از وى استفسار اينمعنى نمودم فرمود كه به جهت طمع تو و اصحاب تو در اخذ فديه عذاب خدا چنان بايشان نزديك شده بود كه اين درخت بما و بنزديك ما درختى بود چون حق تعالى اين آيه فرستاد كه .\r\n ما كانَ لِنَبِيٍّ  نسزد و نشايد هيچ پيغمبر را  أَنْ يَكُونَ لَهُ أَسْرى  كه باشد مر او را اسيران كه از ايشان فدا گيرد  حَتَّى يُثْخِنَ فِي الْأَرْضِ  تا آنكه بسيار بكشند از ايشان در زمين چه اين صورت سبب قلت و مذلت كفار و موجب عزت اسلام و ظهور شوكت مؤمنانست  تُرِيدُونَ عَرَضَ الدُّنْيا  ميخواهيد شما مال دنيا را كه عرض سريع الزوال است مراد اخذ فديه است  وَ اللَّهُ يُرِيدُ الْآخِرَةَ  و خدا ميخواهد براى شما ثواب آخرت را كه بهشت ابدى است و ثواب جاودانى و خوارى دشمنان پر كين  وَ اللَّهُ عَزِيزٌ  و خدا غالب است كه دوستان را بر دشمنان ظفر دهد  حَكِيمٌ  داناست به آنچه با بندگان از كشتن و منع از فدا در وقت شوكت مشركان و تخير ميان فدا و امن در وقت مؤمنان .\r\n لَوْ لا كِتابٌ مِنَ اللَّهِ  اگر نه حكمى و فرمانى ميبود از خدا  سَبَقَ  كه پيشى گرفته شده بود اثبات آن در لوح محفوظ كه بىنهى صريح عقوبت نفرمايد يا اصحاب بدر را عذاب نكند  لَمَسَّكُمْ  هر آينه ميرسيد بشما  فِيما أَخَذْتُمْ عَذابٌ عَظِيمٌ  در آنچه گرفتيد از فدا عذابى بزرگ در كنز العرفان آورده كه بعد از تخير پيغمبر در اخذ فديه و قتل اصحاب طمع در فديه كرده از سر قتل ايشان در گذشتند اكثر فدا چهار هزار درهم بود و كمترين هزار درهم و از صادق عليه السّلام مرويست كه فدا چهل اوقيه بود مگر عباس كه فداى او صد اوقيه بود و اوقيه چهل مثقال است و مروى است كه در وقتى كه عباس را اسير كردند بيست اوقيه طلا از او گرفتند رسول فرمود كه اين غنيمت است پس بايد كه فداى نفس خود بدهد عباس گفت ايمحمد روا ميدارى كه عم تو درويش وار پيش خويش و بيگانه دست بيرون كند و گدائى كند من اين همه مال كجا آورم حضرت فرمود كه كو آن بدرهاى زر كه در وقت بيرون آمدن تو از مكه بزن خود ام الفضل دادى بر سبيل امانت و به او گفتى كه نميدانم مرا در اين سفر چه پيش آيد اگر حادثه به من رسد اين بدرها از تو باشد و پسران من عبد اللّه و عبيد اللّه و قثم را اين و اين بود عباس گفت مر اينسخن را بام الفضل نهفته گفته بودم و به خدا كه هيچكس بر آن مطلع نبود و اين بدرها را در شب بام الفضل دادم و تو را كه از اين خبر كرد فرمود آفريدگار من آن را به من پيغام فرستاد عباس گفت « انا اشهد ان لا إله الا اللّه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو انك عبده و رسوله » پس فداى خود و فداى سه كس ديگر از خويشان خود بداد بعد از آنكه از همه اخذ فديه كردند آيه مذكوره نازلشد و چون حضرت منكر فدا بود و ميل قلبى او قتل اسارى بود اما چون نهى در اين باب وارد نشده بود و مع ذلك اكثر اصحاب مايل فديه بودند از غايتى كه حلم داشت ساكت شد پس عتاب راجع بابو بكر باشد و اتباع او نه به حضرت مرويستكه بعد از نزول اين آيه كه متضمن نهى است و عتاب از اخذ فدا اصحاب هراسان شده دست از فديه باز كشيدند و گرد آن نگشتند حق تعالى اين آيه فرستاد .\r\n فَكُلُوا مِمَّا غَنِمْتُمْ  پس بخوريد آنچه غنيمت گرفتيد چه آن از جملهء غنايم است  حَلالًا طَيِّباً  خوردنى حلال و پاك  وَ اتَّقُوا اللَّهَ  و بترسيد از خدا در ترك مأمور و فعل منهى  إِنَّ اللَّهَ غَفُورٌ  بدرستيكه خدا آمرزنده است پس ذنب شما را به آب مغفرت بشويد  رَحِيمٌ  مهربانست كه مباح گردانيد آنچه از كفار اخذ گرديد از فديه و غنايم و چون عباس بعد از دادن فديه بشرف اسلام رسيد آيه آمد كه .\r\n يا أَيُّهَا النَّبِيُّ  اى پيغمبر برگزيده  قُلْ لِمَنْ فِي أَيْدِيكُمْ مِنَ الْأَسْرى  بگو مر آن كسان را كه در دست شمااند از اسيران  إِنْ يَعْلَمِ اللَّهُ فِي قُلُوبِكُمْ خَيْراً  اگر داند خدا و بيند در دلهاى شما نيكوئى از ايمان و اخلاص  يُؤْتِكُمْ خَيْراً مِمَّا أُخِذَ مِنْكُمْ  بدهد شما را بهتر از آنچه فرا گرفتند از شما يعنى زرى كه براى فدا داده‌اند  وَ يَغْفِرْ لَكُمْ  و بيامرزد شما را  وَ اللَّهُ غَفُورٌ  و خدا آمرزنده است گناهى را كه در وقت شرك واقع شده  رَحِيمٌ  مهربانست كه شما را توفيق اسلام داده آورده‌اند كه عباس گفت خداى تعالى مراد و وعده داده بود يكى آنكه بهتر از آنچه از من گرفته‌اند به من دهد وفا كرد حالا بيست بنده دارم كه هر يك براى من به بيست هزار دينار تجارت ميكنند و سقايت زمزم نيز به من داد كه از همه احوال دوست‌تر دارم و وعدهء دوم مغفرتست اميدوارم كه بدان نيز وفا كند و مرا بيامرزد چه او كريم است و وعدهء كريم خلاف نيست پس در باب اسيران كه فديه گرفته بودند فرمود كه .\r\n وَ إِنْ يُرِيدُوا خِيانَتَكَ  و اگر خواهند اين اسيران خيانت كردن با تو بنقض عهد و مظاهره بر دشمنان دين  فَقَدْ خانُوا اللَّهَ  پس بدرستى كه خيانت كردند با خدا  مِنْ قَبْلُ  پيش از اين بكفر و نقض عهد يا بيرون آمدن با كفار به بدر و كارزار كردن با شما  فَأَمْكَنَ مِنْهُمْ  پس توانائى داد ترا بر ايشان تا در روز بدر بدست تو گرفتار شدند بعد از اين ممكن است كه تو را تمكين دهد بديشان  وَ اللَّهُ عَلِيمٌ  و خدا داناست به حال\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبندگان  حَكِيمٌ  حكم كننده و يا عالم بر احوال ايشان بعد از آن ختم ميفرمايد بواجب گردانيدن دوستى با مؤمنان و قطع موالات با كافران .\r\n إِنَّ الَّذِينَ آمَنُوا وَ هاجَرُوا  بدرستى كه آنان كه ايمان آوردند و هجرت كردند بدوستى خدا و رسول او و از وطنهاى خود بيرون آمدند  وَ جاهَدُوا بِأَمْوالِهِمْ وَ أَنْفُسِهِمْ  و جهاد كردند بمالهاى خود كه بنفقهء محتاجان صرف كردند و بنفس هاى خود كه مباشر قتال شدند  فِي سَبِيلِ اللَّهِ  در راه خدا يعنى در اعزاز دين و اعلاء كلمه اسلام و اينها قوم مهاجرانند  وَ الَّذِينَ آوَوْا  و آنان كه جا دادند مهاجران را  وَ نَصَرُوا  و نصرت كردند حضرت رسالت را مراد گروه انصارند  أُولئِكَ بَعْضُهُمْ أَوْلِياءُ بَعْضٍ  آن گروه بعضى از ايشان دوستان برخى ديگرند در ميراث چه در مبدء اسلام حكم چنان بود كه مهاجر و انصار بسبب هجرت و نصرت از يكديگر ميراث گيرند نه از اقارب و بعد از آن منسوخ شد به آيه  وَ أُولُوا الْأَرْحامِ بَعْضُهُمْ أَوْلى بِبَعْضٍ  و از حضرت باقر عليه السّلام مرويست كه ميان هر دو كس كه مواخاة بودى ميراث گرفتندى و يا مراد نصرت است و ولايت و مظاهرة  وَ الَّذِينَ آمَنُوا وَ لَمْ يُهاجِرُوا  و آنان كه ايمان آوردند و هجرت نكردند  ما لَكُمْ مِنْ وَلايَتِهِمْ  نيست شما را از تولى ايشان در ميراث  مِنْ شَيْءٍ  هيچ چيز  حَتَّى يُهاجِرُوا  تا وقتى كه هجرت كنند  وَ إِنِ اسْتَنْصَرُوكُمْ فِي الدِّينِ  و اگر مؤمنان غير مهاجر طلب نصرت كنند از شما در كار دين يعنى اگر در ميان ايشان و كفار مقاتله افتد و از شما مدد طلبند  فَعَلَيْكُمُ النَّصْرُ  پس بر شما واجب است يارى كردن ايشان  إِلَّا عَلى قَوْمٍ  مگر بر گروهى مشركان كه باشد  بَيْنَكُمْ وَ بَيْنَهُمْ مِيثاقٌ  ميان شما و ميان ايشان عهدى و پيمانى يعنى نقض عهد و معاهده مكنيد  وَ اللَّهُ بِما تَعْمَلُونَ بَصِيرٌ  و خدا به آنچه شما ميكنيد بيناست .\r\n وَ الَّذِينَ كَفَرُوا  و آنان كه كافر شدند  بَعْضُهُمْ أَوْلِياءُ بَعْضٍ  برخى از ايشان دوستان برخى ديگرند در معاونت يا در ميراث  إِلَّا تَفْعَلُوهُ  اگر نكنيد آن را كه فرموديم از پيوستگى با يكديگر و دوستى با هم و قطع دوستى ميان شما و ميان كفار  تَكُنْ فِتْنَةٌ فِي الْأَرْضِ  حاصل شود فتنه در زمين  وَ فَسادٌ كَبِيرٌ  و فسادى بزرگ در دين يعنى اگر مؤمنان دوست يكديگر نباشند و يارى هم نكنند مهم ايشان روى بخمول نهد و اهل كفر خروج كنند و فساد و فتنه از اين بزرگتر نتواند بود و ديگر باره از پاداش هجرت و نصرت اهل ايمان خبر ميدهد كه .\r\n وَ الَّذِينَ آمَنُوا وَ هاجَرُوا  و آنان كه گرويدند به خدا و رسول\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nو هجرت نمودند  وَ جاهَدُوا فِي سَبِيلِ اللَّهِ  و جهاد كردند در راه خدا و اطاعت او نمودند  وَ الَّذِينَ آوَوْا وَ نَصَرُوا  و آنان كه بعد از تصديق جاى دادند اهل هجرت را و يارى كردند پيغمبر را در قتال مشركان  أُولئِكَ هُمُ الْمُؤْمِنُونَ حَقًّا  آنگروه ايشانند گرويدگان براستى و درستى  لَهُمْ مَغْفِرَةٌ وَ رِزْقٌ كَرِيمٌ  مر ايشان راست آمرزش از خدا و روزى نيكو بىنقص و رنج و فوت .\r\n وَ الَّذِينَ آمَنُوا  و آنان كه ايمان آوردند  مِنْ بَعْدُ  از پس حديبيه  وَ هاجَرُوا وَ جاهَدُوا مَعَكُمْ  و هجرت و جهاد نمودند با شما در كارزار با كفار  فَأُولئِكَ مِنْكُمْ  پس آنگروه از شمااند كه مهاجر انصارند يعنى سابقان و لاحقان در ايمان و هجرت و جهاد  وَ أُولُوا الْأَرْحامِ بَعْضُهُمْ أَوْلى بِبَعْضٍ  و خداوند خويشىها برخى از ايشان سزاوارترند ببرخى در ميراث گرفتن از برخى كه ميان ايشان مواخات شده باشد از مهاجر انصار  فِي كِتابِ اللَّهِ  در حكم خدا يا در لوح محفوظ يا در قرآن اين آيه ناسخ اينجماعت است كه بسبب هجرت و نصرت ميراث ميگرفتند  إِنَّ اللَّهَ بِكُلِّ شَيْءٍ  بدرستيكه خدا به همه چيزها از ميراث دادن بحكمت و اعتبار نسبت هجرت و نصرت و اعتبار قرابات  عَلِيمٌ  داناست بجميع مصالح بندگان .\r\n\r\nسورة التوبة\r\nمائة و ثلاثون آية مكية اين سوره را نامهاى متعدد است يكى برائه كه بمعنى بيزاريست از كفر و نفاق دوم توبه زيرا كه متضمن تكرار توبهء مؤمنانست سوم فاضحه بمعنى فضيحت كنندهء اهل نفاق چهارم مخزيه يعنى رسوا كنندهء ايشان پنجم مقشقشه يعنى پاك كننده از نفاق ششم سورة العذاب زيرا كه در آن بحث عذاب كفار مىكند هفتم مبعثره يعنى ويران كننده و زير و زبر سازنده منافقان و كافران هشتم مشرده يعنى رانندهء ايشان نهم مثيرة يعنى برانگيزاننده حال ايشان دهم حافره يعنى بكوه فرو برنده و پست و زبون كنندهء ايشان يازدهم منكلته يعنى عقوبت كنندهء ايشان بقبيح‌ترين وجهى دوازدهم مدمدمه يعنى هلاك سازنده ايشان سيزدهم منفره يعنى رماننده ايشان چهاردهم بحوث يعنى بحث كننده از احوال ايشان ابى بن كعب از پيغمبر صلّى اللّه عليه و آله و سلّم روايت كرده كه هر كه سوره انفال و برائه قرائت كند من شفيع او باشم و مرويست كه اين سوره را هفتاد هزار فرشته با جبرئيل به حضرت رسالت صلّى اللّه عليه و آله و سلّم نازل ساختند از ابى عبد اللّه عليه السّلام روايت است كه انفال و برائة يك سوره است و از اينجا است كه در اول برائه بسم اللّه نيست و گويند كه چون بسم اللّه از براى امان و رحمت است و برائه براى رفع امان و بيزارى خداى تعالى از ايشان از اينجهت در اول آن بسم اللّه واقع نشده و باجماع امة\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nچون اين سوره نازل گشت حضرت رسالت صلّى اللّه عليه و آله و سلّم چهل آيه از اول اينسوره با بو بكر داده او را امير حاج ساخت و فرمود كه در موسم حج بر مشركان و جميع اهل موسم خوانده بعد از رفتن ابو بكر به چند روز جبرئيل از نزد ملك جليل نازلشد و گفت ايمحمد حق تعالى ترا سلام مىرساند و ميفرمايد كه بايد اداى اين پيغام نكند مگر تو يا كسى كه از تو باشد حضرت رسالت پناه صلّى اللّه عليه و آله و سلّم حضرت امير المؤمنين را بر ناقه عضباء سوار ساخته از عقب ابو بكر فرستاد و امر كرد كه آيات را از وى گرفته بر اهل موسم خواند و ابو بكر را مخير سازد در رفتن و بازگشتن پس امير المؤمنين عليه السّلام بابو بكر رسيده آيات را از وى بستد و در روز هشتم ذو الحجه خطبه خواند و فرمود و مردمان را بر مناسك حج تعليم كرد و در روز عيد امير المؤمنين عليه السّلام نزد جمرهء عقبه بايستاد و فرمود ايّها الناس انى رسول رسول اللّه اليكم اى مردمان بدرستيكه من فرستاده فرستادهء خدايم بشما گفتند بچه چيز حضرت اين آيه را بر ايشان خواند\r\n بَراءَةٌ مِنَ اللَّهِ وَ رَسُولِهِ  اين بيزاريست از نزد خدا و فرستادهء او  إِلَى الَّذِينَ عاهَدْتُمْ  بسوى آنان كه پيمان بسته‌اند با ايشان  مِنَ الْمُشْرِكِينَ  از شرك آوردندگان خلاصهء معنى آنست كه خدا و رسول بيزارند از عهدى كه شما با مشركان بستيد زيرا كه ايشان نكث عهد كردند مگر بنى ضميره و بنى كنانه كه بر عهد خود بايستادند پس به جهت اين مسلمانان را حق تعالى امر كرد بشكستن عهد بر ناكثين و مهلت داد ايشان را چهار ماه تا سير كنند هر جا كه خواهند و فرمود كه .\r\n فَسِيحُوا فِي الْأَرْضِ  پس سير كنيد در زمين يعنى بياييد و برويد ايمن از تعرض مسلمانان  أَرْبَعَةَ أَشْهُرٍ  چهار ماه از روز عيد نحر كه تبليغ است تا دهم ربيع الاخر ثعلبى گفته كه اجل بعضى معاندان كه نقض عهد كردند از چهار ماه كمتر بود و از آن بعضى ديگر بيشتر پس آنان را كه اجل ايشان كمتر بود چهار ماه تمام مهلت داد تا در كار خود فكر كنند و آنان را كه بيشتر بود بر چهار ماه اختصار كرد تا در مهم خود تدبرى نمايند و آنان كه عهد نشكسته بودند ايشان را تا انقضاى مدت ايشان امان داد و ناكثان عهد را گفت كه  وَ اعْلَمُوا  و بدانيد اى عهد شكنان  أَنَّكُمْ غَيْرُ مُعْجِزِي اللَّهِ  آنكه نيستيد عاجز كنندگان خدا از دفع عذاب او از خود هر چند كه شما را مهلت داد  وَ أَنَّ اللَّهَ  و نيز بدانيد كه خدا  مُخْزِي الْكافِرِينَ  رسوا كنندهء كافرانست در دنيا بكشتن و در عقبا بسوختن مرويست كه چون حضرت امير المؤمنين عليه السّلام آيه را باهل مكه خواند مشركان گفتند اى على ما نيز از عهد تو و عهد پسر عم تو بيزاريم و عهد ما تيغ و نيزه است و چون اداى اينسوره فرمود حج بگذارد و بمدينه آمد رسول صلّى اللّه عليه و آله و سلّم سال ديگر كه دهم بود از هجرت به حج رفت و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحجة الوداع بگذارد و بمدينه آمد و بقيه ذو الحجه و محرم و صفر و چند روزى از شهر ربيع الاول بزيست و بعد از آن بجوار ايزدى پيوست و بعد از آن حق تعالى اعلام مشركين مىكند به برائت از ايشان تا زبان عذر ايشان بسته شود و ميفرمايد كه .\r\n وَ أَذانٌ  و اين اعلامى است و آگاه ساختنى  مِنَ اللَّهِ وَ رَسُولِهِ  از خدا و رسول او  إِلَى النَّاسِ  بسوى مردمان يعنى كفار مكه  يَوْمَ الْحَجِّ الْأَكْبَرِ  روز بزرگ كه عيد قربانست كه تمام حج و اكثر افعال آن چون طواف و قربان كردن و سر تراشيدن و انداختن سنگ بجمرات در دست و يا اكبر باعتبار آنست كه عيدهاى اهل كتاب موافق افتاده بود به آن روز يا در آن روز بود كه عزة مسلمانان و خوارى كافران ظاهر شد و بعد از اين سال هيچ مشركى در آن حج نكرد يحيى بن الجرار روايت كند كه من على عليه السّلام را در روز عيد قربان ديدم بر اشترى نشسته بمصلى ميرفت مردى بيامد و لجام شترش بگرفت و گفت روز حج اكبر كدام است فرمود اين روز كه تو درويى و مضمون اعلام اينست كه  أَنَّ اللَّهَ بَرِيءٌ مِنَ الْمُشْرِكِينَ  بدرستيكه خدا بيزار است از مشركان و عهود ايشان  وَ رَسُولِهِ  و پيغمبر نيز بيزار است از عهود ايشان  فَإِنْ تُبْتُمْ  پس اگر باز گرديد از كفر و عذر  فَهُوَ خَيْرٌ لَكُمْ  پس آن بازگشت شما بهتر باشد شما را از اقامت آن  وَ إِنْ تَوَلَّيْتُمْ  و اگر برگرديد از توبه و ترك كفر نكنيد  فَاعْلَمُوا أَنَّكُمْ غَيْرُ مُعْجِزِي اللَّهِ  پس بدانيد كه شما غير عاجز كنندگانيد خداى را يعنى نتوانيد كه از او بگريزيد يا با او در مقام ستيزه در آييد  وَ بَشِّرِ الَّذِينَ كَفَرُوا  و مژده ده آنان را كه كافر شدند ذكر بشارت در مقام تهديد و انذار جهت تهكم است و يا آنكه بجاى بشارت بيم كن كافرانرا  بِعَذابٍ أَلِيمٍ  بعذابى دردناك در آخرت پس در باب بنى ضميره و بنى كنانه كه در حديبية عهد كرده بودند و نقض عهد نكرده ميگويد .\r\n إِلَّا الَّذِينَ عاهَدْتُمْ مِنَ الْمُشْرِكِينَ  مگر آنان كه عهد كرديد با ايشان از شرك آورندگان  ثُمَّ لَمْ يَنْقُصُوكُمْ شَيْئاً  پس ايشان كم نكردند چيزيرا از شروط عهدهاى شما يعنى نشكستند پيمان شما را  وَ لَمْ يُظاهِرُوا عَلَيْكُمْ أَحَداً  و يارى و هم‌پشتى نكردند بر قتال شما يكى را از دشمنان شما بعدد و مدد  فَأَتِمُّوا إِلَيْهِمْ عَهْدَهُمْ إِلى مُدَّتِهِمْ  پس تمام كنيد بسوى ايشان عهد ايشان را تا مدتى كه ايشان را مقرر شده و ايشان را چون ناقضان عهد بر چهار ماه و بس مهلت ندهيد  إِنَّ اللَّهَ يُحِبُّ الْمُتَّقِينَ  بدرستيكه خدا دوست ميدارد متقيان را و پرهيزكاران را و از\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nجمله تقوى وفا بعهد است و تمام كردن شرايط آن بعد از آن در حكم مشركان ميفرمايد .\r\n فَإِذَا انْسَلَخَ الْأَشْهُرُ الْحُرُمُ  پس چون بگذرد ماه‌هاى حرام يعنى چهار ماه كه مشركان مهلت داده شده‌اند  فَاقْتُلُوا الْمُشْرِكِينَ  پس بكشيد مشركانرا كه عهد نكرده‌ايد با ايشان يا آنكه عهد شما را شكسته‌اند  حَيْثُ وَجَدْتُمُوهُمْ  هر جا كه يابيد در حل و حرم و در اشهر حرم يا در غير آن اين آيه ناسخ هر آيه است كه در باب صلح واقعشده  وَ خُذُوهُمْ  و بگيريد ايشان را باسيرى  وَ احْصُرُوهُمْ  و باز داريد ايشان را از طواف مسجد الحرام و منع كنيد ايشانرا از تصرف در بلاد اسلام  وَ اقْعُدُوا لَهُمْ  و بنشينيد براى قتل و اسر ايشان  كُلَّ مَرْصَدٍ  بر هر ممر يعنى راهها را بر ايشان بسته گردانيد تا در شهرها و قريها منتشر نشوند  فَإِنْ تابُوا وَ أَقامُوا الصَّلاةَ  پس اگر باز گردند از شرك بايمان و بپاى دارند نماز را  وَ آتَوُا الزَّكاةَ  و بدهند زكات مال خود را و از اين هر دو عمل تصديق ايشانست  فَخَلُّوا سَبِيلَهُمْ  پس خالى كنيد راه ايشانرا يعنى دست بداريد از ايشان و راه دهيد هر جا كه خواهند بروند  إِنَّ اللَّهَ غَفُورٌ  بدرستيكه خدا آمرزنده است گناهان گذشته ايشان را  رَحِيمٌ  مهربانست به دادن ثواب بيحساب بديشان .\r\n وَ إِنْ أَحَدٌ مِنَ الْمُشْرِكِينَ  و اگر يكى از مشركان كه بعد از انقضاى اشهر متعرض قتال بايد شد  اسْتَجارَكَ  زنهار خواهد از تو  فَأَجِرْهُ  پس زنهار ده او را  حَتَّى يَسْمَعَ كَلامَ اللَّهِ  تا بشنود سخن خداى را كه قرآنست و در آن تامل و تدبر كند و بر حقيقت آن مطلع شود  ثُمَّ  پس از شنيدن قرآن كه اسلام نيارد  أَبْلِغْهُ مَأْمَنَهُ  برسان او را بموضع امن او كه ديار اوست و بعد از آن با او قتال كن تا با او غدر و خيانت نكرده باشى  ذلِكَ  اين امان دادن و يا امر بامان ايشان  بِأَنَّهُمْ قَوْمٌ لا يَعْلَمُونَ  بسبب آن است كه ايشان گروهىاند كه نميدانند حقيقة ايمانرا و نميشناسند خداى را پس ايشان را امان ده تا شايد بسمع قبول بشناسند و در آن تامل و تفكر كنند .\r\n كَيْفَ يَكُونُ لِلْمُشْرِكِينَ عَهْدٌ  چگونه تواند بود كه مر مشركان را عهد و پيمانى باشد  عِنْدَ اللَّهِ وَ عِنْدَ رَسُولِهِ  نزديك خدا و نزد رسول او يعنى ايشان چون در عهد غدر كردند و آن را شكستند پس ايشان را نزد خدا و رسول او پيمانى نباشد  إِلَّا الَّذِينَ عاهَدْتُمْ  مگر آنانرا كه عهد بسته‌ايد با ايشان يعنى بنى ضميره و بنى كنانه كه حضرت رسالت صلّى اللّه عليه و آله و سلّم با ايشان عهد بسته بود  عِنْدَ الْمَسْجِدِ الْحَرامِ  نزديك مسجد الحرام در حديبيه كه قريب است به مكه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمعظمه  فَمَا اسْتَقامُوا لَكُمْ  پس مادام كه ايشان مستقيم باشند بر عهد خود براى شما  فَاسْتَقِيمُوا لَهُمْ  پس شما نيز مستقيم باشيد بر پيمان خود براى ايشان  إِنَّ اللَّهَ يُحِبُّ الْمُتَّقِينَ  بدرستى كه خدا دوست دارد پرهيزكاران را كه بر عهد و پيمان استقامت نمايند .\r\n كَيْفَ  چگونه مشركان بر حال خود باشند  وَ إِنْ يَظْهَرُوا عَلَيْكُمْ  و حال آنكه اگر ايشان ظفر يابند بر شما  لا يَرْقُبُوا فِيكُمْ  مراعات نكنند و نگاه ندارند در باب شما  إِلًّا  حق سوگند يا قرابة را  وَ لا ذِمَّةً  و نه وفاى عهد  يُرْضُونَكُمْ بِأَفْواهِهِمْ  خشنود ميگردانند شما را بزبانهاى خود يعنى وعده ميدهند بايمان و طاعت و يا سخنان شيرين ميگويند  وَ تَأْبى قُلُوبُهُمْ  و سر باز مىزند دلهاى ايشان از آنچه بزبانها ميگويند يعنى دل ايشان با زبان ايشان يكى نيست  وَ أَكْثَرُهُمْ فاسِقُونَ  و بيشتر ايشان بيرون‌اند از دائرهء فرمان يا سر كشند از قبول ايمان و اندكى از ايشان بسبب بدنامى از نقض عهد تحرز مينمايند .\r\n اشْتَرَوْا بِآياتِ اللَّهِ  بدل كردند و خريدند بآيتهاى خدا ( قرآن )  ثَمَناً قَلِيلًا  بهاى اندك يعنى چيزيرا كه بهاى حقير و قليل دارد از متاع دنيا مرويست كه ابو سفيان بعضى از مشركانرا در طمع حطام دنيا انداخته براى قتل اهل ايمان جمع كرد و ايشان تكذيب قرآن نموده در صدد قتل مسلمانان در آمدند  فَصَدُّوا عَنْ سَبِيلِهِ  پس اعراض كردند از راه خدا و طاعت او و يا بازداشتند مردمان را از راه حج خانهء خدا  إِنَّهُمْ ساءَ ما كانُوا يَعْمَلُونَ  بدرستى كه ايشان بد كارى ميكنند .\r\n لا يَرْقُبُونَ  نگاه نميدارند مشركان ناقض العهد  فِي مُؤْمِنٍ  در شأن هيچ مؤمنى  إِلًّا  قرابة يا سوگند  وَ لا ذِمَّةً  و نه عهد ذمه  وَ أُولئِكَ هُمُ الْمُعْتَدُونَ  و آن گروه ايشانند از حد در گذرندگان در شرارت و طغيان .\r\n فَإِنْ تابُوا وَ أَقامُوا الصَّلاةَ وَ آتَوُا الزَّكاةَ  پس اگر باز گردند از كفر و بپاى دارند نماز را و بدهند زكات را  فَإِخْوانُكُمْ فِي الدِّينِ  پس ايشان برادران شمااند در دين اسلام و ايشان راست آنچه شما را بوده و بر ايشانست آنچه شما را باشد  وَ نُفَصِّلُ الْآياتِ لِقَوْمٍ يَعْلَمُونَ  و بيان مىكنيم آيتها را براى گروهى كه فهم كنند و در آن تفكر نمايند .\r\n وَ إِنْ نَكَثُوا أَيْمانَهُمْ  و اگر بشكنند مشركان سوگندان و پيمانهاى خود را  مِنْ بَعْدِ عَهْدِهِمْ  پس از آنكه عهد كردند با شما  وَ طَعَنُوا فِي دِينِكُمْ  و طعن كنند در دين شما و عيب جوئى كنند\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n فَقاتِلُوا أَئِمَّةَ الْكُفْرِ  پس بكشيد پيشوايان كفر را و سروران اهل شرك را  إِنَّهُمْ لا أَيْمانَ لَهُمْ  بدرستى كه ايشان را عهد و پيمان نيست در حقيقت چه اگر پيمان ايشان درست بودى شكست بدان راه نيافتى پس مقاتله كنيد با ايشان  لَعَلَّهُمْ يَنْتَهُونَ  شايد كه ايشان باز ايستند از شرك يا از طعن در دين اسلام از ابن عباس نقل است كه مراد بائمه كفر أبو سفيان بن حرب و حارث بن هشام و سهل بن عمرو و عكرمة بن ابى جهل و امثال ايشان كه عهد رسول را بشكستند حذيفه يمانى فرمود كه اهل اين آيه هنوز موجود نشده‌اند و پس از اين ظهور خواهند كرد و با ايشان مقاتله كند وليى از اولياى خدا و امير المؤمنين در روز جمل اين آيه تلاوت فرمود و گفت و اللّه كه رسول خدا با من عهد فرا گرفته و گفته كه اى على البته مقاتله كنى با گروه ناكثان عهد و قاسطان و مارقان از دين اسلام .\r\n أَ لا تُقاتِلُونَ قَوْماً نَكَثُوا أَيْمانَهُمْ  آيا كارزار نمىكنيد با گروهى كه شكستند پيمانهاى خود را كه با شما بسته بودند در حديبيه  وَ هَمُّوا  و قصد كردند  بِإِخْراجِ الرَّسُولِ  به بيرون كردن رسول را از مكه و مشاورت كردند با يكديگر در امر اخراج او در دار الندوه چنان كه گذشت در آيهء  وَ إِذْ يَمْكُرُ بِكَ الَّذِينَ كَفَرُوا  پس چرا كارزار نميكنيد با ايشان  وَ هُمْ بَدَؤُكُمْ أَوَّلَ مَرَّةٍ  و حال آنكه ايشان ابتدا كردند بنقض عهد بر شما در اول بار بمعاداة و مقاتله چه رسول ابتداى دعوت كرد و الزام حجت بر كتاب و تحدى به آن ايشان از معارضه آن عدول بمعاداة و مقاتله كردند در روز بدر پس چه منع مىكند شما را از آنكه معارضه نكنيد با ايشان بقتال  أَ تَخْشَوْنَهُمْ  آيا ميترسيد از مقاتله و كارزار با ايشان و ترك قتال ايشان مىكنيد بجهة خوف آنكه مكروهى از ايشان بشما رسد  فَاللَّهُ أَحَقُّ أَنْ تَخْشَوْهُ  پس خدا سزاوارتر است به آنكه بترسيد از عقاب وى در ترك قتال كفار پس بحرب ايشان اشتغال كنيد  إِنْ كُنْتُمْ مُؤْمِنِينَ  اگر هستيد ايمان آرندگان چه ايمان مقتضى آنست كه نترسند الا از او سبحانه .\r\n قاتِلُوهُمْ  كارزار كنيد با مشركان  يُعَذِّبْهُمُ اللَّهُ بِأَيْدِيكُمْ  تا عذاب كند خدا ايشان را بدستهاى شما يعنى بشمشيرهاى شما مقتول شوند  وَ يُخْزِهِمْ  و تا رسوا سازد بمقهوريت و مغلوبيت  وَ يَنْصُرْكُمْ عَلَيْهِمْ  و يارى دهد شما را بر ايشان  وَ يَشْفِ صُدُورَ قَوْمٍ مُؤْمِنِينَ  و تا شفا دهد سينهاى گروهى را از مؤمنان يعنى بنو خزاعه و جمعى از يمن كه به مكه آمده اسلام آوردند و از مشركان ايذاى بسيار يافتند و چون شكايت را بعرض حضرت صلّى اللّه عليه و آله و سلّم رسانيده بودند فرمود كه بشارت باد شما را بفرجى قريب\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو فرجى نزديك .\r\n وَ يُذْهِبْ  و تا ببرد خدا بنصرت شما بر كفار  غَيْظَ قُلُوبِهِمْ  اندوه دلهاى آنانرا كه بواسطه آزار كفار ملول بودند اين آيات اعجاز قرآنى است چه اخبار است قبل از وقوع آنچه بعد از آن واقع شده از قتل و اسر كفار  وَ يَتُوبُ اللَّهُ  و قبول توبه كند خدا و بازگردد بفضل خود  عَلى مَنْ يَشاءُ  بر هر كه خواهد مراد عكرمة بن ابى جهل و سهل بن عمرو و امثال ايشان كه ايمان آوردند  وَ اللَّهُ عَلِيمٌ حَكِيمٌ  و خدا داناست به آنچه بوده باشد حكم كننده بر وفق حكمت .\r\n أَمْ حَسِبْتُمْ  آيا ميپنداريد اى مؤمنان كه كراهت داريد از قتال كفار و گويند خطاب باهل نفاق است يعنى اى اهل نفاق پنداشتيد  أَنْ تُتْرَكُوا  آنكه بگذارند شما را بر اين وجه كه هستيد  وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ  و حال آنكه خدا ندانسته و نديده آنانرا كه جهاد كنند از شما در راه او يعنى هنوز جهاد نكرده‌ايد تا خدا شما را مجاهد داند و اگرچه عالم بود در ازل بساير معلومات  وَ لَمْ يَتَّخِذُوا مِنْ دُونِ اللَّهِ  و هنوز فرا نگرفته‌اند بجز از خدا  وَ لا رَسُولِهِ  و بجز از رسول او  وَ لَا الْمُؤْمِنِينَ  و بدون مؤمنان  وَلِيجَةً  دوست نهانى را كه افشاى اسرار كنند با وى خلاصهء معنى آنست كه شما را به مجرد دعوى ايمان دست باز نخواهند داشت تا ظاهر شود كه كدام از شما جهاد مىكند با كفار و با مشركان دوستى نهان ميورزد اسرار خود را با ايشان در ميان مينهند يعنى مؤمن حقيقى است نه منافق ريائى  وَ اللَّهُ خَبِيرٌ بِما تَعْمَلُونَ  و خدا دانا است به آنچه ميكنيد و ميگوئيد و بعد از امر بقتال مشركان و قطع دوستى از ايشان امر مىكند مؤمنان را بمنع كفار از مساجد و ميفرمايد كه .\r\n ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ  نسزد و روا نباشد مر مشركان را آنكه عمارت كند مسجدهاى خداى را چه جاى مسجد حرام كه معظم مساجد است آورده‌اند كه چون عباس اسير شد مسلمانان را بشرك و قطع رحم سرزنش كردند عباس جواب داد كه شما بديهاى ما را ميگوئيد و از نيكوئيهاى ما ياد نميكنيد امير المؤمنين عليه السّلام فرمود شما را چه چيز است كه از جملهء محاسن توان شمرد عباس گفت ما بعمارت مسجد حرام قيام مينمائيم خانه و كعبه را تعظيم ميكنيم و حاجيانرا شربت آب ميدهيم و اسيرانرا از بند ميرهانيم اين آيه نازل شد كه مشركان را عمارت مسجد الحرام حرامست و روا نيست  شاهِدِينَ عَلى أَنْفُسِهِمْ بِالْكُفْرِ  در حالتى كه گواهان باشند بر نفسهاى خود بكفر كه سجود اصنام است و تكذيب سيد انام عليه افضل الصلواة و السّلام يعنى نشايد جمع كردن ميان اين دو متنافى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nكه عمارت خانهء خدا و عبادت غير او  أُولئِكَ حَبِطَتْ أَعْمالُهُمْ  و آنگروه مشركان تباه و باطل شده است بواسطهء شرك كردارهاى ايشان كه بدان مينازند بر خويشان خود از عمارت مسجد و آب دادن حاجيان  وَ فِي النَّارِ هُمْ خالِدُونَ  و در آتش دوزخ ايشانند جاودان بسبب كفر .\r\n إِنَّما يَعْمُرُ مَساجِدَ اللَّهِ  جز اين نيست كه عمارت مىكند مسجدهاى خداى را  مَنْ آمَنَ بِاللَّهِ  آن كس كه گرويده باشد به خدا و ايمان به خدا درست نيست مگر ايمان برسول  وَ الْيَوْمِ الْآخِرِ  و بروز باز پسين  وَ أَقامَ الصَّلاةَ  و بپاى داشته باشند نماز را  وَ آتَى الزَّكاةَ  و داده باشند زكات را  وَ لَمْ يَخْشَ إِلَّا اللَّهَ  و نترسيده باشد مگر از خدا مراد آنست كه عمارت مساجد در خور كسانى است كه بصفت علم و عمل صالح آراسته باشند و از جملهء عمارت آن فرش انداختن و چراغ روشن كردن و مداومت نمودن بعبادت در آن و بذكر و درس علوم شريفه مشغول شدن در حديث قدسى آمده كه خانه‌هاى من در زمين مسجدهاست و زائران من عمارت كنندهاى آن خوشا حال بندهء كه در خانهء خود طهارت كند و بعد از آن در خانهء من زيارت من كند پس سزاوار است بر كسى كه زيارت او كرده باشند كه بزائر خود اكرام كند  فَعَسى أُولئِكَ  پس شايد آنگروه عمارت كنندگان كه جمع علم و عمل كرده‌اند  أَنْ يَكُونُوا مِنَ الْمُهْتَدِينَ  آنكه باشند از راه يافتگان بطريق نجات أبو سعيد خدرى از رسول صلّى اللّه عليه و آله و سلّم روايت كرده كه مرا گفت چون بينى كه مردى آمد و شد به مسجد مىكند و نماز به پا مىدارد گواهى ده بايمان او از براى آنكه حق تعالى ميفرمايد كه انما يعمر مساجد اللّه من آمن باللّه و اليوم الاخر - واحدى كه يكى از علماى اهل سنت است در تفسير خود كه مسمى است باسباب النزول و كواشى نيز در تفسير خود كه بتبصره مشهور است آورده‌اند كه عباس بن عبد المطلب و طلحه بن شيبه با امير المؤمنين عليه السّلام در مقام مفاخرت در آمدند طلحه گفت من صاحب خانهء خداام و كليد آن بدست من است پس من فاضل‌تر از شما باشم عباس گفت من حاجيان را آب مىدهم و صاحب سقايه‌ام و اين منصب عالى نامزد من است شاه اوليا فرمود نميدانم كه چه ميگوئيد چه اين افتخار شما بر من بىوجه است زيرا كه من ايمان آورده‌ام بمحمد و تصديق به خدا و رسول او و بروز قيامت كرده‌ام و اقتدا به حضرت رسالت صلّى اللّه عليه و آله و سلّم كرده نماز بشرايط ميگذاردم قبل از همهء مردمان به مدت شش ماه و شما پرستش بتان ميكرديد و سجدهء لات و عزى بجا ميآورديد و من جهاد كننده بودم در راه خدا و در خدمت رسول و در نصرت و معاونت او بجان ميكوشيدم و شما در خدمت بتان و پيروى شيطان بوديد پس شما را رتبه من نباشد و\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nدرجهء من بلندتر و عالىتر باشد از درجهء شما حق تعالى تصديق قول آن حضرت كرده اين آيه فرستاد كه .\r\n أَ جَعَلْتُمْ سِقايَةَ الْحاجِّ  آيا ميگردانيد اهل سقايه حاجيانرا  وَ عِمارَةَ الْمَسْجِدِ الْحَرامِ  و اصحاب عمارت مسجد الحرام را  كَمَنْ آمَنَ بِاللَّهِ وَ الْيَوْمِ الْآخِرِ  همچون كسى كه ايمان آورده است به خدا و بروز جزا  وَ جاهَدَ فِي سَبِيلِ اللَّهِ  و جهاد كرد با مشركان در راه خدا  لا يَسْتَوُونَ عِنْدَ اللَّهِ  برابر نيستند اين هر دو قوم نزد خدا  وَ اللَّهُ لا يَهْدِي الْقَوْمَ الظَّالِمِينَ  و خدا راه نمينمايد به مقصود گروه مشركان كه بشرك بر خود ستم كردند پس چگونه مساوى كسانى باشند كه حق تعالى ايشان را هدايت فرموده به حق و توفيق داده .\r\n الَّذِينَ آمَنُوا  آنان كه گرويدند به خدا و به آنچه آمده است از نزديك او  وَ هاجَرُوا وَ جاهَدُوا فِي سَبِيلِ اللَّهِ  و هجرت كردند از ديار خود و جهاد كردند با مشركان در راه خدا  بِأَمْوالِهِمْ وَ أَنْفُسِهِمْ  به بذل كردن مالهاى خود بر مجاهدان و تهيهء اسباب قتال ايشان و بنفسهاى خود در معركهء قتال  أَعْظَمُ دَرَجَةً  بزرگترند از روى درجه يعنى مرتبه و كرامت ايشان بلندتر و بيشتر است  عِنْدَ اللَّهِ  نزديك خدا از آنها كه سقايه حاج و عمارت مسجد كنند و اين صفتها نداشته باشند  وَ أُولئِكَ هُمُ الْفائِزُونَ  و آنگروه كه جامع اين كمالاتند ايشانند ظفر يافتگان بمقاصد دو جهانى و حديث مشهور و متواتر از موافق و مخالف كه على و شيعته هم الفائزون شاهد عادل است بر آنكه مراد از آنگروه رستگاران امير المؤمنين است و شيعيان او و الحمد للّه على ذلك .\r\n يُبَشِّرُهُمْ رَبُّهُمْ بِرَحْمَةٍ مِنْهُ  مژده ميدهد ايشانرا پروردگار ايشان برحمتى نازل از او بر ايشان  وَ رِضْوانٍ  و خشنودى كامل از او نسبت بايشان  وَ جَنَّاتٍ لَهُمْ فِيها نَعِيمٌ مُقِيمٌ  و بهشتهائى كه مر ايشانرا باشد در آن نعمت بىانقطاع كه زبان تعريف باداى توصيف آن وافى نيست .\r\n خالِدِينَ فِيها أَبَداً  در حالتى كه اينگروه جاويدان باشند در آن بهشتها هميشه  إِنَّ اللَّهَ عِنْدَهُ أَجْرٌ عَظِيمٌ  بدرستى خدا نزد اوست مزدى بزرگ كه نعيم بهشت در جنب آن حقير باشد و آن رضاى او سبحانه است و خشنودى او نسبت بايشان از شعبى و حسن بصرى و محمد بن كعب و حاكم ابو القاسم نيز باسناد خود از بريره و از پدرش مروى است كه اين هر سه آيه در شان عاليشأن حضرت امير المؤمنين عليه السّلام نازل شد در وقتى كه عباس بن عبد المطلب و طلحة بن\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nشيبه با يكديگر مفاخرت كردند عباس گفت من بهترم كه سقايه حاج به من متعلق است طلحه گفت من بهترم كه كليد خانه كعبه بدست من است و عمارت آن نامزد من است اگر خواهم همه شب در خانه توانم بود پس با يكديگر قرار دادند كه اولين كسى كه از اين راه بر ما گذر كند او را حاكم گردانيم تا ميان ما حكم باشد نگاه كردند امير المؤمنين عليه السّلام ديدند ميآمد گفتند اللّه اكبر ما را بهتر از اين حاكم نباشد پس دست او بگرفتند و او را نزد خود بنشاندند و صورت حال را بعرض رسانيدند فرمود من شما را راه نمايم به كسى كه بهتر از شماست گفتند او كيست فرمود كه بهتر از شما كسى است كه تيغ از سر شما و خرطوم شما باز نگرفت تا آنكه شما را باسلام باز آورد گفتند همانا اين را كنايه ميدارى از خود فرمود آرى چه منع كند مرا از اين سخن كه در زمان خردى تا غايت مصدق رسول بودم و صاحب جهاد در دين خدا و به دو قبله با رسول خدا نماز گذارده‌ام و پيش از شما مدتها عبادت خدا كرده‌ام با رسول خدا كه ثالثى با ما نبود ايشان تفاخر خود را فراموش كردند و روى به او آوردند و گفتند اكنون ما را بخصومت با تو افتاد بيا تا نزد رسول رويم تا ميان ما حكم كند فرمود چنين باشد پس باتفاق نزد رسول خدا آمدند عباس و طلحه بر او سبقت كرده گفتند يا رسول اللّه اين كودك بر ما تفاخر مىكند و قصه را تمام عرض كردند حضرت فرمود كه يا على چه باعث تو شد كه بر روى عباس در آمدى فرمود يا رسول اللّه به كلمه حق تكبر و تفاخر او را درهم شكستم هر كه خواهد گو به حق خشم گير يا به آن راضى باش پس رسول صلّى اللّه عليه و آله و سلّم هيچ نگفت تا كسى نگويد كه مراعات على مىكند اما منتظر وحى بود كه ناگاه جبرئيل از نزد ملك جليل در رسيد و گفت يا رسول اللّه خداى تبارك و تعالى ترا سلام مىرساند و ميگويد كه اين هر سه آيه را بر ايشان خوان كه  أَ جَعَلْتُمْ سِقايَةَ الْحاجِّ  تا آخر آورده‌اند كه چون حضرت رسالت صلّى اللّه عليه و آله و سلّم را بهجرت اشاره شد بعضى از صحابه بنشاطى تمام بطريق مدينه مسارعت مينمودند و ترك خانمان را بر محبت مال و زن و فرزند و مصاحبت خويش و پيوند ترجيح ميدادند و جمعى ديگر را آباء و اقرباء و عيال و اطفال سوگند داده بزارى تمام التماس سكون و آرام در منزل و مقام ميكردند و ايشانرا رقت و شفقت خويش و مصاحب و زن و فرزند مانع هجرت مىشد اين آيه در باره ايشان نازل شد كه .\r\n يا أَيُّهَا الَّذِينَ آمَنُوا  ايكسانيكه ايمان آورده‌ايد  لا تَتَّخِذُوا آباءَكُمْ  فرا مگيريد پدران خود را  وَ إِخْوانَكُمْ  و برادران خود را  أَوْلِياءَ  دوستان يعنى اينگروه را بدوستى مگيريد  إِنِ اسْتَحَبُّوا الْكُفْرَ  اگر بگزينند ايشان كفر را  عَلَى الْإِيمانِ  بر ايمان و شما را از هجرت بازدارند  وَ مَنْ يَتَوَلَّهُمْ مِنْكُمْ  و هر كه از شما ايشانرا دوست دارد يعنى اين عمل از ايشان پسندد  فَأُولئِكَ هُمُ الظَّالِمُونَ  پس آنگروه دوست دارندگان ايشانند ستمكاران\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكه دوستى را در غير محلش وضع كرده‌اند چه دوستى با مؤمنان بايد و با مشركان نشايد چون اين آيه نازلشد متخلفان از هجرت گفتند حالا ما در ميان قبايل و عشاير خوديم و بمعاملات و تجارات مشغول شده اوقات ميگذرانيم چون عزيمت هجرت كنيم بضرورت ترك پدر و فرزند بايد كرد پس تجارت از دست برود و ما بيكس و بىمال بمانيم آيه ديگر آمد كه .\r\n قُلْ  بگو ايمحمد تاركان مهاجرت را  إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ  اگر هستند پدران شما و فرزندان شما و برادران شما  وَ أَزْواجُكُمْ وَ عَشِيرَتُكُمْ  و زنان شما و خويشان شما  وَ أَمْوالٌ اقْتَرَفْتُمُوها  و اموالها كه كسب كرده‌ايد آن را  وَ تِجارَةٌ تَخْشَوْنَ كَسادَها  و بازرگانى كه ميترسيد از ناروائى بدان  وَ مَساكِنُ  و مسكنهائى كه از غايت نزهت و آراستگى  تَرْضَوْنَها  مىپسنديد آن را  أَحَبَّ إِلَيْكُمْ  دوست تر بسوى شما پس اگر اينها كه مذكور شدند بدوستى اختيارى نه طبيعى كه در تحت تكليف داخل نيست دوست‌تر ميداريد  مِنَ اللَّهِ وَ رَسُولِهِ  از خدا و رسول او  وَ جِهادٍ فِي سَبِيلِهِ  و از جهاد كردن در راه او  فَتَرَبَّصُوا حَتَّى يَأْتِيَ اللَّهُ بِأَمْرِهِ  پس انتظار بريد و چشم داريد تا بيارد خدا عقوبت خود را در دنيا و عقبا كه امر بان كند  وَ اللَّهُ لا يَهْدِي الْقَوْمَ الْفاسِقِينَ  و خدا راه نمينمايد گروه بيرون رفتگان را از حد فرمان يعنى ايشان را به جهت عناد و تقليد و انكار با وجود مشاهده آيات داله بر حقيت دين اسلام فرو ميگذارد و نظر لطف و توفيق از ايشان بازميگيرد و يا آنكه ايشان را در آخر راه بهشت ننمايد بلكه بدوزخ درآورد و به عذاب ابدى معذب سازد از اين رائحه نااميدى اكثر مردم از رستگارى استشمام ميتوان كرد چه اكثر مردم در اين مقامند كه دين خود را از اموال و ازواج و عشاير و مساكن دوست‌تر ميدارند و حظ دنيوى را اختيار ميكنند پس اى عزيز مرد بايد كه ابراهيم‌وار روى از دو كون بگرداند مال را بذل مهمان و فرزند را قصد قربان و خود را فداى آتش سوزان كند يعنى قطع تعلق از اين و آن نموده من جميع الوجوه روى بمولى كند تا در دعوى دوستى صادق باشد بيت\r\n آنكس كه تو را شناخت خود را چكند * فرزند و عيال و خانمان را چكند \r\nو بعد از امر مؤمنان بقتال نصرت خود را به ياد ايشان ميآورد و در اين مواضع متعدده ميفرمايد .\r\n لَقَدْ نَصَرَكُمُ اللَّهُ  بدرستيكه يارى كرد خدا شما را اى مؤمنان  فِي مَواطِنَ كَثِيرَةٍ  در مواضع روز\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبسيار و مواقع حرب و معارك كارزار چون روز بدر و حرب بنى نضير و جنگ بنى قريضه و روز احزاب و صلح حديبيه و حرب خيبر و فتح مكه  وَ يَوْمَ حُنَيْنٍ  و در موضع روز حنين كه واديى است ميان مكه و طائف كه حضرت رسول صلّى اللّه عليه و آله و سلّم با لشگر هوازن و ثقيف محاربه فرمود و آنچنان بود كه بعد از فتح مكه اين دو قبيله متفق شده قصد مسلمانان كردند و خبر به حضرت رسيده با دوازده هزار يا شانزده هزار مرد متوجه ايشان شد و ايشان چهار هزار مرد بودند ابو بكر چون قلت لشكر اسلام بديد گفت ما امروز از قلت لشكر مخالف و كثرت سپاه خود مغلوب نخواهيم شد اين سخن به حضرت رسالت صلّى اللّه عليه و آله و سلّم رسيد نپسنديد و بسبب اين عجب چشم زخم اول حال شكست بر لشكر اسلام آورد پس حق تعالى اين قصه را به ياد مؤمنان ميدهد كه خدا يارى داد در زمين حنين  إِذْ أَعْجَبَتْكُمْ كَثْرَتُكُمْ  چون بشگفت آورد شما را بسيارى لشكر شما  فَلَمْ تُغْنِ عَنْكُمْ شَيْئاً  پس دفع نكرد آن كثرت شما چيزى را از صولت دشمن  وَ ضاقَتْ عَلَيْكُمُ الْأَرْضُ بِما رَحُبَتْ  و تنگ شد بر شما زمين با آن فراخى و گشادگى كه داشت يعنى در آن زمين فراخ مرجعى نداشتيد كه به آن جا گريزيد و پناه بريد تا از شدت و ترس اطمينان يابيد  ثُمَّ وَلَّيْتُمْ  پس بر دشمن پشت كرديد و از حرب برگشتيد  مُدْبِرِينَ  در حالتى كه هزيمت كنندگان بوديد آورده كه در حالى كه هر دو لشگر بر هم آميختند مسلمانان بمشركان غلبه كردند و ايشان را هزيمت نموده پراكنده كردند و همه بغنيمت گرفتن مشغول شدند و مشركان را حميت و غيرت جاهليت به حركت آمده يكديگر را آواز دادند كه كجا ميگريزيد زنان و فرزندان خود را در دست ايشان رها كرده‌ايد پس متفق بازگشتند و بيكبار خود را بر مسلمانان زدند مسلمانان به جهت مشغولى بغنيمت از اين غافل بودند پس مضطرب شده شكست عظيم بر ايشان افتاد و منهزم شدند و هيچكس با رسول نماند الا نه كس از بنو هاشم و يك كس از انصار كه نام او ايمن بن ام ايمن بود و در آن جنگ كشته شد و آن نه كس امير المؤمنين عليه السّلام بود و عباس و فضل بن عباس و ابو سفيان بن حارث و نوفل بن حارث و ربيعه بن الحرث و عبيد اللّه بن الزبير و عتبه و معبت پسران أبو لهب امير المؤمنين عليه السّلام در پيش حضرت رسالت صلّى اللّه عليه و آله و سلّم ايستاده رايت در دست داشت و قتال ميكرد و عباس بر راست آنحضرت و فضل بر جانب چپ و أبو سفيان در عقب او و بواقى گرد آن حضرت در آمده بودند حضرت رسالت صلّى اللّه عليه و آله و سلّم در آن روز بر استر سوار بود چون مسلمانان هزيمت كردند و دشمنان بتمامى روى بآنحضرت آورده حضرت استر خود را نهيب ميداد و با روى دشمنان حمله مى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nفرمود و ميگفت انا النبى لا اكذب انا ابن عبد اللّه عبد المطلب و عباس و أبو سفيان لجام استر را گرفته نميگذاشتند كه آن حضرت بميان دشمن در آيد و از اين صورت بر كمال شجاعت آنحضرت استدلال ميتوان كرد كه در آن روز بر استر در معركه حرب سوار شده بىمدد كار متوجه كفار شده و نسب خود را اظهار ميكرد چون عباس آنحضرترا نگذاشت كه محاربه كند حضرت فرمود كه اصحاب خود را باز خوان عباس مردى بلند آواز بود بر وجهى كه روزى در مكه غارتى بود عباس آواز برداشت كه وا صباحاه هيچ زن آبستن نماند الا كه بآواز او كودك از شكمش جدا شد پس در اين روز بآواز بلند ندا كرد كه يا معاشر المهاجرين و الانصار يا اهل بيعة الشجرة يا اصحاب سورة البقرة بكجا ميگريزيد عهدى كه با رسول خدا بسته‌ايد بپاى داريد مردمان بآواز عباس بازگشتند و بملازمت حضرت شتافتند و كفار را منهزم ساختند و ذلك قوله تعالى .\r\n ثُمَّ أَنْزَلَ اللَّهُ سَكِينَتَهُ  پس فرو فرستاد خدا رحمت خود را كه سبب سكون و آرامش دل است  عَلى رَسُولِهِ  بر رسول خود كه تنها داعيه حزب نمود و از كثرت اعدا نينديشيد  وَ عَلَى الْمُؤْمِنِينَ  و بر مؤمنان تا بنداى عباس باز گشتند از ابى الحسن على بن موسى الرضا عليه السّلام منقولست كه سكينه بوئى است خوشبوى از جنت و او را صورتى است چون صورت روى آدمى و هميشه با پيغمبران مىباشد و اين هزيمت در شب بود و رسول خدا در ميان وادى بود مشركان كمين گشاده و تيغ و نيزه و عمود در مسلمانان نهادند چون مسلمانان بعد از فرار بازگشتند و خود را بر مشركان زدند و تيغ و نيزه بر ايشان گشادند آنحضرت از استر فرود آمده و بروايتى همچنين سواره مشتى خاك و سنگ ريزه از زمين برداشت و فرمود شاهت الوجوه بر طرف كفار ريخت و فرمود منهزم شويد بحقيت خداى محمد بقدرت الهى هيچكس از كفار نماند مگر كه چشم و دهان او از سنگ ريزه و خاك پر شد و شكست بر ايشان افتاد و در روايت آمده كه در حين حرب و ضرب مردى از هوازن بر شترى نشسته و رايتى سياه در دست گرفته در پيش كفار ايستاده چون بر مسلمانى ظفر يافتى نيزه بر روى او زدى او را هلاك كردى و چون فرصت نيافتى در عقب هزيمتيان برفتى حضرت امير المؤمنين عليه السّلام آهنگ وى كرد و ضربتى بر او حواله كرد كه از شتر بيفتاد امير تيغى بر رويش زد بدوزخش فرستاد و در عقب آن چهل كافر ديگر را بجهنم رسانيد چون مشركان آن را بديدند شكسته شدند و مسلمانان روى بديشان آوردند و بتيغ و نيزه ايشان را هلاك ميساختند پس حق تعالى پنج هزار فرشته را بمدد اهل اسلام فرستاد كما قال  وَ أَنْزَلَ جُنُوداً لَمْ تَرَوْها  و فرو فرستاد لشگرهائى كه به چشم خود نديديد شما ايشانرا اما كفار ميديدند و آن فرشتگان با جامه‌هاى سفيد و عمامه‌هاى سرخ بودند و علاقها ميان هر دو كتف فرو\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nگذاشته و بر اسبان ابلق نشسته سعيد بن مسيب روايت كرده كه يكى از مشركان مرا حكايت كرد كه روز حنين چون ما را با مسلمانان اتفاق افتاد ما خود را بر ايشان زديم و ايشانرا پراكنده گردانيديم چون بنزديك استر سفيد رسيديم يعنى محمد صلّى اللّه عليه و آله و سلّم مردانى را ديديم نيكو روى جامه‌هاى سفيد پوشيده چون ما را ديدند گفتند شاهت الوجوه و بر ما حمله كردند و ما را منهزم ساختند  وَ عَذَّبَ الَّذِينَ كَفَرُوا  و عذاب كرد خدا آنان كه كافر بودند با آنكه بسيار كس از ايشان كشته و شش هزار از اولاد و اهالى ايشانرا گرفتند و بيست و چهار هزار شتر و چهار هزار گاو و زياده از چهل هزار گوسفند غنيمت بدست آمد  وَ ذلِكَ جَزاءُ الْكافِرِينَ  و آنچه واقع شد پاداش ناگرويدگان است در دنيا و تفصيل اين غزوه و شجاعت و جوانمردى امير المؤمنين عليه السّلام در منهج الصادقين مذكور است مرويست كه بعضى از هوازن و ثقيف بعد از واقعه حنين بملازمت سيد عالم آمده بشرف اسلام معزز گشتند و حق تعالى در حق ايشان فرمود كه .\r\n ثُمَّ يَتُوبُ اللَّهُ  پس قبول توبه مىكند خدا  مِنْ بَعْدِ ذلِكَ عَلى مَنْ يَشاءُ  از پس اين جنگ بر هر كه خواهد از ايشان و گويند اين آيه در شان منهزمان روز حنين نازلشد و قول اول اصح و اشهر است  وَ اللَّهُ غَفُورٌ  و خدا آمرزنده است گناهان توبه كنندگان را  رَحِيمٌ  مهربانست كه بعد از توبه مؤاخذه نكند و چون حق تعالى نهى كرد از دوستى كردن با كافران در عقب آن در منع دخول ايشان از مسجد الحرام ميفرمايد .\r\n يا أَيُّهَا الَّذِينَ آمَنُوا  ايكسانى كه ايمان آورده‌ايد  إِنَّمَا الْمُشْرِكُونَ نَجَسٌ  جز اين نيست كه مشركان پليدند بسبب خبث باطن و ناپاكى اعتقاد و نزد فقهاى اماميه نجس العين‌اند چون كلاب  فَلا يَقْرَبُوا الْمَسْجِدَ الْحَرامَ  پس بايد كه نزديك نشوند به مسجد الحرام كه محيط است به بيت الحرام  بَعْدَ عامِهِمْ هذا  پس از اين سال كه حضرت امير المؤمنين عليه السّلام سورهء برائة بر ايشان خواند و آن سال نهم بود از هجرت مرويست كه چون اين نهى واقعشده مؤمنان گفتند يا رسول اللّه چون مشركان در موسم حج به مكه نيايند و طعام نيارند و سودا و معامله نكنند طعام تنگ شود و بازار كاسد گردد و منافع ما فوت شود حق تعالى فرمود كه  وَ إِنْ خِفْتُمْ  و اگر ميترسيد از اهل مكه  عَيْلَةً  از درويشى بسبب منع ايشان از آن  فَسَوْفَ يُغْنِيكُمُ اللَّهُ  پس زود باشد كه خدا توانگر سازد شما را  مِنْ فَضْلِهِ إِنْ شاءَ  از فضل و رحمت خود اگر خواهد اين بسبب آنست كه تا بالكليه دست از مكاسب خود بازندارند و بسبب آنكه تنبيه باشد بر آنكه مزيت رزق فراخى آن مر بعضى را باشد دون بعضى و در سالى دون\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nسالى و حق تعالى به اين وعده وفا فرمود و اصناف مردمان را از اقطار زمين متوجه زمين حرم ساخت تا بانواع تجارت به آن جا ميروند و بارانرا بايشان فرستاد تا انواع نباتات و اصناف فواكه در نواحى حرم روئيده شد و توفيق اهل تباله و جده و صنعا داده اسلام آوردند و از براى ايشان انواع غلات و امتعه بدان صوب مىآوردند و معامله ميكردند مع ذلك فتح بلاد شرك كرامت فرمود تا از غنايم غنى شدند  إِنَّ اللَّهَ عَلِيمٌ  بدرستى كه خدا داناست باحوال بندگان  حَكِيمٌ  حكم كننده بتحقيق آمال ايشان و منع و عطا كننده بر وفق حكمت و مصلحت ايشان چه حكمت و مقتضى آنست كه درى ببندد و درى بگشايد و بعد از ذكر مقاتله بت‌پرستان بمحاربه اهل كتاب امر مىكند و ميفرمايد .\r\n قاتِلُوا الَّذِينَ لا يُؤْمِنُونَ بِاللَّهِ  كارزار كنيد ايمؤمنان و بكشيد آنانرا كه ايمان ندارند به خدا يعنى يهود كه بتشبيه قايلند و نصارى كه به تثليث إله اعتقاد دارند  وَ لا بِالْيَوْمِ الْآخِرِ  و نميگروند بروز قيامت و باحوال آن كما ينبغى چه يهود ميگويند كه در بهشت اكل و شرب نخواهد بود و نصارى بمعاد جسمانى اعتقاد ندارند و معتقد هر يك آنست كه بهشت مخصوص باشد بايشان و آتش دوزخ مس ايشان نكند پس ايمان ايشان بروز آخرت چنانچه بايد نباشد  وَ لا يُحَرِّمُونَ ما حَرَّمَ اللَّهُ  و حرام نميدارند آنچه حرام كرده است خدا از خمر و خنزير  وَ رَسُولُهُ  و آنچه حرام كرده است رسول او يعنى حرام نميدارند آنچه حرمت او بكتاب و سنت ثابت شده و يا معتقد امر پيغمبر خود نيز نيستند و مرتكب امورى ميشوند كه در مذهب ايشان حرام است  وَ لا يَدِينُونَ دِينَ الْحَقِّ  و نميپذيرند دين حق را كه اسلام است  مِنَ الَّذِينَ أُوتُوا الْكِتابَ  از آنان كه داده شده‌اند كتاب تورية و انجيل اين بيان الّذين لا يؤمنون است يعنى با كفار اهل كتاب مقاتله كنيد  حَتَّى يُعْطُوا الْجِزْيَةَ  تا وقتى كه بدهند جزيه را  عَنْ يَدٍ  از دست خود يعنى هر يك جزيه مال را بدست خود بدهند نه و كيل در اين باب تعيين كنند تا موجب سبب خوارى و مذلت ايشان باشد  وَ هُمْ صاغِرُونَ  و حال آنكه ايشان خوارشدگان باشند چه حكم شرع آنست كه جزيه بدست خود دهند و ننشينند تا وقتى كه تسليم آن كنند بعد از آن از اقوال شيعه اهل كتاب خبر ميدهد كه .\r\n وَ قالَتِ الْيَهُودُ عُزَيْرٌ ابْنُ اللَّهِ  و گفتند يهودان كه عزير پسر خداست و قايل اين قول متقدمين يهود بودند و يا آنكه در مدينه بودند و عزير بن شرحيا از نسل يعقوب است از سبط لاوى و بچهارده پشت بهارون بن عمران ميرسد و در وقتى كه بخت النصر بر يهود مستولى شد و اكثر ايشانرا بكشت و همه مصاحف تورية را بسوخت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nو بيت المقدس را خراب كرد و هر كرا كه اهل تورية ميدانست بكشت و باقى را اسير كرد و عزير از جملهء اسيران بود و بعد از مدتى كه از اسيرى خلاص شد روى ببيت المقدس نهاد حق تعالى در اثناى طريق در قريه ساير آباد او را بميراند و بعد از صد سال او را زنده گردانيد چنان كه در سورهء بقره گذشت و چون زنده شد بميان قوم در آمد و دعوى نبوت كرد و تصديق وى نكردند و معجزهء او اين بود كه پنج قلم بر انگشتان خود بسته بهر پنج انگشت كتابة تورية ميكرد از ظهر القلب تا باتمام رسيد قوم شبه كردند كه چون كسى تورية خواند در ميان ما نيست چه دانيم كه اين تورية است يا غير تورية مردى در ميان ايشان گفت من از پدر خود شنيدم كه او از پدر خود شنيده كه من در واقعه بخت النصر تورية را در ظرفى مضبوط ساخته در شكاف كوهى نهادم جمعى با آن مرد برفتند و تورية را از آن موضع برداشته بمجمع آوردند و با آنچه عزير نوشته بود مقابله كردند يك حرف تفاوت نداشت گفتند تورية به اين بزرگى و مشكلى مقدور بشر نيست كه حفظ آن تواند كرد و حق تعالى بعد از صد سال در دل عزير انداخت مگر بسبب آنست كه پسر خداست پس به جهت اين گفتند كه عزير ابن اللّه  وَ قالَتِ النَّصارى الْمَسِيحُ ابْنُ اللَّهِ  و گفتند ترسايان عيسى پسر خداست و اين نيز سخن جمعى از ايشان است كه وجود فرزند را بىپدر محال دانستند و يا آنكه چون ابرص و اكمه بر ميگردانيد و مرده را زنده ميساخت بر اين جرات كرده ويرا پسر خدا گفتند  ذلِكَ قَوْلُهُمْ بِأَفْواهِهِمْ  آنچه مذكور شد گفتار يهود و نصارى است بدهن‌هاى ايشان يعنى اين قول محض گفتار است و حقيقتى در نفس الامر ندارد  يُضاهِؤُنَ  مشابه ميسازند سخن خود را  قَوْلَ الَّذِينَ كَفَرُوا مِنْ قَبْلُ  با سخن آنان كه كافر شدند پيش از ايشان يعنى اقتدا بگفتار آباء قديمه خود كرده‌اند پس اين كفريست قديم در ميان ايشان و يا گفتار ايشان مشابه گفتار بنى مدلج است كه ملائكه را دختران خدا ميگفتند  قاتَلَهُمُ اللَّهُ  هلاك كناد خدا ايشانرا و ملعون ابدى گرداناد  أَنَّى يُؤْفَكُونَ  چگونه برگردانيده ميشوند از راه حق بسوى باطل يعنى با وجود دلائل روشن بر وحدانيت او سبحانه و قدم او در ذات و صفات و حدوث ممكنات قايل شدن به آنكه عزير و عيسى پسران خدايند محل تعجب است .\r\n اتَّخَذُوا أَحْبارَهُمْ  فرا گرفتند يهود و نصارى علماى خود را  وَ رُهْبانَهُمْ  عابدان و زاهدان خود را  أَرْباباً مِنْ دُونِ اللَّهِ  خدايان بجز از خدا يعنى فرمان بردند ايشان را در تحريم و تحليل چنان كه فرمان خدا بايد برد در آن و يا سجده ميكنند ايشان را  وَ الْمَسِيحَ ابْنَ مَرْيَمَ  و عيسى پسر مريم را نيز بخدائى ميگيرند يعنى او را پسر خدا ميدانند  وَ ما أُمِرُوا  و حال آنكه\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nعيسى و رهبان فرموده نشدند يا فراگيرندگان ايشان بخدائى مأمور نيستند در همهء كتابها  إِلَّا لِيَعْبُدُوا إِلهاً واحِداً  مگر آنكه بپرستند يك خدايرا كه در وحدانيت  لا إِلهَ  هيچ معبودى نيست  إِلَّا هُوَ  مگر او  سُبْحانَهُ عَمَّا يُشْرِكُونَ  پاك است او از آنكه بوى انباز ميگيرند ثعلبى از عدى بن حاتم روايت كرده كه او گفت من ترسا بودم روزى نزد رسول صلّى اللّه عليه و آله و سلّم رفتم و صليبى از زر در گردن داشتم مرا گفت يا عدى اين بت را از گردن خود دور كن من آن را بيرون كردم و بينداختم پس آنحضرت بتلاوت سورهء برائة مشغول شد چون به اين آيه رسيد كه اتخذوا احبارهم من گفتم ما ايشانرا نپرستيده‌ايم فرمود نه بقول ايشان حلال را بحلال و حرام را به حرام گفتم آرى فرمود نه ايشان را در هر چه بشما ميفرمايند اطاعت ميكنيد و فرمان ميبريد گفتم بلى فرمود پس اين است عبادت شما ايشانرا و از ابى جعفر و ابى عبد اللّه عليهما السّلام نيز مرويست كه فرمودند نصارى و يهود نماز و روزه را براى احبار و علماى خود بجا نياوردند بلكه حلال ايشانرا حلال دانستند و حرام ايشانرا حرام و در جميع اوامر و نواهى تابع ايشان شدند پس همچنانكه خداى را پرستش بايد كرد در اوامر و نواهى او ايشان احبار و علماى خود را به اين وسيله عبادت كردند .\r\n يُرِيدُونَ أَنْ يُطْفِؤُا  ميخواهند يهود و ترسايان آنكه فرو نشانند  نُورَ اللَّهِ  نور خدايرا كه دليل روشن است بر وحدانيت او و تقدس او از زن و فرزند و يا مراد نور قرآنست كه متضمن وحدانيت است و يا نبوت حضرت رسالت و بر هر تقدير در صدد آنند كه آن را فرو نشانند  بِأَفْواهِهِمْ  بباد دهنهاى خود يعنى بشرك يا بتكذيبى كه بر زبان ميرانند  وَ يَأْبَى اللَّهُ  و منع مىكند و نميخواهد خدا و نمىپسندد  إِلَّا أَنْ يُتِمَّ نُورَهُ  مگر آنكه تمام گرداند دين روشن خود را باعلاء توحيد و اسلام  وَ لَوْ كَرِهَ الْكافِرُونَ  و اگرچه كاره باشند آن را كافران پس در بيان اتمام نور خود ميفرمايد كه .\r\n هُوَ الَّذِي أَرْسَلَ رَسُولَهُ  اوست آن خدائى كه بفضل عميم خود فرستاد فرستادهء خود را كه محمد است  بِالْهُدى  به قرآن كه محض هدايت است و ساير معجزات ظاهرهء خود  وَ دِينِ الْحَقِّ  و دين درست كه اسلام است  لِيُظْهِرَهُ  تا ظاهر سازد و غالب گرداند دين خود را  عَلَى الدِّينِ كُلِّهِ  بر همهء دينها و جميع آن را منسوخ سازد و اين معنى بعد از نزول عيسى و خروج مهدى عليه السّلام خواهد بود كه بر روى زمين جز دين اسلام نماند  وَ لَوْ كَرِهَ الْمُشْرِكُونَ  و اگرچه كراهت دارند مشركان اين صورت را در مجمع نيز از ابو جعفر عليه السّلام روايت كرده كه ظهور دين اسلام و غلبيت آن بر جميع\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاديان نزد خروج مهدى آل محمد باشد پس در آنزمان هيچكس نباشد مگر مقر باشد بنبوت محمد بعد از آن از حال احبار و رهبان خبر ميدهد بقوله كه .\r\n يا أَيُّهَا الَّذِينَ آمَنُوا  اى كسانى كه گرويده‌ايد  إِنَّ كَثِيراً مِنَ الْأَحْبارِ وَ الرُّهْبانِ  بدرستيكه بسيارى از علماء و زهاد يهود و نصارى  لَيَأْكُلُونَ أَمْوالَ النَّاسِ  ميخورند يعنى فراميگيرند مالهاى مردمانرا  عَنْ سَبِيلِ اللَّهِ  از دين خدا يعنى منع ايشان ميكنند از دخول در اسلام بايد كه شما از صحبت ايشان اجتناب كنيد  وَ الَّذِينَ  و آنان كه از اهل كتاب و غير ايشان كه از روى حرص و بخل  يَكْنِزُونَ الذَّهَبَ  مينهند طلا را  وَ الْفِضَّةَ  و نقره را  وَ لا يُنْفِقُونَها فِي سَبِيلِ اللَّهِ  و نفقه نميكنند آن گنجها را در راه خدا يعنى زكات نميدهند چه در روايت آمده كه آنچه زكات آن داده‌اند گنج نيست يعنى گنجى كه به آن وعيد مرتب است آنست كه زكات آن نداده باشند و وعيد آن اين است كه :\r\n فَبَشِّرْهُمْ بِعَذابٍ أَلِيمٍ  پس بشارت ده آن گنج نهندگان زكات نادهنده را بعذابى دردناك .\r\n يَوْمَ يُحْمى  در روزى كه گرم كرده شود به اين وجه كه برفروزند آتش را كه سخت گرم كننده باشد  عَلَيْها  بر آن گنجها  فِي نارِ جَهَنَّمَ  در آتش دوزخ  فَتُكْوى بِها  پس داغ كرده شود بدان گنجهاى طلا و نقره  جِباهُهُمْ  پيشانيهاى ايشان كه در وقت ديدن فقرا گره بر آن ميزدند  وَ جُنُوبُهُمْ  و پهلوهاى ايشان كه از اهل فقر تهى كرده‌اند  وَ ظُهُورُهُمْ  و پشتهاى ايشان كه بر درويشان گردانيده‌اند و گويند بايشان كه  هذا ما كَنَزْتُمْ  اين است آنچه گنج نهاده بوديد  لِأَنْفُسِكُمْ  براى منفعت نفسهاى خود امروز عين مضرت نفسهاى و شما سبب تعذيب آن شد  فَذُوقُوا ما كُنْتُمْ تَكْنِزُونَ  پس بچشيد و بال آنچه بوديد كه ذخيره ميكرديد آن را ثوبان روايت كرده از رسول صلّى اللّه عليه و آله و سلّم كه چون اين دو آيه فرود آمد گفت هلاك باد ذهب و فضه و اين لفظ را سه بار تكرار فرمود اصحاب از اين سخن بسيار پريشان حال شدند و گفتند يا رسول اللّه ما كدام مال اخذ كنيم و بچه سرمايه سازيم كه عاقبت آن محمود باشد نه مذموم فرمود دلى شكر كننده و زنى مؤمنه كه يارى شما دهد در دين يعنى ذخيره كه و بال آن متفرع نباشد اعمال صالحست پس عاقل متدين آنست كه اگر ديگران اخذ زينت مال كنند او اخذ خزينه اعمال كند و اگر ديگران كنوز اعمال فانيه جويند او رموز اسرار باقيه جويد و از أبو ذر غفارى مرويست كه يكروز رسول صلّى اللّه عليه و آله و سلّم آهى كشيد و فرمود زيانكارترين بيشترين مردمانند مگر كسانى كه مال خود را به جهت رضاى الهى در ميان بندگان صرف كنند و ايشان اندكىاند و نيز از آن حضرت مرويست كه هر كه هزار درهم\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nزكات ناداده بگذارد آن را صحيفها گردانند و او را بدان داغ كنند تا حق تعالى از حساب بندگان فارغ شود ابو امامه گفت مردى از اصحاب صفه فرمان يافت در جامه او دينارى يافتند حضرت فرمود اين داغى است مر او را ديگرى فرمان يافت در جامه او دو دينار يافتند فرمود اين دو داغ است مر او را اين همه وعيد كسانى است كه مال را جمع كنند و حقوق خدا را اخراج نكنند و اگر حقوق خدا را داده باشند بر آن عقاب نبود اما حساب آن بايد داد اگر بر وجه حلال باشد از أبو ذر نقل است كه از رسول صلّى اللّه عليه و آله و سلّم شنيدم كه اين آيه در حق مناعان زكات است كه حق تعالى ايشان را به اين دراهم زكات ناداده داغ كند در روزى كه مقدار آن پنجاه هزار سال شما باشد و اگر مرد صاحب شتران زكات نداده باشد بفرمايد تا در صحراى قيامت او را بر روى افكنند و آن شتران بر روى او روند و چون آخرين بگذرد اولين بر سر ايشان گذرد و تردد كنند و همچنين صاحب گوسفندان را بياورند و در آن صحرا بر روى افكنند و آن گوسفندان او را لگد و شاخ زنند تا كه حق تعالى از حساب بپردازد ثوبان از حضرت رسول صلّى اللّه عليه و آله و سلّم روايت كرده كه هر كه گنجى بنهد و زكات آن نداده باشد حق تعالى از آن گنج مارى بيافريند كه بر بالاى چشم او سه نقطهء سياه بود هر جا كه آن شخص رود آن مار ملازم او باشد و از او جدا نشود مرد گويد ويلك تو چه كسى گويد من آن گنجم كه تو ذخيره نهاده بودى از تو جدا نشوم تا ترا خورد و مرد كنم و فرو برم پس هر دو دستش در دهن گيرد و بشكند و همچنين يك يك اعضايش بشكند و فرو برد تا همهء او را فرو برد بعد از آن بيان ظلم مىكند در اشهر حرم كه عاقبت آن بدتر از حال مناعان زكات است و ميفرمايد كه .\r\n إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً  بدرستيكه شمار شهرها كه پسنديده است نزد خداى تعالى دوازده ماهست  فِي كِتابِ اللَّهِ  در لوح محفوظ يا در حكم او يا در كتب متقدمهء او و چون عدد سال در حكم خدا دوازده است پس حق تعالى بيان اكثر اعمال اهل اسلام بر ماه‌هاى قمرى نهاد و احكام حج و روزه و عدة و غير آن بر آن مرتبط ساخت و فرمود كه عدد آن نزد او سبحانه دوازده است  يَوْمَ خَلَقَ السَّماواتِ وَ الْأَرْضَ  در روز كه آفريد آسمان و زمين را  مِنْها  اين دوازده ماه  أَرْبَعَةٌ حُرُمٌ  چهار ماه حرام است در او محاربه با اعداء مگر گاهى كه ايشان حرمت ماه نگاه ندارند و با مسلمانان آغاز محاربه كنند كه در اين هنگام جايز است با ايشان محاربه در آن و آن چهار ماه سه ماه درهم پيوسته است كه ذو القعده و ذو الحجه و محرمست و يك ماه منفرد كه ماه رجب است و اين دوازده ماه از محرم است تا ذى الحجة  ذلِكَ  اين\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدوازده ماه  الدِّينُ الْقَيِّمُ  حساب و شماريست درست و راست يا تحريم اين چهار ماه دين قويم است كه دين ابراهيم و اسمعيل است و عرب از ايشان ميراث گرفته‌اند و به آن عمل مينمايند و اين از جمله عجايب و غرايب است كه مخالفان ميگويند كه حق تعالى عدد ماههائى كه صلاح و معاش خلايق به آن متعلق است بايشان باز نگذاشت و فرمود عند اللّه و في كتاب اللّه و بروج اين ماه‌هاى دوازدگانه را نيز دوازده گردانيد و فرمود ذلك الدّين و همچنين عدد نقباى بنى اسرائيل ببعثت خود نسبت داد كه و بعثنا منهم اثنى عشر نقيبا و بر دوازده چشمه آب كه بر دست موسى عليه السّلام گشاده شد هم بفرمان او بود كه فانفجرت منه اثنتا عشرة عينا و عدد ائمه دين كه صلاح دين و معاد به آنست با خلايق گذاشت نعوذ باللّه من شرور انفسهم و سيئات عقايد هم و بعد از بيان دوازده ماه ذكر چهار ماه حرام فرمود كه  فَلا تَظْلِمُوا فِيهِنَّ  پس ستم مكنيد در اين چهار ماه  أَنْفُسَكُمْ  بر نفسهاى خود بهتك حرمت آن و ارتكاب محرمات در آن از ابن عباس مرويست كه ضمير فيهن راجع است به دوازده ماه يعنى در اين دوازده ماه ظلم و تعدى مكنيد مراد آنست كه در جميع عمر ترك اوامر مكنيد بنابر اول تخصيص ترك ظلم در چهار ماه با آنكه در جميع ماهها ترك معاصى واجب و لازم است نيز عقاب معصيت در آن چهار ماه بيشتر است همچنانكه ثواب عبادت آن مضاعف است  وَ قاتِلُوا الْمُشْرِكِينَ كَافَّةً  و كارزار كنيد با مشركان همهء ايشان  كَما يُقاتِلُونَكُمْ كَافَّةً  هم چنان كه كفار با شما كارزار مىكنند با همهء شما و مجتمعند و متفقند بر آن  وَ اعْلَمُوا أَنَّ اللَّهَ مَعَ الْمُتَّقِينَ  و بدانيد كه خداى تعالى با پرهيزكارانست بنصرت و حفظ آورده‌اند كه طبيعة اهل جاهليت بقتال و غارت عادت كرده بودند و در ماه‌هاى حرام قتال نميكردند و اين عادت از عهد ابراهيم عليه السّلام در ميان ايشان مستمر شده بود و چون سه ماه متصل حرام بود بتنگ آمده گفتند ما سه ماه پى در پى تاراج و غارت تحمل نداريم پس قلمس كنانى در موسم ندا كرد كه اى معشر قريش خدايان شما در اين سال محرم را حلال ساختند و حرمت او را تاخير كردند تا به ماه صفر مردمان قول او را قبول كردند باز سال ديگر ندا كرد كه در اين سال محرم را حلال ساختند و صفر را حلال كردند و گاه بودى كه در اثناى محاربات ايشان ماه حرام نو شدى حرمت آن را تاخير كردندى بماهى بعد از آن او را حلال دانستندى و در سالى چهار ماه را حرام ميدانستند اما اختصاص اشهر حرم را فروگذاشته مجرد عدد را اعتبار كردندى و اينعمل را نسىء ميگفتند فرمود حق تعالى كه .\r\n إِنَّمَا النَّسِيءُ  جز اين نيست كه تاخير حرمت ماهى بماهى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nديگر  زِيادَةٌ فِي الْكُفْرِ  افزونى است در كفر زيرا كه تحليل ما حرّم اللّه و تحريم ما احل اللّه كفرى ديگر است كه با كفر ايشان منتظم شده  يُضَلُّ  گمراه ميگردند و حفص بضم يا و فتح ضاد ميخواند يعنى گمراه گردانيده مىشود  بِهِ الَّذِينَ كَفَرُوا  بدين عمل آنان كه كافر شدند گمراهى زياده بر زياده  يُحِلُّونَهُ عاماً  حلال ميكنند نسىء را كه از تاخير حرمت ماهيست بماهى يك سال  وَ يُحَرِّمُونَهُ عاماً  و حرام ميگردانند آن را سال ديگر  لِيُواطِؤُا  تا موافق سازند و تمام كنند  عِدَّةَ ما حَرَّمَ اللَّهُ  شمار آنچه خداى تعالى حرام كرده است يعنى چهار ماه حرام  فَيُحِلُّوا ما حَرَّمَ اللَّهُ  پس حلال ميكنند آنچه خدا حرام گردانيده است بموافقت عدد فقط بدون مراعات وقت  زُيِّنَ لَهُمْ  آراسته گردانيده شد براى ايشان يعنى شيطان بياراست در دل ايشان  سُوءُ أَعْمالِهِمْ  بدى كردارهاى ايشان  وَ اللَّهُ لا يَهْدِي الْقَوْمَ الْكافِرِينَ  و خدا راه ننمايد و فرو گذارد گروه ناگرويدگان را كه به جهت فرط عناد و انكار نظر در دلائل هاديه نميكنند و يا در قيامت طريق بهشت بايشان ننمايد در ينابيع آورده كه جاهلان عرب در سالى چهار ماه را حرام ميداشتند و خلق را از دست و زبان خود ايمن ميساختند پس مؤمنان سزاوارترند كه در همه ماهها مسلمانان را از ضرر خود سالم دارند و ايذا و آزار خلق بدست و زبان فروگذارند نقل است كه در سال نهم از هجرت كه حضرت رسول صلّى اللّه عليه و آله و سلّم غزوه تبوك را عزم كرده و هوا در غايت حرارت بود و اهل مدينه بسبب خشك سالى پريشان حال بودند چون فرمان رسيد كه اصحاب كمر جهاد بر ميان بسته عنان عزيمت بقتال مشركان معطوف سازند ايشان بسبب بعد مسافت و كثرت اعدا و قلت زاد و گرمى هوا بكراهت طبيعت در رفتن كاهلى ميكردند آيه آمد كه .\r\n يا أَيُّهَا الَّذِينَ آمَنُوا  اى گروه گرويدگان  ما لَكُمْ  چيست شما را كه از براى اعلاء كلمه دين اسلام  اثَّاقَلْتُمْ إِلَى الْأَرْضِ  گران جنبيد و درنگ كنيد و مايل شويد بسوى زمين يعنى از غايت كاهلى در آن زمين كه مقيميد يكقدم برنداريد  أَ رَضِيتُمْ بِالْحَياةِ الدُّنْيا  آيا راضى شديد و خورسند گشتيد بر زندگانى دنيا و غرور آن  مِنَ الْآخِرَةِ  از زندگانى عقبا يعنى دنيا را بر عقبى برميگزينيد\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n فَما مَتاعُ الْحَياةِ الدُّنْيا فِي الْآخِرَةِ  پس نيست برخوردارى زندگانى دنيا در جنب سراى آخرت و نعيم آن  إِلَّا قَلِيلٌ  مگر اندك محقر و هيچ عاقل بزرگتر را از دست ندهد براى خردتر چه متاع دنيا فانى و معيوبست و نعيم آن جهان باقى و مرغوبست پس چرا كسى دولت باقى را گذارد و بنعمتهاى فانى سر فرود آرد بعد از آن از روى تهديد ميفرمايد كه .\r\n إِلَّا تَنْفِرُوا  اگر بيرون نرويد بحربى كه شما به آن مأمور شده‌ايد  يُعَذِّبْكُمْ عَذاباً أَلِيماً  عذاب كند شما را عذابى دردناك يا آنكه دشمن را بر شما ظفر دهد و يا بسبب قحطى و تنگى شما را هلاك كند  وَ يَسْتَبْدِلْ قَوْماً غَيْرَكُمْ  و بدل كند شما را بقومى غير شما كه فرمان برند چون اهل يمن و فارس  وَ لا تَضُرُّوهُ شَيْئاً  و زيان نتوانيد رسانيد چيزى مر خداى را يعنى به جهت كاهلى در نصرت دين او قدحى نتوانيد كرد چه او غنى مطلقست و بىنياز از همه پس رسول خويش را بنصرت شما در پناه خود نگه دارد  وَ اللَّهُ عَلى كُلِّ شَيْءٍ  و خدا بر همه چيز از تغيير و تبديل و اسباب نصرت بدون مدد و غير آن  قَدِيرٌ  تواناست كما قال .\r\n إِلَّا تَنْصُرُوهُ  اگر نصرت ندهيد پيغمبر او را زود باشد كه خدا او را يارى دهد در زمان آينده و او را فرونگذارد همچنانكه در زمان گذشته فرو نگذاشت  فَقَدْ نَصَرَهُ اللَّهُ  پس بدرستيكه نصرة داد او را خدا  إِذْ أَخْرَجَهُ الَّذِينَ كَفَرُوا  وقتى كه بيرون كردند او را كافران يعنى قصد اخراج و قتل او كردند از مكه و حق تعالى او را دستورى خروج داد  ثانِيَ اثْنَيْنِ  در حالى كه دويم او بود يعنى با او نبود مگر ابو بكر  إِذْ هُما فِي الْغارِ  در حالى كه او و ابو بكر در غار ثور بودند و آن غاريست كه بر اعلاى جبل ثور اطحل است در جانب يمين مكه بمسير ساعتى از ساعات و در آن وقت كسى در آنجا نميرسيد و شبانان و اهل صحرا در آن نزول نميكردند پس پيغمبر صلّى اللّه عليه و آله و سلّم شب پنجشنبه در شهر مكه امير المؤمنين صلوات اللّه عليه را بجاى خود بخوابانيد و خود برفاقت ابو بكر بيرون آمده در همان شب بدان غار متوجه شد و شب در آنجا بروز آورد حق تعالى در آنشب درخت خار مغيلان بر در غار برويانيد و جفتى كبوتر وحشى را امر كرد تا پايين در غار آشيانه كردند و تخم بنهادند و عنكبوتى را الهام داد تا در غار تنيد مجاهد گويد پيغمبر صلّى اللّه عليه و آله و سلّم سه شبانه روز در غار بماند و عامر بن فهد گوسفندى چند داشت بر در غار راندى و ايشان از شير گوسفندان خوردندى و قتاده گفته عبد الرحمن در خفيه بامداد و شبانگاه آمدى و براى ايشان\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nطعام آوردى القصه كفار در همان شب به خانه پيغمبر صلّى اللّه عليه و آله و سلّم آمدند امير المؤمنين بر جاى او خفته ديدند به او گفتند كه صاحب تو كجاست امير فرمود كه نميدانم و چون روز شد بطلب آنحضرت از مكه بيرون آمدند و سراقة بن مالك كه پىگيرى عظيم بود همراه خود بردند سراقه پى آنحضرت گرفته مىآمدند تا بدر غار رسيدند پى ناپديد شد گفت پى تا به اين جاست و بغار نرفته زيرا كه خانه عنكبوت بر جاى خود است و دريده نشده و آشيانه كبوتر و تخم او نيز بجاى خود است يا به آسمان رفته يا به زمين فرو رفته پس كفار بسبب آن علامات كه دلالت ميكرد بر خالى بودن آن مقام از سيد انام متعرض غار نشدند و چون ابو بكر در غار كفار را بديد و مضطرب شد و بسيار ترسان شد و گفت يا رسول اللّه اگر مشركان يكى در زير قدم خود نگاه كند ما را بيند حضرت فرمود مترس كه خدا نگذارد كه دشمنان بر ما ظفر يابند و حق تعالى از اينحال خبر ميدهد كه  إِذْ يَقُولُ لِصاحِبِهِ لا تَحْزَنْ  چون گفت پيغمبر صلّى اللّه عليه و آله و سلّم مر يار خود را اندوه مخور  إِنَّ اللَّهَ مَعَنا  بدرستى كه خدا با ماست نصرت ما دهد بر دشمنان و ما را نگهدارد از شر ايشان مرويست كه يكى از كفار محاذى غار بنشست تا اراقه كند رسول ص روى از او بگردانيد و به ابو بكر گفت ديدى ما را نميبينند اگر ما را ديدندى در مقابل ما كشف عورت نكردندى پس دست بمناجات برداشت و گفت بار خدايا چشمهاى ايشان را كور كن حق تعالى چشمهاى ايشان را كور گردانيد از ديدن پيغمبر تا آنكه در همهء كوه گرديدند و رخنهاى كوه را تجسس كردند و در غار نرفتند  فَأَنْزَلَ اللَّهُ سَكِينَتَهُ  پس فرو فرستاد خدا رحمت خود را كه سبب آرامش دلست  عَلَيْهِ  بر رسول تا متيقن شده از صميم قلب بدانست كه كفار به دو ظفر نيابند  وَ أَيَّدَهُ بِجُنُودٍ  و قوت داد پيغمبر خود را بلشكرهاى ملئكه كه شما  لَمْ تَرَوْها  نديديد ايشان را يعنى فرشتگان را فرستاد تا در غار پاسبانى او كردند و مخالفين مىگويند كه ضمير سكينه راجع بابو بكر است زيرا كه او مضطرب و ترسان بود و اينقولى است بعيد و خلاف زيرا كه همه ضماير ما قبل و ما بعد راجع به حضرت رسالت صلّى اللّه عليه و آله و سلّم است بلاخلاف و آن ضمير فقد نصره اللّه و الا تنصروه و اذ اخرجه و لصاحبه و ايده است پس چگونه در ميان آن ضماير ضمير عايد به غير او باشد و مؤيد اين است آيه كريمه ثم انزل اللّه سكينته على رسوله و على المؤمنين كه در اينسوره واقع شده و در سوره فتح وارد گشته  وَ جَعَلَ كَلِمَةَ الَّذِينَ كَفَرُوا  و گردانيد خدا كلمه آنها كه كافر شدند  السُّفْلى  فروتر يعنى دعوت كفر كه از ايشان صادر مىشد خوار و بيمقدار ساخت  وَ كَلِمَةُ اللَّهِ \r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو كلمهء خدا كه دعوت اسلام يا توحيد يا كلمهء شهاده  هِيَ الْعُلْيا  آن بلندتر و رفيع قدرت است مراد آنست كه حق تعالى رسول را از دست كفار خلاص داد و بمدينه رسانيد چه اين مبدأ قوت اسلام بود و مذلت اهل شرك يا بملائكه قوت پيغمبر خود داد در مواطن حرب و به جهت اين اسلام قوى گشت و شرك ضعيف شد  وَ اللَّهُ عَزِيزٌ  و خدا غالب است كه عزيز گرداند اهل توحيد را  حَكِيمٌ  داناست خوار سازد اهل شرك را مقصود از ايراد قصه غار در اثناى امر بغزوه تبوك آنست كه بيان اين كند كه اگر شما اى كاره جهاد يارى نكنيد پيغمبر مرا من او را يارى كنم چنان كه در آن محل كه با او يك كس بيش نبود و تمام صناديد قريش به قصد او برخاسته بودند من يارى او كردم و از ميان دشمنانش بيرون آوردم پس كليد نصرت بقبضه قدرت من است بعد از آن با بلغ وجه مؤمنان را بجهاد مىفرمايد كه .\r\n انْفِرُوا خِفافاً وَ ثِقالًا  بيرون رويد بغزوهء تبوك در حالتى كه سبكبار باشيد و گرانبار مفسران را در خفاف و ثقال اقوالست حاصلش آنست كه يا مراد سوارانند يا پيادگان يا تن درستان يا پيران و جوانان يا درويشان و توانگران يا بيسلاح و با سلاح يا منفردان و خدمتكاران يا با نشاط به قصد مثوبت و بىنشاط به جهت تحمل مشقت مرويست كه جمعى ببهانه ضايع شدن و پريشانى كارهاى دنيوى داعيه كردند كه بغزوه تبوك نروند حق تعالى عذر ايشان را قبول نفرمود و امر كرد كه همه بيرون رويد خواه آنان كه سبكيد از بار مال و منال و خواه آنان كه گرانيد باحمال و اثقال  وَ جاهِدُوا بِأَمْوالِكُمْ  و جهاد كنيد در راه خدا بمالهاى خود كه تهيه اسباب زاد و سلاح كنيد  وَ أَنْفُسِكُمْ  و بنفسهاى خود كه مباشر كارزار گرديد  فِي سَبِيلِ اللَّهِ  در راه خدا  ذلِكُمْ  اين بيرون رفتن و محاربه كردن  خَيْرٌ لَكُمْ  بهتر است مر شما را از ترك جهاد  إِنْ كُنْتُمْ تَعْلَمُونَ  اگر هستيد كه ميدانيد فعل خير را يا عارفيد به ثواب جهاد و عقاب تخلف و چون حق تعالى مردمان را بغزوهء تبوك امر نمود ايشان سه فرقه شدند جمعى مسارعت نمودند و فرمان را بسمع اجابت شنودند و آنها اكابر مهاجر و انصار بودند و بعضى ضعفاى مؤمنان را گران آمد اما فرمان خدا و حكم رسول را بر هواى نفس اختيار كردند و برخى دستورى اقامت و تخلف طلبيدند و آنها منافقان بودند و در شان ايشان نازل شد كه .\r\n لَوْ كانَ عَرَضاً  اگر بودى آنچه تو ايشان را بدان دعوت ميكنى مال بىثبات دنيا  قَرِيباً  نزديك بفرا گرفتن بدون مشقت  وَ سَفَراً قاصِداً  و سفرى ميانه يعنى آسان و نزديك نه دور و با مشقت  لَاتَّبَعُوكَ  هر آينه پيروى تو ميكردند بطمع مال  وَ لكِنْ بَعُدَتْ عَلَيْهِمُ الشُّقَّةُ  و ليكن دور شد بر ايشان مسافتى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكه بمشقت قطع آن بايد كرد  وَ سَيَحْلِفُونَ بِاللَّهِ  و زود باشد كه سوگند خورند به خدا اين خبر از معجزات قرآنست كه قبل از وقوع به آن خبر داده كه چون از تبوك باز آئى متخلفان بطريق عذر خواهى نزد تو سوگند ياد ميكنند كه  لَوِ اسْتَطَعْنا لَخَرَجْنا مَعَكُمْ  اگر ميتوانستيم سفر كردن و استطاعت داشتيم هر آينه بيرون ميآمديم با شما و در مرافقت و موافقت جهد مينموديم  يُهْلِكُونَ أَنْفُسَهُمْ  هلاك ميكنند نفسهاى خود را بدين دروغ يعنى خود را مستحق عذاب ميسازند  وَ اللَّهُ يَعْلَمُ  و خدا ميداند  إِنَّهُمْ لَكاذِبُونَ  آنكه ايشان دروغگويانند در اينكه ميگويند چه استطاعت خروج دارند آورده‌اند كه رسول صلّى اللّه عليه و آله و سلّم عزم غزاى تبوك فرمود و آن مسافتى بود تا بحدود روم منافقان طمع كردند كه چون رسول و اصحاب او بدين جهاد روند و مدينه خالى ماند ما بسراهاى رسول و اصحاب او درآييم و غارت كنيم و زنان و اطفال را برده ميكنيم حق تعالى جبرئيل را فرستاد و رسول را از اينحال خبر داد حضرت فرمود تدبير اين امر چيست جبرئيل فرمود كه حق تعالى ميفرمايد كه در اين غزا كه ميروى احتياج به تيغ زدن نخواهد بلكه به صلح خواهد كشيد على را بر جاى خود نصب كن و اهل بيت و محراب و منبر به او بازگذار تا هم نيابت تو كند و هم مدينه را حمايت كند و نيز بدانند كه چون در زمان حياة تو على صلاحيت نيابت و ولايت عهد تو دارد پس از وفات تو اولى آنست كه ولى عهد و نايب تو او باشد حضرت رسالت امير المؤمنين على عليه السّلام را بر جاى خود نصب كرد و مدينه را به او سپرد منافقان چون آن را ديدند دانستند كه كيد ايشان باطل شد و بعد از آنكه پيغمبر صلّى اللّه عليه و آله و سلّم يك منزل جدا شد اهل نفاق زبان طعن دراز كردند و گفتند محمد على را دشمن گرفت و از او ملال يافت كه او را با زنان و كودكان بگذاشت حضرت امير المؤمنين عليه السّلام چون اين سخن بشنيد به روى شاق آمده برخاست و سلاح درپوشيد و شمشير حمايل كرد و متوجه خدمت حضرت رسالت صلّى اللّه عليه و آله و سلّم شد وقت نماز عصر به او رسيد حضرت فرمود اى على چه تو را بر اينداشت كه از مدينه بيرون آمدى گفت طعنه منافقان كه در حق من و تو چنين و چنين گفته‌اند رسول فرمود اى على راضى نيستى كه تو وزير و وصى و خليفه منى و قاضى دين منى و وفا كننده وعده من بدانكه گوشت تو گوشت من است و خون تو خون من و تو از من بمنزلهء هارونى از موسى الا آنست كه بعد از من پيغمبرى نخواهد بود امير فرمود رضيت يعنى راضى و خورسند شدم پس بمدينه مراجعت فرمود و در وقت عزيمت سفر تبوك منافقان عذر تخلف ميآوردند و حضرت ايشان را بگذاشت و رفيق خودشان نساخت حق تعالى بر سبيل تعطف و تلطف و دعا نه بر وجه خبر فرمود كه .\r\n عَفَا اللَّهُ عَنْكَ  حق تعالى عفو گناه كرد از تو چه عادت عرب جاريست كه يكديگر را دعا كنند بعفو\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو رحمت و مرحمت بىوقوع خطائى از وى چنان كه يكى تشنه را آب دهد او گويد غفر لك اللّه و يا در جواب عاطس گويد يرحمك اللّه و حال آنكه در خاطر او خطور نكند كه مخاطره ذنبى بوده باشد بلكه غرض او استحسانست در خطاب و تعظيم و توقير مخاطب همچنانكه عادت بر آن جارى است و كسانى كه تجويز خطا ميكنند بر انبياء اينكلام را حمل بر خبر ميكنند يعنى حق تعالى اين خطا را از تو درگذرانيد و چون باجماع اهل حق و ادله بينه ظاهر شد كه انبياء معصومند پس حمل آن بر تلطف و تعطف و دعا بايد كرد نه بر خبر يعنى خداى تعالى تو را مستغرق رحمت خود گرداناد  لِمَ أَذِنْتَ لَهُمْ  چرا دستورى دادى در بازايستادن مر ايشانرا و عذرهاى حيله‌آميز ايشان را شنيدى و جبائى گفته كه اين عتابست بر فعل قبيح و موجب وقوع صغيره از پيغمبر زيرا كه عتاب در امر مباح بىصورت است و بكسيكه فعل مباح كند نميگويند كه چرا چنين كردى و اين سخنى است واهى و ركيك زيرا جائز است كه گويند در حق كسى كه مرتكب غير افضل شده باشد از امور مباحه كه چرا چنين كردى يعنى چرا افضل مباح را گذاشتى و مفضول آن را اختيار كردى پس كلام محمول باشد بر ترك اولى كه موجب نقص ثواب است و كسى كه ترك ندب كند ميتوان گفت كه چرا چنين كردى و اين مقتضى قبح و انكار نيست پس گوئيا كه حق تعالى خطاب مىكند بحبيب خود كه اولى آن بود كه باجازت مبادرت ننمودى و از آن توقف كردى  حَتَّى يَتَبَيَّنَ لَكَ الَّذِينَ صَدَقُوا  تا وقتى كه روشن ميشد مر ترا آنان كه راست گفتند در اعتذار  وَ تَعْلَمَ الْكاذِبِينَ  وامى دانستى دروغگويان را يعنى چونكه از باطل هيچكدام عالم نبودى پس اولى آن بود كه اذن تخلف بدادى تا بر تو ظاهر ميشد كه كدام از ايشان در اعتذار صادقند و كدام كاذب از ابن عباس مرويست كه اذن آنحضرت مر ايشانرا جهت آن بود كه علم بنفاق ايشان نداشت و بواسطهء آن قول ايشان را در باب اعتذار بر صدق حمل فرمود و بعد از بيان حال منافقان در صفت مؤمنان ميفرمايد .\r\n لا يَسْتَأْذِنُكَ الَّذِينَ يُؤْمِنُونَ بِاللَّهِ  دستورى نميطلبند از تو آنان كه بتحقيق و يقين ايمان دارند به خدا  وَ الْيَوْمِ الْآخِرِ  و روز قيامت  أَنْ يُجاهِدُوا بِأَمْوالِهِمْ وَ أَنْفُسِهِمْ  كه جهاد نمايند بمالها و نفسهاى خود يعنى عادت مؤمنان چنان نيست كه طلب اذن كنند از تو در جهاد كردن با كفار بلكه چون بينند كه تو در تهيه اسباب جهادى به آن مبادرت ميكنند و آن را موقوف باذن نميگردانند چه جاى آنكه از تو اذن طلبند در تخلف آن  وَ اللَّهُ عَلِيمٌ بِالْمُتَّقِينَ  و خدا دانا است پرهيزكاران را از تخلف پس ايشان را ثواب عظيم كرامت فرمايد .\r\n إِنَّما يَسْتَأْذِنُكَ الَّذِينَ لا يُؤْمِنُونَ بِاللَّهِ وَ الْيَوْمِ الْآخِرِ  جز اين نيست كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدستورى ميطلبند از تو در تخلف آنان كه ايمان ندارند به خدا و روز قيامت و معتقد ثواب آن نيستند  وَ ارْتابَتْ قُلُوبُهُمْ  در شك افتاده است دلهاى ايشان يعنى در حقيقت اسلام مترددند  فَهُمْ فِي رَيْبِهِمْ يَتَرَدَّدُونَ  پس ايشان در شك و ريب خود سرگردانند چه اگر چون مؤمنان مخلص بودند و اعتقاد صحيح ميداشتند بنشأت آخرت بىشائبه شك و ريب بنصرت خدا واثق ميبودند و به ثواب اخروى مستظهر و بوسيله آن بجهاد مبادرت ميكردند و طلب اذن ميكردند .\r\n وَ لَوْ أَرادُوا الْخُرُوجَ  و اگر خواستندى اين منافقان بيرون آمدن بغزا  لَأَعَدُّوا لَهُ عُدَّةً  هر آينه آماده و مهيا ميساختند براى خروج ساز و برگى كه در سفر به كار آيد  وَ لكِنْ كَرِهَ اللَّهُ انْبِعاثَهُمْ  و ليكن كراهت داشت خدا و نپسنديد برانگيخته شدن در سفر زيرا كه ميدانست كه اگر آمدندى از ايشان جز فساد و القاى شر و فتنه چيزى ديگر از ايشان حاصل نشدى و چون چنين است  فَثَبَّطَهُمْ  پس بازداشت ايشانرا بوسيله استيلاء خوف و ترس بر ايشان  وَ قِيلَ اقْعُدُوا  و گفته شد مر ايشان را كه بنشينيد در خانها  مَعَ الْقاعِدِينَ  با نشستگان يعنى با زنان و كودكان و بيماران و معلولان و گويند قايل اين سخن هم حضرت بود و بر وجه تهديد و وعيد و يا بعضى از ايشان با بعضى ميگفتند و يا بوسوسهء شيطانى بوده و به صحت پيوسته كه چون عسكر همايون در ثنية الوداع مقرر شد عبد اللّه بن ابى نيز با جوقى منافقان بيرون آمده در مقابل ذباب كه آن را وادى جده گويند نزول كرده چون لشگر اسلام از آن منزل به منزل ديگر كه حرب گويند كوچ كردند وى با مردم خود تخلف نموده بازگشت اين خبر به حضرت رسالت رسيد فرمود كه اگر در وى خيرى بودى با ما همراهى نمودى شما منت داريد كه از شر اشرار خلاص شديد حق تعالى موافق قول آنحضرت آيه فرستاد كه .\r\n لَوْ خَرَجُوا فِيكُمْ  اگر بيرون آمدندى در ميان شما  ما زادُوكُمْ إِلَّا خَبالًا  نيفزودندى شما را مگر تباهى و بدى و مكر و غدر چه در صدد افساد و اضلال شده شما را بد دل ساختندى و جد و جهديكه داريد در باب جهاد به جهت آن نفور و قصور در آن راه يافتى  وَ لَأَوْضَعُوا خِلالَكُمْ  و هر آينه در ميتاختند در ميان شما بسخن‌چينى و غمازى و آتش نزاع افروختن در ميان شما به جهت بدگوئى در حق شما  يَبْغُونَكُمُ الْفِتْنَةَ  در حالتى كه ميجستند براى شما فتنه كه آن افكندن مخالفت بود در ميان شما و يا شما را از جنگ روميان ميترسانيدند  وَ فِيكُمْ سَمَّاعُونَ لَهُمْ  و در ميان شما جاسوسانند مر ايشانرا كه خبر شما بايشان ميرسانند و آنچه در ميان شما واقع مىشود ايشانرا اخبار\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nميكنند  وَ اللَّهُ عَلِيمٌ بِالظَّالِمِينَ  و خدا داناست بستمكاران يعنى بضماير منافقان و بر وفق آن ايشان را جزا و سزا خواهد داد .\r\n لَقَدِ ابْتَغَوُا الْفِتْنَةَ  هر آينه طلبيدند فتنه را يعنى تفريق اصحاب و پريشانى امر تو را  مِنْ قَبْلُ  پيش از اين در غزوه احد كه از تو بازگشتند و در حرب خندق كه گفتند يا اهل يثرب لا مقام لكم  وَ قَلَّبُوا لَكَ الْأُمُورَ  و بگردانيدند براى تو كارها را يعنى تدبير مكايد و حيل كردند در ابطال امر  حَتَّى جاءَ الْحَقُّ  تا بيامد نصرت الهى  وَ ظَهَرَ أَمْرُ اللَّهِ  و غالب شد كار خدا بر كار ايشان كه آن اعلاء دين اسلام است بر جميع ملتهاى اهل كفر  وَ هُمْ كارِهُونَ  و ايشان ناخواهانند نصرت و دولت تو را اما كراهت ايشان دافع راه خدا نيست از سعيد بن جبير مرويست كه دوازده كس از منافقان در غزوه تبوك در شب عقبه بر ثنيه كمين كردند تا بيكبار بيرون جسته پيغمبر را هلاك كنند پس در آن موضع حيله و تذوير در اين امر كردند تا آنكه حق تعالى پيغمبر خود را نصرت داد و ايشان مخذول و منكوب شدند آورده‌اند كه چون حضرت پيغمبر جندب بن قيس را گفت هيچ ميل دارى بقتال اهل روم عزيمت كنى و از ايشان كنيزان خوب صورت بگيرى جندب گفت انصار ميدانند كه من مشعوفم بزنان ميترسم كه چون زنان بنى الاصفر را ببينم صبر نتوانم كردن در فتنه و بليه افتم آيه آمد كه .\r\n وَ مِنْهُمْ مَنْ يَقُولُ ائْذَنْ لِي  و از ايشان كسى باشد كه گويد دستورى ده مرا در تخلف اينغزا  وَ لا تَفْتِنِّي  و مرا در فتنه مىاندازد و گويند مراد بفتنه ضياع و عيالست يعنى بعضى از منافقان ميگفتند كه ايمحمد ما را اذن ده در تخلف و ما را در فتنه مينداز بسبب ضايع شدن متاع كه هيچ كافلى نباشد ايشان را بعد از ما  أَلا فِي الْفِتْنَةِ سَقَطُوا  بدانكه ايشان در فتنه افتاده‌اند كه آن ظهور نفاق ايشان است و عدم خفاى آن با آنكه مبالغه تمام داشتند در خفاى آن از مسلمانان  وَ إِنَّ جَهَنَّمَ لَمُحِيطَةٌ  و بدرستيكه دوزخ احاطه كننده است و فراگيرنده  بِالْكافِرِينَ  بناگرويدگان در قيامت و .\r\n إِنْ تُصِبْكَ حَسَنَةٌ  و اگر برسد به تو اى محمد در بعضى غزوات نيكوئى از ظفر و غنيمت چنان كه در بدر بود  تَسُؤْهُمْ  اندوهگين سازد ايشان را از فرط حسدى و نفاقى كه دارند  وَ إِنْ تُصِبْكَ مُصِيبَةٌ  و اگر برسد به تو در برخى جنگها جراحتى و شكستگى چنان كه در احد واقع شد  يَقُولُوا  گويند از روى خوشحالى  قَدْ أَخَذْنا  بدرستى كه فراگرفتيم ما  أَمْرَنا مِنْ قَبْلُ  احتياط خود را پيش از اين يعنى دورانديشى كرديم و طريق احتياط مرعى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nداشتيم و بحرب نرفتيم  وَ يَتَوَلَّوْا  و برگرديدند از مجلسهاى خود  وَ هُمْ فَرِحُونَ  در حالتى كه ايشان شادمان باشند بشماتت .\r\n قُلْ  بگو اى محمد  لَنْ يُصِيبَنا إِلَّا ما كَتَبَ اللَّهُ لَنا  نرسد ما را مگر آنچه نوشته شده است در لوح محفوظ و ما را به آن اختصاص داده آن نصرت و ظفر بر دشمنان و يا شهادت و درجات جنان  هُوَ مَوْلانا  اوست ناصر و سازنده كار ما  وَ عَلَى اللَّهِ  و بر خدا نه بر غير او  فَلْيَتَوَكَّلِ الْمُؤْمِنُونَ  و بايد كه توكل كنند مؤمنان چه حق ايمان آنست كه بر غير او اعتماد و توكل ننمايند كه توكل بر خدا حصول مراد آنست و كفاية از مهمات و ايمنى از آفات .\r\n قُلْ  بگو اى محمد مر ايشان را بر سبيل تقريع  هَلْ تَرَبَّصُونَ بِنا  آيا چشم ميداريد بما يعنى انتظار نمىبريد كه چيزى بما رسد  إِلَّا إِحْدَى الْحُسْنَيَيْنِ  مگر يكى از دو عاقبت نيكو كه آن نصرتست اگر بكشيم و شهادت اگر كشته شويم  وَ نَحْنُ نَتَرَبَّصُ بِكُمْ  و ما چشم ميداريم بشما يكى از دو عاقبت و آن  أَنْ يُصِيبَكُمُ اللَّهُ  اين است كه برساند خدا بشما  بِعَذابٍ مِنْ عِنْدِهِ  عذابى از نزديك خود از صيحه و رجف و خسف تا به آن هلاك شويد و يا مراد عذاب آخرت است  أَوْ بِأَيْدِينا  يا برساند بشما عذابى بدستهاى ما كه شما را بسبب ظهور كفر و نفاق بقتل رسانيم  فَتَرَبَّصُوا  پس انتظار بريد آن را كه بما ميخواهيد از خوبى عاقبت  إِنَّا مَعَكُمْ مُتَرَبِّصُونَ  بدرستى كه ما با شما منتظرانيم آن را كه بشما ميخواهيم از بدى عاقبت .\r\n قُلْ أَنْفِقُوا  بگو نفقه كنيد امر در معنى خبر است يعنى چون نفقه كنيد  طَوْعاً أَوْ كَرْهاً  از روى رغبت يا بر وجه كراهت و نفرت به هيچ وجه  لَنْ يُتَقَبَّلَ مِنْكُمْ  قبول كرده نخواهد شد از شما مرويست كه جندب بن قيس به حضرت گفت كه مرا اجازه تخلف ده چون آمدن من بحرب بنى الاصفر متعسر است اما لشگر تو را بمال خود مدد دهم حق تعالى اين آيه فرستاد كه اى محمد بايشان بگوى كه انفاق شما مقبول الهى نشود و نفعى نرساند  إِنَّكُمْ كُنْتُمْ قَوْماً فاسِقِينَ  بدرستى كه شما هستيد گروهى بيرون رفتگان از دائره اسلام و نفقه كافران و تصدقات ايشان مقبول نيست پس در بيان تقرير اين معنى ميفرمايد كه .\r\n وَ ما مَنَعَهُمْ  و بازنداشت ايشان را  أَنْ تُقْبَلَ مِنْهُمْ نَفَقاتُهُمْ  آنكه قبول كرده شود از ايشان نفقهاى ايشان  إِلَّا أَنَّهُمْ كَفَرُوا بِاللَّهِ وَ بِرَسُولِهِ  مگر آنكه ايشان كافر شدند به خدا و بفرستادهء او\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n وَ لا يَأْتُونَ الصَّلاةَ  و نمىآيند به نماز جماعت با پيغمبر  إِلَّا وَ هُمْ كُسالى  مگر در حالتى كه ايشان كاهلانند يعنى كاهلانه به نماز مىآيند نه بر وجه اراده و رغبت  وَ لا يُنْفِقُونَ إِلَّا وَ هُمْ كارِهُونَ  و نفقه نميكنند در راه خدا مگر در حالتى كه ايشان ناخواهانند يعنى بكراهت نفقه ميكنند زيرا كه باداى نماز و زكات اميد ثواب دارند و به ترك آن از عقاب نمىترسند .\r\n فَلا تُعْجِبْكَ  پس بايد كه تو را بشگفت نيارد خطاب به حضرت است و مراد امتند يعنى مؤمنان را ميفرمايد كه بايد متعجب نگرداند شما را  أَمْوالُهُمْ وَ لا أَوْلادُهُمْ  مالهاى منافقان و نه فرزندان ايشان چه بسيارى اموال و اولاد وبالست بر ايشان  إِنَّما يُرِيدُ اللَّهُ  جز اين نيست كه ميخواهد خدا  لِيُعَذِّبَهُمْ بِها  تا عذاب كند ايشانرا به آن اموال و اولاد  فِي الْحَياةِ الدُّنْيا  در زندگانى بسبب مشقت در جمع مال و حفظ آن و آنچه بديشان ميرسد از مصايب فرزندان  وَ تَزْهَقَ أَنْفُسُهُمْ  و بيرون رفتن جانهاى ايشان از بدنها بصعوبت بسيار  وَ هُمْ كافِرُونَ  و حال آنكه كافران باشند يعنى بر كفر بميرند نه مال ايشان را دست گيرد و نه فرزندان بفرياد ايشان رسند بعد از آن از سر ايشان خبر ميدهد كه .\r\n وَ يَحْلِفُونَ بِاللَّهِ  و سوگند ميخورند به خدا  إِنَّهُمْ لَمِنْكُمْ  كه ايشان از جملهء شمااند يعنى از اهل اسلامند  وَ ما هُمْ مِنْكُمْ  و حال آنكه ايشان از شما نيستند به جهت پنهان كردن كفر  وَ لكِنَّهُمْ قَوْمٌ يَفْرَقُونَ  و ليكن ايشان گروهىاند كه ميترسند از شما كه با ايشان آن نوع معامله ميكنيد از قتل و اسر پس بتقيه اظهار اسلام ميكنند .\r\n لَوْ يَجِدُونَ مَلْجَأً  اگر بيابند پناهى كه بدان توانند گريخت چون قلعه يا سر كوهى يا جزهء  أَوْ مَغاراتٍ  يا غارها در كوهها يا سردابها  أَوْ مُدَّخَلًا  يا سوراخى كه در آن توانند گريخت  لَوَلَّوْا إِلَيْهِ  هر آينه روى كنند بدان از ترس شما  وَ هُمْ يَجْمَحُونَ  در حالتى كه ايشان شتابند شتافتنى كه بمنع كس بازنگردند يعنى بشتاب تمام از شما برميگشتند و به آن جا ميرفتند و چون پناهى نمىيابند بالضروره بحسب ظاهر با شما در ساخته‌اند آورده‌اند كه حضرت رسول صلّى اللّه عليه و آله و سلّم قسمت غنيمت ميفرمود أبو الجواد منافق گفت صاحب خود را ميبينيد كه صدقات شما را بر ارباب غنم و مواشى ميدهد و گمان ميبرد كه عدل مىكند آيه آمد كه .\r\n وَ مِنْهُمْ مَنْ يَلْمِزُكَ  و از منافقان كس هست كه عيب مىكند تو را و طعن\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمىزند  فِي الصَّدَقاتِ  در قسمت صدقها و در روايت آمده كه اين آيه در شان ابو الخويصره تميمى است يعنى حرقوص بن زهير كه سر خوارج بوده و در وقت قسمت غنايم هوازن در روز حنين كه حضرت به جهت تاليف قلوب نو مسلمانان حظى وافر از غنايم بديشان دادى وى طعن كرده و يا طلائى خالص كه حضرت امير المؤمنين از يمن فرستاده بود و رسول تمام آن را به چهار كس از اشراف عرب عطا فرمود حرقوص جرات كرده با حضرت گفت كه عدل كن يا رسول اللّه حضرت در جواب فرمود كه ويلك اگر من عدل نكنم كه عدل كند پس حضرت او را و قوم او را مارقين گفت و لقب نام نهاد و در ينابيع مذكور است كه حضرت رسول صلّى اللّه عليه و آله و سلّم امير المؤمنين عليه السّلام را فرمود كه اى على تو با اين قوم قتال كنى و ثعلبى در تفسير خود آورده كه من در نهروان بودم كه مرتضى على با ايشان قتال كرد و از أبو عبد اللّه عليه السّلام مرويست كه ثلثى مردمان از اهل اين آيه‌اند و غرض طاغيان در قسمت غنايم جر نفع خودشان بود  فَإِنْ أُعْطُوا مِنْها  پس اگر داده شوند از صدقات چنان كه دلخواه ايشان باشد  رَضُوا  خشنود باشند و راضى و بپسندند آن قسمت غنيمت  وَ إِنْ لَمْ يُعْطَوْا مِنْها إِذا هُمْ يَسْخَطُونَ  و اگر داده نشوند بموجب ارادهء ايشان آنگاه ايشان خشم گيرند و ناخشنود باشند .\r\n وَ لَوْ أَنَّهُمْ  و اگر اين منافقان كه از تو طلب صدقات ميكنند و به آن عيب تو مينمايند  رَضُوا ما آتاهُمُ اللَّهُ وَ رَسُولُهُ  پسندند آنچه خدا دهد ايشان را و فرستادهء او از غنيمت و صدقه و بدان خرسند گردند  وَ قالُوا حَسْبُنَا اللَّهُ  و گويند بصدق تمام و اعتقاد صحيح كه بس است ما را فضل خدا  سَيُؤْتِينَا اللَّهُ  زود باشد كه بدهد ما را خدا  مِنْ فَضْلِهِ  از فضل و كرم خود صدقه و غنيمتى ديگر  وَ رَسُولُهُ  و فرستادهء او نيز عطا كند ما را بيشتر از آنكه حالا بما عطا فرموده  إِنَّا إِلَى اللَّهِ  بدرستيكه ما به خدا  راغِبُونَ  رغبت كنندگانيم و اميد دارندگان در آنكه ما را از فضل خود غنى گرداند از ابراهيم ادهم نقل است كه هر كه بمقادير خدا خورسند شد از غم و ملال خلاص يافت كه الرضا بقضاء اللّه الاعظم چه رضا بقسمت سبب بهجت است و جزع در آن موجب محنت بعد از آن بيان مصرف صدقات مىكند تا دانند كه آنچه حضرت در قسمت غنايم كرده عين صواب بوده و ميفرمايد كه .\r\n إِنَّمَا الصَّدَقاتُ  جز اين نيست كه صدقات يعنى زكات مفروضه  لِلْفُقَراءِ وَ الْمَساكِينِ  مر درويشان راست و بيچارگان را و هر دو شريكند در اينكه قدرت نداشته باشند بر مؤنهء ساليانهء خود و عيال واجب النفقهء خود و اگرچه فقير پريشان\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nحال‌تر است نزد بعضى به اين معنى كه اصلا مال و كسب نداشته باشد و مسكين نيكو حال‌تر كه او را كسبى باشد و ليكن كافى نباشد در مؤنهء سنه و از حضرت صادق عليه السّلام منقولست كه مسكين از فقير بدحال‌تر است و قول آنحضرت نص است در اين باب و فايده از خلاف ظاهر نميشود در باب زكات به جهت اجراى عطا بهر يك از ايشان بلكه ظهور فايدهء آن در افضليت عطاست  وَ الْعامِلِينَ عَلَيْها  و ديگر صدقات عمل كنندگان راست بر آن يعنى جمعى كه سعى كنند در تحصيل و جمع آن  وَ الْمُؤَلَّفَةِ قُلُوبُهُمْ  و قومى كه الفت داده شده است دلهاى ايشان و آنها جمعى از اشراف مطاع كفار بودند كه رسول سهمى از زكات بديشان ميداد تا بر دين اسلام الفت گيرند بكثرت اتباع و قبيلهء خود و استعانت ايشان نمايند بر قتال دشمنان و منع كفار نمايند از داخل شدن در ثغر مسلمانان و در روايت آمده كه صفوان بن اميه گفت كه رسول مرا عطا فرمود و اول در همهء جهان از او كسى دشمن‌تر نداشتم پس او چندين چيز به من داد كه از او دوست‌تر در جهان نداشتم  وَ فِي الرِّقابِ  و ديگر زكات براى صرف كردن است در گشادن گردنهاى بندگان از بندگى و نزد بعضى اصحاب ما مراد بندگان مؤمن‌اند كه در تحت شدت باشند و يا بنده كه بمال زكات بخرند و آزاد كنند و اگرچه در تحت شدت نباشند ليكن به شرط عدم مستحق و يا مكاتبان كه از اداء مال كتابت عاجز شده باشند  وَ الْغارِمِينَ  و ديگر وام‌داران مفلس كه قرض گرفته باشند و در غير معصيت صرف كرده خواه در نفقه واجب با مندوب يا در معاش مباح  وَ فِي سَبِيلِ اللَّهِ  و ديگر صرف زكات در راه خداست باينوجه كه بر غازيان نفقه كنند تا سلاح و اسب خرند و جهاد كنند در راه خدا خواه غنى باشند يا فقير و يا بر عمارت ساختن پل و رباط و امثال آن از وجوه قرب  وَ ابْنِ السَّبِيلِ  و ديگر صرف آن در رهگذرى كه از مال خود دور مانده باشد اما ضعيف نزد بعضى داخلند در ابن السّبيل و احتياج بذكر آن نيست حاصل كه زكات فرض كرده شده است براى جماعت مذكوره  فَرِيضَةً مِنَ اللَّهِ  فرض كردنى از جانب خدا  وَ اللَّهُ عَلِيمٌ  و خدا داناست بمستحقان  حَكِيمٌ  حكم كننده بقسمت بر وجهى كه شايد آورده‌اند كه حلاس بن سويد و جذام بن خالد و اياس بن نضير و سماك بن يزيد و رقاعه بن عبد اللّه و امثال ايشان از منافقان كه به ظاهر ايمان آورده بودند و سينه ايشان از كينهء سيد عالم صلّى اللّه عليه و آله و سلّم پر در خلوت آنحضرت را از چيزهائى كه زبان را حد اداى آن نيست نسبت ميكردند حلاس گفت خاموش باشيد\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nكه اگر بسمع او رسد جميع شما رسوا شويد گفتند محمد گوشى شنوا دارد هر چه ميخواهيم و ميگوئيم چون پيش او سوگند ميخوريم كه نگفته‌ايم باور مىكند نبتل بن حارث پيوسته سخن چينى كردى و اسرار مسلمانان با منافقان در ميان نهادى چون او را منع كردند گفت محمد مردى شنواست ما بنفى و اثبات هر چه ميگوئيم قبول مىكند آيه آمد كه .\r\n وَ مِنْهُمُ الَّذِينَ يُؤْذُونَ النَّبِيَّ  و از منافقان كه ميآزارند پيغمبر را  وَ يَقُولُونَ هُوَ أُذُنٌ  و ميگويند او مردى خوش شنواست كه هر چه با او ميگويند استماع مينمايد و باور مىكند  قُلْ  بگو ايمحمد ايشانرا كه  أُذُنُ خَيْرٍ لَكُمْ  شنواى خير است مر شما را يمنى او اذنست نه بر وجهى كه شما بر وجه مذمت ميگوئيد بلكه شنوده و قبول كنندهء گفتار نيكوست بعد از آن تفسير اذن خير مىكند بقوله  يُؤْمِنُ بِاللَّهِ  تصديق مىكند خداى را در هر چه گفته و ميگويند  وَ يُؤْمِنُ لِلْمُؤْمِنِينَ  و تصديق مىكند مؤمنان را و سخن ايشانرا بعز قبول مىرساند بسبب خلوص نيات ايشان  وَ رَحْمَةٌ لِلَّذِينَ آمَنُوا  و او رحمت است مر آنكسانى را كه اظهار ايمان ميكردند  مِنْكُمْ  از شما نه آنست كه بقول شما دانا نيست بلكه صدق و كذب شما ميداند اما پرده از روى كار شما برنميدارد و از روى رحمت با شما رفق مىكند  وَ الَّذِينَ يُؤْذُونَ رَسُولَ اللَّهِ  و آنان كه مىآزارند بقول و فعل فرستادهء خدا را  لَهُمْ عَذابٌ أَلِيمٌ  مر ايشانراست عذابى دردناك در آخرت مرويست كه جمعى منافقان از غزاى تبوك تخلف كردند چون مؤمنان باز آمدند ايشان زبان اعتذار گشوده سوگند خوردند در آن تا رضاى ايشان بجويند آيه آمد كه .\r\n يَحْلِفُونَ بِاللَّهِ  سوگند ميخورند به خدا  لَكُمْ  براى شما اى اهل ايمان بر صدق قول خود در اعتذار  لِيُرْضُوكُمْ  تا خشنود گردانند شما را از خود  وَ اللَّهُ وَ رَسُولُهُ أَحَقُّ أَنْ يُرْضُوهُ  و خدا و رسول او سزاوارترند از آنكه خشنود سازند منافقان او را يعنى رسول او را چه سخن در ايزا و رضاى رسولست و چون خشنودى خدا وابسته بخشنودى رسولست پس او را خشنود بايد ساخت  إِنْ كانُوا مُؤْمِنِينَ  اگر هستيد مؤمنان چنانچه دعوى ميكنيد بعد از آن توبيخ مؤمنان مىكند كه .\r\n أَ لَمْ يَعْلَمُوا أَنَّهُ مَنْ يُحادِدِ اللَّهَ  آيا نميدانيد آنكه هر كس خلاف كند با خدا  وَ رَسُولَهُ  و با رسول او و از حد درگذراند  فَأَنَّ لَهُ نارَ جَهَنَّمَ  پس سزاوار باشد آنكه او را باشد آتش دوزخ  خالِداً فِيها  در حالتى كه جاويد باشند در آن  ذلِكَ  اينخلود در دوزخ  الْخِزْيُ الْعَظِيمُ \r\n\r\n","description":"","footnote":"","page_name":" 240 ","page_number":240},
  {"content":"\r\n\r\nرسوائى بزرگست آورده‌اند منافقان در ميان يكديگر پيغمبر خداى را متردد الرأى ميگفتند و باستهزا سخن ادا ميكردند بعضى از ايشان تمنا ميكردند كه چه بودى كه صد تازيانه زدندى و از آسمان آيتى نيامدى كه سبب فضيحت ما شدى آيه آمد كه .\r\n يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ  حذر ميكنند منافقان از آنكه فرود آمده شود بر مؤمنان سورهء از قرآن  تُنَبِّئُهُمْ  كه بياگاهاند آن سوره مؤمنان را و خبر دهد  بِما فِي قُلُوبِهِمْ  به آنچه در دلهاى منافقانست از كفر و نفاق  قُلِ اسْتَهْزِؤُا  بگو ايمحمد كه استهزاء كنيد امر براى تهديد است يعنى سخريه و استهزا كنيد كه البته جزاى آن خواهيد يافت و آن جز اين است كه  إِنَّ اللَّهَ مُخْرِجٌ  بدرستيكه خدا ظاهر كننده است  ما تَحْذَرُونَ  آنچيزيرا كه حذر ميكنيد از اظهار آن يعنى ظاهر گرداند اوصاف ذميمه و اخلاق سيئه شما را و آن را پوشيده ندارد آورده‌اند كه در غزوه تبوك بعضى منافقان پيش حضرت ميرفتند و ميگفتند با يكديگر كه ببينيد اين مرد را يعنى محمد كه ميخواهد حصارهاى شام بگيرد و در قصر پادشاهان آن ديار بنشيند اين سخن بنور نبوت بر باطن آنحضرت ظاهر شد بعمار ياسر امر كرد كه از اين قوم استفسار كن كه چه مىگفتند اگر انكار كنند بگو چنين و چنين ميگفتيد عمار پيغام رسانيد ايشان نزديك حضرت آمده اعتذار نمودند كه ما سخنى بر سبيل هزل و بازى ميگفتيم همچنان كه دأب مسافرانست كه بازى و مطايبه ميكنند اين آيه آمد كه .\r\n وَ لَئِنْ سَأَلْتَهُمْ لَيَقُولُنَّ  و اگر پرسى اى محمد ايشان را كه چه ميگفتند هر آينه گويند  إِنَّما كُنَّا نَخُوضُ وَ نَلْعَبُ  بدرستى كه ما بوديم همچو مسافران خوض ميكرديم در هر نوع سخنى و بازى ميكرديم در آنچه ميگفتيم و از ابو جعفر عليه السّلام نقل است كه آيه در باره دوازده كس و بقولى بيست و هشت كس از منافقان آمد كه بعد از غزوه تبوك در شب تار بر سر راه رسول اللّه بر عقبهء كمين كردند و آن شبى بغايت تاريك بود و با هم در ساختند كه رسول را هلاك كنند يا شترش را برمانند تا او را بيفكند و با خود قرار دادند كه اگر رسول بر سر ايشان مطلع شود گوئيم كنّا نخوض و نلعب جبرئيل حضرت را بر اين مطلع ساخت حضرت رسول عمار ياسر را امر كرد كه امشب در پيش ناقه من جدا مشو عمار مهار ناقه در دست گرفته در پيش ميرفت و حذيفه از عقب حضرت ميرفت چون بكمينگاه ايشان رسيد آواز داد هر يك را بنام بخواند و گفتند يا فلان يا فلان ايشان چون دانستند كه حضرت بر سر ايشان مطلع شده پيش دويدند و گفتند يا رسول اللّه ما بازى و مزاح ميكرديم  قُلْ  بگو ايمحمد ايشانرا از روى سرزنش كه  أَ بِاللَّهِ وَ آياتِهِ  آيا به خدا و سخنان او  وَ رَسُولِهِ  و بفرستادهء او  كُنْتُمْ تَسْتَهْزِؤُنَ  هستيد كه استهزا\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nميكنيد .\r\n لا تَعْتَذِرُوا  عذر مگوئيد كه اعتذار شما دروغ محض است  قَدْ كَفَرْتُمْ بَعْدَ إِيمانِكُمْ  بدرستى كه اظهار كفر كرديد بطعن در رسول و ايذاى او پس از آنكه اظهار ايمان كرده بوديد  إِنْ نَعْفُ  اگر عفو كنيم  عَنْ طائِفَةٍ مِنْكُمْ  از گروهى از شما كه باخلاص توبه كنيد از نفاق و استهزاء و بصدق تمام بگرويد به خدا و رسول و يكى از آن منافقان مخشى بن حمير اشجعى بود كه توبه كرد و بصدق تمام ايمان آورد و از حق تعالى درخواست كه شرف شهادت يابد دعاى وى اثر قبول يافته در حرب يمامه شهيد شد  نُعَذِّبْ طائِفَةً  عذاب كنيم طائفه ديگر را  بِأَنَّهُمْ كانُوا مُجْرِمِينَ  بسبب آنكه هستند گناه‌كاران باصرار بر نفاق بعد از آن از حال مآل اهل نفاق خبر ميدهد كه .\r\n الْمُنافِقُونَ  مردان منافقان كه سيصد نفر بودند  وَ الْمُنافِقاتُ  و زنان منافقه كه صد و هفتاد بودند  بَعْضُهُمْ مِنْ بَعْضٍ  برخى از ايشان از برخى ديگرند يعنى همه مثابه يكديگرند در نفاق  يَأْمُرُونَ بِالْمُنْكَرِ  ميفرمايند به كار زشت كه آن كفر است و معاصى يا تكذيب پيغمبر صلّى اللّه عليه و آله و سلّم  وَ يَنْهَوْنَ عَنِ الْمَعْرُوفِ  و باز مى دارند مردمان را از نيكوئى كه ايمانست و طاعت و يا تصديق و متابعت حضرت رسالت  وَ يَقْبِضُونَ أَيْدِيَهُمْ  و فرا ميگيرند دستهاى خود را يعنى فرو ميبندند آن را از خيرات و صدقات و در انوار گفته كه اين كنايه است از بخل  نَسُوا اللَّهَ  ترك كردند فرمانبردارى خدا را و ياد كردن او  فَنَسِيَهُمْ  پس فروگذاشت خدا ايشانرا و بازداشت فضل و لطف خود را از ايشان  إِنَّ الْمُنافِقِينَ  بدرستيكه منافقين از زن و مرد  هُمُ الْفاسِقُونَ  ايشانند بيرون رفتگان از دائرهء فرمان و متمردان از بخل و عصيان .\r\n وَعَدَ اللَّهُ الْمُنافِقِينَ وَ الْمُنافِقاتِ  وعده داده است خدا مردان منافق و زنان منافقه را  وَ الْكُفَّارَ  و ناگرويدگان از مرد و زن  نارَ جَهَنَّمَ خالِدِينَ فِيها  آتش دوزخ در حالتى كه جاويد باشند در آن  هِيَ حَسْبُهُمْ  آن آتش بس است ايشانرا براى عقوبت و جزا  وَ لَعَنَهُمُ اللَّهُ  و دور كرده است خدا ايشانرا از رحمت خود و ايشانرا خوار و ذليل گردانيد  وَ لَهُمْ عَذابٌ مُقِيمٌ  و مر ايشانراست در آخرت عذابى پاينده كه انقطاع ندارد پس ايمنافقان .\r\n كَالَّذِينَ مِنْ قَبْلِكُمْ  همچو آنانيد كه بودند پيش از شما كه بر كفر و نفاق مستمر بودند  كانُوا أَشَدَّ مِنْكُمْ قُوَّةً  بودند سخت‌تر از شما از روى توانائى يعنى به بدن از شما قوىتر بودند  وَ أَكْثَرَ أَمْوالًا وَ أَوْلاداً  و بيشتر بودند از شما از روى مالها\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nو فرزندان  فَاسْتَمْتَعُوا بِخَلاقِهِمْ  پس بهره گرفتند بنصيب خود از لذتهاى دنيا و از مال و فرزند بهره برداشتند  فَاسْتَمْتَعْتُمْ بِخَلاقِكُمْ  پس شما تمتع گرفتيد بنصيب خويش از آرزوهاى دنياى فانى  كَمَا اسْتَمْتَعَ الَّذِينَ  همچنانكه تمتع يافتند آنان كه بودند  مِنْ قَبْلِكُمْ بِخَلاقِهِمْ  پيش از شما بهره و نصيب خويش را  وَ خُضْتُمْ  و خوض كرديد و شروع نموديد در باطل كه آن كفر است و استهزاء  كَالَّذِي خاضُوا  همچنانكه گذشتگان خوض كردند و بر آن رفتند  أُولئِكَ حَبِطَتْ أَعْمالُهُمْ  آن گروه نابود و تباه گشت كردارهاى ايشان  فِي الدُّنْيا وَ الْآخِرَةِ  در دنيا كه مال و فرزند بايشان وفا نكرد و در آخرت كه ثوابى بدان عملها مرتب نگشت  وَ أُولئِكَ هُمُ الْخاسِرُونَ  و آنگروه ايشانند زيانكاران در هر دو جهان حذيفه يمانى بعد از رسول خدا گفت كه امروز منافقان بدترند از منافقان عهد رسول زيرا كه ايشان نفاق پوشيده داشتند و منافقان اين عهد آن را آشكارا كردند و اظهار عداوت با امام خود كردند كه امير المؤمنين عليه السّلام است .\r\n أَ لَمْ يَأْتِهِمْ  آيا نيامد بديشان يعنى البته آمد بمنافقان كه بلذت دنيا مغرورند و از دولت ثواب آخرت محروم  نَبَأُ الَّذِينَ مِنْ قَبْلِهِمْ  خبر عذاب و نكال آنان كه پيش از ايشان بودند  قَوْمِ نُوحٍ  آنها گروه نوح بودند كه بطوفان غرق شدند  وَ عادٍ  و گروه عاد كه بباد صرصر هلاك شدند  وَ ثَمُودَ  و قوم ثمود كه بصيحه مردند  وَ قَوْمِ إِبْراهِيمَ  و گروه ابراهيم كه بانواع عذاب مبتلا شدند مانند نمرود و اتباع او كه به پشه زهر هلاك چشيدند  وَ أَصْحابِ مَدْيَنَ  و اهل مدين كه قوم شعيب بودند و به آتش يوم الظله هلاك گشتند  وَ الْمُؤْتَفِكاتِ  و اهل شهرهاى مؤتفكه كه قوم لوط بودند و شهرهاى ايشان سرنگون شد و بر آن سنگ بباريد  أَتَتْهُمْ رُسُلُهُمْ بِالْبَيِّناتِ  آمدند بهمهء ايشان فرستادگان با حجتهاى روشن و معجزه‌هاى هويدا  فَما كانَ اللَّهُ لِيَظْلِمَهُمْ  پس نبوده است خدا يعنى عادت او نيست كه ستم كند بر ايشان يعنى بىجرم عذاب بر ايشان فرستد  وَ لكِنْ كانُوا أَنْفُسَهُمْ يَظْلِمُونَ  و ليكن بودند ايشان كه بر نفسهاى خود ستم مىكردند بكفر و تكذيب به جهت آن مستحق عقوبت شدند پس تعذيب ايشان بر وجه عدل بوده باشد نه ظلم و بعد از ذكر حال منافقان بيان حال مؤمنان مىكند كه .\r\n وَ الْمُؤْمِنُونَ وَ الْمُؤْمِناتُ  مردان مؤمن و زنان مؤمنه  بَعْضُهُمْ أَوْلِياءُ بَعْضٍ \r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبرخى از ايشان دوستان و محبان برخى ديگرند به يارى دادن در حق يكديگر و بطريق مستقيم سلوك كردن بر اينوجه كه  يَأْمُرُونَ بِالْمَعْرُوفِ  ميفرمايند بنيكوئى كه ايمان و فرمان بردارى است در جميع اوامر  وَ يَنْهَوْنَ عَنِ الْمُنْكَرِ  و بازميدارند از بدى و ناشايست كه كفر است و انواع مناهى  وَ يُقِيمُونَ الصَّلاةَ  و بپاى ميدارند نماز را با همه شرايط و اركان  وَ يُؤْتُونَ الزَّكاةَ  و ميدهند زكات را  وَ يُطِيعُونَ اللَّهَ وَ رَسُولَهُ  و فرمان مىبرند خداى را و پيغمبر او را در همه امور  أُولئِكَ سَيَرْحَمُهُمُ اللَّهُ  آن گروه پاكيزه سيرت زود باشد كه رحمت كند خدا بر ايشان يعنى لا محاله آنها را مستغرق رحمت خود گرداند در دنيا و آخرت  إِنَّ اللَّهَ عَزِيزٌ  بدرستى كه خدا غالب است بر هر چه كند و خواهد  حَكِيمٌ  داناست به وضع هر چيزى در موضع آن .\r\n وَعَدَ اللَّهُ الْمُؤْمِنِينَ وَ الْمُؤْمِناتِ  وعده داد خدا مردان و زنان گرونده را  جَنَّاتٍ تَجْرِي مِنْ تَحْتِهَا الْأَنْهارُ  ببوستانهائى مشتمل بر ميوه كه ميرود از زير درختان آن جويها  خالِدِينَ فِيها  در حالتى كه جاويد مانند در آن  وَ مَساكِنَ طَيِّبَةً  و ديگر وعده داد مسكنهاى پاكيزه و خوش كه از آن لذت يابند و در آنجا بخوشدلى و خوشحالى گذرانند  فِي جَنَّاتِ عَدْنٍ  در بوستانهاى با اقامت در حديث آمده كه مساكن طيبه قصرهايند از لؤلؤ و زبرجد و ياقوت و نهريست در جنب بوستانهاى آن پر در هر دو كنارهء آن و از حضرت رسالت صلّى اللّه عليه و آله و سلّم منقولست كه آن سراى خدايست كه هيچ چشمى آن را نديده و بر خاطر هيچكس نگذشته در آن ساكن نشوند مگر سه گروه پيغمبران و صديقان و شهيدان حق تعالى به آن خطاب مىكند كه خوشا حال كسى كه در آيد در تو و ساكن شود و نيز از آنحضرت مرويست كه كوشكها است در بهشت از لؤلؤ و در هر يك از آن هفتاد سرايست از ياقوت سرخ در هر سرائى هفتاد خانه از زمرد و در هر خانه هفتاد سرير و در هر سريرى هفتاد بستر از الوان متلونه و بر هر بسترى جفتى از حور العين نشسته در هر خانه هفتاد خوان نهاده بر هر خوانى هفتاد لون طعام و حق تعالى بندهء مؤمن را چندان قوت طعام و جماع دهد كه بيك بامداد از همه طعامها و حور العين محظوظ شود و اين كوشك بدين صفت در بهشتهاى عدن باشد و در آن باد خوش از زير عرش ميوزد و بر پشتهاى مشك سفيد ميگذرد و بوى آن را در آن كوشكها مىآورد و آن بوى پانصد ساله راه ميرود و بعد از آن وعده از آن بزرگتر ميدهد كه  وَ رِضْوانٌ مِنَ اللَّهِ أَكْبَرُ \r\n\r\n","description":"","footnote":"","page_name":" 244 ","page_number":244},
  {"content":"\r\n\r\nو خوشنودى از نزديك خداى مؤمنان را بزرگتر است از جنّات عدن و انواع نعمتهاى آن زيرا كه مبدء جميع سعادات و منشأ تمام كرامات رضاى حضرت عزتست و مؤدى به نيل قرب وصال ببارگاه ذو الجلال و محققان راه و عارفان آگاه در گاه و بيگاه را جز رضاى حضرت اللّه مطلوبى نيست مرويست كه چون اهل بهشت در بهشت قرار گيرند حق تعالى بايشان خطاب كند كه يا اهل الجنة ايشان گويند كه لبيك ربنا و سعديك و الخير في يديك پس فرمايد كه خوشنود شديد گويند چرا خشنود نباشيم كه بما عطا فرمودهء آنچيزيرا كه بهيچيك از خلق خود عطا نكردهء حق تعالى فرمايد من بدهم بشما فاضلتر و بهتر از اين عطاها بهشتيان گويند آن چه تواند بود كه از اين فاضلتر باشد خطاب رسد كه فرود آرم بر شما خوشنودى خود را و هرگز بر شما خشم نگيرم پس از اينحديث معلوم مىشود كه نعمتى از رضوان الهى فاضلتر نيست  ذلِكَ  اين رضوان با جميع نعم بهشت  هُوَ الْفَوْزُ الْعَظِيمُ  آن رستگاريست كه بزرگ است و دنيا و ما فيها در جنب آن در نهايت استحقار است بعد از اين بجهاد امر ميفرمايد كه .\r\n يا أَيُّهَا النَّبِيُّ  اى پيغمبر برگزيده و بلند مرتبه  جاهِدِ الْكُفَّارَ  جهاد كن با كافران بشمشير  وَ الْمُنافِقِينَ  و با منافقان بالزام حجت و اقامهء حد بر ايشان  وَ اغْلُظْ عَلَيْهِمْ  و درشت باش بر ايشان و روى ترش كن در جهاد و محابا مكن با ايشان  وَ مَأْواهُمْ جَهَنَّمُ  و بازگشت ايشان همه بدوزخ است  وَ بِئْسَ الْمَصِيرُ  و بد بازگشتى است دوزخ مرويست كه رسول در سايه حجره نشسته بود صحابه را گفت همين ساعت مردى نزد شما آيد و به چشم شيطان در شما نگرد چون بيايد با او هيچ مگوئيد در ساعت مردى بيامد ازرق چشم رسول او را بخواند و گفت تو و اصحاب تو چرا دشنام ميدهيد وى اصحاب خود را جمع كرده آنها را نزد حضرت آورد همه سوگند خوردند كه ما دشنام نداده‌ايم آيه آمد كه .\r\n يَحْلِفُونَ بِاللَّهِ ما قالُوا  سوگند ميخورند به خدا كه نگفته‌اند آن سخن را  وَ لَقَدْ قالُوا كَلِمَةَ الْكُفْرِ  و بتحقيق كه گفته‌اند كلمه كفر كه دشنام دادن است به پيغمبر و قول مشهور آنست كه آيه در باره جلاسن بن سويدا آمد كه بوقت تهيهء غزوه تبوك با بعضى بر درازگوش سوار شده از جانب قبايل بمدينه آمد براى تنفير مردم از آن سفر و گفت اگر آنچه محمد ميگويد آورده حق باشد من از اين درازگوش كه سوارم بدتر باشم اين سخن را زن مصعب به حضرت رسانيد وى را طلبيد انكار كرد و با اصحاب خود سوگند خورد كه نگفته‌ام حق تعالى فرمود ايشان سوگند ميخورند بدروغ كه نگفته‌ايم كلمه كفر را و حال آنكه گفته‌اند  وَ كَفَرُوا بَعْدَ إِسْلامِهِمْ  و كفر را ظاهر ساختند بعد از اظهار اسلام  وَ هَمُّوا بِما لَمْ يَنالُوا \r\n\r\n","description":"","footnote":"","page_name":" 245 ","page_number":245},
  {"content":"\r\n\r\nو قصد كردند به آنچه نيافتند و مقصود ايشان اخراج رسول بود و مهاجران از مدينه تا كه تاج عزت بر سر ابن ابى نهند و او را بپادشاهى بردارند و نزد بعضى اينها اصحاب عقبه‌اند كه قصد كشتن پيغمبر داشتند چنان كه گذشت  وَ ما نَقَمُوا  و كينه نداشتند با مؤمنان  إِلَّا أَنْ أَغْناهُمُ اللَّهُ وَ رَسُولُهُ مِنْ فَضْلِهِ  مگر آنان كه بىنياز كرد خدا ايشان را و فرستادهء او را از تفضيل و تكريم خود يعنى اهل مدينه محتاج و تنگ معيشت بودند چون قدم مبارك آن حضرت آنجا رسيد ببركت آن حضرت غنائم بسيار بدست ايشان در آمده توانگر شدند پس موجب عداوت نيافتند مگر آن را كه مستغنى شدند و در مثل گويند كه از شر آنكس بترس كه با او احسان كرده باشى و گويند جلاس مولائى داشت او را كشتند حضرت امر كرد تا دوازده هزار درهم ديه به او دادند پس به جهت اين مستغنى شد پيغمبر اينجا بر سبيل تعرض ميفرمايد كه سبب اين كينه و دشمنى نيست مگر آن توانگرى  فَإِنْ يَتُوبُوا يَكُ خَيْراً لَهُمْ  پس اگر توبه كنند از نفاق باشد آن بازگشت بهتر مر ايشان را  وَ إِنْ يَتَوَلَّوْا  و اگر برگردند از توبه و مصر باشند بر نفاق  يُعَذِّبْهُمُ اللَّهُ  عذاب كند خدا ايشان را  عَذاباً أَلِيماً  عذابى دردناك  فِي الدُّنْيا وَ الْآخِرَةِ  در دنيا بكشتن و در آخرت بسوختن  وَ ما لَهُمْ فِي الْأَرْضِ  و نيست ايشان را در زمين  مِنْ وَلِيٍّ وَ لا نَصِيرٍ  هيچ دوستى و موالى امرى و نه يارى و مددكارى كه عذاب از ايشان بازدارد منقول است كه جلاس بعد از نزول اين آيه توبه كرد و از جمله مخلصان امت شد آورده‌اند كه ثعلبه بن خاطب الانصارى مشهور بود بزهادت و عبادت روزى بملازمت حضرت رسالت صلّى اللّه عليه و آله و سلّم آمده از فقر و فاقه شكايت كرد و التماس كرد از آن حضرت كه از حق تعالى در خواهد تا او را توانگر گرداند چندانكه حضرت او را پند داد كه از اينمدعا درگذر كه عاقبت غنى در مظنه خطر است و به آنچه دارى بدان قناعت كن كه بر اندك شكر كردن بهتر از بسيارى كه شكر آن را بجاى نيارند سودمند نيفتاد روزى چند برفت و باز آمد و همان استدعا كرد و گفت يا رسول اللّه من عهد كردم با خدا كه حقوق آن را باهل استحقاق رسانم و به آن رعايت صلهء رحم كنم و چون مبالغه او به حد اطناب رسيد رسول صلّى اللّه عليه و آله و سلّم فرمود بار خدايا ثعلبه را مالى بده بر وجه دلخواه او تير دعاى خواجه كاينات بهدف اجابت رسيد حق تعالى بر اندك گوسفندى كه به آن قناعت كردى بركت كرد تا به حدى كه در حوالى مدينه گوسفندان او را جاى نماند روى بباديه آورد و به جهت تعهد حال آن از اقامت نماز پنجگانه با رسول خدا صلّى اللّه عليه و آله و سلّم محروم ماند و جز روز جمعه نتوانست كه بمدينه آيد و نماز بگذارد و آخر الامر از آن وادى بالاتر رفته\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاز نماز جمعه نيز باز ماند روزى رسول صلّى اللّه عليه و آله و سلّم از حال وى پرسيد كه چرا اصلا ثعلبه به نماز جمعه حاضر نميشود گفتند يا رسول اللّه چندان گوسفند دارد كه در هيچ باديه نميگنجد و به جهت اين بفلان وادى رفته و مقام كرده حضرت فرمود يا ويح ثعلبه سه بار اين لفظ تكرار فرمود چون آيه زكات نازلشد آن را بمرد جهنى داد و يكى از بنى سليم را رفيق او ساخت و نزد ثعلبه فرستاد تا بر او خواند و زكات از او بگيرد و در اين باب كتابتى كه متضمن شروط زكات بود بمصحوب او بجانب ثعلبه فرستاد و با جهنى گفت كه چون از ثعلبه زكات بگيريد نزد فلان مرد سليمى رويد كه شتران بسيار دارد و از او نيز زكات بستانيد پس هر دو بيامدند و آيه زكات و نامه رسول به ثعلبه دادند و از او زكات خواستند محبت مال او را بر آن داشت كه از فرمان نبوى صلّى اللّه عليه و آله و سلّم سر كشيده و گفت اينكه محمد از ما ميطلبد جزيه است پس زكات نداد و گفت به جائى ديگر رويد تا من در اين باب با خود انديشهء كنم ايشان نزديك آن مرد سليمى آمدند و نامه را بر او خواندند سليمى گفت سمعا و طاعة لامر اللّه و حكم رسول اللّه پس در ميان شتران رفت و آنچه رسول نوشته بود بهتر و خوب‌تر شتران را جدا كرد و گفت اين را نزد رسول خدا بريد ايشان گفتند ما را رسول نفرموده است كه بهترين مال بستانيم او گفت حاشا كه من جز خيار مال خود را به خدا و رسول او دهم ايشان آن را بستدند و باز نزد ثعلبه آمدند او همان مقال كه اول بار كه گفته بود كه آن مانند جز به است بر زبان راند و از دادن زكات امتناع كرد و گفت برويد به جائى ديگر تا من يك بار ديگر انديشه كنم ايشان نزد رسول آمدند و صورت حال بعرض رسانيدند رسول فرمود يا ويح ثعلبه حق تعالى در حق ثعلبه اين آيه فرستاد كه .\r\n وَ مِنْهُمْ مَنْ عاهَدَ اللَّهَ  و بعضى از اهل نفاق كسانى هستند كه با خدا عهد كردند كه  لَئِنْ آتانا مِنْ فَضْلِهِ  اگر بدهد ما را بفضل خويش مالى  لَنَصَّدَّقَنَّ  هر آينه صدقه دهيم و اخراج زكات كنيم  وَ لَنَكُونَنَّ مِنَ الصَّالِحِينَ  و هر آينه باشيم از جمله نيكان و شايستگان در اوامر او سبحانه .\r\n فَلَمَّا آتاهُمْ مِنْ فَضْلِهِ  پس آنهنگام كه بداديم ايشان را مال بسيار از فضل و كرم خود  بَخِلُوا بِهِ  بخيلى كردند به آن و حق خداى ندادند  وَ تَوَلَّوْا وَ هُمْ مُعْرِضُونَ  و روى گردانيدند از عهد و پيمان و طاعت خدا در حالتى كه ايشان اعراض كنندگانند از امر و فرمان يعنى عادت ايشانست اعراض از انقياد امر حق تعالى را .\r\n فَأَعْقَبَهُمْ  پس از پى در آورد آن بخل و منع زكات ايشانرا  نِفاقاً فِي قُلُوبِهِمْ  نفاقى متمكن در دلهاى ايشان كه زايل نگردد  إِلى يَوْمِ يَلْقَوْنَهُ  تا روز كه ببينند عمل خود يعنى جزاى آن را و آن روز قيامت باشد\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n بِما أَخْلَفُوا اللَّهَ ما وَعَدُوهُ  بسبب آنكه بودند كه خلاف كردند با خدا آنچه وعده داده بودند  وَ بِما كانُوا يَكْذِبُونَ  و بسبب آنكه بودند كه دروغ ميگفتند چه خلف وعده متضمن كذب است .\r\n أَ لَمْ يَعْلَمُوا أَنَّ اللَّهَ يَعْلَمُ سِرَّهُمْ  آيا نميدانند مخالفان وعده آنكه ميداند خدا آنچه پنهان ايشانست از نفاق و عزم بر خلاف عهد  وَ نَجْواهُمْ  و آنچه راز ميگويند با يكديگر كه اين زكات جزيه است  وَ أَنَّ اللَّهَ  و آيا نميدانند كه خدا  عَلَّامُ الْغُيُوبِ  دانندهء نهانيها و پوشيدهاست مرويست كه در وقتى كه اين سه آيه نازلشد يكى از خويشان ثعلبه رفت و گفت و ويحك يا ثعلبه در حق تو اين سه آيه آمده است كه دلالت بر كفر و نفاق تو مىكند ثعلبه برخاست و نزد حضرت رسول صلّى اللّه عليه و آله و سلّم آمد و گفت يا رسول اللّه بهر وجه كه تو فرمائى من صدقه نزد تو حاضر كنم تا بهر كه خواهى دهى و بهر وجهيكه مصلحت بينى صرف كنى رسول فرمود چون زكات را جزيه گفتهء حق تعالى فرموده كه صدقهء تو را قبول نكنم ثعلبه برخاست و خاك بر سر ميكرد و فرياد درگرفت رسول صلّى اللّه عليه و آله و سلّم گفت هر چند گفتم در فقر شكيبا باش و طلب غنى مكن قبول نكردى لا جرم به اين قضيه مبتلا شدى پس مأيوس و منكوب بموضع خود رفت و رسول در آن نزديكى بجوار ايزدى پيوست و در عهد ابو بكر بيامد و درخواست كرد كه صدقهء او را قبول كند گفت چون رسول قبول نكرد من نيز قبول نكنم چون زمان عمر شد او نيز قبول نكرد و در عهد عثمان عليه اللعنة و النيران بدار الجزا رفت آورده‌اند كه پيغمبر صلّى اللّه عليه و آله و سلّم اصحاب را بر انفاق و اعانت در تجهيز لشگر تبوك تحريص فرمود عبد الرحمن بن عوف چهار هزار درهم آورد و گفت يا رسول اللّه هشت هزار داشتم چهار هزار براى عيالان گذاشتم و چهار هزار به صدقه دادم رسول او را دعا كرد و گفت بارك اللّه لك فيما اعطيت و فيما امسكت خداى تعالى چندان مال به او داد كه ثمن مال او صد و هشتاد درهم بود و هر زن را صد و هشتاد درهم رسيد و همچنين هر يك از اغنياى صحابه بعضى از مال خود آوردند و در آخر عاصم بن عدى صد وثق خرما كه دو هزار و چهارصد من باشد آورد و ابو عقيم انصارى صاعى خرما آورده گفت امشب تا صباح به جهت مردم آب كشيده‌ام و دو صاع خرما اجرت به من داده‌اند يك صاع براى عيال خود گذاشته‌ام و يكصاع آورده‌ام حضرت فرمود تا آن صاع خرما بالاى ديگر صدقات كه صحابه آورده بودند پراكنده ساخت بعضى منافقان آغاز لمز و غمز كرده گفتند مانند عبد اللّه و عاصم كه آن مال را بر باد دادند و خدا و رسول از صاع أبو عقيل بىنيازند اما\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاو خواست كه خود را به ياد مردم آورد تا از صدقات چيزى بستاند آيه آمد كه .\r\n الَّذِينَ يَلْمِزُونَ الْمُطَّوِّعِينَ  آنان كه از روى استهزا عيب ميكنند و به چشم اشاره ميكنند تطوع كنندگان  مِنَ الْمُؤْمِنِينَ فِي الصَّدَقاتِ  از گرويدگان در اداى صدقات مراد صدقات مندوبه است كه عاصم تصديق كرد و منافقان آن را بريا نسبت دادند  وَ الَّذِينَ لا يَجِدُونَ  و تصديق آنانرا نيز عيب ميكنند كه نمىيابند  إِلَّا جُهْدَهُمْ  مگر به قدر طاقت قوهء خود يعنى أبو عقيل را كه ميگويند كه خدا و رسول از صاع او مستغنىاند  فَيَسْخَرُونَ مِنْهُمْ  پس تمسخر ميكنند و استهزاء ميكنند بايشان  سَخِرَ اللَّهُ مِنْهُمْ  جزا دهد خدا ايشانرا بر سخريه  وَ لَهُمْ عَذابٌ أَلِيمٌ  و مر ايشانراست عذابى دردناك بر آن سخريه آورده‌اند كه پسر عبد اللّه ابى كه هم عبد اللّه نام داشت از جمله مؤمنان مخلصان و مطيعان خالص بود در مرض پدر خود از حضرت رسالت درخواست نمود كه از براى پدر وى آمرزش طلبد .\r\nآيه آمد  اسْتَغْفِرْ لَهُمْ  استغفار كن براى ايشان كه منافقانند  أَوْ لا تَسْتَغْفِرْ لَهُمْ  يا آمرزش مخواه براى ايشان مراد آنست كه استغفار و عدم استغفار هر دو مساويند در رسانيدن فائده باهل نفاق همچنان كه ميفرمايد كه  إِنْ تَسْتَغْفِرْ لَهُمْ سَبْعِينَ مَرَّةً  اگر آمرزش طلبى براى ايشان هفتاد بار  فَلَنْ يَغْفِرَ اللَّهُ لَهُمْ  پس نيامرزد خدا ايشانرا حضرت بعد از استماع سبعين مرة فرمود كه بر هفتاد بيفزايم جبرئيل اين آيه آورد كه  « سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ »  حضرت بدانست كه مراد بسبعين مرة مخصوص عدد نيست بلكه كثرتست و عدم مغفرت ايشانست و اگرچه استغفار از حد حصر درگذرد  ذلِكَ  آن عدم قبول استغفار براى ايشان نه به جهت بخل است از جانب ما و نه قصورى از تو بلكه  بِأَنَّهُمْ كَفَرُوا بِاللَّهِ وَ رَسُولِهِ  بسبب آنست كه ايشان كافر شدند به خدا و برسول او يعنى سبب آن محض كفر است و كفر محض  وَ اللَّهُ لا يَهْدِي الْقَوْمَ الْفاسِقِينَ  و خدا راه نمينمايد به مقصود گروه فاسقان را يعنى متمردان را در كفر و معاندان را بر نفاق بعد از آن خبر ميدهد از فرح اهل نفاق به نرفتن بر جهاد تبوك .\r\n فَرِحَ الْمُخَلَّفُونَ  شاد شدند باز پس ماندگان از غزوهء تبوك  بِمَقْعَدِهِمْ  بنشستن ايشان از غزوه  خِلافَ رَسُولِ اللَّهِ  در خلف رسول خدا\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nيعنى بعد از رفتن او بجهاد و يا متقاعد شدن از تبوك به جهت مخالفت رسول خدا  وَ كَرِهُوا أَنْ يُجاهِدُوا بِأَمْوالِهِمْ وَ أَنْفُسِهِمْ  كراهت داشتند به جهت بدى اعتقاد آن را كه جهاد كنند بمالها و نفسهاى خود  فِي سَبِيلِ اللَّهِ  در راه خدا بلكه فراغت و تن آسائى طلبيدند و تحصيل رضاى خود را ببذل اموال و انفس بر راحت اختيار كردند  وَ قالُوا لا تَنْفِرُوا فِي الْحَرِّ  و گفتند آن منافقان مؤمنان را كه بيرون مرويد به اين غزا در گرما يعنى خود نرفتند و خواستند كه مؤمنان را نيز برمانند از آن و يا آنكه يكديگر را از اين مقوله سخن گفتند و با هم مقرر كردند كه بتبوك نروند  قُلْ نارُ جَهَنَّمَ أَشَدُّ حَرًّا  بگو مر ايشان را كه آتش دوزخ سخت‌تر است از روى گرمى يعنى حرارت او از اين گرما سخت‌تر است و ايشان به جهت غوايت و جهالت آن را بدين اختيار كردند  لَوْ كانُوا يَفْقَهُونَ  اگر بودند كه ميدانستند كه مال ايشان به آن راجعست اختيار آن نميكردند .\r\n فَلْيَضْحَكُوا قَلِيلًا  پس بايد كه بخندند خنده اندك در دنيا كه سراى فانى است و اسباب غم در او بيشتر از اسباب خنده است  وَ لْيَبْكُوا كَثِيراً  و بايد كه بگريند گريه بسيار در آخرت زيرا كه باقيست و اسباب آن بيغايت  جَزاءً  پاداش دهد خدا ايشان را پاداش دادنى  بِما كانُوا يَكْسِبُونَ  به آنچه بودند كه كسب ميكردند از بدى و نفاق و بدى اخلاق و تخلف به غير عذر از جهاد از پيغمبر صلّى اللّه عليه و آله و سلّم مرويست كه گفت اگر بدانيد آنچه من ميدانم هر آينه اندك خنده كنيد و بسيار گريه .\r\n فَإِنْ رَجَعَكَ اللَّهُ  پس اگر بازآرد ترا خدا ايمحمد بمدينه  إِلى طائِفَةٍ مِنْهُمْ  بسوى گروهى از منافقان كه از جهاد تخلف كردند  فَاسْتَأْذَنُوكَ لِلْخُرُوجِ  پس دستورى طلبند از تو براى بيرون آمدن بغزوهء ديگر بعد از تبوك ايشان را تمكين مده  فَقُلْ لَنْ تَخْرُجُوا مَعِيَ أَبَداً  پس بگو بيرون ميائيد با من هرگز  وَ لَنْ تُقاتِلُوا مَعِيَ عَدُوًّا  و كارزار مكنيد در مصاحبت و مرافقت من دشمنى را  إِنَّكُمْ رَضِيتُمْ بِالْقُعُودِ  بدرستيكه شما خورسند شديد بنشستن و تخلف كردن  أَوَّلَ مَرَّةٍ  اول بار يعنى بغزوهء تبوك  فَاقْعُدُوا مَعَ الْخالِفِينَ  پس بنشينيد ديگر باره با باز پس ماندگان كه قابليت كارزار ندارند چون زنان و كودكان چه كارزار كار مردان مرد است و نامرد بىدرد در معركه جهاد نكند آورده‌اند كه حضرت رسالت صلّى اللّه عليه و آله و سلّم در مرض ابن ابى بعيادت وى رفت و او از آنحضرت التماس كرد كه پيراهن خود عطا فرما تا كفن من سازند و بدفن حاضر\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nشده بر من نماز گذار و مرا آمرزش طلب نما حضرت رسول پيراهن خود را به او داد و بجنازهء وى حاضر شد خواست كه نماز گذارد اين آيه آمد كه .\r\n وَ لا تُصَلِّ عَلى أَحَدٍ مِنْهُمْ ماتَ أَبَداً  و نماز مگذار بر هيچيك از ايشان كه بميرد هرگز و عدم نهى حضرت از تكفين در پيراهن خود و نهى از نماز كردن بر او به جهت مكافاتى بود كه ابن ابى در حق عباس بجاى آورده بود وقتى كه در بدر او را اسير كرده بودند برهنه بود ابن ابى پيراهن خود را در او پوشانيد مرويست كه آنحضرت را گفتند يا رسول اللّه ابن ابى منافق بود چرا پيراهن خود را به آن كفن فرمودى جواب داد كه پيراهن من دفع عذاب خدا از او نخواهد كرد و من اميدوارم كه بسبب اين مردمان بسيار در دائرهء اسلام در آيند و در روايت آمده كه بسبب اينكه ابن ابى پيراهن حضرت را به جهت تيمن و تبرك از وى طلبيد و آنحضرت آن را بوى داد هزار كس از خزرج مسلمان شدند مرويستكه حضرت اراده فرمود كه نماز به دو كند جبرئيل جامهء او را بكشيد و ويرا باز پس برد و اين آيه بر وى خواند كه  وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ  و مايست بر سر گور وى براى دفن و زيارت و دعا و استغفار  إِنَّهُمْ كَفَرُوا بِاللَّهِ  بدرستيكه منافقان كافر شدند به خدا كه بر شرك خود ايستاده‌اند  وَ رَسُولِهِ  و بفرستادهء او كه فرمانبردارى او نكردند  وَ ماتُوا وَ هُمْ فاسِقُونَ  و مردند و حال آنكه ايشان منافقانند از طريق ايمان و مصرند بر كفر و نفاق .\r\n وَ لا تُعْجِبْكَ  و بايد متعجب نسازد ترا مراد امتند و ظاهر خطاب بآنحضرت يعنى بايد كه در عجب نيندازد شما را  أَمْوالُهُمْ وَ أَوْلادُهُمْ  مالهاى منافقان اگرچه بسيار است و نه فرزندان ايشان را اگرچه قوى و با اقتدارند  إِنَّما يُرِيدُ اللَّهُ أَنْ يُعَذِّبَهُمْ بِها  جز اين نيست كه ميخواهد خدا كه عذاب كند ايشان را بدان  فِي الدُّنْيا  در دنيا كه بسبب جمع مال و محافظت آن پيوسته در رنج باشند و براى رونق احوال اولاد و تهيه اسباب معيشت ايشان هميشه محنت و مشقت و اذيت كشند  وَ تَزْهَقَ أَنْفُسُهُمْ  و بيرون رود روحهاى ايشان بحسرت تمام  وَ هُمْ كافِرُونَ  و حال آنكه ايشان كافر باشند يعنى بر كفر از اين جهان بروند يكى از اهل طريقت گفته كه اغنياء اشقى الاشقياءاند مال دنيا جمع ميكنند بانواع پريشانى و زحمت و نگاه ميدارند باصناف مشقت و آخر ميگذارند بهزار حسرت .\r\n وَ إِذا أُنْزِلَتْ سُورَةٌ  و چون فرستاده شود سورهء از قرآن كه در او مذكور باشد  أَنْ آمِنُوا بِاللَّهِ وَ جاهِدُوا مَعَ رَسُولِهِ  آنكه ايمان آريد به خدا و جهاد كنيد در خدمت\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nپيغمبر صلّى اللّه عليه و آله و سلّم او  اسْتَأْذَنَكَ  دستورى جويند از تو در بازايستادن  أُولُوا الطَّوْلِ مِنْهُمْ  خداوندان مال و توانائى از منافقان  وَ قالُوا ذَرْنا نَكُنْ مَعَ الْقاعِدِينَ  و گويند بگذار ما را و بجنگ مفرست ما را تا باشيم با نشستگان در خانها .\r\n رَضُوا بِأَنْ يَكُونُوا مَعَ الْخَوالِفِ  خورسند و راضى گشتند به آنكه باشند با زنان باز پس مانده  وَ طُبِعَ عَلى قُلُوبِهِمْ  و مهر نهاده شده است بر دلهاى ايشان از نفاق يعنى نشانى پديد آورده در آن تا فرشتگان يا علامت علم بنفاق ايشان پيدا كنند و بر ايشان لعنت كنند پس گوئيا كه حق تعالى مهر نهاده بر دلهاى ايشان  فَهُمْ لا يَفْقَهُونَ  پس ايشان فهم نميكنند آنچيزيرا كه در جهاد است از سعادت دارين و آن را كه در تخلف است از آثار شقاوت بعد از آن مدح حضرت رسالت صلّى اللّه عليه و آله و سلّم و ساير اهل ايمان مىكند بقوله .\r\n لكِنِ الرَّسُولُ وَ الَّذِينَ آمَنُوا مَعَهُ  ليكن فرستاده خدا و آنان كه ايمان آورده‌اند با او يعنى در خدمت او  جاهَدُوا بِأَمْوالِهِمْ وَ أَنْفُسِهِمْ  و جهاد كردند بمالها و نفسهاى خود  وَ أُولئِكَ لَهُمُ الْخَيْراتُ  و آنگروه مر ايشانراست نيكوهاى هر دو سرا كه نصرت و غنيمت است در دنيا و بهشت و كرامت در عقبى  وَ أُولئِكَ هُمُ الْمُفْلِحُونَ  و آنگروه ايشانند راه يافتگان و به مقصود رسيدگان .\r\n أَعَدَّ اللَّهُ لَهُمْ  آماده ساخته است خدا براى ايشان  جَنَّاتٍ تَجْرِي مِنْ تَحْتِهَا الْأَنْهارُ  بوستانها كه ميرود از زير مساكن يا اشجار آن جويها  خالِدِينَ فِيها  در حالتى كه جاويد باشند در آن  ذلِكَ الْفَوْزُ الْعَظِيمُ  آنست رستگارى بزرگ و فيروزى تمام بعد از آن بيان حال اعراب مىكند در اعتذار براى تخلف و ميگويد .\r\n وَ جاءَ الْمُعَذِّرُونَ مِنَ الْأَعْرابِ  و آمدند در وقت توجه بغزوهء تبوك عذر گويندگان از عرب باديه‌نشينان يعنى اسد و غطفان از قلت مال و كثرت عيال با قوم عامر بن طفيل كه اعتذار عذر كردند به آنكه اگر بغزا ميآئيم بنى طى اهل مواشى ما را غارت ميكنند و اين عذرها  لِيُؤْذَنَ لَهُمْ  تا دستورى داده شوند در تخلف نزد اكثر مفسران بر وجه تصنع و نفاق بود و ابن عباس گفته كه ايشان نفرى بودند از بنى غفار كه عذر صحيح داشتند و دال بر اين است قوله  وَ قَعَدَ الَّذِينَ كَذَبُوا اللَّهَ وَ رَسُولَهُ  و نشستند آنان كه دروغ گفتند با خدا و با رسول او در دعوى ايمان مراد منافقان اعرابند كه نيامدند و اعتذار نيز نكردند  سَيُصِيبُ الَّذِينَ كَفَرُوا  زود باشد كه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبرسد آنانرا كه كافر شدند  مِنْهُمْ عَذابٌ أَلِيمٌ  از اعراب عذابى دردناك در دنيا بقتل و غارت و در آخرت بحرق بعد از آن رخصت اهل عذر صحيح ميفرمايد كه .\r\n لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ  نيست بر ناتوانان و نه بيماران و نه بر آنان كه نيابند چيزى را كه نفقه كنند بر خود و اسباب راه سازند و آنقوم جهينه و مزينه بودند يعنى بر اين طائفه جايز نيست  حَرَجٌ  گناهى كه بازايستند از غزا  إِذا نَصَحُوا  چون نيك خواهى نمايند و فرمان برند  لِلَّهِ وَ رَسُولِهِ  مر خدايرا و فرستادهء او را بايمان و طاعت  ما عَلَى الْمُحْسِنِينَ مِنْ سَبِيلٍ  نيست بر نيكوكاران كه ناصحانند هيچ راه عتابى و ملامتى  وَ اللَّهُ غَفُورٌ  و خدا آمرزنده است آن را كه به جهت عذر از غزا باز ماند  رَحِيمٌ  مهربانست كه معذورانرا رخصت قعود دهد  وَ لا عَلَى الَّذِينَ  و نيز عتابى نيست و حرجى بر آنها كه از درماندگى .\r\n إِذا ما أَتَوْكَ  چون آمدند بسوى تو و درخواست كردند  لِتَحْمِلَهُمْ  تا ايشانرا سوار كنى و با خود بحرب برى  قُلْتَ  گفتى تو كه در اينوقت  لا أَجِدُ ما أَحْمِلُكُمْ عَلَيْهِ  نمى يابم چيزى را كه شما را سوار كنم بر آن  تَوَلَّوْا  برگشتند از پيش تو  وَ أَعْيُنُهُمْ  در حالتى كه چشمهاى ايشان  تَفِيضُ مِنَ الدَّمْعِ  روان ميشد از اشك يعنى شك از چشمهاى ايشان ميريخت  حَزَناً  به جهت اندوهگين شدن  أَلَّا يَجِدُوا ما يُنْفِقُونَ  به آنكه نمىيافتند آنچه خرج كنند در سفر و آنها هفت كس بودند از انصار معقل بن يسار و صخر بن خنسا و عبد اللّه بن كعب و سالم بن عمير و عبد اللّه بن معقل و علية بن زيد و ابو عليه بدرگاه نبوت پناه آمدند و گفتند يا رسول اللّه ما را داعيه حرب و جهاد است و پياده مانده‌ايم مركبان عنايت فرما تا بر آن سوار شده بغزا آئيم حضرت فرمود كه آنچه ميخواهيد نمى يابم ايشان گريان از پيش سيد عالميان بيرون آمدند و اما ابن عمير زاد و توشه و مركب داده همراه برد مرويست كه جمعى كه متوجه تبوك شدند سى هزار سوار بودند و ده هزار پياده القصه حق تعالى ميفرمايد كه بر اين مردم بگو اگر تخلف كنند از جهاد حرجى و عتابى نيست .\r\n إِنَّمَا السَّبِيلُ عَلَى الَّذِينَ يَسْتَأْذِنُونَكَ  جز اين نيست كه عتاب و ملامت بر آنست كه ايشان از تو دستورى ميجويند در بازايستادن  وَ هُمْ أَغْنِياءُ  و حال آنكه ايشان توانگرانند و زاد و مركب ايشان آماده  رَضُوا بِأَنْ يَكُونُوا مَعَ الْخَوالِفِ  راضى شدند كه باشند با زنان و كودكان و بيماران بازمانده  وَ طَبَعَ اللَّهُ عَلى قُلُوبِهِمْ  و مهر خذلانى نهاده است خدا بر دلهاى ايشان  فَهُمْ لا يَعْلَمُونَ  پس ايشان نميدانند آخر كار خود\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nرا و عقوبتى كه بر اين نافرمانى مرتب است بعد از آن از احوال مستقبل خبر ميدهد كه اى اهل ايمان اين باز پس‌ماندگان كه از جهاد تخلف كردند و ببهانه بازپس ماندند .\r\n يَعْتَذِرُونَ إِلَيْكُمْ  عذر خواهند آورد بسوى شما يعنى عذر خواهند خواست از تخلف  إِذا رَجَعْتُمْ إِلَيْهِمْ  چون بازگرديد از تبوك بسوى ايشان و بمدينه بازآئيد  قُلْ  بگو اى محمد  لا تَعْتَذِرُوا لَنْ نُؤْمِنَ لَكُمْ  عذر مخواهيد عذر هاى دروغ براى آنكه باور نخواهيم داشت و شما را تصديق نخواهيم كرد به جهت آنكه  قَدْ نَبَّأَنَا اللَّهُ  بتحقيق كه خبر داده است ما را خدا  مِنْ أَخْبارِكُمْ  از خبرهاى شما يعنى آنچه در خاطر شماست از شر و فساد و نفاق  وَ سَيَرَى اللَّهُ  و زود باشد كه ببيند خدا  عَمَلَكُمْ  كردارهاى شما  وَ رَسُولُهُ  و فرستادهء او نيز خواهد ديد يعنى علم هر دو تعلق خواهد گرفت به آنكه كدام يك از شما از كفر و نفاق توبه كنيد و بدان ثبات ورزيد  ثُمَّ تُرَدُّونَ  پس بازگردانيده خواهيد شد در قيامت  إِلى عالِمِ الْغَيْبِ وَ الشَّهادَةِ  بسوى جزاى داناى هر پوشيده و آشكارا  فَيُنَبِّئُكُمْ بِما كُنْتُمْ تَعْمَلُونَ  پس خبر دهد شما را به آنچه بوديد كه ميكرديد از كتمان نفاق و اظهار وفاق و اين اخبار بتوبيخ و عقاب خواهد بود از ابن عباس منقولست كه اين آيه و آنچه بعد از اين واقع شده در باره جندب بن قيسى و معقب بن قشير و اصحاب ايشان از اهل نفاق كه هشتاد كس بودند چون پيغمبر صلّى اللّه عليه و آله و سلّم از تبوك بازگشت با اصحاب گفت با ايشان منشينيد و سخن مگوئيد ايشان آمدند و بعذرهاى كاذبه بر زبان گشودند و بر آن سوگندان دروغ خوردند چنان كه ميفرمايد كه .\r\n سَيَحْلِفُونَ بِاللَّهِ لَكُمْ  زود باشد كه سوگند بخورند به خدا براى خشنود شدن از ايشان  إِذَا انْقَلَبْتُمْ  چون بازگرديد شما از سفر  إِلَيْهِمْ  بسوى ايشان  لِتُعْرِضُوا عَنْهُمْ  تا روى بگردانيد از ايشان  فَأَعْرِضُوا عَنْهُمْ  پس اعراض كنيد از ايشان و بگذاريد ايشانرا  إِنَّهُمْ رِجْسٌ  بدرستيكه ايشان پليدند و نكوهيده در نهايت نجاست و عناد و جحود  وَ مَأْواهُمْ جَهَنَّمُ  و جاى ايشان در دوزخست پس ترك عتاب ايشان كنيد پس ترك عتاب ايشان كنيد پاداش خواهند داد ايشان را به آتش دوزخ  جَزاءً بِما كانُوا يَكْسِبُونَ  پاداش به آنچه بودند كه كسب ميكردند از كفر و نفاق .\r\n يَحْلِفُونَ لَكُمْ  سوگند ميخورند به خدا منافقان براى شما  لِتَرْضَوْا عَنْهُمْ  تا بدان خشنود شويد از ايشان و از تعرض شما ايمن شوند - مرويستكه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nابن ابى بعد از رجوع آنحضرت سوگند ياد كرد كه ديگر هيچ سفر از آن حضرت تخلف نكند و و عبد اللّه بن ابى سرح نيز سوگند خورد به همين نوع حق تعالى فرمود كه سوگند ايشان براى طلب رضاى شماست نه از براى رضاى خدا  فَإِنْ تَرْضَوْا عَنْهُمْ  پس اگر خشنود شويد شما ايمؤمنان از منافقان دروغگوى  فَإِنَّ اللَّهَ لا يَرْضى  پس بدرستيكه خدا خشنود نميشود  عَنِ الْقَوْمِ الْفاسِقِينَ  از گروه فاسقان يعنى رضاى شما موجب رضاى خدا نشود با وجود خشم خدا ايشانرا سود ندهد و مراد نهى مؤمنان است كه از اين راضى نشوند و بعذرهاى فريفته ايشان مغرور نگردند بعد از امر مؤمنان باعراض و عدم التفات ايشان ميفرمايد كه .\r\n الْأَعْرابُ  عربان باديه نشين كه نشو و نماى ايشان در بيابانها باشد مراد بنو تميم و بنو اسد و عطفان و اعراب حوالى مدينه‌اند نه تمام اهل باديه بلكه جمع مخصوص  أَشَدُّ كُفْراً وَ نِفاقاً  سخت‌ترند از روى كفر و نفاق يعنى نفاق و كفر ايشان از حد و حصر بيشتر است به جهت آنكه مستوحشند و سخت دل  وَ أَجْدَرُ أَلَّا يَعْلَمُوا  و سزاوارترند آنكه ندانند  حُدُودَ ما أَنْزَلَ اللَّهُ  اندازهائى كه حق تعالى فرو فرستاده  عَلى رَسُولِهِ  بر پيغمبر خود از فرايض و سنن شرعيه  وَ اللَّهُ عَلِيمٌ  و خدا داناست باحوال ايشان  حَكِيمٌ  حكم كننده از روى حكمت و مصلحت و مهلت دادن ايشان .\r\n وَ مِنَ الْأَعْرابِ مَنْ يَتَّخِذُ  و از منافقان اهل باديه كس هست كه فراگيرد  ما يُنْفِقُ مَغْرَماً  آنچه نفقه ميدهد و صدقه مينمايد تاوانى و زيانى يعنى صدقات خود را غبنى و غرامتى ميشمارد چه بر آن اميد ثواب ندارد بريا و تقيه انفاق مىكند  وَ يَتَرَبَّصُ  و انتظار ميبرد  بِكُمُ الدَّوائِرَ  بشما گردش منتهاى روزگار را يعنى اين را كه دولت اسلام به نكبت مبدل شود و اهل آن منكوب و مغلوب گردند تا از انفاق خلاصى يابند  عَلَيْهِمْ دائِرَةُ السَّوْءِ  بر ايشان باد گردش روزگار و مصائب و نكبات ليل و نهار  وَ اللَّهُ سَمِيعٌ عَلِيمٌ  و خدا شنواست مر آن را كه به زبان مىآرند داناست به آنچه پنهان ميدارند بعد از آن از احوال اعراب مخلص خبر ميدهد كه .\r\n وَ مِنَ الْأَعْرابِ مَنْ يُؤْمِنُ بِاللَّهِ  و از اهل باديه كسانى هستند كه ميگروند بخداى  وَ الْيَوْمِ الْآخِرِ  بازپسين مراد بنى جهينه‌اند كه به خدا و بروز قيامت ميگروند  وَ يَتَّخِذُ ما يُنْفِقُ  و فرا ميگيرند آنچه نفقه ميكنند در جهاد يا در صدقه  قُرُباتٍ  اسباب قربت  عِنْدَ اللَّهِ  نزديك خدا يعنى تقرب ميجويند بصدقات خود و وسيله ميسازند آن را بقرب الهى  وَ صَلَواتِ الرَّسُولِ  و سبب دعاهاى پيغمبر\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكه پيوسته متصدقان را بخير و بركت دعا مىكند و آمرزش ميطلبد نزد خدا ايشانرا  أَلا إِنَّها  بدانيد كه نفقات ايشان يا صلوات رسول  قُرْبَةٌ لَهُمْ  سبب نزديكى است مر ايشان را ببارگاه عنايت ربانى و وسيلهء قرب مكانت و منزلت نزد پروردگار سبحانى  سَيُدْخِلُهُمُ اللَّهُ فِي رَحْمَتِهِ  زود باشد كه در آرد خدا ايشانرا در بهشت خود كه محل نزول رحمت است  إِنَّ اللَّهَ غَفُورٌ رَحِيمٌ  بدرستيكه خدا آمرزنده است متصدقان را مهربان بر متقربان و بعد از آن در بيان حال سابقان ميفرمايد كه .\r\n وَ السَّابِقُونَ الْأَوَّلُونَ  و پيشى گيرندگان پيشينيان يعنى آنها كه سبقت كردند بر عامهء مؤمنان بر ايمان  مِنَ الْمُهاجِرِينَ  از مهاجران يعنى آنها كه از مكه هجرت كردند مراد آنهااند كه با پيغمبر به دو قبله نماز گذاردند و سرور و مهتر و بهتر و پيشوايشان حضرت امير المؤمنين عليه السّلام است كه ملقب است به المصلى الى القبلتين  وَ الْأَنْصارِ  و از انصار آنها كه از ساكنان مدينه‌اند و اهل مكه را يارى دادند و آنها هفت كس بودند از اهل عقبه اول و يا هفتاد از اهل عقبه ثانيه  وَ الَّذِينَ اتَّبَعُوهُمْ بِإِحْسانٍ  و آنان كه متابعت كردند سابقان را بايمان و طاعت مراد بقيه اصحابند از مهاجر و انصار كه پيروى سابقان كردند و گفته‌اند هر كه متابعت ايشان كند تا قيامت از زمرهء تابعان است  رَضِيَ اللَّهُ عَنْهُمْ  خشنود شود خدا از ايشان بقبول طاعت ايشان از سابقان و لاحقان  وَ رَضُوا عَنْهُ  و خشنود شدند ايشان از خدا به آنچه يافتند از نعم دينيه و دنيويه  وَ أَعَدَّ لَهُمْ  و آماده كرد خدا مر ايشان را  جَنَّاتٍ تَجْرِي تَحْتَهَا الْأَنْهارُ  بوستانهائى كه ميرود از زير درختان آن جويها  خالِدِينَ فِيها أَبَداً  در حالتى كه جاويد باشند در آن هميشه  ذلِكَ الْفَوْزُ الْعَظِيمُ  آنست رستگارى تمام و فيروزى بزرگ و رسيدن به تمام مراد در اين آيه دلالت است بر فضل سابقين و مزيت ايشان و اين به جهت آنست كه در مبدء اسلام متحمل انواع عقوبت شدند در نصرت دين چون مفارقت از عشاير و نصرت اسلام با وجود قلت عدد و كثرت عدو و سبق بايمان و دعوت مردمان به آن و بمذهب صحيح كه طريق اهل بيت است اول كسى از مردمان مهاجر كه تصديق نبوت حضرت رسالت صلّى اللّه عليه و آله و سلّم كرد امير المؤمنين عليه السّلام بود و نقل است كه اول كسى كه از زنان اسلام آورد به حضرت خاتم الانبياء خديجه كبراى بنت خويلد بود و حضرت رسالت صلّى اللّه عليه و آله و سلّم فرمود كه هفت سال فرشتگان بر من و على صلوات ميفرستادند زيرا كه در اين هفت سال از كسى به غير از من و على كلمه توحيد كه لا إله الا اللّه است به آسمان نرسيد از منهال بن عمرو روايت است كه گفت من از على شنيدم\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكه ميفرمايد من بنده خدايم و برادر رسول خدا و صديق اكبرم و ابو نخله گفت من پيش ابو ذر رفتم در موسم حج و گفتم در ميان مردمان اختلافى پديد آمده من اقتدا بكه كنم گفت متمسك كتاب خدا شو و على بن أبي طالب و ملازم اين هر دو شو بدرستى كه من گواهى مىدهم كه رسول خدا فرموده كه على بن ابى طالب عليه السّلام اول كسى است كه به من تصديق كرده و اول كسى باشد كه روز قيامت با من مصافحه كند و او صديق اكبر است و فاروق اعظم ميان حق و باطل و او يعسوب الدين و المؤمنين است و مال يعسوب الظلمه و بعد از ذكر سابقين باز رجوع باحوال منافقين كرده ميفرمايد كه .\r\n وَ مِمَّنْ حَوْلَكُمْ  و از آنان كه گرداگرد شهر شمااند  مِنَ الْأَعْرابِ مُنافِقُونَ  از اهل باديها منافقانند چون اسلم و اشجع و غفار و قوم او از جهينه و مزينه و امثال ايشان كلمهء شهاده ميگويند و به نماز و روزه قيام مينمايند  وَ مِنْ أَهْلِ الْمَدِينَةِ مَرَدُوا  و از اهل شهر شما نيز قومىاند كه خو كرده‌اند و بر وجه رسوخ اقامت كرده‌اند  عَلَى النِّفاقِ  بر نفاق تا در منافقى بمرتبه مهارت دارند كه تو كه محمدى با وجود كمال فطنت و صدق فراست خود  لا تَعْلَمُهُمْ  نميدانى ايشان را يعنى كفر را در سويداى دل خود پنهان دارند و آثار ايمان و احسان بظهور مىآرند پس تو ايشان را باعيان نميشناسى  نَحْنُ نَعْلَمُهُمْ  ما ميدانيم ايشان را كه بر سر دل ايشان مطلعيم  سَنُعَذِّبُهُمْ  زود باشد كه عذاب كنيم ايشان را  مَرَّتَيْنِ  دو نوبت يكى بفضيحت و قتل در دنيا و ديگر به عذاب قبريا اخذ زكات از ايشان و تكليف بجهاد و از ابن عباس مروى است كه عذاب ايشان در دنيا يكى آن بود كه رسول روز جمعه بر منبر خطبه خواند و بعد از آن اشاره كرد باهل نفاق و گفت يا فلان و فلان از مسجد بيرون رويد كه از اهل نفاقيد و چون جمعى را نام برد و بنفاق ايشان گواهى داد رسوا شدند و از مسجد بيرون رفتند و اين فضيحت و رسوائى يكعذاب است و عذاب دويم عذاب قبر  ثُمَّ يُرَدُّونَ  بعد از آنكه بازگردانيده شوند در قيامت  إِلى عَذابٍ عَظِيمٍ  بعذابى بزرگ كه آتش دوزخست آورده‌اند كه مخلصان اهل اسلام ده بودند كه از جمله ايشان أبو لبابة انصارى بود و مرداس و ابو قيس و ثعلبه بن وديعه و اوس بن خذام بىعذر تخلف ورزيدند و آخر از آن بسيار نادم و پشيمان شده گريه و تضرع آغاز كردند و گفتند چگونه جايز باشد كه ما در سايه و راحت و آسايش باشيم و رسول خدا و اصحاب او در جهاد باشند و سختى و رنج سفر كشد و چون از تهديداتى كه در باره متخلفان نازلشده بود خبر يافتند بسيار مضطرب و بيتاب گشتند\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nهفت تن از ايشان خود را بر ستونهاى مسجد بسته سوگند خوردند كه نگذارند ايشان را بگشايد تا وقتى كه به حكم خدا گشاده شوند چون حضرت رسالت صلّى اللّه عليه و آله و سلّم از تبوك رجوع فرمود و بمدينه نزول نمود بر عادت معهود به مسجد در آمد و آنان را بر ستون بسته ديد فرمود اينها چه كسانند صورت حال بموقف عرض رسانيدند سيد عالم صلّى اللّه عليه و آله و سلّم فرمود كه من نيز سوگند ميخورم كه ايشان را نگشايم تا وقتى كه امر در رسد چه ايشان تنعم ورزيدند و از صحبت من بازايستادند و بجهاد رغبت نكردند حق تعالى آيه فرستاد كه .\r\n وَ آخَرُونَ اعْتَرَفُوا بِذُنُوبِهِمْ  و قومى ديگر از متخلفان كه غير منافقانند اعتراف كردند بگناهان خود و مقر شده‌اند به آن و بمعاذير كاذبه از تخلف اعتذار نكردند همچنانكه اهل نفاق  خَلَطُوا عَمَلًا صالِحاً  آميختند كردار نيك را يعنى غزوها كه باتفاق پيغمبر از ايشان در وجود آمده بود و يا اظهار پشيمانى و اعتراف بذنب  وَ آخَرَ سَيِّئاً  و عمل ديگر كردند كه بد بود و آن تخلف ايشان بود از تبوك و موافقت اهل نفاق  عَسَى اللَّهُ أَنْ يَتُوبَ عَلَيْهِمْ  شايد خدا آنكه توبه ايشان به‌پذيرد و رجوع كند بر ايشان بمغفرت و آمرزش  إِنَّ اللَّهَ غَفُورٌ  بدرستى كه خدا آمرزنده است تايبان را  رَحِيمٌ  مهربان بتفضل بر ايشان بعد از نزول اين آيه حضرت فرمود ايشان را بگشادند آن آزادشدگان بشكرانهء قبول توبه اموال خود را نزد حضرت رسالت صلّى اللّه عليه و آله و سلّم آورده گفتند يا رسول اللّه بسبب اينمالها از دولت خدمت تو بازمانديم اينها را فراگيرد و در راه خدا تصديق كن حضرت فرمود كه من باخذ اموال شما مأمور نيستم اين آيه نازل شد كه .\r\n خُذْ مِنْ أَمْوالِهِمْ صَدَقَةً  فراگير از مالهاى ايشان يعنى بعضى از آن زكات فريضه است  تُطَهِّرُهُمْ  تا پاك گردانى ايشان را از گناهان  وَ تُزَكِّيهِمْ  و زياده گردانى حسنات ايشان را و رفع درجهء ايشان كنى بمنازل مخلصان  بِها  بدان صدقه  وَ صَلِّ عَلَيْهِمْ  و دعا كن براى ايشان يعنى عطوفت نما بر ايشان و دعا و استغفار  إِنَّ صَلاتَكَ سَكَنٌ لَهُمْ  بدرستيكه دعاهاى تو آرامش بود دلهاى ايشان را و موجب اطمينان خواطر و طيب نفس ايشان و حفص صلاتك خوانده به صيغه مفرده  وَ اللَّهُ سَمِيعٌ عَلِيمٌ  و خدا شنواست دعاى تو را و دانا باستحقاق ايشان بدعا يا سميعست باعتراف ايشان عليم بندامت ايشان بعد از اين تنبيه متخلفان نادم تائب بر قبول توبه و صدقه و يا ترغيب ايشان بر توبه كردن ميفرمايد كه .\r\n أَ لَمْ يَعْلَمُوا  آيا نميدانند توبه كنندگان و آنهائى كه توبه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nنميكنند معلوم ندارند  أَنَّ اللَّهَ هُوَ يَقْبَلُ التَّوْبَةَ  آن را كه خدا اوست قبول مىكند توبه را  عَنْ عِبادِهِ  از بندگان خود  وَ يَأْخُذُ الصَّدَقاتِ  و فراميگيرد صدقهاى ايشان را يعنى قبول آن مىكند به جهت خلوص نيت ايشان و بر آن ثواب عظيم كرامت فرمايد  وَ أَنَّ اللَّهَ  و آيا نميدانند آن را نيز كه خدا  هُوَ التَّوَّابُ الرَّحِيمُ  اوست پذيرنده توبه و مهربان بر توبه كنندگان حضرت رسالت صلّى اللّه عليه و آله و سلّم فرمود كه به آن خدائى كه جان من بامر اوست كه بنده نباشد كه صدقه دهد از كسب حلال مگر كه خدا صدقهء او را قبول كند و او را پروراند چنان كه يكى از شما كره اسبى را پروراند تا آنكه يك لقمه كه از وجه حلال داده باشد مانند كوهى عظيم شود .\r\n وَ قُلِ اعْمَلُوا  و بگو عمل كنيد اى تايبان يعنى بعد از قبول توبه استقامت ورزيد بر عمل خير و يا اى گروهى كه توبه نميكنيد بكنيد آنچه ميخواهيد و بنابراين امر براى تهديد است  فَسَيَرَى اللَّهُ عَمَلَكُمْ  پس زود باشد كه ببيند خدا كار شما را از خير و شر بعد از صدور آن از شما بوجود آمدن آن  وَ رَسُولُهُ وَ الْمُؤْمِنُونَ  و فرستادهء او نيز ببيند آن را و گرويدگان نيز مشاهده آن كنند چه حق تعالى رسول و مؤمنان را به آن آگاه گرداند و نزد اهل بيت عليهم السّلام مراد بمؤمنان ائمهء معصومين‌اند كه عارفند بر اعمال بندگان  وَ سَتُرَدُّونَ  و زود باشد كه بازگردانيده شويد بسبب مرگ  إِلى عالِمِ الْغَيْبِ وَ الشَّهادَةِ  بمجازات داناى نهان و آشكارا  فَيُنَبِّئُكُمْ بِما كُنْتُمْ تَعْمَلُونَ  پس بياگاهاند شما را به آنچه بوديد كه عمل ميكرديد به آن و آگاهى بجزا دادن خواهد بود بدان فعل در مجمع آورده كه در تعلق علم رسول و مؤمنان باعمال بندگان دو وجه گفته‌اند يكى آنكه حق تعالى آن را در قيامت بر رسول و ائمه عليه السّلام عرض فرمايد و ديگر آنكه در اخبار صحيحه آمده آنكه اعمال امت من هر شب دوشنبه و پنجشنبه بر رسول و ائمه عرض مىكند پس مراد بمؤمنان معصومانند قبل از اين گذشت كه متخلفان از اهل اسلام ده تن بودند كه مذكور شدند و سه كس ديگر كه كعب بن مالك بود و هلال بن اميه و مرارة بن ربيع كه از اوس و خزرج بودند خود را نبسته بودند اما نزد حضرت آمده بگناه خود معترفشدند حضرت فرمود با ايشان مكالمه و مجالست ننمايند و گفت از نزد من برويد تا به‌بينم كه حق تعالى در باره شما چه حكم كند اين آيه در بارهء ايشان نازلشد كه .\r\n وَ آخَرُونَ مُرْجَوْنَ  و ديگر از متخلفان تاخير كرده شدگانند و بازداشتگان يعنى موقوفست حكم ايشان  لِأَمْرِ اللَّهِ  براى فرمان نزول خدا در بارهء ايشان  إِمَّا يُعَذِّبُهُمْ  يا عذاب كند خدا ايشان را اگر اصرار كند بر آن گناه  وَ إِمَّا يَتُوبُ عَلَيْهِمْ  و يا\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nقبول توبه نمايد بر ايشان و اگر ندامت ورزند از آن  وَ اللَّهُ عَلِيمٌ  و خدا داناست بر احوال ايشان  حَكِيمٌ  حكم كننده است بتاخير ايشان و بعد از آنكه اين سه كس بر نيت خالص توبه كردند از تخلف و منقاد امر الهى شدند حق تعالى بر ايشان رحم كرده از سر ايشان درگذشت و و مرويست كه پنجاه شبانه روز اهل ايمان بايشان سخن نكردند و نشست و خاست ننمودند و زنان ايشان از ايشان كناره گرفتند و در اين مدت خيمه در صحرا زده بودند و در آنجا بتضرع و زارى و خوف و اضطراب ميگذرانيدند تا آنكه بعد از مدت مذكوره در حق ايشان آيه و على الثلثة الّذين خلفوا نازلشد مؤمنان بسرعت تمام نزد ايشان رفتند و بشارت قبول توبه ايشان رسانيدند كعب بن مالك روايت كرده كه بعد از اين بشارت به خدمت حضرت رسالت صلّى اللّه عليه و آله و سلّم شتافتم روى مبارك رسول را ديدم كه به جهت سرور و شادى مانند قمر منور درخشان شده بود و علامت سرور آنحضرت استنارهء وجه مبارك وى بود چون مرا بديد فرمود ابشر بخير گفتم يا رسول اللّه اين بشارت از نزد تست يا نزد خدا فرمود از نزد خدا است پس من ثلث مال خود را بشكرانه نصدق كردم آورده‌اند كه دوازده منافق چون ثعلبه بن خاطب و نبتل بن حارث و وديعه بن ثابت و امثال ايشان بسخن ابو عامر راهب در برابر مسجد قبا مسجدى بنا كردند و ابو عامر راهب از اشراف قبيلهء خزرج بود و در علم تورية و انجيل مهارتى تمام داشت و پيوسته نعت و وصف سيد عالم صلّى اللّه عليه و آله و سلّم بر اهل مدينه ميخواند و چون آنحضرت بمدينه هجرت كرد اهل آن خطه شيفتهء جمال و كمال وى شدند از صحبت ابو عامر برميدند و كسى ملتقت او نشد أبو عامر را عرق حسد در حركت آمده بنفى آنحضرت مشغول شده بوى ايمان نياورد و بعد از غزوهء بدر از مدينه گريخته بكفار مكه پيوست و در حرب احد حاضر شده اول كسى كه تير بر لشگر اسلام انداخت وى بود حضرت او را فاسق لقب نهاد و در حرب حنين نيز حاضر شد و از آنجا نيز فرار نموده بنزد هر قل ملك روم رفت و ميخواست كه از روم لشگرى سازد و بجنگ مسلمانان آيد نامه نوشت بمنافقان كه شما در مقابله مسجد قبا در محله خويش براى من مسجدى بسازيد كه چون در مدينه آيم آنجا بافادهء علوم مشغول شوم ايشان مسجدى ساختند و حضرت رسول صلّى اللّه عليه و آله و سلّم چون عازم غزوهء تبوك شد با اين منافقان به مسجد قبا آمد منافقان گفتند يا رسول اللّه ما براى ضعيفان و بيچارگان وقت سرما و بارندگى مسجدى ساخته‌ايم التماس آنست كه در آن مسجد نماز گذارى غرض ايشان آن بوده كه بواسطهء نماز حضرت مهم خود را استحكام دهند پيغمبر صلّى اللّه عليه و آله و سلّم در جواب ايشان فرمود كه حالا متوجه غزايم و بر جناح سفر انشاء اللّه بعد از مراجعت\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدر مسجد شما نماز بگذاريم چون در وقت بازگشتن به منزل ذى اوان كه قريب بمدينه است رسيد اهل مسجد همان استدعا نمودند جبرئيل اين آيه آورد .\r\n وَ الَّذِينَ اتَّخَذُوا مَسْجِداً  و آن منافقان كه فراگرفتند و بنا نهادند مسجدى را  ضِراراً  به جهت ضرر رسانيدن ايشان بمؤمنان يعنى پسر عمان خود كه اصحاب مسجد قبااند  وَ كُفْراً وَ تَفْرِيقاً بَيْنَ الْمُؤْمِنِينَ  و به جهت قوت دادن كفرى اضمار آن ميكنند و براى تفرقه افكندن ميان مؤمنان كه در مسجد قبا مجتمع باشند  وَ إِرْصاداً  و براى انتظار  لِمَنْ حارَبَ اللَّهَ وَ رَسُولَهُ  آنكس را كه حرب كرد با خدا و رسول او  مِنْ قَبْلُ  پيش از بناى اين مسجد مراد بنو عامر راهب است كه در احد و حنين بجنگ حاضر شد  وَ لَيَحْلِفُنَّ  و هر آينه سوگند ميخورند وقتى كه كسى گويد چرا اين مسجد ساختيد  إِنْ أَرَدْنا  ما نخواستيم از بناى اين مسجد  إِلَّا الْحُسْنى  مگر خصلت نيكو كه نماز است و ذكر و توسعه بر ضعفا  وَ اللَّهُ يَشْهَدُ إِنَّهُمْ لَكاذِبُونَ  و خدا گواهى مىدهد كه ايشان دروغگويانند در سوگند خود .\r\n لا تَقُمْ فِيهِ  مايست در آن مسجد  أَبَداً  هرگز  لَمَسْجِدٌ أُسِّسَ عَلَى التَّقْوى  هر آينه مسجديكه بنا كرده شده است بر پرهيزكارى  مِنْ أَوَّلِ يَوْمٍ  از اول روزى از روزها بناى آن مراد مسجد قباست در محلهء بنى عمرو بن عوف مرويست كه حضرت پيغمبر صلّى اللّه عليه و آله و سلّم اول كه بحوالى مدينه رسيد بمحلهء قبا فرود آمده چهارده روز آنجا اقامت فرمود و در آن ايام اساس مسجد قبا افكندند و آن اول مسجديست در مدينه كه حضرت رسالت در آنجا نماز گذارد و از ابن عباس مرويست كه حضرت رسالت صلّى اللّه عليه و آله و سلّم هر روز شنبه سواره و پياده به مسجد قبا آمدى و دو ركعت نماز گذاردى و در روايت آمده كه ثواب دو ركعت نماز را در مسجد قبا گذاردن عمره ايست حق تعالى ميفرمايد كه آن مسجد كه اساس تقوى است  أَحَقُّ أَنْ تَقُومَ فِيهِ  سزاوارتر است آنكه قيام كنى در او از براى نماز  فِيهِ رِجالٌ  در آن مسجد كه بناى او بر تقوى است مردانىاند كه از پاكيزگى طبيعت و پاكى طينت  يُحِبُّونَ أَنْ يَتَطَهَّرُوا  دوست ميدارند آنكه پاكى ورزند از انجاس و اخباث يعنى پيوسته بر طهارت باشند منقولستكه بعد از نزول اين آيه حضرت از اهل قبا پرسيد كه آن كدام طهر است كه حق تعالى بدان بر شما ثنا گفت جواب گفتند كه آب از عقب سه سنگ ماليدن استعمال ميكنيم يعنى در استنجا و نزد بعضى مراد طهر است از معاصى و خصال مذمومه  وَ اللَّهُ يُحِبُّ الْمُطَّهِّرِينَ \r\n\r\n","description":"","footnote":"","page_name":" 261 ","page_number":261},
  {"content":"\r\n\r\nو خدا دوست ميدارد پاكى ورزندگان را مرويست كه چون آيه آمد رسول صلّى اللّه عليه و آله و سلّم مالك بن خثيم و معزى بن عدى را امر كرد كه برويد و آن مسجد را ويران كنيد و بسوزانيد ايشان رفتند و آتش در آن زدند كسانى كه در آنجا بودند بگريختند و بعضى را آتش رسيده بسوختند و رسول امر كرد كه آن موضع را مذبله و خاك انداز كردند و ابو عامر راهب در شام غريب و تنها بجهنم پيوست و در خبر است كه مجمع بن حارثه كه امام مسجد ضرار بود در عهد عمر خطاب بيامد و از او طلب امامت مسجد قبا كرد عمر با آنكه مىدانست كه امام مسجد ضرار بود و پيشواى منافقان امامت مسجد قبا را به دو داد و بعد از آن بيان مسجد قبا و مسجد ضرار ميفرمايد كه .\r\n أَ فَمَنْ أَسَّسَ بُنْيانَهُ  آيا هر كس كه اساس افكند بناى امور دين خود را  عَلى تَقْوى مِنَ اللَّهِ  بر رستگارى از خدا  وَ رِضْوانٍ  و خشنودى او كه قاعدهء محكم است  خَيْرٌ أَمْ مَنْ أَسَّسَ بُنْيانَهُ  بهتر يا آنكس كه اساس نهد بناى دين خود را  عَلى شَفا جُرُفٍ  بر كنار رودى كه ريزد و بمرور سيلى تهى شده ظاهرش بجاى خود ايستاده باشد  هارٍ  شكافته شده و نزديك بود بافتادن و اينچنين زمينى سست‌ترين قواعد باشد و چون بنابر آن نهند  فَانْهارَ  پس آن زمين سست گردد و درافتد به بناى او يا پايان او  فِي نارِ جَهَنَّمَ  در آتش دوزخ مراد آنست كه عمل متقى و عمل منافق مساوى نيست چه عمل مؤمن متقى ثابت است و مستقيم و مبنى بر اصل صحيح ثابت و سبب وصول بروضهء جنان و عمل منافق سست و غير ثابت است و سريع الزوال و علت وصول بنيران  وَ اللَّهُ لا يَهْدِي الْقَوْمَ الظَّالِمِينَ  و خدا راه ننمايد معاندان ستمكار را بدانچه مقصود ايشان است از جابر بن عبد اللّه انصارى روايت است كه گفت در مسجد ضرار بگذشتم دودى ديدم كه از آنجا برميآيد و خلف بن ياسين كوفى گويد با پدرم به حج ميرفتم به اين مسجد رسيديم كه پيغمبر در او به دو قبله نماز گذارده بود يعنى مسجد قبا و محراب بجانب بيت المقدس بود و بكعبه و اين در روزگار بنى اميه بود چون خلافت بابو جعفر منصور دوانقى افتاد فرمود كه قبله بگردانيدند كه مبادا كسى نادانسته آنجا نماز بگذارد و مسجد ميفرمايد كه .\r\n لا يَزالُ بُنْيانُهُمُ  هميشه هست بناى ايشان  الَّذِي بَنَوْا  آن بنائى كه بنا نهادند آن را بر اغراض فاسد  رِيبَةً فِي قُلُوبِهِمْ  بسبب شك و نفاق در دلهاى ايشان زايد بر شكى و نفاقى كه دارند و گفته‌اند مراد تخريب بناى ايشان است كه در حين رجوع از تبوك ايشان استدعا مينمودند كه حضرت به مسجد ايشان نماز گذارد و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nحق تعالى آيهء و لا تقم فيه ابدا نازل ساخت حضرت بفرمود تا آن را منهدم ساختند پس حق تعالى ميفرمايد كه هميشه باشد خرابى بناى ايشان يعنى واسطهء زيادتى شك و نفاق ايشان پيوسته در غم و حسرت و نفاق و ريب خواهند بود بسبب اين تخريب  إِلَّا أَنْ تَقَطَّعَ قُلُوبُهُمْ  مگر آنكه پاره پاره گردد دلهاى ايشان بحيثيتى كه قابليت دريافتن چيزى در آن نمانده و گفته‌اند كه آن بوقت قتل وقوع يابد يا بمرگ يا در قبر يا در دوزخ  وَ اللَّهُ عَلِيمٌ  و خدا داناست بر وضع بناى ايشان كه بچه نيت بود  حَكِيمٌ  حكم كننده بجزاى آن بر وجه حكمت كه آن تخريب آن بود از محمد بن كعب قرظى نقل است كه چون در ليلة العقبة هفتاد و پنج تن از اهل مدينه با حضرت رسالت صلّى اللّه عليه و آله و سلّم بيعت كردند عبد اللّه رواحه گفت يا رسول اللّه از ما اخذ شرط و عهد كن براى خدا و براى خود بهر چه ميخواهى حضرت فرمود كه عهد و شرط فراميگيرم از شما براى خدا كه ويرا بپرستيد و شرك نياوريد و براى خود كه مرا نگاه داريد و حفظ كنيد بر وجهى كه مالها و نفسهاى خود را نگاه ميداريد گفتند چون بر اين امر قيام نمائيم جزاى ما چه باشد حضرت فرمود كه جزاى شما بهشت خواهد بود انصار گفتند خريد و فروخت سودمند است ما در اين بيع سود كرديم هرگز فسخ آن نخواهيم كرد حق تعالى از آن بيع و شرى خبر ميدهد كه .\r\n إِنَّ اللَّهَ اشْتَرى  بدرستيكه بخريد خدا  مِنَ الْمُؤْمِنِينَ أَنْفُسَهُمْ  از گرويدگان نفسهاى ايشان را كه مباشر جهاد شوند  وَ أَمْوالَهُمْ  و مالهاى ايشان را كه در راه او نفقه كنند  بِأَنَّ لَهُمُ الْجَنَّةَ  به آنكه مر ايشان را بهشت است اين تمثيل است براى ثواب دادن مؤمنان ببهشت بر بذل اموال و انفس ايشان نه حقيقت اشترى زيرا كه بيع و شرا جائى وقوع گيرد كه مالك بيع غير مالك شرى باشد و حال آنكه مالك هر دو حضرت خداوند است كه مالك مطلق است پس تحريص است در غزا و جهاد يعنى اى بنده از تو بذل نفس و مال و از من عطا دادن بهشت بىزوال نفس مايهء شر و شور است و مال سبب طغيان و غرور اين هر دو ناقص معيوب در راه من فدا كن و بهشت باقى مرغوب را بستان يكى از اكابر دين فرموده كه بيع موقوف است بر بايع و مشترى و دلال و ثمن مشترى خداى غفار است و دلال محمد مختار صلّى اللّه عليه و آله و سلّم و بايع بندهء مؤمن دين‌دار و ثمن دار القرار فنعم المشترى رب الرّحيم و نعم الدلال الرسول الكريم و نعم الثمن جنة النعيم بعد از آن بيان آن چيزى ميفرمايد كه به جهت آن شرى نموده و ميگويد كه  يُقاتِلُونَ فِي سَبِيلِ اللَّهِ  كارزار كنندگان مؤمنان كه نفس ايشان خريده شده است در راه خدا و طلب رضاى او  فَيَقْتُلُونَ  پس گاهى ميكشند دشمنان را  وَ يُقْتَلُونَ \r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو گاهى كشته ميشوند بر دست اعداء و حق تعالى بر اين بيع و شرا وعده داده  وَعْداً عَلَيْهِ حَقًّا  وعده دادنى بر خود ثابت و باقى كه خلافى نيست در آن و اين وعده ثابت است  فِي التَّوْراةِ وَ الْإِنْجِيلِ وَ الْقُرْآنِ  در اين سه كتاب اين دليل است بر آنكه اهل تورية مأمور بودند بقتال  وَ مَنْ أَوْفى  و كيست وفا كننده‌تر  بِعَهْدِهِ مِنَ اللَّهِ  بعهد خود از خدائى كه كريم است و كريم خلاف وعده روا ندارد  فَاسْتَبْشِرُوا  پس شادمان شويد و بسيار فرحناك گرديد  بِبَيْعِكُمُ  بخريد و فروخت خود  الَّذِي بايَعْتُمْ بِهِ  كه مبايعه كرديد به او چه حق تعالى مطالب عظيمه و مقاصد رفيعه براى شما بر خود واجب ساخته همچنانكه حق تعالى فرموده  وَ ذلِكَ هُوَ الْفَوْزُ الْعَظِيمُ  و آن بيع و شرا آنست رستگارى بزرگ - از امام جعفر صادق عليه السّلام نقل است كه ايمؤمنان قيمت شما نيست مگر بهشت پس مفروشيد خويش را مگر بدان يعنى خود را بمتاع غرور دنى مفروشيد كه قيمت شما نعيم باقى جاودانى است .\r\n التَّائِبُونَ  مؤمنان مذكور بازگردندگانند از معاصى و رجوع كنندگانند به حضرت بارى  الْعابِدُونَ  پرستندگان حق باخلاص و قايم بشرائط خدمتكارى  الْحامِدُونَ  ستايندگان حق را بر آنچه بر ايشان رسد از نعمت و بليت  السَّائِحُونَ  روزه داران يا سيركنندگان بطلب علم يا براى جهاد و حج و زيارات  الرَّاكِعُونَ  ركوع كنندگان در نماز يا خضوع كنندگان بر درگاه بى نياز  السَّاجِدُونَ  سجده كنندگان در صلاة  الْآمِرُونَ بِالْمَعْرُوفِ  فرمايندگان بايمان و طاعت و سنت حضرت رسالت صلّى اللّه عليه و آله و سلّم  وَ النَّاهُونَ عَنِ الْمُنْكَرِ  و بازدارندگان از كفر و معصيت و ارتكاب بدعت  وَ الْحافِظُونَ لِحُدُودِ اللَّهِ  و نگاه دارندگان مر احكام شرايع خدا را  وَ بَشِّرِ الْمُؤْمِنِينَ  و بشارت ده مؤمنان را كه بدين صفات موصوفند مرويست كه اهل اسلام از حضرت رسالت صلّى اللّه عليه و آله و سلّم التماس كردند كه از براى آباء ما كه در جاهليت مرده‌اند استغفار فرمايد آيه آمد كه .\r\n ما كانَ لِلنَّبِيِّ  هيچ صحيح نبود و نسزد و روا نباشد مر پيغمبرى را  وَ الَّذِينَ آمَنُوا  و آنانرا كه گرويده‌اند  أَنْ يَسْتَغْفِرُوا لِلْمُشْرِكِينَ  آنكه آمرزش طلبند براى شرك آرندگان  وَ لَوْ كانُوا أُولِي قُرْبى  و اگرچه باشند مشركان خداوند خويشى  مِنْ بَعْدِ ما تَبَيَّنَ لَهُمْ  از پس آنكه روش شد مر ايشانرا  أَنَّهُمْ  آنكه اصحاب شرك  أَصْحابُ الْجَحِيمِ  ملازمان دوزخند و بعد از آن علت استغفار را بر\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nابراهيم عليه السّلام براى عمش بيان مىكند بقوله .\r\n وَ ما كانَ اسْتِغْفارُ إِبْراهِيمَ لِأَبِيهِ  و نبود آمرزش خواستن ابراهيم براى پدر خود آذر كه در تربيت و محافظت وى در حين طفوليت بمنزلهء پدر بود  إِلَّا عَنْ مَوْعِدَةٍ  مگر براى وفا كردن وعده كه در وقت مناظره  وَعَدَها إِيَّاهُ  وعده كرده بود مر پدر خود را كه زود باشد كه براى تو از خدا طلب مغفرت كنم در ينابيع آورده كه آذر وعده داده بود ابراهيم را كه ايمان خواهم آورد مراد به استغفار ابراهيم آنست كه گفت من طلب مغفرت ميكنم براى تو وقتى كه بگروى به خدا  فَلَمَّا تَبَيَّنَ لَهُ  پس آنهنگام كه روشن گشت مر او را  أَنَّهُ عَدُوٌّ لِلَّهِ  كه آذر دشمن است مر خداى را يعنى بر كفر نمرود و يا بوحى او را معلوم شد كه وى ايمان نيارد و بر كفر بميرد  تَبَرَّأَ مِنْهُ  تبرا كرد از او و قطع استغفار فرمود  إِنَّ إِبْراهِيمَ لَأَوَّاهٌ  بدرستيكه ابراهيم بسيار آه كننده بود و اين كنايه است از رقت قلب و كثرت ترحم و فرط شفقت او  حَلِيمٌ  بردبار و صبور بود بر اذيت تا بحديكه آذر ميگفت  لَأَرْجُمَنَّكَ  من تو را سنگسار كنم در جواب ميگفت ساستغفر لك من از براى تو استغفار خواهم كرد گفته‌اند اواه آنكس است كه چون ذكر آتش دوزخ كنند آه كند و گفته‌اند اواه آنست كه بآواز بلند بذكر خدا و قرآن مشغول باشد و در اثناى آن بسيار آه كند در خبر است كه ابراهيم عليه السّلام بسيار گفتى كه آه از آتش پيش از آنكه آه سود ندارد و حضرت امير المؤمنين عليه السّلام نيز بسيار فرمودى كه آه از كمى توشه و درازى سفر آخرت و بروايت منقوله اواه بمعنى دعاست يعنى بسيار دعا كننده منقولست كه چون حق تعالى نهى فرمود اهل اسلام را از آنكه براى كافران استغفار كنند آنان كه قبل از نهى به استغفار براى كفار ارتكاب نموده بودند نزد حضرت پيغمبر آمده گفتيد يا رسول اللّه پس حال ما چگونه باشد كه از سر جهالت براى كفار استغفار كرده‌ايم آيه نازلشد كه .\r\n وَ ما كانَ اللَّهُ لِيُضِلَّ قَوْماً  و نيست خدا و در حكمت او جايز نيست كه قومى را تباه و ضايع گرداند يعنى اسم ضلالت را بر ايشان نهد و ايشان را بر استغفار براى كفار قبل از نهى مؤاخذه فرمايد  بَعْدَ إِذْ هَداهُمْ  بعد از آنكه راه نمود ايشانرا باسلام وحى بهدايت ايشان كرد  حَتَّى يُبَيِّنَ لَهُمْ  تا وقتى كه روشن گرداند براى ايشان  ما يَتَّقُونَ  آنچه واجب است كه از آن پرهيز كنند و گفته‌اند كه در شان جمعى است كه قبل از تحويل قبله درگذشتند و يا پيش از تحريم خمر ساغر اجل نوشيدند پس معنى آنست كه بر ايشان از آن كارها گرفت نيست  إِنَّ اللَّهَ بِكُلِّ شَيْءٍ  بدرستيكه خداى تعالى به همه چيز از احوال اول و آخر\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nايشان  عَلِيمٌ  داناست چون حق تعالى منع اهل اسلام كرد از استغفار براى مشركان و اگرچه اقارب باشد پس بيان مىكند كه اوست كه مالك كل موجودات است و متولى امر همه تا نصرت از او طلبند و از نصرت و ولايت كفر احتراز كنند و ميفرمايد كه .\r\n إِنَّ اللَّهَ لَهُ مُلْكُ السَّماواتِ وَ الْأَرْضِ  بدرستى كه خدا مر او راست پادشاهى آسمانها و زمين‌ها پس هر چه خواهد كنيد بيمانعى و منازعى  يُحْيِي  زنده گرداند مردگانرا  وَ يُمِيتُ  و بميراند زندگان را  وَ ما لَكُمْ مِنْ دُونِ اللَّهِ مِنْ وَلِيٍّ  و نيست شما را ايمؤمنان بجز از خدا كارسازى كه متولى امور شما شود  وَ لا نَصِيرٍ  و نه يارى كه مدد كارى شما نمايد .\r\n لَقَدْ تابَ اللَّهُ  بدرستيكه خدا بازگشت بقبول توبه از ترك ندب  عَلَى النَّبِيِّ  بر پيغمبر خود كه آن اذن او بود مر منافقان را در تخلف  وَ الْمُهاجِرِينَ وَ الْأَنْصارِ  و از مهاجر و انصار يعنى از ايشان كه كاره بودند مر غزوهء تبوك را بطبع نه بعناد و در مجمع مذكور است كه اگرچه چيزى كه موجب توبه باشد از آنحضرت صادر نشده بود به جهت دلائل داله بر عصمت انبياء اما ذكر آن به جهت آنست كه تا سبب توبه مهاجر و انصار باشد يعنى ايشان اقتدا به آن حضرت كرده بتوبه و انابه مشغول شوند چه امت تابع پيغمبر خودند در جميع اقوال و افعال و يا مراد بتوبه آنحضرت بر سبيل خضوع و خشوع و انقطاع او باشد به خدا و مؤيد قول اولست كه از امام رضا عليه السّلام مرويست كه چنين قرائت كرده كه لقد تاب اللّه بالنبى على المهاجرين و الانصار يعنى خدا بسبب پيغمبر صلّى اللّه عليه و آله و سلّم توبه مهاجر و انصار را قبول كرد و بر ايشان رحمت كرد پس در صفت مهاجر و انصار ميفرمايد كه  الَّذِينَ اتَّبَعُوهُ  يعنى ايشان كسانىاند كه پيروى كردند پيغمبر را  فِي ساعَةِ الْعُسْرَةِ  در زمان عسرت و تنگى لشگر تبوك را جيش العسره ميگفتند به جهت آنكه عسرت عظيم ايشان را بود هم در مركب كه دو تن يك شتر داشتند و هم در زاد كه دو كس روزى بيك خرما بسر ميبردند و هم در آب كه با وجود قلت مراكب شتر را ميكشتند و برطوبات اجواف و امعاى آن دهن خوش ميكرديد چه هوا گرم بود چنان كه جابر بن عبد اللّه انصارى روايت كرده كه مهاجر و انصار را سه عسرت بود عسرت آب و عسرت زاد و عسرت چهار پا و خستگى به آن نيز ضم شده بود و قلت چهار پا بر وجهى بود كه ده مرد را يك شتر بود كه بنوبت بر آن نشستندى و زاد ايشان خرماى بد طعم و روغن گاو متغير شده بود با وجود اين در روزى هر دو كس بيك خرما گذرانيدى باينوجه كه آن مردى در دهن نهادى و پارهء بمكيدى بعد از آن به صاحب خود دادى و آن نيز بقيهء آن را بمكيدى و بىآبى صحابه بر وجهى بود كه روزى بمنزلى فرود آمدند به جهت فرط حرارت هوا تشنگى بر ايشان غالب شد چنان كه نزديك شد كه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nنفسشان منقطع شود پس صحابه نزد رسول آمدند و گفتند يا رسول اللّه ما از تشنگى هلاك شديم دعا كن تا حق تعالى ما را آبى دهد حضرت دست بر دعا برداشت و دعا كرد بارانى عظيم آمد آب خوردند و ظرفهاى خود را پر آب كردند چون از لشگرگاه بيرون رفتند زمين خشك يافتند و باران جز در لشگرگاه نباريده بود پس حق تعالى مىفرمايد كه زمان تنگى اينچنين متابعت پيغمبر خود ميكردند  مِنْ بَعْدِ ما كادَ  از پس آنكه نزديك بود كه از غايت عسرت  يَزِيغُ  ميل كند و از جا برود  قُلُوبُ فَرِيقٍ مِنْهُمْ  دلهاى گروهى از ايشان يعنى كار بدان رسيده بود كه جمعى از جهاد بازگردند يا از متابعت رسول دست بازدارند بواسطهء شدت مشقت و بليه و اذيت  ثُمَّ تابَ عَلَيْهِمْ  پس خدا بازگشت بر ايشان باينوجه كه توفيق لطف را مدد ايشان داد تايب شدند و از وساوس شيطانى كه ميل ايشان بود بر بىثباتى به جهت فرط عسرت  إِنَّهُ بِهِمْ رَؤُفٌ رَحِيمٌ  بدرستى كه خدا بايشان بسيار رافت است بعد از توبه مهربان است بتفضل بر ايشان .\r\n وَ عَلَى الثَّلاثَةِ الَّذِينَ خُلِّفُوا  و ديگر توبه پذيرفت سه كس كه به آن پس گردانيده شدند يعنى تخلف كردند از غزوه و امر ايشان موقوف به حكم الهى بود قبل از اين گذشت كه مهم كعب و هلال و مرارة در تاخير افتاد حضرت رسالت فرمود كه كسى با ايشان مكالمه و مخالطه ننمايد و بعد از پنجاه روز از زنان خود دور شده زن هلال به خدمت وى نامزد گشت به جهت آنكه مردى پير و ضعيف بود به شرط عدم مباشرت و بغايت عسرت و شدت مى گذرانيدند  حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ  تا وقتى كه تنگ شد بر ايشان زمين با وجود گشادگى و سعه و اين كنايه است از شدت حيرت و نهايت پريشانى ايشان  وَ ضاقَتْ عَلَيْهِمْ أَنْفُسُهُمْ  و تنگ شد بر ايشان دلهاى ايشان از بسيارى غم و وحشت بحيثيتى كه فرح و امن را در او راه نبود  وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ  و دانستند آنكه پناهى نيست از خدا مگر بوى و آمرزش خواستن از كرم وى  ثُمَّ تابَ عَلَيْهِمْ  پس توبه پذيرفت خدا بر ايشان بعد از پنجاه روز  لِيَتُوبُوا  تا مستقيم شدند بر توبه خود يا خدا توفيق لطف ارزانى فرمود تا اختيار توبه كردند  إِنَّ اللَّهَ هُوَ التَّوَّابُ  بدرستى كه خدا اوست بسيار قبول كننده توبه از تايبان  الرَّحِيمُ  مهربان متفضل برحمت بر ايشان .\r\n يا أَيُّهَا الَّذِينَ آمَنُوا اتَّقُوا اللَّهَ  ايگروه مؤمنان بترسيد از خدا و به مثل اين فعل كه مخالفت امر باشد معاودت مكنيد  وَ كُونُوا مَعَ الصَّادِقِينَ  و باشيد از راستگويان در اقوال خود و يا در دين خدا\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاز افعال و اعمال مرويست از ابى صالح كه ابن عباس فرمود كه معنى آنست كه كونوا مع على و اصحابه يعنى باشيد با على و متابعان او يعنى پيروى ايشان كنيد در هر چه شما را به آن فرمايند و حافظ ابو نعيم كه يكى از فضلاى اهل سنة است روايت كرده كه اين آيه در شأن عاليشان على بن أبي طالب عليه السّلام نازل شده و مراد از صادقين على بن ابى طالب كه حق تعالى امر كرده همهء اصحاب محمد را كه از خدا بترسند و بعد از آن ايشانرا فرمود كه كونوا مع الصّادقين يعنى باشيد با محمد و اهل بيت او باينوجه كه متابعت ايشان كنيد در خبر است كه چون بنده هميشه راست گويد نام او در جريدهء صديقان نويسند و اگر دروغ گويد نام او در زمرهء دروغ زنان نويسند بعد از ذكر متخلفان از حرب تبوك بيان قبول توبه بعضى از ايشان كه بر سبيل كاهلى بودند نه بر وجه نفاق ميفرمايد كه .\r\n ما كانَ لِأَهْلِ الْمَدِينَةِ  روانيست و نشايد مر اهل مدينه را  وَ مَنْ حَوْلَهُمْ مِنَ الْأَعْرابِ  و آنان كه گرداگرد ايشانند از باديه نشينان چون اعراب جهينه و مزينه و اسلم و اشجع و بنى غفار  أَنْ يَتَخَلَّفُوا عَنْ رَسُولِ اللَّهِ  آنكه تخلف كنند و باز پس روند از مرافقة رسول خدا بجهاد يا از حكم او  وَ لا يَرْغَبُوا بِأَنْفُسِهِمْ  و نرسد ايشان را كه رغبت كنند بنفسهاى خود  عَنْ نَفْسِهِ  از نفس رسول يعنى خويشتن‌دارى و تن‌پرورى كنند و به تنعم گذرانند و كناره گيرند از كشيدن رنجهائى كه او ميكشد  ذلِكَ  آن وجوب متابعت و ترك تخلف  بِأَنَّهُمْ  بسبب آن است كه ايشان چون با رسول خدا باشند  لا يُصِيبُهُمْ ظَمَأٌ وَ لا نَصَبٌ  نرسد ايشان را تشنگى و نه رنجى از تعب سفر  وَ لا مَخْمَصَةٌ فِي سَبِيلِ اللَّهِ  و نه گرسنگى در راه خدا  وَ لا يَطَؤُنَ  و نسپرند مكانى از امكنه كفار بسم اسب يا كف شتر يا بپاى خود  مَوْطِئاً  سپردنى كه آن  يَغِيظُ الْكُفَّارَ وَ لا يَنالُونَ مِنْ عَدُوٍّ  بخشم آورد كافران را و نيابند از دشمن  نَيْلًا  يافتنى از قتل و اسر و غارت و جراحت و هزيمت  إِلَّا كُتِبَ لَهُمْ  مگر كه نوشته شده براى ايشان  بِهِ عَمَلٌ صالِحٌ  بسبب آن كردارى شايسته كه موجب ثوابست يعنى بهر يك از اينها كه بديشان رسد مستحق ثواب شوند از ابن عباس نقل است كه بهر ترسى كه از دشمن بدل ايشان رسد هفتاد حسنه در ديوان ايشان نويسند  إِنَّ اللَّهَ لا يُضِيعُ أَجْرَ الْمُحْسِنِينَ  بدرستى خدا ضايع نميگرداند مزد نيكوكاران را كه مجاهدانند .\r\n وَ لا يُنْفِقُونَ نَفَقَةً صَغِيرَةً  و نفقهء نكنند نفقهء اندك و خرد چون تازيانه و نعل اسبى يا صاع خرمائى كه بدهند چون ابو عقيل كه قبل از اين گذشت  وَ لا كَبِيرَةً \r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو نه نفقه بزرگ چون انفاق عباس و غير او كه غرض ايشان به آن انفاق اعزاز دين خدا باشد  وَ لا يَقْطَعُونَ وادِياً  و قطع نكنند در مسير خود هيچ ممر يعنى هيچ زمينى قطع نكنند  إِلَّا كُتِبَ لَهُمْ  مگر كه نوشته شود براى ايشان ثواب آن و ثبت گردد  لِيَجْزِيَهُمُ اللَّهُ أَحْسَنَ ما كانُوا يَعْمَلُونَ  تا جزا دهد خدا ايشان را بسبب آن نيكوترين آن را كه در راه حق عمل ميكنند چون احسن را جزا دهد جزاى حسن را نيز بدان الحاق كند به جهت تكثير آن و گويند مراد با حسن جميع عمل واجب و ندب است كه نيكوترند از مباح يعنى ثواب آن بر واجب و ندب باشد و از امير المؤمنين عليه السّلام روايت است كه پيغمبر صلّى اللّه عليه و آله و سلّم فرمود كه هر كه نفقه براى غازيان بفرستد و خود در خانه نشسته بود حق تعالى بهر درهمى هفتصد هزار درهم عوض به او دهد پس هر تعب و ظما و نصب و جوع و انفاق در حج و زيارة احد معصومين يا در طلب علم يا در امر واجب واقع شود موجب ثواب جزيل است از ابن عباس مرويست كه چون انواع تهديدات در باب متخلفان نازلشد مؤمنان جازم شدند بر آنكه چون نفير جهاد برآيد بتمامى عازم حرب شوند خواه رسول خود متوجه جهاد شود يا لشگر فرستد چون رسول لشگرى را نامزد كردى همهء مسلمانان بيرون رفتندى و رسول را تنها گذاشتندى آيه آمد كه .\r\n وَ ما كانَ الْمُؤْمِنُونَ لِيَنْفِرُوا  و روا نيست و نشايد مؤمنان را آنكه بيرون بروند بغزا  كَافَّةً  همهء ايشان را چه امر معاش و معاد مختل ميماند همچنانكه همهء ايشان را نيست كه توقف كنند  فَلَوْ لا نَفَرَ  پس چرا بيرون نروند  مِنْ كُلِّ فِرْقَةٍ مِنْهُمْ  از هر جمعى كثير از ايشان مراد قبيله و اهل بلده‌اند كه از ايشان بيرون روند  طائِفَةٌ  گروهى بجهاد روند و باقى توقف نمايند  لِيَتَفَقَّهُوا  تا طلب دانش كنند  فِي الدِّينِ  در دين و فقه آموزند در خدمت حضرت رسالت صلّى اللّه عليه و آله و سلّم  وَ لِيُنْذِرُوا قَوْمَهُمْ إِذا رَجَعُوا إِلَيْهِمْ  و بايد كه بيم كنند فقها گروه خود را چون بازگردند بسوى اهل خود در ايندليل است بر آنكه نفقه در دين و نعليم از فروض كفائى است و سزاوار آنست كه غرض متعلمان در تفقه استقامت خودشان باشد و اقامت غير نه قصد توقع بر مردمان و اشتهار در بلاد  لَعَلَّهُمْ يَحْذَرُونَ  تا باشد كه اهل قبيله ايشان حذر كنند از آنچه ترسانيده و بيم كرده ميشوند بر آن يعنى از معاصى اجتناب نمايند و نزد كلبى آيهء مذكوره در حق بنى اسد آمد كه ايشان را قحطى عظيم آمد برخاستند و با جميع زنان و كودكان بمدينه آمدند و گفتند ما آمده‌ايم تا تعليم گيريم از رسول خدا پس نرخها گران كردند و بعضى راهها را نجس ساختند به بول و غايط حق تعالى فرمود كه از هر قبيله گروهى از ايشان بطلب علوم\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nدينيه بيرون بروند بعد از آن در امر بقتال ميفرمايد كه .\r\n يا أَيُّهَا الَّذِينَ آمَنُوا قاتِلُوا الَّذِينَ  اى كسانى كه گرويده‌ايد كارزار كنيد با آنان كه  يَلُونَكُمْ مِنَ الْكُفَّارِ  نزديك شمااند از ناگرويدگان و آنها يهودانى بودند كه در حوالى مدينه متوطن بودند چون قريظه و نظير و خيبر غرض آنست كه مقاتله كنيد با كفارى كه اقرب باشند بشما مادام كه خطر ابعد بيشتر نباشد از اقرب و لهذا حضرت مقاتله فرمود با نضير و بنى قريضه و قبل از حرب هوازن فتح مكه كرد و با اهل فارس محاربه نكرد به جهت بعد ايشان  وَ لْيَجِدُوا فِيكُمْ غِلْظَةً  و بايد كه بيابند كافران در شما درشتى نسبت به خود يعنى عنفى تمام و غلظى سخت در كلام قبل از وقوع قتال  وَ اعْلَمُوا أَنَّ اللَّهَ مَعَ الْمُتَّقِينَ  و بدانيد ايمؤمنان آنكه خدا با پرهيزكارانست بحفظ و اعانت و نصرت و از محالات است كه او سبحانه به چيزى امر كند و باز ضد آن باشد پس در باب اهل نفاق ميفرمايد كه .\r\n وَ إِذا ما أُنْزِلَتْ سُورَةٌ  و چون فرو فرستاده شود سورهء يا پارهء از قرآن  فَمِنْهُمْ مَنْ يَقُولُ  پس از منافقان كس هست كه گويد با منافقى ديگر از روى انكار و استهزا يا با ضعفاى مؤمنان گويند  أَيُّكُمْ زادَتْهُ  كيست از شما آنكه بيفزود او را  هذِهِ  اين سوره  إِيماناً  گرويدن يعنى آنكس كدام است كه اينسوره او را يقين و ثبات در دين بيفزايد حق تعالى در جواب او مىفرمايد كه  فَأَمَّا الَّذِينَ آمَنُوا فَزادَتْهُمْ إِيماناً  پس آنان كه گرويده‌اند پس زياد ميگرداند اينسوره ايمان ايشان را بزيادتى علمى كه حاصل مىشود از تدبر در اين سوره و انضمام ايمان به آن  وَ هُمْ يَسْتَبْشِرُونَ  و ايشان شاد ميشوند بنزول آنكه سبب زيادتى كمال و واسطهء ارتفاع حال ايشانست .\r\n وَ أَمَّا الَّذِينَ فِي قُلُوبِهِمْ مَرَضٌ  و اما آنان كه در دلهاى ايشانست بيمارى شك و نفاق و حقد و حسد و بغض اسلام  فَزادَتْهُمْ رِجْساً إِلَى رِجْسِهِمْ  پس زياده مىكند اين سوره ايشان را كفرى منضم بكفر ايشان يعنى در سورهاى ديگر شك داشتند پس شك ايشان با آن شك ضم شده موجب زيادتى كفر ايشان گشت  وَ ماتُوا  و مردند يعنى اين صفت استحكام يافت در ايشان تا وقتى كه مردند  وَ هُمْ كافِرُونَ  در حالتى كه ايشان كافر بودند .\r\n أَ وَ لا يَرَوْنَ أَنَّهُمْ يُفْتَنُونَ  آيا نمىبينند اين منافقان آنكه ايشان مبتلا ميشوند و در بليه مىافتند باصناف بليات از مرض و قحط يا بجهاد با رسول خدا و مغلوبيت ايشان با وجود كثرت ايشان و قلت ياران قدوهء عالميان و يا بظهور نفاق و كذب ايشان بر مسلمانان و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nعارف شدن آنحضرت بضمائر خبيثه ايشان  فِي كُلِّ عامٍ مَرَّةً أَوْ مَرَّتَيْنِ  در هر سالى يك بار يا دو بار  ثُمَّ لا يَتُوبُونَ وَ لا هُمْ يَذَّكَّرُونَ  پس توبه نميكنند از نفاق و نه پند ميگيرند و متعظ ميشوند در آيات و عبرت او و تفكر و انديشه نميكنند .\r\n وَ إِذا ما أُنْزِلَتْ سُورَةٌ  و چون فرود آيد سورهء از قرآن كه در آن عيب ايشان مذكور باشد  نَظَرَ بَعْضُهُمْ إِلى بَعْضٍ  نظر كنند برخى از ايشان بسوى برخى ديگر يعنى به چشم يكديگر اشاره كنند از روى استهزاء و سخريه به آن سوره و يا از روى خشم به جهت شنيدن عيوب خود يا بغمز عين بهم ايماء ميكنند براى فرار از مجلس و با يكديگر ميگويند كه  هَلْ يَراكُمْ مِنْ أَحَدٍ  آيا مىبينند يكى از مسلمانان شما را اگر از مجلس بيرون رويد پس اگر نه ببينند اقامت كنيد و اگر نه برخيزيد  ثُمَّ انْصَرَفُوا  پس بازگردند از مجلس پيغمبر صلّى اللّه عليه و آله و سلّم به جهت خوف رسوائى يا كثرت خشم  صَرَفَ اللَّهُ قُلُوبَهُمْ  گردانيده است خدا دلهاى ايشان را از انشراح صدر و فهم قرآن و قبول ايمان به جهت عقوبت فرط عناد و انكار و اصرار كفر ايشان و عدم تدبر در آيات بينه و معجزات ظاهره و ميتواند بود كه اينكلام بمعنى نفرين باشد و دعاى بد يعنى حق تعالى دلهاى ايشان را از راه حق بگرداناد و بطريق بهشت رهنمونى مكناد  بِأَنَّهُمْ قَوْمٌ لا يَفْقَهُونَ  بسبب آنكه ايشان گروهىاند كه در نمىيابند حق را و فهم نميكنيد و از غايت نفاق و رسوخ كفر و عناد در باطن ايشان در آن تدبر نميكنند تا حق را دريابند بعد از ذم اهل كفر و نفاق و وعيد ايشان بعقاب بر سبيل عموم خطاب بجميع بندگان مىكند كه .\r\n لَقَدْ جاءَكُمْ رَسُولٌ مِنْ أَنْفُسِكُمْ  بتحقيق و يقين كه آمد بشما ايكافه مكلفان فرستادهء به حكم خدا از شما يعنى از جنس شما در بشريت تا بواسطهء جنسيت با او مخالطه نمايند و بر وجه سهولت افاده و استفاده وجود گيرد يا آمد بشما اى اهل عرب رسولى از شما متكلم بلغت شما از ابن عباس مرويست كه هيچ قبيله نبود در عرب مگر كه حضرت رسالت صلّى اللّه عليه و آله و سلّم رشته خويشى بدان پيوسته بود  عَزِيزٌ عَلَيْهِ ما عَنِتُّمْ  دشوار است بر او آنچه در رنج افتيد بدان از كفر و ضلالت و به جهت آن معذب شويد يعنى لطف و مرحمت و شفقت او نسبت بشما بر وجهى است كه نميخواهد كه بسبب صدور عمل بدى گرد اذيتى و غبار بليتى بدامن شما نشيند و به جهت اين پيوسته در صدد تزكيهء شماست و همگى همت او آنست كه هيچ كردار بد از شما ظاهر نشود تا موجب ضرر و عذاب\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nشما نگردد  حَرِيصٌ عَلَيْكُمْ  حريص است بر اسلام شما و صلاح نيات شما  بِالْمُؤْمِنِينَ رَؤُفٌ رَحِيمٌ  بگرويدگان از شما و غير شما مهربانست و بخشاينده حق تعالى هيچ پيغمبرى را به اين دو صفت مدح نكرد مگر پيغمبر شما را و در حق خود فرمود ان اللّه بالناس لرؤف رحيم و در باره وى گفت بالمؤمنين رءوف رحيم و در مجمع آورده كه آن حضرت رءوف است بر مطيعين و رحيم است بر مؤمنين .\r\n فَإِنْ تَوَلَّوْا  پس اگر برگردند منافقان از يارى و هوادارى و تخلف كنند از فرمان بردارى يا كافران اعراض كنند از ايمان آوردن به تو  فَقُلْ حَسْبِيَ اللَّهُ  پس بگو پسنديده است مرا خداى شما كه شر شما كفايت كند و مرا بر شما غالب سازد  لا إِلهَ إِلَّا هُوَ  هيچ معبودى نيست به حق مگر وى  عَلَيْهِ تَوَكَّلْتُ  بر وى توكل كردم و كار خود را با وى گذاشتم پس اميدوارى و ترس كارى ندارم مگر از وى  وَ هُوَ رَبُّ الْعَرْشِ الْعَظِيمِ  و اوست خداوند عرش بزرگ مراد ملك عظيم يا جسمى اعظم كه محيط است بر جميع اهل آسمان و زمين و قبلهء اهل دعا و طواف گاه ملائكه است و آن را بكمال قدرت خود نگاه ميدارد و مرويست كه عرش الهى هزار ركن دارد و بروايتى سيصد هزار و قائمه تا قائمه سيصد هزار ساله را هست همهء آن مملو است از حافات و صافات ملائكه و حقيقت معنى آيه آنست كه بگو ايمحمد كه خدائى كه عرش بدين عظمت نگاه ميدارد قادر است كه مرا از شر منافقان و كافران در پناه خود نگاه دارد آورده‌اند كه مردى صالح رسول اللّه را در خواب ديد كه در مجمعى نشسته بود و اصحاب با وى مجالست كرده مردى از جمله آشنايان از در درآمد خواست كه بنشيند حضرت دست او را بگرفت و بر بالاى صحابه جا داد گفتند يا رسول اللّه اين كيست كه ويرا بر ما تقديم كردى و بدين مرتبه در تعظيم او كوشيدى فرمود اين مرديست كه در عقب هر نمازى دو آيه از آخر سورهء برائه خواندى يعنى قوله تعالى  لَقَدْ جاءَكُمْ رَسُولٌ مِنْ أَنْفُسِكُمْ  تا  وَ هُوَ رَبُّ الْعَرْشِ الْعَظِيمِ \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nسورة يونس\r\nمكية مائة و تسع عشرة آية ابى بن كعب از پيغمبر صلّى اللّه عليه و آله و سلّم روايت كرده كه هر كه قرائت كند اين سوره را بعدد هر كس كه تصديق بيونس عليه السّلام كرده و بعدد هر كه تكذيب او نموده و بعدد هر كه با فرعون غرق شده ده حسنه براى وى بنويسند و از ابو عبد اللّه صلوات اللّه عليه مرويست كه هر كه تلاوت سورهء يونس كند در هر دو ماه يا سه ماه از جاهلان نباشد و در قيامت از مقربان درگاه عزت باشد  بِسْمِ اللَّهِ الرَّحْمنِ الرَّحِيمِ \r\n  الر   بمعنى انا اللّه الرّحمن است يعنى منم خداى بخشاينده يا منم كه ميبينم جميع احوال بندگانرا   تِلْكَ آياتُ الْكِتابِ الْحَكِيمِ   اين سوره آيتهاى قرآنست كه مشتمل است بر حكمت و يا محكم و متقن كه در وى تناقض و اختلاف نيست يا آنكه هرگز رقم نسخ بر وى كشيده نشود يا كسى بر تغيير آن قادر نبود مرويست كه چون بناى اساس نبوت محمدى تاكيد يافت و حضرت عزت عز شأنه او را برسالت اختصاص داد صناديد قريش از روى انكار گفتند عجب است كه خدا رسولى كه جنس آدميان باشد بعالميان فرستد و يتيم أبي طالب را اختيار كند حق تعالى رد انكار ايشان كرده فرمود كه .\r\n أَ كانَ لِلنَّاسِ عَجَباً  آيا هست مردمان را تعجبى و شگفتى  أَنْ أَوْحَيْنا إِلى رَجُلٍ مِنْهُمْ  آنكه وحى كرديم بسوى مردى كه از قبيله ايشانست و تعجب ايشان در اين از فرط حمق و قصور نظر ايشان بود و امور آجله چه اعتقاد ايشان آن بود كه مزيت فضيلت و مرتبه و شأن مرد بكثرت مال و جاه دنيويست و آن حضرت را كه از عظماى خود كمتر ميدانستند به جهت قلت مال بود و چون حكمت الهى مقتضى حقير داشتن حطام دنيويه است از اين جهت اكثر پيغمبران كه مبعوث شده‌اند متصف بصفت فقر بوده‌اند تا ببندگان نمايد كه مال دنيا را دخلى نيست در مزيت مرتبة و كفار از فرط جهالت اينرا نمييافتند و تعجب ميكردند حق تعالى از روى انكار و تعجب فرمود كه آيا تعجب ميكنند اينكه ما وحى كرده‌ايم به مردى كه از اصل و نسب ايشان است مضمون وحى  أَنْ أَنْذِرِ النَّاسَ وَ بَشِّرِ الَّذِينَ آمَنُوا  آنست كه بيم كن مردمان را از عقوبت الهى و مژده ده آنانرا كه گرويده‌اند  أَنَّ لَهُمْ قَدَمَ صِدْقٍ  به آنكه مر ايشانراست پيش رو نيك  عِنْدَ رَبِّهِمْ  نزد پروردگار ايشان و آن سابقه ازلى است و نعيم جنت كه حق تعالى به آن وعده داده است مؤمنان را مرويست كه حضرت را از قدم صدق پرسيدند فرمود آن شفاعت من است كه به آن متوسل شويد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبرحمت پروردگار خود و مقرر است كه گناه‌كاران تبه روزگار را هيچ وسيلهء براى آمرزش برابر شفاعت آنحضرت نيست  قالَ الْكافِرُونَ  گفتند كافران بعد از آمدن پيغمبر بديشان و نمودن معجزات بديشان  إِنَّ هذا لَساحِرٌ مُبِينٌ  بدرستيكه اينمرد جادوئى است آشكارا در اين اعترافست به آنكه ايشان ميديدند معجزات آنحضرت را كه عاجز كننده ايشان بود از معارضه .\r\n إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ  بدرستيكه خداوند شما اللّه است كه آن خداونديست كه بقدرت تمام بيافريد آسمانها و زمينها را كه اصول ممكناتند و بزرگترين اجسام اين عالم  فِي سِتَّةِ أَيَّامٍ  در مدت شش روز ايام دنيا و در اينمدت آن را اختراع كرد با چندين بدايع و عجايب با آنكه قادر بود كه بيك طرفة العين آن را بيافريند تا تعليم بندگان باشد كه در كارها تعجيل نكنند  ثُمَّ اسْتَوى عَلَى الْعَرْشِ  پس مستولى شد بر عرش بآفريدن و تدبير كردن همچون استوارى ملك بر سرير باستيلاء بر تدبير مملكت چه همه از عرش كه اعظم مخلوقاتست نازل مىشود و لهذا بندگان نزد حاجت دستها بجانب او برميدارند  يُدَبِّرُ الْأَمْرَ  تدبير مىكند و ميسازد امر كاينات را بر مقتضاى حكمت  ما مِنْ شَفِيعٍ  نيست هيچ شفاعت كننده روز قيامت  إِلَّا مِنْ بَعْدِ إِذْنِهِ  مگر پس از دستورى دادن خدا مر او را اين تقرير عظمت اوست و عزت و جلال او و رد كسانى كه گمان ايشان آنست كه الههء ايشان شفيع خواهند بود يعنى بت  ذلِكُمُ اللَّهُ  و همچنين آنكه موصوف است به اين صفات مقتضيهء الوهيت و ربوبيت خداى به حق است  رَبَّكُمُ  كه پروردگار شماست نه غير او چه غير او را با او در اين صفتها شريك نيست  فَاعْبُدُوهُ  پس او را پرستيد بيگانگى  أَ فَلا تَذَكَّرُونَ  آيا پند نميگيريد و تفكر نميكنيد كه مستحق عبادت اوست نه معبودان باطله .\r\n إِلَيْهِ مَرْجِعُكُمْ جَمِيعاً  بسوى جزاى اوست بازگشت شما همه بموت و نشور نه به غير او پس مهيا باشيد براى آن بكسب اعمال صالحه و اجتناب از افعال سيئه و قبيحه  وَعْدَ اللَّهِ حَقًّا  وعده داد شما را خدا وعده دادنى راست و درست  إِنَّهُ يَبْدَؤُا الْخَلْقَ ثُمَّ يُعِيدُهُ  بدرستيكه خداى تعالى در اول بيافريد خلق را پس بعد از مردن زنده گرداند آن را  لِيَجْزِيَ الَّذِينَ آمَنُوا وَ عَمِلُوا الصَّالِحاتِ  تا جزا دهد آنانرا كه گرويده‌اند و كردند عملهاى پسنديده  بِالْقِسْطِ  بعدل يعنى مكافات ايشان دهد بر وجه عدل و راستى كه در آن هيچ نقصى نباشد  وَ الَّذِينَ كَفَرُوا لَهُمْ شَرابٌ مِنْ حَمِيمٍ  و آنان كه كافر شدند مر ايشانراست آشاميدن از آب گرم دوزخ كه چون بخورند احشاء و امعاى ايشان پاره پاره\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nگردد  وَ عَذابٌ أَلِيمٌ  و ديگر ايشان راست عذابى دردناك كه تخفيف نيابند  بِما كانُوا يَكْفُرُونَ  بسبب آنكه بودند كه به خدا و رسول او كافر ميشدند و نميگرويدند .\r\n هُوَ الَّذِي جَعَلَ الشَّمْسَ ضِياءً  اوست آنخداونديكه بقدرت كاملهء خود گردانيد آفتاب را خداوند روشنى  وَ الْقَمَرَ نُوراً  و ماه را خداوند نور  وَ قَدَّرَهُ مَنازِلَ  و تقدير كرد براى مسير هر يك از شمس و قمر منزلها بر فلك و اكثر بر آنند كه ضمير راجع بقمر است يعنى تقدير كرد براى مسير قمر منزلها بيست و هشت بعدد شبهاى ماه غير از دو شب محاق و اسامى آن منازل اين است : شرطين ، بطين ، ثريا ، دبران ، هقعه ، هنعه ، ذراع ، نثره ، طرفه ، جبهه ، زبره ، صرفه ، عوا ، سماك ، غفر ، زبانا ، اكليل ، قلب ، شوله ، نعايم ، بلده ذابح ، بلع ، سعود ، سعد الاخبيه ، فرع الدلو المقدم ، فرع الدلو المؤخر ، بطن الحوت و بروج دوازده است حمل ، ثور ، جوزا ، سرطان ، اسد ، سنبله ، ميزان ، عقرب ، قوس ، جدى ، دلو حوت و اين منازل ماه و آفتاب و زهره و مشترى و زحل و مريخ و عطارد است و مناط احكام شرع بسير شمس و قمر است در اين بروج و منازل كما قال  لِتَعْلَمُوا عَدَدَ السِّنِينَ  تا بدانيد شما شمار سالها و چون سال مشتمل بر ماهها بود ذكر ماه نكرد  وَ الْحِسابَ  و تا بدانيد شمار اوقات از ماهها و روزها و مهمات و معاملات  ما خَلَقَ اللَّهُ ذلِكَ إِلَّا بِالْحَقِّ  نيافريد خداى تعالى آنچه مذكور شد مگر به حق يعنى بر وفق حكمت بالغه نه ببازى و عبث نفصل الآيات روشن ميكنيم دلائل قدرت خود را و حفص يفصل بصيغهء غيبت خوانده يعنى خدا بيان مىكند دلايل قدرت خود را  لِقَوْمٍ يَعْلَمُونَ  براى گروهى كه ميدانند يعنى در آن انديشه ميكنند به جهت تامل از آن نفع ميگيرند چه هر كه تامل كند مىيابد كه شمس و قمر دو آيتند از آيات الهى كه از اعظم دلالاتند بر وحدانيت و علم و قدرت او سبحانه چه از آنها عالم منور مىشود و بشعاع شمس اخراج نبات و طبخ ثمار مىكند و بتماميت و نقص قمر اول و آخر ماه معلوم ميگردد و حساب شهور و ايام صيف و شتابان دانسته مىشود .\r\n إِنَّ فِي اخْتِلافِ اللَّيْلِ وَ النَّهارِ  بدرستيكه در آمد و شد شب و روز از پس يكديگر يا در مخالف ايشان بنور و ظلمت  وَ ما خَلَقَ اللَّهُ فِي السَّماواتِ وَ الْأَرْضِ  و آنچه فرو فرستاد او سبحانه در آسمانها و زمينها از انواع كاينات چون آفتاب و ماه و كواكب سياره و ثوابت و انواع فرشتگان و عرش و كرسى و لوح و قلم و از انواع حيوانات و نباتات و جمادات  لَآياتٍ  هر آينه نشانها است بر وجود صانع و وحدت او و كمال علم و قدرت او  لِقَوْمٍ يَتَّقُونَ  مر گروهى را كه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبترسند از عاقبت احوال امور يعنى از احوال مآل و معاد خود برانديشند و از رسوائى حشر ترسان گردند بعد از آن در تهديد تكذيب مكذبان معاد و معاندان بىبنياد ميفرمايد كه .\r\n إِنَّ الَّذِينَ لا يَرْجُونَ لِقاءَنا  بدرستيكه آنان كه اميد ندارند به ثواب و عقاب ما يعنى منكران آخرتند كه محل مجازات عمل است  وَ رَضُوا بِالْحَياةِ الدُّنْيا وَ اطْمَأَنُّوا بِها  و خشنود شدند بر زندگانى دنيا و پسنديدند و آرام گرفتند بدان يعنى همت خود را بر لذات محسوسه و زخارف فانيه مقصور گردانيدند و از نعم جنان و لذات جاودان غافل شدند بر وجهى در دنيا مطمئن و آرام گرفتند كه گوئيا هرگز ايشان را از آنجا رحلت نخواهد بود و ندانستند كه لحظة فلحظة دست اجل طبل رحيل فرو خواهد كوفت  وَ الَّذِينَ هُمْ عَنْ آياتِنا  و آنان كه ايشان از آيتهاى كتاب ما يا دلائل صنع ما  غافِلُونَ  نادان و بيخبرانند به جهت فرط توغل ايشان در آنچه ضد آياتست كه آن اشتغالست بر زخارف دنياى سريع الزوال .\r\n أُولئِكَ مَأْواهُمُ النَّارُ  آنگروه مشغول بحطام دنيا و غافل از امور عقبى جاى ايشان آتش دوزخست  بِما كانُوا يَكْسِبُونَ  به آنچه بودند كه كسب ميكردند از معاصى كه كفر و شركست و ساير خطيئات بعد از وعيد كافران در وعد مؤمنان ميفرمايد .\r\n إِنَّ الَّذِينَ آمَنُوا وَ عَمِلُوا الصَّالِحاتِ  بدرستيكه آنان كه ايمان آوردند و كردند كارهاى شايسته  يَهْدِيهِمْ رَبُّهُمْ بِإِيمانِهِمْ  راه نمايد ايشانرا پروردگار ايشان در آخرت بسبب ايمان ايشان طريقى را كه مؤدى ببهشت شود  تَجْرِي مِنْ تَحْتِهِمُ الْأَنْهارُ  جارى مىشود از زير مساكن ايشان جويهاى آب  فِي جَنَّاتِ النَّعِيمِ  در بوستانهاى پر نعمت و ايشان در بالاى غرفه‌ها به آن نگرند .\r\n دَعْواهُمْ فِيها سُبْحانَكَ اللَّهُمَّ  خواندن ايشان مر خدايرا در بهشت باينوجه باشد كه به پاكى ياد ميكنيم تو را بار خدايا از هر چه لايق به حضرت كبرياى تو نيست و اين به جهت لذت ايشان بود نه براى عبادت و چون اين كلمه گويند آنچه آرزوى ايشان باشد حاضر گردد  تَحِيَّتُهُمْ  و درود و سلام ايشان بر يكديگر و يا درود حق و تحيت ملائكه بر ايشان  فِيها سَلامٌ  در بهشت سلام بود كه مشتملست بر سلامتى از جميع آفات و نقايص و مكاره  وَ آخِرُ دَعْواهُمْ  و آخر دعاى ايشان  أَنِ الْحَمْدُ لِلَّهِ رَبِّ الْعالَمِينَ  آن باشد كه گويند حمد مر خدايرا كه پروردگار عالميانست مروى است كه چون مؤمنان ببهشت در آيند و انوار عظمت كبرياى حضرت ربّ العزت مشاهده كنند زبان بنعت جلال و تسبيح ملك متعال بگشايند و ملائكه بامر حق تعالى بر ايشان سلام كرده بانواع كرامات\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nو علو مقامات بشارت يابند و وظايف حمد و ثناى الهى بجا آورده ختم كلام بكلمهء تسبيح و حمد كنند و هر آينه لذت تسبيح و تحميد ايشان را از جميع لذتهاى بهشت خوشتر آيد بيت\r\n ذوق نامش عاشق مشتاق را * از بهشت جاودانى خوشتر است \r\nو مرويست كه چون مرغى بر بالاى ايشان پرواز كند آرزوى گوشت آن كرده گويند « سبحانك اللّهمّ » پرها از آن مرغ جدا شده بريان شود و پيش دست ايشان افتد و چون آن را تناول كنند گويند الحمد للّه ربّ العالمين در حال استخوانهاى مرغ گوشت پيدا كرده بپرواز در آيد همچنانكه اول بار بوده از مجاهد نقل است كه معنى يهديهم ربّهم كه در اين آيه واقع شده اين است كه راه نمايد خدا ايشان را بنور ايمان تا بر صراط بگذرند و در خبر است كه رسول صلّى اللّه عليه و آله و سلّم جبرئيل را گفت چگونه بر صراط بگذرند جبرئيل متوجه آسمان شده باز آمد و گفت حق تعالى تو را سلام مىرساند كه تو بر صراط بنور من بگذرى و على بنور تو بگذرد و امت بنور على گذر كنند نور امت تو از على است و نور على از نور تو و نور تو از نور من و ببهشت من در آيند و هر چه آرزو كنند در آن بايشان دهم آورده‌اند كه كفار بنزول عذاب استعجال مينمودند اين آيه آمد كه .\r\n وَ لَوْ يُعَجِّلُ اللَّهُ لِلنَّاسِ  و اگر تعجيل كند خدا بر مردمان  الشَّرَّ  باجابت دعاى بد  اسْتِعْجالَهُمْ بِالْخَيْرِ  همچنانكه شتافتن ايشان بدعاى خير  لَقُضِيَ إِلَيْهِمْ  هر آينه رانده و گذارده شود بسوى ايشان  أَجَلُهُمْ  اجل ايشان و هلاك شوند يعنى اگر ما دعاى بد ايشان را به زودى اجابت كنيم چنانچه دعاى خير ايشان را مستجاب ميگردانيم ايشان زود هلاك شوند  فَنَذَرُ الَّذِينَ لا يَرْجُونَ لِقاءَنا  پس ميگذاريم آنان را كه اميد ندارند به رسيدن به عذاب و ثواب ما يعنى بر وجه عناد بحشر و متعلقات آن نميگروند  فِي طُغْيانِهِمْ  در بىراهى خودشان يعنى بطريق استدراج مهلت ميدهيم ايشانرا تا در ضلالت  يَعْمَهُونَ  سرگردان ميروند و به حق راه نمىيابند بعد از آن خبر ميدهد از قلت صبر آدمى بر ضرر و شدائد و ميفرمايد كه .\r\n وَ إِذا مَسَّ الْإِنْسانَ الضُّرُّ دَعانا  و چون برسد بآدمى سختى و رنجى مراد جميع كفارند يا وليد بن مغيره يا اكثر آدميان و بر هر تقدير چون ضرر بوى رسد بخواند ما را باخلاص تمام براى خلاصى از آلام  لِجَنْبِهِ  وقتى كه تكيه كرده باشد به پهلوى خود يعنى صاحب فراموش بود از آن رنج  أَوْ قاعِداً  يا نشسته  أَوْ قائِماً  يا ايستاده يعنى در جميع احوال و حالات  فَلَمَّا كَشَفْنا عَنْهُ ضُرَّهُ  پس چون ببريم و برداريم از او رنج و مضرت او را  مَرَّ  برود بر همان راهى كه بوده بر كفر و بر آن مستمر شود و يا بگذرد از موقف دعا و ديگر به آن\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nرجوع نكند  كَأَنْ لَمْ يَدْعُنا  گوييا كه او نخوانده است ما را  إِلى ضُرٍّ مَسَّهُ  بكشف ضرى و دفع رنجى كه به او رسيده بود  كَذلِكَ زُيِّنَ لِلْمُسْرِفِينَ  مانند اين تزيين آراسته شده است يعنى شيطان آراسته مر اسراف كنندگان را كه از حد تجاوز نموده‌اند  ما كانُوا يَعْمَلُونَ  آنچه هستند كه ميكنند از فرو رفتن در ملاهى و اعراض از قبول اوامر و نواهى يعنى شيطان چنان در نظر ايشان در آمده كه آنچه ميكنند از اعمال قبيحه نيكوست بعد از آن از عقوبات كفار امم سابقه خبر ميدهد تا اين امت از مثل آن احتراز كنند پس ميفرمايد كه .\r\n وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا  و بدرستيكه ما هلاك كرديم اهل قرنها پيش از شما اى اهل مكه آن هنگام كه ستم كردند بتكذيب پيغمبران و عصيان ورزيدند در اطاعت رحمن  وَ جاءَتْهُمْ رُسُلُهُمْ بِالْبَيِّناتِ  و حال آنكه آمده بودند بديشان رسولان ايشان بحجتهاى روشن و معجزهاى ظاهر كه دال بود بر صدق ايشان  وَ ما كانُوا لِيُؤْمِنُوا  و نبودند ايشان كه ايمان آرند اگر هلاك نشدندى به جهت فرط عناد و انكار و جحود  كَذلِكَ  همچنين كه ايشانرا جزا داديم با هلاك ايشان به جهت تكذيب رسل  نَجْزِي الْقَوْمَ الْمُجْرِمِينَ  جزا خواهيم داد گروه مشركان را از اهل مكه كه تكذيب پيغمبر ميكنند .\r\n ثُمَّ جَعَلْناكُمْ خَلائِفَ  پس ما گردانيديم شما را اى گروهى كه محمد بشما مبعوث شده خليفهاى گذشتگان و جانشينان  فِي الْأَرْضِ مِنْ بَعْدِهِمْ  در زمين از پس قرونى كه هلاك شدند  لِنَنْظُرَ كَيْفَ تَعْمَلُونَ  تا ببينيم در صورت شهادت بعد از آنكه دانسته‌ايم در غيب كه شما چگونه عمل خواهيد كرد از خير و شر تا با شما بمقتضاى آن كردار جزا دهيم مرويست كه عبد اللّه بن ابى مخزومى و وليد بن مغيره و مكرز بن حفظ و عمرو بن عبد اللّه عامرى و امثال ايشان از كفار قريش با حضرت رسالت صلّى اللّه عليه و آله و سلّم گفتند آيتى بيار كه سادات عرب را از عبادت لات و عزى و منات بازدارد و ذم بتان در آن نبود حق تعالى آيه فرستاد كه .\r\n وَ إِذا تُتْلى عَلَيْهِمْ آياتُنا بَيِّناتٍ  و چون خوانده شود بر مشركان آيتهاى ما يعنى قرآن در حالتى كه واضح المعنى است  قالَ الَّذِينَ لا يَرْجُونَ لِقاءَنَا  گويند آنان كه اميد ندارند رسيدن به ثواب و عقاب ما در روز حساب  ائْتِ بِقُرْآنٍ غَيْرِ هذا  بيار قرآنى را بجز اينكه بر ما ميخوانى يعنى كتابى كه در او ذكر بعث و نشر و ثواب و عقاب و معاقب لات و منات و ساير اصنام نباشد  أَوْ بَدِّلْهُ  يا آنكه تبديل كنى قرآن را يعنى بر موضع آيتى كه مشتمل است بر امور مذكوره آيتى ديگر را كه در آن ذكر عذاب و ذم آلههء ما نباشد\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n قُلْ ما يَكُونُ لِي أَنْ أُبَدِّلَهُ  بگو اى محمد در جواب ايشان كه سزاوار نيست مرا آنكه تبديل كنم قرآن را  مِنْ تِلْقاءِ نَفْسِي  از قبل نفس خود يعنى خود به خود نميتوانم كه قرآن را تغيير دهم و در آن بزياده و كم تصرف نمايم  إِنْ أَتَّبِعُ إِلَّا ما يُوحى إِلَيَّ  متابعت نميكنم مگر آن چيزى را كه وحى كرده مىشود به من از حق تعالى بىزياده و نقصان  إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ  بدرستى كه من ميترسم اگر عاصى شوم از پروردگار خود تبديل و تغيير قرآن عذاب روز بزرگ را كه قيامت است بعد از آن بر صحت نبوت ميفرمايد كه .\r\n قُلْ لَوْ شاءَ اللَّهُ ما تَلَوْتُهُ عَلَيْكُمْ  بگو اى محمد اگر خواستى خدا نخواندمى بشما آنچه به من منزل شده  وَ لا أَدْراكُمْ بِهِ  و نه شما را دانا كردى خدا به قرآن پس از فضل و رحمت اوست كه مرا امر كرد به خواندن و شما را اعلام كرد به زبان من مراد آنست كه اين بمشيت اللّه است نه بمشيت من تا آن را بوجهى گردانم كه موافق آرزوى شما باشد  فَقَدْ لَبِثْتُ  پس بدرستيكه من درنگ كردم  فِيكُمْ عُمُراً  در ميان شما عمرى دراز كه مقدار چهل سال بود  مِنْ قَبْلِهِ  پيش از نزول قرآن يعنى در آن مدت كه مبعوث نبودم نه من قرآن ميخواندم و نه شما بدان دانا بوديد  أَ فَلا تَعْقِلُونَ  آيا پس چرا در نمييابيد و تعقل نميكنيد در كسى كه چهل سال در ميان شما بوده و ممارست علمى ننموده و با عالمى مصاحبت نكرده كلامى بر شما ميخواند كه فصحاى عرب از جمال بلاغت آن حيرانند و بلغاى ديوان ارباب از كمال فصاحت آن انگشت تحير در دندان و با وجود اين از ماضى و مستقبل خبر ميدهد تا دريابيد كه صدور كلامى چنين از مردى چنان خارق عادت است و منزل از جانب جناب عزت و شما از غايت عناد افتراء ميكنيد كه كلام من است نه از جانب خداى تعالى .\r\n فَمَنْ أَظْلَمُ مِمَّنِ افْتَرى عَلَى اللَّهِ كَذِباً  پس كيست ستمكارتر از كسى كه افترا كند و بربندد بر خدا دروغى و چيزى كه او نگفته باشد نسبت به او دهد  أَوْ كَذَّبَ بِآياتِهِ  يا تكذيب كند آيتهاى او را و بدان كافر شود يا گويد كه او صاحب شريك و ولد است  إِنَّهُ لا يُفْلِحُ الْمُجْرِمُونَ  بدرستى كه نجات نيابند و رستگار نشوند مجرمان يعنى كافران كه غرقه جريمه‌اند و مستغرق معصيت .\r\n وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ  و ميپرستند بجز از خداى تعالى آنچيزيرا كه ضرر نرساند بديشان اگر ترك طاعت و عبادت او كنند و سود نرساند بديشان اگر همهء اوقات در پرستش او صرف نمايند زيرا كه معبود ايشان جماد است و جماد بر رسانيدن نفع و ضرر قادر نيست\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو حال آنكه معبود ميبايد كه بقدرت او بايقاع ثواب و عقاب متعلق باشد تا بندگان باميد نفع و دفع ضرر او را پرستند  وَ يَقُولُونَ هؤُلاءِ شُفَعاؤُنا عِنْدَ اللَّهِ  و ميگويند بت‌پرستان اين شفيعان مااند نزد خدا يعنى در امور دنيا ما را شفاعت ميكنند و از خداى تعالى درخواست مينمايند تا مهمات ما را كفايت كند و اگر فرضا بعث و حشر باشد چنانچه زعم اهل اسلام است ما را از خدا درخواست كنند و از عذاب برهانند حق تعالى بر سبيل الزام ايشان فرمود كه  قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ  بگو اى محمد آيا خبر ميكنيد خداى را به آن چيزى كه نميداند در آسمانها و نه در زمينها انتفاى علم جهت انتفاى معلوم است يعنى شما ميگوئيد كه خداى را شريك هست و اثبات شفاعت بتان ميكنيد و خداى به حق كه عالم است بجميع معلومات اين را نميداند زيرا كه از او شريك وجود ندارد تا علم او تعلق گيرد به آن و اگر موجود ميبود هر آينه معلوم او سبحانه بودى كه عالم بجميع معلوماتست و هر گاه او را شريك نباشد پس شفاعت معقول نباشد  سُبْحانَهُ وَ تَعالى عَمَّا يُشْرِكُونَ  پاك است خدا و بلند مرتبه از آنچه ايشان آن را شريك وى ميدانند .\r\n وَ ما كانَ النَّاسُ إِلَّا أُمَّةً واحِدَةً  و نبودند آدميان مگر امتى يگانه يعنى همه بر فطرت اسلام بودند از ابن عباس مرويست كه ميان آدم و نوح ده قرن بود و در آن ميان اختلاف واقع نشد تا بعد از طوفان  فَاخْتَلَفُوا  پس اختلاف كردند و بعضى كافر شدند و برخى بر ايمان خود ماندند  وَ لَوْ لا كَلِمَةٌ سَبَقَتْ مِنْ رَبِّكَ  و اگر نه سخنى است كه پيشى گرفته است از آفريدگار تو يعنى حكم ازل واقع شده بتاخير عذاب تا روز قيامت كه روز جزاست و اگر نه  لَقُضِيَ بَيْنَهُمْ فِيما فِيهِ يَخْتَلِفُونَ  هر آينه حكم كرده شدى ميان ايشان در آن چيزى كه ايشان در آن اختلاف ميكنند يعنى عذاب نازلشدى و مبطل هلاك گشتى و محق بماندى .\r\n وَ يَقُولُونَ  و ميگويند مشركان كه اقتراح آيات ميكنند از تو  لَوْ لا أُنْزِلَ عَلَيْهِ آيَةٌ مِنْ رَبِّهِ  چرا فرستاده نشد بر محمد معجزه از پروردگار او يعنى از آن معجزاتى كه ما ميطلبيم نه آنچه خود مينمايد كه مطلوب ما نيست  فَقُلْ إِنَّمَا الْغَيْبُ لِلَّهِ  پس بگو در جواب ايشان كه غيب مر خداى راست يعنى مختص است بعلم او پس شايد كه علم او تعلق گرفته باشد به آنكه انزال آيات مقترحه از جمله مفسده است كه مانع انزالست پس اگر صلاح شما در آن ميبود انزال آن ميكرد و چون انزال آن نميفرمايد معلوم مىشود كه علم او تعلق كرده بعدم صلاح آن پس اقتراح آن معلوم نيست\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n فَانْتَظِرُوا  پس شما انتظار بريد نزول مقترحاترا  إِنِّي مَعَكُمْ مِنَ الْمُنْتَظِرِينَ  بدرستى كه من با شما از منتظرانم تا به‌بينم كه به جهت جحود و عناد و مكابره شما خدا با شما چه خواهد كرد بعد از آن از افعال ذميمه ايشان خبر ميدهد كه .\r\n وَ إِذا أَذَقْنَا النَّاسَ رَحْمَةً مِنْ بَعْدِ ضَرَّاءَ  و چون بچشانيم مردمان را يعنى اهل مكه را صحتى و فراخى از پس بيمارى و قحطى كه  مَسَّتْهُمْ  رسيده باشد بديشان  إِذا لَهُمْ مَكْرٌ فِي آياتِنا  چون در نگرى مر ايشان را باشد مكرى در آيتهاى ما يعنى طعن كنند در آن و در بارهء پيغمبر ما كيد كنند مرويست كه اهل مكه هفت سال بقحط و خشك سالى مبتلا بودند تا آنكه به هلاكت نزديك رسيدند حق تعالى رحم بديشان كرده باران بر ايشان فرستاد و آن قحطى و خشك سالى بفراخى و آبادانى مبدل شد و صاحب جمعيت شدند و متنعم گشته زبان طعن بر رسول دراز كردند و قدح آيات الهى و معجزات نبوى كردند و بانواع مكر و كيد و حيله تمسك جستند تا ضررى بدان حضرت رسانند حق تعالى فرمود كه  قُلِ اللَّهُ أَسْرَعُ مَكْراً  بگو اى محمد كه خدا زودتر است از شما در رسانيدن جزاى كيد بشما يعنى پيش از ظهور كيد شما حق تعالى بنزول عذاب بر شما امر خواهد كرد  إِنَّ رُسُلَنا يَكْتُبُونَ ما تَمْكُرُونَ  بدرستى كه رسولان ما يعنى ملئكه حفظه مينويسند آنچه شما مىانديشيد از مكر و هر گاه تدبير خفى شما بفرشتگان ما پنهان نيست بر ما كى پنهان خواهد بود بعد از آن در تذكير نعمت خود ميفرمايد كه .\r\n هُوَ الَّذِي يُسَيِّرُكُمْ  اوست آن خدائى كه ميراند يعنى تمكين و قدرت ميدهد شما را در قطع مسافت شما  فِي الْبَرِّ وَ الْبَحْرِ حَتَّى إِذا كُنْتُمْ فِي الْفُلْكِ  در خشگى بر پشت دواب چون اسب و استر و درازگوش و شتر و در ترى در كشتى تا چون باشيد در كشتى  وَ جَرَيْنَ بِهِمْ بِرِيحٍ طَيِّبَةٍ وَ فَرِحُوا بِها  و كشتيها روان شوند با آنكه در وىاند بباد خوش كه نرم ميوزد و شادمان شده‌اند ايشان به آن باد  جاءَتْها رِيحٌ عاصِفٌ  ناگاه آيد بدان كشتى بادى سخت كه دريا را در شور آورد  وَ جاءَهُمُ الْمَوْجُ مِنْ كُلِّ مَكانٍ  و بيايد بديشان موج دريا از هر جانبى يعنى چپ و راست و پيش و پس كشتى بموج در آيد  وَ ظَنُّوا أَنَّهُمْ أُحِيطَ بِهِمْ  و يقين كنند آنكه فرو گرفته است بلاها مر ايشان را از همه جوانب و طريق خلاصى نداشته  دَعَوُا اللَّهَ مُخْلِصِينَ لَهُ الدِّينَ  بخوانند خدا را بدفع آن بلا از ايشان\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدر حالتى كه پاك كنندگان باشند براى خود دين خود را يعنى از خوف اين بلا دين خود را خالص سازند و فطرات اصلى ظهور كند و عوارض نفسانى و شيطانى زايل گردد  لَئِنْ أَنْجانا مِنْ هذِهِ لَنَكُونَنَّ مِنَ الشَّاكِرِينَ  اگر ما را نجات دهى از اين اهوال و بلا هر آينه باشيم از سپاس دارندگان مر نعمت نجات را .\r\n فَلَمَّا أَنْجاهُمْ  پس چون باز رهانيديم ايشانرا از آنچه ميترسند  إِذا هُمْ يَبْغُونَ فِي الْأَرْضِ  ناگاه ايشان ستم كنند در زمين و شتابند به همان كارها كه بر آن بودند از شرك و فساد  بِغَيْرِ الْحَقِّ  بناحق و ناروا يعنى مبطل باشند در آن اين احتراز است از تخريب مسلمانان ديار كفرة را و سوختن مزروعات ايشان و كندن درختان ايشان ناحق است  يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ  اى مردمان جز اين نيست كه ستم شما بر نفسهاى شما بارتكاب معاصى  مَتاعَ الْحَياةِ الدُّنْيا  برخوردارى زندگانى دنياست يعنى تمتع و منفعت دو سه روزه ناپايدار است لذت آن زود بگذرد و عقوبت آن باقى ماند  ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ  پس سوى ماست بازگشت شما در قيامت پس خبر كنيم شما را به آنچه هستيد به آن عمل ميكنيد و مناسب آن پاداش خواهيم داد .\r\n إِنَّما مَثَلُ الْحَياةِ الدُّنْيا  جز اين نيست كه مثل زندگانى دنيا در سرعت زوال و ادبار آن بعد از اقبال  كَماءٍ  مانند آبى است يعنى باران  أَنْزَلْناهُ مِنَ السَّماءِ  كه فرو فرستاديم آن را از آسمان يا ابر  فَاخْتَلَطَ بِهِ نَباتُ الْأَرْضِ  پس آميخت با آن آب گياه رسته از زمين  مِمَّا يَأْكُلُ النَّاسُ وَ الْأَنْعامُ  از آنچه ميخورند آن را آدميان چون حبوب و ثمار و از آنچه چهار پايان چون گياهان تر و خشك  حَتَّى إِذا أَخَذَتِ الْأَرْضُ زُخْرُفَها  تا وقتى كه فراگرفت زمين پيرايهء خود را باصناف نباتات و اشكال و الوان مختلفه  وَ ازَّيَّنَتْ  و آراسته شد و با زينت گشت بمحصولات گوناگون و ميوه‌هاى رنگارنگ  وَ ظَنَّ أَهْلُها أَنَّهُمْ قادِرُونَ  و گمان بردند اهل آن زمين آنكه ايشان قادرند  عَلَيْها  بر درويدن گياه و چيدن ميوه‌هاى آن  أَتاها أَمْرُنا لَيْلًا أَوْ نَهاراً  ناگاه آمد بد آن زمين عذاب ما يعنى فرمان به خرابى آن در رسيد در شب يا در روز  فَجَعَلْناها حَصِيداً  پس گردانيديم كشت و زرع آن را شبيه به آنچه درويده باشند يا از اصل بركنده  كَأَنْ لَمْ تَغْنَ بِالْأَمْسِ  گوئيا كه هيچ نبوده و موجود نگشته و اثر آن پيدا نگشته ديروز  كَذلِكَ نُفَصِّلُ الْآياتِ  همچنين\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nكه در اين تمثيل تفصيل كرديم روشن مىسازيم و تفصيل ميدهيم دلائل قدرت خود را  لِقَوْمٍ يَتَفَكَّرُونَ  براى گروهى كه تفكر كنند در اين ضرب المثل و بدان نفع گيرند حق تعالى در اين آيه حال دنيا را در زوال نعيم و اموال و ظهور ادبار بعد از اقبال تشبيه كرده به حال گياه زمين از تازگى و طراوت خشك و تيره و بىرونق و بىنضارت مىشود چنانچه اول گياه را صفت طراوت و تازگى است آخر سمت تيرگى و پژمردگى است مبدأ دنيا نوازش دولت است و منتهاى آن گذارش نكبت و گفته‌اند كه اينجا تشبيه مال اين جهانست بباران يعنى باران مادام كه جارى است پاك و پاكيزه است و چون در موضعى مكث كرد و مدتى در يك جا ماند رنگ و بوى او متغير گشت و منقطع شد مال دنيا بسبب انفاق جوانمردان چون دست بدست روان گردد پسنديده و مقبول باشد و چون در مضيق بخل و امساك خسيسان بماند نكوهيده و مذموم بود و آخر تاراج حادثات به دو تاخته بناى آن را بصرصر نكبت از پاى درآورد بيت\r\n مال چون آبست تا باشد روان * فيض مييابد از او اهل جهان \r\n چند روزى چون كند يك جا درنگ * گنده و بيحاصل است و تيره رنگ \r\nو يا وجه تشبيه آن آنست كه چون آب باران به اندازه آيد و به قدر حاجت نازل گردد سبب آسايش مردمان و آرامش عالميان باشد اما چون از اندازه بگذرد و از حد اعتدال تجاوز كند سبب خرابى عالم و سرگردانى بنى آدم شود مال دنيا نيز تا به مقدار احتياج بدست آيد مقاصد دين و دنيا بنجاح مقرون گردد و فوائد آن بقريب و بعيد رسد و چون روى بازدياد نهد و خزانه و انبار پر شود موجب ارتكاب معصيت و تفاخر شود و بعضى ديگر در وجه تشبيه گفته‌اند كه باران چون بنهال رسد لطافت و طراوت آن بيفزايد و چون بخاربن بگذرد و حدت شوكت او زياده گردد مال دنيا نيز چون بمصلح رسد صلاح او بيفزايد به صرف آن در قربات كه المال الصالح للرجل الصالح و اگر بدست مفسد افتد ماده فساد و عناد او روى بازدياد نهد و در تيسير آورده كه حق تعالى بندگان خود را نميخواهد به دنيا كه محل آفات است بلكه بسراى بهشت دعوت مىكند كه منزل سلامتى از مخافاتست چنان كه فرموده .\r\n وَ اللَّهُ يَدْعُوا إِلى دارِ السَّلامِ  و خدا ميخواند بندگان را بسوى سراى با سلامة يعنى دعوت مىكند بعملى كه موجب دخول جنت اوست و گويند بهشت را دار السلم به جهت آن گفت كه تحيت خدا و تحيت ملئكه بر اهل آن است و يا تحيت بهشتيان بر يكديگر سلام است و يا سلام نام خداست و اضافه بهشت به او جهت تعظيم آن بود چنانچه اضافه خانه به صاحب به جهت تكريم است پس حق تعالى بنده خود را ميخواند از سرائى كه اولش بكاست و اوسطش عناء و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nآخرش فناء بسرائيكه مبدأش عطاست و اوسطش رضاست و آخرش جوار حضرت مولى  وَ يَهْدِي مَنْ يَشاءُ  و راه مينمايد هر كرا ميخواهد از طالبان حق بتوفيق و اسباب لطف و يا در قيامت ايشان را راه نمايد  إِلى صِراطٍ مُسْتَقِيمٍ  بسوى راه راست كه شريعت است يا دار السلم .\r\n لِلَّذِينَ أَحْسَنُوا  مر آنكسانى را كه نيكوئى كردند يعنى ايمان آوردند و عمل صالح كردند و از نواهى اجتناب نمودند  الْحُسْنى  مثوبت نيكوئى كه آن نعيم دار السلم است  وَ زِيادَةٌ  و افزونى از پاداش كه بطريق تفضل كرامت فرمايد و گويند جزاى حسنه يكى است بيكى زياده آنكه يكى را ده دهد يا بهفت صد و بيشتر و يا حسنى مغفرت است و زيادت خشنودى حضرت عزت و در روايتى واقع شده كه زياده ابريست كه بر سر اهل بهشت گذار كند و هر چه خواهند بر ايشان ببارد و از امير المؤمنين صلوات اللّه عليه مرويست كه زياده غرفه‌ايست در بهشت كه از يك دانه مرواريد مخلوق شده و آن را چهار در است  وَ لا يَرْهَقُ وُجُوهَهُمْ قَتَرٌ  و پوشيده نگرداند روى بهشتيان را گردى و غبارى يعنى روى ايشان در كمال طراوت و نضارت باشد  وَ لا ذِلَّةٌ  و نه خوارى يعنى اثر خوارى و مذلت بر بشرهء ايشان نباشد  أُولئِكَ أَصْحابُ الْجَنَّةِ هُمْ فِيها خالِدُونَ  آنگروه نيكوكاران اهل بهشتند ايشان در آن جاويد ماندگانند نه نعمت ايشان زوال يابد نه دولت ايشان انتقال پذيرد بخلاف زخارف دنيا و امتعه غرور او كه در صدد فنا و زوالست فضيل بن يسار از حضرت باقر عليه السّلام روايت كرده كه آن حضرت از پيغمبر صلّى اللّه عليه و آله و سلّم نقل فرموده كه هيچ چشمى از خوف خدا گريان نشود مگر كه حق تعالى بدن او را از آتش دوزخ حرام گرداند و اگر از خوف او سبحانه چشم بر رخساره او روان شود آن روى را تيرگى و خوارى نرسد و با نضارت و طراوت باشد و بعد از وعد مطيعان در وعيد منكران ميفرمايد بقوله .\r\n وَ الَّذِينَ كَسَبُوا السَّيِّئاتِ  و پاداش آنان كه كسب كردند بديها را از شرك و نفاق و طغيان و عصيان  جَزاءُ سَيِّئَةٍ بِمِثْلِها  پاداش بديست بمانند آن بدى كه كرده‌اند نه زيادهء بر آن چه زيادتى عقاب بر قدر استحقاق معصيت است  وَ تَرْهَقُهُمْ ذِلَّةٌ  و فرو پوشد ايشان را خوارى و رسوائى يعنى آثار مذلت بر ايشان هويدا گردد  ما لَهُمْ مِنَ اللَّهِ مِنْ عاصِمٍ  نباشد مر ايشان را از عذاب خدا هيچ نگه دارنده يعنى هيچكس عذاب از ايشان باز نتواند داشت و خشم خدا را از آنها دفع نتواند كرد  كَأَنَّما أُغْشِيَتْ وُجُوهُهُمْ  گوييا پوشيده شده است رويهاى ايشان  قِطَعاً مِنَ اللَّيْلِ مُظْلِماً  پارهاى از شب در حالتى كه آن شب تاريك بود يعنى رويهاى ايشان از غم و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاندوه و حرارت دوزخ چون شب بغايت تيره و بسيار سياه گردد  أُولئِكَ أَصْحابُ النَّارِ  آنگروه كه مشركان و منافقانند ياران دوزخند  هُمْ فِيها خالِدُونَ  ايشان در آن آتش جاويد ماندگانند يعنى هرگز روى رهائى از عذاب ندارند .\r\n وَ يَوْمَ نَحْشُرُهُمْ جَمِيعاً  و ياد كن روزى را كه حشر كنيم نيكان و بدان همهء ايشان را  ثُمَّ نَقُولُ لِلَّذِينَ أَشْرَكُوا مَكانَكُمْ  پس گوئيم مر آنانرا كه شرك آوردند بايستيد بر جاى خود  أَنْتُمْ وَ شُرَكاؤُكُمْ  شما و شريكان شما كه بدون من پرستيده‌ايد يعنى بتان تا ببينيد كه چه با شما كنيم  فَزَيَّلْنا بَيْنَهُمْ  پس جدا كنيم ميان كفار و معبودان ايشان و بپرسيم از كافران كه چرا پرستش بتان كرديد گويند ايشان كه ما را بعبادت خود فرمودند حق تعالى بتان را بسخن آورد  وَ قالَ شُرَكاؤُهُمْ ما كُنْتُمْ إِيَّانا تَعْبُدُونَ  و گويند شريكان ايشان يعنى بتان نبوديد شما كه ما را پرستيده بوديد بلكه شما هواى خود را پرستش ميكرديد چه آن فرماينده شما بود بشرك آوردن شما و گويند مراد بشركاء ملائكه‌اند و مسيح مرويستكه كافران آغاز جدال كنند و گويند نه چنين است بلكه شما ما را بپرستش امر كرديد بتان گويند .\r\n فَكَفى بِاللَّهِ شَهِيداً بَيْنَنا وَ بَيْنَكُمْ  پس كافى است كه خدا گواه باشد ميان ما و شما چه او عالم است بكنه حال ما  إِنْ كُنَّا عَنْ عِبادَتِكُمْ لَغافِلِينَ  بدرستى كه بوديم ما از پرستش شما بيخبران زيرا كه نميديديم و نمىشنيديم و عقل و فهم نداشتيم و يا ملائكه و مسيح گويند كه نميدانستيم ما كه پرستش ما ميكرده‌ايد .\r\n هُنالِكَ تَبْلُوا كُلُّ نَفْسٍ  در آن مقام بيازمايد يعنى بداند هر نفس بيقين  ما أَسْلَفَتْ  آنچه از پيش فرستاده از اعمال پس نفع و ضرر آن را معاينه ببيند و يا بيابند جزاى ما تقدم خود را  وَ رُدُّوا إِلَى اللَّهِ مَوْلاهُمُ الْحَقِّ  و بازگردانيده شوند همه نفسها بسوى ثواب و عقاب خدا كه خداوند و متولى امر ايشانست بر حقيقت  وَ ضَلَّ عَنْهُمْ ما كانُوا يَفْتَرُونَ  و گم گردد و ناپديد شود از كافران آنچه هستند كه افتراء ميكنند از شفاعت بتان و دعوى الوهيت ايشان بعد از آن ادلهء توحيد و بعث را مقارن قول مذكوره گردانيده ميفرمايد كه .\r\n قُلْ مَنْ يَرْزُقُكُمْ مِنَ السَّماءِ وَ الْأَرْضِ  بگو كيست كه روزى ميدهد شما را از آسمان كه باران مىبارد و از زمين كه گياه ميروياند چه ارزاق حاصل ميگردد باسباب ارضيه و سماويه  أَمَّنْ يَمْلِكُ السَّمْعَ وَ الْأَبْصارَ  يا كيست خداوندى كه قادر است آفريدن شنوائى و ديده‌ها را يعنى تواند كه سمع و بصر بيافريند يا حفظ آن كند از آفات\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n وَ مَنْ يُخْرِجُ الْحَيَّ مِنَ الْمَيِّتِ  و كيست كه بيرون آورد زنده را كه حيوانست يا نبات از مرده كه نطفه است يا دانه  وَ يُخْرِجُ الْمَيِّتَ مِنَ الْحَيِّ  و بيرون آورد مرده را كه نطفه است يا دانه از زنده كه حيوانست يا نبات  وَ مَنْ يُدَبِّرُ الْأَمْرَ  و كيست كه تدبير كند كارهاى عالميان را و چون اين سؤالها كنى كافران نتوانند از غايت ظهور كه مكابره كنند  فَسَيَقُولُونَ اللَّهُ  پس زود باشد كه گويند در جواب كه اينكه پرسيدى اللّه است و چون اين اقرار كه بزرگترين حجت است در بطلان طريق ايشان كه شركست  فَقُلْ  پس بگو اى محمد مر ايشانرا بعد از اين اقرار  أَ فَلا تَتَّقُونَ  آيا پس نميترسيد از چنين خداوندى كه بتان را شريك او ميسازيد .\r\n فَذلِكُمُ اللَّهُ رَبُّكُمُ الْحَقُّ  پس آنكه او را اين صفات كمال ثابت است اللّه است كه پروردگار شماست ثابت در ربوبيت كه شك در آن راه ندارد  فَما ذا بَعْدَ الْحَقِّ إِلَّا الضَّلالُ  پس چه چيز است بعد از راستى و بيان حق مگر گمراهى  فَأَنَّى تُصْرَفُونَ  پس از كجا گردانيده ميشويد از حق بباطل و از توحيد بشرك مراد انكار است يعنى نيست بعد از حق مگر ضلال پس هر كه درگذرد از حق كه عبادت اللّه است با چندين دلايل و حجج در وحدانيت او در ضلالت افتد .\r\n كَذلِكَ  همچنانكه ربوبيت حق را سزاوار است نه غير او را  حَقَّتْ كَلِمَةُ رَبِّكَ عَلَى الَّذِينَ فَسَقُوا  سزاوار شده حكم پروردگار تو و واجب گشته بر آنان كه بيرون رفته‌اند از دائرهء فرمان و امان و استصلاح و متمردند در كفر و عناد  أَنَّهُمْ لا يُؤْمِنُونَ  بدرستى كه ايشان ايمان نيارند يعنى علم الهى تعلق گرفته كه ايشان ايمان نيارند و از دائرهء استصلاح بيرون باشند و بر كفر ميرند يا معنى آنست كه عذاب الهى واجب شده بر اهل كفر و عدوان به جهت آنكه ايمان نمىآرند بعد از آن اثبات دليلى ديگر مىكند در باب توحيد و علم و قدرت خود و ميفرمايد كه .\r\n قُلْ  بگو ايمحمد به اين مشركان معاند و كافران جاحد كه  هَلْ مِنْ شُرَكائِكُمْ  آيا از شريكان شما يعنى آنهائى كه شريك خدائى گرفته‌اند  مَنْ يَبْدَؤُا الْخَلْقَ ثُمَّ يُعِيدُهُ  كس هست كه باغاز بيافريند خلق را پس باز زنده سازدش بعد از موت و چون كفار ابداء را مقر و اعاده را منكر و از روى عناد و لجاج بدان اعتراف نميكنند حق تعالى فرمود كه  قُلِ اللَّهُ يَبْدَؤُا الْخَلْقَ ثُمَّ يُعِيدُهُ  بگو ايمحمد مر ايشانرا كه خداى به حق اين صفت دارد كه بآغاز آفريند خلق را پس باز زنده گرداند خلق را بعد از فنا  فَأَنَّى تُؤْفَكُونَ  پس از كجا برگردانيده ميشويد از راه راست و نيز به جهت وضوح حجت ميفرمايد\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nكه .\r\n قُلْ هَلْ مِنْ شُرَكائِكُمْ  بگو ايمحمد مر ايشانرا كه آيا هست از بتان شما كه شريك نام نهاده‌ايد  مَنْ يَهْدِي  كسى كه راه نمايد بارسال رسل و انزال كتب و توفيق نظر در دلائل قدرت يعنى نصب حجج كند تا راه نمايد  إِلَى الْحَقِّ  بسوى حق و اينمعاندان ميدانند كه اين صفت از الههء ايشان مسلوبست و اگر لجاج و عناد دامنگير ايشان شده نگذارند كه به آن معترف شوند  قُلِ اللَّهُ يَهْدِي لِلْحَقِّ  بگو تو كه خداى به حق راه مينمايد به حق بالطافى كه با بندگان كند از تمكين ايشان در نظر كردن در ادله هاديه و توفيق ايشان در تدبير نمودن حجج حقه و چون نعمت هر دو سرا از جانب او سبحانه است  أَ فَمَنْ يَهْدِي إِلَى الْحَقِّ  آيا پس آنكه راه مينمايد به حق باسباب توفيق و الطاف  أَحَقُّ أَنْ يُتَّبَعَ  سزاوارتر است كه متابعت كرده شود  أَمَّنْ لا يَهِدِّي  يا آنكس كه راه نيابد به خودى خود  إِلَّا أَنْ يُهْدى  مگر آنكه راه نمايند او را و اينحال اشراف شركاى شماست چون ملائكه و مسيح و عزير پس جمادات بطريق اولى كه شايسته الوهيت نداشته باشند در تفسير زاهد مذكور استكه بت پرستان بت را بر چهارپايان ميبستند و از جائى به جائى نقل مينمودند پس حق تعالى فرمود كه آيا برابر بود آنكه تو را راه نمايد با كسى كه تو او را راه نمائى  فَما لَكُمْ كَيْفَ تَحْكُمُونَ  پس چيست و چه بوده شما را چگونه حكم ميكنيد در تسويه ميان كسى كه شما بوى محتاجيد با كسى كه او بشما محتاجست و يكسان ميشماريد قادر و عاجز را و در اين آيه دليلى روشن است بر عدم جواز تقديم مفضول بر فاضل در امامت و خلافت و رياست عامه دينيه بعد از آن ميفرمايد .\r\n وَ ما يَتَّبِعُ أَكْثَرُهُمْ إِلَّا ظَنًّا  و پيروى نميكنند بيشتر كفار مگر گمانى را كه منشأ خيالات موهومه و قياسات فاسده است چون قياس غائب بر حاضر و خالق بر مخلوق باندك مشاركت موهومه مراد باكثر جميع است يا كسانى كه بناى مذهب خود را بر تميز و نظر نهاده باشند و راضى بتقليد صرف نشده باشند  إِنَّ الظَّنَّ لا يُغْنِي مِنَ الْحَقِّ شَيْئاً  بدرستى كه گمان بىنياز نگرداند كسى را از علم و اعتقاد درست چيزى بعنى ظن و تخمين بجاى حق و يقين نتواند بود و گفته‌اند ظن كفار آن بود كه بتان ايشانرا شفاعت خواهند كرد حق تعالى فرمود گمان ايشان سود نكند و باز ندارد از عذاب خدا چيزيرا  إِنَّ اللَّهَ عَلِيمٌ بِما يَفْعَلُونَ  بدرستى كه خدا داناست به آنچه ايشان ميكنند از متابعت گمان و اعراض از حجت و برهان و همه را جزا و سزا خواهد داد در آيه دليلست بر آنكه تحصيل علم بر امور واجب است و اكتفا بتقليد و ظن جايز\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nنيست و چون ظن در جائيست كه علم ممكن نباشد مانند مسائل اجتهاديه بعد از آن در رد قول كفار ميفرمايد .\r\n وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ  و نيست و نشايد اين قرآن با وجود دلائل اعجاز آنكه بر بافته شود و كسى تواند گفت بجز از خدا يعنى سزاوار نيست كه اين سخن افترا باشد  وَ لكِنْ تَصْدِيقَ الَّذِي بَيْنَ يَدَيْهِ  و ليكن هست تصديق كنندهء آنچه بود پيش از وى از تورية و انجيل و زبور يعنى با وجود اعجاز مصدق و موافق كتب سابقه است  وَ تَفْصِيلَ الْكِتابِ لا رَيْبَ فِيهِ  و بيان كردن آنچه بر شما نوشته شده از اوامر و نواهى هيچ شكى و شبهه در آن نيست يعنى در حقيقت آن  مِنْ رَبِّ الْعالَمِينَ  نازلشده است از نزد پروردگار عالميان و نيز به جهت الزام حجت بر اهل عناد و انكار ميفرمايد كه .\r\n أَمْ يَقُولُونَ افْتَراهُ  آيا ميگويند مشركان بر بافته است محمد اينكلام را از خود  قُلْ فَأْتُوا بِسُورَةٍ مِثْلِهِ  بگو اگر اين سخن را بر ميتوان يافت چنانچه زعم شماست پس بياريد شما و بر بافيد سورهء مانند آن در بلاغت و فصاحت و قوت معنى چه شما در نظم بليغ و نثر فصيح مشهور زمان و سر آمد دورانند و اگر به خود معارضه نميتوانيد استعانت نمائيد  وَ ادْعُوا مَنِ اسْتَطَعْتُمْ مِنْ دُونِ اللَّهِ  و بخوانيد براى معاونت خود در آوردن سورهء مثل قرآن هر كرا توانيد كه از او يارى خواهيد بجز از خدا تا مددكارى كند شما را و بسازيد مانند قرآن  إِنْ كُنْتُمْ صادِقِينَ  اگر هستيد راستگويان كه محمد از خود بر ميبافد .\r\n بَلْ كَذَّبُوا  بلكه از فرط جحود و عناد تكذيب كردند  بِما لَمْ يُحِيطُوا بِعِلْمِهِ  به آن چيزى كه فرا نرسيدند بدانش آن مراد آنست كه بعد از سماع قرآن و قبل از تدبر آن بتكذيب و انكار آن مشغولشد به جهت آنكه قرآن متضمن ذكر بعث و خبر است و ساير آنچه مخالف دين ايشانست  وَ لَمَّا يَأْتِهِمْ تَأْوِيلُهُ  و هنوز نيامد بديشان يعنى ظاهر نگشت بر ايشان معنى و حقيقت قرآن و ذهن ايشان باسرار و دقايق آن نرسيد يعنى اگرچه اول علم بحقيقت آن نداشتند اما بالاخره اعجاز آن بر ايشان ظاهر شد وقتى كه مكرر حضرت صلّى اللّه عليه و آله و سلّم بدان دعوى تحدى كرد و ايشان قواى خود را در معارضه آن صرف كرده نتوانستند و عاجز گشتند و بدانستند كه فوق طاقت بشر است اما به جهت فرط عناد و جحود در تكذيب آن كوشيدند  كَذلِكَ كَذَّبَ الَّذِينَ مِنْ قَبْلِهِمْ  همچنان تكذيبى كه كفار زمان تو دارند تكذيب كردند انبياى خود را به آنكه بودند پيش از ايشان  فَانْظُرْ كَيْفَ كانَ عاقِبَةُ الظَّالِمِينَ \r\n\r\n","description":"","footnote":"","page_name":" 288 ","page_number":288},
  {"content":"\r\n\r\nپس در نگر و ببين چگونه بود سر انجام ستمكاران مكذب پس اينها نيز مثل آنها معذب و معاقب خواهند شد و در اين آيه تسلى حضرت رسالت است و تهديد اهل كفر و ضلالت .\r\n وَ مِنْهُمْ مَنْ يُؤْمِنُ بِهِ  و از ايشان كه تكذيب ميكنند نيز كس هست كه ميگرود به قرآن و تصديق در نفس خود و ميداند كه حق است و ليكن از روى عناد ظاهر نميكند  وَ مِنْهُمْ مَنْ لا يُؤْمِنُ بِهِ  و از ايشان كس هست كه نميگرود به آن از فرط جهل و غايت نادانى  وَ رَبُّكَ أَعْلَمُ بِالْمُفْسِدِينَ  و پروردگار تو داناتر است به تباهكاران يعنى بمعاندان كه مصرند بر تكذيب و گفته‌اند معنى آنست كه بعضى از قوم تو ايمان آوردند به قرآن و از كفر توبه كردند و برخى از اين سعادت محروم ماندند و بر شقاوت كفر مردند .\r\n وَ إِنْ كَذَّبُوكَ  و اگر تكذيب كنند تو را يعنى بر آن اصرار نمايند و تو از جانب ايشان نااميد شوى  فَقُلْ لِي عَمَلِي وَ لَكُمْ عَمَلُكُمْ  پس بگو ايشان را كه مراست جزاى كردار من و مر شما راست پاداش عمل شما  أَنْتُمْ بَرِيئُونَ مِمَّا أَعْمَلُ  شما بيزاريد يعنى ذمه شما بريست از آنچه ميكنم يعنى شما را به عمل من مؤاخذه نخواهند كرد  وَ أَنَا بَرِيءٌ مِمَّا تَعْمَلُونَ  و من بيزارم از آنچه ميكنيد يعنى مؤاخذ به عمل شما نخواهم شد نزد بعضى اين آيه منسوخست بآية السيف به جهت آنكه متضمن اعراض است از ايشان و تخليه ايشان و نزد بعضى منسوخ نيست بلكه مراد وعيد است كقوله  اعْمَلُوا عَلى مَكانَتِكُمْ *  .\r\n وَ مِنْهُمْ مَنْ يَسْتَمِعُونَ إِلَيْكَ  و از اهل شرك يا از اهل يهود كسانى هستند كه گوش فرا ميدارند بسوى تو وقتى كه قرآن ميخوانى و احكام شرع را بامت تعليم ميكنى تا استهزاء كنند به آن  أَ فَأَنْتَ تُسْمِعُ الصُّمَّ  آيا پس تو ميشنوانى اين معنى كسانى را كه در عدم سماع حق بمنزلهء كرانند مراد آنست كه تو قادر نيستى بر اسماع ايشان  وَ لَوْ كانُوا لا يَعْقِلُونَ  و اگرچه هستند كه با وجود آن در نمييابند يعنى با صمم ايشان عدم تعقل انضمام يافته و چون سمع و عقل هر دو مفقود باشد پيداست كه حال بر چه منوال باشد .\r\n وَ مِنْهُمْ مَنْ يَنْظُرُ إِلَيْكَ  و از ايشان كس هست كه نظر كند بسوى تو و بر وجه طعن دلائل نبوت و نشانهاى صدق ترا مشاهده نمايد و از غايت عناد چنان فرا نمايد كه هيچ چيز از آيات رسالت نديده  أَ فَأَنْتَ تَهْدِي الْعُمْيَ  آيا پس تو راه مينمائى كوران و آنانرا كه در عدم انتفاع از مشاهدهء آيات مانند كورانند  وَ لَوْ كانُوا لا يُبْصِرُونَ  و اگرچه هستند كه با وجود عدم بصر نمىبينند بديدهء بصيرت يعنى قادر نيستى بر هدايت كسانى كه با عمى بصر ضم اعمى بصيرت كرده‌اند و چون مقصود از ابصار\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاعتبار است و استبصار و عمده در آن بصيرت و ايشان از آن هر دو اعراض كرده‌اند پس گوييا كه ديده ظاهر و باطن از ايشان مسلوب است .\r\n إِنَّ اللَّهَ لا يَظْلِمُ النَّاسَ شَيْئاً  بدرستيكه خداى تعالى ستم نميكند بمردمان هيچ چيز از افساد حواس و عقول ايشان و تعذيب ايشان بدون استحقاق و نقص ثواب از حسنات ايشان  وَ لكِنَّ النَّاسَ أَنْفُسَهُمْ يَظْلِمُونَ  و ليكن مردمان ستم ميكنند بنفسهاى خود بكسب سيئات و حس و عقل كه آلت ادراك آيات قدرت است در ملاهى استعمال ميكنند نظم چشم از براى ديدن آيات قدرت است - گوش از پى شنيدن اخبار حكمت است - هر كه حق نه‌بيند و حق نشنود كسى - كور و كر است بلكه از آن هم بتر بسى .\r\nو يوم نحشرهم و ياد كن روزى را كه جمع كنيم و حفص بياء ميخواند يعنى خدا جمع كند كافران را و از هول آن روز مدت مكث در دنيا و قبر بر ايشان كوتاه نمايد بر وجهى كه  كَأَنْ لَمْ يَلْبَثُوا إِلَّا ساعَةً مِنَ النَّهارِ  گوييا درنگ نكرده‌اند در دنيا يا در قبر مگر اندكى از روز مكث در دنيا يا قبر اگرچه طويل باشد اما نسبت بمكث آخرت بمرتبهء مكث قليل باشد پس چون از قبر برانگيخته شوند  يَتَعارَفُونَ بَيْنَهُمْ  آشنائى دهند ميان يكديگر يعنى هم ديگر را بشناسند هم چنان كه دو كس به جهت قلت زمان مفارقت يكديگر را ميشناسند و اگر مدت طويل است همديگر را نميدانند و اين در اول بعث باشد و بعد از آن بسبب تواتر اهوال قيامت آن آشنائى انقطاع يابد و از يكديگر فراموش كنند  قَدْ خَسِرَ الَّذِينَ كَذَّبُوا بِلِقاءِ اللَّهِ  بتحقيق كه زيان كردند در حظوظ خيرات ابديه آنان كه ايشان تكذيب كردند به رسيدن بجزاى كردار در روز حساب و آن را منكر شدند  وَ ما كانُوا مُهْتَدِينَ  و نبودند راه يافتگان به آن بوسيله استعمال حواس و عقول خود در تحصيل معارف حقه بلكه به جهت فرط عناد و غفلت و مغرور شدن بحطام دنيا از تدبر در آيات و معجزات غافل شده خود را در مهالك عذاب ابدى انداختند .\r\n وَ إِمَّا نُرِيَنَّكَ بَعْضَ الَّذِي نَعِدُهُمْ  و اگر بنمايم تو را اى محمد برخى از آنچه وعده داده‌ايم كفار را از عذاب مانند هلاكت جمعى از ايشان در روز بدر  أَوْ نَتَوَفَّيَنَّكَ  يا متوفى سازيم تو را قبل از آنكه عقوبت ايشان را مشاهده كنى يعنى اگر انتقام از ايشان بكشيم در دنيا و تو آن را نه بينى  فَإِلَيْنا مَرْجِعُهُمْ  پس بسوى ماست بازگشت ايشان و ترا در آخرت بنمائيم عذاب ايشان را  ثُمَّ اللَّهُ  پس خدا بعد از نمودن عذاب به تو يا پس از متوفى شدن تو  شَهِيدٌ عَلى ما يَفْعَلُونَ  گواهست بر آنچه ايشان ميكنند و فراخور عمل جزا خواهند يافت .\r\n وَ لِكُلِّ أُمَّةٍ رَسُولٌ  و مر هر گروهى را از امم ماضيه فرستادهء بود كه ايشان را\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبه حق دعوت ميفرمود  فَإِذا جاءَ رَسُولُهُمْ  پس چون آمد بديشان رسولى كه مبعوث بود بديشان و تكذيب او كردند  قُضِيَ بَيْنَهُمْ بِالْقِسْطِ  حكم كرده شد ميان مكذبان و رسولان او براستى يعنى رسول نجات يافت و اهل بلد هلاك شدند  وَ هُمْ لا يُظْلَمُونَ  و ايشان يعنى رسول و مكذبان ستمديده نشوند يعنى از ثواب رسول كم نكنند و در عذاب مكذبان بزياده بر استحقاق حكم نفرمايند آورده‌اند كه بعد از نزول آيه و امّا نرينك الايه كفار مكه استعجال عذاب موعود كردند آيه آمد كه .\r\n وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ  و ميگويند كافران از روى استعجال و استهزاء كى باشد اين عذاب موعود و چرا فرو نمىآيد اگر هستيد راستگويان در وعيد خطاب با پيغمبر است و مؤمنان كه اهل شرك را تخويف ميكردند .\r\n قُلْ لا أَمْلِكُ لِنَفْسِي ضَرًّا وَ لا نَفْعاً  بگو اى محمد كه من مالك نيستم براى نفس خود زيانى از مرگ و بيمارى و قحطى و نه سودى را از زندگانى و تن درستى و ارزانى يعنى قادر نيستم بر دفع ضرر و جر نفع براى خود  إِلَّا ما شاءَ اللَّهُ  مگر آنچه خواهد خدا كه من مالك شوم يعنى همه در تحت تصرف اوست و بر آن قدرت ندارم مگر آنكه مرا تمكين دهد بر آن پس چگونه استعجال كنم در وقوع ضرر كه نزول عقوبت و عذابست بر شما  لِكُلِّ أُمَّةٍ أَجَلٌ  مر هر گروهى را وقتى است معين براى هلاك ايشان  إِذا جاءَ أَجَلُهُمْ  چون بيايد وقت عذاب ايشان  فَلا يَسْتَأْخِرُونَ ساعَةً وَ لا يَسْتَقْدِمُونَ  پس واپس نيايد از اجل خود اندك زمانى و پيشى نگيرند بر آن بلكه چون آن وقت درآيد همه هلاك شوند اين تهديد مشركانست كه ساعت بساعت عذاب الهى بر شما فرود آيد و شآمت تكذيب در روزگار شما رسد .\r\n قُلْ أَ رَأَيْتُمْ إِنْ أَتاكُمْ عَذابُهُ  بگو اى محمد آيا ديديد و دانستيد شما اگر بيايد بشما عذاب خدا كه بنزول آن تعجيل ميكنيد  بَياتاً أَوْ نَهاراً  بوقت مشغولى شما بخواب يا در روز كه زمان استعجال شماست بطلب معيشت هر آينه پشيمان شويد از استعجال عذاب و چون چنين است پس  ما ذا يَسْتَعْجِلُ مِنْهُ الْمُجْرِمُونَ  چه چيز را شتاب ميكنند از عذاب يعنى كدام نوع از عذاب را ميطلبند گناهكاران يعنى مشركان و حال آنكه همهء انواع عذاب ناملايم است .\r\n أَ ثُمَّ إِذا ما وَقَعَ آمَنْتُمْ بِهِ  آيا بعد از استعجال چون واقع شود عذاب و آن را به‌بينيد ايمان آوريد بوى يعنى بعد از وقوع عذاب كه مستلزم عدم نفع ايمانست ايمان خواهيد آورد و بعد از وقوع ايشان را گويند كه  آلْآنَ  آيا اكنون كه عذاب نازلشده ايمان مىآوريد  وَ قَدْ كُنْتُمْ بِهِ تَسْتَعْجِلُونَ  و حال\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nآنكه بوديد شما كه از روى تكذيب و استهزا به عذاب يعنى نزول آن شتاب كنندگان .\r\n ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ  پس گفتيم مر آنان را كه ستم كردند بر خود بشرك و تكذيب بچشيد عذاب جاويد را  هَلْ تُجْزَوْنَ  آيا جزا داده شويد يعنى جزا ندهند شما را  إِلَّا بِما كُنْتُمْ تَكْسِبُونَ  مگر بسبب آنچه بوديد كه كسب ميكرديد از كفر و عصيان از ابو جعفر عليه السّلام مرويست كه مراد به اين آيه نزول عذابى است از آسمان بر فسقهء اهل قبله در آخر الزمان نعوذ باللّه منه آورده‌اند كه حى بن اخطب از يهود مدينه قبل از هجرت آن حضرت بتجارت مكه رفته بود چون بحرم رسيد و طنطنه و شوكت حضرت سيد عالم شنيد بمجلس شريف آن حضرت آمده بعد از استماع قرآن پرسيد كه اى محمد اين دعوت كه ميكنى بجد است يا بهزل و اين كلام كه ميخوانى براستى است يا ببازى حق تعالى آيه فرستاد كه .\r\n وَ يَسْتَنْبِئُونَكَ أَ حَقٌّ هُوَ  و خبر مىپرسند از تو در باب قرآن و ادعاى نبوت آيا حق و راست است اين  قُلْ إِي وَ رَبِّي  بگو اى محمد آرى به حق پروردگار من  إِنَّهُ لَحَقٌّ وَ ما أَنْتُمْ بِمُعْجِزِينَ  بدرستى كه دعوى من با قرآن يا بعثت درست و راست است و نيستيد شما عاجز كنندگان مر خداى را از عذاب كردن يعنى عجز بقدرت او راه نيابد و شما عذاب وى از خود باز نتوانيد داشت و از قبضه قدرت او بيرون نتوانيد رفت .\r\n وَ لَوْ أَنَّ لِكُلِّ نَفْسٍ ظَلَمَتْ  و اگر باشد مر هر نفسى را كه ستم كرده است بر خود بكفر يعنى اگر كافرى را باشد  ما فِي الْأَرْضِ  آنچه در زمين است از جمع مال و متاع و خزائن آن  لَافْتَدَتْ بِهِ  هر آينه فديه بدهد به آنچه دارد تا خود را از آن عذاب باز خرد  وَ أَسَرُّوا النَّدامَةَ  و بپوشند پشيمانى خود را از هواداران خود كه مبادا از ايشان سرزنش و ملامت شنوند و يا مبهوت شوند از هول عذاب و بر نطق قادر نباشند  لَمَّا رَأَوُا الْعَذابَ  آنهنگام كه به‌بينند عذاب را  وَ قُضِيَ بَيْنَهُمْ بِالْقِسْطِ  و حكم كرده شود ميان كافران و مؤمنان و يا رؤساء و اتباع و يا ظالمان و مظلومان بداد و راستى  وَ هُمْ لا يُظْلَمُونَ  و ايشان ستمديده نشوند بنقصان ثواب و افزونى عذاب .\r\n أَلا إِنَّ لِلَّهِ ما فِي السَّماواتِ وَ الْأَرْضِ  بدانيد كه مر خدايرا است آنچه در آسمانهاست و آنچه در زمين است پس بفداى كافر احتياج ندارد و بر ايصال ثواب و عقاب قادر است  أَلا إِنَّ وَعْدَ اللَّهِ حَقٌّ  بدانيد بدرستى كه وعدهء خدا در ثواب و عقاب راست و درست است و در آن خلافى نيست  وَ لكِنَّ أَكْثَرَهُمْ لا يَعْلَمُونَ  و ليكن بيشتر اهل ظلم و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nكفر نميدانند به جهت مقصور بودن عقل ايشان در ظاهر نعم دنيوى و مغرور شدن ايشان بدان .\r\n هُوَ يُحيِي وَ يُمِيتُ وَ إِلَيْهِ تُرْجَعُونَ  اوست كه زنده ميگرداند و ميميراند و بر اين هر دو در عقبى قادر باشد پس هميشه حياة و ممات از او ممكن باشد و بسوى جزاى او در روز بعث بازگردانيده خواهيد شد پس در بيان حقيقت قرآن ميفرمايد كه .\r\n يا أَيُّهَا النَّاسُ  اى همه مردمان  قَدْ جاءَتْكُمْ مَوْعِظَةٌ مِنْ رَبِّكُمْ  بدرستيكه آمد بشما پندى از نزد آفريدگار شما  وَ شِفاءٌ لِما فِي الصُّدُورِ  و شفائى و دوائى مر آن چيزى را كه در سينها و دلهاست از امراض جهالت و ضلالت  وَ هُدىً وَ رَحْمَةٌ لِلْمُؤْمِنِينَ  و راه نمونى بسوى حق و رحمتى براى گرويدگان يعنى قرآن كه نازلشده براى مردمانى كه جامع جميع اين صفات مذكوره است و هر آينه چنين كلامى عين هدايت و محض رحمت خواهد بود .\r\n قُلْ بِفَضْلِ اللَّهِ وَ بِرَحْمَتِهِ  بگو اى بندگان شادى كنيد بفضل خدا كه قرآنست و برحمت خدا كه دين اسلامست و گويند فضل قرآنست و رحمت آنكه ما را از اهل آن گردانيد و يا معرفت و توفيق و يا نعم ظاهره و نعم باطنه و يا دخول جنت و نجات از عقوبت و يا كشف عطا و يا كمال قرب به حضرت مولى در كشف الغمه آورده كه حضرت عزت از روى كرامت ميگويد كه اى بندهء من بر فضل و رحمت من اعتماد كن نه بر طاعت و عبادت خود چه اعتماد نيست جز بر فضل من و آسايش نيست جز برحمت من هر كسى را سرمايه‌ايست سرمايهء مؤمنان فضل من است و هر كس را خزانه‌ايست خزانهء مؤمنان رحمت من از امام محمد باقر عليه السّلام منقولست كه مراد بفضل حضرت رسالت است و برحمت اقرار به سيد اوصياء على مرتضى صلوات اللّه عليه و نزد بعضى معنى آنست كه بفضل و رحمت فرود آمده است موعظه و شفاء  فَبِذلِكَ  پس به اين فضل و رحمت نامتناهى حضرت بارى  فَلْيَفْرَحُوا  پس بايد كه شاد شوند مؤمنان  هُوَ  آن فضل و رحمت يا قرآن كه متضمن آنست  خَيْرٌ مِمَّا يَجْمَعُونَ  بهتر است از آنچه جمع ميكنند از حطام دنيوى كه در معرض زوال و فناست .\r\n قُلْ أَ رَأَيْتُمْ ما أَنْزَلَ اللَّهُ  بگو اى محمد بكفار كه آيا نديديد كه فرو فرستاده خدا  لَكُمْ مِنْ رِزْقٍ  براى شما از روزى يعنى از چهارپايان كه خوردن آن حلالست  فَجَعَلْتُمْ مِنْهُ حَراماً وَ حَلالًا  پس ساختيد نام نهاديد از آن روزى حرام و حلال يعنى بعضى را از آن گفتيد كه حلالست و بعضى را حكم كرديد كه حرام است چون بحيره و سائبه و مانند آن در سورهء مائده گذشت و بعضى را گفتيد كه بر جمعى حرام است و بر جمعى حلال  قُلْ آللَّهُ أَذِنَ لَكُمْ أَمْ عَلَى اللَّهِ تَفْتَرُونَ  بگو آيا خدا دستورى داد شما را در تحريم و تحليل يا بر خدا افتراء ميكنيد و ميگوئيد و اللّه امرنا\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبها .\r\n وَ ما ظَنُّ الَّذِينَ يَفْتَرُونَ عَلَى اللَّهِ الْكَذِبَ  و چيست گمان آنها كه بربندند بر خدا دروغ را در تحليل و تحريم يعنى گمان دارند كه خدا بايشان چه كند  يَوْمَ الْقِيامَةِ  در روز رستخيز كه روز مكافات است  إِنَّ اللَّهَ لَذُو فَضْلٍ عَلَى النَّاسِ  بدرستيكه خدا خداوند رحمت است بر مردمان بارسال رسل و انزال كتب  وَ لكِنَّ أَكْثَرَهُمْ لا يَشْكُرُونَ  و ليكن بيشتر مردمان سپاس‌دارى نميكنند اين نعمت را بعد از آن بيان مىكند كه مهلت دادن ايشان از عذاب نه به جهت جهل است به حال ايشان و ميفرمايد كه .\r\n وَ ما تَكُونُ فِي شَأْنٍ  و نبودى تو اى محمد در كارى از كارهاى خود  وَ ما تَتْلُوا مِنْهُ مِنْ قُرْآنٍ  و نخوانى از آنچه فرستاد خدا از قرآن  وَ لا تَعْمَلُونَ مِنْ عَمَلٍ  و نكنيد اى جميع آدميان هيچ كارى از كارها  إِلَّا كُنَّا عَلَيْكُمْ شُهُوداً  مگر كه هستيم ما بر شما گواهان يا نگهبانان  إِذْ تُفِيضُونَ فِيهِ  آن وقت كه خوض ميكنيد و در ميرويد از كارها  وَ ما يَعْزُبُ  و پوشيده نميشود  عَنْ رَبِّكَ مِنْ مِثْقالِ ذَرَّةٍ  از علم پروردگار تو همسنگ مورچه خرد يا مقدار ذرهء هوا  فِي الْأَرْضِ وَ لا فِي السَّماءِ  در زمين و نه در آسمان  وَ لا أَصْغَرَ مِنْ ذلِكَ وَ لا أَكْبَرَ  و نه خوردتر از آن ذره و نه بزرگتر مراد آنست كه نيست هيچ چيز از امور مذكوره  إِلَّا فِي كِتابٍ مُبِينٍ  مگر كه مكتوب در كتاب روشن يعنى لوح محفوظ ملخص معنى آنست كه هيچ قولى و فعلى بر حق سبحانه و تعالى پوشيده نيست و هر يك را بر وفق عمل جزا خواهد داد و اين وعده است مؤمنان را بكمال مثوبت و وعيد است مشركانرا بغايت عقوبت مرويست از حضرت صادق عليه السّلام كه هر گاه رسولخدا اين آيه را تلاوت فرمودى بسيار گريستى و بعد از ذكر مجازات اهل ايمان و مشركان خبر ميدهد كه .\r\n أَلا إِنَّ أَوْلِياءَ اللَّهِ  بدانيد بدرستيكه دوستان خداى را كه منقاد جميع اوامر اويند و مجتنب از نواهى او  لا خَوْفٌ عَلَيْهِمْ وَ لا هُمْ يَحْزَنُونَ  هيچ ترسى نيست بر ايشان از رسيدن مكاره و شدايد و نيستند ايشان كه اندوهناك شوند از فوت مطالب و مقاصد و در كشف الاسرار صفت اولياء بر اين وجه مىكند كه عنوان شريعتند و برهان حقيقت ظاهر ايشان به احكام شرع آراسته و باطن ايشان بانواع فقر افروخته و گفته‌اند كه جمعىاند كه با يكديگر دوستى براى خدا كنند ابو سعيد خدرى از رسول صلّى اللّه عليه و آله و سلّم سؤال كرد كه « من اولياء اللّه » دوستان خدا چه كسانند فرمود كه آنانند چون مردمان ايشان را ببينند خداى را ياد كنند و بهيئت و\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nطريقهء ايشان راه روند و ديدار ايشان عين لطف الهى باشد و حديث مشهور « النظر الى وجه على عبادة » مؤيد اين است از امير المؤمنين صلوات اللّه عليه صفت اولياء پرسيدند فرمود كسانىاند كه از فرط بيخوابى در شبها چشمهاى ايشان آب ريزد و از مشاهدهء بسيارى عبرتهاى روزگار روى ايشان زرد شده باشد و به جهت بسيارى گرسنگى و روزه داشتن شكمهاى ايشان باريك شده و از فرط تشنگى لبهاى ايشان خشك و سياه شده و على بن الحسين زين العابدين عليه السّلام فرموده كه اولياى خدا آنانند كه اداى فرايض خدا كنند و بر سنت رسول مواظبت نمايند و از محارم متورع باشند و از حطام دنيا زهادت ورزند و آنچه نزد خداست رغبت نمايند و از كسب حلال روزى خورند و مال حلال خود را سرمايه تكاثر و تفاخر خود سازند و آن را در حدود واجبه و مندوبه صرف نمايند حق تعالى به جهت اين صفات حسنه در كسب ايشان بركت فرمايد و در آخرت ايشان را در صدر درجات عاليات جاى دهد و در خبر است كه از رسول خدا صلّى اللّه عليه و آله و سلّم پرسيدند كه ولى خدا كيست حضرت دست بر كتف امير المؤمنين عليه السّلام نهاد و فرمود هذا ولى اللّه دوست خدا اين مرد است دوستى كن با وى اگرچه كشندهء پدر و برادرت باشد و چونكه آنحضرت جامع جميع صفات مذكوره بود از اين جهت باسم ولى اللّه مشهور گشته و به جهت سبق ايمان و كمال تقوى او را امير المؤمنين و امام المتقين گفتند و گويند اولياء اللّه همه مؤمنان پرهيزكارند بدليل آنكه حق تعالى در صفت ايشان ميفرمايد كه .\r\n الَّذِينَ آمَنُوا  اولياء اللّه آنانند كه گرويده‌اند به خدا و رسول و ساير ما جاء من عند اللّه  وَ كانُوا يَتَّقُونَ  و هستند كه پرهيزكارى ميكنند مما حرم اللّه .\r\n لَهُمُ الْبُشْرى فِي الْحَياةِ الدُّنْيا  مر ايشان راست مژدگانى در زندگانى دنيا يعنى بشارتى كه به زبان پيغمبر صلّى اللّه عليه و آله و سلّم در باب ايشان گذشته و قرآن به آن ناطق گشته كه و يبشرهم ربهم برحمة منه و يا مراد رؤياى صالحه است كه مؤمن بيند يا براى او بينند و آن را مبشرات گويند يا بشارت ملائكه مر ايشان را در وقت نزع گويند كه  أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ  و در تبيان آورده كه بشرى آنست كه مؤمن جاى خود را در بهشت ببيند پيش از مرگ  وَ فِي الْآخِرَةِ  و مر ايشانراست مژده در آخرت و آن سلام ملائكه است كه  سَلامٌ عَلَيْكُمْ طِبْتُمْ فَادْخُلُوها خالِدِينَ  و از ابى جعفر عليه السّلام مرويست كه بشارت آخرت آنست كه فرشتگان ايشانرا در وقت خروج از قبور مژده دهند و سخنان فرح افزا بايشان گويند تا آنكه در بهشتشان درآرند در خبر است كه چون مؤمن را در قبر نهند حق تعالى درى از درهاى بهشت در قبر او بگشايد و پيش از رفتن او به آن جميع نعم آن را و منزل خود را مشاهده كند حضرت رسالت فرمود\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكه در روز قيامت هيچ دينى را قبول نكنند مگر اين دين را كه شما برآنيد و در بهشت نعمتها براى شما آماده است كه هيچ چشمى آن را نديده و هيچ گوشى آن را نشنيده و در خاطر هيچكس خطور نكرده و بندهء مؤمن آن را در دنيا نبيند تا آنكه روح او به گردن رسد بعد از آن اين آيه تلاوت فرمود كه   « الَّذِينَ آمَنُوا وَ كانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ » لا تَبْدِيلَ لِكَلِماتِ اللَّهِ   نيست هيچ بدل كردن مر سخنان خدايرا يعنى در وعدهاى او خلاف نيست و تغيير و تبديل در آن راه نه  ذلِكَ هُوَ الْفَوْزُ الْعَظِيمُ  آن بشارت دادن كه وعده داده شده است آنست رستگارى بزرگ كه بفهم هيچكس در نيايد و عقل هيچكس بكنه آن نرسد پس به جهت تسلى حضرت از انكار كفار ميفرمايد كه .\r\n وَ لا يَحْزُنْكَ قَوْلُهُمْ  و بايد كه اندوهگين نكند ترا اى محمد گفتار كفار در اشتراك ربوبيت و تكذيب نبوت يا سخنانى كه به آن اهانت تو ميخواهند .\r\n إِنَّ الْعِزَّةَ لِلَّهِ جَمِيعاً  بدرستيكه همهء غلبه مر خدايراست يعنى غالب مطلق است و هيچ شىء نيست مگر كه او بر آن غالب است پس ترا و دين ترا عزيز و ارجمند سازد و يارى دهد ترا بر ايشان  هُوَ السَّمِيعُ الْعَلِيمُ  اوست شنوا مر اقوال ايشان را دانا باعمال ايشان در هر چه قصد كنند و فراخوران ايشان را جزا خواهد داد بعد از آن بيان غلبيت خود مىفرمايد .\r\n أَلا إِنَّ لِلَّهِ مَنْ فِي السَّماواتِ وَ مَنْ فِي الْأَرْضِ  بدانيد بتحقيق مر خداى راست هر كه در آسمانها است از ملائكه و در زمين از جن و انس و چون اينها كه اشرف ممكناتند همه از او باشند در بندگى و مقهورى پس هيچكس را از ايشان نرسد كه دعوى كند در ربوبيت و چون ذوى العقول را صلاحيت شركت در ربوبيت نباشد پس جمادات را شريك حق ساختن غايت جهل باشد و نهايت ضلالت  وَ ما يَتَّبِعُ الَّذِينَ يَدْعُونَ مِنْ دُونِ اللَّهِ شُرَكاءَ  و چه چيز را متابعت ميكنند آنان كه ميخوانند و ميپرستند بجز از خدا شريكان را يعنى آنها كه از فرط ضلالت و جهالت شريك خدا ميخوانند  إِنْ يَتَّبِعُونَ إِلَّا الظَّنَّ  پيروى نميكنند در عبادت شركاء مگر گمان يعنى بتان را گمان شركت حق برده‌اند  وَ إِنْ هُمْ إِلَّا يَخْرُصُونَ  و نيستند ايشان مگر كه دروغ ميگويند در نسبت آن شركت و بكذب تقدير و تخمين شركت ايشان ميكنند و بسخن باطل و محال اسناد شركت بايشان ميدهند و بعد از نفى شركت تنبيه مىكند بر كمال قدرت و عظمت خود تا بدان استدلال بر فردانيت او نموده دانند كه استحقاق عبادت او راست و بس پس ميفرمايد كه .\r\n هُوَ الَّذِي جَعَلَ لَكُمُ اللَّيْلَ \r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاوست آنكس كه بقدرت كاملهء خود گردانيد يعنى آفريد براى شما شب را  لِتَسْكُنُوا فِيهِ  تا بياسائيد در او از تعب تردد  وَ النَّهارَ مُبْصِراً  و روز را روشن تا بسرانجام مهم خود قيام نمائيد  إِنَّ فِي ذلِكَ لَآياتٍ  بدرستيكه در آفريدن شب و روز و نور و ظلمت هر آينه نشانهاست بر توحيد صانع حكيم  لِقَوْمٍ يَسْمَعُونَ  مر گروهى را كه بشنوند بر وجه تدبير و اعتبار و در آن تفكر و تدبر نمايند و كفار به جهت فرط عناد و جحود بر آيات داله بر وحدانيت و قدرت كاملهء او انديشه نكرده .\r\n قالُوا اتَّخَذَ اللَّهُ وَلَداً  گفتند فراگرفت خدا فرزند يعنى ملائكه را بفرزندى گرفت كه الملائكة بنات اللّه و اين قول بنو مدلج است و يا جهودان كه گفتند المسيح بن اللّه  سُبْحانَهُ  پاك است خدا از گرفتن فرزند  هُوَ الْغَنِيُّ  اوست بىنياز از گرفتن فرزند چه طلب فرزند را يا ضعيفى كند تا به دو قوت گيرد يا فقيرى تا باعانت او روزگار گذراند يا ذليلى تا بسبب فرزند عزت و شرف يابد و يا حقيرى گمنام تا بولد اسمى و رسمى پيدا كند و يا شخصى كه خواهد نسب او بازماند و مجموع اينها علامت احتياج و حدوث است و او سبحانه قديم و غنى بالذات است پس اتخاذ ولد از او منتفى باشد  لَهُ ما فِي السَّماواتِ وَ ما فِي الْأَرْضِ  مر او راست از روى مالكيت آنچه در آسمانهاست از علويات و آنچه در زمين است از سفليات  إِنْ عِنْدَكُمْ مِنْ سُلْطانٍ بِهذا  نيست نزديك شما اى مشركان هيچ حجتى و برهانى به اين كه خدا فرزند گيرد  أَ تَقُولُونَ عَلَى اللَّهِ ما لا تَعْلَمُونَ  آيا ميگوئيد بر خدا دروغ و افترا آنچه نميدانيد و علم به آن نداريد .\r\n قُلْ  بگو ايمحمد  إِنَّ الَّذِينَ يَفْتَرُونَ عَلَى اللَّهِ الْكَذِبَ  بتحقيق آنان كه افترا كنند و بربندند بر خدا دروغ را باتخاذ ولد و اضافه شريك بوى  لا يُفْلِحُونَ  رستگارى نيابند يعنى هرگز از دوزخ نرهند و ببهشت نرسند .\r\n مَتاعٌ فِي الدُّنْيا  اين افترا و كذب در آنكه خداى را ولدى هست برخوردارى اندكست در دنيا تا به آن اقامت رياست خود كنند در كفر و عنقريب آن را به صد حسرت و ندامت بگذارند  ثُمَّ إِلَيْنا مَرْجِعُهُمْ  پس بسوى ماست بازگشت ايشان يعنى مرجع ايشان شقاوت ابدى باشد  ثُمَّ نُذِيقُهُمُ الْعَذابَ الشَّدِيدَ  پس بچشانيم ايشانرا عذابى سخت يعنى هميشه به عذاب اليم و عقابى عظيم گرفتار باشند  بِما كانُوا يَكْفُرُونَ  بسبب آنكه بودند كه بوحدانيت و كتاب و پيغمبر ما و بروز بعث كافر ميشدند پس از آن رسول را امر ميفرمايد كه قصه نوح را بر ايشان\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nخوان تا نظر در بدى عاقبت ايشان كرده از كفر و شرك تبرا نمايند پس ميفرمايد كه .\r\n وَ اتْلُ عَلَيْهِمْ نَبَأَ نُوحٍ  و بخوان بر ايشان يعنى بر كفار مكه خبر نوح عليه السّلام را و ياد كن  إِذْ قالَ لِقَوْمِهِ  چون گفت نوح مر گروه خود را يعنى آنها كه مشرك بودند  يا قَوْمِ إِنْ كانَ كَبُرَ عَلَيْكُمْ مَقامِي  ايگروه من اگر هست بزرگشده و گران شده بر شما اقامت من يعنى بودن من و طول مكث من در ميان شما يا قيام من بر دعوت در مدت متمادى چه بنص كلام ربانى حضرت نوح عليه السّلام نهصد و پنجاه سال قوم خود را دعوت كرد و جفا و آزار ايشان تحمل فرمود و چون جفاى قوم بغايت رسيد و در صدد قتل او شدند گفت ايقوم اگر بر شما شاق ميگذرد مكث من در ميان شما  وَ تَذْكِيرِي بِآياتِ اللَّهِ  و پند دادن من مر شما را بعلامتهاى روشن بر وحدانيت خدا و تصديق نانموده مرا ميرنجانيد  فَعَلَى اللَّهِ تَوَكَّلْتُ  پس بر خدا توكل كردم و اعتماد كل بر او نمودم در دفع كيد شما و نصرت من بر اعداء و چون اعتماد كلى بر خدا كرده‌ام و هر كار خود را به او بازگذاشته‌ام  فَأَجْمِعُوا أَمْرَكُمْ وَ شُرَكاءَكُمْ  پس همه باتفاق فراهم آريد كار خود را با شريكان خود  ثُمَّ لا يَكُنْ أَمْرُكُمْ عَلَيْكُمْ غُمَّةً  پس بايد كه نباشد كار شما در قصد من بر شما پوشيده يعنى در خفيه بر هلاك من كيد مكنيد بلكه آشكارا در هلاك من سعى كنيد بخفيه متوجه دفع من مشويد  ثُمَّ اقْضُوا إِلَيَّ  پس ادا كنيد و برسانيد به من آنچه ميخواهيد يعنى آنچه از او داريد در وادى من بجاى آوريد  وَ لا تُنْظِرُونِ  و مرا مهلت مدهيد در كار من تا زودتر خلاصى يابيد از مشقت مقام و محنت كلام من كه من اصلا از آن انديشه ندارم و توكل بر خداوند خود كرده‌ام و بالكليه كار خود را به او باز گذاشته‌ام پس از كيد و ضرر و ايذا و آزار شما چه انديشه دارم اينسخن دليل است بر آنكه نوح عليه السّلام در مقام توكل ثابت قدم بود و اعتماد تمام به حضرت ملك علام داشته و ميخواسته كه قوم او بدين معنى پىبرده قدم در طريق متابعت او نهند ايشان از غايت عناد و فرط جهالت از قول وى اعراض گردند و چون نوح عليه السّلام اعراض ايشان دريافت فرمود كه .\r\n فَإِنْ تَوَلَّيْتُمْ  پس اگر روى بگردانيديد و از قبول قول من اعراض كرديد  فَما سَأَلْتُكُمْ مِنْ أَجْرٍ  پس من نخواستم از شما بر اداى رسالت خود هيچ مزدى كه باعراض شما از من فوت شده باشد بلكه ضرر آن بشماست  إِنْ أَجْرِيَ إِلَّا عَلَى اللَّهِ  نيست مزد من بر اداى رسالت مگر بر خدا و او مرا به آن ثواب خواهد داد خواه شما ايمان آوريد خواه نه  وَ أُمِرْتُ أَنْ أَكُونَ مِنَ الْمُسْلِمِينَ  و فرموده شده‌ام به آنكه باشم از گردن نهادگان مرحكم خداى را پس خلاف امر او نكنم و اجر رسالت خود را از غير او نجويم .\r\n فَكَذَّبُوهُ  پس بدروغ داشتند قوم نوح مر او را يعنى اصرار\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nكردند بر تكذيب او پس از الزام حجت بر ايشان لا جرم مستوجب عذاب شدند  فَنَجَّيْناهُ وَ مَنْ مَعَهُ فِي الْفُلْكِ  پس ما نجات داديم نوح را از غرق شدن و آنان كه با او بودند در كشتى و اهل كشتى بقول اصح هشتاد مؤمن و مؤمنه بودند از مرد و زن  وَ جَعَلْناهُمْ خَلائِفَ  و گردانيديم اهل كشتى را پس ماندگان يعنى باشندگان در زمين از پس هلاك شدگان  وَ أَغْرَقْنَا الَّذِينَ كَذَّبُوا بِآياتِنا  و غرق كرديم بطوفان آنان را كه تكذيب كردند بآيتهاى ما يعنى بمعجزات نوح  فَانْظُرْ كَيْفَ كانَ عاقِبَةُ الْمُنْذَرِينَ  پس در نگر اى نگرنده بديدهء عبرت و ببين كه چگونه بود سر انجام بيم‌شدگان يعنى مشركان از قوم نوح عليه السّلام در اين آيات هم تسليهء حضرت رسالت است و هم تهديد كفر و ضلالت .\r\n ثُمَّ بَعَثْنا مِنْ بَعْدِهِ رُسُلًا إِلى قَوْمِهِمْ  پس برانگيختيم از پس نوح فرستادگان را بسوى قوم ايشان يعنى هر رسولى بقومى هود را بقوم عاد و صالح را بقوم ثمود و ابراهيم را بقوم بابل و شعيب را باصحاب ايكه و اهل مدين  فَجاؤُهُمْ بِالْبَيِّناتِ  پس آمدند رسولان ما بامتان خود بمعجزه‌هاى روشن كه مبين صدق ايشان بود  فَما كانُوا لِيُؤْمِنُوا  پس نبودند امم اين رسل كه ايمان آرند بدان پيغمبران فرستاده بديشان  بِما كَذَّبُوا بِهِ  بسبب آنچيزى كه تكذيب كرده بودند بدان يعنى دين حق  مِنْ قَبْلُ  پيش از بعثت رسل يعنى تكذيب حق را اعاده كرده بودند قبل از بعثت پس بعد از بعثت بر همان و تيره سلوك نمودند و به جهت عادت ايشان بر تكذيب اطاعت رسولان خود نكردند و يا آنكه ايشان مانند قوم نوح بودند در تكذيب و عناد  كَذلِكَ  مثل آن مهر خذلان و تخليه كه بر دلهاى يكذبان امم ماضيه نهاده بوديم به جهت فرط عناد و اصرار بر كفر و عدم تدبر در آيات واضحه  نَطْبَعُ عَلى قُلُوبِ الْمُعْتَدِينَ  مهر مينهيم بر دلهاى از حد درگذرندگان در تكذيب يعنى مكذبان و معاندان قريش و ايشان را تخليه ميكنيم و در وادى خذلان ميگذاريم و با هم چنان كه علامتى بر دلهاى مكذبان امم ماضيه وضع كرديم كه دلالت كند بر آنكه ايمان نيارند و بر كفر بميرند و بسبب آن فرشتگان ايشان را هدف تير طعن و لعن كردند با معاندان و جاحدان زمان تو نيز چنين كنيم .\r\n ثُمَّ بَعَثْنا مِنْ بَعْدِهِمْ مُوسى وَ هارُونَ  پس برانگيختيم از پس اين پيغمبران موسى بن عمران و برادر او هرون را عليه السّلام  إِلى فِرْعَوْنَ وَ مَلَائِهِ بِآياتِنا  بسوى وليد بن مصعب كه\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nفرعون آنزمان بود و اشراف قوم او بآيتهاى ما يعنى معجزه‌هاى روشن چون عصا و يد بيضا و غير آن از معجزات نه‌گانه  فَاسْتَكْبَرُوا  پس گردن‌كشى كردند از قبول آن و متابعت موسى و هرون ننمودند  وَ كانُوا قَوْماً مُجْرِمِينَ  و بودند ايشان گروهى ستمكاران و گنه‌كاران يعنى معتاد بتكذيب انبياء و تهاون بآيات كبريا و مصر بر حرام و معاصى .\r\n فَلَمَّا جاءَهُمُ الْحَقُّ مِنْ عِنْدِنا  پس آن هنگام كه آمد بديشان سخن راست و درست از نزديك ما يعنى چون موسى بديشان آمد و سخن حق بر ايشان القا كرد و بر وفق آن معجزه بديشان نمود  قالُوا إِنَّ هذا لَسِحْرٌ مُبِينٌ  گفتند از فرط عناد و تمرد و طغيان بدرستى كه اينكه تو آوردهء و نام نهاده هر آينه جادوئى است آشكار .\r\n قالَ مُوسى أَ تَقُولُونَ لِلْحَقِّ  گفت موسى عليه السّلام مر قايلان اين قول را آيا ميگوئيد شما مر سخن راست و معجزه روشن را  لَمَّا جاءَكُمْ  آنهنگام كه آمد بشما كه اين سخن سحر است موسى در جواب گفت بر سبيل انكار كه  أَ سِحْرٌ هذا  آيا اين جادوئى است يعنى بديهى است كه سحر نيست بلكه آيات ظاهرهء الهى است كه به جهت صدق دعوى من بر دست من ظاهر گشته  وَ لا يُفْلِحُ السَّاحِرُونَ  و فيروزى نيابند ساحران و بمراد نرسند اين از تتمه كلمه موسى است به جهت دلالت بر آنكه آنچه از او صادر مىشود سحر نيست چه اگر سحر بودى مضمحل ميشد بسحر شما زيرا كه سحر سحر را باطل مىكند .\r\n قالُوا أَ جِئْتَنا لِتَلْفِتَنا  گفتند اشراف قوم فرعون موسى را آيا آمدهء تا بگردانى ما را  عَمَّا وَجَدْنا عَلَيْهِ آباءَنا  از آنچه يافته‌ايم ما بر آن چيز پدران خود را يعنى آمدهء تا ما را از پرستش فرعون كه معبود پدران ما بود بازدارى  وَ تَكُونَ لَكُمَا الْكِبْرِياءُ فِي الْأَرْضِ  و تا باشد مر شما را هر دو برادر پادشاهى در زمين مصر  وَ ما نَحْنُ لَكُما بِمُؤْمِنِينَ  و ما نيستيم مر شما هر دو را تصديق كنندگان زعم قبطيان آن بود كه دعوى موسى به جهت ارادهء سلطنت اوست .\r\n وَ قالَ فِرْعَوْنُ ائْتُونِي بِكُلِّ ساحِرٍ عَلِيمٍ  و گفت فرعون جمعى را از ملازمان خود كه بياريد به من هر ساحرى كه بسيار دانا باشد در فن سحر تا معارضه كند با موسى پس ساحران را جمع كردند بر وجهى كه در سورة الاعراف گذشت و وعدهء جاه داده بموضع معلوم معين آوردند .\r\n فَلَمَّا جاءَ السَّحَرَةُ  پس آنهنگام كه آمدند ساحران در مقابلهء موسى  قالَ لَهُمْ مُوسى  گفت مر ايشانرا موسى  أَلْقُوا ما أَنْتُمْ مُلْقُونَ  بيفكنيد آنچه شما افكندگانيد مر آن را از رسنها و عصاها .\r\n فَلَمَّا أَلْقَوْا  پس\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nچون بيفكندند جادويان ريسمانها و عصاها را كه اجواف آن را پر از زيبق كرده بودند و بسبب حرارت به حركت آمده در چشم مردم مار مينمود  قالَ مُوسى ما جِئْتُمْ بِهِ السِّحْرُ  گفت موسى مر ايشانرا آنچه آورده‌ايد شما از جادوئى است نه آنچه فرعون و اصحاب او سحر ميگويند از معجزه قاهرهء من  إِنَّ اللَّهَ سَيُبْطِلُهُ  بدرستيكه خدا زود باشد سحر شما را و همهء آن را ناچيز سازد و يا بطلان آن را بر مردمان ظاهر گرداند  إِنَّ اللَّهَ لا يُصْلِحُ عَمَلَ الْمُفْسِدِينَ  بدرستى كه خدا بصلاح نيارد و تقويت ننمايد كار تباهكاران را بلكه آن را تباه و نابود سازد .\r\n وَ يُحِقُّ اللَّهُ الْحَقَّ بِكَلِماتِهِ  و ثابت گرداند خدا يعنى من آنچه آورده‌ام بكلمات خويش يعنى باوامر و قضاياى خويش و يا بوعدهء نصرت و غلبيت كه با من كرده  وَ لَوْ كَرِهَ الْمُجْرِمُونَ  و اگرچه كراهت دارند كافران و دشوار آيد بر ايشان يعنى حق تعالى بوعدهء نصرت با دوستان وفا كند و از خشم و كراهت دشمنان باك ندارد القصه معجزهء موسى قبطيان را باطل گردانيد و حق بر باطل غالب شد و سحره بموسى ايمان آوردند و قبطيان بر اصرار و عناد خود ماندند و در اول كه موسى دعوت نبوت كرد و اظهار معجزه فرمود .\r\n فَما آمَنَ لِمُوسى إِلَّا ذُرِّيَّةٌ مِنْ قَوْمِهِ  پس ايمان نياوردند بموسى در آنحال مگر فرزندان از قوم موسى نه پدران ايشان و آنچنان بود كه چون موسى از مدين بمصر آمده بنى اسرائيل را به حق دعوت فرمود پيران و بزرگان اجابت نكردند و بعضى از جوانان ايشان بوى گرويدند  عَلى خَوْفٍ مِنْ فِرْعَوْنَ وَ مَلَائِهِمْ  بر ترس ايشان از فرعون و از گروه خود يعنى از خوف پدران و رؤساى خود مراد آنست كه جمعى از بنى اسرائيل ايمان آوردند با آنكه ترسيدند هم از فرعون و هم از كسان خود  أَنْ يَفْتِنَهُمْ  به آنكه ايشان را از دين برگردانند  وَ إِنَّ فِرْعَوْنَ لَعالٍ فِي الْأَرْضِ  و بدرستى كه فرعون مستكبر و طاغى بود در زمين مصر و غالب و قاهر بر اهل آن  وَ إِنَّهُ لَمِنَ الْمُسْرِفِينَ  و بدرستى كه بود او از حد گذرندگان در كبر و سركشى تا حديكه دعوى ربوبيت كرد و بنى اسرائيل را ببندگى گرفت .\r\n قالَ مُوسى  و گفت موسى مر آن مؤمنان را وقتى كه آثار خوف از ايشان مشاهده نمود  يا قَوْمِ إِنْ كُنْتُمْ آمَنْتُمْ بِاللَّهِ  اى گروه من اگر هستيد شما كه به اعتقاد گرويده‌ايد بخداى تعالى همچنانكه اظهار ميكنيد و دانسته‌ايد كه ايصال منافع و دفع مضار بقبضه قدرت اوست  فَعَلَيْهِ تَوَكَّلُوا إِنْ كُنْتُمْ مُسْلِمِينَ  پس بر او توكل كنيد و كار خود را به او باز گذاريد اگر هستيد كردن نهادگان مر احكام و قضاياى او را .\r\n فَقالُوا عَلَى اللَّهِ تَوَكَّلْنا  پس گفتند بر\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nخدا نه غير او توكل كرديم و بلطف او واثق شديم و چون دعاى متوكل باجابت مقرونست به زبان نياز آغاز دعا كرده گفتند .\r\n رَبَّنا لا تَجْعَلْنا فِتْنَةً لِلْقَوْمِ الظَّالِمِينَ  اى پروردگار ما مگردان ما را محل آزمايش بر وجه عذاب براى گروه ستمكاران يعنى ايشانرا بر ما مسلط مساز تا بدست ايشان معذب شويم .\r\n وَ نَجِّنا بِرَحْمَتِكَ مِنَ الْقَوْمِ الْكافِرِينَ  و خلاصى ده ما را بمهربانى و بخشش خود از كيد و قصد گروه ناگرويدگان در تقديم توكل بر دعا تنبيه است بر آنكه داعى را سزاوار است كه اول توكل كند تا دعاى او مستجاب شود آورده‌اند كه چون قوم موسى عليه السّلام ايمان آوردند مساجد بنا كرده اوقات خود را صرف عبادت كردند و هميشه در مساجد به پرستش و طاعت الهى مشغول بودند و فرعون بفرمود تا مساجدى كه در محلات و در بازار ساخته بودند خراب كرده ايشان را از اداى نماز منع نمود حق تعالى موسى را فرمود تا در درون خانهاى خود مساجد مقرر كنند تا كافران بر عبادت ايشان مطلع نگردند چنان كه مىفرمايد كه .\r\n وَ أَوْحَيْنا إِلى مُوسى وَ أَخِيهِ  و وحى كرديم بموسى و برادر او  أَنْ تَبَوَّءا لِقَوْمِكُما بِمِصْرَ بُيُوتاً  آنكه فرا گيريد جاى بازگشت براى قوم خود در شهر مصر خانها كه رجوع كنيد به آن جهت پرستش خدا  وَ اجْعَلُوا بُيُوتَكُمْ قِبْلَةً  و ديگر حكم كرديم كه بسازيد هر دو برادر و قوم خانهاى خود را مسجدها متوجه قبله يعنى كعبه چه موسى نماز را بجانب كعبه گذاردى  وَ أَقِيمُوا الصَّلاةَ وَ بَشِّرِ الْمُؤْمِنِينَ  و بپاى داريد در نماز را آنموضع و بشارت ده ايموسى مؤمنان را بنجات دنيا و درجات عقبى .\r\n وَ قالَ مُوسى  و گفت موسى در دعاى خود كه  رَبَّنا إِنَّكَ آتَيْتَ فِرْعَوْنَ وَ مَلَأَهُ زِينَةً وَ أَمْوالًا فِي الْحَياةِ الدُّنْيا  اى پروردگار ما بدرستى كه دادى تو فرعون و گروه او را چيزى كه به آن آرايش ميكنند از لباس پيرايهء گرانمايه و متاع خانه و مراكب جميله و دادهء ايشان را از نقود و انعام و ضياع در زندگانى دنيا ابن عباس فرموده كه از فسطاط مصر تا زمين حبشه كوههائى كه در آن معادن ذهب و فضه و زبرجد بود همه تعلق بفرعون داشت و حكم فرعون در اين مواضع جارى بود و بدين سبب مال بسيار به تصرف قبط در آمده همه متمول شدند و سبب ضلال و اضلال ايشان گشت پس موسى بعد از آنكه در دعاى خود گفت اى پروردگار ما فرعون و قوم او را مال بسيار و زينت بيشمار دادهء و ديگر باره الحاح در تضرع تكرار كرد  رَبَّنا لِيُضِلُّوا عَنْ سَبِيلِكَ  اى آفريدگار ما ايشان را اينها دادهء تا عاقبت ايشان منتهى شده كه گمراه ميگردانند بندگان را از راه عبادت تو و بعبادت تو و بعبادت فرعون ميخوانند يعنى سر انجام ايشان باضلال مردمان\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكشيده به جهت مغرور شدن ايشان باموال دنيويه و ميتواند بود كه لام براى علت باشد كه اعطاى نعم بر كفره استدراجست  رَبَّنَا اطْمِسْ عَلى أَمْوالِهِمْ  اى پروردگار ما اثر محو فرست بر مالهاى ايشان يعنى صورت ثروت ايشان را به فقر بدل كن تا شوكت ايشان بشكند از قتاده مرويست كه حق تعالى درهم و دينار ايشان را همه سنگ گردانيد بر همان شكل و نقشى كه داشت و سدى گفته كه تمام اموال ايشان و نقود و اطعمه و اشجار و اثمار همه سنگ شد و ديگر باره در دعا بايشان فرمود كه  وَ اشْدُدْ عَلى قُلُوبِهِمْ  و سخت فراگيرد در دلهاى ايشان يعنى به جهت اصرار كفر و فرط عناد ايشان مهر خذلان و تخليه بر دل ايشان نهاده آن را قاسى گردان  فَلا يُؤْمِنُوا  پس ايمان نياورند و موسى بوحى معلوم كرده بود كه ايشان ايمان نخواهند آورد لا جرم دعا كرد كه دل ايشان را سخت ساز تا بايمان منشرح نشود و ايمان نياورند  حَتَّى يَرَوُا الْعَذابَ الْأَلِيمَ  تا آنكه ببينند عذابى دردناك كه آن غرقست در بحر قلزم و چون موسى دعا تمام كرد .\r\n قالَ  گفت خدا  قَدْ أُجِيبَتْ دَعْوَتُكُما  بدرستى كه اجابت كرده شد دعاى شما هر دو برادر مرويست كه موسى دعا ميكرد و هارون آمين ميگفت و آمين گوينده در دعا شريك است از اينجهت گفت دعاى شما هر دو قبولست و مستجاب  فَاسْتَقِيما  پس ثابت باشيد بر دعوت و الزام حجت و تعجيل مكنيد كه مطلوب شما در وقت خود بظهور خواهد رسيد گويند بعد از چهل سال اثر اين دعا ظاهر شد  وَ لا تَتَّبِعانِّ سَبِيلَ الَّذِينَ لا يَعْلَمُونَ  و پيروى مكنيد راه آنان كه از فرط جهالت نميدانند كه وعده حق تعالى بوفا انجامد در وقت آن مصرع ( كارها موقوف وقت آمد نگهداريد وقت ) عتاب بر وجه ترك ندبست و از ابو عبد اللّه عليه السّلام مرويست كه حق تعالى در اين آيه موسى و هرون را نهى كرد از آنكه تابع كسانى شوند كه نگرويده‌اند به خدا و او را بوحدانيت نشناخته‌اند و انبياى او را تصديق نكرده‌اند يعنى با كفار مداهنه و مساهله مكنيد و در دعوت خود ثابت قدم باشيد تا رسيدن وقتى كه مقرر و معين كرده‌ايم براى استيصال آورده‌اند كه چون وقت عذاب ايشان در رسيد وحى آمد بموسى كه با قوم خود از مصر بيرون رو كه قبطيان را هنگام عذاب رسيد .\r\n وَ جاوَزْنا بِبَنِي إِسْرائِيلَ الْبَحْرَ  و بگذرانيديم فرزندان يعقوب را از درياى قلزم بسلامت  فَأَتْبَعَهُمْ فِرْعَوْنُ وَ جُنُودُهُ  پس از پى درآمدند ايشان را فرعون و لشكريان او  بَغْياً وَ عَدْواً  جهت ستم كردن بر بنى اسرائيل و از حد در گذشتن بر جفاى ايشان و چون بكنار دريا رسيد اسب فرعون ببوى ماديان كه جبرئيل بر آن سوار بود به دريا درآمد و لشگر متابعت نمودند و همه خود را در دريا افكندند و فرعون نميخواست كه به دريا درآيد مركب اجل او را\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nميبرد  حَتَّى إِذا أَدْرَكَهُ الْغَرَقُ  تا آنكه چون دريافت او را غرق شدن و دانست كه هلاك خواهد شد  قالَ آمَنْتُ  گفت بر وجه التجاء و ياس كه ايمان آوردم و بگرويدم  أَنَّهُ  به آنكه شان اينست كه  لا إِلهَ إِلَّا الَّذِي  نيست هيچ معبودى مستحق عبوديت مگر آنخدائيكه بدعوت موسى  آمَنَتْ بِهِ بَنُوا إِسْرائِيلَ  گرويده‌اند به دو بنى اسرائيل  وَ أَنَا مِنَ الْمُسْلِمِينَ  و من از جمله گردن نهادگانم حكم او را - در مدارك آورده كه فرعون اينمعنى را سه نوبت بسه عبارت تكرار كرد از غايت حرصى كه بر قبول آن داشت و به جهت فوت وقت كه آن بيرون رفتن زمان تكليف بود مقبول نشد چه در وقت تكليف مرة واحدة كافى باشد و بعد از آنكه فرعون اين سخن گفت حق تعالى فرمود و اصح آنست كه جبرئيل عليه السّلام پارهء گل برداشت و بر دهن فرعون زد و گفت بر وجه انكار ايمان او كه .\r\n آلْآنَ  آيا اكنون كه اختيار نمانده ايمان ميآرى  وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ  و حال آنكه تو نافرمانى كردى پيش از اين و فرمان پيغمبر من نشنيدى و بودى از جمله گمراهان و گمراه‌كنندگان در تفسير أبو الفتوح و مجمع و غير هما مذكور است كه در اول حال كه حق تعالى موسى عليه السّلام را امر كرد كه بنى اسرائيل را از زمين مصر بيرون برد موسى ايشانرا از اين صورت خبر داد و ايشان حلى و جواهر قبطيان ببهانه آنكه عروسى داريم بستدند و در شب بر خاستند و از شهر بيرون آمدند حق تعالى شب را دراز گردانيد و خواب را بر قبطيان انداخت تا هيچ كس از رفتن ايشان خبر نيافتند و بنى اسرائيل ششصد و بيست هزار مرد بودند غير از هفتاد ساله و بيست ساله و آنشب در اكثر سراى قبطيان دو كودك و سه كودك مردند و به جهت مشغولى بدفن و عزا كس بكس نميپرداخت و از بنى اسرائيل ياد نكردند تا شب درآمد بخفتند روز ديگر برخاستند و انتظار بنى اسرائيل ميكشيدند تا بر عادت خود بيايند و هر يك بخدمتيكه نامزد ايشانست مشغول شوند كسى پيدا نشده متعجب شدند و در سراهاى ايشان رفتند هيچكس را از ايشان نيافتند فرعون را بدينصورت مطلع گردانيدند برآشفت و همه لشگر خود را جمع كرده با ششصد هزار از پى ايشان برگرفت و روان شد و از محمد بن كعب روايت است كه در لشگر او صد هزار اسب سياه بود غير از رنگهاى ديگر و آن جماعت از خواص فرعون بودند چه شعار فرعون آن بود كه جامه سياه پوشيدى و بر اسب سياه نشستى و اين صدهزار مرد با جامه‌هاى سياه و اسبان سياه و رايتهاى سياه بودند چون بنى اسرائيل بكنار درياى قلزم رسيدند مقدمهء لشكر فرعون كه هفتصدهزار مود بودند در عقب خود مشاهده كردند هر يكى بر اسبى تازى نشسته و خودى بر سر نهاده و حربه بدست گرفته چون قوم موسى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nايشان را بديدند گفتند ايموسى چارهء اين امر چيست از پيش درياى خونبار و از پس لشكر بيشمار اگر در دريا رويم غرق شويم و اگر توقف كنيم كشته شويم موسى فرمود كه كلا ان معى ربى سيهدين پس حق تعالى بموسى عليه السّلام وحى فرستاد كه عصا را بر دريا زن موسى چون عصا بر دريا زد دوازده راه خشك از دريا پديد آمد بعدد اسباط بنى اسرائيل هر سبطى براهى فروشدند چون پارهء راه برفتند گفتند خبر از بنى اعمام خود نداريم مبادا كه غرق شده باشند حق تعالى فرمان داد تا آبها طاق شده تا يكديگر را مشاهده كردند چون ساقهء لشكر موسى به دريا فرو رفت مقدمهء لشگر فرعون بكنار دريا رسيد فرعون دريا را ديد كه طارق شده و راههاى خشك در آن پديد آمده بترسيد و دانست كه آن آيات خداست لشگر گفتند ما نيز فرو رويم فرعون تعلل ميكرد و جرات نمينمود جبرئيل بر ماديانى نشسته در پيش ايقر اسب فرعون راند و در دريا رفت اسب فرعون سركشى كرده پى ماديان جبرئيل گرفت فرعون هر چند سر او را ميكشيد فرمان نمىبرد تا آنكه به دريا فروشد لشگريان چون ديدند كه فرعون به دريا فرو رفت همه بيكبار به دريا فرو رفتند و در مدارك و تبيان و غيره از تفاسير آورده‌اند كه روزى جبرئيل به صورت مردى بديوان مظالم فرعون آمده گفت من از راه دور آمده‌ام به جهت مسئلهء كه از تو استفسار كنم پس رقعه به اين مضمون بفرعون داد كه حكم امير چيست در شان بندهء كه نشو و نما نمايد در ميان مال و نعمت خواجه خود و بتربيت او از ساير مماليك ممتاز گردد پس كفران نعمت پيش آورده دعوى خواجگى آغاز كند و فرمان مولى خود نبرد فرعون بدست خود در ذيل فتواى او نوشت كه ميگويد أبو العاص وليد بن مصعب كه سزاى بندهء كه از فرمان سيد خود بيرون آيد و در نعمت او كافر گردد آنست كه در دريا غرق سازند جبرئيل آن خط را فرا گرفت و از مجلس او بيرون آمد در اينمحل كه فرعون بگرداب فنا درافتاد و اظهار ايمان مينمود جبرئيل آن خط بوى نموده گفت اين خط تست گفت آرى فرمود كه هم بفتوى تو اينعمل كرده‌اند .\r\n فَالْيَوْمَ  پس امروز كه هنگام نزول عذابست بر جزاى كفران تو  نُنَجِّيكَ بِبَدَنِكَ  ميرهانيم تن تو را از فروشدن در آب يعنى قوم ترا در قعر بحر در آريم و بدن تو را بر روى آب آريم آورده‌اند كه چون فرعون و قوم او غرق شدند بنى اسرائيل را دغدقه شد كه فرعون هلاك نشده دمبدم كشتيها ساز كرده لشگر را از دريا بگذراند و از عقب ما درآيد حق تعالى بدن فرعون را بر روى آب آورد بازرهى از طلا كه دربرداشت و بدن او را ميشناختند تا بنى اسرائيل بدن فرعون را بيروح بديدند كه بر روى دريا موج ميزد تا او را بساحل انداخت پس تسلى يافتند و در زاد المسير\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nآورده كه بقاياى قوم فرعون كه در مصر بودند غرق شدن فرعون را مسلم نداشتند و گفتند او با قوم خود در جزاير بحرين بصيد مرغ و ماهى مشغول است حق تعالى وحى كرد به دريا كه فرعون را بكنار انداز تا مصريان به‌بينند پس دريا او را به زمين بلند افكند چنان كه همه كس او را ديدند پس جبرئيل او را گفت كه امروز مىاندازيم ترا بر تلى بلند از زمين  لِتَكُونَ لِمَنْ خَلْفَكَ آيَةً  تا باشى براى كسى كه از پس تو باشد نشانه كه به تو عبرت گيرد و داند كه مملوك مقهور دور است از دعوى مالكيت و قاهريت و عارف شود به آنكه بندهء كه خود را از غرق شدن و گرداب فنا نرهاند چرا صداى انا ربكم الاعلى بسمع جهانيان رساند  وَ إِنَّ كَثِيراً مِنَ النَّاسِ عَنْ آياتِنا لَغافِلُونَ  و بدرستى كه بسيارى از مردمان از آيات قدرت ما بيخبرانند نه در آن فكرى ميكنند و نه از آن عبرتى ميگيرند على بن ابراهيم بن هاشم باسناد خود از حضرت صادق عليه السّلام روايت كرده كه هر گاه جبرئيل نزد حضرت پيغمبر مىآمد اندوهناك و غمناك ميبود و از حين غرق شدن فرعون اين غم و اندوه داشت تا هنگامى كه اين آيه به پيغمبر آورد خندان و مسرور شد حضرت از او پرسيد كه اى جبرئيل هرگز به زمين نيامدى كه مسرور بوده باشى بلكه دايم اثر غم و اندوه بر تو ظاهر بود مگر اين نوبت كه ترا فرحناك و خندان مىبينم جواب داد كه يا محمد در حينى كه فرعون غرق ميشد گفت امنت انه لا إله الا الّذى آمنت به بنو اسرائيل من پارهء گل سياه در دهن او زدم و گفتم الان و قد عصيت قبل و كنت من المفسدين بعد از اين خايف شدم كه مبادا مرضى الهى و فرمان پادشاهى نباشد و رحمت الهى او را دريافته پس پيوسته اين اندوه داشتم تا كه حق تعالى به من امر كرد كه به تو رسانم آنچه بفرعون گفته بودم دانستم كه رضاى الهى بدان تعلق گرفته بود پس به جهت اين مسرور گشتم و اثر آن اندوه و انديشه از من دفع شد بعد از آن بيان حال بنى اسرائيل مىكند پس از غرق شدن فرعون و لشگريان او و ميفرمايد كه .\r\n وَ لَقَدْ بَوَّأْنا بَنِي إِسْرائِيلَ  و بدرستى كه جا داديم فرزندان يعقوب را بعد از هلاك فرعون و قوم او  مُبَوَّأَ صِدْقٍ  جائى بجز او شايسته چنان كه سزاوار صدق وعده ما بود و آن بيت المقدس بود و ساير ولايت شام  وَ رَزَقْناهُمْ مِنَ الطَّيِّباتِ  و روزى داديم ايشان را از چيزهاى پاكيزه و لذيذ  فَمَا اخْتَلَفُوا حَتَّى جاءَهُمُ الْعِلْمُ  پس اختلاف نكردند در امر دين تا وقتى كه آمد بديشان علم تورية و احكام آن و ايشان آن را خواندند و دانستند و در آن اختلاف كردند بتاويل و فراء گفته مراد بعلم حضرت رسالت است زيرا كه آن حضرت معلوم بود نزد ايشان بنعوت و صفات و چون مبعوث شد اختلاف كردند در تصديق\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاو و اكثر ايشان به او كافر شدند  إِنَّ رَبَّكَ يَقْضِي بَيْنَهُمْ يَوْمَ الْقِيامَةِ  بدرستى كه پروردگار تو حكم مىكند ميان ايشان در روز رستخيز  فِيما كانُوا فِيهِ يَخْتَلِفُونَ  در آنچه بودند كه از روى عناد در آن اختلاف ميكردند در حكم تورية يا امر پيغمبر و حكم او در آن روز ميان ايشان بتميز محق باشد از مبطل و نجات مؤمنان و تعذيب كافران بعد از آن در بيان صحت امر محمد ميفرمايد كه .\r\n فَإِنْ كُنْتَ فِي شَكٍّ مِمَّا أَنْزَلْنا إِلَيْكَ  پس اگر هستى تو در شك و گمان بر سبيل فرض و تقدير از آنچه ما فرستاديم بر تو از قصص  فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ  پس بپرس از آنان كه ميخوانند كتاب را مراد جنس كتب است پيش از تو يعنى از اهل كتاب چه اين محققست نزد ايشان و ثابت در كتب ايشان مراد تحقيق اين است و گواه خواستن به آنچه در كتاب متقدمه است و اشعار بر آنكه قرآن مصدق آن چيزى است كه در آن كتب است نه آنكه مراد امكان وقوع شك باشد از آن حضرت و لهذا فرموده كه لا شك و لا اسئل يعنى در حقيقت اين شك ندارم و نميپرسم و گويند خطاب بحضرتست و مراد امت است و در زاد المسير گفته كه آن بمعنى نفى است يعنى تو در شك نيستى اما براى زيادتى بصيرت سؤال كن از اهل كتاب مانند قول ابراهيم كه گفت و لكن ليطمئن قلبى  لَقَدْ جاءَكَ الْحَقُّ مِنْ رَبِّكَ  بدرستى كه آمد به تو بيان درست و راست از آفريدگار تو  فَلا تَكُونَنَّ مِنَ المُمْتَرِينَ  پس مباش از شك آورندگان و اصح اقوال آنست كه در امثال اين صورت خطاب متوجه حضرت است اما مخاطب غير اوست چه آن حضرت معصوم و محفوظ است از شك و شبهات بر آنچه برو منزل شده و از اين قبيل است اين خطاب ديگر كه .\r\n وَ لا تَكُونَنَّ مِنَ الَّذِينَ كَذَّبُوا بِآياتِ اللَّهِ  و مباش از كسانى كه تكذيب كردند آيتهاى خداى را كه قرآنست  فَتَكُونَ مِنَ الْخاسِرِينَ  پس باشى اگر تكذيب كنى از زيانكاران و گويند كه امثال اين از براى آنست كه كفار قطع طمع كنند از آنكه حضرت بايشان ميل كند .\r\n إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ  بدرستى كه آنان كه واجب شده است بهر ايشان سخن پروردگار تو يعنى قولى كه در لوح محفوظ نوشته شده كه ايشان بر كفر ميرند و يا در دوزخ مخلد باشند ملئكه را بدان خبر داده و گويند كلمه اين است كه لأملأن جهنم من النّاس و لا ابالى يعنى قسم بذات خود كه دوزخ را پر سازم از آدميان و هيچ از آن باك ندارم و بر هر تقدير ميفرمايد كه علم ازلى تعلق گرفته بعدم ايمان ايشان پس ايشان  لا يُؤْمِنُونَ  ايمان نيارند پس اى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمحمد دل در ايمان ايشان مبند كه تصديق نكنند .\r\n وَ لَوْ جاءَتْهُمْ كُلُّ آيَةٍ  و اگرچه آيد بديشان هر آيتى كه اقتراح ميكنند  حَتَّى يَرَوُا الْعَذابَ الْأَلِيمَ  تا به‌بينند عذابى دردناك را كه نامزد ايشانست و بعد از نزول اين عذاب ايمان ايشان را نفع نرساند چنان كه قوم فرعون و ساير امم ماضيه را سودى نداشت و چون حق سبحانه بيان فرمود كه ايمان فرعون قبول نشد نزد معاينه آن در عقب آن قبول ايمان قوم يونس مىكند قبل از نزول عذاب و ميفرمايد كه .\r\n فَلَوْ لا كانَتْ قَرْيَةٌ  پس چرا نبودند اهل دهى از دههاى عاصيه كه  آمَنَتْ فَنَفَعَها إِيمانُها إِلَّا قَوْمَ يُونُسَ  ايمان آوردند قبل از معاينه عذاب تا سود رساند اهل آن ديه را ايمان ايشان و عذاب از ايشان رفع شود ليكن قوم يونس  لَمَّا آمَنُوا  آنهنگام كه ايمان آوردند يعنى در وقت مشاهده عذاب  كَشَفْنا عَنْهُمْ عَذابَ الْخِزْيِ  برداشتيم و ببرديم از ايشان عذاب رسوائى  فِي الْحَياةِ الدُّنْيا وَ مَتَّعْناهُمْ إِلى حِينٍ  در زندگانى دنيا و برخوردار گردانيديم ايشان را تا هنگام رسيدن اجلهاى ايشان و در تبيان گفته كه اكثر نحويان برآنند كه لولا اينجا بمعنى ما نافيه است و الا استثناء متصل يعنى نبود اهل دهها كه در حين نزول عذاب ايمان آوردن ايشان نفع بايشان نرسانيد مگر قوم يونس كه چون بعد از مشاهدهء علامات عذاب ايمان آوردند ما رفع عذاب كرديم از ايشان و متمتع ساختيم ايشان را بحيوة دنيا تا حين اجل ايشان و شبهه نيست كه ايمان قوم يونس بر سبيل اخلاص و اختيار بود نه بر وجه اجبار چه ايشان قبل از نزول عذاب ايمان آوردند وقتى كه علامتى از علامات آن را ديدند پس مثل ايشان مثل مريض است كه در مرض خود توبه كند و اميد عافيت داشته باشد و از موت ترسد مجمل اين قصه بروايات صحيحه آنست كه حق تعالى يونس عليه السّلام را باهل نينوى فرستاد او مدتى ايشان را به خدا دعوت كرد ايشان ابا كردند و ايمان نياوردند و يونس را رنجانيدند يونس شكايت ايشان را به خدا كرد و گفت الهى قوم مرا تكذيب كردند حق تعالى فرمود كه اى يونس قوم خود را خبر ده كه اگر از امروز تا سه روز ديگر ايمان نيارند عذاب بر ايشان فرود آيد يونس ايشان را خبر داد و از ميان قوم بيرون رفته در شكاف كوهى پنهان شد چون روز سيم كه زمان موعود بود رسيد حق تعالى به مالك دوزخ خطاب كرد كه به مقدار شعيره از سموم دوزخ بدينقوم فرست مالك فرمان إله بجا آورد سموم دوزخ به صورت ابر سياه يا دود غليظ و با او شراره‌هاى آتش گرد شهر نينوى فرو گرفت چون قوم يونس بامداد برخاستند و علامات عذاب را ديدند ترسان و لرزان شده دانستند كه يونس راست گفته روى بپادشاه خود نهادند و چارهء اين امر از او طلب كردند و او مردى عاقل\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبود فرمود كه يونس را بطلبيد چندانكه يونس را طلب كردند نيافتند پادشاه گفت اگر يونس رفت خداى او كه ما را به او دعوت ميكرد باقى است و دانا و شنوا و طلب من يونس را جهت آن بود تا بوى ايمان آوريم شايد عذاب از ما رفع شود اكنون كه رفته است بياييد جمله تا بصحرا رويم و بعجز و شكستگى و تضرع و زارى بدرگاه حق تعالى توجه كنيم تا شايد كه بر ما رحم كند پس سر و پابرهنه شده پلاس در پوشيده رعايا و لشگر نيز به همين صورت روى بصحرا نهادند و مرد و زن و خورد و بزرگ خروش و فرياد درگرفتند و كودكان را از مادر جدا كردند و چهارپايان و ستوران را به همين دستور و بيكبار نيتها خالص كرده او از برداشتند كه بار خدايا ايمان آورديم به آنچه يونس بما آورد و از اول ذو الحجه تا دهم محرم الحرام بر اينوجه ميناليدند و در اين چهل روز از فغان و ناله نياسودند و دردمندگى و بيچارگى بعرض ميرسانيدند و به زبان حال مضمون اين مقال ميگفتند « نظم » چارهء ما ساز كه بىياوريم گر تو برانى بكه رو آوريم\r\n بىطربيم از همه سازندهء * جز تو نداريم نوازندهء \r\n پيش تو گر بىسر و پا آمديم * هم باميد تو خدا آمديم \r\nپادشاه روى بر خاك نهاد و گفت خداوندا ما خواستيم تا يونس را در رفع اين عذاب و دفع اين عقاب وسيله سازيم اكنون بشومى گناه ما از ميان ما بيرون رفته بدرگاه تو آمديم و خود را به تو تسليم كرديم و بصدق تمام بوحدانيت تو گرويديم خداوندا برحمت واسعهء خودت و به قدر و جاه و منزلت يونس در درگاه تو كه اين عذاب را از ما بازدارى قومى ميگفتند خدايا يونس ما را گفته بود كه خداى من گفته كه بندگان را بخريد و آزاد كنيد ما بندگان توايم بكرم عميم خود آزاد فرما جماعتى ديگر ميناليدند كه خداوندا يونس ما را خبر داده بود كه تو كه خداوند مائى فرمودهء كه بيچارگان و دردمندان را دستگيرى كنيم بفضل و كرم خود ما را دست‌گير بعضى بعرض رسانيدند كه اى پروردگار ما يونس از قول تو ميفرمود كه هر كه بر شما ستم كند از او درگذرانيد خدايا بگناه بسيار بر خود ستم كرده‌ايم از ما عفو فرماى گروهى ديگر بدينگونه ادا ميكردند كه خدايا يونس ما را ميگفت كه آفريدگار و پروردگار من گفته است كه سائلان را رد مكنيد و محروم مسازيد ما سائلان پى خير رو بدرگاه تو آورده‌ايم ما را رد مكن و محروم مساز پس صدق نيت ايشان را بر آن داشت كه حقى كه بر يكديگر داشتند رد آن كردند تا آنكه مردى سنگى از مال غيرى برداشته بود و بر در خانهء خود زير پاى نهاده بود بركند و به صاحبش رسانيد پيرى در ميان ايشان بود از بقيهء علماى ايشان گفت كه همه ايمان آورده‌ايد اين كلمات بر زبان رانيد كه « يا حى يا قيوم يا حى حين لا حى يا محى الموتى يا\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nحى لا إله الا انت » تا عذاب از شما رفع شود ايشان خداى را به اين كلمات بخواندند عذاب برحمت مبدل گشت و هر گاه دعاى كسانى كه عمر خود را صرف كفر كرده باشند به اين كلمهء بزرگوار مستجاب شود پس بلا شبهه اگر بندهء مؤمن اين نامهاى او سبحانه را بخواند حاجات دين و دنياى او باجابت مقرون گردد القصه روز چهلم كه جمعه بود و عاشورا اثر مناجات و دلسوزى ايشان ظهور نموده برات نجات از ديوان رحمت نوشته شد و ظلمت سحاب عذاب مرتفع گشته ابر رحمت بر سر ايشان گسترده شد و يونس به جهت ترك ندبى كه از او صادر شده بود كه آن بيرون رفتن او بود از ميان قوم بدون اذن الهى چهل روز در شكم ماهى محبوس شد و چون روز چهلم او را از دهن خود بكنار دريا افكند در زير درخت كدوئى كه حق تعالى در كنار دريا رويانيده بود قرار گرفت تا قوت يافته وحى الهى رسيد كه بميان قوم خود رو كه به جهت ايمان آوردن ايشان عذاب از ايشان مرتفع شده جوياى تواند يونس بميان قوم آمد پادشاه و ساير رعايا از مقدم او خوشحال شده در ملازمت او بطاعت و عبادت خدا عز شأنه ميگذرانيدند تا برحمت الهى و اصل و كامل شدند و تفصيل اين مبحث در سورة الصافات است انشاء اللّه آورده‌اند كه حضرت رسالت صلّى اللّه عليه و آله و سلّم بر ايمان قوم خود بغايت حريص بود و چون ايمان نمىآوردند غبار ملال بر آئينهء دل آنحضرت مينشست حق تعالى آيه فرستاد كه .\r\n وَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً  و اگر خواستى پروردگار تو كه باجبار مردمان ايمان آرند هر آينه ايمان آوردندى بر وجه الجاء و اضطرار بدون اختيار هر كه در زمين است همهء ايشان  أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ  آيا تو اكراه ميكنى مردمان را تا گردند گروندگان يعنى نميتوانى كه مردمانرا باكراه بر ايمان دارى چه اين در تحت قدرت تو نيست و خداى كه به اين قادر است نيز باكراه و اجبار بر ايمان ندارد زيرا كه منافى حكمت و تكليفست .\r\n وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ  و نباشد و نشايد هيچ تن را آنكه ايمان آورد مگر بتوفيق و لطف خداى كه آن اعطاى تمكين و آلات نصب ادلهء عقليه و نقليه است تا عقول خود را كار بسته و تفكر در آيات قدرت او نموده ايمان آرند و گويند اذن بمعنى علم است يعنى هيچكس ايمان نميآورد مگر كه علم حق تعالى به آن تعلق گرفته و در ازل دانسته كه او به اختيار خود ايمان آرد و نجعل الرّجس و ميگردانيم عذاب و لعنت و غضب خود را و حفص بيا خوانده يعنى خدا مسلط ميسازد عذاب و غضب و قهر و عقوبت خود را  عَلَى الَّذِينَ لا يَعْقِلُونَ  بر آنان كه تعقل نميكنند در آيات قدرت ما تا بشرف ايمان رسند و يا حكم ميكنيم بنجات كافران .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n قُلِ انْظُرُوا  بگو اى محمد مشركان را كه از تو آيات مقترحه طلب ميكنند كه بنگريد به چشم سر يا ملاحظه كنيد بديدهء سر كه بصيرت است  ما ذا فِي السَّماواتِ وَ الْأَرْضِ  چه چيز است در آسمانها از عجايب فطرت و در زمين از بدايع قدرت تا شما را دلالت كند بر كمال صنع الهى و حكمت پادشاهى  وَ ما تُغْنِي الْآياتُ وَ النُّذُرُ  و دفع نميكند ديدن آيتها و استماع كلام بيم كنندگان يعنى پيغمبران عذاب الهى را  عَنْ قَوْمٍ لا يُؤْمِنُونَ  از گروهى كه نخواهند گرويد و بر كفر خواهند مرد .\r\n فَهَلْ يَنْتَظِرُونَ إِلَّا مِثْلَ أَيَّامِ الَّذِينَ  پس چشم نميدارند اين مشركان مگر ايامى را يعنى وقتها را مانند وقتهاى آنان كه  خَلَوْا مِنْ قَبْلِهِمْ  گذشتند پيش از ايشان چون قوم عاد و ثمود و اصحاب ايكه و اهل مؤتفكه مراد نزول عذابست  قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ  بگو پس انتظار بريد عذاب را كه بر شما نازل خواهد شد بدرستيكه من با شما از منتظران هلاك شمايم .\r\n ثُمَّ نُنَجِّي رُسُلَنا وَ الَّذِينَ آمَنُوا  پس برهانديم پيغمبران خود را در وقتى كه عذاب بمكذبان ايشان فرود آمد و نجات داديم آنانرا كه گرويده بودند بديشان  كَذلِكَ  همچنانكه نجات داديم رسولان و متابعان ايشان را  حَقًّا عَلَيْنا نُنْجِ الْمُؤْمِنِينَ  وعدهء راست و درست است از ما كه بوقت هلاك مشركان نجات ميدهيم گرويدگان را كه محمد صلّى اللّه عليه و آله و سلّم است و اتباع او .\r\n قُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي  بگو اى مردمان مراد اهل مكه‌اند اگر هستيد شما در گمان و شك از صحت دين من كه بيان ميكنم از براى شما  فَلا أَعْبُدُ الَّذِينَ تَعْبُدُونَ مِنْ دُونِ اللَّهِ  پس نميپرستم آنانرا كه شما ميپرستيد بجز از خداى از بتان و ملائكه و عزير و مسيح  وَ لكِنْ أَعْبُدُ اللَّهَ الَّذِي يَتَوَفَّاكُمْ  و ليكن پرستش ميكنم خداى را آنخدائيكه ميميراند شما را براى جزاى كردار شما در روز شمار  وَ أُمِرْتُ أَنْ أَكُونَ مِنَ الْمُؤْمِنِينَ  و مأمور شده‌ام به آنكه باشم از گرويدگان به احكام الهى .\r\n وَ أَنْ أَقِمْ وَجْهَكَ لِلدِّينِ  و ديگر امر كرده‌اند مرا به آنكه راست گردان روى خود را براى دين حق يعنى عمل خود را موافق دين اسلام گردان و همگى خود را مصروف دار بر كشيدن بار نبوت و امر شريعت و يا در نماز خود را مستقبل قبله گردان كه آن شعار دين اسلام است  حَنِيفاً  در حالتى كه آن دين مايل است از همهء اديان باطله بدين اسلام و يا در حالتى كه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nتو ما يلى از همهء اديان بدين اسلام  وَ لا تَكُونَنَّ مِنَ الْمُشْرِكِينَ  و مباش از شرك آرندگان خطاب متوجه به غير حضرتست و همچنين است اينكه ميفرمايد .\r\n وَ لا تَدْعُ مِنْ دُونِ اللَّهِ ما لا يَنْفَعُكَ  و مخوان بجز از خداى آن چيزيرا كه سود نكند ترا خواندن و پرستيدن آن  وَ لا يَضُرُّكَ  و زيان نرساند به تو فرو گذاشتن آن  فَإِنْ فَعَلْتَ فَإِنَّكَ إِذاً مِنَ الظَّالِمِينَ  پس اگر بكنى يعنى بخوانى اين چنين چيزيرا و بپرستى آن را پس بدرستيكه تو آنهنگام باشى از ستمكاران بنفس خود در مهلكه و عقوبت .\r\n وَ إِنْ يَمْسَسْكَ اللَّهُ  و اگر برساند خداى به تو مرضى و شدتى و فقرى  فَلا كاشِفَ لَهُ إِلَّا هُوَ  پس هيچ چيز بازدارنده نيست آن را مگر او كه اللّه است  وَ إِنْ يُرِدْكَ بِخَيْرٍ فَلا رَادَّ لِفَضْلِهِ  و اگر خواهد به تو صحت و راحت و غنا پس هيچ دفع كننده و بازدارنده نيست مر آن فضل او را  يُصِيبُ بِهِ مَنْ يَشاءُ مِنْ عِبادِهِ  مىرساند فضل را به آنكه خواهد از بندگان خود بر وفق مصلحت و حكمت  وَ هُوَ الْغَفُورُ  و اوست آمرزنده پس از غفران به معصيت نااميد مشويد  الرَّحِيمُ  مهربانست پس بطاعت اميدوار رحمت او باشيد بعد از آن ختم سوره مىكند بموعظهء حسنه جهت تسليهء حضرت رسالت صلّى اللّه عليه و آله و سلّم كه .\r\n قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ  بگو اى مردمان بدرستيكه آمد بشما پيغمبرى به حق و يا كلامى درست و راست و يا دين اسلام از نزد پروردگار شما  فَمَنِ اهْتَدى فَإِنَّما يَهْتَدِي لِنَفْسِهِ  پس هر كه راه يافت بايمان و متابعت نمود پس جز اين نيست كه گمراه نميشود براى نفس خود يعنى منفعت او عايد بدوست  وَ مَنْ ضَلَّ فَإِنَّما يَضِلُّ عَلَيْها  و هر كه گمراه شد بانكار و تكذيب و عناد پس جز اين نيست كه گمراه مىشود بر نفس خود يعنى و بال آن ضلال بر اوست  وَ ما أَنَا عَلَيْكُمْ بِوَكِيلٍ  و نيستم من بر شما نگهبان كه امر شما به من بازگذاشته باشند و بر من واجب و لازم باشد كه اصلاح فساد شما كنم و شما را باجبار مهتدى گردانم و يا نگه دارم شما را در منع عذاب از شما چه من بشرىام مثل شما و بر من همين تبليغ است و آن را رسانيدم نزد دمياطى اين آيه بآية السيف منسوخ است .\r\n وَ اتَّبِعْ ما يُوحى إِلَيْكَ  و پيروى كن اى محمد آن چيزى را كه وحى كرده مىشود بسوى تو بامتثال و تبليغ  وَ اصْبِرْ حَتَّى يَحْكُمَ اللَّهُ  و صبر كن بر دعوت و بر ايذائيكه به تو رسد از آن ممر\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nشكيبائى ورز تا وقتى كه حكم كند خداى بنصرت تو يا امر فرمايد بقتال و جزيهء كتابى  وَ هُوَ خَيْرُ الْحاكِمِينَ  و اوست بهترين حكم كنندگان زيرا كه ممكن نيست در حكم او خطا و ميل و ستم به جهت اطلاع او بر سرائر و ضمائر همچنانكه مطلع است بر ظواهر و احتياج ببينه و گواه ندارد و حاكمان ديگر بر سراير حال مطلع نيستند و بظواهر حكم ميكنند .\r\n\r\nسورة هود عليه السّلام\r\nمائة و ثلاث و عشرون آية مكية ابى بن كعب از حضرت سيد عالم صلّى اللّه عليه و آله و سلّم روايت كرده كه هر كه سورهء هود را بخواند حق تعالى بعدد هر كه تصديق بنوح و هود و صالح و شعيب و لوط و ابراهيم و موسى كرده و هر كه تكذيب ايشان كرده ده حسنه براى او بنويسند و روز قيامت از سعداء باشد و حسن و شاء از ابو جعفر عليه السّلام روايت كرده كه هر كه در هر جمعه سورهء هود بخواند حق تعالى او را در روز قيامت در زمرهء پيغمبران مبعوث گرداند و حساب او را آسان كند و در آن روز هيچكس بگناه او عارف نشود و ابو جحيفه روايت كرده كه پيغمبر صلّى اللّه عليه و آله و سلّم را گفتند يا رسول اللّه پيرى زود در تو اثر كرد گفت « شيبتنى سورة هود و اخواتها الحاقة و الواقعة و عم يتسائلون و هل اتيك » يعنى سورهء هود و حاقة و واقعة و عم و هل اتيك مرا پير ساختند چه در اين سوره حكم كرد كه  « وَ اسْتَقِمْ كَما أُمِرْتَ »  يعنى مستقيم باش بر آن وجهيكه به آن امر كرده شدهء و در آن سودهاى ديگر بحث كرده از اهاويل و شدائد روز قيامت و ميفرمايد كه  بِسْمِ اللَّهِ الرَّحْمنِ الرَّحِيمِ \r\n  الر   بمذهب اكثر و اشهر بمعنى انا اللّه ارى است يعنى منم خداى كه ميبينم طاعت مطيعان را و معصيت عاصيان را و هر كس را مناسب عمل او جزا خواهم داد پس اين كلمه مشتملست بر وعد و وعيد   كِتابٌ أُحْكِمَتْ آياتُهُ   اين كتابيست كه صفت او اينكه استوار كرده شده است آيتهاى او بحجتهاى روشن و يا منتظم گشته است بنظمى محكم چون بناى مستحكم كه نقص و خلل به دو راه نيابد   ثُمَّ فُصِّلَتْ   پس جدا كرده شده است سوره سوره و آيه آيه و يا مفصل و مبين شده و نازل گشته در او آنچه بندگان بدان محتاجند از عقايد و احكام و مواعظ و اخبار   مِنْ لَدُنْ حَكِيمٍ خَبِيرٍ   از نزديك خداوند حكم كننده و بغايت دانا و آگاه و انزال آن .\r\n أَلَّا تَعْبُدُوا إِلَّا اللَّهَ  به جهت آنست كه تا نپرستيد مگر خداى را كه معبود بحقست و خداوند مطلق  إِنَّنِي لَكُمْ مِنْهُ نَذِيرٌ وَ بَشِيرٌ  بدرستيكه من شما را از جانب\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاو سبحانه بامر او بيم كننده‌ام بعقوبت شرك و طغيان و مژده دهنده بمثوبة بر توحيد و ايمان .\r\n وَ أَنِ اسْتَغْفِرُوا رَبَّكُمْ  و ديگر انزال قرآن به جهت آنست كه آمرزش طلبيد از نزد پروردگار خود براى گناهان گذشته  ثُمَّ تُوبُوا إِلَيْهِ  پس توبه كنيد و بازگرديد از معاصى باطاعت و امتثال او و يا استغفار كنيد از شرك و بعد از آن بوسيلهء طاعت رجوع نمائيد به او سبحانه  يُمَتِّعْكُمْ مَتاعاً حَسَناً  تا برخوردارى دهد شما را برخوردارى نيكو يعنى عمر دراز ارزانى دارد تا مرفه الحال معيشت گذرانيد در امنيت و صحت و وسعت روزى  إِلى أَجَلٍ مُسَمًّى  تا وقتى نام برده شده كه آخر عمر مقدر است يعنى پيش از اجل مقدر شما را به عذاب استيصال هلاك نكند  وَ يُؤْتِ كُلَّ ذِي فَضْلٍ فَضْلَهُ  و تا بدهد خداى هر خداوند فضلى را در دين ثواب و جزاى فضل او هم دنيا و هم در آخرت ابن مسعود فرموده كه ذو فضل كسيست كه حسنات او فاضل باشد بر سيئات او و عبد اللّه عباس گفته كه هر كه او يك سيئه كند يك سيئه براى او بنويسند و هر كه يك حسنه كند ده حسنه بنويسند و اگر بر آن سيئه كه كرده باشد در دنيا عقوبتش كنند ده حسنهء خالص ويرا بماند و اگر نه يك حسنه مقابل يك سيئه برود و نه حسنهء ديگر بماند ابن عباس فرموده كه هر كه را حسنات بر سيئاتش بيفزايد ببهشت رود و هر كه را سيئات بر حسناتش بيفزايد بدوزخ شود و هر كرا حسنات و سيئاتش برابر باشد از اهل اعراف باشد و مدتى آنجا بماند و بعد از آن ببهشت رود  وَ إِنْ تَوَلَّوْا  و اگر شما اى كافران برگرديد از اسلام يا از متابعت من  فَإِنِّي أَخافُ عَلَيْكُمْ عَذابَ يَوْمٍ كَبِيرٍ  پس بدرستيكه من ميترسم بر شما از عذاب روز بزرگ و گفته‌اند روز شدت و مشقت است كه كفار كشيده‌اند از قحطى تا حديكه مرده را و مردار را ميخوردند .\r\n إِلَى اللَّهِ مَرْجِعُكُمْ  بسوى جزاى خدا است بازگشت شما  وَ هُوَ عَلى كُلِّ شَيْءٍ قَدِيرٌ  و او بر همه چيزى از ثواب دادن و عقوبت كردن توانا است پس قادر باشد بر تعذيب شما آورده‌اند كه جمعى مشركان بىباك عداوت حضرت رسالت صلّى اللّه عليه و آله و سلّم ميورزيدند و به جهت مصلحت زمان آن را ميپوشيدند روزى با يكديگر ملاقات نموده گفتند چون پردها فروگذاريم و خود را بجامها بپوشيم و سينهاى خود را فراهم گيريم در عداوت محمد صلّى اللّه عليه و آله و سلّم كسى چگونه بر آن اطلاع يابد حق تعالى آيه فرستاد .\r\n أَلا إِنَّهُمْ يَثْنُونَ صُدُورَهُمْ  بدانيد بدرستيكه در مينوردند و فراهم ميگيرند سينهاى خود را بكفر و دو تو ميكنند آن را بر\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nعداوت حبيب من و يا روى از حق گردانيده ميل كنند بكفر مراد آنست كه دشمنى پيغمبر را در درون دل ميگيرند  لِيَسْتَخْفُوا مِنْهُ  تا پنهان دارند از خداى سر خود را و رسول و مؤمنان را بدان مطلع نگردانند عياشى باسناد خود از ابو جعفر عليه السّلام روايت كرده كه جابر بن عبد اللّه گفت كه چون مشركان رسول صلّى اللّه عليه و آله و سلّم را ديدندى از غايت نفاق سر در پيش افكندندى و جامه در سر كشيدندى و روى پوشيدندى تا پيغمبر را نبينند و پيغمبر ايشان را نبيند حق تعالى فرمود كه ايشان منعطف ميشوند بر كفر و نفاق و عداوت پيغمبر تا آن را از خدا بپوشانند  أَلا حِينَ  بدانيد كه آن هنگام كه ايشان  يَسْتَغْشُونَ ثِيابَهُمْ  در سر كشند جامه‌هاى خود را و بر فراش خود جاى گيرند  يَعْلَمُ ما يُسِرُّونَ وَ ما يُعْلِنُونَ  خداى ميداند آنچه در سينها پنهان ميكنند و ميداند آنچه آشكارا ميكنند بزبانها و سر و علانيهء ايشان نسبت بعلم او يكسانست پس چگونه اخفا ميكنند بر او آنچه ميترسند كه آشكارا شود  إِنَّهُ عَلِيمٌ بِذاتِ الصُّدُورِ  بدرستيكه او سبحانه دانا است باسرارى كه در سينها است .\r\n وَ ما مِنْ دَابَّةٍ فِي الْأَرْضِ  و نيست هيچ جنبندهء در زمين مرا جميع حيواناتند  إِلَّا عَلَى اللَّهِ رِزْقُها  مگر كه بر خداى است روزى دادن آن را يعنى بر او واجبست كه روزى را بايشان رساند و اگر ترك آن كند خلاف حكمت او باشد و او حكيمست بخلاف حكمت كار نميكند  وَ يَعْلَمُ مُسْتَقَرَّها وَ مُسْتَوْدَعَها  و ميداند قرارگاه حيوانات را در حين حيوت و زندگى و آرامگاه او را از ممات در كشاف گفته كه مستقر مسكن و مأواى حيواناتست از زمين و آب و هوا و مستوردع قرار ايشان قبل از آن استقرار چون صلب و رحم و بيضه  كُلٌّ فِي كِتابٍ مُبِينٍ  همهء آنچه ياد كرده شد از دواب و ارزاق مستقر و مستودع ايشان مسطور است در كتاب روشن كه لوح محفوظ است .\r\n وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ  و اوست آنخداونديكه آفريد آسمانها و زمينها را و آنچه در اوست در شش روز از ايام دنيا كه اول آن يكشنبه بود و آخر آن جمعه با آنكه قادر بود كه در يك لحظه همه را ايجاد كند اما به جهت تعليم بندگان تا در كارها تعجيل نكنند بتانى خلق فرمود  وَ كانَ عَرْشُهُ عَلَى الْماءِ  و بود پيش از آفريدن زمين و آسمان عرش او بر آب يعنى قبل از خلق سماوات و ارض در زير عرش مخلوقى نبود غير از آب و گويند كه عرش بر آب بود و آب بر باد - در بعضى تفسير آمده كه حق تعالى در مبدء آفرينش ياقوتى سبز بيافريد و به نظر هيبت در او نگريست آنجوهر آب شد پس باد را آفريد و آب را بر بالاى آن بداشت و عرش را بر\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nزبر آن آب جاى داد و در وقوف عرش بر آب و استقرار آب بر باد اعتبارى عظيم است مر اهل تفكر را جلت عظمة و قدرته از ضمره نقلست كه عرش مانند كشتى بر بالاى آب ميرفت بعد از آن لوح و قلم و فرشتهء خلق فرمود و آن فرشته را امر كرد تا جميع كائنات كه موجود خواهد شد در لوح نوشت بعد از آن فرشته هزار سال تسبيح او سبحانه ميكرد آنگاه جميع موجودات را آفريد  لِيَبْلُوَكُمْ أَيُّكُمْ أَحْسَنُ عَمَلًا  تا بيازمايد شما را يعنى با شما معاملهء آزمايندگان كند تا ظاهر گردد بر عالميان كه كدام از شما نيكوتر است از روى عمل قلب و اعضا يعنى علم و عمل كه بيشتر است مراد آنست كه تا ظاهر گردد كه كيست كه بتدبر و تفكر عالم مىشود بوحدانيت و قدرت و علم او و در طاعت و عبادت او ميكوشد و كيست كه به جهت عدم تفكر بر كفر اصرار مىكند و مرتكب عمل خير نميشود  وَ لَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ  و اگر گوئى تو ايمحمد مر قوم خود را كه بدرستيكه شما برانگيخته شدگانيد از پس مرگ براى مجازات عمل نيك و بد  لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ  هر آينه گويند آنان كه نگرويدند نيست اين سخن كه در باب بعث ميگوئيد مگر مانند سحر آشكارا در بطلان يا در فريب يعنى همچنانكه سحر فريبست و باطل و حقيقتى ندارد اين سخن تو نيز كه در باب بعث ميگوئى حقيقتى ندارد و فريب و باطلست .\r\n وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ  و اگر تاخير كنيم از ايشان عذاب استيصال را كه وعده داده‌ايم تا بجماعتى از اوقات يعنى ببعضى از اجزاى وقت شمرده شده كه منتهى شود آنهنگام عذاب نازل سازيم  لَيَقُولُنَّ ما يَحْبِسُهُ  هر آينه گويند از روى استهزا چه چيز بازميدارد عذاب را از نزول و وقوع - از ابو عبد اللّه و ابو جعفر عليه السّلام مرويست كه مراد بامت اصحاب مهدىاند كه سيصد و سيزده تن باشند بعدد اصحاب بدر كه در يك ساعت نزد آنحضرت جمع شوند يعنى كفار ايمان نيارند و بوعدهء عذاب ما استهزا كنند تا آنكه بدست مهدى و اصحاب او مستاصل شوند  أَلا يَوْمَ يَأْتِيهِمْ  بدانيد كه آن روز كه بيايد عذاب بديشان كه روز بدر است يا حين ظهور مهدى عليه السّلام  لَيْسَ مَصْرُوفاً عَنْهُمْ  نباشد عذاب بازداشته شده از ايشان يعنى چون وقت آن در رسد به هيچ وجه از ايشان مندفع نگردد  وَ حاقَ بِهِمْ ما كانُوا بِهِ يَسْتَهْزِؤُنَ  و احاطه كرده خواهد شد بديشان آنچه بودند كه از روى جهل و فرط ضلالت بدان استهزا ميكردند و بوقوع آن تعجيل مينمودند .\r\n وَ لَئِنْ أَذَقْنَا الْإِنْسانَ مِنَّا رَحْمَةً  و اگر بچشانيم يعنى بدهيم آدميرا از نزد خود نعمتى كه در يابد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nلذت آن را  ثُمَّ نَزَعْناها مِنْهُ  پس بازداريم آن را ازو  إِنَّهُ لَيَؤُسٌ  بدرستى كه او بسيار نااميد است از فضل الهى از جهت بيصبرى و عدم اعتماد بر كرم پادشاهى  كَفُورٌ  بسيار ناسپاس در نعمت گذشته يعنى آدمى پيوسته ناسپاس و نااميد است و اين هر دو صفت را از دست نميدهد .\r\n وَ لَئِنْ أَذَقْناهُ نَعْماءَ بَعْدَ ضَرَّاءَ مَسَّتْهُ  و اگر بچشانيم او را بر وجه مصلحت نيكوئى چون صحت و توانگرى پس از سختى كه به او رسيده باشد چون فقر و بيمارى  لَيَقُولَنَّ ذَهَبَ السَّيِّئاتُ عَنِّي  هر آينه گويد برفت بديها يعنى مصائب و مكاره كه مرا بد ميآمد دور شد از من  إِنَّهُ لَفَرِحٌ فَخُورٌ  بدرستيكه آدمى هر آينه بسيار شادمانست بنعمت و مغرور به آن نازنده و فخر كننده بر مردمان و فخر و فرح او را غافل ساخته از شكر نعمت آن .\r\n إِلَّا الَّذِينَ صَبَرُوا وَ عَمِلُوا الصَّالِحاتِ  مگر آنان كه شكيبائى نمودند در محنت و بلا و به قضا رضا دادند و كردند عملهاى نيكو يعنى بوسيله اداى واجبات و مندوبات و اجتناب از مقبحات وظايف شكر بتقديم رسانيدند در نعمت و رخا  أُولئِكَ لَهُمْ مَغْفِرَةٌ وَ أَجْرٌ كَبِيرٌ  آنگروه كه بصفت صبر و شكر موصوفند مر ايشان راست آمرزش گناهان و مزد بزرگ كه نعم جنانست و كمال تقرب به حضرت منان - آورده‌اند كه كفار عرب از روى تعصب و عناد اقتراح آيات از حضرت سيد كائنات صلّى اللّه عليه و آله و سلّم ميكردند و بكلام كريم قرآنى استهزاء مينمودند و از جملهء اقتراحات ايشان آن بود كه چرا گنجى به تو ندادند يا فرشتهء را بتصديق تو نفرستادند حضرت رسالت صلّى اللّه عليه و آله و سلّم از عدم قبول دعوت و استهزاء و سخريه ايشان دلتنگ ميشد حق تعالى براى تحريص آنحضرت صلّى اللّه عليه و آله و سلّم بر اداى رسالت و عدم مبالات او برد و انكار ايشان فرمود .\r\n فَلَعَلَّكَ تارِكٌ بَعْضَ ما يُوحى إِلَيْكَ  پس شايد كه تو ترك كننده باشى مراد نهى است يعنى ترك مكن برخى از آنچه وحى كرده شده است به تو يعنى از آنچه مخالف راى مشركانست از سب الهه و عيب بتان ايشان به جهت مخالفت رد ايشان و استهزاى ايشان به آن  وَ ضائِقٌ بِهِ صَدْرُكَ  و تنگست باظهار آن سينه تو  أَنْ يَقُولُوا لَوْ لا أُنْزِلَ عَلَيْهِ كَنْزٌ  از ترس آنكه گويند چرا فرستاده نشده است بر او گنجى كه نفقه كند بر مردمان و بسبب آن تابع او شوند همچنانكه فعل پادشاهانست  أَوْ جاءَ مَعَهُ مَلَكٌ  يا چرا نيامد به او فرشتهء به جهت گواهى بر نبوت او يعنى بسبب اين مقالات از اداى رسالت باز نمان و باكى از گفتار اينان مدار  إِنَّما أَنْتَ نَذِيرٌ  بدرستيكه تو بيم كنندهء و بر تو همين انذار است و تو در آن تقصير نميمانى پس چرا از رد و انكار ايشان تنگدل بايد شد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n وَ اللَّهُ عَلى كُلِّ شَيْءٍ وَكِيلٌ  و خداى بر همه چيزها گواهست و يا كارگذار كسيست كه كار خود را به او بازگذارد و نگاه دارندهء آنكه خود را به دو سپارد پس توكل به دو كن و از گفت و شنود هر حسود و عنود باك مدار .\r\n أَمْ يَقُولُونَ افْتَراهُ  بلكه ميگويند كافران كه محمد بربافته است آنچه ميگويد كه به من وحى ميكنند يعنى قرآن را خود ميسازد  قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ  بگو پس بياريد ده سورهء مانند قرآن در كمال بلاغت و حسن نظم بربافته شده از نزد شما يعنى زعم شما آنست كه قرآن را از خود بر ميتوان بافت و به من اين گمان ميبريد كه من از خود ميسازم شما فصحاى عربيد پس بايد كه شما نيز قادر باشيد بر انشاء مثل اين كلام بلكه شما از من قادرتريد جهت وقوف شما بر قصص و اخبار و عادت شما بر انشاد اشعار  وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ  و بخوانيد از براى معاونت بر معارضه هر كرا توانيد بجز از خداى اگر هستيد راستگويان كه اينكلام بربافته شدهء منست و چون ايشان از معارضهء از عشر سوره عاجز آمدند آيتى ديگر آمد كه  ( فَأْتُوا بِسُورَةٍ مِنْ مِثْلِهِ )  و چون به اين نيز اتيان نكردند عجز ايشان بر همه كس ظاهر شد .\r\n فَإِلَّمْ يَسْتَجِيبُوا لَكُمْ  پس اگر اجابت نكردند شما را ايمؤمنان در آنچه گفتيد از آوردن سورهء مثل قرآن و متعرض جواب آن نشدند  فَاعْلَمُوا أَنَّما أُنْزِلَ بِعِلْمِ اللَّهِ  پس بدانيد كه آنچه فرو فرستاده شده بعلم خدا است يعنى متلبس بعلميستكه خاصهء اوست و كسى ديگر بر آن قادر نيست و آن علميست بمصالح بندگان و آنچه ايشانرا به كار آيد در معاش و معاد  وَ أَنْ لا إِلهَ إِلَّا هُوَ  و بدانيد كه نيست معبود بسزا مگر او كه عالمست به آنچه غير او نداند و قادر است به آنچه غير او نتواند  فَهَلْ أَنْتُمْ مُسْلِمُونَ  پس آيا هستيد شما ثابتان بر اسلام مراد امر است يعنى چون اعجاز قرآن نزد شما متحقق شد پس بر اسلام ثابت باشيد .\r\n مَنْ كانَ يُرِيدُ الْحَياةَ الدُّنْيا وَ زِينَتَها  هر كه باشد از پستى همت خواهد زندگانى دنيا و آرايش آن را در مقابلهء اعمال خير خود مراد منافقانند يا اهل ريا يا يهود يا نصارى و يا مطلق مردمان يعنى هر كه از مردمان اعمال حسنه را وسيلهء حطام دنيوى و زينت او گردانيده باشد نه ثواب اخروى  نُوَفِّ إِلَيْهِمْ أَعْمالَهُمْ فِيها  به تمام بدهيم بايشان جزاى كردار هاى ايشان در دنيا از صحت و رياست و فراخى روزى و كثرت اولاد  وَ هُمْ فِيها لا يُبْخَسُونَ  و ايشان در دنيا كاسته نشوند يعنى ايشان را از مزد دنيوى چيزى كم نكنند .\r\n أُولئِكَ الَّذِينَ لَيْسَ لَهُمْ فِي \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n الْآخِرَةِ إِلَّا النَّارُ  آنگروه آنانند كه نباشد مر ايشانرا در آن سراى ديگر مگر آتش دوزخ  وَ حَبِطَ ما صَنَعُوا فِيها  و تباه گشت آنچه كردند در دنيا چه ثواب آخرت متفرع است بر اخلاص و ايشان بروجه اخلاص عمل نكردند بلكه از براى غرض ديگر به آن اقدام كرده‌اند كه رياست با حب رياست و امثال آن  وَ باطِلٌ ما كانُوا يَعْمَلُونَ  و ناچيز است در نفس الامر آنچه بودند كه ميكردند از ريا و غير آن از حضرت رسالت صلّى اللّه عليه و آله و سلّم مأثور است كه چون روز قيامت شود خلايق را در زمين قيامت بدارند حق تعالى خلقان را بحكومت خواند و همهء بندگان به زانو درافتاده باشند اول گروهى را كه نزد خدا برند سه كس باشند مردى باشد كه حفظ قرآن كرده باشد و شخصى كه او را در راه خدا كشته باشند و كسى كه بذل مال كرده باشد صاحب قرآن را گويد كه من ترا توفيق دادم تا قرآن آموختى و ياد گرفتى گويد بلى اى خداوند و مولاى من حق تعالى گويد چه كردى به آن گويد بار خدايا آن را به نماز شب قرائت كردم و در ميان شب خواندم حق تعالى گويد بلى چنين است اما براى من نكردى بلكه قصد تو آن بود كه مردمان گويند فلان قاريست و قرآن خوب ميخواند ترا امروز بر من حقى نيست و مزد تو همان ثناى مردمان بود پس صاحب مال را گويد كه تو را مال بسيار دادم به آن چه كردى گويد بار خدايا نفقه كردم و صدقه دادم گويد بلى چنين است و ليكن قصد تو به آن اين بود كه مردمان گويند كه فلان مرد سخيست پس ترا امروز نصيبى نباشد و شهيد را گويد كه نه من ترا قوت و شجاعت دادم چه كردى گويد بلى به جهت آن در راه تو جهاد كردم تا مرا كشتند گويد قصد تو در جهاد آن بود كه مردمان گويند كه فلان مرد شجاعست ترا بيش از آن مدح نصيبى نيست پس بفرمايد تا هر سه را بدوزخ برند .\r\n فَمَنْ كانَ عَلى بَيِّنَةٍ مِنْ رَبِّهِ  آيا پس هر كه باشد بر برهانى روشن از پروردگار خود كه او را دلالت كند بطريق ثواب  وَ يَتْلُوهُ شاهِدٌ مِنْهُ  و از پى درآيد برهان او را كه دليل عقليست گواهى از خداى كه به صحت آنگواهى دهد كه آن قرآنست برابر باشد آنكس با كسى كه زينت دنيا طلبد و عمل نه بر وجه اخلاص و ثواب كند گفته‌اند كه صاحب بيّنه مؤمنان اهل كتابند يا هر مؤمنى مخلص و شاهد پيغمبر است يا خداوند بيّنه پيغمبر است و تابع او و شاهد جبرئيل يا فرشتهء كه حافظ او بوده و يا صورت و شمايل پيغمبر صلّى اللّه عليه و آله و سلّم كه هر كه بديدهء انصاف در او نگريستى انوار حق و آثار صدق در بشره او مشاهده نمودى و بروايت متواتره از موافق و مخالف مراد به صاحب بينه رسول اللّه صلّى اللّه عليه و آله و سلّم و بشاهد امير المؤمنين عليه السّلام است و ثعلبى كه امام اصحاب حديث است و از علماى اهل سنتست در تفسير خود آورده باسناد خود از كلبى از أبو صالح از عبد اللّه عباس و حبيب ياسر\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nنيز از زاذان روايت كرده كه حضرت امير المؤمنين عليه السّلام فرمود كه به حق خداى كه در زمين دانه شكافد و در رحم صورت نكارد كه اگر براى من بالشى بنهند و مرا بر آن نشانند حكم كنم در ميان اهل تورية بتورية و ميان اهل انجيل بانجيل و اهل زبور بزبور و اهل قرآن به قرآن و هيچ مردى نيست از قريش الا كه من ميدانم آيتى در شأن او نازلشده كه دلالت مىكند بر آنكه بهشتيست يا دوزخى مردى بر پاى خاست و گفت آيه تو كدام است فرمود كه  « أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ »  بينه رسول خدايست كه بر حجت روشن است از نزد خداى تعالى و شاهد منم كه از اويم و تابع ويم و نيز يعقوب بن جعفر بن سليمان كه از طريق اهل سنتست روايت مىكند از پدرش و پدرش از پدر خود على بن عبد اللّه و او از ابن عباس كه مراد از بيّنه رسول خدا است و مراد از شاهد منه على بن أبي طالب است و حافظ ابو نعيم اصفهانى نيز در حلية آورده كه مراد از يتلوه شاهد منه على بن أبي طالبست و بر لبيب فطن مخفى نيست كه آنكسيكه خداى تعالى او را شاهد پيغمبر خود گرداند و بمعاونت و مساعدت او مطالب رسالت و نبوت را اثبات نمايد او بمزيت فضيلت و بكمال شرف متصف است پس بر تست كه در مسالك انصاف اقدام خود را استوار دارى و اقتداء باهل بيت مصطفى نمائى و ديدهء دل را بمحبت شاه اوليا بگشائى و منصب امامت و سرير خلافت را به او احق و اولى دانى و او را پيشوا و امام و مولى و مقتداى خود خوانى زيرا كه ظواهر آيات قرآنى و اخبار نبوى صلّى اللّه عليه و آله و سلّم دالست بدانكه خلافت به او الصق و امامت به او اليق است  « وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ »  بعد از آن در صفت تورية كه شاهد است بر حقيت قرآن و پيغمبر آخر الزمان ميفرمايد كه  وَ مِنْ قَبْلِهِ كِتابُ مُوسى  و پيش از قرآن يا پيغمبر كتاب موسى عليه السّلام يعنى تورية كه مصدق قرآن و سيد پيغمبرانست و بشارت دهندهء به آن  إِماماً  در حالتى كه آن تورية پيشوا بود مر اهل دين را  وَ رَحْمَةً  و سبب بخشايش و واسطه فيض الهى در دنيا و آخرت  أُولئِكَ يُؤْمِنُونَ بِهِ  آنگروه كه بر بيّنه‌اند از جانب خداى ميگروند به قرآن يا محمد  وَ مَنْ يَكْفُرْ بِهِ مِنَ الْأَحْزابِ  و هر كه كافر شود به قرآن محمد از گروه يعنى اهل ملل متفرقه از يهود و نصارى و وثنى كه متفقند بر عداوت پيغمبر صلّى اللّه عليه و آله و سلّم  فَالنَّارُ مَوْعِدُهُ  پس آتش دوزخ وعده‌گاه اوست و لا محاله به دو رسد  فَلا تَكُ فِي مِرْيَةٍ مِنْهُ  پس مباش در گمان از اين موعد يا از قرآن خطاب بحضرتست و مراد امت‌اند  إِنَّهُ الْحَقُّ مِنْ رَبِّكَ  بدرستيكه اين موعد يا قرآن وعدهء درست و راستست از نزد پروردگار تو\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n وَ لكِنَّ أَكْثَرَ النَّاسِ لا يُؤْمِنُونَ  و ليكن بيشترين مردمان نميگروند به آن و تصديق آن نميكنند به جهت قلت نظر و تدبر از فرط جحود و استكبار .\r\n وَ مَنْ أَظْلَمُ مِمَّنِ افْتَرى عَلَى اللَّهِ كَذِباً  و كيست ستمكارتر از آنكه افترى كند و بربندد بر خداى دروغ را يعنى نفى وحى او كند يا اثبات شريك نمايد براى او  أُولئِكَ يُعْرَضُونَ عَلى رَبِّهِمْ  آنگروه مفتريان عرض كرده خواهند شد در موقف بر پروردگار خود به اين معنى كه در موقف عرض حبس ايشان كنند و عرض اعمال كنند بر ايشان  وَ يَقُولُ الْأَشْهادُ  و خواهند گفت گواهان يعنى حفظه و كرام الكاتبين يا پيغمبران براى هر امتى و يا اعضا و جوارح ايشان و يا ائمه معصومين كه بر اعصار خود گواهى دهند  هؤُلاءِ الَّذِينَ كَذَبُوا عَلى رَبِّهِمْ  اين گروه آنانند كه از فرط عناد و جحود دروغ گفتند بر پروردگار خود بفراگرفتن شريك و ولد  أَلا لَعْنَةُ اللَّهِ عَلَى الظَّالِمِينَ  بدانيد كه لعنت خداى بر ستمكاران است يعنى كافران .\r\n الَّذِينَ يَصُدُّونَ عَنْ سَبِيلِ اللَّهِ  آنان كه از فرط عناد بازميدارند مردمانرا از راه خداى يعنى دين اسلام كه طريق موصلست برحمت بيغايت او  وَ يَبْغُونَها عِوَجاً  و وصف ميكنند راه خداى را بكجى و انحراف از حق و صواب و يا طلب آن ميكنند تا ايشانرا از آن راه برگردانند  وَ هُمْ بِالْآخِرَةِ هُمْ كافِرُونَ  و حال آنكه ايشان بدان سراى ايشانند نا گرويدگان .\r\n أُولئِكَ لَمْ يَكُونُوا مُعْجِزِينَ فِي الْأَرْضِ  آنگروه كافران نيستند عاجز كنندگان مر خداى را از عذاب خود در زمين يعنى در دنيا  وَ ما كانَ لَهُمْ مِنْ دُونِ اللَّهِ مِنْ أَوْلِياءَ  و نيست مر ايشان را بجز از خداى به هيچ وجه دوستانى كه عقوبت الهى از ايشان بازدارند ليكن تأخير عذاب ايشان كرده تا روز قيامت عذاب ايشان سخت‌تر و پاينده‌تر باشد  يُضاعَفُ لَهُمُ الْعَذابُ  افزوده شود براى ايشان عذاب يعنى دوباره معذب گردند به جهت گمراه گردانيدن  ما كانُوا يَسْتَطِيعُونَ السَّمْعَ  و نبودند مر ايشان كه در دنيا توانستندى شنيد يعنى شنيدن حق را چه از شنيدن آن كر بودند  وَ ما كانُوا يُبْصِرُونَ  و نبودند كه بديدندى يعنى آيات قدرت را چه از ديدن آن كور بودند يعنى خود را كور و كر گردانيده‌اند از ديدن و شنيدن آيات مراد آنست كه بر وجه تدبر و تامل نظر در آيات نكردند تا بدان مهتدى شوند پس گوئيا از آن كور و كر بودند .\r\n أُولئِكَ الَّذِينَ خَسِرُوا أَنْفُسَهُمْ  آنگروه آنانند كه در بازار معامله زيان\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nكردند نفسهاى خود را يعنى زيان ايشان بديشان بازگردد  وَ ضَلَّ عَنْهُمْ ما كانُوا يَفْتَرُونَ  و گم شد از ايشان آنچه بودند كه افتراء ميكردند از شفاعت بتان و درخواست ملائكه پس غير از حسرت و ندامت چيزى ايشانرا باقى نماند .\r\n لا جَرَمَ أَنَّهُمْ فِي الْآخِرَةِ  بيشك و شبهه ايشان در آن سراى  هُمُ الْأَخْسَرُونَ  ايشانند زيان‌كارتر از همه زيانكاران چه پرستش بتان را بپرستش خدا برگزيده و متاع فانى دنيا را بر نعيم عقبا اختيار كردند و بعد از ذكر كفار و عذاب ايشان بيان ابرار و ثواب ايشان مىكند كه .\r\n إِنَّ الَّذِينَ آمَنُوا وَ عَمِلُوا الصَّالِحاتِ  بدرستيكه آنان كه از روى اخلاص ايمان آورده‌اند و كردند كارهاى شايسته از اداى فرايض و مندوبات  وَ أَخْبَتُوا إِلى رَبِّهِمْ  و آرام گرفته‌اند بذكر پروردگار خود و خضوع و خشوع كرده‌اند براى خدا  أُولئِكَ أَصْحابُ الْجَنَّةِ هُمْ فِيها خالِدُونَ  آنان ملازمان بهشتند ايشان در بهشت دايم و باقىاند .\r\n مَثَلُ الْفَرِيقَيْنِ كَالْأَعْمى وَ الْأَصَمِّ  صفت دو گروه كه مؤمن و كافرند مانند كور و كرند از شنيدن و ديدن حق مراد كفارند  وَ الْبَصِيرِ وَ السَّمِيعِ هَلْ يَسْتَوِيانِ مَثَلًا  و مانند بينا و شنوا از آنكه صفت مؤمنانست آيا برابرند ايندو فريق از روى صفت يعنى برابر نيستند  أَ فَلا تَذَكَّرُونَ  آيا پند نميگيريد بدين مثلها و تامل نميكنيد در آن اعمى آنست كه حق را باطل و باطل را حق بيند و پيروى آن كند و اصم آنكه باطل را حق و حقرا باطل شنود و بدان عمل كند و بصير آنست كه حق را حق بيند و بدان عمل كند و باطل را باطل بيند و از آن اجتناب كند و سميع آنكه حق را حق شنود و بدان عمل كند و باطل را باطل شنود و از آن حذر كند و بدانكه چون حق تعالى ذكر وعد و وعيد و ترغيب و ترهيب نمود و در عقب آن بيان اخبار انبياء نمود جهت تأكيد آن و تخويف خلقان و تسليهء پيغمبر آخر الزمان عليه السّلام ابتدا بقصهء نوح كرد كه شيخ الانبياء است و ايذاء و آزار او از پيغمبران ديگر بيشتر بوده و عذاب امت او فضيح‌تر و فرمود كه .\r\n وَ لَقَدْ أَرْسَلْنا نُوحاً إِلى قَوْمِهِ  و بدرستيكه ما فرستاديم نوح را بسوى قوم او پس گفت مر ايشانرا  إِنِّي لَكُمْ نَذِيرٌ مُبِينٌ  بدرستيكه من شما را بيم كننده‌ام هويدا يا روشن كنندهء موجبات عذاب و وجه خلاصى از آن و بيان كننده .\r\n أَنْ لا تَعْبُدُوا إِلَّا اللَّهَ  آن را كه نپرستيد مگر خدايرا كه پرستش او نمائيد  إِنِّي أَخافُ عَلَيْكُمْ عَذابَ يَوْمٍ أَلِيمٍ  بدرستيكه من ميترسم بر شما عذاب روزى را كه عذاب او بسيار بسيار با درد و الم است .\r\n فَقالَ الْمَلَأُ الَّذِينَ كَفَرُوا مِنْ قَوْمِهِ  پس\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nگفتند اشراف و رؤسا آنان كه بودند كه نگرويدند از قوم نوح  ما نَراكَ إِلَّا بَشَراً مِثْلَنا  نميبينيم ترا مگر آدمى مثل ما يعنى مزيتى كه تو را باشد كه سبب تخصيص تو بود و بر ما واجب گرداند اطاعت تو از تو نمييابيم ايشان نظر به صورت كردند و از معنى غافل شده گمان بردند كه رسول بايد كه از جنس ايشان نباشد و به جهت اين تعجب كرده گفتند كه اى نوح نيستى مگر مانند ما در اكل و شرب و نكاح و غير آن از امورى كه بشر بدان محتاجست پس ترا چه مزيتى بر ما باشد تا موجب اختصاص نبوت بود به تو نه بما  وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا  و ما نمىبينيم كه متابعت كرده باشند ترا مگر آنان كه ايشان فرومايگان و خسيسان مايند  بادِيَ الرَّأْيِ  در ظاهر نظر يعنى به تو ايمان آوردند بىآنكه تفكر و تامل كنند در كار تو و حقيت و بطلان ايشان بر تو ظاهر شود يا آنكه هر كه در متابعان تو نكرد صفت رذالة در ايشان مشاهده كند و يا آنكه چون اتباع نوح از نعم دنيويه فانيه اعراض كرده دست از آن بازداشته بودند و همت خود را صرف كرده بودند بطاعت و عبادت كه سرمايه نعم باقيه أخرويه است و به جهت اين به فقر و فاقه سلوك ميكردند قوم نوح گفتند كه ما نمىبينيم متابعان تو را مگر اراذل  وَ ما نَرى لَكُمْ عَلَيْنا مِنْ فَضْلٍ  و نمىبينيم شما را يعنى تو را و پيروان تو را بر ما افزونى از كثرت مال و جاه در دنيا بشرف و حسب كه بدان متابعت شما بايد كرد و اذعان نبوت تو بايد نمود  بَلْ نَظُنُّكُمْ كاذِبِينَ  بلكه گمان ميبريم شما را دروغ‌گويان .\r\n قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي  گفت نوح ايقوم من مرا خبر دهيد اگر باشم بر حجتى هويدا و دليلى روشن و آشكارا از نزد پروردگار من كه بر صحت من گواهى دهد  وَ آتانِي رَحْمَةً مِنْ عِنْدِهِ  و داده باشد خداى بخشايشى از نزديك خود كه نبوتست يا بينه واضحه بر آن  فَعُمِّيَتْ عَلَيْكُمْ  پس پوشيده ماند بر شما و حفص بضم عين و تشديد ميم خوانده يعنى پوشيده گردانيده شود آن حجت بر شما به جهت قلت تدبر شما در آن ملخص معنى آنست كه اگر گمان شما چنانست كه من كاذبم پس چگوئيد اگر من بر خلاف ظن شما باشم و بر حجتى روشن و معجزهء هويدا باشم از جانب خدا و شما تصديق من نكنيد بسبب آن از غايت عناد و انكار پس حال شما چگونه باشد  أَ نُلْزِمُكُمُوها  آيا آنهنگام الزام كنيم شما را بر قبول آن و باكراه و اجبار شما را بر آن داريم مراد نفى است يعنى الزام نكنيم شما را بر راه راست  وَ أَنْتُمْ لَها كارِهُونَ  و حال آنكه شما مر آن حجت را كاره و ناخواهندگانيد چه اكراه و اجبار منافى تكليف است پس\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبر من همين تبليغ است و اظهار معجزه بر وفق آن .\r\n وَ يا قَوْمِ لا أَسْئَلُكُمْ عَلَيْهِ مالًا  و ايگروه من نميخواهم از شما بر تبليغ رسالت مالى كه مزد كار من باشد تا بر شما گران آيد اگر ادا كنيد يا بر من شاق نمايد اگر ابا نمائيد  إِنْ أَجرِيَ إِلَّا عَلَى اللَّهِ  نيست مزد من مگر بر خداى كه آن ثواب آخرتست - آورده‌اند كه اشراف قوم ميگفتند كه اى نوح اراذل را از مجلس خود دور كن تا ما با تو مجالست كنيم چه نشستن ما با اين گروه اراذل موجب ننگ و عار است همچنانكه كفار در زمان خاتم الانبياء نيز همين ميگفتند نوح عليه السّلام در جواب ايشان فرمود كه  وَ ما أَنَا بِطارِدِ الَّذِينَ آمَنُوا  و نيستم من رانندهء اينها از نزد خود كه گرويده‌اند به خدا و پيغمبر او  إِنَّهُمْ مُلاقُوا رَبِّهِمْ  بدرستيكه ايشان ملاقات كننده و رسنده‌اند بجزاى پروردگار خود پس چگونه ايشانرا برانم  وَ لكِنِّي أَراكُمْ قَوْماً تَجْهَلُونَ  و ليكن مىبينم شما را گروهى كه نميدانيد قدر اينها را .\r\n وَ يا قَوْمِ مَنْ يَنْصُرُنِي مِنَ اللَّهِ  و ايگروه من كيست كه مرا يارى دهد و دفع كند از عذاب و انتقام خداى  إِنْ طَرَدْتُهُمْ أَ فَلا تَذَكَّرُونَ  اگر برانم ايشان را كه به اين مثابه و درجه‌اند نزد خدا آيا در نمىيابيد و انديشه نمىكند تا بدانيد كه راندن ايشان از مجلس ناصوابست و عين خطا گفتند تو اين همه مدح ايشان ميكنى و حال آنكه ايشان به ظاهر با تو موافقت دارند و به باطن مخالف تواند نوح عليه السّلام فرمود .\r\n وَ لا أَقُولُ لَكُمْ عِنْدِي خَزائِنُ اللَّهِ  و نميگويم شما را كه نزد منست خزانه‌هاى علم خداى  وَ لا أَعْلَمُ الْغَيْبَ  و نميگويم من كه نميدانم غيب را تا از بواطن مردمان خبر دهم بلكه نظر من به ظاهر است پس هر كه قائل مىشود بر وحدانيت خدا و نبوت من او را مؤمن مى دانم و حكم بايمان او ميكنم  وَ لا أَقُولُ إِنِّي مَلَكٌ  و نمىگويم كه من فرشته‌ام تا شما گوئيد  « ما أَنْتَ إِلَّا بَشَرٌ مِثْلُنا » *  . . .  وَ لا أَقُولُ لِلَّذِينَ تَزْدَرِي أَعْيُنُكُمْ  و نمىگويم من مر آنان را كه بخوارى در ايشان مىنگرد چشمهاى شما و به جهت فقر ايشان را اراذل مىگوئيد  لَنْ يُؤْتِيَهُمُ اللَّهُ خَيْراً  كه نخواهد داد خداى ايشان را نيكوئى چه آنچه حق تعالى براى ايشان آماده كرده به از آنست كه شما را در دنيا داده  اللَّهُ أَعْلَمُ بِما فِي أَنْفُسِهِمْ  خداى داناتر است به آنچه در نفسهاى ايشانست از صدق و اخلاص و اگر من حكم باسلام ايشان نكنم در ظاهر  إِنِّي إِذاً لَمِنَ الظَّالِمِينَ  بدرستيكه آنهنگام باشم من از ستمكاران چه انبيا را حكم بر ظاهر است .\r\n قالُوا يا نُوحُ قَدْ جادَلْتَنا  گفتند\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nقوم نوح اى نوح بدرستيكه با ما مجادله و مخاصمه كردى  فَأَكْثَرْتَ جِدالَنا  پس بسيار گردانيدى جدال را با ما و آن را دراز كشيدى و در ابن باب از اندازه بيرون رفتى و سخن را كوتاه نكردى  فَأْتِنا بِما تَعِدُنا إِنْ كُنْتَ مِنَ الصَّادِقِينَ  پس بيار آنچه بما وعده دادى از عذاب و عقاب اگر هستى از راستگويان در دعوى نبوت و وعيد خود چه مناظرهء تو در ما تأثيرى نميكند .\r\n قالَ إِنَّما يَأْتِيكُمْ بِهِ اللَّهُ إِنْ شاءَ  گفت نوح كه جز اين نيست كه بيارد خداى آن را بشما اگر خواهد در دنيا يا آخرت يعنى آوردن آن بدست من نيست در هر وقتى كه مشيت و ارادهء او تعلق گيرد بفعل آيد و از آن متقدم و متاخر نشود  وَ ما أَنْتُمْ بِمُعْجِزِينَ  و نيستيد شما عاجز كنندگان مر خدايرا از تعذيب او شما را يا آنكه در دفع عذاب او كوشيد يا از او بگريزيد .\r\n وَ لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ  و سود نمىدهد شما را نصيحت كردن من اگر خواهم كه نصيحت كنم شما را  إِنْ كانَ اللَّهُ يُرِيدُ أَنْ يُغْوِيَكُمْ  اگر هست خداى كه خواهد شما را غاوى و خائب گرداند يعنى اگر خداى به جهت فرط عناد شما هلاك شما را خواسته باشد پس اگر من خواهم كه نصيحت كنم شما را آن نصيحت نفع نرساند بشما  هُوَ رَبُّكُمْ وَ إِلَيْهِ تُرْجَعُونَ  اوست آفريدگار شما و متصرف در امور شما بر وفق ارادت و بسوى او بازگرديده خواهيد شد و بر كردار خود جزا خواهيد يافت ايشان از اين كلام نيز متنبه نشدند .\r\n أَمْ يَقُولُونَ افْتَراهُ  بلكه گفتند كه برميبندد و برميبافند نوح وحى را از پيش خود ما گفتيم نوح را  قُلْ إِنِ افْتَرَيْتُهُ فَعَلَيَّ إِجْرامِي  بگو ايشانرا اگر بربافته‌ام من وحى را پس بر منست و بال گناه كردن من  وَ أَنَا بَرِيءٌ مِمَّا تُجْرِمُونَ  و من بيزارم از گناهى كه ميكنيد .\r\n وَ أُوحِيَ إِلى نُوحٍ أَنَّهُ لَنْ يُؤْمِنَ مِنْ قَوْمِكَ  و وحى كرده شد بسوى نوح آنكه ايمان نخواهند آورد از گروه تو  إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ  مگر آنكس كه ايمان آورده پس اندوهگين مباش به آنچه هستند كه مىكنند از تكذيب و ايذاء چه ايشان هرگز ايمان نيارند پس كمر اجتهاد در بند .\r\n وَ اصْنَعِ الْفُلْكَ بِأَعْيُنِنا وَ وَحْيِنا  و بساز كشتى را بنگاه داشتن ما و كمال حفظ و رعايت ما و بوحى كردن ما به تو در ساختن كه بچه طريق بساز ابن عباس فرموده كه نوح نميدانست كه كشتى را چگونه بسازد وحى آمد كه كشتى را بساز چون سينهء مرغ  وَ لا تُخاطِبْنِي فِي الَّذِينَ ظَلَمُوا  و خطاب مكن با من در بارهء آنان كه ستم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nكردند يعنى از من در خواه مكن در دفع عذاب ايشان  إِنَّهُمْ مُغْرَقُونَ  بدرستيكه ايشان غرق شدگانند يعنى حكم كرده‌ايم بغرق شدن ايشان - و از ابو عبد اللّه مرويست كه حق تعالى ارادهء هلاك قوم نوح فرمود رحمهاى زنان ايشان را عقيم ساخت مدت چهل سال و از ايشان هيچ فرزندى در وجود نيامد - و در خبر آمده كه نوح چون كشتى طلبيد از خداى فرمان در رسيد كه تا درخت ساج بكاشت و در مدت بيست سال كه درخت برسيد هيچ فرزندى از قوم او متولد نشد و در اين مدت اطفال ايشان بالغ شدند و ايشان نيز از متابعت ابا كردند و از قبول دعوت نوح سركشيدند پس نوح بساختن كشتى مشغول شد .\r\n وَ يَصْنَعُ الْفُلْكَ وَ كُلَّما مَرَّ عَلَيْهِ  و بود كه ميساخت كشتى و هر كه بگذشتندى برو  مَلَأٌ مِنْ قَوْمِهِ سَخِرُوا مِنْهُ  گروه مهتران از قوم او استهزا كردند بر او چه نوح كشتى را در بيابان ميساخت دور از آب ايشان بر وجه سخريه گفتندى كه اى نوح كشتى ميسازى آب كو و بعضى طعنه زدندى كه اول نبى بودى و آخر نجار شدى  قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ  گفت نوح اگر سخريه ميكنيد با ما پس بدرستيكه ما استهزا خواهيم كرد بر شما در حين غرق شما در دنيا و سوختن شما در عقبا بر وجه شماتت نه بطريق سفاهت  كَما تَسْخَرُونَ  همچنانكه شما امروز سخريه ميكنيد بما در ساختن كشتى از حضرت رسالت صلّى اللّه عليه و آله و سلّم مرويست كه نوح در ميان قوم هزار كم پنجاه سال مكث فرمود و در اين مدت قوم را به خدا دعوت مىكرد و در آخر كار حق تعالى فرمود تا درختى بنشاند چون بزرگ گشت و تناور شد بفرمان خدا آن را ببريد و از وى كشتى ميساخت مردمان بر او ميگذشتند و ميگفتند نوح خانه ميسازد براى زمستان تا از سرما متأذى نشود ديگرى ميگفت نهان خانه ميسازد شخصى ديگر ميگفت انبار خانه بنا كرده و جمعى ديگر ميگفتند اين شخص ديوانه است كه بر زمين خشك كشتى ميسازد نوح عليه السّلام فرمود كه .\r\n فَسَوْفَ تَعْلَمُونَ مَنْ يَأْتِيهِ عَذابٌ يُخْزِيهِ  پس زود باشد كه بدانيد آنكس را كه بيايد به دو عذابى كه او را رسوا گرداند اندر دنيا كه غرقست  وَ يَحِلُّ عَلَيْهِ عَذابٌ مُقِيمٌ  و فرود آيد به دو عذابى دايم در آخرت كه حرقست از ابن عباس نقلست كه نوح كشتى را مدت ده سال از چوب ساج بساخت كه طول آن سيصد ذرع بود و گفته‌اند كه هزار و دويست و عرض آن پنجاه ذرع بود و بقولى ششصد و ارتفاع آن سى ذرع و بقولى سى و سه و آن را بر سه طبقه مرتب گردانيد و بقير بيندود و به حكم الهى زوجى از هر نوع از انواع حيوانات جمع كرد طيور را در طبقهء عليا و بهايم را در سفلى و آدميان كه از\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاهل ايمان بودند با امتعه و اغذيه در طبقهء وسطى و مقرر فرمود كه هر يك در جاى قرار گيرند و مرويست كه او سبحانه نوح را خبر داده بود كه ابتداى طوفان وقتى است كه از تنورى كه حوا ساخته بود آب برجوشد تو با قوم خود در كشتى نشين و نوح منتظر اين حالت بود .\r\n حَتَّى إِذا جاءَ أَمْرُنا وَ فارَ التَّنُّورُ  تا وقتى كه آمد عذاب بامر ما و برجوشيد آن تنور و آن تنورى بود از سنگ كه حوا از آن نان پختى و ميراث بنوح رسيده بود و آن تنور ميسوخت كه ناگاه آب از ميان آن تنور برجوشيد و مفضل بن عمر از ابى عبد اللّه عليه السّلام نقل كرده كه اين تنور در خانهء عجوزهء مؤمنه بود در جانب راست مسجد كوفه من گفتم يابن رسول اللّه مسجد كوفه در آن روز بود فرمود نعم آن مصلى انبياء است و در شب معراج كه حضرت رسالت صلّى اللّه عليه و آله و سلّم آنجا رسيد جبرئيل او را گفت يا رسول اللّه اينجا فرود آى كه مسجد پدر تست آدم پس حضرت فرود آمد و در آنجا نماز بگذارد و بعد از آن جبرئيل بامر ملك جليل او را به آسمان برد و أبو عبيدة خدرى از ابو جعفر عليه السّلام روايت كرده كه مسجد كوفه روضه‌ايست از روضهاى بهشت يكنماز در آن برابر هفتاد نماز است در غير آن و هفتاد هزار پيغمبر در آن نماز گذارده‌اند و در آن آب از تنور برجوشيد و نوح كشتى را در آن تراشيده القصه چون علامات عذاب طوفان نازلشد  قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ  گفتيم نوح را كه بردار در آن كشتى از هر نر و ماده كه نفع از ايشان متصور باشد دو تا تا نسل هر نوع حيوان به آن هر دو حاصل شود و منقطع نگردد و حفص بتنوين كل خواند يعنى بردار از هر نوع از حيوانات نر و ماده را كه دو تا باشند  وَ أَهْلَكَ إِلَّا مَنْ سَبَقَ عَلَيْهِ الْقَوْلُ  و نيز درآر كسان خود را در كشتى و ايشان زن او و پسران و زنان ايشان بودند مگر آنكسى كه پيشى گرفته است برو گفتار ما يعنى علم ازلى با هلاك او تعلق گرفته و حكم بغرق شدن آن صادر گشته مراد كنعانست و واعله كه پسر و زن نوح بودند  وَ مَنْ آمَنَ  و نيز بردار در كشتى هر كس ايمان آورده از غير اهل تو  وَ ما آمَنَ مَعَهُ إِلَّا قَلِيلٌ  و ايمان نياورده بودند با نوح مگر اندكى از مردمان كه زوجهء مسلمهء او بود و سه پسر او حام و يافث و سام و زنان ايشان و هفتاد و نه تن ديگر از اهل ايمان و با نوح هشتاد تن بودند پس نوح ايشانرا نزد كشتى آورده و سرپوشى كه ترتيب داده بودند بر بالاى كشتى پوشيده و با پسران خود گفت كه با زنان خود در كشتى خلوت مكنيد حام مخالفت كرده با زن مقاربت كرد نوح عليه السّلام دعا كرد و گفت بار خدايا نطفهء او را متغير گردان حق تعالى نطفهء او را در رحم زنش سياه گردانيد فرزندى كه از او بوجود آمد سياه بودند و همهء اهل هند و حبشه از اولاد اويند و عرب و روم و فارس و اصناف عجم ولد سامند و ترك و چين و صقالبه و يأجوج و مأجوج\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nولد يافث است حاصل كه چون از زمين آب جوشيدن گرفت و از آسمان آب بالا فرود آمدن آغاز كرد حق تعالى خطاب كرد بنوح كه .\r\n وَ قالَ ارْكَبُوا فِيها  و گفت نوح با قوم خود سوار شويد در كشتى و او را مركوب خود سازيد در حالتى كه گوئيد  بِسْمِ اللَّهِ  بنام خداى يعنى نام خدا بريد  مَجْراها وَ مُرْساها  در وقت راندن كشتى و هنگام بازداشتن آن و گويند معنى آنست كه بنام خداى است رفتن و ايستادن كشتى چه در خبر آمده كه چون خواستندى كه كشتى برود بسم اللّه گفتندى روان شدى و چون خواستندى كه ساكن شود هم بسم اللّه گفتندى ساكن شدى پس نوح ايشانرا بر اين وجه تعليم تسميه داد و نيز گفت حق تعالى كه بگو بايشان كه  إِنَّ رَبِّي لَغَفُورٌ رَحِيمٌ  بدرستيكه پروردگار من هر آينه آمرزندهء مؤمنانست مهربان بر ايشان كه از بلاى طوفان ايشان را نجات ميدهد .\r\n وَ هِيَ تَجْرِي بِهِمْ فِي مَوْجٍ  و كشتى ميبرد ايشانرا در ميان موجها كه از غايت عظمت  كَالْجِبالِ  مانند كوهها بودند يعنى در حين طوفان هر موجهء از آن مانند كوه بود در بلندى و بزرگى و مشهور آنست كه كشتى نوح از بالاى همهء كوههاى بلند پانزده گز و بروايتى چهل گز برآمده بود و تا يك سال كشتى بر روى آب سير ميكرد  وَ نادى نُوحٌ ابْنَهُ  و آواز داد نوح پسر خود را يعنى كنعان  وَ كانَ فِي مَعْزِلٍ  و او بر كرانهء كشتى دور ايستاده و پدر او را مسلمان ميدانست پس در اول طوفان از روى شفقت به او گفت  يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ  اى پسرك من سوار شو در كشتى با ما و مباش با ناگرويدگان تا غرق نشوى و مرويست كه آن پسر منافق بود با پدر اظهار اسلام كردى و با كافران در كيش ايشان متفق بردى و نزد بعضى آنست كه نوح ميدانست كه او كافر است پس او را گفت اى پسر اسلام آور و با ما در كشتى نشين و با كافران مباش يعنى در كيش ايشان تا غرق نشوى .\r\n قالَ  گفت در جواب پدر  سَآوِي إِلى جَبَلٍ  زود باشد كه بازگردم و پناه برم بسوى كوهيكه از غايت بلندى  يَعْصِمُنِي مِنَ الْماءِ  نگهدارد مرا از غرق شدن در آب  قالَ  گفت نوح  لا عاصِمَ الْيَوْمَ  نگاهدارندهء نيست امروز كه منع كند و بازدارد چيزى  مِنْ أَمْرِ اللَّهِ  از عذاب خداى  إِلَّا مَنْ رَحِمَ  مگر آنكسى كه مىبخشد يعنى خداى كه ميبخشد و بخشايش عادت اوست در اثناى گفتگوى ميان پدر و پسر طوفان اشتداد يافت  وَ حالَ بَيْنَهُمَا الْمَوْجُ فَكانَ مِنَ الْمُغْرَقِينَ  و حايل شد ميان پدر و پسر موج طوفان پس\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nگشت از جملهء غرق شدگان ابو الفتوح آورده است كه ارباب حديث گفته‌اند كه اين گفتگوى ميان پدر و پسر مدت چهل روز بود كه آب از زمين برميآمد و از آسمان فرو ميريخت و در هوا معلق مىايستاد و بعد از چهل روز آن هر دو آب بهم رسيدند كنعان غرق شد و همهء عالم را آب گرفت و بر سر كوههاى عالم چهل گز برگذشت و همهء عالم خراب شد و هيچ كافرى بر روى زمين نماند و چون قضيهء طوفان بنهايت انجاميد و كفار غرق شدند امر الهى در رسيد كه .\r\n وَ قِيلَ يا أَرْضُ ابْلَعِي ماءَكِ  و گفته شد يعنى حق تعالى گفت يا ملائكه كه اى زمين فرو بر آب خود را كه بيرون دادهء  وَ يا سَماءُ أَقْلِعِي وَ غِيضَ الْماءُ  و اى آسمان بازگير آبى را كه فرو ميگذارى و كم كرده شد آب بر روى زمين  وَ قُضِيَ الْأَمْرُ  و گذارده شد كارى كه حكم حق تعالى بدان تعلق بود از هلاك كفار و نجات ابرار  وَ اسْتَوَتْ عَلَى الْجُودِيِّ  و قرار گرفت كشتى بر كوه جودى از موصل يا شام روز عاشورا دهم محرم و نزد بعضى آنست كه كه مدت طوفان ششماه بود و نوح در دهم رجب بكشتى نشست و در دهم محرم فرود آمد  وَ قِيلَ بُعْداً لِلْقَوْمِ الظَّالِمِينَ  و گفته شد دورى و هلاكت باد مر گروه ستمكاران را يعنى كافران را .\r\n وَ نادى نُوحٌ رَبَّهُ  و بخواند نوح پروردگار خود را  فَقالَ رَبِّ إِنَّ ابْنِي مِنْ أَهْلِي  پس گفت اى پروردگار من بدرستيكه پسر من كنعان از اهل من بود و تو فرموده بودى كه اهل ترا نجات دهم و او هلاك شد  وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ  و بدرستيكه وعدهء تو راست است و تو بهترين حكم كنندگانى و يا حكمت تو بيشتر از حكمت همهء حكما است حكمت در اين چيست - ماوردى گفته كه نوح از كفر پسر خود خبر نداشت كه اگر خبر داشتى اين سؤال نكردى زيرا كه حق تعالى به او گفته بود كه  « وَ لا تُخاطِبْنِي فِي الَّذِينَ ظَلَمُوا »  و چون اين سؤال كرد .\r\n قالَ  گفت حق تعالى  يا نُوحُ إِنَّهُ لَيْسَ مِنْ أَهْلِكَ  اى نوح بدرستيكه نبود او از اهل تو يعنى از اهل دين نبود  إِنَّهُ عَمَلٌ غَيْرُ صالِحٍ فَلا تَسْئَلْنِ  بدرستيكه او خداوند كردارى بود نه نيك و ناشايسته پس مپرس از من  ما لَيْسَ لَكَ بِهِ عِلْمٌ  از آنچه نيست ترا به آن چيز دانشى يعنى چيزيرا كه علم بصلاح و فساد آن ندارى از من مطلب و آن عدم علم او بود بصواب و فساد هلاك كنعان مراد نهى تنزيهست  إِنِّي أَعِظُكَ أَنْ تَكُونَ مِنَ الْجاهِلِينَ  بدرستيكه من پند مىدهم ترا آنكه باشى از غافلان و نادانان از آنكه ندب در ترك اين سؤال است و اولى عدم آن .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n قالَ رَبِّ إِنِّي أَعُوذُ بِكَ أَنْ أَسْئَلَكَ  گفت نوح اى پروردگار من بدرستيكه من پناه ميگيرم به تو بعد از اين از آنكه ميپرسم از تو  ما لَيْسَ لِي بِهِ عِلْمٌ  آن چيزى را كه نباشد مرا به آن دانائى يعنى بجواز سؤال از آنكه مستلزم ترك ندبست پس بر سبيل انقطاع بسوى او سبحانه و غايت خضوع گفت كه  وَ إِلَّا تَغْفِرْ لِي وَ تَرْحَمْنِي  و اگر نيامرزى مرا و نبخشائى بر من  أَكُنْ مِنَ الْخاسِرِينَ  باشم از زيانكاران در نقص ثواب كه از ممر ترك اولى سانح شده باشد و بعد از ذكر عتاب بر ترك ندب مرهم راحت بر جراحت عتاب وى نهاده فرمود كه .\r\n قِيلَ يا نُوحُ  و گفته شد يعنى حق تعالى يا ملكى از نزد او گفت اى نوح  اهْبِطْ بِسَلامٍ مِنَّا  فرود آى از كشتى بسلامتى حاصل از حضرت ما يا بسلامتى يا تحيتى بر تو از ما  وَ بَرَكاتٍ عَلَيْكَ  و بركتها بر تو يا زيادتيها در نسل تو تا آدم ثانى باشى در انتساب آدميان به تو بقولى آنست كه از اهل كشتى غير از نوح عليه السّلام و سه پسر او را عقب نماند و تمام نسب اهل عالم بدين سه كس منتهى مىشود سام پدر عرب و فرس است و يافث پدر تركان و حام پدر هنديان  وَ عَلى أُمَمٍ مِمَّنْ مَعَكَ  و بركت بر گروهى چند از آنها كه با تواند يا از آنهائيكه ناشى شوند از جمعيكه با تواند يعنى مؤمنان تا روز قيامت  وَ أُمَمٌ  و از آنها كه با تو اند امتى چندند يعنى از ذريهء ايشان اممى ناشى خواهد شد  سَنُمَتِّعُهُمْ  زود باشد كه برخوردارى دهيم ايشانرا در دنيا بفراخى معيشت  ثُمَّ يَمَسُّهُمْ مِنَّا عَذابٌ أَلِيمٌ  پس برسد ايشانرا از جانب ما عذابى دردناك در آخرت مراد كفارند و گويند مراد قوم هود و لوط و صالح و شعيب‌اند و مراد به عذاب آنچه بر ايشان نازلشد در وسيط آورده از قرظى كه هيچ مؤمنى و مؤمنهء نباشد از آن روز تا روز قيامت الا كه داخل است در اين سلام و بركت و هيچ كافر و كافرهء نبود الا كه داخلست در اين تمتع و عذاب قيامت .\r\n تِلْكَ مِنْ أَنْباءِ الْغَيْبِ  اين قصهء نوح كه مذكور شد از خبرهاى غيب است كه بواسطهء جبرئيل  نُوحِيها إِلَيْكَ  وحى كرديم آن را بسوى تو كه محمدى  ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا  نبودى كه بدانى آن را نه تو و نه گروه تو كه قريش‌اند پيش از اين وقت كه وحى كرديم به تو در اين تنبيه است بر آنكه آنحضرت اين قصه را از كسى تعليم نگرفته بود چه او به غير ايشان مختلط نشده بود و ايشان با وجود كثرت آن را نشنيده بودند پس چگونه آن را از كسى فراگرفته باشد  فَاصْبِرْ  پس شكيبائى كن بمشاق رسالت و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاذيت قوم همچنانكه حضرت نوح صبر كرد  إِنَّ الْعاقِبَةَ لِلْمُتَّقِينَ  بدرستيكه سر انجام نيكو در دنيا بظفر و در آخرت بفوز مر كسانى راست كه بپرهيزند از شرك و معاصى بعد از آن قصهء قوم هود را بر قوم نوح عليه السّلام عطف كرده فرمود كه .\r\n وَ إِلى عادٍ أَخاهُمْ هُوداً  يعنى فرستاديم بسوى قوم عاد برادر نسبى ايشانرا كه هود بود  قالَ  گفت هود  يا قَوْمِ اعْبُدُوا اللَّهَ  ايگروه من بپرستيد خدا را به يگانگى  ما لَكُمْ مِنْ إِلهٍ غَيْرُهُ  نيست شما را معبودى بجز از وى و شما مر او را شريك اثبات ميكنيد  إِنْ أَنْتُمْ إِلَّا مُفْتَرُونَ  نيستيد شما مگر افتراء كنندگان بر خداى بر اتخاذ شريك .\r\n يا قَوْمِ لا أَسْئَلُكُمْ عَلَيْهِ أَجْراً  اى قوم من نميخواهم از شما بر تبليغ رسالت مزدى همه رسولان قوم خود را از بىطمعى خود خبر داده‌اند جهت دفع تهمت و خلوص نصيحت چه دعوت و موعظه وقتى فايده مىدهد كه بغرض فاسد آلوده نباشد از اينجهت فرمود كه :\r\n إِنْ أَجْرِيَ إِلَّا عَلَى الَّذِي فَطَرَنِي أَ فَلا تَعْقِلُونَ  نيست مزد من مگر بر آنكس كه بمحض قدرت بيافريد مرا آيا فهم نميكنيد و عقل خود را كار نميفرمائيد تا محق از مبطل و حق را از باطل تميز كنيد مرويست كه چون عاديان دعوت هود را قبول نكردند حق تعالى بشآمت آن سه سال باران را از ايشان بازگرفت و زنان ايشان را عقيم ساخت و چون اصحاب زراعت بودند و دشمنان نيز داشتند براى زراعت بباران و براى دفع دشمنان بفرزندان محتاج شدند هود عليه السّلام فرمود كه .\r\n وَ يا قَوْمِ اسْتَغْفِرُوا رَبَّكُمْ  و اى گروه من استغفار كنيد و آمرزش طلبيد از پروردگار خود بوسيلهء ايمان  ثُمَّ تُوبُوا إِلَيْهِ  پس بازگرديد به دو از پرستش غير او  يُرْسِلِ السَّماءَ عَلَيْكُمْ مِدْراراً  تا بفرستد از آسمان بر مزروعات شما بارانى پياپى و پيوسته  وَ يَزِدْكُمْ قُوَّةً إِلى قُوَّتِكُمْ  و بيفزايد و زياده كند قوتى با قوت شما يعنى فرزندان دهد شما را تا بمدد ايشان بر دفع دشمنان قادر شويد  وَ لا تَتَوَلَّوْا مُجْرِمِينَ  و از من برمگرديد و اعراض مكنيد از پيغام الهى در حالتى كه مصر باشيد بر گناهان از بعض حجاب معوية روايتست كه حسن بن على عليه السّلام را گفتم من مردىام و مرا مال بسيار است و فرزندى ندارم چيزى تعليم من فرما كه حق تعالى ببركت آن مرا فرزندى دهد فرمود كه استغفار بسيار كن آنمرد هميشه استغفار كردى و روز بودى كه هفتصد بار استغفار از او صادر شدى حق تعالى ويرا ده پسر داد اينخبر بمعاويه رسيد گفت چرا از وى نپرسيدى كه اين را از كجا گفتى مرد\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبعد از ملاقات بآنحضرت منشاء اين از او پرسيد فرمود كه نشنيدهء كه حق تعالى در قصه هود ميفرمايد كه  وَ يَزِدْكُمْ قُوَّةً إِلى قُوَّتِكُمْ  و در قصه نوح و يمددكم باموال و بنين القصه چون قوم اين نصيحت را از هود بشنيدند .\r\n قالُوا يا هُودُ ما جِئْتَنا بِبَيِّنَةٍ  گفتند اى هود نياوردى بما حجتى كه دلالت كند بر صحت دعوى تو - هود با آنكه معجزات بديشان نموده بود اما ايشان به جهت بسيارى عناد آن را به حساب نميگرفتند و انكار مينمودند همچنانكه پيغمبر ما را ميگفتند كه  « لَوْ لا أُنْزِلَ عَلَيْهِ آيَةٌ مِنْ رَبِّهِ » *  . . .  وَ ما نَحْنُ بِتارِكِي آلِهَتِنا عَنْ قَوْلِكَ  و ما نيستيم ترك كنندگان عبادت خدايان خود از گفتار تو همين كه گوئى خداى را پرستيد و ترك الهه خود گيريد  وَ ما نَحْنُ لَكَ بِمُؤْمِنِينَ  و ما نيستيم ترا گروندگان به آنچه ميگوئى .\r\n إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ  نميگوئيم مادر شأن تو مگر آنكه رساننده‌اند به تو برخى از خدايان ما برنجى و گزندى و علتى مراد جنونست يعنى چون تو مذمت الههء ما ميكنى و دشنام ميدهى ايشان تو را ديوانه ساخته و به جهت اين سخنانى كه بطريق عقلست شنوده نميشود  قالَ إِنِّي أُشْهِدُ اللَّهَ وَ اشْهَدُوا  گفت هود بدرستيكه من گواه ميگيرم خداى را و شما نيز گواه باشيد  أَنِّي بَرِيءٌ مِمَّا تُشْرِكُونَ  بر آنكه من بيزارم از آنچه شما انباز ميگيريد بدون خداى يعنى در عبادت او ديگرى را شريك ميسازيد .\r\n مِنْ دُونِهِ فَكِيدُونِي جَمِيعاً  پس كيد كنيد به من همه يعنى مجتمع شويد بر كيد رسانيدن به من مراد آنست كه شما و خدايان شما در هلاك من اتفاق كنيد  ثُمَّ لا تُنْظِرُونِ  پس مرا مهلت مدهيد بلكه بهر چه خواهيد در قصد من بكنيد كه من از آن باكى ندارم و بحمايت عصمت الهى از مضرت شما نه‌انديشم و اين از جمله معجزات هود عليه السّلام بود كه تن تنها در برابر جمعى كثير از جباران اهل سطوت و شوكت كه همه به خون او تشنه بودند اين همه مبالغه فرمود كه جمع شويد و اتفاق كنيد و در هلاكت من بىمهلت سعى نمائيد و ايشان با وجود شدت و اختيار از رسانيدن اندك ضررى به دو عاجز شدند و چون هود عليه السّلام بكرم الهى وثوق تمام داشت گفت .\r\n إِنِّي تَوَكَّلْتُ عَلَى اللَّهِ رَبِّي وَ رَبِّكُمْ  بدرستيكه من توكل كردم بر خداى كه پروردگار من و شما است و مهم خود را به او بازگذاشتم  ما مِنْ دَابَّةٍ إِلَّا هُوَ آخِذٌ بِناصِيَتِها  هيچ جنبندهء نيست مگر كه خداى فراگيرنده است موى پيشانى او را اين تمثيلست براى مالكيت و قادريت او سبحانه بر\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nجميع دواب و تصرف او در آنها بهر وجه كه خواهد يعنى اوست قادر و مالك و غالب بر همه  إِنَّ رَبِّي عَلى صِراطٍ مُسْتَقِيمٍ  بدرستيكه پروردگار من بر طريق عدلست هيچ متوكلى نزد او ضايع نمىشود و هيچ ظالمى از او فوت نمىگردد .\r\n فَإِنْ تَوَلَّوْا  پس اگر برگرديد و اعراض كنيد ازين نصيحت و بر فعل زشت خود ثابت و راسخ باشيد  فَقَدْ أَبْلَغْتُكُمْ ما أُرْسِلْتُ بِهِ إِلَيْكُمْ وَ يَسْتَخْلِفُ رَبِّي قَوْماً غَيْرَكُمْ  پس بدرستيكه رسانيدم بشما آن چيزى را كه فرو فرستاده شده بودم به او بسوى شما يعنى وحى الهى بشما رسانيدم و بر شما حجت گرفتم و چون قبول نكرديد حق تعالى شما را هلاك كند و از پس شما پروردگار من بياورد گروهى غير شما  وَ لا تَضُرُّونَهُ شَيْئاً  و زيان نتوانيد رسانيد حق را يعنى چيزى باعراض شما از من و ابا از قبول دعوت من  إِنَّ رَبِّي عَلى كُلِّ شَيْءٍ حَفِيظٌ  بدرستيكه پروردگار من بر همهء چيزى نگهبانست يعنى اقوال و افعال همه را نگاه ميدارد و جزا ميدهد و هيچ چيز از او فوت نميشود و چون قوم هود بدين سخنان پندپذير نشدند حكم ربانى به عذاب ايشان نافذ گشت .\r\n وَ لَمَّا جاءَ أَمْرُنا  و هنگاميكه آمد فرمان ما به عذاب ايشان  نَجَّيْنا هُوداً وَ الَّذِينَ آمَنُوا مَعَهُ  نجات داديم هود را و آنكسانيرا كه گرويده بودند به او و ايشان چهار هزار بودند كه همه را با هود از ميان كفار بيرون برده برهانيديم  بِرَحْمَةٍ مِنَّا  ببخششى از ما يعنى باعطاى لطف و توفيق كه وسيلهء اهتداى ايشان شد و به جهت آن از عذاب رهيدند  وَ نَجَّيْناهُمْ مِنْ عَذابٍ غَلِيظٍ  و نجات داديم ايشان را از عذابى درشت و غليظ و آن سموم دوزخ بود كه باندرون بينى كفار در آمده و از مقعد آنها بيرون شده اعضاى ايشان را پاره پاره ساخت و به عذاب جحيم و عقاب اليم رسانيد .\r\n وَ تِلْكَ عادٌ جَحَدُوا بِآياتِ رَبِّهِمْ  اين قبيلهء عاديان است كه انكار كردند و كافر شدند بآيتهاى پروردگار خود  وَ عَصَوْا رُسُلَهُ  و عاصى شدند در فرستادگان او يعنى نه هود را و نه پيغمبران ديگر را تصديق كردند در وقتى كه هود ايشان را بر تصديق رسولان ميفرمود  وَ اتَّبَعُوا أَمْرَ كُلِّ جَبَّارٍ عَنِيدٍ  و پيروى كردند فرمان هر گردن‌كش ستيزه كاريرا يعنى عاصى شدند در كسى كه ايشانرا به حق دعوت ميكرد و مطيع گشتند آنانرا كه ايشانرا بكفر و ضلال ميخواندند از رؤساى كفر .\r\n وَ أُتْبِعُوا فِي هذِهِ الدُّنْيا لَعْنَةً  و از پى در آمده شدند در اين سراى دورى از رحمت كه هلاكتست  وَ يَوْمَ الْقِيامَةِ  و روز قيامت لعنت در پى ايشانست\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n أَلا إِنَّ عاداً كَفَرُوا رَبَّهُمْ  بدانيد كه قبيلهء عاد نگرويدند بپروردگار خود  أَلا بُعْداً لِعادٍ قَوْمِ هُودٍ  بدانيد كه دوريست مر عاديان را يعنى از رحمت دورند گروه هود .\r\n وَ إِلى ثَمُودَ أَخاهُمْ صالِحاً  و فرستاديم بسوى قبيلهء ثمود برادر ايشان در نسب كه صالح بود  قالَ  گفت صالح  يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ  اى گروه من بپرستيد خدايرا و بوحدانيت او بگرويد نيست شما را معبودى بجز از وى  هُوَ أَنْشَأَكُمْ مِنَ الْأَرْضِ  او آفريد شما را از زمين يعنى آدم را كه پدر شما است و مواد شما را كه نطفها است از زمين خلق فرمود و پيدا كرد  وَ اسْتَعْمَرَكُمْ فِيها  و زندگانى داد و بقا بخشيد شما را عمر دراز داد مرويست كه عمر هر يك از قوم ثمود از سيصد تا هزار بوده يا شما را قدرت داد بر عمارت زمين تا منازل خوب ساختيد و انهار كنديد و اشجار نشانديد  فَاسْتَغْفِرُوهُ  پس آمرزش خواهيد از او يعنى ايمان آريد تا شما را بيامرزد  ثُمَّ تُوبُوا إِلَيْهِ  پس رجوع كنيد به او بپرستش از عبادت غير او  إِنَّ رَبِّي قَرِيبٌ مُجِيبٌ  بدرستيكه آفريدگار من نزديكست باميدواران برحمت اجابت كننده داعيان بفضل و منت .\r\n قالُوا يا صالِحُ قَدْ كُنْتَ فِينا مَرْجُوًّا  قوم گفتند كه اى صالح بدرستيكه تو بودى در ميان ما اميد داشته شده يعنى به تو اميدها داشتيم كه در باب خير و صلاح و رسيدن منافع ما از قبل تو  قَبْلَ هذا  پيش از اينكه دعوى پيغمبرى كنى يعنى چون نشانهء رشد در جبين حال تو ميديديم اميد داشتيم كه تو را پادشاه خود گردانيم يا به تو اميد داشتيم كه بدين ما درآيى حالا بدين سخن كه ميگوئى اميد ما از تو بريده شد بر سبيل انكار گفتند كه  أَ تَنْهانا أَنْ نَعْبُدَ ما يَعْبُدُ آباؤُنا  آيا ما را نهى ميكنى از آنكه ميپرستيم آن را كه بودند پدران ما كه ميپرستيدند  وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ  و بتحقيق كه ما در شكيم از آنچه ميخوانى تو ما را بسوى آن از توحيد و ترك پرستش اصنام شكى در تهمت افكننده يعنى گمانى كه نفس را مضطرب ميسازد و دل را آرام نميدهد و عقل را پريشان و شوريده ميگرداند بيقين كه پدران ما هرگز بر ضلالت و جهالت نبوده‌اند پس اين سخن تو موجب تردد نفس است و تزلزل آن و مستدعى انتقام آرامش و يقين ما است .\r\n قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي  گفت صالح اى گروه من خبر دهيد مرا كه اگر باشم بر حجتى روشن از پروردگار خود\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n وَ آتانِي مِنْهُ رَحْمَةً  و داده باشد مرا از نزديك خود پيغمبرى كه لازم رحمت واسعهء اوست  فَمَنْ يَنْصُرُنِي مِنَ اللَّهِ إِنْ عَصَيْتُهُ  پس كيست كه يارى كند و بازدارد از عذاب خداى اگر نافرمانى كنم او را در تبليغ رسالت و منع شما از شرك آوردن  فَما تَزِيدُونَنِي غَيْرَ تَخْسِيرٍ  پس شما نميافزائيد مرا جز نسبت دادن زيانكارى به من و ابطال و تضييع شما آنچه حق تعالى به من داده از نبوت و به خواندن شما مرا بر دين ملت پدران خود آورده‌اند كه قوم ثمود بعد از جدال بسيار طلب معجزه كردند چنانچه در سورهء اعراف گذشت و بدعاى وى از سنگ ناقه بيرون آمد چنانچه مطلوب ايشان بود صالح بر ايشان حجت گرفت و در آن باب نصيحت آغاز كرد .\r\n وَ يا قَوْمِ هذِهِ ناقَةُ اللَّهِ  و گفت اى گروه من اين ناقه‌ايست كه خدا بمحض قدرت خود خلق فرموده  لَكُمْ آيَةً  براى عبرت شما از آن در حالتى كه نشانه‌ايست بر كمال قدرت او  فَذَرُوها تَأْكُلْ فِي أَرْضِ اللَّهِ  پس بگذاريد او را تا بخورد يعنى بچرد و آب آشامد در زمين خداى يعنى روزى او بر شما نيست و نفع رساند مر شما را  وَ لا تَمَسُّوها بِسُوءٍ  و مرسانيد بوى آزارى كه اگر ببدى قصد او كنيد  فَيَأْخُذَكُمْ عَذابٌ قَرِيبٌ  پس فراگيرد شما را عذابى نزديك يعنى در عقب آزار او معذب گرديد و مهلت نيابيد مگر زمانى اندك كه سه روز باشد پس ناقه با ولد روزى همهء آب ايشانرا ميآشاميد و همان مقدار شير بايشان ميداد و روزى براى ايشان ميگذاشت و گرد چشمه نميگشت ايشان در دفع آن كوشيدند .\r\n فَعَقَرُوها  پس پى كردند آن ناقه را و تفصيل پى كردن ناقه در سوره شق القمر بيايد انشاء اللّه تعالى و بعد از پى كردن ناقه بچهء او بر بالاى كوهى برآمده سه بار بانگ كرد صالح عليه السّلام در آن وقت در ميان قوم نبود چون بيامد و حال را به او تقرير كردند  فَقالَ تَمَتَّعُوا  پس گفت كه بزئيد و برخوريد از زندگى خود  فِي دارِكُمْ ثَلاثَةَ أَيَّامٍ  در سراهاى خود سه روز كه چهارشنبه و پنجشنبه و جمعه است و روز شنبه عذاب بشما فرود آيد  ذلِكَ وَعْدٌ غَيْرُ مَكْذُوبٍ  اين وعده‌ايست نه دروغ آورده اند كه روز چهارشنبه رويهاى ايشان زرد شد و روز پنجشنبه سرخ گشت و روز جمعه سياه شد و شنبه عذاب نازل گشت .\r\n فَلَمَّا جاءَ أَمْرُنا  پس آنهنگام كه آمد فرمان ما به عذاب ايشان  نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا  رهانيديم صالح را و آن را كه با او بودند از مؤمنان برحمتى و بخشش از نزديك ما كه آن اعطاى لطف و توفيق بود بايشان كه بسبب آن مهتدى شده\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاز آن عذاب رهيدند  وَ مِنْ خِزْيِ يَوْمِئِذٍ  و از رسوائى آن روز كه هلاك قوم ثمود بود بصيحه و يا از عذاب روز قيامت  إِنَّ رَبَّكَ هُوَ الْقَوِيُّ الْعَزِيزُ  بدرستيكه پروردگار تست توانا بر نجات مؤمنان و غالب بر هلاك كافران .\r\n وَ أَخَذَ الَّذِينَ ظَلَمُوا الصَّيْحَةُ  و فراگرفت آنانرا كه ستم كردند بر خود بكفر بفريادى عظيم مراد صيحهء جبرئيل است و در زاد المسير آورده كه سه روز كه وعدهء حياة داشتند در خانهاى خود ساكن شده قبرها كندند و منتظر عذاب ميبودند چون روز چهارم آفتاب طالع شد و عذاب نيامد از منازل بيرون آمده يكديگر را ميخواندند كه ناگاه جبرئيل بر صورت اصلى خود پايش بر زمين و سرش بر آسمان پرهاى خود گسترده از مشرق تا مغرب پايهاى زرد و بالهاى سبز و دندانهاى سفيد و پيشانى با جلا و نورانى و رخسارى برافروخته و موى سر وى سرخ برنگ مرجان ظاهر شد و افق را بپوشيد ثمود آنحال را مشاهده نموده روى بمساكن خود نهادند و بقبور در آمدند جبرئيل نعرهء زد كه موتوا عليكم لعنة اللّه همه بيكبار مردند و زلزله در خانهاشان افتاده سقفها بديشان فرود آمد  فَأَصْبَحُوا فِي دِيارِهِمْ جاثِمِينَ  پس گشتند در سراهاى خود بر زمين خفتگان .\r\n كَأَنْ لَمْ يَغْنَوْا فِيها  گوئيا كه هرگز نبوده‌اند در آن سراها در وسيط آورده كه خداى تعالى هلاك كرد بدان صيحه آن را كه از قوم ثمود بود در مشارق و مغارب و بيابان و كوهها مگر يك مرد كه آن را ابو رغال گفتندى از حضرت رسالت صلّى اللّه عليه و آله و سلّم پرسيدند كه ابو رغال كيست فرمود پدر قبيلهء ثقيف  أَلا إِنَّ ثَمُودَ كَفَرُوا رَبَّهُمْ  بدانيد بدرستيكه ثمود انكار كردند پروردگار خود را  أَلا بُعْداً لِثَمُودَ  بدانيد كه دورى است از رحمت من مر قوم ثمود را بعد از آن بيان قصهء ابراهيم و لوط عليه السّلام ميفرمايد كه .\r\n وَ لَقَدْ جاءَتْ رُسُلُنا  و بدرستيكه آمدند فرستادگان ما نه فرشته يا دوازده يا هفت يا هشت و دمياطى گويد سه فرشته بودند جبرئيل و ميكائيل و اسرافيل بر صورت جوانان ساده روى صاحب جمال آمدند  إِبْراهِيمَ بِالْبُشْرى  بسوى ابراهيم بمژده دادن به فرزند يا بهلاك قوم لوط آمده بودند و دمياطى آورده كه جبرئيل به هلاكت قوم لوط آمده بود و اسرافيل ببشارت ولد ابراهيم و ميكائيل بمحافظت لوط و اهل وى و بيرون آوردن ايشان از مؤتفكات القصه چون بنزد خليل آمدند  قالُوا سَلاماً  گفتند سلام ميكنيم بر تو سلام كردنى  قالَ سَلامٌ  گفت ابراهيم كه جواب من سلام است بر شما ابراهيم ندانست كه فرشتگانند  فَما لَبِثَ أَنْ جاءَ بِعِجْلٍ حَنِيذٍ \r\n\r\n","description":"","footnote":"","page_name":" 336 ","page_number":336},
  {"content":"\r\n\r\nپس درنگ نكرد آنكه آورد گوسالهء بريان كرده بر سنگ پس خوان بگسترد و ايشانرا بطعام خوردن اشارت كرد ايشان دست بطعام دراز نكردند و در خبر است كه در وقتى كه اين فرشتگان بنزديك ابراهيم عليه السّلام آمدند بر صورتى زيبا كه هيچ چشمى مانند آن نديده بود با بوى خوش و خوى دلكش و گفتند يا خليل اللّه مهمان خواهى فرمود چرا نخواهم پس ايشانرا پيش گرفت و در مهمان خانه بنشاند و ساره را گفت كه مرا امروز مهمانان عزيز آمده‌اند كه در همهء عمر خود از ايشان نيكو روىتر و نيكو خوىتر و خوش سخن‌تر نديده‌ام براى ايشان طعامى بساز گفت در اين وقت طعامى نيست و گوشت هم در خانه نيست كه طعامى از آن توان پخت اما گوساله‌ايست كه آن را ميپرورم و دست و پاى او را حنا بسته‌ام و مهره در گردن او كرده از بسكه او را دوست دارم ابراهيم بفرمود تا او را بكشتند و بريان كردند پس نزد ايشان آورد ايشان دست به آن نكشيدند .\r\n فَلَمَّا رَأى أَيْدِيَهُمْ لا تَصِلُ إِلَيْهِ  پس آنهنگام كه ديد ابراهيم دستهاى ايشان را كه مطلقا نميرسد بدان گوساله يعنى دست به آن طعام دراز نميكنند  نَكِرَهُمْ وَ أَوْجَسَ مِنْهُمْ خِيفَةً  منكر شمرد آن را و در دل آورد از ايشان ترسى چون در آن زمان هر كه قصد كسى داشتى از طعام او تناول نكردى و چون ايشان طعام او را نخوردند ترسيد كه مبادا دزدان باشند و ضررى بوى رسانند فرشتگان از وى احساس اينمعنى نموده  قالُوا لا تَخَفْ  گفتند اى ابراهيم مترس  إِنَّا أُرْسِلْنا إِلى قَوْمِ لُوطٍ  بدرستيكه ما فرشتگانيم فرستاده شده بسوى گروه لوط تا ايشانرا عذاب كنيم و اينكه دست بطعام دراز نميكنيم جهت آنست كه ما از طعام مستغنى و بىنيازيم و از شان ما طعام خوردن نيست .\r\n وَ امْرَأَتُهُ قائِمَةٌ  و زن ابراهيم ساره بنت هارون ايستاده بود در پس پرده و سخن ملائكه ميشنيد يا براى خدمت بر سر مهمانان ايستاده بود و به خدمت ايشان قيام مينمود چه ساره عمر يافته بود و پير گشته و از كسى رو نمىپوشيد همين كه سخن فرشتگان شنيد  فَضَحِكَتْ  پس بخنديد و جهت فرح و سرور او بسبب زوال خوف ابراهيم يا براى هلاك اهل فساد و يا به جهت نزول ملائكه به منزل او  فَبَشَّرْناها بِإِسْحاقَ  پس بشارت داديم او را بر زبان ملائكه بوجود فرزندى اسحق نام  وَ مِنْ وَراءِ إِسْحاقَ يَعْقُوبَ  و از پس اسحق يعقوب تخصيص بشارت بساره جهت آن بود كه به جهت و سرور زنان به فرزند بيشتر است و ديگر آنكه ابراهيم از هاجر پسرى داشت اسمعيل نام و ساره را هيچ فرزند نبود پس چون مژدهء فرزند شنود .\r\n قالَتْ يا وَيْلَتى أَ أَلِدُ وَ أَنَا عَجُوزٌ  گفت اى عجب آيا من بزايم و حال آنكه من پيره‌زنم و در\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nآنوقت نود و نه سال از عمر وى گذشته بود  وَ هذا بَعْلِي شَيْخاً  و اين شوهر منست در حالتى كه پير است صد و بيست ساله  إِنَّ هذا لَشَيْءٌ عَجِيبٌ  بدرستى كه اين چيزى كه ميگوئيد چيزى عجيبست تعجب وى از عادت بود نه بر وجه قدرت و از اينجهت .\r\n قالُوا أَ تَعْجَبِينَ مِنْ أَمْرِ اللَّهِ  گفتند آيا شگفت ميدارى از كار خداى چه تعجب است در آنكه او سبحانه از صنع بىآلت و فضل بىعلت از ميان دو پير فرزند بيرون آرد  رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ  بخشايش خدا و بركتها بر شما است اى اهل بيت ابراهيم و از بركات الهى بر ايشان آن بود كه اسباط و جميع بنى اسرائيل از ابراهيم و ساره پيدا شدند - و در مجمع آورده كه اينكه ساره را از اهل بيت ابراهيم گردانيد دلالت نميكند كه زوجهء مرد از اهل او باشد چه ساره دختر عم ابراهيم بود و به جهت اين او را از اهل البيت شمرد  إِنَّهُ حَمِيدٌ مَجِيدٌ  بدرستيكه خداى ستوده است باعطاى نعم بزرگوار است باظهار كرم مرويست كه ساره از جبرئيل در باب مژدهء وقوع ولد از او علامتى و نشانهء طلبيد جبرئيل چوب خشك در دست گرفت و آن را در ميان انگشتان خود در آورد في الحال به حركت آمده سبز و خرم گشت .\r\n فَلَمَّا ذَهَبَ عَنْ إِبْراهِيمَ الرَّوْعُ  پس آنهنگام كه برفت و زايل شد از ابراهيم ترس و فزعى كه داشت  وَ جاءَتْهُ الْبُشْرى يُجادِلُنا فِي قَوْمِ لُوطٍ  و آمد بوى بشارت ولد مجادله و مباحثه مىكرد با فرشتگان ما در شأن قوم لوط باينوجه كه از روى استعلام كيفيت اهلاك ايشان گفت كه هلاك مى كنيد اهل قريهء را كه در او صد مؤمن باشند گفتند نه فرمود كه اگر نود باشند گفتند نه همچنين ده ده كم ميكرد تا بده رسيد بعد از آن تا بپنج تا بيكى ملائكه گفتند در هر دهى كه در او يك مؤمن باشد ما را بهلاك كردن ايشان فرمان نيست ابراهيم فرمود نه لوط و دختران وى در آنجااند فرشتگان گفتند ما لوط و اهل او را بيرون خواهيم آورد از ميان ايشان .\r\n إِنَّ إِبْراهِيمَ لَحَلِيمٌ أَوَّاهٌ  بدرستيكه ابراهيم دايم بردبار بود و تعجيل نداشت در انتقام از بدكاران بسيار اه كننده از گناه بندگان و تأسف خورنده بر ايشان  مُنِيبٌ  رجوع كننده به حضرت عزت و به جهت اين دو صفت كه موجب رقت قلب و فرط ترحم اوست با ملائكه مباحثه كرد باميد آنكه شايد كه عذاب قوم در توقف افتد بلكه توبه كنند گفتند .\r\n يا إِبْراهِيمُ أَعْرِضْ عَنْ هذا إِنَّهُ قَدْ جاءَ أَمْرُ رَبِّكَ  اى ابراهيم روى بگردان و در گذر از اين جدال بدرستيكه آمده است فرمان پروردگار تو بديشان و او اعلمست به حال ايشان در استحقاق عذاب  وَ إِنَّهُمْ آتِيهِمْ عَذابٌ غَيْرُ مَرْدُودٍ  و بدرستيكه آينده است بديشان عذابى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nكه بازگرديده نشود بجدال و دعا و غير آن پس ملائكه ابراهيم را وداع كردند و روى بمؤتفكات نهادند و آن پنج شهرستان بود در هر يكى صدهزار مرد شمشير زن بود چون بنزديك سدوم رسيدند كه يكى از آن دهها بود و لوط در آنجا متوطن بود نگاه كردند ديدند كه وى در زمين خود زراعت ميكرد پيش وى رفتند و سلام كردند و گفتند ما امروز مهمان توئيم .\r\n وَ لَمَّا جاءَتْ رُسُلُنا لُوطاً  و آنهنگام كه آمدند فرشتگان ما بلوط  سِيءَ بِهِمْ  اندوهگين شد بديشان يعنى آمدن ايشان به او ويرا اندوهناك ساخت  وَ ضاقَ بِهِمْ ذَرْعاً  و تنگدل شد به جهت ايشان ذرع بمعنى سينه است و تنگى سينه كنايت است از بسيارى قبض خاطر و آن اندوه وى به جهت آن بود كه ايشانرا با روى هاى خوش و صورتهاى دلكش بديد از بدى و بىباكى قوم انديشيد و با وجود اين قوم با او شرط كرده بودند كه هيچ غريب را بمهمانخانه خود نبرد  وَ قالَ هذا يَوْمٌ عَصِيبٌ  و گفت اينروزى سخت است بر من آورده‌اند كه حق تعالى با ملائكه گفته بود كه تا لوط چهار نوبت ببدى قوم خود گواهى ندهد ايشانرا هلاك مكنيد پس لوط با ايشان گفت بشما نرسيده است خبر اهل اين شهر و كار بد ايشان گفتند نه گفتند كار ايشان چيست لوط را شرم آمد گفت گواهى مىدهم كه اينقوم بدترين اهل عالمند جبرئيل بميكائيل اشارت كرد كه اينك يك شهادت پس لوط با ايشان روى به شهر نهاد چون بدروازه رسيد همانسخن گفت و چون به شهر درآمد باز اعاده فرمود و چون به خانه درآمدند ديگر باره ادا كرد چهار گواهى وجود گرفت بعضى مردمان مهمانان لوط را ديدند خبر به ديگران رسانيدند و گويند لوط ايشانرا براهى به شهر آورد كه كسى ايشانرا نديد مگر مردمان سراى وى زن لوط ايشانرا بديد بر بالاى بام درآمد و مردمانرا خبر داد كه در سراى لوط مهمانانى آمده‌اند كه هيچ چشمى مانند جمال ايشان نديده .\r\n وَ جاءَهُ قَوْمُهُ يُهْرَعُونَ إِلَيْهِ  و آمدند بلوط قوم او در حالتى كه بشتاب دوانيده ميشدند بسوى او يعنى شيطان و هواى نفس ايشانرا ميدوانيد بجانب لوط  وَ مِنْ قَبْلُ كانُوا يَعْمَلُونَ السَّيِّئاتِ  و پيش از اينوقت بودند كه عملهاى بد ميكردند از لواطه و كبوتر بازى و صفير زدن در مجالس و بر سر راهها نشستن براى استهزاء و امثال آن از قبايح پس بيكبار بدر خانهء لوط دويدند و گفتند اى لوط مهمانانرا از سراى خود بيرون كن و بدست ما بازده  قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ  گفت لوط ايگروه من اينها دختران منند ايشان را بخواهيد ايشان پاكيزه‌ترند مر شما را تزويج دختران بايشان به شرط ايمان بوده و يا در شريعت او تزويج مؤمنان بكفار جايز بوده چنان كه در بداية اسلام حضرت رسالت صلّى اللّه عليه و آله و سلّم دخترى از دختران\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nخود بعتبه داد و دخترى ديگر بابو العاص و بعد از آن اين حكم منسوخ شد و گويند مراد وى دختران امت بودند و اضافهء ايشان به خود به جهت آنست كه انبياء بمنزلهء آباءاند در شفقت و حرمت و بر هر تقدير لوط به جهت دفع فساد ايشان گفت كه به اين دختران متزوج شويد  فَاتَّقُوا اللَّهَ  پس بترسيد از خداى از فواحش  وَ لا تُخْزُونِ فِي ضَيْفِي  و مرا رسوا مكنيد در شان مهمانان من  أَ لَيْسَ مِنْكُمْ رَجُلٌ رَشِيدٌ  آيا نيست از شما مردى راه يافته كه شما را پند دهد و از عملهاى بد بازدارد .\r\n قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ  گفتند در جواب لوط بدرستيكه تو ميدانى نيست ما را در دختران تو هيچ حاجتى  وَ إِنَّكَ لَتَعْلَمُ ما نُرِيدُ  و بدرستيكه تو ميدانى آنچه ما ميخواهيم از لواطه .\r\n قالَ لَوْ أَنَّ لِي بِكُمْ قُوَّةً  گفت لوط كاشكى مرا ميبودى بر دفع شما قوتى و يا اگر مرا در نفس خود قوتى بودى كه البته شما را دفع ميكردم  أَوْ آوِي إِلى رُكْنٍ شَدِيدٍ  يا پناه ميگرفتم و باز ميگرديدم بر كنى سخت يعنى بقبيله و عشيرتى كه بمدد ايشان منع شما توانم كرد .\r\nدر خبر است كه جبرئيل چون اين را از لوط بشنيد فرمود اى لوط ركن تو شديد است هيچ غم مخور - آورده‌اند كه لوط در خانه را فرو بسته بود و از پس در با ايشان جدال ميكرد ايشان ديوار را بشكافتند و خواستند كه به خانه درآيند لوط بغايت مضطرب شده اندوهناك گشت ملائكه چون آن را بدان حال بديدند .\r\n قالُوا يا لُوطُ إِنَّا رُسُلُ رَبِّكَ  گفتند اى لوط بدرستيكه ما فرستادگان پروردگار توايم و به جهت عذاب ايشان آمده‌ايم دل قوى دار كه ايشان  لَنْ يَصِلُوا إِلَيْكَ  نرسند باضرار و ايذاى تو يعنى ضرر ايشان به تو متوجه نشود قدم از ميان ايشان بيرون نه و ايشان را با ما گذار پس لوط در را گشوده و ايشان باندرون آمدند و قصد فرشتگان كردند جبرئيل پيش آمد و پر خود را بر رويهاى آنها ماليد همه كور شدند و از خانهء لوط بيرون دويدند و گفتند كه حذر كنيد كه مهمانان ساحرند و ما را بسحر كور كردند جبرئيل فرمود اى لوط  فَأَسْرِ بِأَهْلِكَ بِقِطْعٍ مِنَ اللَّيْلِ  پس ببر كسان خود را بپارهء از شب يعنى بعد از گذشتن بعضى از شب - و ابن عباس فرموده كه ببر آنها را در تاريكى شب تا كسى شما را نه‌بيند  وَ لا يَلْتَفِتْ مِنْكُمْ أَحَدٌ إِلَّا امْرَأَتَكَ  و بايد كه واپس ننگرد از شما يكى پس همه را باينوجه ببر مگر زن خود را كه او كافر است و در روايت آمده كه چون لوط با اهل خود از شهر بيرون آمد ايشان را گفت كه بازپس منگريد تا عذاب بشما نرسد چون پارهء راه برفتند آوازى سخت شنيدند هيچكس بازپس ننگريد مگر\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nزن لوط كه بازپس نگريد و گفت وا قوماه و بر ايشان تاسف خورد في الحال سنگى بر سر او فرود آمد و هلاك شد و اصح آنست كه لوط زن خود را از شهر بيرون نبرد  إِنَّهُ مُصِيبُها ما أَصابَهُمْ  بدرستيكه رسنده است او را آنچه رسد بديشان يعنى او نيز چون باقى كفار هلاك خواهد شد لوط از غايت دلتنگى فرمود كه كى خواهد بود هلاك شدن ايشان جبرئيل گفت  إِنَّ مَوْعِدَهُمُ الصُّبْحُ  بدرستيكه هنگام عذاب ايشان صبح است لوط فرمود كه هنوز تا صبح بسيار است جبرئيل گفت چه تعجيلست  أَ لَيْسَ الصُّبْحُ بِقَرِيبٍ  آيا صبح نيست نزديك يعنى صبح نزديك است .\r\n فَلَمَّا جاءَ أَمْرُنا  پس آنوقت كه آمد فرمان ما به عذاب ايشان جبرئيل را فرموديم تا پر خود را زير شهرهاى ايشان در آورده برداشت تا به به جائى كه اهل آسمان اول بانك خروس و آواز سگ ايشان شنودند پس حكم كرديم تا بيفكند و ما بقدرت كامله  جَعَلْنا عالِيَها سافِلَها وَ أَمْطَرْنا عَلَيْها حِجارَةً مِنْ سِجِّيلٍ  گردانيديم زبر آنشهر را زير آن يعنى سرنگون ساختيم و ببارانيديم بر آن شهرها بعد از سرنگون شدن آن سنگى از گل سخت شده و به آتش پخته گشته چون آجر و آن سنگهائى بود  مَنْضُودٍ  بر هم نهاده يعنى فرود آينده در حالتى كه نشان كرده شده بود بخطوط سياه و سفيد و يا سرخ و سياه - و در زاد المسير آورده كه بعضى از آن سفيد بود و برو نقطه‌هاى سياه و برخى سياه بود برو نقطه‌هاى سفيد يا نام هر كس كه برو باران ميشد بر آن نوشته بود .\r\n مُسَوَّمَةً عِنْدَ رَبِّكَ  از نزد پروردگار تو يعنى در علم او يا در خزائن او - در بعضى تفاسير آمده كه سنگ بزرگ آن مانند خمى بود و خرد آن برابر سبوئى و قولى آنست كه سنگ بر جمعى باريد از آن قوم كه در ديار خود نبودند پس هر كس از ايشان كه در ديار غير بود سنگ مقرر بنام وى بر سرش آمد مرويست كه يكى از ايشان بحرم درآمد تا چهل روز سنگ كه نام زد او بود در هوا معلق بايستاد همين كه از حرم بيرون رفت بر سر وى آمد و هلاك شد  وَ ما هِيَ مِنَ الظَّالِمِينَ بِبَعِيدٍ  و نيست آن سنگ عذاب از ستمكاران بدور چه ايشانرا استحقاق آن هست كه بر ايشان سنگ بارد - از ابو سعيد خدرى مرويستكه آنان كه لواطه ميكردند از سى هزار بيشتر بودند و از چهل كمتر حق تعالى چهل هزار مرد را هلاك ساخت جهت آنكه ترك امر معروف و نهى از منكر كردند - ابو بكر عياش گفت از امام محمد باقر عليه السّلام پرسيدم كه زنان ايشان بگناه مردان مؤاخذه شدند فرمودند نه چنان كه مردان بمردان مشغول بودند زنان نيز بزنان مشغول بودند بعد از آن قصهء شعيب را بيان مىكند\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبقوله .\r\n وَ إِلى مَدْيَنَ أَخاهُمْ شُعَيْباً  و فرستاديم به اولاد مدين بن ابراهيم و يا كسان بساكنان مدين برادر ايشان در نسب كه شعيب بود  قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ  گفت اى قوم من بپرستيد خداى را بيگانگى نيست شما را هيچ معبودى بجز از وى  وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ  و مكاهيد و كم مكنيد پيمانه را در پيمودن مكيلات و ترازو را در سنجيدن موزونات بدرستيكه ميبينم شما را با توانگرى و فراخى نعمت يعنى درمانده و محتاج نيستيد تا داعى باشد شما را بخيانت بلكه توانگريد و رسم حق‌گذارى آنست كه مردمانرا از مال خود بهرمند سازيد نه آنكه از حقوق ايشان بازگيريد  وَ إِنِّي أَخافُ عَلَيْكُمْ عَذابَ يَوْمٍ مُحِيطٍ  و بدرستيكه من ميترسم بر شما به اين خيانت كه ميكنيد در مال يكديگر عذاب روز كه گرد درآينده شما باشد كه هيچكس از شما از آن نرهد .\r\n وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ  و ايگروه من به تمام بپيمائيد پيمانه را و تمام بكشيد آنچه بترازو ميكشيد بعدل و راستى و از قوم با وجود خيانت در كيل و وزن هر چه ميخريدند از بهاى آن چيزى بازميگرفتند و اطراف درم و دينار نيز ميبريدند  وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ  و كم مكنيد مردمانرا چيزهاى ايشان يعنى هر چه ميخريد و يا قراضهء كه از درم و دينار ميبريد و غايت تباهى مجوئيد در زمين شهر خود در حالتى كه تباه‌كارانيد مر دين خود را و مصالح آخرت خود را .\r\n بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ  آنچه خداى باقى گذارد براى شما بعد از ترك حرام بهتر است شما را از آنچه بخيانت جمع ميكنيد اگر هستيد باور دارندگان مر گفتار مرا و يا به شرط آنكه ايمان آوريد چه خيريت آن چيز در ثواب وقوع ايمانست  وَ ما أَنَا عَلَيْكُمْ بِحَفِيظٍ  و نيستم من بر شما نگاهبان كه شما را بجبر و قهر از قبايح باز دارم يا از عذاب محافظت كنم و چون شعيب همهء شب به نماز و طاعت ميگذرانيد از اين جهت .\r\n قالُوا يا شُعَيْبُ  گفتند قوم او كه اى شعيب  أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا  آيا نمازهائى كه ميگذارى ميفرمايد ترا به تكليف آنكه ما ترك كنيم آنچه پرستيده‌اند پدران ما از بتان  أَوْ أَنْ نَفْعَلَ فِي أَمْوالِنا ما نَشؤُا  يا دست بداريم از آنچه ميكنيم در مالهاى خود آنچه ميخواهيم از نقصان كيل و وزن و غير آن  إِنَّكَ لَأَنْتَ الْحَلِيمُ الرَّشِيدُ  بدرستيكه تو هر آينه بردبار بودى در امور راه يافته و وصف ايشان شعيب را به اين دو صفت به جهت آن بود كه او نزد مردمان\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبصفت حلم و رشد مشهور بود يعنى چون تو حليم و رشيدى نزد مردمان پس اين نوع سخنان از تو غريب و بعيد است .\r\n قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ رَزَقَنِي مِنْهُ رِزْقاً حَسَناً  گفت اى گروه من خبر دهيد مرا كه اگر باشم بر بصيرتى و حجتى از نزد پروردگار خود و روزى داده باشد مرا از نزد خود روزى نيكو يعنى نبوت و رسالت و يا مال حلال بىخيانت چه مرويست كه شعيب عليه السّلام صاحب مال و منال بود و يا مراد دولت كمال و تكميل ارزانى داشته باشد و سعادت روحانى و جسمانى عطا فرموده روا باشد كه من در وحى او خيانت كنم و در امر و نهى او مخالفت و رزم  وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ  و نميخواهم كه مخالفت كنم با شما و بيايم بسوى آن چيزى كه شما را از آن نهى ميكنم يعنى شما را از چيزى نهى نميكنم تا خود مرتكب آن شوم بلكه از هر چه شما را باز ميدارم خود نيز از آن بازميايستم  إِنْ أُرِيدُ إِلَّا الْإِصْلاحَ مَا اسْتَطَعْتُ  نميخواهم مگر بصلاح آوردن كار مادام كه توانم كه اصلاح كنم يعنى غرض من نيست مگر اصلاح شما بامر معروف و نهى از منكر اگر صلاح در شما مىيافتم نهى شما نمىكردم  وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ  و نيست توفيق من در اصلاح امور يا رسيدن بسر منزل صواب و صلاح مگر بهدايت و معونت خداى به روى توكل ميكنم كه قادر است بر همه چيز و غير او عاجزند و بسوى او بازميگردم در هر چه نيت ميكنم پس از آزار و ايذاى شما نمىانديشم .\r\n وَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعِيدٍ  و اى گروه من بايد كه شما را بدان ندارد دشمنى و ستيزه كارى من با شما به جهت صلاح شما آنكه برسد شما را مانند آنچه رسيد گروه هود را از باد صرصر يا گروه صالح را از رجفة و نيستند گروه لوط از شما دور يعنى نزديكند در زمان و مكان شما اگر از امم گذشته عبرت نميگيريد از ايشان عبرت گيريد .\r\n وَ اسْتَغْفِرُوا رَبَّكُمْ ثُمَّ تُوبُوا إِلَيْهِ  و طلب آمرزش كنيد از پروردگار خود بايمان پس رجوع كنيد بعبادت او از پرستش غير او بازگرديد  إِنَّ رَبِّي رَحِيمٌ وَدُودٌ  بدرستيكه پروردگار من بخشنده است بر مستغفران و دوستار تائبان و و داد خدا با بنده افاضهء لطف و احسانست بايشان همچنانكه كسى مودت داشته باشد به او اعطاء و احسان مىكند .\r\n قالُوا  گفتند قوم او وقتى كه از او استماع اين وعظ و تحريف كردند  يا شُعَيْبُ ما نَفْقَهُ كَثِيراً مِمَّا تَقُولُ  اى شعيب ما فهم نميكنيم بسيارى از آنچه ميگوئى از وجوب\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nتوحيد و حرمت كم سنجيدن و اين را از روى عناد و انكار تكليف ميگفتند  وَ إِنَّا لَنَراكَ فِينا ضَعِيفاً  و بدرستيكه ما ميبينيم ترا در ميان خود بىقوت در دفع ما و يا ضعيف البصر و به جهت اين آزارى به تو نميرسانيم  وَ لَوْ لا رَهْطُكَ لَرَجَمْناكَ  و اگر نه قوم تو بودند كه بر دين مااند و ما ايشانرا عزيز ميداريم هر آينه سنگسار ميكرديم تو را نه آنكه مراد خوف ايشان بوده باشد از شوكت و استيلاى رهط شعيب چه رهط از سه است تا ده و گويند تا هفت و ايشان چندين هزار بودند  وَ ما أَنْتَ عَلَيْنا بِعَزِيزٍ  و نيستى تو بر ما ارجمند و مكرم كه عزت تو مانع رجم ما شود و اين كلام از عادت سفيه است كه در مقابل حجت زبان بدشنام و تهديد دراز كنند .\r\n قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّهِ  گفت شعيب در جواب ايشان كه اى گروه من آيا عشيرة من عزيزترند بر شما و دوست‌ترند نزد شما از خدا  وَ اتَّخَذْتُمُوهُ  و فرا گرفته‌ايد شما امر خدايرا  وَراءَكُمْ ظِهْرِيًّا  از پس پشت خود همچو چيزى فراموش گشته شده در پس پشت يعنى حق قبيله و تبار مرا نگاه ميداريد و فرمان پروردگار من پشت مىافكنيد  إِنَّ رَبِّي بِما تَعْمَلُونَ مُحِيطٌ  بدرستيكه پروردگار من علم او به آنچه ميكنيد شما احاطه كننده است بر وجهيكه هيچ چيز بر او پوشيده نيست و شما را بر آن جزا خواهد داد .\r\n وَ يا قَوْمِ اعْمَلُوا عَلى مَكانَتِكُمْ  و ايگروه من عمل كنيد بر حالت و هيئت خود از شرك و خيانت در كيل و وزن  إِنِّي عامِلٌ سَوْفَ تَعْلَمُونَ  بدرستيكه من نيز عمل كننده‌ام در كار خود زود باشد كه بدانيد  مَنْ يَأْتِيهِ عَذابٌ يُخْزِيهِ وَ مَنْ هُوَ كاذِبٌ  آنكس را كه بيايد به دو عذابى كه او را رسوا كند و بفضيحت تمام او را هلاك سازد و بدانيد آنكس را كه او دروغ بست بزعم شما مراد آنست كه زود باشد كه معلوم كنيد كه من بر حقم نه شما  وَ ارْتَقِبُوا إِنِّي مَعَكُمْ رَقِيبٌ  و انتظار بريد آن را كه من ميگويم از آمدن عذاب بدرستى كه من نيز با شما منتظرم .\r\n وَ لَمَّا جاءَ أَمْرُنا نَجَّيْنا شُعَيْباً وَ الَّذِينَ آمَنُوا مَعَهُ بِرَحْمَةٍ مِنَّا  و آن هنگام كه آمد عذاب ما نجات داديم شعيب را و آنان كه ايمان آورده بودند با او ببخشايشى از ما كه آن اعطاى توفيق و الطاف بود كه به آن مهتدى شده از عذاب رهيدند  وَ أَخَذَتِ الَّذِينَ ظَلَمُوا الصَّيْحَةُ  و بگرفت آنانرا كه كافر بودند آواز جبرئيل كه به صورت مهيب ايشان را گفت كه همه بميريد  فَأَصْبَحُوا فِي دِيارِهِمْ جاثِمِينَ  پس گشتند در سراهاى خود مردگان و بر زمين افتادگان يعنى بر جاى خود مردند .\r\n كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ  گوئيا هرگز اقامت\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنكرده‌اند در آن ديار بدانيد كه دورى از رحمت و هلاكت مر قوم مدين راست همچنانكه دور شدند از رحمت و هلاك گشتند قوم ثمود ايشانرا بقوم ثمود تشبيه فرمود به جهت آنكه عذاب هر دو قوم صيحه بود از ابن عباس نقل است كه هيچ دو امت بيك عذاب هلاك نشدند مگر قوم شعيب و صالح اما قوم ثمود را صيحه از تحت ايشان بود و اهل مدين از فوق بعد از آن در بيان قصهء موسى ميفرمايد كه .\r\n وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ  و بتحقيق كه ما فرستاديم موسى را با تورية و معجزات خود كه نشانهاى صحت نبوت او بود و با حجتى غالب و روشن كه آن عصا بود و تخصيص آن بذكر جهت زيادتى وضوح آنست حاصل كه ميفرمايد موسى را بآيات و حجج و بينه فرستاديم .\r\n إِلى فِرْعَوْنَ وَ مَلَائِهِ فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ  بسوى فرعون و اشراف از قوم او پس پيروى كردند آن گروه فرمان فرعون را در كافر شدن و نگرويدن بموسى و نبود كار فرعون بنهج رشد و صواب .\r\n يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ  پيشروى مىكند فرعون قوم خود را و ايشان تابع او باشند در روز رستخيز پس درآورد ايشانرا به آتش دوزخ  وَ بِئْسَ الْوِرْدُ الْمَوْرُودُ  و بد مكانيست درآمده شده در او يعنى آتش دوزخ و هر كرا عاقبت اين باشد در امر او رشد و صلاح نباشد .\r\n وَ أُتْبِعُوا فِي هذِهِ لَعْنَةً  و از پى درآمده شدند فرعون و قوم او در اين سراى لعنت را كه دورى از رحمت است و نزديكى به هلاكت  وَ يَوْمَ الْقِيامَةِ  و در روز قيامت نيز دورى از رحمت كه موجب عذاب ابديست در پى ايشان است  بِئْسَ الرِّفْدُ الْمَرْفُودُ  بد عطائيست داده شد بايشان يعنى لعنت دو جهان و ابن عباس فرموده كه رفد مرفود لعنت است بعد از لعنت يعنى لعنتهاى پى در پى .\r\n ذلِكَ مِنْ أَنْباءِ الْقُرى نَقُصُّهُ عَلَيْكَ مِنْها قائِمٌ وَ حَصِيدٌ  اين خبر از اخبار دههاى هلاك شده است ميخوانيم قصهء آن را بر تو بعضى از آن دهها باقيست يا آبادان مانند زرع قائم و ايستاده و برخى از آن مفقود شده و يا خراب شده و درهم گشته چون كشت درويده و گويند قائم آنست كه اثر آن ديده مىشود چون ديار عاد و ثمود و حصيد آنكه آثار او باقى نيست چون ديار قوم نوح .\r\n وَ ما ظَلَمْناهُمْ وَ لكِنْ ظَلَمُوا أَنْفُسَهُمْ  و ما ستم نكرديم بر اهل دهها يا هلاك آن و ليكن ايشان ستم كردند بر نفسهاى خود بارتكاب آنچه موجب عذاب ايشان شد  فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّهِ  پس نفع نرسانيدند و قدرت دفع\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nنداشتند از ايشان آن خدايانى كه از فرط غوايت و جهالت ميخواندند و ميپرستيدند بجز از خداى يعنى الههء باطلهء ايشان باز نداشتند از ايشان  مِنْ شَيْءٍ لَمَّا جاءَ أَمْرُ رَبِّكَ  هيچ چيز وقتى كه آمد فرمان پروردگار تو به عذاب ايشان  وَ ما زادُوهُمْ غَيْرَ تَتْبِيبٍ  و نيفزودند ايشانرا جز هلاك گردانيدن و زيان تمام رسانيدن .\r\n وَ كَذلِكَ  و مانند اين گرفتن است  أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ  گرفتن پروردگار تو چون بگيرد اهل آن دهها را و حال آنكه اهل آن دهها ظالم باشند بر خود بارتكاب شرك و كفر  إِنَّ أَخْذَهُ أَلِيمٌ شَدِيدٌ  بدرستيكه گرفتن خداى دردناك و سخت است و از آن گرفتن كس را روى خلاصى و روى رهائى نيست .\r\n إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ  بدرستى كه در اين كه ياد كرديم از نزول عذاب بر امتان گذشته هر آينه عبرتيست مر كسى را كه بترسد از عذاب آنسراى يعنى كه تأمل كند در آن تا عالم شود به آنكه آنچه بامتان گذشته رسيد نمونهء آنچيزيست كه حق تعالى براى مجرمان مهيا ساخته در آخرت تا از آن منزجر شوند و در عمل صالح كوشند  ذلِكَ يَوْمٌ مَجْمُوعٌ لَهُ النَّاسُ  روز قيامت روزيست كه جمع كرده شده از براى آن مردمان يعنى همهء خلائق را در وى جمع كنند  وَ ذلِكَ يَوْمٌ مَشْهُودٌ  و آن روز روزيست كه حاضر گردانيده شده در وى اهل آسمان و زمين .\r\n وَ ما نُؤَخِّرُهُ إِلَّا لِأَجَلٍ مَعْدُودٍ  و بازپس نميداريم آن روز را مگر براى گذشتن بمدتى شمرده شده و مقرر و معين يعنى تا آن مدت كه حكمت ما مقتضى آنست منتهى نشود قيامت قائم نگردد .\r\n يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ  روزى كه بيايد جزا يا آن روز سخن نگويد هيچكس كه او را نفع رساند از جواب يا شفاعت مگر بدستورى خداى و اين در موقفى خاص باشد و موقفى ديگر باشد كه در او اجازت سخن گفتن نباشد لقوله هذا يوم لا ينطقون و لا يؤذن لهم فيعتدرون  فَمِنْهُمْ شَقِيٌّ وَ سَعِيدٌ  پس بعضى از اهل موقف بدبخت باشد كه بمقتضاى وعيد در دوزخ جاى او بود و ايشان اهل كفر و طغيان باشند و بعضى نيكبخت كه بموجب وعده بهشت مأواى او بود و آنها مؤمنان باشند و اهل تقوى و صلاح در خبر است كه روز قيامت چون خلايق را در سعيد سياست بدارند از قبل رب العزت ندا رسد كه همهء انبياء و صديقان و شهيدان حاضر آيند فرشتگان صفها كشيده باشند ندا آيد كه كيست كه مرا پرستيده چنان كه حق پرستيدن منست هيچكس را زهرهء آن نباشد كه جواب دهد ديگر باره\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nاين ندا رسد فرشتگان كه همهء عمر او را از بداية خلق عالم تا نهايت فناى ايشان در يك طاعت بسر برده باشند آواز بردارند و به زبان عجز و مذلت اعتراف كنند كه « سبحانك ما عبدناك حق عبادتك » و اين ملائكه آنها باشند كه در همهء عمر بيك ركوع يا يك سجود يا يك تسبيح بسر برده باشند و آيهء كريمهء  « يُسَبِّحُونَ اللَّيْلَ وَ النَّهارَ »  اشاره بايشانست از شقيق بلخى نقلست كه علامات سعادت پنج چيز است نرمى دل و بسيارى گريه و نفرت از دنيا و كوتاهى امل و شرمناكى و نشانهء شقاوت هم پنجست سختى دل و خشكى ديده و رغبت به دنيا و طول امل و بيحيائى .\r\n فَأَمَّا الَّذِينَ شَقُوا فَفِي النَّارِ  پس آنان كه بدبخت شدند پس در آتش دوزخند  لَهُمْ فِيها زَفِيرٌ وَ شَهِيقٌ  مر ايشان راست در آتش دوزخ فرياد سخت و نالهء زار و زفير صوت شديد را گويند و استعمال آن در مبدأ صوت مجاز است و شهيق صوت ضعيف و آن در اواخر آواز حمار مستعمل است پس تشبيه كرده آواز اشقيا را بانكر اصوات .\r\n خالِدِينَ فِيها ما دامَتِ السَّماواتُ وَ الْأَرْضُ  جاويد باشند در آن ما دامى كه آسمانها و زمينها باشند اين كلمات در عرف عرب عبارت از تأييد و تخليد است پس دوام دوزخيان بدوام آسمان و زمين بسته نبود به جهت آنكه نصوص دالة بر تأييد و دوام اهل نار و انقطاع دوام ارض و سما وارد است و گويند مراد سماوات آخرت و ارض آخرتست و كريمهء يوم تبدل الارض غير الارض دالست بر اين و يا مراد بسموات و ارض فوق و تحت است يعنى مادام كه بالا و پائين باشد ايشان در دوزخ باشند  إِلَّا ما شاءَ رَبُّكَ  مگر آنچه خواهد خداى تو كه ايشان را از عذاب نار به عذاب زمهرير معذب سازد و يا عذاب ديگر غير از عذاب آتش دوزخ انواع عذاب و عقوبتست و يكى از آنها آنست كه به آتش عذاب كنند پس استثنا از خلود باشد در عذاب نار نه از خلود در دوزخ  إِنَّ رَبَّكَ فَعَّالٌ لِما يُرِيدُ  بدرستيكه آفريدگار تو كننده است مر چيزى را كه خواهد از تعذيب بدون اعتراض معترضى و منع مانعى .\r\n وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ  و اما آنان كه نيكبخت شدند پس ايشان در بهشت جاويدان باشند در آن مادام كه باشد آسمانها و زمينها اينجا نيز غرض تأبيد و تخليد است و يا مراد آسمان و زمين آخرت است يا به جهت فوق و تحت باشد ايشان در بهشت باشند  إِلَّا ما شاءَ رَبُّكَ  مگر آنكه خواهد پروردگار تو كه ايشانرا از نوع نعيم چنان كه فراخور عمل ايشانست بمرتبهء از آن بلندتر رسانيده كه زياده بر رتبهء ايشان باشد و يا مراد تعليق شىء باشد بامر محال كه آن مشيت الهى باشد بخروج\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nايشان از بهشت  عَطاءً غَيْرَ مَجْذُوذٍ  عطا داد خدا اهل بهشت را نه منقطع و بريده يعنى ممتد الى غير النهاية و چون حق تعالى بيان قصهء كفار كرد و آنچه بر ايشان نازلشد از عذاب دنيا و عقاب آخرت در عقب آن جهت تسليهء حضرت رسالت صلّى اللّه عليه و آله و سلّم و تهديد كفار مكه ميفرمايد كه .\r\n فَلا تَكُ فِي مِرْيَةٍ  پس مباش در گمان بعد از آنكه از احوال امم سابقه عالم شدى و بدى عاقبت ايشانرا دانستى خطاب با حضرتست و حقيقت راجعست بامت يعنى در شك مباشيد  مِمَّا يَعْبُدُ هؤُلاءِ  از آنچه ميپرستند اين مشركان در آنكه ضلاليست مؤدى بهلاك يعنى شك مكنيد در آنكه آن عبادت گمراهيست كه آخر به هلاكت ايشان كشد چنان كه كفر امم ماضيه سبب عذاب ايشان شد  ما يَعْبُدُونَ إِلَّا كَما يَعْبُدُ آباؤُهُمْ مِنْ قَبْلُ  نميپرستند اهل شرك بتانرا مگر آنچه ميپرستيدند پدران ايشان پيش از اين از بتان و بشما رسيده آنچه بايشان ملحق شد از انواع نكال و عقاب پس حال اينها نيز چنان خواهد بود  وَ إِنَّا لَمُوَفُّوهُمْ نَصِيبَهُمْ  و بدرستيكه باتمام رساننده‌ام بايشان بهرهء ايشانرا از عذاب همچنانكه بآباى ايشان رسانيدم  غَيْرَ مَنْقُوصٍ  در حالى كه آن نصيب ناكاسته باشد و يا ما روزى را بر وجه تمام بايشان رسانيديم و ايشان كفران آن نموده بعبادت اوثان اشتغال نموده پس وقوع عذاب بر ايشان نازل شد .\r\n وَ لَقَدْ آتَيْنا مُوسَى الْكِتابَ فَاخْتُلِفَ فِيهِ  و هر آينه داديم موسى را تورية پس اختلاف كرده شد در آن يعنى قوم او اختلاف كردند و برخى كافر شدند همچو اختلاف قوم تو در قرآن پس خاطر خود را اندوهگين مگردان و بار غم بر دل خود منه  وَ لَوْ لا كَلِمَةٌ سَبَقَتْ مِنْ رَبِّكَ  و اگر نه سخنيست پيشى گرفته از آفريدگار تو بتأخير عذاب از ايشان تا قيامت به جهت حكمت و مصلحت  لَقُضِيَ بَيْنَهُمْ  هر آينه حكم كرده شدى در دنيا ميان قوم موسى به ثواب و عقاب تا مبطل بعد از استيصال مبتلا گشتى و محق از آن نجات يافتى و به جهت آن امتياز ميان محق و باطل واقع شدى  وَ إِنَّهُمْ لَفِي شَكٍّ مِنْهُ مُرِيبٍ  و بدرستيكه كفار قوم تو هر آينه در گمانىاند از قرآن در ريب افكنده يعنى نفس را مضطرب و عقل را شوريده كنند و زايل كنندهء يقين و يا قوم موسى در شكند از نبوت تو يا از قرآن .\r\n وَ إِنَّ كُلًّا لَمَّا لَيُوَفِّيَنَّهُمْ رَبُّكَ أَعْمالَهُمْ إِنَّهُ بِما يَعْمَلُونَ خَبِيرٌ  و بدرستيكه همهء مختلفان كه مؤمنند و كافر خواه امت موسى و خواه امت تو هر آينه از آنكسانىاند كه تمام خواهند داد جزاى كردارهاى ايشان بدرستيكه خداى به آنچه ميكنيد دانا و آگاهست و چيزى از او فوت\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nنشود و اگر چه خفى باشد و بعد از تبيين امر مختلفان در توحيد و نبوت در شرح و وعد و وعيد رسول خود را امر مىكند باستقامت در شرايع بر آن نهج كه بر او منزل شده و ميفرمايد كه : .\r\n فَاسْتَقِمْ كَما أُمِرْتَ وَ مَنْ تابَ مَعَكَ  پس مستقيم و راست باش همچنانكه فرموده شدهء و بايد كه مستقيم شوند آنان كه بازگشته‌اند از كفر و ايمان آورده‌اند با تو  وَ لا تَطْغَوْا  و بيرون مرويد و از حد در مگذريد بر زياده و نقصان  إِنَّهُ بِما تَعْمَلُونَ بَصِيرٌ  بدرستيكه خداى بدانچه ميكنيد بينا است پس جزا دهندهء شما است بر آن بدانكه مستقيم در طريق دين قويم كسيست كه باوامر و نواهى آن ثابت قدم و راسخ دم باشد و از راه حق برنگردد تا بسر منزل وصال برسد و چون حقيقت استقامت سلوكست در جميع احوال بر جادهء حق بر آنوجه كه مأمور و مرضى او سبحانه باشد و به هيچ وجه شائبهء انحراف و اعوجاج نداشته باشد از طريق افراط و تفريط محفوظ باشد و چشم و دل از ما سوى بردوخته بالكليه متوجه مولى باشد و اين در غايت عسرتست از اينجهت در جميع قرآن هيچ آيتى سخت‌تر از اين آية نبود بر آنحضرت و لهذا فرموده شيبتنى سورة هود يعنى سورهء هود مرا پير ساخت و بعد از امر باستقامت نهى مردمان مىكند از مداهنه از امور دينيه و ميل بظلمة و ميفرمايد كه .\r\n وَ لا تَرْكَنُوا إِلَى الَّذِينَ ظَلَمُوا  و ميل اندك مكنيد چه جاى بسيارى بسوى آنان كه ستم كردند بر خود و بر غير و معاونت ايشان مكنيد ببيداد ايشان و راضى شدن به آن و شريك شدن به آن ظلم - در خبر آمده كه پيغمبر صلّى اللّه عليه و آله و سلّم فرموده كه هر كه ظالمى را دعا كند ببقاى عمر دوست داشته باشد كه عاصى شود به خدا در زمين او و تعظيم ذكر ايشان و اختلاط با ايشان و طمع در هداياى ايشان از جملهء ميل است بايشان سفيان ثورى فرمود كه هر كه قلمى براى ظلم تراشد يا سياهى در دوات ايشان ريزد يا كاغذى بدست ايشان دهد يا در او چيزى كه موجب ظلم باشد بنويسد با ايشان شريك باشد و مرويست كه در جهنم وادييست كه در او ساكن نشود مگر قاريانيكه زاير ملوك و ملازم سرير سلاطين باشند حاصل كه حق تعالى ميفرمايد كه  فَتَمَسَّكُمُ النَّارُ  برسد بشما آتش دوزخ و هر گاه كه ميل اندك به كسى كه مسماى ظلم از او صادر شود سبب وصولست بنيران پس چگونه باشد حال كسى كه ميل نمايد بكسانيكه موسوم باشند بظلم و ستم و بعد از آن ميل را زياده كنند بظلم و از آن ترقى كرده مرتكب ظلم شود بعد از آن متوغل شود در آن نعوذ باللّه منه  وَ ما لَكُمْ مِنْ دُونِ اللَّهِ مِنْ أَوْلِياءَ  و نيست شما را بجز از خداى دوستان كه عذاب از شما بازدارد  ثُمَّ لا تُنْصَرُونَ  پس شما يارى داده نشويد چه حكمت او موجب تعذيب ظلمه است در خبر است كه چون روز قيامت باشد منادى از قبل رب العزة ندا كند كه اين الظلمة كجااند ظالمان و ياران و\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nياوران ايشان و همه را جمع كنند حتى كسى را كه براى ايشان دوات را ليقه نهاده باشد و قلم تراشيده نيز با ايشان حشر كند پس همه را در تابوتى نهند از آتش و در قعر دوزخشان اندازد - مرويست كه هيچ چيزى نزد خداى دشمن‌تر از اين نيست كه عالمى به زيارت علمدارى رود و از ابن زيات نقل است كه بر سر مردار نشستن بهتر است از آنكه قارى بر در سراى ظلمة و عمال ظلم نشيند از سفيان ثورى پرسيدند كه اگر ظالمى در باديه تشنه باشد و بر هلاك نزديك شده ويرا آب توان داد و اگر آبش ندهند بميرد گفت بگذار تا بميرد - آورده‌اند كه موفق وزير عراق بود در پس امام نماز ميگذارد چون امام آية  « وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ »  تلاوت فرمود موفق نعرهء بزد و بيفتاد و بيهوش شد چون با هوش آمد ويرا از اين حالت سؤال كردند گفت اين آيه در بارهء كسى است كه ميل اندك بظلم كند پس حال ظالم چگونه باشد و چون توجه بصلاة موجب رقت قلب است و خوف و خشيت كه مستلزم ترك ظلم است و ترك ساير قبائح از اينجهت در عقب اين ميفرمايد كه .\r\n وَ أَقِمِ الصَّلاةَ طَرَفَيِ النَّهارِ  و بپاى دار نماز با شرايط و اركان در دو طرف روز  وَ زُلَفاً مِنَ اللَّيْلِ  و ساعتها از شب كه قريب بنهار است مراد به نماز در طرف اعلى نماز صبح است و نماز در طرف اسفل ظهر و عصر و نماز زلف ليل مغرب و عشا و ابن عباس فرموده كه مراد به طرف النهار وقت صلاة فجر است و مغرب و زلفا من الليل عشا آورده‌اند كه أبو البشر انصارى روزى خرما ميفروخت زنى صاحب جمال را كه بخرما خريدن آمده بود گفت خرمائى خوب‌تر در خانه دارم همراه من بيا تا آن را به تو دهم چون زن به خانه درآمد أبو البشر او را در بر گرفت و او را ببوسيد زن گفت از خدا بترس او في الحال پشيمانشده بمجلس حضرت رسالت آمد گريان بموقف عرض رسانيد كه يا رسول اللّه چه ميفرمائى در حق مردى كه زن بيگانه به خانه خود آورد و به غير جماع ميل ايشان از ملابسه و قبله واقع شود حضرت هيچ جواب نداد و منتظر وحى ميبود تا وقت نماز ديگر درآمد رسولخدا نماز عصر بگذارد جبرئيل امين آمد و اين آيه آورد  إِنَّ الْحَسَناتِ يُذْهِبْنَ السَّيِّئاتِ  بدرستى كه نيكوئيها يعنى نماز پنجگانه ببرد و محو سازد بديها را حضرت رسالت صلّى اللّه عليه و آله و سلّم از أبو البشر پرسيد نماز عصر گذاردى با ما گفت بلى يا رسول اللّه حضرت فرمود كه اين نماز كفاره آن گناهانست گفتند يا رسول اللّه اينحال مخصوص بوى است فرمود نه همهء مردم در اينحكم داخلند و نيز در حديث صحيح واقع شده كه از نمازى تا نمازى كفاره آن گناهانى است كه ميان آنها واقعشده باشد اگر كبيره نباشد ابو حمزه ثمالى نقل كرده كه امير المؤمنين عليه السّلام فرموده كه من از رسول خدا\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nصلّى اللّه عليه و آله و سلّم شنيده بودم كه فرمود آيهء و اقم الصّلوة تا آخر اميددارترين آيتى است در قرآن بخدائى كه مرا بشير و نذير مبعوث گردانيد كه اگر يكى از شما قيام نمايد بوضوء ذنوب از اعضاى وى متساقط و ريزان شود و چون بوجه قلب متوجه قبله شود از آن منتقل نگردد تا آنكه جميع گناه از او ريزان شود و هيچ گناه بر صحيفه اعمال او نماند همچنانكه روزى از مادر متولد شده باشد اگر ما بين هر دو نماز از نمازهاى پنجگانه از او صادر شده باشد نيز چنين باشد و بعد از آن گفت اى على بدانكه منزلت نماز خمس براى امت من مانند نهريست كه بر در خانه يكى از شما باشد اگر كسى بر جسد او چرك باشد و هر روز پنج نوبت از آن نهر غسل كند هيچ از آن چرك بر بدن او بماند گفتم نه يا رسول اللّه فرمود به خدا كه نمازهاى پنجگانه مر امت مرا نيز چنين است در زايل شدن گناه  ذلِكَ ذِكْرى لِلذَّاكِرِينَ  اين امر باستقامت صلاة مر ياد كنندگان را و پند گيرندگان راست .\r\n وَ اصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ  و صبر كن بر امتثال اوامر و اجتناب از نواهى پس بدرستى كه خدا ضايع نگرداند اجر نيكوكاران را .\r\n فَلَوْ لا كانَ مِنَ الْقُرُونِ مِنْ قَبْلِكُمْ  پس چرا نبودند از اهل قرنهائى كه پيش از شما بودند  أُولُوا بَقِيَّةٍ يَنْهَوْنَ عَنِ الْفَسادِ فِي الْأَرْضِ  خداوندان عقل و راى و فضل كه از روى عاقبت بينى باز ميداشتند مفسدان را از تباهى در زمين تا عذاب بديشان فرو نيايد  إِلَّا قَلِيلًا مِمَّنْ أَنْجَيْنا مِنْهُمْ  ليكن اندك بودند از آنها كه نجات داديم ايشان را از عقوبت با گذشتگان كه ايشان نهى ميكردند مراد انبيا و اهل ايمانند  وَ اتَّبَعَ الَّذِينَ ظَلَمُوا ما أُتْرِفُوا فِيهِ  و پيروى كردند آنان كه كافر بودند آن چيزى را كه بودند متنعم در آن يعنى متابعت آرزوهاى نفس كرده تمام اهتمام به تحصيل اسباب شهوات مصروف گردانيده‌اند  وَ كانُوا مُجْرِمِينَ  و بودند كافران كه بسبب آن مستاصل شدند .\r\n وَ ما كانَ رَبُّكَ لِيُهْلِكَ الْقُرى بِظُلْمٍ وَ أَهْلُها مُصْلِحُونَ  و نبود پروردگار تو يعنى شايسته حكمت و مصلحت او نيست كه هلاك كند اهل دهها را بشرك و كفر و حال اهل آن بصلاح آرندگان باشند در ميان يكديگر يعنى به مجرد شرك هلاك نكنند تا فساد و ظلم به آن منضم نگردد و از اينجا گفته‌اند كه پادشاهى با كفر باقى ميماند و حقوق با كفر و ظلم باقى نميماند .\r\n وَ لَوْ شاءَ رَبُّكَ لَجَعَلَ النَّاسَ أُمَّةً واحِدَةً  و اگر خواستى پروردگار تو هر آينه گردانيدى بجبر و قهر و الجاء مردمان را يك گروه يعنى بر يك دين و آيين و ليكن اين منافى تكليف است چه از شروط\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nتكليف اختيار است  وَ لا يَزالُونَ مُخْتَلِفِينَ  و هميشه باشند اختلاف كنندگان در حق و باطل چون يهود و نصارى و مجوس به جهت عدم تدبر در دلائل واضحه .\r\n إِلَّا مَنْ رَحِمَ رَبُّكَ  مگر آنكه رحم كرد پروردگار تو او را بلطف و توفيق بواسطه تدبر او در دلايل هاديه مراد اهل ايمانند كه اختلاف در ميان ايشان نيست و گويند مراد اختلاف مردمانست در روزى بعضى توانگرانند و بعضى درويش مگر آنكه خدا وى را قناعت دهد  وَ لِذلِكَ خَلَقَهُمْ  و از براى تمكين و اختيار كه اختلاف از آن ناشى شده آفريده است ايشان را تا ثواب دهند اختيار كنندهء حق را و مقاقب كند اختيار كننده باطل را و يا معنى آنست كه از براى رحمت خود كه احسان و فضل است ايشان را آفريده است  وَ تَمَّتْ كَلِمَةُ رَبِّكَ  و تمام شد سخن پروردگار تو يعنى وعيد او  لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ  هر آينه پر سازم دوزخ را از ديوان و آدميان همه ايشان يعنى از عاصيان ايشان .\r\n وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ  و هر خبرى و قصه كه ميخوانيم بر تو از خبرهاى پيغمبرانست و آن خبرها آن چيزيست كه ثابت ميگردانيم دل تو را به آن تا دل تو بيارامد و يقين تو بيفزايد و بر اداى رسالت ثبات نمائى و از ايذاى كفار شكيبائى ورزى  وَ جاءَكَ فِي هذِهِ الْحَقُّ  و آمده به تو در اين سوره آنچه درست و راست است در معالم گفته كه تخصيص اين به حق براى تشريف است و اگر نه حق در همه سورهء قرآن هست و گفته‌اند كه هذه اشاره است باخبار مذكورهء در اينسوره يعنى اين خبرها درست و راست است  وَ مَوْعِظَةٌ وَ ذِكْرى لِلْمُؤْمِنِينَ  و پنديست و ياد بودى مر گرويدگان را .\r\n وَ قُلْ  و بگو اى محمد بر وجه تهديد  لِلَّذِينَ لا يُؤْمِنُونَ اعْمَلُوا عَلى مَكانَتِكُمْ  مر آنانرا كه ايمان نمىآرند كه عمل كنيد بر حالتى كه بر آن متمكنيد و قدرت داريد  إِنَّا عامِلُونَ  بدرستيكه ما نيز عمل كنندگانيم بر همه حالى كه داريم .\r\n وَ انْتَظِرُوا إِنَّا مُنْتَظِرُونَ  و چشم داريد بما انقلاب زمان و گردش روزگار را بدرستى كه ما نيز منتظريم نزول عذاب را بر شما .\r\n وَ لِلَّهِ غَيْبُ السَّماواتِ وَ الْأَرْضِ  و مر خداى راست علم جميع غايب است از آسمانها و زمينها و هيچ چيز از او مخفى نيست  وَ إِلَيْهِ يُرْجَعُ الْأَمْرُ كُلُّهُ  و بسوى او نه غير او بازگردد همه كارهاى بندگان و همه را فراخور خود جزا و سزا دهد  فَاعْبُدْهُ وَ تَوَكَّلْ عَلَيْهِ \r\n\r\n","description":"","footnote":"","page_name":" 352 ","page_number":352},
  {"content":"\r\n\r\nپس پرستش كن مر او را كه مرجع همه اوست و توكل كن بر وى تقديم عبادت بر توكل اشاره است به آنكه نفع توكل بعابدان ميرسد و توكل به مجرد گفتار بىاعتبار است  وَ ما رَبُّكَ بِغافِلٍ عَمَّا يَعْمَلُونَ  و نيست پروردگار تو بى خبر از آنچه بندگان ميكنند و حفص بخطاب ميخواند و مخاطب همهء مردمانند يعنى خداى بى خبر نيست از هر چه شما كنيد اى بندگان .\r\n\r\nسوره يوسف\r\nمائة واحدى عشرة آية مكية ابى بن كعب از حضرت پيغمبر صلّى اللّه عليه و آله و سلّم نقل كرده كه بندگانرا سوره يوسف بياموزيد كه هر مسلمان كه آن را تلاوت كند و اهل خود و بندگان خود را تعليم دهد حق تعالى سكرات موت را بر آن آسان گرداند و او را قوتى ارزانى فرمايد كه هرگز حسد بر مسلمانى نبرد و ابو بصير از ابو عبد اللّه عليه السّلام روايت كرده كه هر كه سورة يوسف قرائة كند در هر روز يا در هر شب حق تعالى روز قيامت روى او را مثال جمال يوسف گرداند و از فزع روز قيامت ايمن گردد و از بندگان صالح شود قوله تعالى  بِسْمِ اللَّهِ الرَّحْمنِ الرَّحِيمِ \r\n  الر   نزد بعضى اين كلمه بمعنى انا اللّه ارى است يعنى منم خدائى كه ميبينم و ميدانم جميع اشيا را يا الف از اللّه است و لام از لطيف و را از رءوف و يا الف اشارتست بانفراد و لام بلطف و را برحمت يعنى منم قسم بانفراد من و ربوبيت و لطف من و برحمت من بر كافهء بريت و قول اول اشهر و اصح است   تِلْكَ   اين آيات يا اين سوره   آياتُ الْكِتابِ الْمُبِينِ   آيتهاى كتابيست كه واضح است معنى آن و يا ظاهر است اعجاز آن و يا روشن كنندهء حلال و حرام است و در روايت آمده كه يهود بعضى از اشراف عرب را گفتند كه از محمد سؤال كنيد كه سبب انتقال آل يعقوب از شام بمصر چه بود اين سوره نازلشد كه .\r\n إِنَّا أَنْزَلْناهُ  بدرستيكه ما فرو فرستاديم كتابرا مراد اين سوره است  قُرْآناً عَرَبِيًّا  در حالتى كه قرآن تازيست بعضى از قرآن را قرآن گفته مانند تسميهء جزء باسم كل يعنى ما اين سوره بلغة عرب فرستاديم  لَعَلَّكُمْ تَعْقِلُونَ  تا باشد كه شما فهم كنيد و بمعانى آن برسيد و حجت بر شما لازم شود چه اگر بلغت ديگر ميفرستاديم در فهم آن عذر ميآورديد .\r\n نَحْنُ نَقُصُّ عَلَيْكَ أَحْسَنَ الْقَصَصِ  ما ميخوانيم بر تو بهترين قصها را كه خوانده شود در معالم آورده كه بهتر است به جهت اشتمال آن بر عجايب و غرايب و حكمتها و عبرتها چه آن متضمن ذكر انبيا است و صلحا و ملائكه و شياطين و جن و انس و انعام و سيرت ملوك و آداب مماليك و طريقهء تاجران و ذكر عقلاء\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nو سفهاء و اختلاف احوال آدمى و مكر زنان و ذكر توحيد و فقه و ذكر علم تعبير خواب و آداب سياست و تدبير معيشت و لهذا در اين سوره بساط انبساط گسترده قصهء يوسف بر وجه تفصيل بعبارت دلپذير سمت ذكر خواهد يافت بتوفيق اللّه و حسن اعانته القصه حق تعالى ميفرمايد كه بر تو ميخوانيم نيكوترين قصها را  بِما أَوْحَيْنا إِلَيْكَ هذَا الْقُرْآنَ  بوحى كردن ما بسوى تو اين سوره را كه خوانده مىشود  وَ إِنْ كُنْتَ مِنْ قَبْلِهِ لَمِنَ الْغافِلِينَ  و بدرستيكه تو بودى پيش از اين از ناآگاهان يعنى از دانستن اين قصه غافل بودى و اين حكايت به گوش تو نرسيده و اين غفلت مذموم نيست و در تفسير نسفى مذكور است كه نزول اين سوره جهت تسليهء حضرت رسالتست صلّى اللّه عليه و آله و سلّم بعد از استماع واقعهء هايله كه بر امام حسن و امام حسين عليه السّلام جارى شده و صورت اينچنين بود كه روزى سيد كاينات صلّى اللّه عليه و آله و سلّم نشسته بود و حسن و حسين را بر كنار خود نشانده و گاه لب بر لب حسن مينهاد و گاه رو بر روى حسين ميماليد ناگاه بفرمان إله جبرئيل امين در رسيد و خطاب رب العالمين رسانيد كه يا رسول اللّه أ تحبهما آيا حسن و حسين را دوست ميدارى فرمود نعم اولادنا اكبادنا چگونه دوست ندارم كه دو پارهء جگر منند و دو روشنائى بصر جبرئيل فرمود اى سيد كدام را دوست‌تر ميدارى فرمود اى برادر هر دو در يك صدفند و بدر يك آسمان شرف هر دو گوهر يك درجند و اختر يك برج هر دو جگر گوشهء رسولند و توشهء دل بتول هر دو شبل اسد اللّه‌اند و سبط رسول اللّه يا جبرئيل هر دو را بغايت دوست ميدارم جبرئيل گفت اى سيد ملك جليل ميگويد كه اى حبيب من آگاه باش كه يكى را از اين دو فرزند ارجمند تو بزهر قهر از پا درآرند و ديگرى را بتيغ بيدريغ سر بردارند حضرت چون از جبرئيل قصهء زهر حسن و قهر حسين بشنيد بگريه افتاده فرمود من يفعل بهما با جگرگوشگان من اين بيرحمى كه كند جبرئيل گفت جمعى باشند از امت تو كه با وجود دعوى ايمان و اميد شفاعت تو ايشانرا بزارى بكشند حضرت فرمود امت من بچه جرم حسن مرا شربت زهر چشانند و بچه گناه حسين مرا بخنجر آبدار سر از تن جدا كنند گفت بيجنايتى كه از ايشان صادر شده باشد اين خيانت روا دارند و بدون خطا از جور و جفا چيزى فرو نگذارند سيد عالم صلّى اللّه عليه و آله و سلّم از جفاى امت بسيار گريان شد و سوزان گشت جبرئيل از براى خورسندى دل آنحضرت پيغام رسانيد كه نحن نقصّ عليك احسن القصص و فرمود از معاملهء عاصيان امت عجب مدار و از واقعهء برادران يوسف برانديش اگر اينها بيخبرانند آنها از نسل پيغمبران بودند و اگر اينها امتانند آنها برادرانند وجه احسنيت اين سوره همين\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nگفته‌اند نظم\r\n اصل اين قصه چه درد و محن است * موجب سوز و بكاء و حزنست \r\n احسنش گفت خداوند جهان * در تسلى حسين و حسن است \r\nپس براى تسليهء دل مصطفى و آرامش بلاكشان كربلا حق تعالى فرمود كه .\r\n إِذْ قالَ يُوسُفُ لِأَبِيهِ  ياد كن ايمحمد آن وقتى را كه گفت يوسف مر پدر خود را يعقوب بن اسحق بن ابراهيم را  يا أَبَتِ  اى پدر من  إِنِّي رَأَيْتُ أَحَدَ عَشَرَ كَوْكَباً  بدرستيكه ديدم در خواب يازده ستاره را  وَ الشَّمْسَ وَ الْقَمَرَ  و آفتاب و ماه را و من بر سر كوهى بلند بودم در حوالى من انهار جارى و اشجار سبز بود و از آسمان اين ستارگان و آفتاب و ماه فرود آمدند و من در ايشان مينگريستم  رَأَيْتُهُمْ لِي ساجِدِينَ  ديدم آنها را مرا سجده كنندگان آورده‌اند كه حضرت يعقوب عليه السّلام دوازده پسر داشت و يوسف را از همه دوست‌تر داشت و نظر تربيت بر حال او برگماشتى زيرا كه هم بحليهء جمال آراسته بود و هم بپيرايهء كمال پيراسته صورت حال او از كمال معنى خبر ميداد و جمال معنيش در آينهء صورت جلوه ميكرد برادرانرا از اينجهت زنگار حسد بر آينهء دل نشسته بود و رقم رشك و غيرت بر لوح سينهء ايشان نقش بسته و مرويست كه در سراى يعقوب درختى بود هر گاه ويرا پسرى آمدى از آن درخت شاخى بر آمدى و با آن پسر بباليدى و قوى و بزرگ شدى پدر آن را بگرفتى و بوى دادى و گفتيكه اين عصاى تست كه با تو نشو و نما يافته چون يوسف متولد شد از درخت هيچ شاخ نرست و چون بهفت سالگى رسيد با پدر بزرگوار گفت هر يك از برادران مرا عصائى دادهء چرا مرا نميدهى خطاب الهى آمد كه اى يعقوب از من چوبى بخواه تا به تو ارزانى فرمايم يعقوب دعا فرمود حق تعالى جبرئيل را بوى فرستاد با عصائى از چوب بهشت و گفت اين را بيوسف ده تا عصاى وى باشد و آن چوبى بود از زبرجد سبز شبى يوسف در خواب ديد كه آن عصا را بر زمين زد و برادران وى نيز عصاهاى خود را پيرامن آن بر زمين فرو بردند عصاى يوسف بلند شد و سبز گشت و برگ برآورده شاخها بكشيد و سايه بگسترد و سر در ميان آسمان كشيد و عصاهاى برادران بر حال خود بماندند بعد از آن بادى برآمد و عصاهاى برادران را از بيخ بركند و در دريا انداخت و عصاى او بر جاى بماند او از خواب درآمده ترسان شد نزد پدر آمد پدر او را ترسان يافت گفت اى قرة العين من ترا چه رسيده است يوسف صورت حال خواب را با پدر تقرير كرد چون برادران از اين خواب خبر يافتند حسد و حقد ايشان متزايد گشت و با خود گفتند كه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاين خواب دلالت مىكند بر آنكه وى پيشواى همهء مردمان شود و مرتبهء بلند و درجهء ارجمند يابد و ما همه محكوم به حكم او شويم و از وهب نقلست كه فرط محبت يعقوب با يوسف بر وجهى بود كه يك ساعت نميگذاشت كه از نزد وى غايب شود و شب و روز او را نزديك خود داشتى چون شروع در دوازده سالگى كرد شب جمعه در كنار پدر خوابيده بود در واقعه ديد كه آفتاب و ماه و يازده ستاره از آسمان فرود آمدند و ويرا سجده كردند يوسف از دهشت آن بيدار شده آن را با پدر تقرير كرد يعقوب دانست كه او مرتبهء رفيع يابد و برادران يازده‌گانهء او كه ستارگان اشاره بديشانست و او و زوجهء او كه خالهء يوسف است و شمس و قمر عبارت از ايشان تعظيم و تكريم او بجاى آورند فكر فرمود كه اگر برادران او اين واقعهء ديگر را بشنوند ايشان در تعبير وقوف تمام دارند هر آينه قصد وى كنند .\r\n قالَ يا بُنَيَّ  گفت اى پسرك من تصغير از روى شفقت و مرحمت و كمال محبت او بود  لا تَقْصُصْ رُؤْياكَ عَلى إِخْوَتِكَ  مخوان و ظاهر مكن خواب خود را بر برادران خود  فَيَكِيدُوا لَكَ كَيْداً  پس حيله كنند براى هلاك تو حيله كردنى بسبب وسوسهء شيطان  إِنَّ الشَّيْطانَ لِلْإِنْسانِ عَدُوٌّ مُبِينٌ  بدرستيكه ديو سركش كه ابليس است مر آدمى را دشمنى است آشكارا كه او را بر مكر و حيله ميدارد .\r\n وَ كَذلِكَ  و همچنانكه ترا برگزيد خداى يا چنين خوابى كه دلالت شرف و نشانهء تفوق و كمال مرتبه تست بر برادران و علامت شرف و عز و كمال نفس تو  يَجْتَبِيكَ رَبُّكَ  بر خواهد گزيد ترا پروردگار تو بنبوت و فرمانروائى و پادشاهى و غير آن از امور عظام  وَ يُعَلِّمُكَ مِنْ تَأْوِيلِ الْأَحادِيثِ  و بياموزد ترا از تعبير خوابها از قتاده مرويست كه در عهد يوسف هيچكس تعبير خواب را به از او نميدانست  وَ يُتِمُّ نِعْمَتَهُ عَلَيْكَ  و تمام كند نعمت خود را كه نبوتست و وصل نعمت دنيا بنعمت آخرت بر تو  وَ عَلى آلِ يَعْقُوبَ  و بر فرزندان يعقوب يعنى از آنهائيكه پيغمبر بودند از اولاد او و يا مراد برادران يوسفند كه حق تعالى ايشانرا بر اسلام و توبه از آنچه صادر شده بود مثوبات و مغفرت ارزانى داشت و باجماع اماميه برادران يوسف پيغمبر نبودند اما حق تعالى توفيق داده نعمت توبه و مغفرت برايشان ارزانى فرمود  كَما أَتَمَّها عَلى أَبَوَيْكَ مِنْ قَبْلُ  چنان كه تمام كرد نعمت نبوت را بر دو پدر تو پيش از اين وقت يا پيش از تو مراد جد است و پدر جد يعنى  إِبْراهِيمَ وَ إِسْحاقَ  ابراهيم و اسحق اما ابراهيم بخلت و رسالت نجات از آتش نمرودى يافت و اما بر اسحق بنبوت و اخراج يعقوب و اسباط از\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nصلب وى  إِنَّ رَبَّكَ عَلِيمٌ حَكِيمٌ  بدرستيكه خداى تو دانا است به آنكه استحقاق اجتباء دارد استوار كار و درست كردار است يعنى آنچه كند بر وجه حكمت و مصلحت باشد و بعد از ذكر تمهيد مقدمهء اين قصه شروع در آن نموده فرمود كه .\r\n لَقَدْ كانَ فِي يُوسُفَ وَ إِخْوَتِهِ  بتحقيق كه هست قصه يوسف و حكايت برادران او  آياتٌ لِلسَّائِلِينَ  نشانهاى قدرت يا دلايل قدرت مر پرسندگان را از اين قصه برادران يوسف يكى بنيامين بود و وى برادر اعيانى او بود و چهار ديگر غير اعيانى و شش ديگر علاقى كه پسران خاله نيز بودند يهودا و روبيل و شمعون و لاوى و ريالون و يشجر و چهار ديگر علاقى بودند و ايشان از دو كنيز در وجود آمده بودند و آنها دان و يثالى و جاد و آشر بودند و يوسف در حسن و صورت و سيرت از همه در بيش بود مرويست كه حق تعالى چهار دانگ حسن بيوسف ارزانى فرموده بود و دو دانگ ديگر بر جميع بندگان قسمت كرده ابو سعيد خدرى از پيغمبر صلّى اللّه عليه و آله و سلّم روايت كرده كه آنحضرت فرمود كه شب معراج كه مرا به آسمان بردند يوسف را ديدم با حسنى عجيب و لطافتى غريب از او متعجب شدم پرسيدم كه اين كيست گفتند يوسف اصحاب از آنحضرت سؤال كردند كه يوسف را چگونه ديدى فرمود چون ماه شب چهارده در ميان ستارگان كعب الاخبار روايت كرده كه حق تعالى صورت همه پيغمبران را بآدم نمودى وى يك يك را بديد در طبقهء ششم آسمان يوسف را بديد تاج وقار بر سر نهاده و قضيب پادشاهى در دست گرفته و رداى كرامت بر دوش انداخته و بر راست او هفتاد هزار فرشته ايستاده و بر چپ او هفتاد هزار و همه آواز تسبيح و تهليل برداشته و پيش او درختى سبز بود كه آن را درخت سعادت خواندندى با وى ايستاده و هر كجا كه يوسف ميرفت آن درخت با وى حركت ميكرد آدم گفت بار خدايا اين كيست ندا رسيد كه شخصى از فرزندان تو كه همهء مردم بر او حسد برند به جهت آنكه آنچه به او عطا خواهيم كرد گفت بار خدايا چه بوى خواهى داد فرمود حظى تمام از حسن آدم او را در برگرفت و بوسه بر چشم او داد و گفت لا تاسف يا بنى و انت يوسف اندوه مخور اى پسرك من كه تو يوسفى و در حسن نادرهء زمانى و يگانه دورانى پس اول كسى كه او را يوسف نام نهاد آدم عليه السّلام بود و در خبر است كه آدم در اول خلقت بر صورت و جمال يوسف بود چون از شجرهء منهيه تناول كرد آن حسن و نور زايل شد حق تعالى آن را بيوسف داد و گفته‌اند كه شب تار از روى او چون روز نورانى شدى و او جعد موى بود و فراخ چشم و سطبر ساعد و باريك ميان و تيزبينى و خورد دندان و بر رخ راست او خال سياه بود و بر ميان هر دو چشم او علامتى نورانى بود كه پنداشتى ماه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nتابانست و چون بخنديدى يا سخن كردى نورى از دندانهاى او بتافتى كه در و ديوار را روشن ساختى و لطافت اندام وى بوجهى بود كه اگر سبزى خوردى در پوست او پيدا شدى و گويند او حسن را از جدش اسحق بميراث گرفته بود و اسحق از مادرش ساره و حق تعالى ساره را به صورت حور العين آفريده بود القصه چون يوسف خواب مذكور را با پدر تقرير كرد پدر بكتمان آن وصيت فرمود و باجتباء و اتمام نعمت مژده داد بعضى از زنان برادران او شنيدند نماز شام كه ايشان به خانه باز آمدند صورت حال باز نمودند ايشانرا عروق حسد در حركت آمده بتدبير مهم او مشغول شدند همچنانكه ميفرمايد كه .\r\n إِذْ قالُوا لَيُوسُفُ وَ أَخُوهُ  ياد كن آن را كه گفتند برادران يوسف با يكديگر هر آينه يوسف و برادر او بنيامين كه برادر پدرى و مادرى است  أَحَبُّ إِلى أَبِينا مِنَّا وَ نَحْنُ عُصْبَةٌ  دوست‌ترند بنزد پدر ما از ما و حال آنكه ما جماعتى توانا و مردان كارزاريم و ايشان خورد سال و بىكفايت پس بايستى كه ما را دوست‌تر داشتى و چون عاجز ضعيف را با ده قوى و توانا اختيار كرده  إِنَّ أَبانا لَفِي ضَلالٍ مُبِينٍ  بدرستيكه پدر ما هر آينه در دور افتادنيست هويدا و آشكارا از راه صواب يعنى رأى او در اين كار خطا واقعشده پس با يكديگر گفتند كه در اين امر چاره بايد كرد و حيلهء بايد انگيخت كه تا ويرا از پدر دور گردانيم و به جهت نيافتن او ما را دوست گيرد يكى از ايشان گفت كه تدبير اين امر اينست كه .\r\n اقْتُلُوا يُوسُفَ  بكشيد يوسف را و گويند كه اين سخن‌دان بود - و در تيسير آورده كه شيطان به صورت پيرى بر ايشان ظاهر گشت و گفت يوسف ميخواهد كه شما را ببندگى گيرد گفتند تدبير او چيست گفت او را بكشيد  أَوِ اطْرَحُوهُ أَرْضاً  يا بيفكنيد او را در زمينى دور از عمارت كه در آن ددان بسيار باشند  يَخْلُ لَكُمْ وَجْهُ أَبِيكُمْ  تا خالى ماند براى شما روى پدر شما چون او را نبيند همگى روى بشما آرد و به غير شما التفات نكند  وَ تَكُونُوا مِنْ بَعْدِهِ قَوْماً صالِحِينَ  و باشيد پس از يوسف يعنى بعد از ساختن امر او گروهى شايستگان از اين عمل اين نيز از كيد شيطانست كه گويد امروز گنه كنيد و فردا توبه و ايشانرا غافل ميسازد و حال آنكه عذر فردا را عمر فردا ميبايد و بر عمر اعتمادى نيست .\r\n قالَ قائِلٌ مِنْهُمْ  گفت گويندهء از ايشان يعنى يهودا كه در عقل و راى از ايشان در بيش بود گفت  لا تَقْتُلُوا يُوسُفَ  مكشيد يوسف را كه قتل بيگناهان گناه عظيمست  وَ أَلْقُوهُ فِي غَيابَتِ الْجُبِّ  و بيفكنيد او را در قعر چاه  يَلْتَقِطْهُ بَعْضُ السَّيَّارَةِ  تا فرا\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nگيرند او را بعضى راهگذريان كه بدانجا رسند و او را بيرون آورده و بناحيهء ديگرش برند و شما از او برهيد يعنى چون غرض شما نابودن اوست تدبير او بر اينوجه كنيد  إِنْ كُنْتُمْ فاعِلِينَ  اگر هستيد شما كنندگان بمشورت من پس همه بر اين امر متفق شدند - مرويست كه روزى يعقوب طعامى پخته بود و در جوار او درويشى بود بوى آن طعام ميشنيد و كسى ويرا از آن طعام نداد خطاب آمد كه اى يعقوب آن درويش را از طعام محروم ساختى پس ببلاى من راضى شو و به قضاى من خورسند باش و در همين شب واقعهء مذكوره كه يوسف ديده بود ظاهر شد القصه برادران يوسف نزد پدر آمده گفتند فصل بهار است و سبزها از زمين دميده شده چه شود كه يوسف را با ما بصحرا فرستى تا روزى بتفرج و تماشا بگذراند يعقوب گفت من بىبهار رخسار يوسف چون بلبل خزان ديده خواهم شد روا مداريد كه شما در گلزار باشيد و من بخار هجران يوسف گرفتار باشم فرزندان يعقوب از اذن او محروم شده پيش يوسف آمدند و انواع بازيها كردند و از تماشاى سبزه و صحرا با وى در ميان آوردند يوسف كه نام تماشا شنيد و آن بازىها را ديد خاطر مباركش به آن متوجه شد و با برادران پيش پدر آمد و التماس اجازت نمود يعقوب در فكر دور و دراز افتاد .\r\n قالُوا يا أَبانا ما لَكَ لا تَأْمَنَّا  گفتند برادران يوسف اى پدر ما چيست مر ترا كه امين نميدارى ما را  عَلى يُوسُفَ وَ إِنَّا لَهُ لَناصِحُونَ  بر يوسف و تامل ميكنى در فرستادن او و ما هر آينه نصيحت كنندگانيم مر او را .\r\n أَرْسِلْهُ مَعَنا غَداً  بفرست با ما او را بامداد  يَرْتَعْ وَ يَلْعَبْ  تا گله چرانيم و بازى كنيم  وَ إِنَّا لَهُ لَحافِظُونَ  و حال آنكه ما او را نگاهبانيم .\r\n قالَ إِنِّي لَيَحْزُنُنِي  گفت يعقوب بدرستيكه مرا اندوهگين دارد  أَنْ تَذْهَبُوا بِهِ  آنكه بريد او را از نزد من چه شدت مفارقت او بر من بسيار است و صبر بر مهاجرت او دشوار  وَ أَخافُ أَنْ يَأْكُلَهُ الذِّئْبُ  و ديگر ميترسم از آنكه او را بخورد گرگ چه بدان زمين كه شما ميرويد گرگان درنده بسيارند مبادا كه گرگى قصد وى كند  وَ أَنْتُمْ عَنْهُ غافِلُونَ  و شما از آن بيخبران باشيد نظم\r\n از او ترسم كزو غافل نشينيد * ز غفلت صورت حالش نه بينيد \r\n در اين ديرينه دشت محنت انگيز * كهن گرگى به دو دندان كند تيز \r\n بدان نازك بدن دندان رساند * تنش را بلكه جانم دراند \r\n.\r\n قالُوا  گفتند فرزندان يعقوب  لَئِنْ أَكَلَهُ الذِّئْبُ  بخداى كه اگر بخورد او را گرگ  وَ نَحْنُ عُصْبَةٌ  و حال آنكه ما گروهى توانا و قوى هيكليم كه هر يك باده شير نر محاربه توانيم كرد بلكه زياده‌تر\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n إِنَّا إِذاً لَخاسِرُونَ  بدرستيكه آنوقت كه برادر بچنگ گرگ دهيم هر آينه زيانكار باشيم پس چون يعقوب مبالغه فرزندان شنيد و ميل دل يوسف بگشت دشت و تماشاى صحرا و كوه ديد دل بر الم هجران نهاده و به قضاى ربانى رضا داده بفرمود تا سر و تن يوسف را بشستند و مويش به شانه زده جامه هاى نوش پوشانيدند و پيراهن ابراهيم عليه السّلام كه جبرئيل امين از بهشت آورده بود بوقت انداختن او در آتش نمرود در وى پوشانيده بود و بميراث بيعقوب رسيده بپوشانيد چون تعويذ بر بازويش بست و او را ببرادران سپرد و فرمود برويد بيرون دروازهء كنعان در زير شجرة الوداع توقف كنيد تا من نزد شما آيم و آن درختى بود كه هر كه به سفر رفتى ياران وى او را در آنجا وداع كردندى و دوستان و خويشان تا بدانمحل بمشايعت رفتندى گوئيا بيخ آندرخت به آب اندوه پرورش يافته و شاخ و برگش در محنت و بلا نشو و نما يافته فرزندان بفرمان پدر از شهر بيرون آمدند و در سايهء آندرخت قرار گرفتند يعقوب عليه السّلام جامهء پشمينه در پوشيد و عمامهء از پشم بافته بر فرق مبارك نهاد و ميان بر بسته و عصاى در دست گرفته روى بدروازه آورد و چون هرگز رسم نبود كه يعقوب بمشايعت فرزندان رود هر كه آنصورت را مشاهده مينمود تعجب مىكرد و چون نظر فرزندان بر جمال يعقوب افتاد همه از جا برجستند و دست و پاى پدر را ببوسيدند يعقوب يوسف را در برگرفت و روى بر رويش نهاد و گفت اى فرزندان معذور داريد كه از اين پسر بوى پدر وجد خود ميشنوم و به جهت اين از ديدار او مطلقا سير نميشوم پس گفت اى فرزند ارجمند و اى مونس دل دردمند اگر توانستمى ترا بر گردن گرفته با ايشان بر دمى و باز آوردمى اما پدر پير و ضعيف و نحيف است و منتظر ديدار شريف تو زنهار زنهار تا شب در صحرا نباشى دل دردمند پدر را به ناخن فراق نخراشى اى پسر اگر امشب در صحراى بمانى و باز نيائى بيم آنست كه از آتش فراق و جور اشتياق تو بسوزم و هزار شعلهء جانسوز در كانون سينه برافروزم يوسف پشت نازنين خم كرد تا پاى پدر را بوسه دهد پدر سر مباركش برداشت و پيشانى نورانيش ببوسيد و گفت اى قرة العين من مرا در كنار گير و ساعتى در بغل من قرار گير كه داند كه فردا بر سر ما چه قضا نوشته است نظم\r\n نگاه دار زمانى زمام كشتى وصل * كه بحر حادثها را كناره پيدا نيست \r\nاى يوسف ترا چهار وصيت ميكنم اين وصيتها را نيك بشنو و در خاطر خود نگاه دار اول آنكه اى فرزند دلبند خدايرا به هيچ حال فراموش مكن و در هر كارى كه باشى ذكر آفريدگار از زبان و دل دور مدار كه هيچ همنشينى در سفر و حضر برابر شكر و ذكر او نيست دوم اگر ببلائى مبتلا شوى يارى و استعانت هم از فضل خداى خواه كه هر كه سر رشتهء تدبير از دست بدهد اگر\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nچنگ در ريسمان كرم حبل المتين او نزند زود از پاى درآيد - سوم آنكه اين كلمه را بسيار گو كه حسبى اللّه و نعم الوكيل كه جدت ابراهيم خليل را كه در آتش انداختند اين كلمهء طيبه را گفت ضرر آتش نمرودى بوى نرسيد وصيت آخر آنست كه اى پسر مرا فراموش مكن كه من ترا فراموش نخواهم كرد و آورده‌اند كه يوسف را خواهرى بود دينا نام در آنساعت كه برادران و پدر ميرفتند وى خفته بود ناگاه ديد در خواب ديد كه ده گرگ درنده يوسف را از كنار پدر در ربود از بيم اين واقعه از خواب برجست و پرسيد كه يوسف كجا است گفتند كه با برادران بصحرا رفت گفت پدر اجازت فرمود گفتند آرى گفت آه زمانهء بيوفا و روزگار پر جفا ما را بمفارقت روى زيباى يوسف مبتلا ساخت پس بتعجيل تمام روى بدروازهء كنعان نهاد تا به زير درخت شجرة الوداع رسيد پدر را ديد با يوسف در سخن است و پند و موعظه به او ميفرمايد دينا بيامد و در پاى يوسف افتاد و پاى او را بوسه داد و مقنعه از سر برگرفته در گردن افكند و گفت ايبرادر بجان برابر كه من يكى از كنيزان توام مرا با خود ببر تا بهر منزليكه نزول كنى و آسايش گيرى من خاك آنزمين را بمژگان بروبم و اگر مرا همراه خود نخواهى برد زنهار تا دل اين عاجزه را به درد فراق سياه نسازى و بزود باز آيى يوسف را سخنان خواهر بگريه درآورد و زار زار بگريست القصه يوسف از جانبى مى گريست و يعقوب از طرفى اشك حسرت و ندامت ميريخت و دينا از گوشهء ميناليد در آن محل در هاى آسمانها گشاده بودند و حور العين ايستاده و جملگى در خروش و افغان آمده و فرشتگان از صوامع قدس بآواز آمده گفتند اى يعقوب تو از مفارقت يكشبه چنين ميزارى و از فراق و محنت و مشقت چهل ساله خبر ندارى پس يعقوب يوسف را در برگرفت و زارى و گريه‌كنان آغاز فرياد كرد اما چون يوسف عليه السّلام پدر بزرگوار خود را گريان و نالان ديد گفت اى پدر بزرگوار و اى رسول ايزد كردگار سبب گريهء تو چيست و اين اضطراب و بىتابى تو از جانب چيست يعقوب عليه السّلام گفت اى نور ديده و اى سرور سينه من از رفتن تو بوى اندوه عظيم بمشام دل و جان من ميرسد نمى دانم كه سر انجام كار بكجا خواهد كشيد بارى مرا فراموش مكن كه من پيوسته در خيال تو خواهم بود پس يوسف دست پدر بزرگوار و روى خواهر خود را بوسه داد و ايشانرا وداع كرد يعقوب بار ديگر در محافظت و مراقبت يوسف مبالغهء بسيار فرمود برادران يوسف را بر دوش گرفته روى به راه آوردند يعقوب عليه السّلام آواز داد كه من از اينجا به شهر باز نخواهم رفت تا شما بازآئيد روبيل را گفت تو از همه بزرگترى يوسف را به تو ميسپارم زنهار از حال او غافل نشوى روبيل قبول كرده روى به راه نهادند اما چون قدمى چند دور شدند يعقوب آواز داد كه آهسته رويد و زود از نظر غايب مشويد ايشان آهسته ميرفتند و يعقوب در عقب ايشان مينگريست و چون نزديك بود كه از\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nنظر پدر غايب شوند يعقوب آهى زد و گفت اى فرزندان يوسف مرا بازآريد تا يك بار ديگرش ببينم و از بوستان جمالش ميوهء وصال بچينم برادران بازگشتند و يوسف را نزد پدر آوردند يعقوب او را دربرگرفت و گفت اى فرزند ارجمند و آرام دل دردمند دل از وصال مهر پدر برداشتى و پدر را در فراق خود بگذاشتى يوسف پدر را تسلى داده وداع كرد و روى به راه آورد چون از ديدار پدر غايب شدند يعقوب با ديدهء گريان و دل بريان مراجعت نمود و چون به زير درخت وداع رسيد از هر شاخى آواز الفراق الفراق شنيد دانست كه در تحت حجاب غيب رنگى عجيب آميخته‌اند و وضعى بديع انگيخته و مرويست كه فرزندان در نظر پدر يوسف را از يكديگر ميگرفتند و بر دوش و بر گردن يكديگر مىنشاندند نظم\r\n بچشمان پدر تا مىنمودند * ز يكديگر بمهرش ميربودند \r\n گهى اين بر سر دوشش گرفتى * گه آن تنگ اندر آغوشش گرفتى \r\n چو پا در دامن صحرا نهادند * برو دست جفا كارى گشادند \r\n ز دوش مرحمت بازش فكندند * ميان خار و خاشاكش فكندند \r\n.\r\n فَلَمَّا ذَهَبُوا بِهِ  پس چونكه برادران ببردند يوسف را و از نظر يعقوب غايب شدند او را بر زمين زدند و گفتند اى پسر راحيل چند بار تو كشيم و شربت رشك تو چشيم پياده روان شو و در پيش ما ميرو يوسف بگريه درآمد و گفت اى برادران عزيز چه گناه كرده‌ام كه نسبت با من اين خوارى و بيحرمتى ميكنيد و مرا پياده ميدوانيد ايشان آغاز طعن كرده گفتند اى صاحب رؤياى كاذبه از آن ستاره‌ها و ماه و آفتاب كه ترا سجده كردند در خواه تا امروز در اين حالت درماندگى بفرياد تو رسند و ترا از دست ما برهانند يوسف گفت آخر شما را چه شد يكى از حال پدر برانديشيد و بر كودكى و حال من رحم آوريد ايشان بسخن او التفات نانموده طپانچه بر رخسار وى ميزدند و او را ميدوانيدند نعلين او بگسيخت پس پاى برهنه بر سر خار و خاشاك ميدويد تا پايهاى او مجروح شده مانده گشت پس او را بخوارى در روى زمين ميكشيدند گرسنه و تشنه و بيقرار و او هر چند جزع مىكرد و زارى مينمود به جائى نميرسيد و نزد هر برادر كه ميدويد تا او را شفاعت كند طپانچه محكم به روى او ميزد بدينمنوال او را در صحرا ميدوانيدند و بر روى خاك و خاشاك مىكشيدند و لگد بر اندام وى مىزدند و كوفته و مجروح گشت تا وقتى كه آفتاب ارتفاع يافت و هوا چون سينهء يعقوب سوزناك شد تشنگى بر يوسف غلبه كرد بنوعيكه زبانش از دهانش بيرون آمد و ياراى سخن گفتن نداشت روى بروبيل آورد كه اى برادر تو از همه بزرگترى و مرا هم پسر خالهء و برادر و با وجود اين پدر مرا به تو سپرده بارى تو رحمى كن و برخوردى و شكستگى\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمن ببخشاى روبيل بسخن او التفات نكرده طپانچهء سخت برخسار مباركش زد كه برگ گلش مانند بنفشه كبود شد نزد شمعون آمد كه مشربهء مرا بده كه از تشنگى جانم بلب رسيد تا دمى آب خورم و آن مشربهء بود كه يعقوب از براى يوسف قدرى آب و مقدارى شير با هم آميخته بود و در آنجا ريخته و بشمعون سپرده و گفته بود هنوز از لب يوسف بوى شير ميآيد ويرا طاقت تشنگى نخواهد بود هر گاه تشنه شود از اين مشربه ويرا بچشان چون يوسف از شمعون آب طلبيد شمعون هر چه در مشربه بود در زمين ريخت يوسف گفت اى شمعون چرا اين آب بريختى گفت ما داعيه داريم كه خون از حلق تو بريزيم چه جاى آنست كه آب در حلق تو ريزيم تو تشنهء آبى و ما به خون تو تشنه‌ايم يوسف چون حديث كشتن شنيد بر خود بلرزيد و از آب و نان فراموش گرديد و در آنمحل يوسف را از تشنگى كام و زبان چون لاله آتش بار شده بيطاقت از پاى درافتاد و آغاز ناله كرد و چون او را قصد برادران محقق شد روى بقبلهء دعا آورد و گفت اى خداوندى كه جدم را از شر و ضرر نمرودى خلاص دادى كه بر پدر پير من رحم كن و مرا از كشتن نجات ده يهودا اين مناجات شنيد عرق برادريش در حركت آمد و روى بيوسف كرد و گفت اى برادر دل خو دار كه تا جان در تن من باشد نگذارم كه كسى قصد تو كند پس او را در زير حمايت خود گرفت و با برادران گفت دست تعدى در آستين كشيد آخر نه با من عهد كرده‌ايد كه قصد قتل يوسف نكنيد غضب ايشان تسكين يافته از سر كشتن او در گذشتند  وَ أَجْمَعُوا  و راى خود را محكم ساختند  أَنْ يَجْعَلُوهُ  آنكه بيفكنند او را  فِي غَيابَتِ الْجُبِّ  در قعر چاه كه باصح اقوال بر سه فرسخى كنعان بود سر چاه تنگ بود و پائين آن گشاده هفتاد گز عمق داشت و زياده نيز گفته‌اند و از طريق جاده دور افتاده بود پس برادران يوسف بسر چاه آمدند و يوسف را به آن جا كشيدند هر چند يوسف دست در دامن يك يك ميزد فايده نميكرد گاهى حرمت بزرگى پدر ياد ميكرد و زمانى عجز و خردى خود بشفيع ميآورد سود نداشت و هر چند از ابر ديده آب حسرت ميباريد از زمين قهر برادران گياه وفا نميرست يوسف چون ديد كه از سر آن بيداد در نميگذرند و به نظر رحمت در حال زار او نمينگرند فرمود كه مهلتم دهيد تا دو ركعت نماز بگذارم گفتند تو نماز چه دانى گفت آخر پيغمبر زاده‌ام با پدر بسيار در محراب طاعت ايستاده‌ام يهودا از برادران درخواست كرد تا يوسف را بگذاشتند و دست از گريبان او بازداشتند تا دو ركعت نماز بگذارد و بعد از نماز روى بر خاك نهاد و گفت خداوندا خود را به تو سپردم و زمام اختيار خود را بدست قضاى تو بازگذاشتم چون از مناجات فارغ شد برادران گفتند پيراهن بيرون كن گفت هيهات هيهات زنده را عورت پوش ميبايد\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nو مرده را بىكفن نميشايد پيراهن با من بگذاريد تا اگر بميرم بىكفن نباشم و اگر بزيم ستر عورتى داشته باشم گفتند چون برهنه باشى يازده ستاره و ماه و آفتاب ترا برهنه نگذارند و جامه در تو پوشند يوسف مبالغه از حد در گذرانيد گفتند البته پيراهن بيرون كن و غرض ايشان آن بود كه پيراهن را خون آلود كرده پيش پدر برند و گويند او را گرگ كشته و اينك پيراهن خون‌آلود او گواه است يوسف به دو دست گريبان يهودا را گرفته فرياد و زارى ميكرد ايشان به قوت دست ويرا دور كردند و پيراهن از سرش بركشيدند و رسن بميان وى بسته بچاه فرو گذاشتند يوسف گفت اى برادران هر چه خواستيد از جور و جفا بجاى آورديد من شما را نصيحت ميكنم بشنويد و از سخن من بيرون مرويد گفتند چه نصيحت ميكنى گفت پدر را نيكو داريد و من بعد جانب او را فرو مگذاريد كه او نميداند كه شما با من چه كرديد اگر بداند بر شما خشم گيرد و دعاى بد كند و بشما انواع عقوبت رسد اگر شما را قوت آن هست كه با من جفا كنيد مرا طاقت نيست كه شما بعقوبت پدر درمانيد روبيل از اين سخن روى درهم كشيد و كارد بزد و ريسمان را بريد يوسف در نيمه راه چاه بود كه ريسمان بريده شد گفت دريغ كه ديدار ناديده رشتهء اميد از زندگانى منقطع شد و در چاه هلاك افتادم پس دل از جان برداشت و خود را به كلى به حضرت حق بازگذاشت ندا رسيد بجبرئيل كه بندهء مرا درياب جبرئيل بيك پر زدن از سدرة المنتهى بميان چاه رسيده يوسف را در هوا بگرفت يوسف بيهوش شده بود آهسته آهسته او را بتك چاه رسانيد و بر بالاى سنگى خوابانيد خطاب آمد كه اى جبرئيل جامهاى بهشت را در وى پوشان و از شربتهاى انهار جنت بوى نوشان و سر او را در كنار خود نه و پرخود را بر جراحتهاى وى بمال تا به شود چون به هوش آيد سلام ما بوى رسان و بگو هيچ غم مخور ما ترا از جهت تخت و جاه آفريده‌ايم نه از براى تحت چاه جبرئيل گفت الهى اجازه فرما تا من خود را به صورت يعقوب بوى نمايم تا زمانى بدان تسلى يابد فرمان در رسيد كه چنان كن جبرئيل به صورت يعقوب برآمده يوسف را بر كنار گرفت چون به هوش آمد سر خود را در كنار پدر ديد برجست و هر دو دست خود را به گردن روح الامين درآورد و فرياد بركشيد كه اى پدر بزرگوار كجا بودى كه برادران با من چها كردند مرا از خدمت تو محروم ساختند و ترا بفراق من مبتلا گردانيدند و مرا سر و پاى برهنه در بيابان مهلكه دوانيدند و آنچه از جفا و ستم ممكن بود به من رسانيدند آب و نان از من بازداشتند و مرا گرسنه و تشنه بگذاشتند و رخسارهء مرا بضرب طپانچه گلرنگ كردند گيسوى مرا با خاك و خون برآميختند پيراهن كه تو بدست خود بر من پوشانيدى از سرم كشيدند رسن خوارى برميانم بستند لگد بيدادى بر پشتم زدند سرنگونم بچاه درآويختند اى پدر در روى من نگر و زخم طپانچه ببين و بر پشت و پهلوى من نگاه كن و اثر\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nجراحت ملاحظه فرما يوسف اين سخن ميگفت و از ديوارهاى چاه آواز آه و ناله ميآمد و جبرئيل ميخروشيد و ملائكه ميگريستند آخر جبرئيل بىطاقت شده گفت اى يوسف من يعقوب نيستم من روح الامينم فرستادهء رب العالمينم پس سلام الهى به دو رسانيد و از طعام و شراب بهشت به دو خورانيده پيراهن خليل كه يعقوب تعويذوار بر بازويش بسته بود گشوده بر او پوشانيد و آنگاه مژده خلاص و نجات از چاه و رسيدن بمرتبه عز و جاه به گوش هوش او رسانيد همچنانكه ميفرمايد  وَ أَوْحَيْنا إِلَيْهِ  و ما وحى كرديم بسوى يوسف بواسطهء جبرئيل كه اندوهگين مباش كه به زودى ترا از حضيض چاه بذوره چاه رسانيم و برادرانرا بحاجت‌مندى نزديك تو آريم  لَتُنَبِّئَنَّهُمْ بِأَمْرِهِمْ هذا  هر آينه تو خبر دهى برادران را به اين كارى كه كرده‌اند و رنجى كه به تو رسانيده  وَ هُمْ لا يَشْعُرُونَ  و حال آنكه ايشان ندانند كه توئى به جهت علو شأن و رفعت مكان تو و اين وقتى بود كه به جهت غلا و قحطى به خدمت او آمدند و او را نشناختند چنان كه مبين شود انشاء اللّه و چون جبرئيل خواست كه بمقام خود رود ملكى مقرب از حضرت عزت در رسيد كه اى جبرئيل دو سه روزى در تك چاه قرار گير و سر يوسف در كنار گير كه غريب است و تنها از يار و ديار خود دور افتاده و دل بر كربت غربت و حرقت فرقت نهاده آورده‌اند كه فرزندان يعقوب آنشب بكنعان نرفتند و يعقوب همه روزه در انتظار يوسف در زير شجرة الوداع نشسته بود و با خواهر يوسف سخن شوق در پيوسته نماز شام درآمد و اثر آمدن فرزندان پيدا نشد دود از نهاد او برآمده گفت اى دينا برادرانت را چه شد كه دير كردند و سبب چيست كه ماه رخسار يوسف عليه السّلام از مطلع وصال طالع نميشود اى دختر از تخليل مفارقت يوسف و تصور مهاجرت او آتش حسرت در اشتعال آمد و كشتى آرام و قرار در گرداب اضطراب افتاد و دينا پدر را تسلى ميداد و انواع سببها و عذرها ترتيب ميداد القصه يعقوب شب همانجا بسر برد و بامداد بر پشتهء بلند كه بر آن صحرا مشرف بود برآمد و بنشست و دختر را نزد خود بنشاند و ديده بر راه فرزندان نهاد و فرزندان آن شب در سر رمه بودند و خواب بر ايشان غلبه كرده يهودا در خواب نميشد چون ديد كه برادران در خوابند فرصت يافته پنهان بسر چاه شتافت و آواز داد كه اى برادر من يوسف « حى انت ام ميت » آيا زنده‌اى تو در اين چاه يا مرده يوسف گفت تو كيستى كه از حال بيچارگان ميپرسى و از غريبان و بيكسان ياد ميكنى گفت منم برادر تو يهودا اى برابر با جان برادر حال تو چيست يوسف گريان شده گفت اى برادر چون باشد حال كسى كه از كنار مهر پدر جدا بود و در تك چاه در صدد فوت و فنا بود نه مونسى و نه غمگسارى نه در روى زمين از زندگان و نه در زير زمين از مردگان\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nيهودا از درد دل يوسف در خروش آمد و برخوردى و غريبى و تنهائى و بيكسى او بسيار بگريست يوسف آواز داد كه اى برادر وقت وصيت است نه هنگام تعزيت گفت چه وصيت دارى آواز داد وصيت من آنست كه چون نماز شام با برادران به خانه رسى از بيكسى و تنهائى من برانديشيد و در وقت طعام خوردن از گرسنگى من ياد آوريد و بامداد چون سر از خواب استراحت برداشته جامه پوشيد از برهنگى من فراموش مكنيد يهودا از سوز اين وصيت خروش بركشيد و او مردى بلند آواز بود آواز او به گوش برادران رسيد برجستند و بر اثر آواز روان شدند بدانجا رسيدند ديدند كه يهودا بر سر چاه نشسته ميگريد گفتند اى يهودا چرا ميگريى گفت بر حال اين غريب آوارهء بيچاره ميگريم برادران يهودا را ملامت كردند و خواستند كه سنگى چند بر چاه افكنند يهودا منع ايشان كرد و آخر سنگى بر سر چاه نهاده روى بكنعان نهادند و پيراهن يوسف را به خون گوسفندى آلوده ساختند و نزديك بغروب بود كه بحوالى آن پشته رسيدند كه يعقوب بر بالاى آن بود همه روز انتظار برده و ديدهء ترصد بر راه نهاده ناگاه گردى در آن صحرا پديد آمد يعقوب دختر را گفت اين چه گرد است گفت چه عجب كه برادران من نباشند گفت نيكو بنگر چون در نگريست لرزه بر اعضاى وى افتاد گفت ايدختر ترا چه رسيد گفت اى پدر برادران مىآيند اما يوسف با ايشان نيست يعقوب از استماع اين خبر آه سوزناك از جگر بركشيده گفت ايشانرا آواز ده تا به بالاى اين پشته برآيند دينا نعره زد كه اى اولاد يعقوب بيائيد كه پدر بزرگوار شما اينجا انتظار ميبرد فرزندان دانستند كه پدر آنجاست از ميان وادى دست بر سر زدند و چون صبح كاذب گريبان چاك زدند و چون بىهنگام خروش برآوردند يعقوب سراسيمه گشته متحير فرو ماند گفت اين چه فرياد است كه مىآيد و اين چه شيون است كه رگ خون از ديده ميگشايد دينا گوش فرا داشت و از مضمون آن فرياد يعقوب را خبر داد و مقارن استماع اين خبر آن پير ناتوان از پاى درافتاده بيهوش شد دينا نعره زد كه اى برادران بشتابيد و پدر خود را دريابيد و حال او دگرگون گشت و عنان از كف اختيار بيرون شد چون اين بگفت وى نيز بيفتاد و بيهوش شد ايشان دويدند .\r\n وَ جاؤُ أَباهُمْ عِشاءً  و آمدند نزد پدر خود محل شبانگاه  يَبْكُونَ  ميگريستند و فرياد و فغان مىكردند و خاك بر سر ميريختند و ميگفتند وا اسفاه وا اخواه و چون پدر را بدانحال ديدند فرياد و فغان ايشان بيشتر شد روبيل بدويد و سر پدر را در كنار گرفت و دست بر دهان مباركش نهاد اثر نفس نديد خروش بركشيد يهودا گفت اى برادران اين چه حركت بود كه با خود كرديد پدر را\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nضايع ساختيد و برادر را بچاه انداختيد و زبان ملامت خلق بر خود دراز كرديد پردهء خود بدست خود دريديد و رشتهء پيوند خود بتيغ قطعيت بريديد پس نعره‌زنان و فريادكنان برگشتند و به خانه بردند همچنان يعقوب بىهوش بود تا صبح بدميد چشم باز كرد گفت نور چشم من كو ايشان متفق الكلمه گشته .\r\n قالُوا يا أَبانا إِنَّا ذَهَبْنا نَسْتَبِقُ  گفتند ايپدر ما بدرستيكه ما رفتيم به صحرا پس پيشى ميگرفتيم به يكديگر در دويدن و تير افكندن  وَ تَرَكْنا يُوسُفَ عِنْدَ مَتاعِنا  و بگذاشتيم يوسف را تنها نزد رخت خود و بار خود  فَأَكَلَهُ الذِّئْبُ  پس بخورد او را گرگ  وَ ما أَنْتَ بِمُؤْمِنٍ لَنا  و نيستى تو باور دارنده ما را يعنى سخن ما را باور نمىكنى  وَ لَوْ كُنَّا صادِقِينَ  و اگر چه هستيم ما راستگويان در همهء كارها اما اينجا به جهت بدگمانى كه بما دارى ما را دروغگوى ميپندارى و دليل ديگر داريم برخوردن گرگ يوسف را و آن پيراهن اوست .\r\n وَ جاؤُ عَلى قَمِيصِهِ بِدَمٍ كَذِبٍ  و آوردند بر بالاى پيرهن يوسف خونى دروغ يعنى پيرهن يوسف را خون‌آلوده ساختند و نزد پدر آوردند و آن را چنان فرا نمودند كه خون يوسف است يعقوب چون قول ايشان بشنيد بار ديگر بىهوش شد دينا بسر بالين پدر آمد گريان و دست بر فرق مبارك او نهاد نعره وا ويلاه و وا مصيبتاه بركشيدى قطره آب از ديده او بر چهرهء يعقوب چكيد ديده بگشاد و گفت من كجاام گفتند در منزل كرامت خود در ميان فرزندان و عترت خود گفت يوسف من اينجاست گفتند نه فرزندان ديگر هستند گفت چه حاصل پس پيراهن يوسف را بطلبيد و آن را ببوئيد و آهى زد و باز بيهوش شد چون با خود آمد آن را بر روى خود افكند و چندان گريه كرد كه روى او به خون پيرهن سرخ شد و چون نيك در آن بنگريد هيچ جا از آن دريده نيافت گفت عجب گرگى بوده كه يوسف مرا خورده و تعرض به پيرهنش نرسانيده پس از بسيارى غم و الم و غصه و اندوه و عتاب روى بپسران كرده  قالَ بَلْ سَوَّلَتْ لَكُمْ أَنْفُسُكُمْ  گفت نه چنين است كه شما ميگوئيد بلكه آراسته است براى شما نفسهاى شما و آسان گردانيده در چشمهاى شما  أَمْراً  كارى بزرگ كه آن هلاك يوسف است  فَصَبْرٌ جَمِيلٌ  پس كار من صبريست نيكو يعنى شكيبائى كه به آن شكايتى نباشد مگر با خدا  وَ اللَّهُ الْمُسْتَعانُ  و خدا يارى خواسته شده است از او يعنى يارى از او مىخواهم  عَلى ما تَصِفُونَ  بر آنچه صفت ميكنيد از هلاكت يوسف مروى است كه چون برادران اينسخن را از پدر شنيدند\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمنفعل گشتند روز ديگر بچراگاه رفتند و با خود گفتند تدبيرى بايد كرد كه اين انديشه از دل پدر بيرون رود و ما را در آنچه مىگوئيم تصديق كند بعضى گفتند صلاح اين كار آنست كه برويم يوسف را از چاه بيرون آريم و اعضاى او را پاره پاره كرده استخوان‌هاى ويرا نزد پدر آريم تا اين تهمت از ما دفع شود يهودا گفت نه با من عهد كرده‌ايد كه يوسف را نكشيد پس ايشان را از آن منع كرده نماز شام كه به خانه آمدند پدر ايشانرا گفت اگر چنانستكه راست ميگوئيد اين گرگ كه يوسف را خورده بگيريد و نزد من آريد تا صدق قول شما از او معلوم كنم ايشان بصحرا رفته گرگى را بگرفتند و دست و پاى ويرا ببستند و نزد يعقوب عليه السّلام آوردند و بيفكندند و گفتند كه اين گرگست كه يوسف را خورده يعقوب عليه السّلام گفت دست و پاى او را بگشائيد چون ويرا بگشودند يعقوب عليه السّلام گفت اى گرگ نزديك من آى آن گرگ بيامد و نزد يعقوب ايستاد يعقوب عليه السّلام گفت اى گرگ شرم ندارى كه جگر گوشهء مرا بخوردى گرگ بآواز درآمد كه به حق موى سفيد تو كه من فرزند ترا نخوردم و بدرستى كه خون و گوشت شما كه پيغمبرانيد بر ما حرامست و من مظلومم و بر من دروغ بسته‌اند و در اين زمين غريبم گفت براى چه در اين زمين آمدهء گفت اى نبى اللّه مرا اينجا خويشاوندى بود ديروز به زيارت او آمدم پسران تو مرا گرفتند و نزد تو آوردند و اين دروغ بر من بستند يعقوب عليه السّلام نزد اينحال و شنيدن اينمقال از گرگ گفت  « بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ »  القصه يعقوب در فراق يوسف چندان بگريست كه فرشتگان بفرياد آمدند و گفتند الهى يوسف را به او بازده يا يعقوب را خاموش گردان يا ما را اجازه ده تا به دنيا رويم و با يعقوب در آه و ناله موافقت كنيم مرويستكه هر بامداد يعقوب بصحرا بيرون آمدى و بر حوالى كنعان ميگشتى ميگفتى يا بنى اى فرزند دلبندم في اى بئر طرحوك آيا ترا در كدام چاه انداختند باى سيف قتلوك بكدام تيغ ترا هلاك ساختند في اى بحر غرقوك آيا بكدام دريا بغرقاب فنا انداختند باى ارض دفنوك بكدام بقعه زمين ترا دفن كردند پس سرگشته در آن وادى ميگشت و آب حسرت از ديده‌ها ميباريد و بسوزى كه آتش در افلاك زدى ميزاريد جبرئيل در رسيد و گفت اى يعقوب فرشتگان را بگريه خود بگريانيدى و مقدسان ملاء اعلا را بناله و زارى درآوردى يعقوب جواب داد كه اى جبرئيل چكنم اگر نگريم شعر\r\n جان غم فرسود دارم چون ننالم آه آه * آه دردآلود دارم چون نگريم زار زار \r\nآورده‌اند كه جبرئيل در چاه تا مدت سه روز رفيق يوسف بود و در تسلى او ميكوشيد و او را بر صبر ميفرمود و انواع مژدها به او ميرسانيد و چون خواست كه از او مفارقت كند يوسف از وحشت و بيكسى وى بناليد جبرئيل فرمود كه اى يوسف ايندعا را بخوان تا از زندان اين چاه خلاصى يا بى\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nيا صريخ المستصرخين و يا غوث المستغيثين و يا مفرج كرب المكروبين قد ترى مكانى و تعرف حالى و لا يخفى لك شىء من امرى حق تعالى ببركت اينكلمات شريفه او را از حضيض چاه باوج جاه رسانند از حضرت صادق عليه السّلام مرويست كه چون يوسف را در چاه انداختند جبرئيل به او نازلشده و گفت اى پسر كه ترا در چاه انداخت گفت برادران به جهت حسد بردن بر منزلت و تقرب من نزد پدر جبرئيل گفت كه اگر خواهى كه از اين بلا خلاصى يا بى اين كلمات بگوى كه « اللهم انى اسئلك بان لك الحمد لا إله الا انت بديع السموات و الارض ذو الجلال و الاكرام ان تصلى على محمد و آل محمد و ان تجعل لى من امرى فرجا و مخرجا و ان ترزقنى من حيث لا احتسب » حق تعالى به جهت اين دعا او را از بند چاه خلاص كرده پادشاه مصر گردانيد القصه روز چهارم نويد نجات از مهب لطف الهى بوزيد .\r\n وَ جاءَتْ سَيَّارَةٌ  و آمدند كاروان بنزديك آنچاه و ايشان جمعى بودند كه از مدين بمصر ميرفتند  فَأَرْسَلُوا وارِدَهُمْ  پس فرستادند وارد خود را بسوى آنچاه و وارد كسيست كه آب كشيدن كاروان به او تعلق داشته باشد و وارد ايشان مالك بن دعرهء خزاعى بود از اهل مدين چون بسر چاه آمد  فَأَدْلى دَلْوَهُ  پس فرو گذاشت در چاه دلو خود را وحى رسيد بيوسف كه در دلو نشين كه ايندلو براى تو بچاه آمده يوسف در دلو نشست در معالم آورده كه ديوارهاى چاه بر فراق يوسف بگريستند و در انس الملوك مذكور است كه مالك در كشيدن دلو حيران بماند دلو بغايت گران ديد بچاه نگريست و آن ماه را در دلو مشاهده كرد  قالَ يا بُشْرى هذا غُلامٌ  گفت مژده و شادمانى اين پسريست كه دلو را گران ساخته پس يوسف برآورد  وَ أَسَرُّوهُ  و پنهان داشتند وارد و اصحاب او يوسف را از رفقاى خود كه اهل كاروان بودند  بِضاعَةً  در حالتى كه متاع تجارت بود يعنى ايشانرا براى فروختن مناسب نموده بود يا پنهان ساختن او را از كاروانيان و گفتند كه اهل آب او را بما داده‌اند تا براى ايشان بمصريان فروشيم و يا برادران حال او را پنهان داشتند و گفتند با كاروانيان كه بنده است و از ما گريخته او را بخريد  وَ اللَّهُ عَلِيمٌ بِما يَعْمَلُونَ  و خدا دانا است به آنچه ميكردند يعنى مخفى نبود بر او بستر و پنهان كردن يوسف و مكر و كيد كاروانيان و اولاد يعقوب آورده‌اند كه يهودا را عادت بود كه هر روز يك بار بر سر چاه آمدى و يوسف را آواز دادى در اين روز كه كاروان آنجا رسيدند و يوسف را بيرون آوردند يهودا بر سر چاه آمد كه طعام به او دهد هر چند آواز داد جوابى نشنيد پس بطلب يوسف ميان كاروان آمده او را نزد مالك بن دعره يافت برادرانرا خبر داد بيامدند و مالك گفتند اين غلام ماست و از ما گريخته مالك گفت اگر خواهيد او را بشما دهيم و اگر نه ويرا بما فروشيد گفتند او را به تو ميفروشيم ليكن اين غلامى است\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nگريز پاى و ما او را به اين عيب ميفروشيم مالك گفت او را به اين عيب چند ميفروشيد گفتند هر چند ميخواهيد بدهيد اما به شرط آنكه ويرا از اينولايت بيرون بريد و غل در گردنش نهيد و دست و پايش در زنجير كشيد كه گريزپاست و او را گرسنه و تشنه داريد كه غلامى متكبر و سركش است تا رام گردد يوسف در برادران مينگريد و سخنان غضب‌آميز ايشانرا ميشنيد و قوت و ياراى سخن گفتن نداشت به زبان عبرى با يوسف گفتند اگر در آنچه ما ميگوئيم و ميكنيم سركشى كنى و خلاف آن گوئى بشمشير آبدار سر ترا از بدن برداريم يوسف خاموش شد القصه يوسف را بمعرض بيع درآوردند مالك گفت من زرى كه داشتم بضاعت خريده‌ام و با من درمى چند ناسره مانده .\r\n وَ شَرَوْهُ بِثَمَنٍ بَخْسٍ  و بفروختند او را ببهاى ناسره اندك و بىاعتبار  دَراهِمَ مَعْدُودَةٍ  كه درهمى چند بود شمرده و عادت اهل آن روزگار چنان بود كه كمتر از چهل درم ميشمردند و زياده بر آن را وزن ميكردند مالك درمهاى خود را شمرده هفده عدد و گويند بيست و دو يا بيست عدد هر برادرى دو عدد برداشتند و از أبو عبد اللّه عليه السّلام مرويست كه هفده درم بود و در وسيط آورده كه يهودا هيچ نگرفت القصه مالك يوسف را بخريد  وَ كانُوا فِيهِ مِنَ الزَّاهِدِينَ  و بودند برادران يوسف از بىرغبتان در آن دراهم از غايت قلت و يا نميخواستند كه يوسف با ايشان باشد يا كاروانيان در خريدن او بىرغبت بودند به جهت گريختن و نافرمانى او در خبر آمده كه روزى در آينه نگاه كرد و جمال خود را بديد از آن تعجب كرد با خود گفت كه اگر من بنده بودمى بهاى من از عدد حصر متجاوز بودى پس حق تعالى بر سبيل امتحان ثمن بخس را به او نمود أبو حمزه ثمالى در تفسير خود آورده كه چون مالك يوسف را بخريد در جميع سفر انواع خيرها به او ميرسيد تا آنكه در مصر او را بفروخت آن خير و بركت از او مفقود شد بدانست كه آن از بركات يوسف بوده پس نزد او آمده گفت تو چه كسى گفت انا بن يعقوب بن اسحق بن ابراهيم مالك او را در برگرفت و بسيار بگريست و مالك مردى عاقر بود و هرگز او را فرزند نمىشد از يوسف التماس كرد كه دعا كند تا حق تعالى او را فرزندى دهد يوسف دعا فرمود حق تعالى دوازده پسر به دو داد هر بطنى دو پسر القصه در اول حال كه يوسف را مالك بخريد بفرمودهء برادران بياران خود گفت كه غل و زنجير حاضر كنيد چون يوسف را چشم بر غل و زنجير افتاد فغان برداشت مالك گفت اى غلام اضطراب مكن كه بندگان گريزپاى را از ذل غل و تشوير زنجير چاره نيست يوسف فرمود كه من نه از غل و زنجير شما بفغان آمده‌ام بلكه مرا از آن حال ياد آمد كه ملك تعالى زبانيه دوزخ را فرمايد كه بگيريد اين بنده عاصى را و غل بر گردن او نهيد كه گردن از طوق خدمت ما پيچيده است دست و پايش در\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nزنجير كشيد كه قدم از دائره فرمان ما بيرون نهاده مالك از اين متحير شده آهسته به دو گفت اى غلام من ترا در نظر خواجگان بند ميكنم دل خوشدار كه چون ايشان بروند و از اين منزل كوچ كنيم بند از پا و غل از گردن تو بردارم پس در حضور برادران شعر\r\n ز آهن بند بر سيمش نهادند * به گردن طوق تسليمش نهادند \r\nپلاس كهنه‌اش پوشيدند و انواع تهديدش شنوانيدند فرزندان يعقوب خاطر جمع كرده روى بكنعان نهادند يوسف ديگر باره گريه آغاز كرد مالك گفت اى غلام چرا ميگريى و در صبر و سكون بر خود نميگشائى گفت اى مالك تحمل فراق ندارم دستورى ده تا بروم و فروشندگان خود را به‌بينم و خود را وداع كنم مالك گفت اى غلام من از ايشان اثر مهر و محبتى نسبت به تو نديدم و جز تفرقه و وحشت از تو چيزى ديگر از ايشان نيافتم تو چه رغبت بديشان ميكنى گفت اگر ايشان را از من نفرتست مرا بر ايشان رغبت است و اگر ايشان مرا دوست نميدارند من ايشان را دوست دارم تو كرمى فرماى و ايشان را بگوى تا توقف كنند مالك آواز داد كه اى جوانان آهسته باشيد كه اينغلام ميخواهد كه از شما بحلى طلبد و يوسف را اجازه داد كه برو خواجگان را وداع كن يوسف زنجيركشان نزد برادران آمد و گفت اى عزيزان هر چه كرديد تحمل كردم توقع من آنست كه بوقت گريه پدرم را تسلى دهيد و بهر نوع كه توانيد مراعات آن پير حزين كنيد و من غريب مبتلا را از ياد مگذاريد يهودا بگريه درآمد و يوسف را در كنار گرفت و گفت اى جان برادر من مردانه باش و كار خود را با خداى گذار پس شترى آوردند و يوسف را با پلاس و غل و زنجير بر بالاى آن شتر افكندند و غلامى زشت روى بدخوى را بر وى موكل ساختند و كاروان روانه مصر شدند از عقب نگاه ميكرد و ميگفت اى پدر بدرود باش كه به درد غريبى و دل بندگى گرفتارم اى خواهر از من فراموش مكن كه شفقتها و دلسوزيهاى ترا ياد دارم كاروان همه شب ميراندند سحرگاه بود كه بمقابر آل اسحق رسيدند يوسف در نگريست قبر مادر خود را ديد بىاختيار خود را از بالاى شتر بسر قبر مادر افكند و از تربيت عهد كودكى ياد كرد و مهر و شفقت مادرى بخاطر آورد و قطرات عبرات چون باران نيسانى بر روى ارغوان ريختن گرفت و آواز داد كه اى مادر مهربان سر بردار و پردهء خاك از پيش نظر دور كن و نگاه كن به حال فرزند خود كه غل در گردنم نهاده‌اند و اسيروار در پلاس كهنه پوشانيدند و دست و پايم بزنجير بسته و بتهمت بندگى مرا فروخته و دل پدر را به آتش هجران سوخته از قبر راحيل صيحه برآمد كه اى فرزند پسنديده و اى نور هر دو ديده بسيار گردانيدى غم مرا و افزون ساختى اندوه مرا ايفرزند نازپرور داغ مرا بسيار كردى و جان مرا به تيغ درد افكار نمودى پس صبر\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nكن كه ان اللّه مع الصابرين بدرستى كه يارى و مددكارى خدا با صابرانست و در وقت تير بلا سپر در روى كش تا علم ظفر در ميدان مراد توانى افراشت اما چون روز روشن شد و غلامى كه موكل يوسف بود نگاه كرد يوسف را بر شتر نديد بازپس دويد او را ديد بر سر قبرى نشسته زار زار ميگريست آن بيرحم جفاكار از روى قهر و غضب طپانچه بر روى عزيز يوسف زد كه رخسارهء نازكش خراشيده و خون‌آلوده شد و گفت اى غلام خواجگان راست گفتند كه تو گريز پائى يوسف هيچ نگفت اما چنان به درد بناليد كه غلغله در ملكوت افتاد في الحال تند باد قهر الهى برآمده و غبار برخاست و صاعقه بىابر در هوا پيدا شد و خروش رعد و سوز برق سحاب ظاهر گشت كاروانيان گفتند ما در اين چند روز گناهى تازه نمىبينيم كه موجب اين عقوبت باشد آنسنگ‌دل بيامد و گفت بشومى معاملهء من است چه من اينساعت طپانچه بر روى اينغلام عبرى زدم و او آب در ديده بگردانيد و به درد دل ناله كرد نزد اينحال اين صورت واقع شد مالك گفت ايغلام سبب طپانچه زدن چه بود گفت او خود را از شتر انداخته بود و داعيهء گريختن داشت مالك گفت اى بىعقل چگونه با غل و زنجير تواند گريخت پس پيش يوسف آمد و گفت ايجوان قصد گريختن دارى گفت ايمالك من سر ستيز و پاى گريز ندارم اما به خاك مادر رسيدم صبر و تحمل از من رميده شد و رشتهء طاقت بتيغ اضطراب بريده گشت مادرم هرگز انديشه نكرده كه من با غل و زنجير بر سر خاكش خواهم رسيد يا داغ بندگى در رخ جگر گوشهء او خواهند كشيد چون قبر وى بديدم بىاختيار خود را از بالاى شتر درانداختم و غم دل با او ميگفتم و قصهء پر غصهء خود را بر او ميخواندم كه اينغلام بيامد و طپانچه بر روى من زد من نفرين نكردم كه آهى از دل پردرد برآوردم كاروانيان بگريه درآمدند و آغاز تضرع و زارى كردند كه ايجوان عالى شأن اين گرد كه برانگيخته فرونشان يوسف به هوا نگريست و لب بجنبانيد في الحال باد بياراميد و هوا صاف شد مالك اينحال مشاهده كرده در ساعت بفرمود تا غل از گردن و بند از دست و پاى يوسف برداشتند و جامه‌هاى نيكو در او پوشانيدند و بر راحلهء تيز رو نشانيدند القصه مالك او را بمصر آورد و در آن زمان پادشاه مصر ريان بن وليد بن عمليقى بود و او از اولاد عملاق بن لاوى بن سام بن نوح بود و گويند كه او بيوسف ايمان آورد و پيش از يوسف فرمان يافت و پس از او پادشاهى بقابوس بن مصعب افتاد كه فرعون زمان موسى بود و اول زمان او آخر زمان يوسف بود و يوسف او را بايمان دعوت كرد قبول ننمود و ريان زمام امور ملك خود را بدست قطفير مصرى باز داده بود به جهت زيادتى مرتبه و رفعت شأن او نزد ملك مصر او را عزيز گفتندى و چون كاروان بمصر آمد و گماشتگان عزيز مصر بسر راه آمدند و يوسف را ديدند از لمعهء جمال او آشفته و حيران شدند و بازگشتند و خبر بعزيز بردند و او زنى داشت داعيل نام و نام مشهور او زليخا بود و چون عزيز خبر يوسف شنيد\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nبه مالك پيغام داد كه غلام را بنحاس آورد روز ديگر مالك يوسف را بحمام برده سر و تن او را بشست و جامه‌هاى قيمتى در او پوشانيد و بآراستگى تمام او را ببازار آورد و بجلوهء آن جمال شيرين شور از مصريان برآورد و خريداران به من بزيد هر كس در بها چيزى اضافه ميكردند تا آنجا رسيد كه هم سنگ او زر و نقره و مشك و ديبا بدهند عزيز مصر قدم خريدارى در پيش نهاده او را به اين مبلغ خريد و به خانه برد .\r\n وَ قالَ الَّذِي اشْتَراهُ مِنْ مِصْرَ  و گفت آنكس كه خريد يوسف را از اهل مصر يعنى عزيز  لِامْرَأَتِهِ  مر زن خود را يعنى زليخا  أَكْرِمِي مَثْواهُ  گرامى دار جاى نشستن اين غلام كنعانيرا يعنى از حسن تعهد و نيكو داشت او ملاحظه تمام كن چون نشاندن كسى را بجاى نيكو دليل عزت و احترام است  عَسى أَنْ يَنْفَعَنا  شايد كه سود رساند ما را در كار ما از ضياع و عقار و سر انجام روزگار و به او مستظهر شويم در مصالح حال و مال چه علامات رشد از جبين او لايح است  أَوْ نَتَّخِذَهُ وَلَداً  يا فرا گيريم ويرا بفرزندى گويند عزيز عقيم بود و نزد بعضى عنين و به جهت اين گفت كه او را بفرزندى گيريم چه آثار رشد و صواب در بشرهء او ظاهر است از بعضى اكابر نقل است كه عزيز زليخا را امر كرد كه يوسف را بموضعى فرود آور كه نيكوترين اماكن باشد زليخا جائى كه احسن منازل باشد بهتر از درون خود نيافت پس او را در خانهء دل خود فرود آورد  وَ كَذلِكَ  همچنانكه عزيز را بر يوسف مهربان گردانيديم و او را بر تعهد حال او داشتيم بعد از آنكه ويرا از بند چاه و تعب راه نجات داده بوديم  مَكَّنَّا لِيُوسُفَ فِي الْأَرْضِ  جاى داديم يوسف را و تمكين داديم در زمين مصر تا تصرف كند در آن ولايت بمعدلت  وَ لِنُعَلِّمَهُ  و تا بياموزيم او را  مِنْ تَأْوِيلِ الْأَحادِيثِ  از تاويل خواب‌ها و معناى كتب الهى معنى آنست كه غرض از رهانيدن يوسف از چاه و رسانيدن او بمصر و تمكين او دادن در آن اين بود كه بعدل قيام نمايد و بتدبير مردمان اقدام نمايد و از ما تعليم معانى كتب و احكام آن گرفته انفاذ آن كند و به آن ارشاد نمايد و يا تعبير خوابها نموده تنبه ايشان كند از حوادث واقعه تا مستعد آن شوند و بتدبير آن مشغول شوند قبل از آنكه واقع شود مانند تدبير او در سالهاى قحط ايشان بر تفصيلى كه مذكور خواهد شد ان شاء اللّه  وَ اللَّهُ غالِبٌ عَلى أَمْرِهِ  و خدا غالب است بر كار خود و هيچكس چيزى را از امر او رد نتواند كرد يا غالب است بامر يوسف كه برادران را در آن مطلوبى بود و مشيت خدا بر خلاف او واقع شد مگر آنچه خدا خواست  وَ لكِنَّ أَكْثَرَ النَّاسِ لا يَعْلَمُونَ  و ليكن بيشتر مردمان نميدانند كه زمام امور\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبقبضهء اقتدار و مشيت اوست و يا علم ندارند بلطايف صنع و خفاياى لطف او سبحانه .\r\n وَ لَمَّا بَلَغَ أَشُدَّهُ  و آن هنگام كه يوسف رسيد بمنتهاى اشتداد در جسامت قوت كه آن سى و چهل سالگى است مراد سن شباب است و مبدء بلوغست و بروايت صحيحه از ابن عباس هيجده سالگى است تا سى سالگى  آتَيْناهُ حُكْماً  داديم او را بنبوت يا حكمت كه آن علمى است مؤيد به عمل يا حكم كردن ميان مردمان  وَ عِلْماً  و دانشى و آن تاويل احاديث است كه عبارت است از علوم دينيه و عمل بمصالح مردمان و تعبير خواب مرويست كه مردم چون مرافعه بعزيز عرض ميكردند عزيز ايشانرا بيوسف اشاره ميكرد به جهت ظهور كمال و عقل و صواب ديد او  وَ كَذلِكَ نَجْزِي الْمُحْسِنِينَ  و مانند اين پاداش ميدهيم نيكوكارانرا اين اشاره است نيكوكارانرا به آنكه حق تعالى به جهت پاداش احسان او در عمل اين مرتبهء رفيعه را در عنفوان جوانى به او ارزانى فرمود و در بعضى روايت آمده كه يوسف هفده ساله بود كه عزيز ويرا بخريد و سى و سه ساله بود كه ريان بن وليد ويرا وزارت داد و چهل ساله بود كه حق تعالى ويرا نبوت داد و صد و بيست ساله بود كه متوفى شد آورده‌اند كه چون يوسف به خانه عزيز درآمد سلطان عشق رخت بخانهء دل زليخا فرستاد و لشگر محبتش صبر و سكون او را بيغما داد هر روز جمال يوسف زياده مىشد و عشق زليخا افزون مىگشت تا آنكه عشق او بغايت كشيد و شوق او بنهايت انجاميد و صورت حال با يوسف در ميان نهاد .\r\n وَ راوَدَتْهُ الَّتِي هُوَ فِي بَيْتِها عَنْ نَفْسِهِ  و طلب مراد كرد يوسف را در خانهء خود يعنى زليخا از نفس او يعنى بحيله‌گرى ميآمد و ميرفت تا تدبير امر خود كند و بانواع حيله مطلوب خود را از يوسف حاصل كند ابن عباس فرموده كه از جملهء مراودت و حيله‌گرى او در طلب مراد خود از او اين بود كه با وى گفت چه موى نيكو دارى در جواب گفت كه اول چيزى كه در خاك پراكنده و ريزنده گردد موى باشد گفت اى يوسف چه روى نيكو دارى گفت احسن الخالقين آن را در رحم مادر نگاشته گفت اى يوسف حسن روى تو تن مرا لاغر كرد جواب داد كه شيطان ترا بر اين داشته گفت اى يوسف عشق تو آتش در دل من زد تو اين آتش را به آب لطف بنشان گفت اگر آبى به آتش تو ريزم به آتش دوزخ سوخته شوم گفت برخيز و اندرون آن خانه رو و آبى بيار كه بغايت تشنه‌ام و غرض او آن بود كه به خانه رود در پس او درآيد و مراد خود را از او حاصل كند جواب داد يوسف كه در خانه كسى رود كه صاحب خانه باشد و من مملوكم و مالك چيزى نيستم گفت در آنخانه بستر حرير و ديباى لطيف گسترده در آنجا رو و مراد من حاصل كن گفت خود را چگونه مستوجب دوزخ گردانم و منزل خود را در بهشت از دست بدهم گفت اى يوسف از اين بهانه‌ها درگذر و با من\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nدر آن پرده آى كه كسى را در اين پرده راه نيست گفت خداى من بر همه سراير و خفيات مطلع است چگونه از او پوشيده شود گفت دست بر دل من نه تا اطمينانى يابم گفت عزيز به آن اولىتر است گفت من عزيز را شربتى دهم تا بميرد و من حليله تو شوم گفت چگونه از عذاب دوزخ رهائى يا بى از سدى مرويست كه مراد او بيوسف آن بود كه خود را ميآراست و بر وى عرض ميكرد و ويرا به خود دعوت ميكرد گاهى ترغيب و گاهى ترهيب و ميگفت اى يوسف بر جمال من نمينگرى گفت چگونه به چيزى نگاه كنم كه عنقريب در خاك پوسيده شود گفت مشاهدهء مويهاى مجعد من نميكنى گفت چه فايده كه با خاك آميخته خواهد شد و چون نزد يوسف بنشستى يوسف روى از وى بگردانيدى و چون از تدبيرات عاجز شد شروع در حيلهء ديگر كرد باينوجه كه خانه ساخت كه از زير و بالا و در و ديوار آن بر مثال آينه بود و صورت خود و يوسف را در آن نقش كرد كه هر دو يكديگر را تنگ در بغل گرفته بودند و چون تمام شد از يوسف التماس كرد كه در اندرون در رو و ببين كه هرگز مثل اين خانه ديده‌اى يوسف بالتماس او در خانه درآمد و زليخا در عقب او روان شده در خانه درآمد  وَ غَلَّقَتِ الْأَبْوابَ  و ببست درها را و مرويست كه آن هفت خانه بودند در يكديگر در هر خانه درى نشانده زليخا همه درها فرو بست  وَ قالَتْ هَيْتَ لَكَ  و گفت پيش من آى و بشتاب كه من ترا ام  قالَ مَعاذَ اللَّهِ  گفت پناه ميبرم به خدا پناه گرفتنى بوجه اتم  إِنَّهُ رَبِّي أَحْسَنَ مَثْوايَ  بدرستيكه خدا نيكو ساخته است منزل مرا نزد بارگاه قرب خود و مرا مرتبهء جليله و درجهء رفيعه داده چگونه در حق او عاصى شوم و يا اين امر قبيح اقدام نمايم و خود را از آن مرتبه محروم گردانم و يا عزيز كه تربيت كنندهء منست و ترا بنيكو داشت من فرموده پس چگونه حرمت و حق نعمت او را رعايت نانموده دست خيانت در حرم او دراز كنم  إِنَّهُ لا يُفْلِحُ الظَّالِمُونَ  بدرستيكه شان اين است كه رستگار نميشوند ستمكاران يعنى حق ناشناسان كه در عوض نيكى بدى كنند يا فايز نگردند زناكاران را چه زنا بدترين ظلمهاست .\r\n وَ لَقَدْ هَمَّتْ بِهِ  و بدرستيكه قصد كرد آن زن يعنى زليخا بمخالطهء يوسف  وَ هَمَّ بِها  و قصد كرد يوسف بدفع او بطريق فرار  لَوْ لا أَنْ رَأى بُرْهانَ رَبِّهِ  اگر نديدى و نيافتى يوسف راه روشن پروردگار خود را هر آينه قصد مخالطه او كردى و آن برهان بقول اصح نور عظمت الهى و لمعهء نبوت يوسفى كه حايل شد ميان يوسف و ميان آنچه سبب خشم خدا بود پس يوسف به قوت نبوت و مدد فتوت در آنحال خود را نگه داشت\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nو نميتواند بود كه مراد از همّ بها قصد مخالطهء يوسف بوده باشد بزليخا زيرا كه منافى عصمت است و جميع انبياء معصومند از صغاير و كباير و مبرا از قصد معاصى مرويست كه نزد آن حال فرشته بر صورت يعقوب بيوسف ظاهر شد كه انگشت بدندان گرفته بود چون يوسف آن را بديد از آنخانه بيرون دويد  كَذلِكَ  همچنين نموديم او را برهان روشن  لِنَصْرِفَ عَنْهُ السُّوءَ وَ الْفَحْشاءَ  تا بگردانيم از وى بدى را يعنى خيانت در حرم عزيز و عمل زشت يعنى زنا  إِنَّهُ مِنْ عِبادِنَا الْمُخْلَصِينَ  بدرستيكه او از بندگان خالص ماست يعنى پاك كرده شده از هر ناشايست و نابايست ظاهر و باطن و از جمله بديهى است كه قصد فاحشه اكبر سوء و اعظم قبح است و منافى خالص بودن او از قبايح پس يوسف قصد او نكرده باشد مرويست از امام زين العابدين عليه السّلام كه برهان يوسف كه او را از فحشاء بازداشت آن بود كه در اين خانه بتى بود و زليخا در حين مراودت چيزى بر سر آن انداخت يوسف گفت چرا چنين كردى گفت تا او بر حال ما واقف نشود و نزد او شرمنده نشويم يوسف فرمود كه من سزاوارترم از آنكه شرم دارم از خداوند يكتا كه قهار است بر عاصيان و در روايت آمده كه چون زليخا مراودت كرد با يوسف از او روى بگردانيد و بجانب ديگر نگريست صورت خود و صورت زليخا را ديد كه دست در گردن يكديگر كرده‌اند روى از آن بگردانيد و بسقف خانه نگاه كرد همچنين ديد و بهر طرف كه مينگريد آن را مشاهده ميكرد مضطرب شده بسرعت تمام روى ببيرون نهاد و زليخا از پى او نهاده روان شد .\r\n وَ اسْتَبَقَا الْبابَ  و پيشى گرفتند بسوى در يعنى يوسف به جهت فرار از زليخا ميل خروج كرد و زليخا مسارعت كرد در پى او تا منع او كند از خروج و مراد از اين در در هفتمين بود كه خارج خانه بود چنان كه مرويستكه يوسف روى بگريز نهاد و نزد هر در كه ميرسيد قفل آن در بيگشاينده گشاينده ميشد و به زمين ميافتاد و تا بدر آخرين رسيد زليخا به او رسيده دست بر وى زد و پيراهن او باز كشيد  وَ قَدَّتْ قَمِيصَهُ مِنْ دُبُرٍ  و دريد در وقت كشيدن پيراهن يوسف را از پس آن  وَ أَلْفَيا سَيِّدَها لَدَى الْبابِ  و يافتند هر دو شوهر زن را يعنى عزيز كه شوهر زليخا بود نزديك در بيرون چون عزيز يوسف و زليخا را مضطرب ديد دانست كه صورتى روى نموده كه هر دو آشفته‌اند پيش از آنكه بتفحص ايشان مشغول شود زليخا پيش دستى كرده دليرانه بسخن درآمد  قالَتْ ما جَزاءُ مَنْ أَرادَ بِأَهْلِكَ سُوءاً  گفت بعزيز چيست سزاى كسى كه خواهد باهل تو بدى مراد وى از اين سخن آن بود كه برائة ذمهء خود را از گناه ظاهر سازد و چنان فرمايد كه گناه از يوسف است يعنى مكافات يوسف نيست  إِلَّا أَنْ يُسْجَنَ  مگر آنكه بزندان\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nكرده شود يعنى پاداش او زندانست  أَوْ عَذابٌ أَلِيمٌ  يا عذابى دردناك يعنى ادب كردن و زدن بتازيانه اينسخن را به جهت انتقام كشيدن از امتناع يوسف از مراودت و برائت و پاك دامنى خود بر زبان راند چون يوسف اين سخن بشنيد به جهت رفع عقوبت از خود .\r\n قالَ هِيَ راوَدَتْنِي عَنْ نَفْسِي  گفت اى عزيز زليخا درخواست كرد مرا از نفس من و من امتناع كردم و از وى گريختم عزيز گفت راستى اينسخن بچه دانم هيچكس از اين واقعه خبر دارد يوسف گفت در آن خانه كودكى چهار ماهه در گهواره بود او گواه منست و آن پسر خالهء زليخا بود عزيز گفت كودك چهار ماهه چه داند و چگونه سخن گويد يوسف گفت كه خداى من قادر است بر آنكه او را بسخن درآرد عزيز از آن كودك پرسيد كه تو چه ميگوئى بقدرت ربانى كودك بسخن درآمده حق تعالى از اين خبر ميدهد  وَ شَهِدَ شاهِدٌ مِنْ أَهْلِها  و گواهى داد گواهى دهنده از كسان زليخا كه بسخن درآمده گفت اى عزيز  إِنْ كانَ قَمِيصُهُ قُدَّ مِنْ قُبُلٍ  اگر هست گريبان پيرهن يوسف دريده شده از پيش  فَصَدَقَتْ وَ هُوَ مِنَ الْكاذِبِينَ  پس راست ميگويد زليخا و يوسف از دروغگويانست چه اين صورت دليل است بر آنكه زليخا دفع يوسف ميكرده از خود كه گريبان از پيش دريده .\r\n وَ إِنْ كانَ قَمِيصُهُ قُدَّ مِنْ دُبُرٍ  و اگر هست پيرهن يوسف از پس دريده شده  فَكَذَبَتْ وَ هُوَ مِنَ الصَّادِقِينَ  پس زليخا دروغ ميگويد و يوسف از راستگويانست چه اين حالت دلالت دارد بر آنكه يوسف از وى گريخته و زليخا در پى درآمده و او را به خود كشيده و پيراهنش از پس روى بزليخا كرد از روى غضب .\r\n قالَ إِنَّهُ مِنْ كَيْدِكُنَّ  بدرستى كه اين گفتار يا اين كار يا اين بدى از مكر و حيلهء شما زنان است مراد زليخا و امثال اوست از زنان مكاره  إِنَّ كَيْدَكُنَّ عَظِيمٌ  بدرستى كه كيد شما بزرگ است چه كيد زنان زود بدل مىآويزد و بسيار در نفس تاثير مىكند و نيز كيد زنان با مردان بمواجهه است و واسطهء شيطان بر وجه اخفا از بعضى علما منقولست كه چون نبوت و پادشاهى بيوسف قرار گرفت روزى جبرئيل نزد وى نشسته بود جوانى از خدمتكاران مطبخ وى نزد او آمده جامهء چرب پوشيده و چيزى از آلت مطبخ بدست گرفته جبرئيل گفت اين جوانرا ميشناسى گفت نه گفت اين آن كودكست كه براى تو در گهواره گواهى داد يوسف گفت پس ويرا بر من حقى ثابت است بفرمود تا جامه از وى بركندند و خلعتى گرانمايه در او پوشانيدند پس او را وزير خود گردانيد القصه\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nچون صدق يوسف و كذب زليخا بر عزيز ظاهر شد متوجه يوسف شده بر وجه اعتذار گفت .\r\n يُوسُفُ أَعْرِضْ عَنْ هذا  اى يوسف اعراض كن از اين سخن و پنهان دار اين كار را  وَ اسْتَغْفِرِي لِذَنْبِكِ  و اى زليخا آمرزش طلب براى گناه خود در بعضى تفاسير گفته كه معنى آنست كه عذر خواه از يوسف كه غريب است و بىگناه  إِنَّكِ كُنْتِ مِنَ الْخاطِئِينَ  بدرستيكه تو بودى از گناهكاران آورده‌اند كه اگرچه عزيز اين قضيه را تسكين داد اما سخن عشق نهان كى ماند شمهء از اين واقعه در افواه مرد و زن افتاد .\r\n وَ قالَ نِسْوَةٌ  و گفتند گروهى از خواتين مصر در كشاف آورده كه پنج زن بودند از زنان خواص ملك زن حاجب و زن ساقى و زن خباز و زن زندان‌بان و زن صاحب دواب كه با يكديگر نشسته گفتند  فِي الْمَدِينَةِ  در شهر مصر بموضعى كه آن را عين الشمس گويند مضمون سخن ايشان آن بود كه  امْرَأَتُ الْعَزِيزِ تُراوِدُ فَتاها عَنْ نَفْسِهِ  زن عزيز يعنى زليخا طلب كرده است غلام خود را از نفس او يعنى از او درخواسته است كه كام وى دهد  قَدْ شَغَفَها حُبًّا  بدرستيكه يوسف شكافته است پردهء دل او را از روى دوستى يعنى محبت يوسف پردهء دل او را شكافته و بدرون دل او آمده  إِنَّا لَنَراها فِي ضَلالٍ مُبِينٍ  بدرستى كه ما ميبينيم زليخا را در گمراهى هويدا يعنى دورى از راه صواب و خطائى روشن كه با وجود مانند عزيز شيفته غلام درم خريده شده است .\r\n فَلَمَّا سَمِعَتْ بِمَكْرِهِنَّ  پس چون بشنيد زليخا مكر ايشان را تسميهء قول ايشان بمكر باعتبار آنست كه از او اخفاء مى كردند همچنانكه مكر كننده مكر خود را پنهان كند و يا آنكه غرض ايشان اين بود كه يوسف را ببينند چه يوسف هرگز از خانه عزيز بيرون نميرفت و با آنكه زليخا عشق خود را از ايشان پوشيد و ايشان افشاى آن كردند حاصل كه چون زليخا سخن ايشانرا شنيد  أَرْسَلَتْ إِلَيْهِنَّ  فرستاد بسوى زنان و استدعاى آن نمود كه بدعوت وى حاضر شوند مرويست كه چهل زن را طلبيد و آن پنج زن ملامت‌گر در ميان ايشان بودند چون به منزل وى درآمدند تعظيم ايشان بجاى آورد  وَ أَعْتَدَتْ لَهُنَّ مُتَّكَأً  و آماده كرد براى ايشان تكيه گاهى از بالشهاى لطيف و گويند مراد از متكا طعامى است كه خوردن آن احتياج به كار داشته باشد و در هنگام بريدن آن كج شده تكيه بر چيزى كنند و بنابراين تسميهء طعام بمتكا بر سبيل مجاز باشد  وَ آتَتْ كُلَّ واحِدَةٍ مِنْهُنَّ سِكِّيناً  و داد هر يكى از آن زنان را كاردى تا گوشت ريزه كنند و تناول كنند و ترنج را با آن ببرند و دهن را به آن خوش سازند پس نزد يوسف آمد و جامه‌هاى مرصع در او پوشيد و تاج مكلل بر فرقش\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nنهاد و بآراستگى تمام او را مزين گردانيد و زنان را در صفهء خانه نشانده بود كه يوسف در اندرون آن بود  وَ قالَتِ اخْرُجْ عَلَيْهِنَّ  و گفت به او كه بيرون آى بر اين زنان جهت خدمت يا سلام كردن بر ايشان يوسف به جهت آنكه بنده بود و بذل انقياد و فرمان بردارى در بند ابا ننموده بيرون آمد بيت\r\n ز خلوتخانه آن گنج نهفته * برون آمد چه گل‌زار شكفته \r\n فَلَمَّا رَأَيْنَهُ أَكْبَرْنَهُ  پس آنهنگام كه زنان او را ديدند بزرگ يافتند او را در جمال يعنى حسن او در چشم ايشان گران آمده بيكبار همه شيفتهء ديدار او گشتند و از خود فراموش كردند  وَ قَطَّعْنَ أَيْدِيَهُنَّ  و بريدند دستهاى خود را يعنى در حالتى كه گوشت يا ترنج ميبريدند چشم ايشان بر جمال يوسف افتاده بى خود شدند و كارد بدستهاى خود زده ميبريدند گمان ايشان آن بود كه گوشت يا ترنج مىبرند و اصلا آن را احساس نكردند مرويست كه زليخا هر يك را ترنجى و كاردى بداد و گفت يوسف بشما گذرد شما هر يك پارهء از اين ترنج ببريد و بوى دهيد چون يوسف بمجلس ايشان گذر كرد محو جمال او شده مدهوش شدند و دستهاى خود را بجاى ترنج بريدند از غايت حيرت اصلا درد آن را احساس نكردند و از وهب نقل است كه از آن چهل زن نه زن بمردند و بعضى از ايشان دست خود را جدا كردند و چون با خود آمدند دستهاى بريدهء خود را ديدند  وَ قُلْنَ حاشَ لِلَّهِ  و گفتند از غايت تعجب پاك است مر خداى از صفت عجز در آفريدن چنين مخلوقى  ما هذا بَشَراً  نيست اين غلام از جنس آدمى زيرا كه چنين حسن معهود بشر نميباشد مصرع كه اينجمال نه در حد آدميزاد است  إِنْ هذا إِلَّا مَلَكٌ كَرِيمٌ  نيست اين كس مگر فرشتهء گرامى و بزرگوار نزد خدا چه جمال بدين زيبائى و كمال بدين غايت و عصمت بدين مرتبه از خواص ملكية است در حقايق سلمى مذكور است كه حق تعالى بدين آية مدعيان محت خود را سرزنش مىكند كه مخلوقى در تعريف مخلوقى بدين غايت ميرسد كه الم قطع عضو خود را احساس نميكند شما در شهود پرتو جمال خالق خود بايد كه از هيچ بلائى و رنجى متألم نشويد و صاحب وسيط باسناد خود از جابر انصار نقل مىكند كه حضرت رسالت صلّى اللّه عليه و آله و سلّم فرمود كه جبرئيل بر من فرود آمد و گفت يا محمد خداى تعالى ترا سلام مىرساند و ميگويد اى حبيب من حسن روى ترا از عرش مقرر كردم و حسن روى يوسف را از نور كرسى و هيچ مخلوقى نيكوتر از تو نيافريدم آنحضرت را كمال بود و يوسف را جمال و در شهود جمال يوسفى دستها بريده شد و در ظهور كمال محمدى زنارها قطع يافت القصه چون زليخا حيرت زنان و آشفتگى ايشان مشاهده\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nكرد .\r\n قالَتْ  گفت با ايشان كه  فَذلِكُنَّ الَّذِي لُمْتُنَّنِي فِيهِ  پس اين آن بندهء كنعانى است كه ملامت كرديد مرا در دوستى او و اكنون دانستيد كه حق بر طرف من بوده  وَ لَقَدْ راوَدْتُهُ عَنْ نَفْسِهِ  و بدرستيكه من مراودت كردم او را از نفس او و درخواستم كه آرزوى مرا در آورد  فَاسْتَعْصَمَ  پس خويشتن را نگاه داشت و سر به من فرو نياورد  وَ لَئِنْ لَمْ يَفْعَلْ ما آمُرُهُ  و اگر چنان كه نكند آنچه فرمايم او را از حاصل كردن مراد من  لَيُسْجَنَنَّ  هر آينه بزندان كرده شود  وَ لَيَكُوناً مِنَ الصَّاغِرِينَ  و باشد از خوار شدگان يعنى داخل در زندانيان يوسف كه اين سخن بشنيد روى از آن مجلس برتافت و زنان در عقب وى بيرون دويدند در لباس بلكه ويرا ملامت كنند و هر يك جدا جدا او را به خود دعوت كردند يوسف عليه السّلام از ملاقات ايشان بتنگ آمده .\r\n قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ  گفت اى پروردگار من زندان دوستتر است نزد من از آنچه ميخوانند اين زنان مرا بسوى آن از مطاوعت و ميل رغبت ايشان  وَ إِلَّا تَصْرِفْ عَنِّي كَيْدَهُنَّ  و اگر نگردانى از من مكر و فريب ايشان را يعنى اگر مرا در پناه عصمت نگيرى  أَصْبُ إِلَيْهِنَّ  ميل كنم بسوى ايشان يعنى اجابت سخن ايشان كنم بطبع و مقتضاى شهوت خود  وَ أَكُنْ مِنَ الْجاهِلِينَ  و باشم از نادانان بارتكاب آنچه نشايد .\r\n فَاسْتَجابَ لَهُ رَبُّهُ  پس اجابت كرد مر دعاى او را آفريدگار او  فَصَرَفَ عَنْهُ كَيْدَهُنَّ  پس گردانيد از او مكر آن زنان را به قوت و عصمت  إِنَّهُ هُوَ السَّمِيعُ الْعَلِيمُ  بدرستيكه او شنواست مر دعاى كسى را كه به او پناه برد و دانا به حال كسى كه از همه چيز در او گريزد آورده‌اند بعد از نوميدى زنان از او زليخا را گفتند صلاح آن است كه او را دو سه روزى در زندان كنى شايد كه بسبب رياضت رام گردد و قدر راحت و نعمت را دانسته سر تسليم بر خط فرمان تو نهد نظم\r\n چو كوره ساز زندان را بر او گرم * بود ز آن كوره گردد آهنش نرم \r\nزليخا اين سخن را قبول كرد و نزد عزيز آمد و گفت از اين غلام كنعانى بدنام گشته‌ام و طبع مرا از خدمت او نفرتى بديد آمده صلاح آنست كه او را بقيد بند و زنجير گرفتار كرده در زندان افكنى تا مردم گمان برند كه او گناهكار است و من از ملامت باز رهم عزيز را اين سخن قبول افتاد فرمود تا بزندانش برند همچنانكه ميفرمايد .\r\n ثُمَّ بَدا لَهُمْ  پس ظاهر شد مر ايشانرا يعنى عزيز و اهل او را\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n مِنْ بَعْدِ ما رَأَوُا الْآياتِ  از پس آنكه ديدند دلائل عصمت و شواهد داله بر برائت مانند گواهى دادن كودك و چاك پيراهن و قطع دستها و امتناع او از ايشان يعنى با وجود مشاهدهء اين نشانها راى ايشان بر آن قرار يافت كه براى مصلحت  لَيَسْجُنُنَّهُ حَتَّى حِينٍ  در زندان كنند او را تا هنگامى كه مقرر باشد پس زليخا آهنگران را بخواند و گفت بندى گران بسازيد و سلسلهء محكم ترتيب كنيد تا بر دست و پاى اين غلام عبرى نهم و چند روزى در زندان ويرا گوشمالى دهم آهنگرانرا كه نظر بدست و پاى يوسف افتاد گفت اى ملكه اين خرد است و طاقت بند گران ندارد زليخا بانگ بر وى زده گفت تو بر زندانيان رحم ميكنى پس آهنگر بند و زنجير ترتيب داد و بر دست و پاى يوسف نهاد زليخا بفرمود كه او را بدين بند و زنجير بر ستورى نشانند و در كوچه و بازار مصر بگردانند و منادى زنند كه هر كه در حرم عزيز ارادهء خيانت داشته باشد سزاى او اينست و خود جامهء كهنه پوشيده تا مردم نشناسند و بر سر راه يوسف بايستاد تا او چه خواهد گفت پس يوسف را بر مركبى سوار كردند دست بر گردن بسته و بند گران بپاى نهاده يوسف بناليد كه الهى تو از سر كار آگاهى از غم پدر با آه و ناله و افغانم و از جفاى برادران در غربت سرگردانم و با اين همه گرفتار بند و زندانم جز استعانت به حضرت تو چاره نميدانم جبرئيل آمد و گفت اى يوسف از بند و زنجير غم مخور ( سلسله بند است و شيران را به گردن زيور است ) زنهار كه از تنگناى حبس انديشه نكنى و از جفاى بند اندوهگين نشوى كه نزول در زاويهء زندان موجب رياحين رياض خلد خواهد بود اما اى يوسف زليخا آمده و بر رهگذر نشسته تا نظاره كند كه چگونه جزع خواهى كرد و كرا از براى خلاصى خود شفيع خواهى ساخت زنهار اى يوسف روى ترش نكنى و گره بر ابرو نزنى و سر از پيش برندارى و به چپ و راست و پيش و پس ننگرى خندان باش و تبسم‌كنان خود را چنان مدان كه ترا از گلستان بزندان مىبرند بلكه به عكس من آن زندان را بر تو گلستان كنم چون يوسف را از سراى عزيز بجانب بازار بردند قريب به صدهزار مرد و زن بنظاره بيرون آمدند و خروش از اهل مصر برآمد يكى بر سينه سنگ مىكوفت و ميگفت مظلوم است و بيچاره و ديگرى ميگفت محروم است و آواره يكى نعره ميزد كه اين چه بىرحمى و دل آزاريست و ديگرى طعنه ميزد كه اين چه بيداد و ستمكاريست كودكى را كه دست حوران زيبا روى براى حمايل او در حسرت است با طوق و زنجير چكار هر كرا چشم بر جمال يوسف افتادى في الحال ديوانه و آشفته او گشته عاشق او گشتند و دل از دست بدادند مرويست كه چون يوسف برابر زليخا رسيد بر زبان منادى او جارى شد هذا غلام من كنعان اين غلامى است كنعانى عبرى زبان و العزيز عليه غضبان و عزيز\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبر وى خشمناكست و غضب‌آلود جبرئيل آمد و گفت اى يوسف جواب منادى بازده كه هذا خير من غضب الرحمن اين خوارى بهتر از غضب ربانى و معصيت الديان و اين نافرمانى خوبتر باشد از عصيان سبحان و دخول النيران و رسيدن به آتش سوزان و سرابيل القطران تا ما بكمال قدرت خود آواز ترا به گوش زليخا رسانيم و هيچكس ديگر نشنود يوسف چون اين بگفت زليخا بشنيد و بر خود بپيچيد برخاست و به خانه باز آمد و پيغام فرستاد بزندانيان كه اين غلام را در جائى تنگ و تاريك بازداريد و طعام و شراب از وى تنگ گيريد پس يوسف را بزندان آوردند .\r\n وَ دَخَلَ مَعَهُ السِّجْنَ فَتَيانِ  و درآوردند با او بزندان دو بنده از بندگان ريان يكى ساقى ملك كه او را بونا گفتندى و ديگرى طباخ كه او را مجله خواندندى چه ملك بر ايشان گمان برده بود كه در صدد آنند كه او را زهر دهند و مرويست كه طباخ به عادت طعام نزد ملك آورده بنهاد و شراب دار به دو گفت كه اين را مخور كه زهرآلود است طباخ گفته اى ملك شراب زهرآلود است نه طعام آن را تناول مكن ساقى گفت دروغ ميگويد ملك ساقى را بگفت اين شراب را بخور وى بخورد ضررى بوى نرسيد و بطباخ گفت اين طعام را بخور امتناع كرد پس بهيمهء آوردند و آن طعام بوى دادند بخورد و در حال بمرد پس ملك بفرمود تا طباخ را بزندان بردند و شراب‌دار را نيز به جهت مظنهء تهمت يا او يار كرده فرمود تا هر دو را بزندان بردند اتفاقا در آن وقت كه يوسف را بزندان درآوردند ايشان را نيز بزندان كردند و يوسف در زندان تعهد حال زندانيان كردى و جستجوى احوال هر يك بجاى آوردى و بعيادت بيماران رفتى و معالجه فرمودى و جامهء دريده ايشان دوختى و دل خوشى دادى و در خبر است كه چون يوسف در زندان شد اهل زندان را دلتنگ يافت ايشان را گفت خوشدل باشيد و صبر كنيد كه خدا شما را بفرج دنيا و ثواب عقبى بهره‌مند گرداند ايشان خوشحال شدند و گفتند رحمة اللّه عليك تو چه زيبا روئى و نيكوخوئى چه كسى و از كدام قبيله گفت انا يوسف بن يعقوب صفى اللّه بن اسحق ذبيح اللّه بن ابراهيم خليل اللّه عامل زندان گفت اى پيغمبر زاده و اللّه كه اگر توانستمى تو را رها كردمى اكنون در خدمت تو تقصير نخواهم كرد پس زندان‌بان و زندانيان به زودى آمدندى و حديث او شنيدندى و با او اظهار محبت و مودت كردندى يوسف فرمود اى ياران در محبت من غلو مكنيد كه هر كه با من محبت ورزيد از وى محنت يافتم عمهء من مرا دوست داشت و ميخواست كه مرا نزد خود نگهدارد كمربندى از ابراهيم كه بميراث به او رسيده بود در ميان من بست و من خفته بودم و از آن بى خبر آنگاه مرا به آن متهم ساخت و به جهت آن يك سال مرا نزد خود نگاه داشت و پدر مرا دوست ميداشت در\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمحنت برادران افتادم و زليخا به من محبت ورزيد به بند و زندان گرفتار شدم گفتند با تو الفت كرده‌ايم و نميتوانيم كه بىتو زندگانى كنيم القصه با او مجالست كرده بانواع سخنان او مستفيد شدندى و اگر خوابى ديدندى تعبير فرمود و موافق افتادى و به جهت اين هر روز زندانيان نزد يوسف آمده خوابهاى خود را تقرير كردندى و يوسف تعبير فرمودى شبى اين هر دو زندانى خوابها ديدند و گويند هر يك بر خود خواب ديگرى بستند و نزد بعضى هيچ كدام خواب نديده بودند اما بر وجه امتحان يوسف را  قالَ أَحَدُهُما إِنِّي أَرانِي  گفت يكى از ايشان بدرستى كه من ميديدم خود را در خواب كه در باغى يك اصله درخت تاك بود بر او يك خوشه انگور رسيده و پياله ملك ريان بدست من  أَعْصِرُ خَمْراً  مىافشردم در او انگور را براى شراب تسميه انگور بخمر باعتبار آنست كه مآل آن بخمر ميكشد  وَ قالَ الْآخَرُ إِنِّي أَرانِي  و گفت ديگرى يعنى طباخ بدرستى كه من ميديدم خود را در مطبخ ملك  أَحْمِلُ فَوْقَ رَأْسِي خُبْزاً  كه برميداشتم بر زبر سر خود نان را و آن سه سفره نان بود  تَأْكُلُ الطَّيْرُ مِنْهُ  ميخوردند مرغان از آن نان و ميربودند  نَبِّئْنا بِتَأْوِيلِهِ  خبر ده ما را تعبير اين خواب  إِنَّا نَراكَ مِنَ الْمُحْسِنِينَ  بدرستى كه ما مىبينيم تو را از نيكوكاران با اهل زندان و غير ايشان و نيكو دانا در علم تعبير چه هر خوابى كه تعبير فرمودى موافق آن واقع مىشود چون يوسف نخواست كه تعبير خواب ايشان به زودى بازگويد چه در آن هلاكت يكى از ايشان بود پس پيش از تعبير ايشان را بطريق مستقيم كه توحيد است ارشاد فرمود تا بر اسلام بميرند و اول بيان معجزه خود فرمود كه آن خبر دادن او بود از غيب تا دلالت بر صدق قول او كند در دعوت ايشان با سلام و صحت تعبير او همچنان كه طريقه انبياست كه اول اظهار معجزه ميكردند و بعد از آن امت را بطريق اسلام دعوت ميفرمود پس به جهت اين اول بار از تعبير اعراض كرده در بيان معجزه خود .\r\n قالَ لا يَأْتِيكُما طَعامٌ تُرْزَقانِهِ  گفت يوسف كه نيايد بشما خوردنى كه روزى داده شويد بدان  إِلَّا نَبَّأْتُكُما بِتَأْوِيلِهِ  مگر كه خبر دهم شما را بعاقبت آن يعنى بگويم رنگ و مزهء آن طعام را  قَبْلَ أَنْ يَأْتِيَكُما  پيش از آنكه بيايد بشما يعنى اخبار كنم شما را از غيب ايشان گفتند ما هرگز از كاهنان امثال اين نشنيده‌ايم يوسف به جهت رفع كهانت از خود فرمود  ذلِكُما مِمَّا عَلَّمَنِي رَبِّي  اين كه گفتم بشما از آن چيزى است كه بياموخت به من آفريدگار من بالهام و وحى نه آنكه از قبيل كهانت و فرمود كه  إِنِّي تَرَكْتُ مِلَّةَ قَوْمٍ لا يُؤْمِنُونَ  بدرستى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكه من ترك كرده‌ام و بازگذاشته‌ام كيش گروهى را كه نميگروند  بِاللَّهِ وَ هُمْ بِالْآخِرَةِ هُمْ كافِرُونَ  بوحدانيت خدا و ايشان بسراى آخرت ناگرويدگانند تكرار ضمير براى تاكيد كفر ايشان بسراى آخرت .\r\n وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ  و پيروى كرده‌ام دين پدران خود را اظهار جهة آنكه اهل بيت نبوتست و جهة قصد زيادتى رغبت ايشانست باستماع كلام وى و قبول كردن سخن وى در آنچه گويد .\r\n ما كانَ لَنا أَنْ نُشْرِكَ بِاللَّهِ مِنْ شَيْءٍ  روا نيست و نشايد ما را كه پيغمبرانيم آنكه انباز گيريم به خدا چيزى را بلكه بر طريق يگانگى پرستش او ميكنيم  ذلِكَ مِنْ فَضْلِ اللَّهِ عَلَيْنا  اين توحيد و پرستيدن خدا به يگانگى از فضل خداست بر ما كه بوحى ما را به آن آگاهى داده  وَ عَلَى النَّاسِ  و از فضل اوست بر ساير آدميان كه انبياء بارشاد ايشان فرستاده  وَ لكِنَّ أَكْثَرَ النَّاسِ لا يَشْكُرُونَ  و ليكن بيشتر مردمان كه پيغمبران بايشان آمده‌اند برشد سپاس‌دارى نميكنند آن فضل و موهبت را و از آن اعراض ميكنند و از آن متنبه نميشوند پس در ترغيب ايشان بتوحيد و تنفير ايشان از شرك ميفرمايد كه .\r\n يا صاحِبَيِ السِّجْنِ  اى ياران زندان يعنى كسان آن  أَ أَرْبابٌ مُتَفَرِّقُونَ  آيا خداوندان پراكنده كه شما داريد از زر و نقره و آهن و چوب و سنگ  خَيْرٌ أَمِ اللَّهُ الْواحِدُ الْقَهَّارُ  بهتر است يا خداى يگانه و يكتا در ذات و صفات غالب بر همه مكنونات كه هيچكس با او مقاومت نتواند كرد .\r\n ما تَعْبُدُونَ مِنْ دُونِهِ إِلَّا أَسْماءً  نميپرستيد اى اهل زندان بدون خدا مگر نامهائى يعنى چيزى چند را كه باعتبار اسم بدون حجتى و دليلى  سَمَّيْتُمُوها أَنْتُمْ وَ آباؤُكُمْ  نام نهاده‌ايد شما و پدران شما يعنى ميپرستيد چيزهائى را كه باعتبار اطلاق اسم و محض نام بدون حجتى كه دلالت كند بر استحقاق الوهيت ايشان مراد آنست كه همين اسم خدا دارند و از حقيقت الوهيت معرااند  ما أَنْزَلَ اللَّهُ بِها مِنْ سُلْطانٍ  فرو نفرستاده خداى تعالى بپرستش آنها هيچ حجتى كه دلالت كند بر استحقاق الوهيت ايشان مراد آنست كه همين اسم خدا دارند پس شما ميپرستيد اسمى چند بىمسما  إِنِ الْحُكْمُ إِلَّا لِلَّهِ أَمَرَ  نيست حكم پرستش مگر خداى را كه مستحق پرستش است فرمان داده به زبان پيغمبران  أَلَّا تَعْبُدُوا إِلَّا إِيَّاهُ  آنكه نپرستيد اى كافهء مردمان مگر او كه حجت روشن دلالت مىكند بر وجوب عبادت او بوحدانيت\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n ذلِكَ الدِّينُ الْقَيِّمُ  اين است دين حق درست و راست  وَ لكِنَّ أَكْثَرَ النَّاسِ لا يَعْلَمُونَ  و ليكن بيشتر مردمان نميدانند راه حقرا به جهت عدم تفكر در دلائل عقليه و حجج نقليه و تبعيه هواجس نفسانى و وساوس شيطانى بعد از تنبيه بر بطلان كيش ايشان و امر بمعبوديت معبود يكتا شروع در تعبير خواب ايشان كرده فرمود كه .\r\n يا صاحِبَيِ السِّجْنِ أَمَّا أَحَدُكُما  اى ياران زندان اما يكى از شما كه ساقى ملك است سه روز ديگر خلاص يابد  فَيَسْقِي رَبَّهُ  پس بياشاماند تربيت كنندهء خود را يعنى ملك ريان  خَمْراً  شراب چنانچه پيشتر ميبوده يعنى همان ساقى ملك باشد  وَ أَمَّا الْآخَرُ فَيُصْلَبُ  و اما آنديگر كه طباخ است پس بر آويخته شود بردار و مدتى او را بگذارند بر آن  فَتَأْكُلُ الطَّيْرُ مِنْ رَأْسِهِ  پس بخورند مرغان شكارى از كله سر او پس از آن دو يكى گفت دروغ گفتيم و هيچ خوابى نديده بوديم يا گفتند ما خواب‌هاى خود را بر يكديگر بستيم يوسف عليه السّلام فرمود كه  قُضِيَ الْأَمْرُ الَّذِي فِيهِ تَسْتَفْتِيانِ  حكم كرده شد و محكم ساخته گشت كار خواب كه شما در آن طلب تاويل و تعبير كرديد و خلاف آنچه من گفتم نخواهد شد ايندليل است بر اخبار يوسف بغيب بر طريق وحى نه مانند تعبير معبران در حديث آمده است كه خواب بر پر مرغى بسته شده است مادام كه تعبير به آن نكرده باشند چون كنند بيفتد از پر آن مرغ و بر زمين آيد يعنى واقع شود بجاى خود و خواب جزويست از چهل و شش جزو از پيغمبرى بايد خوابى كه بينى جز با خداوند راى صايب نگوئى و مرويست كه چون سه روز برآمد گماشتگان ملك برآمدند و ايشانرا از زندان بردند .\r\n وَ قالَ  و گفت يوسف در وقت بيرون رفتن ايشان  لِلَّذِي ظَنَّ أَنَّهُ ناجٍ مِنْهُمَا  مر آنكس را كه دانست بطريق وحى آنكه او رستگار است از آن هر دو و ظن بمعنى يقين در كلام عرب بسيار است و نميتواند بود كه بمعنى خود باشد زيرا كه تعبير وى بطريق وحى بود نه بصواب ديد و راى حاصل كه ساقى را گفت  اذْكُرْنِي عِنْدَ رَبِّكَ  ياد كن مرا نزديك مربى خود يعنى بىگناهى مرا بعرض ملك ريان رسان تا مرا از اين محنت باز رهاند وى اينمعنى را قبول كرد پس ملك بفرمود تا طباخ كه خيانت او ثابت شده بود بر دار كردند و ساقى را كه صفت امانت او تحقيق يافته بود همان منصب نخستين را به او دادند و چون يوسف متوسل بمخلوق شد در نجات جبرئيل نازلشد و يوسف را بگوشهء زندان برده پر خود را بر زمين زد زمين اول تا طبقهء دويم شكافته يوسف را گفت فرو نگر تا چه بينى يوسف نگاه كرد گفت طبقهء دوم را ميبينم يك بار ديگر پر بر آن زد زمين سوم پيدا شد همچنين تا طبقه هفتم ظاهر گشت جبرئيل گفت فرونگر چون نگاه كرد سنگى عظيم ديد گفت\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nسنگى بزرگ ميبينم جبرئيل پر بر آن سنگ زد شكافته شد و از ميان او كرمى بيرون آمد برگى سبز در دهن گرفته گفت يا طاهر الطاهرين اى پاكيزه‌تر پاكيزگان پروردگار عالميان ترا سلام مىرساند و ميگويد شرم نداشتى از من كه استعانت كردى بملك مصر بعز و جلال من كه به جهت اين هفت سال ترا در زندان بدارم يوسف از اين سخن متأثر شد گفت اى جبرئيل خداى از من راضى باشد گفت آرى خدا از تو راضى است گفت اگر هفتاد سال در اينجا بمانم باك ندارم و ببايد دانست كه استعانت بمخلوق در دفع مضار و تخلص از مكاره جايز است باجماع و غير قبيح بلكه گاه هست كه واجب مىشود پس روايات مذكوره دلالت بر حرمت استعانت نميكند بلكه عتاب مذكوره بيوسف جهت ترك عادت جميلهء او بود در صبر و توكل بر خدا بر امور به جهت تشديد محنت و قبح استعانت در صورتيست كه ترك توكل بر خداى كرده اعتماد كلى بر مخلوق كنند و اگر با وجود توكل مخلوق را واسطه سازند در دفع بليه موجب اثم نميشود القصه چون ساقى بمرتبهء تقرب رسيد و از ساغر جاه و دولت سر خوش گرديد از زندان و اهل آن غافل شد  فَأَنْساهُ الشَّيْطانُ ذِكْرَ رَبِّهِ  پس فراموش گردانيد ياد كردن يوسف را نزد تربيت كنندهء خود كه پادشاه بود  فَلَبِثَ فِي السِّجْنِ بِضْعَ سِنِينَ  پس درنگ كرد يوسف در زندان چند سال بضع عدديست ميان سه و نه يوسف بعد از اينواقعه هفت سال در زندان بماند و مشهور آنست كه از اول تا آخر دوازده سال در زندان مكث فرمود از كلينى نقل است كه يوسف پنج سال پيش از بيرون رفتن ساقى از زندان و هفت سال بعد از رفتن او در زندان بماند و در اينمدت ميگريست تا بحديكه زندانيان بتنگ آمده گفتند اى يوسف يا بروز گريه كن و شب خاموش باش يا شب بگرى و روز خاموش باش تا ما را آسايشى باشد زليخا را از اينحال خبر دادند بفرمود تا در زندان موضعى خالى كردند و دريچهء بر شارع عام گذاشتند و حكم كرد تا يوسف را در پيش آن روز نه‌نشاندند تا بديدن مردم مشغول شده گريه نكند و زندانيان را آرامى بديد آيد قضا را روزنه بر جانب كنعان واقع شده بود چون شب شدى يوسف در پيش روزنه بنشستى و آغاز گريه كردى و هر باديكه از طرف كنعان وزيدى به زبان از حال يعقوب پرسيدى و هر نسيمى كه از طرف كنعان رفتى پيغام درد خود فرستادى شبى نشسته بود و ديده در راه انتظار نهاده بود از دور ديد كه اعرابى بر شترى سوار و راه باديه ميرود شتر سر از او دركشيد و به طرف زندان متوجه شد هر چند اعرابى او را ميزد و مهار او را مىپيچيد او تمكين نمييافت اعرابى بتنگ آمده پياده شد و شتر زمام از دست او دركشيد و بسوى ديوار زندان توجه نمود و در پيش روزنه كه يوسف در آنجا بود بايستاد و به زبان فصيح بر وى سلام كرد و گفت اى گلبن گلشن يعقوبى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاز كنعان بمصر آمده بودم و حالى از مصر بكنعان ميروم بر آن پير محنت زده هيچ پيغامى دارى و بر آن پدر فراق ديده الم كشيده هيچ خبرى ميفرستى يوسف چون نام پدر و ذكر كنعان شنيد خروش و فرياد برداشت و زار زار بگريست ناگاه اعرابى از پس شتر برسيد با عصائى كشيده خواست كه بر شتر زند زمين او را بگرفت تا نيمهء ساق اعرابى فرو ماند يوسف آواز داد كه يا اخ العرب زمانى باش تا با تو سخنى بگويم اعرابى گفت زمين مرا گرفته چگونه بجاى ديگر توانم رفت هر چه ميخواهى بپرس گفت از كجا ميآيى اعرابى گفت از كنعان پرسيد كه شتر تو در كدام چراگاه آل يعقوب چريده و آب از چشمه سار كنعان چشيده يوسف فرمود كه در زمين كنعان هيچ درختى دانى كه او را دوازده شاخ بود و يكى از آن شاخها جدا شد اكنون چند سال است بيخ آن درخت در فراق شاخ خود مينالد و شجره در آرزوى فرع خود بتضرع ميگذراند اعرابى گفت اينكه تو ميگوئى صورت حال يعقوب پيغمبر است كه دوازده پسر داشت يكى از آن دوازده غايب شد و او مدتى است كه در فراق او ميگريد و ميزارد و بر سر چهار راه خانه ساخته و بيت الاحزان نام نهاده هر كه از آنجا ميگذرد حال گم شده خود ميپرسد و كسى از نام و نشان او خبر نميدهد يوسف را از استماع اين خبر درد بر درد او افزود و گفت اى اعرابى از اينجا عزم كجا دارى گفت بباديه ميروم كه متاع مناسب آنجا خريده‌ام آن را بفروشم بعد از آن بكنعان روم يوسف فرمود كه در اين معامله چند سود طمع دارى گفت صد درهم يوسف گفت ياقوتى به تو دهم كه بيست هزار دينار ارزد هم اينجا باز گرد و بكنعان رو و چون بكنعان درآيى در آن بيت الاحزان بگو اى پيغمبر خدا من رسول غريبان و مهجوران و زندانيانم در آنوقت كه دردت بغايت رسيده باشد و سوز فراق بنهايت انجاميده دست تضرع به حضرت بىنياز بردار و ما را بدعائى ياد كن و چنانچه ما تو را فراموش نكرده‌ايم تو نيز ما را فراموش مكن اعرابى گفت چه نام دارى گفت مرا دستورى نام گفتن نيست اما در روى من نگاه كن و صفت شكل و صورت من بر ورق دل ثبت نماى و حرف حرف از صورت و موى و روى من بر صفحهء خيال رقم زن و آن پير صاحب كرامت را خبر نماى و اگر از خالى كه بر رخسار راست داشته‌ام خبر پرسيد بگو آنمظلوم محروم گفت كه آن نقطه خال در رهگذار آب سيلاب ديده افتاده در فراق تو مصرع - خون جگرم ز ديده بر رخ پالود - آن خال محو شد اى اعرابى سلام من غريب و پيام من اسير بدان پير رسان كه ترا از شادئى كه بدل او رسانى بركت بسيار روى خواهد نمود اى اعرابى چون بمحنت خانه يعقوب رسى چندان صبر كن كه پاسى از شب بگذرد و غوغا و هنگامهء مردم فرو نشيند و يعقوب از ورد فارغ گردد تو بدر كلبهء او رو و بگوى السّلام عليك ايّها المغموم سلام بر تو باد اى خورندهء غمهاى دمادم من الغريب المهموم از غريب مبتلا بانواع غم پس بگوى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nكه آن مظلوم ميگويد كه تا از خدمت تو محروم مانده‌ام از گريه و ناله نياسوده‌ام و تا جمال ترا نه‌بينم بر بساط راحت و آسايش ننشينم اى اعرابى بيا اين ياقوت قيمتى از من بستان و از يعقوب هر دعائى كه خواهى درخواه كه دعاى آن پير مستجابست اعرابى گفت ايجوان چگونه پيش آيم كه زمين مرا گرفته است يوسف گفت انديشهء زدن شتر از دل بيرون كن تا زمين تو را رها كند و اين شتر را مرنجان كه ما را از حالات آن مكروب بيت الاحزان خبر داده اعرابى گفت از زدن شتر در گذشتم في الحال پايش از زمين برآمده نزد يوسف دويد و هم از شعاع رويش نشانى كه مىبايست بديد و ياقوت از دست مباركش فراگرفته راه بيابان كنعان برگرفت يوسف از عقب او مينگريست و ميگريست و ميگفت يا ليت راحيلا لم تلدنى اى كاشكى راحيل مرا نزادى تا دل من در ورطهء چنين غمها نيفتادى پس اعرابى بكنعان آمد و صبر كرد تا مقدارى از شب بگذشت بدر بيت الاحزان آمد و گفت السّلام عليك يا نبى اللّه يعقوب را از آن ندا راحتى بدل رسيد برجست و از خانه بيرون آمد و گفت عليك السّلام و رحمة اللّه يا عبد اللّه چه كسى و از كجا آيى گفت پيغامى آورده‌ام گفت رسول كيستى و پيغام كه دارى گفت رسولان غريبانم و پيك مهجوران و قاصد زندانيان از زمين مصر مىآيم و تمام قصه باز گفت يعقوب چون اينحكايت استماع نمود فرياد بر آورد و گفت اگر تو رسول غريبانى نيز من در فراق غريبان مبتلاام و اگر تو پيك مهجورانى من سوخته آتش هجران بلاام و اگر تو فرستاده زندانيانى من نيز ساكن بيت احزانم مژدهء دادهء كه از او بوى وصال بمشام من ميرسد و خبرى دادى كه از آن گره حسرت از دل من گشادى مژدگانى چه خواهى گفت آنچه مقصود من است از او يافته‌ام از تو توقع دعا دارم يعقوب گفت الهى سكرات موت بر اين بنده آسان گردان شتر اعرابى بسخن در آمد كه سبب اين پيغام و اعرابى را بدر زندان من رهنمونى كرده‌ام و در گذاردن اين پيغام مرا نيز شركتى هست و از تو طمع دعا دارم فرمود الهى اين شتر را از ناقهاى بهشت گردان اعرابى گفت اى برگزيدهء خدا آن غريب زندانى را دعائى كن گفت خدايا او را از بند خلاصى ده و او را بخويشان پيوستگى كرامت فرماى پس اثر دعاى يعقوب بيوسف رسيده مدت محنت او بسر آمد ملك ريان خوابى مهيب ديده بامداد تمامى حكما و ندماى خود را طلبيد .\r\n وَ قالَ الْمَلِكُ إِنِّي أَرى سَبْعَ بَقَراتٍ سِمانٍ  و گفت ملك ريان بدرستى كه من بخواب ديدم هفت گاو فربه كه از جوى خشكى بيرون آمدند و بعد از آن  يَأْكُلُهُنَّ سَبْعٌ عِجافٌ  ميخوردند و فرو ميبردند ايشان را هفت گاو لاغر و شكمهاى ايشان هيچ زياده نشد  وَ سَبْعَ سُنْبُلاتٍ خُضْرٍ  و ديدم هفت خوشه سبزتر و تازه كه دانهاى آن\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمنعقد شده بود  وَ أُخَرَ يابِساتٍ  و هفت خوشهء ديگر ديدم خشك شده يعنى رسيده و بدر و آمده پس اين خوشهاى خشك بر آن خوشهاى سبز پيچيدند و بعد از بيان خواب گفت  يا أَيُّهَا الْمَلَأُ  اى گروه كاهنان و معبران كه اشراف قوميد  أَفْتُونِي فِي رُءْيايَ  فتوى دهيد يعنى جواب گوئيد مرا در تعبير خواب من  إِنْ كُنْتُمْ لِلرُّءْيا تَعْبُرُونَ  اگر هستيد شما از روى علم و دانش مر خواب را تعبير ميگوئيد و بعبارت آن عالميد و آن را نيك ميدانيد .\r\n قالُوا أَضْغاثُ أَحْلامٍ  گفتند معبران در جواب ملك كه اين خوابهاى شوريده و پريشانست  وَ ما نَحْنُ بِتَأْوِيلِ الْأَحْلامِ بِعالِمِينَ  و نيستيم ما بتعبير اين نوع خوابها دانايان چه ما تعبير خوابهاى راست ميگوئيم و اين از قبيل خوابهاى باطل است ملك ريان از جواب ايشان متحير گشته در درياى تفكر غوطه خورد كه آيا راه تعبير اينواقعه به من كه نمايد يا رب اين خواب پريشان مرا تعبير چيست ساقى كه ملك را متفكر و متغير ديد از حال يوسفش ياد آمد .\r\n وَ قالَ الَّذِي نَجا مِنْهُما  و گفت آنكسى كه نجات يافته بود از دو بنده زندانى يعنى ساقى  وَ ادَّكَرَ بَعْدَ أُمَّةٍ  و ياد كرد از قول يوسف كه گفته بود مرا نزد مربى خود ياد كن پس از زمانى دور و دراز  أَنَا أُنَبِّئُكُمْ بِتَأْوِيلِهِ فَأَرْسِلُونِ  من خبر دهم شما را بتعبير اين خواب پس بفرستيد مرا بزندان كه در آنجا كسى هست بزندان كه تعبير خواب نيكو داند ملك از اينخبر شادمان گشته حكم فرمود كه زود برود و خبر بيارد ساقى سوار شده بزندان درآمد و گفت .\r\n يُوسُفُ أَيُّهَا الصِّدِّيقُ  اى يوسف اى نيك راست گوينده و صفت بصديق كه صيغهء مبالغه است جهت آن بود كه احوال او را تجربه كرده بود و صدق او را دانسته در تعبير خواب او و خواب مصاحب او لهذا گفت اى بسيار راست گوينده  أَفْتِنا فِي سَبْعِ بَقَراتٍ سِمانٍ  فتوى ده ما را در هفت گاو فربه  يَأْكُلُهُنَّ سَبْعٌ عِجافٌ  خوردند ايشان را هفت گاو لاغر  وَ سَبْعِ سُنْبُلاتٍ خُضْرٍ وَ أُخَرَ يابِساتٍ  و در هفت خوشه سبز و هفت خوشه خشك كه بر ايشان پيچند و خشك سازند همه حكماء در اينخواب حيرانند تو جواب گوى  لَعَلِّي أَرْجِعُ إِلَى النَّاسِ  تا باشد كه بازگردم بجواب تمام و تعبيرى راست بسوى مردمان يعنى ملك و ملازمان درگاه او  لَعَلَّهُمْ يَعْلَمُونَ  شايد يعنى اميد هست كه ايشان ببركت تو بدانند تأويل اين واقعه را يا شرف\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nو فضل ترا معلوم كنند .\r\n قالَ تَزْرَعُونَ سَبْعَ سِنِينَ  گفت يوسف با او كه شما كشت كنيد هفت سال كه بقرات سمان اشاره بآنهاست  دَأَباً  زراعتى بر عادت مستمر خود  فَما حَصَدْتُمْ  پس آنچه بدرويد از غلات  فَذَرُوهُ فِي سُنْبُلِهِ  پس بگذاريد آن را در خوشه آن يعنى چوب او را پاك مكنيد تا از شپشه و آفات ايمن باشد پس غلات را با خوشه ذخيره كنيد  إِلَّا قَلِيلًا مِمَّا تَأْكُلُونَ  مگر اندكى يعنى به قدر حاجت از آنچه خوريد در اين سالها كه آن را پاك گردانيد يعنى آنچه شما را احتياج افتد از خوردن آن در اين هفت سال پاك كنيد و ما بقى را با چوب ذخيره كنيد .\r\n ثُمَّ يَأْتِي مِنْ بَعْدِ ذلِكَ سَبْعٌ شِدادٌ  پس بيايد از پس اين سالها هفت سال سخت كه سبع عجاف عبارت از آنهاست  يَأْكُلْنَ  بخورند اين سالها يعنى كسانى كه در آنزمان باشند  ما قَدَّمْتُمْ لَهُنَّ  از آنچه از پيش فرستاده باشيد يعنى ذخيره نهاده براى آن سالها  إِلَّا قَلِيلًا مِمَّا تُحْصِنُونَ  مگر اندكى از آنچه نگاه داريد كه ضبط كنيد براى تخم زراعت .\r\n ثُمَّ يَأْتِي مِنْ بَعْدِ ذلِكَ عامٌ فِيهِ  پس بيايد از پس اين سالها قحط سالى كه در آن  يُغاثُ النَّاسُ  بفرياد رسيده شوند بر آن مردمان يعنى خدا بفرياد ايشان رسد  وَ فِيهِ يَعْصِرُونَ  و در اين سال بيفشرند آنچه افشردنى باشد مثل انگور و زيتون و كنجد و غير آن و اينكنايه از كثرت ثمار است و گفته‌اند كه اشاره بدوشيدن شير است از پستان گاو و گوسفند و اين عبارت از فراخ سالى است و چون يوسف تعبير تمام كرد ساقى بازگشته به خدمت ملك رفت و در وقتى رسيد كه جميع اكابر و اصاغر در خدمت پادشاه ايستاده بودند و در آنمحفل عام اين سخنان را كه از يوسف شنيده بود همان وجه تقرير نمود ملك را پسنديده آمد خواست كه به گوش خود از زبان يوسف بشنود كسى را بطلب او فرستاد تا بمشافهه از او بشنود .\r\n وَ قالَ الْمَلِكُ ائْتُونِي بِهِ  و گفت ملك بياوريد يوسف را به من  فَلَمَّا جاءَهُ الرَّسُولُ  پس آنهنگام كه آمد به دو فرستادهء ملك يعنى ساقى و گفت اى يوسف اجابت كن ملك را تا تعبير خواب چنانچه به من گفتهء از تو بشنود يوسف خواست كه اول برائت و بىگناهى خود را بر ملك آشكار كند تا كسى را در حال او مجال تهمت و وقيعه نماند پس به جهت اين  قالَ ارْجِعْ إِلى رَبِّكَ فَسْئَلْهُ  گفت يوسف به او كه بازگرد بسوى مهتر خود يعنى بپرس او را يعنى درخواست كن تا تفحص كند و بپرسد  ما بالُ النِّسْوَةِ اللَّاتِي قَطَّعْنَ أَيْدِيَهُنَّ  چه بود آنزنان را كه در مجلس زليخا بريدند\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدستهاى خود را  إِنَّ رَبِّي بِكَيْدِهِنَّ عَلِيمٌ  بدرستى كه پروردگار من بمكر زنان و فريب ايشان داناست و در ايندليل است بر اينكه سزاوار آنست كه در نفى تهمت از خود اجتهاد نمايند و از مواقع آن بپرهيزند و از ابن عباس مرويست كه اگر يوسف بدون استكشاف اين حال از زندان بيرون آمدى ملك هر وقت كه او را ديدى تصور اينمعنى كردى كه اين آن مرد است كه با زن عزيز خيانت كرده اما چون رسول باز آمد و پيغام يوسف را رسانيد ملك فرمود تا آن زنان را جمع كردند و زليخا را نيز بياوردند پس به جهت تحقيق اين امر .\r\n قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِهِ  گفت بايشان كه چه بود حال و كار شما وقتى كه طلب كرديد يوسف را از نفس وى يعنى كام دل خود جستيد  قُلْنَ حاشَ لِلَّهِ  گفتند آن زنان در جواب كه پاك است خدا از آنكه عاجز باشد از آفريدن مردى پاكيزه مانند يوسف  ما عَلِمْنا عَلَيْهِ مِنْ سُوءٍ  ندانستيم ما بر يوسف از هيچ بدى نه اندك و نه بسيار و چون زليخا ديد كه جز راستى فائده ندارد او نيز به پاكى يوسف اقرار كرد  قالَتِ امْرَأَةُ الْعَزِيزِ الْآنَ حَصْحَصَ الْحَقُّ  گفت زن عزيز يعنى زليخا اكنون ثابت و مستقر شد و هويدا و روشن گشت آنچه درست و راست است  أَنَا راوَدْتُهُ عَنْ نَفْسِهِ  من مراودت كردم يوسف را از نفس او و آرزوى وصال او كردم  وَ إِنَّهُ لَمِنَ الصَّادِقِينَ  و بدرستى كه او از راستگويانست آنجا كه با عزيز گفت هى راودتنى از أبو عبد اللّه عليه السّلام مرويست كه جبرئيل يوسف را در حبس ايندعا تعليم كرد كه در عقب هر نماز بخواند اللهم اجعل لى فرجا و مخرجا و ارزقنى من حيث احتسب و من حيث لا احتسب حق تعالى او را از آن نجات داد القصه حق تعالى يوسف را از زندان خلاصى داد و ملك با او پيغام داد كه زنان بگناه خود اعتراف نمودند از زندان بيرون آى تا بحضور تو ايشان را عقوبت كنم يوسف گفت برسول كه غرض من عقوبت ايشان نبود .\r\n ذلِكَ لِيَعْلَمَ أَنِّي لَمْ أَخُنْهُ بِالْغَيْبِ  اين درخواست من براى آن بود كه تا عزيز بداند آنكه من خيانت نكردم او را در غيبت وى و حرمة تربيت وى نگاه داشتم  وَ أَنَّ اللَّهَ لا يَهْدِي كَيْدَ الْخائِنِينَ  و ديگر تا معلوم كند كه بدرستى كه خدا راه ننمايد يعنى انفاذ نكند و بصواب نيارد مكر خيانت‌كنندگان را اين تعرض است بر زليخا در خيانت او با شوهر خود و تنبيه انابه و پاك‌دامنى خود بعد از آن به جهت اشعار بر آنكه بوسيله حمايت ربانى و توفيق يزدانى و عصمت سبحانى از خيانت مبرا شده نه آنكه نفس او مشتغل بوده در اين امر اينكلمات از پى قول مذكور درآورد\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nكه .\r\n وَ ما أُبَرِّئُ نَفْسِي  تنزيه نميكنم نفس خود را يعنى نميگويم كه نفس من بطبيعت از ميل بآرزوها مبراست و معرا  إِنَّ النَّفْسَ لَأَمَّارَةٌ بِالسُّوءِ  بدرستى كه نفس غدار فرماينده است ببدى و يا طبع مايل است بشهوت پس قصد معاصى مىكند و قوا و جوارح را به آن ميفرمايد در جميع اوقات  إِلَّا ما رَحِمَ رَبِّي  مگر وقت رحمت پروردگار من كه اعطاى توفيق و لطف و عصمت اوست و يا مگر نفوسى را كه رحمت كند خدا آن را بعصمت خود  إِنَّ رَبِّي غَفُورٌ رَحِيمٌ  بدرستى كه آفريدگار من آمرزنده است بندگان را و مهربان كه بعصمت و توفيق و لطف هدايت ايشان كند آورده‌اند كه چون فرستاده‌هاى ملك ريان از يوسف اين سخنان بشنيدند باز گفتند اشتياق او بديدار يوسف زياده گشت .\r\n وَ قالَ الْمَلِكُ ائْتُونِي بِهِ  و گفت ملك مصر بياريد يوسف را نزد من  أَسْتَخْلِصْهُ لِنَفْسِي  تا خاص گردانم او را براى خود و مهمات خود را بوى باز گذارم در تيسير آورده كه ملك ريان هفتاد حاجب را با هفتاد مركب آراسته با تاج و لباس ملوكانه بزندان فرستادن و بتعظيمى هر چه تمامتر يوسف را از زندان ببارگاه ملك ريان آوردند - آورده‌اند كه در وقت بيرون بردن يوسف زندانيان بهاىهاى گريستند و ميگفتند كه اى دلنواز و غمگسار ما بىتو چگونه زندگانى كنيم و با كه انس گيريم يوسف ايشان را دلنوازى نموده در حق ايشان دعا كرد كه بار خدايا دلهاى نيكان بر ايشان مشفق گردان و ايشان را از بند خلاصى ده و چون از زندان بيرون آمد بر در زندان نوشت كه اين قبر زندگانست و خانه اندوهگينان و تجربه دوستان و شماتت دشمنان پس بحمام رفت و خود را بشست و خلعت ملك درپوشيد و متوجه بارگاه ملك شد چون چشمش بر ملك افتاد گفت اللهم انّى اسئلك بخيرك و أعوذ بك من شره و شر غيره و چون بنزديك ملك رسيد سلام كرد و تحيت فرمود ملك او را احترام نمود و استقبال فرمود و او را در كنار گرفت و بانواع اجلال و اكرام وى را بر تخت خود نشانيد  فَلَمَّا كَلَّمَهُ  پس آنهنگام كه ملك سخن كرد با او وى به عربى جواب گفت ملك گفت اين چه زبان است گفت زبان عمم اسمعيل پس از لغت عبرى نقل كرد و ملك را به اين زبان دعا كرد ملك گفت اين چه زبانست گفت زبان پدران من وهب گفته كه ملك هفتاد زبان ميدانست بهر زبان كه با يوسف سخن ميگفت به همان لغة او را جواب مىداد ملك از اين متعجب شده و يوسف آن روز سى ساله بود و ملك در جمال او نگريست و حداثت سن و كثرت علم او مشاهده كرد بر وجه تعجب گفت اين آن كس است كه تعبير خواب من كرده است پس گفت اى يوسف ميخواهم كه تاويل خواب خود از تو بشنوم گفت اول خواب ترا بتفصيل كه چگونه ديدى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبگويم و بعد از آن بيان تعبير آن كنم ملك گفت چنين باشد پس گفت اى ملك تو هفت گاو ديدى فربه روشن و سفيد كه رود نيل بشكافتند و آنجا بيرون آمدند پستانها پر از شير تو در ايشان مينگريدى و از حسن ايشان تعجب ميكردى ناگاه ديدى كه آب نيل به زمين فروشد و زمين بديد آمد و از ميان گل و لاى هفت گاو لاغر بديد آمدند خاك رنگ شكمها بازپس رفته بىشير و پستانشان دندان و پنجه داشت چون دندان و پنجه سگان و خرطومها داشتند چون خرطوم سباع پس به آن گاوان فربه حمله كردند و ايشان را بدريدند و استخوانهاى ايشان را بشكستند و مغز استخوانهاى ايشان را بمكيدند و تو از آن تعجب ميكردى پس هفت خوشه گندم سبز و تازه از زمين برآمد و هفت ديگر سياه و خشك و همه در يك موضع نو از روى تعجب با خود ميگفتى كه چگونه در يك جا هفت خوشهء چنين سبز و خرم و هفت ديگر چنين سياه و خشك رسته بعد از آن بادى سياه برآمد و خوشه‌هاى سياه و خشك را بر آن خوشهاى سبزتر زد و آتش برآمد از آن و آن خوشه‌ها سبز را بسوخت خواب تو اين است پس از دهشت و خوف اين واقعه از خواب بيدار شدى ملك از اين صورت متعجب و متحير فرو ماند گفت و اللّه چنين بود اين كه تو گفتى از خواب من و عجب‌تر اينكه گوئيا اين واقعه تو ديدهء به خدا كه همه صواب گفتى و هيچ خطا نكردى و مرا بعضى از آن فراموش شده بود اكنون بخاطر رسيد پس تعبير آن را بطريقى كه گذشت تقرير كرد ملك گفت اى صديق روزگار راى صواب تو در اين چه تقاضا مىكند تا بر آن عمل كنيم يوسف عليه السّلام فرمود كه اى ملك صلاح آنست كه بفرمائى هر جو و گندم كه در مملكت تو هست جمع كنى و آنچه در خزينه دارى خرج زراعت كنى چه اضعاف آن باز خواهى يافت و چون وقت درويدن آن رسد بفرمائى تا بدروند و با خوشه در انبارها نهند تا از آفت شپشه ايمن باشد دانهء آن براى آدميان و كاه آن براى چهارپايان تا در زمان قحط چهارپايان نيز بمعرض تلف درنيايند و در آن هفت سال آنچه حاصل شود پنج يك آن براى قوت آنسال بردارى و باقى ذخيره كن براى سالهاى قحطى و چون اين هفت منقضى شود هفتسال قحطى باشد و مردم از اطراف و اكناف عالم آيند و از تو طعام خواهند و آنچه در هفتسال فراخى نهاده باشى همه را بمراد خود بفروشى و به جهت آن خزينهء تو از زر و سيم مملو شود بحديكه هيچ پادشاهى نديده باشد ملك ريان كه اينسخنان از يوسف عليه السّلام بشنيد  قالَ إِنَّكَ الْيَوْمَ لَدَيْنا مَكِينٌ أَمِينٌ  گفت اى يوسف بدرستيكه امروز نزد ما با جاه و قدرى و در غاية تقرب مؤتمن بر همه چيزها هر چه ميخواهى از ما بخواه و آنچه آرزو دارى بر من بگوى كه بر وفق مدعاى تو ساخته و پرداخته خواهد شد .\r\n قالَ اجْعَلْنِي عَلى خَزائِنِ الْأَرْضِ  گفت\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nيوسف كه بگردان مرا حكم كننده بر خزينهاى زمين مصر يعنى مرا بر آنچه حاصل ولايات مصر است از نقود و اطعمه خازن گردان تا او را بر طريق مذكور صرف مزارع كنم بقوله  إِنِّي حَفِيظٌ  بدرستيكه من بسيار نگاه دارنده‌ام و نيكو حفظ كننده و چيزيرا از آن ضايع نگردانم  عَلِيمٌ  دانا بمصالح ملك و هر چه سازم از صلاح بيرون نباشد و يا نگاه دارندهء حسابم و دانا بلغت هر كه با من سخن گويد در تفاسير معتبره مذكور است كه ملك ريان تختى از زر سرخ مرصع بانواع جواهر به جهت يوسف مقرر كرده تاج مكلل بر سر وى نهاده كليدهاى خزائن بوى سپرد و زمام اختيار مملكت بقبضهء اقتدار وى داد و آخر عزيز را عزل كرد و مهمات وى نيز بعهدهء يوسف كرده در اندك زمانى عزيز درگذشت و ملك از علم و فضل و حسن معاشرت و معدلت يوسف تعجب كرده هر روز محبت او با يوسف بيشتر ميشد از ابن عباس نقل است كه حضرت رسالت صلّى اللّه عليه و آله و سلّم فرمود كه رحم اللّه اخى يوسف اگر از ملك التماس منصب نميكرد در حال اين منصب به دو قرار ميگرفت و آن را بوى ارزانى ميداشت ليكن چون اين التماس كرد بعد از يك سال به اين منصب رسيد و در اين يك سال با ملك مجالست ميكرد و ملك از صحبت او مستفيد ميشد يكروز با يوسف گفت آرزو دارم كه هميشه با تو مكالمه و مواكله كنم اما مرا از آن تنگ مىآيد يوسف گفت من به اين اوليترم چه من پسر يعقوب اسرائيل اللّه كه پسر اسحق ذبيح اللّه است كه پسر ابراهيم خليل اللّه است گفت راست گفتى اى يوسف پس با او مواكله ميكرد چون يك سال برآمد تاج مكال بر سر او نهاد و جامهء خاص خود در او پوشانيد و شمشير خاص خود حمايل وى كرد و او را بر تخت مرصع بياقوت نشاند و قبهء از استبرق بر بالاى سر او بزد بالاى او سى گز پهناى او ده گز و سى بستر بر سرير افكنده يوسف را بر آن نشاند و امراء و سلاطين خود را بخدمتكارى او نصب كرد و خود در خانه نشست و زمام پادشاهى به كف كفايت او باز داد و كار و مهمات مصر با او بازگذاشت و در سال قحط عزيز فوت شد و ريان بالتماس تمام زليخا را بيوسف داد بر تفصيلى كه بعد از اين مذكور خواهد شد و چون يوسف با او خلوت كرد او را بكر يافت منشا اين پرسيد جواب داد كه عزيز عنين بود و او را رجوليت نبود پس حق تعالى يوسف را از زليخا دو پسر ارزانى فرمود ميشا و افرائيم روزى بزليخا گفت اين مرتبه كه اكنون داريم بهتر است يا آنچه مرا به آن استدعا ميكردى زليخا گفت اى صديق مرا به آن ملامت مكن كه من زنى بودم نوجوان و در نعمت پرورده با جمال و مال شوهرم با زنان ميلى نداشت و هرگز پيرامن من نميگشت و تو نيكوترين اهل روزگار من بودى و به جهت فرط محبت تو مبتلا شدم ببلائى كه هيچكس بدان\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمبتلا نبوده القصه پادشاهى بر يوسف قرار گرفت و همهء مردمان روزگار محكوم حكم او شدند .\r\n وَ كَذلِكَ  و همچنين كه يوسف را از بند و زنجير خلاصى داديم و او را مقرب پادشاه آن عصر گردانيديم  مَكَّنَّا لِيُوسُفَ فِي الْأَرْضِ  جاى داديم يوسف را در زمين مصر يعنى متمكن ساختيم او را بحكومت و پادشاهى  يَتَبَوَّأُ مِنْها  جاى ميگرفت از آن زمين كه چهل فرسخ در چهل فرسخ عرصه داشت يعنى تصرف ميكرد در آن  حَيْثُ يَشاءُ نُصِيبُ بِرَحْمَتِنا  هر جا كه ميخواست ميرسانيم رحمت خود را از نعم دينى و صورى و معنوى  مَنْ نَشاءُ  بهر كه ميخواهيم  وَ لا نُضِيعُ أَجْرَ الْمُحْسِنِينَ  و ضايع و باطل نميگردانيم مزد نيكوكاران را در دنيا و آخرت .\r\n وَ لَأَجْرُ الْآخِرَةِ خَيْرٌ لِلَّذِينَ آمَنُوا  و هر آينه مزد آخرت از حيثيت بقا و دوام بهتر است مر آنانرا كه گرويده‌اند به خدا  وَ كانُوا يَتَّقُونَ  و هستند كه پرهيز ميكنند از فواحش چون يوسف كه باحسان و تقوى از تحت چاه بتخت جاه رسيد القصه يوسف مهمات ملكى پيش گرفت و حكم كرد تا مردم بزراعت اشتغال نمودند و انبار خانهاى خالى بنا فرمود و هفتسال از هر غله كه حاصل ميشد به قدر كفاف چيزى بمردم ميداد و باقى را با خوشه مضبوط ميساخت تا سالهاى قحط و در شب اول از سالهاى قحط امر كرد تا در ميان شب طعام ساخته طباخان گفتند ايها الصديق ملك را عادت نيست كه در نيم شب طعام خورد يوسف گفت به آنچه شما را ميگويم اقدام نمائيد ايشان در شب طعام مهيا ساختند چون نيمه از شب بگذشت ملك ريان از خواب درآمد گفت هر طعام كه ميسر شود بياريد كه گرسنگى بر من غالب شده فرياد الجوع الجوع ميكرد يوسف بفرمود تا طعامى ساخته حاضر كردند ملك گفت در اين شب چگونه دانستيد كه مرا بطعام احتياج خواهد شد گفتند يوسف ما را به اين امر فرموده بود ملك گفت اى يوسف چه دانستى كه من در نيمه شب گرسنه خواهم شد فرمود امشب اول سالهاى قحط است و از علامات و اسباب آن يكى آنست كه مردمانرا ميل بطعامها بيشتر از سالهاى فراخى باشد و به جهت اين دانستم كه ترا بر خلاف عادت در ميان شب طعام ضرور شود پس بفرمود تا طباخان طعام مهيا كردند ملك از اين گفتار بسيار متعجب شد و از علم و ذكاء او متحير گشت و از امام رضا عليه السّلام منقول استكه چون سالهاى فراخى منقضى شد و سالهاى قحط در رسيد و در زمين مصر و شام قحطى فرو گرفت اهل مصر روى بيوسف آوردند سال اول بنقودى كه داشتند غله بديشان فروخت سال دوم بحلى و پيرايه و طلا آلات سال سوم بغلام و كنيز سال چهارم بدواب و مواشى سال پنجم به ضياع و عقار سال ششم بفرزندان و در سال هفتم همه خط بندگى به دو دادند پس يوسف را ملكى حاصل\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nشد كه هيچكس را نشد و خزينهء كه كس چنان تصور نكرده بود پس يوسف حال بعرض ملك ريان رسانيد ملك گفت همه بندهء تواند و اختيار پيش تست يوسف همه را پيش ملك آزاد كرد و اموال و اولاد و ضياع و عقار و هر چه از ايشان گرفته بود بديشان بازداد چون ملك اين احسان و كرم و خصال سنيه و فضائل جسميهء او را مشاهده كرد گفت « اشهد ان لا إله الا اللّه وحده لا شريك له و اشهد انك عبده و رسوله » و حكمت در اين آن بود كه مصريان يوسف را بوقت خريد و فروخت به صورت بندگى ديدند قدرت ازلى همه را طوق بندگى او به گردن نهاد تا كسى را در بارهء او سخنى بىادبانه نرسد و در خبر استكه يوسف در اين هفتسال هرگز طعام سير نخوردى تا گرسنگان را فراموش نكند و امر كرده بود كه هر روز نماز پيشين تا نماز عصر طعام نزد ملك بردندى گفت اى يوسف چرا بر عادت معهود هر روز دو بار طعام در مجلس من طعام حاضر نميكنى گفت تا تو نيز طعم گرسنگى بيابى ملك گفت نيكو گفتى آورده‌اند كه در سالهاى قحط اثر قحطى به زمين كنعان رسيد كار بر اولاد يعقوب تنگ شد گفتند اى پدر در شهر مصر ملكى است كه همه قحطىزدگان را مينوازد و كار غرباء و ابناء السبيل را بدلخواه ايشان ميسازد اگر فرمائى طعامى جهة گرسنگان كنعان بياوريم يعقوب اجازه فرمود و بنيامين را كه فراق يوسف را به او تسلى دادى جهة خدمت خود باز گرفت و ده فرزند ديگر را هر يك با شترى و بضاعتى از پشم رنگ كرده و كشك و پنير و امثال آن چيزى كه داشتند روى به راه مصر نهادند و يكشتر به جهت بنيامين با بضاعت همراه نمودند .\r\n وَ جاءَ إِخْوَةُ يُوسُفَ  و آمدند برادران يوسف از كنعان به خدمت يوسف  فَدَخَلُوا عَلَيْهِ  پس درآمدند بر او و به زبان عبرى بنياد تكلم كرده رسم خدمت بجاى آوردند  فَعَرَفَهُمْ  پس شناخت يوسف ايشانرا در نظر اول  وَ هُمْ لَهُ مُنْكِرُونَ  و ايشان مر او را ناشناسندگان بودند به جهت طول عهد چه بقول اصح چهل سال از واقعهء ايشان گذشته بود و برادر را كودك رها كرده بودند و اكنون او را بر سرير خلافت و پادشاهى ديدند نشسته و جامهاى ملوكانه پوشيده و تاج مرصع بانواع جواهر بر سر نهاده و طوق زرين در گردن كرده و حكما گفته‌اند حكمت در آنكه برادران يوسف را نشناختند آن بود كه معصيت كرده بودند و معصيت ديدهء عاصى را سياه و تاريك ميسازد و گويند بجهة آنكه يوسف در پس پرده با ايشان سخن ميگفت پس يوسف پرسيد كه چه كسانيد گفتند جماعت شبانانيم و قحط رسيده آمده‌ايم تا شما ما را نوازشى فرمائيد و از طعام محظوظ گردانيد يوسف فرمود كه مبادا جاسوس باشيد و به اين صورت آمده تا از كيفيات و حالات مملكت واقف شده اعلام اعادى كنيد و فتنه در زمين مصر اندازيد گفتند يا ملك ما پسران يك پدريم كه يعقوب صفى اللّه است\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nگفت پدر شما چند فرزند دارد گفتند دوازده پسر داشت يكى را در صغر سن گرگ خورد و يكى را كه از مادر او حاصل شده بود پدر براى خدمت خود نگاهداشت و ما ده تن بملازمت آمده‌ايم پس يوسف فرمود كه اينجا كس باشد كه شما را شناسد گفتند نه مردم مصر ما را نميدانند يوسف گفت تا آن برادر ديگر بيايد صدق و كذب شما در آنچه ميگوئيد معلوم شود گفتند اين نوبت او را همراه بياريم يوسف گفت يكى از شما اينجا باشد كه تا شما برويد و آن برادر را بياريد و حال شما بر من محقق گردد ايشان قرعه زدند بنام شمعون برآمد پس شمعون بايستاد يوسف فرمود بضاعات ايشان بستدند و عوض گندم بديشان دادند .\r\n وَ لَمَّا جَهَّزَهُمْ بِجَهازِهِمْ  و آنهنگام كه بساخت يوسف كار ايشان را و ساز ايشان را سر انجام كرده هر يك را يك شتر بار داد گفتند يك شتر كه در خدمت پدر است بدهيد يوسف گفت من بشمار مردم مىدهم نه بشمار شتر ايشان مبالغه نمودند  قالَ ائْتُونِي بِأَخٍ لَكُمْ مِنْ أَبِيكُمْ  گفت يوسف كه بياريد به من برادرى كه شما راست از پدر شما يعنى علاقى نه اعيانى شما  أَ لا تَرَوْنَ أَنِّي أُوفِي الْكَيْلَ  آيا نميبينيد آن را كه من تمام ميپيمايم پيمانه را و حق كسى را باز نميگيرم  وَ أَنَا خَيْرُ الْمُنْزِلِينَ  و من بهترين فرود آرندگانم يعنى در فرود آوردن مهمانان و اكرام و احسان با ايشان دقيقه فرو گذاشت نميكنيم .\r\n فَإِنْ لَمْ تَأْتُونِي بِهِ  پس اگر نياريد به من آن برادر را  فَلا كَيْلَ لَكُمْ عِنْدِي  پس شما را نزد من مكيل نيست يعنى طعام  وَ لا تَقْرَبُونِ  و نزديك مشويد به من و در ولايت من در ميائيد و گرد من مگرديد .\r\n قالُوا سَنُراوِدُ عَنْهُ أَباهُ  گفتند زود باشد كه مراودت كنيم يعنى بجد تمام و تدبير و حيله برادر را از دست پدر انتزاع كنيم  وَ إِنَّا لَفاعِلُونَ  و بدرستى كه ما كنندگانيم آن چيزى را كه بگوئيم و در آب باب سستى و اهمال نكنيم .\r\n وَ قالَ لِفِتْيانِهِ  و گفت يوسف مر غلامان خود را كه كيل غلات تعلق به او داشت  اجْعَلُوا بِضاعَتَهُمْ فِي رِحالِهِمْ  بنهيد بار ايشانرا كه ببهاى گندم آورده‌اند و گويند آن پوستى و كفشى چند بود يوسف نخواست كه گندم ببها بديشان بدهد فرمود كه بضاعتهاى ايشانرا در بار ايشان نهيد و چون دانست كه ديانت ايشان تقاضاى آن خواهد كرد كه بضاعتها چون ثمن گندم بود بازآرند يا پدر بازفرستد از اينجهت گفت كه  لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ  شايد كه ايشان بشتاب بشناسند بضاعت خود را چون بازگردند بسوى كسان خود و بار\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nبگشايند  لَعَلَّهُمْ يَرْجِعُونَ  زود باشد كه بيايند و برادر مرا بيارند .\r\n فَلَمَّا رَجَعُوا إِلى أَبِيهِمْ  پس آنهنگام كه بازگشتند فرزندان يعقوب بسوى پدر خود پدر گفت احوال شما چون گذشت با ملك مصر گفتند اى پدر وصف كرم و فضل و احسان ملك مصر نتوانيم كرد با ما چندان انعام كرد كه اگر يكى از فرزندان يعقوب بودى همانا بيش از اين كرم نكردى يعقوب گفت شمعون كجاست  قالُوا يا أَبانا مُنِعَ مِنَّا الْكَيْلُ  گفتند اى پدر ما منع كرده شد از ما پيمودن طعام يعنى ملك مصر حكم كرد كه ديگر بر ما طعام نپيمايند اگر بنيامين را نبريم و شمعون را بگرو نزد خود نگاه داشت تا بنيامين را نزد او بريم  فَأَرْسِلْ مَعَنا أَخانا نَكْتَلْ  پس بفرست با ما برادر ما را تا فرا گيريم مكيل را از براى خود و از براى او  وَ إِنَّا لَهُ لَحافِظُونَ  و بدرستيكه ما مر او را نگهبانيم از رسيدن مكروه بوى يعقوب گفت ملك مصر چگونه دانست كه شما را برادرى هست گفتند ما را بجاسوسى متهم كردند و ما چون شرح حال خود بگفتيم او گفت شما ميگوئيد ما دوازده برادريم يكى را گرگ خورد و ديگرى كجاست گفتيم پدر او را به خدمت خود نگهداشته است گفت اگر او را نياريد ديگر طعام بشما ندهم اكنون او را با ما بفرست كه ما حافظ وييم نگذاريم كه مكروهى بوى رسد .\r\n قالَ هَلْ آمَنُكُمْ عَلَيْهِ إِلَّا كَما أَمِنْتُكُمْ عَلى أَخِيهِ مِنْ قَبْلُ  گفت يعقوب اى فرزندان آيا شما را امين دارم برو مگر همچنانكه امين ساختم شما را بر برادر او پيش از اين كه گفتيد انا له لحافظون يعنى چگونه من بر محافظت شما اعتماد كنم كه شما در حق آن برادر ديگر گفتيد كه ما نگهدارنده اوئيم و آخر گفتيد گرگ او را هلاك كرد  فَاللَّهُ خَيْرٌ حافِظاً  پس خدا بهتر است از روى نگهداشتن پس توكل بر او ميكنم و كار خود را به دو بازميگذارم  وَ هُوَ أَرْحَمُ الرَّاحِمِينَ  و او بخشايندهء بخشايندگانست كه شايد بمحافظت وى بر من ببخشايد و مرا بمصيبت دو فرزند مبتلا نسازد او را به خدا سپردم نه بشما تا حفظ او نمايد و او را به من رساند و بپيرى و ضعف من ببخشايد .\r\n وَ لَمَّا فَتَحُوا مَتاعَهُمْ وَجَدُوا بِضاعَتَهُمْ  و آنهنگام كه بگشادند بارهاى خود را يافتند بضاعت خود را كه تسليم ملك كرده بودند در بارهاى خويش به حكم يوسف  رُدَّتْ إِلَيْهِمْ  بازگردانيده بودند بر ايشان  قالُوا يا أَبانا ما نَبْغِي هذِهِ بِضاعَتُنا  گفتند اى پدر ما چه چيز طلبيم از كرم و احسان ملك مصر زياده از اينكه اين بضاعت ماست كه غله بدين بضاعت بما فروخته‌اند  رُدَّتْ إِلَيْنا \r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبازگردانيده شده است بما يعنى زياده از اين از پادشاه طلب احسان نميكنيم كه غله را با بضاعت بما داده پس به جهت اين احسان و اكرام كه از او ديديم رجوع كنيم به او  وَ نَمِيرُ أَهْلَنا وَ نَحْفَظُ أَخانا  و طعام آريم كسان خود را و نگهبانى كنيم برادر خود را در رفتن و آمدن  وَ نَزْدادُ كَيْلَ بَعِيرٍ  و زياده بستانيم پيمودن شتر يعنى شتروارى بمصاحبت برادر زياده بستانيم و بياريم  ذلِكَ كَيْلٌ يَسِيرٌ  اين يك شتروار مكيل اندك است و ملك بدان مضايقه نخواهد كرد .\r\n قالَ لَنْ أُرْسِلَهُ مَعَكُمْ  گفت يعقوب بنيامين را نفرستم با شما  حَتَّى تُؤْتُونِ مَوْثِقاً مِنَ اللَّهِ  تا بدهيد مرا پيمانى مؤكد بذكر خدا در تبيان آورده كه او را بشما ندهم تا سوگند خوريد به حق خاتم النبيين و سيد المرسلين صلّى اللّه عليه و آله و سلّم  لَتَأْتُنَّنِي بِهِ إِلَّا أَنْ يُحاطَ بِكُمْ  هر آينه بياوريد او را به من مگر آنكه بگرد شما در آورده شود بليه و واقعهء كه طاقت آن نداشته باشيد و دفع آن نتوانيد كرد يا مگر همه هلاك شويد القصه ايشان سوگند غلاظ شداد خوردند كه در مهم بنيامين عذر نكنند  فَلَمَّا آتَوْهُ مَوْثِقَهُمْ  پس چون دادند پدر را پيمان و عهد خود را در محافظت بنيامين  قالَ اللَّهُ عَلى ما نَقُولُ وَكِيلٌ  گفت يعقوب كه خدا بر آنچه ما ميگوئيم نگهبان است و مطلع بدين پس بنيامين را همراه بردند چون خواستند كه بيرون آيند يعقوب ايشان را وصيت كرد .\r\n وَ قالَ يا بَنِيَّ لا تَدْخُلُوا مِنْ بابٍ واحِدٍ  و گفت از روى شفقت اى فرزندان من در مياييد در شهر مصر از يك در يعنى همه برادران از يك دروازه به شهر مرويد تا ناگاه چشم بدى بروزگار شما نرسد چون شما را با اين جمال و هيئت و شوكت و تناور و طول قامت ببينند و مع ذلك دانسته‌اند كه شما در مصر نزد ملك معزز و مكرم و مقربيد  وَ ادْخُلُوا مِنْ أَبْوابٍ مُتَفَرِّقَةٍ  و در آئيد هر دو و سه از درهاى پراكنده و آن شهر را چهار دوازده بود اين كلام دالست بر آنكه چشم زخم را اثرى هست در لطايف آورده كه يعقوب در اول مهر پدرى بظهور آورد و آخر بعجز بندگى آشكارا كرد و گفت  وَ ما أُغْنِي عَنْكُمْ مِنَ اللَّهِ مِنْ شَيْءٍ  و من دفع نميكنم از شما بدين نصيحت كه كردم از حكم و مشيت خدا چيزيرا چه ارادهء او به چيزى تعلق گيرد لا محاله بفعل آيد  إِنِ الْحُكْمُ إِلَّا لِلَّهِ عَلَيْهِ تَوَكَّلْتُ  نيست حكم و فرمان مگر خداى را در هر چه خواهد بر او توكل كردم نه بر غير او  وَ عَلَيْهِ فَلْيَتَوَكَّلِ الْمُتَوَكِّلُونَ  و بر او بايد كه توكل كنند توكل كنندگان و اعتماد بر غير او نكنند چه حصول جميع مهمات و مقصودات و مرادات\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاز نتيجهء توكّل است .\r\n وَ لَمَّا دَخَلُوا مِنْ حَيْثُ أَمَرَهُمْ أَبُوهُمْ  و در آنهنگام كه درآمدند اولاد يعقوب از آنجا كه فرموده بود ايشان را پدر ايشان يعنى از درهاى متفرقه  ما كانَ يُغْنِي عَنْهُمْ مِنَ اللَّهِ  نبود كه دفع كند از ايشان راى يعقوب از حكم خدا و ارادهء او كه در بارهء ايشان واقع شده بود  مِنْ شَيْءٍ  چيزى را چه حق بر وجه اجبار منع حسد حاسدان و دفع چشم زخم رسانندگان نكرد چه از رهگذر ارباب حسد چشم زخم تهمت دزدى بر بنيامين افتاد و برادران اندوهگين شدند و مصيبت يعقوب دو چندان گشت پس تدبير يعقوب در دفع مكاره و منع حوادث فايده نداد  إِلَّا حاجَةً فِي نَفْسِ يَعْقُوبَ  ليكن حاجتى بود در نفس يعقوب يعنى شفقتى بر اولاد و اضطراب قلب جهت خوف و فزع بلا از فرزندان از رهگذر چشم زخم و حسد  قَضاها  كه ظاهر كرد آن را در وقت وصيت  وَ إِنَّهُ لَذُو عِلْمٍ  و بدرستى كه يعقوب خداوند دانش بود و ميدانست  لِما عَلَّمْناهُ  آن چيزى كه را كه به دو آموخته بوديم بطريق وحى و ادله و از آن بود كه گفت ما اغنى عنكم من اللّه من شىء  وَ لكِنَّ أَكْثَرَ النَّاسِ لا يَعْلَمُونَ  و ليكن بيشتر مردمان نميدانند مرتبه و علو درجهء يعقوب را نزد ما مراد مشركانند كه منكر پيغمبران و مزيت قدر و رتبه ايشان نزد حق سبحانه و يا بيشتر مردمان سر قدر نميدانند و جاهلند با آنكه تدبير بر تقدير غلبه نتواند كرد و حذر دفع قدر نميتواند نمود و از حضرت نبوى مرويست كه اگر چيزى بر قضا سبقت گرفتى هر آينه چشم بد بدان پيشى گرفتى و از اينجا معلوم مىشود كه چشم زخم را اثرى عظيم است و لهذا ساير ائمه به آن استعاذه كرده‌اند چنان كه در كتب ادعيه ايشان منقول است تمام شد جلد دوم خلاصة المنهج و جلد سوم آن از آيه .\r\n ( وَ لَمَّا دَخَلُوا عَلى يُوسُفَ )  شروع مىشود .\r\n\r\n\r\n","description":"","footnote":"","page_name":" 400 ","page_number":400}
  ]