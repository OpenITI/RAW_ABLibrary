[
  {"content":"\r\nمتن و ترجمهء\r\nمعانى الاخبار\r\nتأليف\r\nشيخ صدوق - ابن بابويه\r\nابى جعفر محمد بن على بن الحسين قمى\r\nمترجم :\r\nشيخ عبد العلى محمدى شاهرودى\r\nناشر\r\nدار الكتب الاسلاميّه\r\nمجلد اول\r\nحقّ طبع محفوظ\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nبسم الله الرحمن الرحيم\r\n* ( قابل توجه ) *\r\nمتن عربى اين كتاب با نسخه هاى خطى معاني الاخبار مشايخ عظام توسّط جناب آقاى على اكبر غفّارى مقابله و تصحيح شده و كاملا مورد وثوق مىباشد . مترجم\r\nبا تشكر و تقدير فراوان از زحمات جناب استاد على اكبر غفّارى - زيد عزّه - كه در تصحيح ، مقابله و ويرايش متن فارسى كمك بسزايى نمودند طلب توفيق روز افزون مىنماييم . ناشر\r\nنام كتاب : معانى الاخبار ( جلد اول )\r\nمؤلف : شيخ صدوق ( رحمه الله )\r\nمترجم : شيخ عبد العلى محمدى شاهرودى\r\nتيراژ : 3000\r\nنوبت چاپ : دوم\r\nتاريخ انتشار : 1377 ه‍ . ش\r\nچاپ : چاپخانه مروى\r\nناشر : دار الكتب الاسلاميه - تهران بازار سلطانى - 48\r\nتلفن : 5620410 فاكس : 306944\r\nحق چاپ براى ناشر محفوظ است\r\nشابك : 3 - 062 - 440 - 964\r\nISBN 964 - 440 - 062 - 3\r\nشابك X - 064 - 440 - 964 ، دورهء دو جلدى\r\nISBN 964 - 440 - 064 - X , VOL . SET\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\nبِسْمِ الله الرَّحْمنِ الرَّحِيمِ\r\nزمان ، زمان جاهليّت بود و ظلمت ، ابرهاى تيره و قيرگون اوهام و خرافات ، روزنهء اميد و سعادت بشرى را تيره و تار ساخته بود . در چنين شرائطى كسى راه را از بيراهه تشخيص نمىداد ، و هر روزى كه خورشيد طلوع و غروب مىكرد انسانها خويشتن را در كوره راه جديدى مىديدند و بيشتر به وادى تباهى كشانيده مىشدند .\r\nاهريمنانى كه براى تاراج گوهر عزّت و شرف انسانيت در كمين بودند ، با استفاده از فرصت بدست آمده بر كاروان بشريّت شبيخون زدند ؛ آنان را در بند خيالات نيشغولى شيطانى خويش به زنجير كشيده ، و در حصار هوى و هوس زندانى نمودند . و همچنان كه بر اين موفّقيّت خود افتخار كرده و عربده‌هاى مستانه سر مىدادند ناگاه اشعّهء فروزان خورشيد نبوّت از افق سينهء رسول خدا محمّد بن عبد الله صلَّى الله عليه و آله و سلم بر دميد و بر آن ابرها چيره گشته ، سينهء ظلمت كفر را دريد ، و شعلهء آتشكده‌هاى مجوس را بخمودى كشيد ، و طنين كوبندهء فرياد حقپرستى و رهائى از پرستش اصنام و خدايان دروغين و قطع ايادى ظلم و ستم را به گوش يغماگران مست قدرت رسانيد و صاعقه وار كنگرهء كاخ بيدادگران ملقّب به دادگر را فرو ريخت .\r\nبشريّت در بند اوهام آن روزگار ، چون نخستين پرتو سپيده دم آزادى را در چشمانداز خود ديد ، و فرياد رهائى بگوشش رسيد ، با تبسّمى از اميد كه بر گوشهء لبانش نقش بسته بود خود را آمادهء يك جهش رهائى بخش ساخت .\r\n","description":"","footnote":"","page_name":" مقدمه مترجم 3 ","page_number":3},
  {"content":"\r\nبرعكس آنان ، اهريمنان ديو صفت ، كه موقعيّت خود را در خطر حتمى مىديدند ، دندانهاى خون چكان خود را بهم فشرده ، و با چهره اى عبوس و در هم كشيده با پنجه هائى خونين خنجر كشيده بودند تا سينهء سپيده دم حقپرستى را بشكافند و چون به آن دست نيافتند بر بام زندان خود رفته و با تمام نيرو بر طبل رسوائى خود كوبيدند تا شايد نگذارند آواى روحپرور پيام الهى كه طنينش صحنهء گيتى را پر كرده بود به گوش آزاديخواهان دربند برسد .\r\nامّا دست قدرت الهى آنان را از اريكهء قدرتشان به پائين كشاند و آهنگ دلنشين :\r\n« قولوا لا إله الَّا الله تفلحوا » را به گوش جهانيان - حتّى زندانيان در بند هوس - رسانيد ، و شعاع پر فروغ وحى را بر ابرهاى قيرگون جهل چيره ساخت . مع ذلك اين عوامل شيطان با شگردهاى تازه اى وارد ميدان شدند ، و اين بار با زد و خوردها و كشمكشها و هوچيگرىها پيش آمدند اما كارى از پيش نبردند و چون مرگ حتمى خود را در چند قدمى ديدند ، كينه‌ها را در سينه مخفى ساخته و با يك چرخش سريع به مسلمين پيوستند . ولى براى عملى ساختن مقصد ديرينه اى كه در سينهء پركينهء خود پنهان داشته بودند ، از هر فرصت و پيش آمدى بهره مىجستند تا با ترفندهاى تازه بتوانند آخرين ضربه را بر اسلام وارد سازند . از جملهء آن ضربات : « تحريف واقعيات » بود .\r\nبشر بر حسب فطرت خداداد تشنهء حقيقت و درك واقعيّات است ، و چون آن را بدست آورد بىدريغ در راه نگهدارى آن با جان و دل مىكوشد ، لذا دشمنان بشريّت همواره برآنند كه با زرق و برقهاى تبليغاتى ، مقاصد پليد خود را به صورت واقعيّت جلوه دهند ، و با قرار دادن پردهء فريبنده اى بر روى واقعيتها ، مقاصد خود را اجرا كنند و از همين رو است كه مىبينيم همان دستهاى خونينى كه در آغاز طلوع اسلام بر سينهء فلق خنجر كشيده و در صدد بودند با خاكستر كينه توزى و دشمنى ، شعلهء حق را خاموش كنند ، و با عوعوهاى خود جلوى نور افشانى ماه را بگيرند ، در آخرين لحظات هم كه خورشيد حقّ مىرفت تا در باختر آسمان نبوّت افول نمايد و\r\n","description":"","footnote":"","page_name":" مقدمه مترجم 4 ","page_number":4},
  {"content":"\r\nبامدادان از افق آسمان امامت سر برآورد ، سمبلهاى ارتجاع و شيطنت به همين حربهء زنگار گرفته متوسّل شدند ، و آنچه خواستند كردند . برداشتهاى انحرافى از قرآن ، تفسير به رأىها از كتاب خدا ، غلط اندازىهاى زيركانه كه همه و همه براى انحراف افكار از واقعيّتها ، و نهايتا در اختيار خود نگهداشتن مردم عوامى بود كه مستكبران هميشه جهت ادامهء سلطهء خود به آنان نياز دارند ، و توطئه‌ها يكى پس از ديگرى بدين گونه بمرحلهء اجرا درآمد .\r\nزمزمهء « حسبنا كتاب الله »\r\n1 - ماجرائى است كه تحت تأثير انگيزه‌هاى دنيائى ، هدفش بازگرداندن نظام شكل يافتهء اسلام به نظام فروپاشيدهء قومى و اصول باطل پيش از اسلام بود ، و همهء محدّثين و سيره نويسان در صحّت آن اتفاق دارند . و ماجراى آن چنين بود كه به گفتهء ابن عباس وقتى پيغمبر اسلام احساس كرد آخرين شريانهاى حيات پربركتش از هم مىگسلد ، سر از بالين برداشته فرمودند : « برايم قلم و دواتى بياوريد تا با آن چيزى بنويسم كه بعد از من گمراه نشويد » . شخصى از ميان جمعيّت گفت : بيمارى به دو غلبه نمود و اينك هذيان مىگويد ، كتاب خدا ما را بس است ( 1 ) .\r\n\r\nاو مىدانست پيغمبر در نظر دارد با مدرك كتبى امر امامت بعد از خود را ، كه قرآن آن را مكمّل دينش دانسته با تعيين اسم رهبرى به مردم اعلام كند ، لذا گفت :\r\n« حَسبُنا كتابَ الله » و تراوش اين جملات از دو لب مشكوك آن فرد نشان مىداد كودتاى خزنده اى در حال شكل گرفتن است .\r\n2 - وقتى مرغ روح پيغمبر به آشيان جنان پرواز كرد و مردم عزادار در سوگ او اشك ماتم مىريختند ، او در بين جمعيّت بالا و پائين مىرفت و فرياد زنان مىگفت :\r\n« پيغمبر نمرده است ، از ميان ما دور شده » ! و با مطلبى بىاساس ، روند انديشهء\r\n","description":"","footnote":"\r\n( 1 ) صحيح بخارى جزء چهارم قول مريض ص 5 و در جزء اول ص 22 باب علم ؛ صحيح\r\n","page_name":" مقدمه مترجم 5 ","page_number":5},
  {"content":"\r\nحاضران را متوقّف مىساخت ، تا اينكه ابو بكر آمد و اعلان كرد محمّد مرده است و آيهء * ( أَفَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ ) * ( 1 ) را خواند و آن وقت گفت : « دانستم كه پيغمبر خدا حتما مرده است ( 2 ) » .\r\nشعله ور ساختن آتشهاى نهفته در زير خاكستر\r\n3 - با تحريك و كشاندن مردم خام و كمانديش و اصحاب المعاويل به سقيفهء بنى ساعده براى به كرسى نشاندن فكر نادرست و از پيش ساخته توانستند ، صاحب حقيقى خلافت ( علىّ عليه السلام را ) به آنجا بكشانند و ماهرانه حقّش را غصب نمايند .\r\nو بار ديگر تعصّب قومى از ياد رفتهء عشيره اى را زنده كردند و فرياد « منّا امير و منكم امير ( 3 ) » را از گلوها به درآوردند ، كشمكشها ، كينه‌هاى نهفته ، خشمهاى نهانى تصفيه حسابها و . . . را تجديد كردند ، و مانند لكَّه‌هاى ابر سياهى كه در ابتداء اعلام رسالت بر تارك خورشيد نبوّت كشيده بودند ، در اين زمان بر روى قرص ماه تابان امامت و شخصيت علىّ عليه السلام كشيده شد و آسمان حقيقت را در برابر چشم جويندگان ولايت تيره و تار ساخت .\r\n4 - ردّ كردن مصحفى كه بعد از درگذشت پيغمبر اكرم صلَّى الله عليه و آله امير المؤمنين عليه السلام با ترتيب نزول قرآن جمعآورى كرده بود ( 4 ) .\r\nجوّ اختناق\r\n5 - با پديد آوردن جوّ رعب و اختناق و حبس كردن صداى آزادى خواهان ، حقايقى را كه همچون خار جانگزائى بر سر راهشان بود برداشتند ، سه تن را كه عبارت بودند از : ابن مسعود ، أبو الدّرداء ، ابو مسعود انصارى زندانى شدند و گفتند :\r\n\r\n","description":"","footnote":"\r\n( 1 ) سورهء آل عمران آيهء 144 .\r\n( 2 ) شرح ابن ابى الحديد ج 1 ص 78 و ج 2 ص 40 .\r\n( 3 ) شرح نهج 2 ص 53 .\r\n( 4 ) الشيعة و فنون الاسلام ص 49 ، احتجاج ج 1 ص 225 .\r\n","page_name":" مقدمه مترجم 6 ","page_number":6},
  {"content":"\r\n« قد اكثرتم الحديث عن رسول الله ( 1 ) » ( شما از پيامبر خدا زياد حديث نقل كرده‌ايد ) و ابن عليّة ( اسماعيل بن ابراهيم ) به نقل از رجاء بن مسلمه گويد : به من خبر رسيده كه معاويه مىگفت : عليكم من الحديث بما كان في عهد عمر فانّه كان قد اخاف النّاس في الحديث عن رسول الله صلَّى الله عليه و آله ( 2 ) .\r\nمنع از نوشتن حديث :\r\n6 - گفتار درربار پيامبر خدا ، كردار و تقرير آن بزرگوار ، غنىترين منبعى بود كه مسلمين بدان ، وظايف خود را مشخّص مىنمودند ، جهت پيشرفت مقاصد سياسى خود بدلائلى ، چند حديث از پيغمبر در قضاياى خاصّ خود نقل كردند و ( 3 ) از ثبت و نگهدارى حديث جلوگيرى نمودند با آنكه خود هم اخبار زيادى دارند كه پيغمبر امر به نوشتن حديث كرد ( 4 ) و ابو بكر با اينكه خود در فضيلت نوشتن حديث از پيامبر چنين روايت نمود : « من كتب عنّى علما أو حديثا لم يزل يكتب له الأجر ما بقى ذلك العلم أو الحديث ( 5 ) » ، براى پيشبرد كار خلافت خويش ، پيشگام سوزاندن 500 حديثى گرديد كه نزد دخترش عايشه بود ( 6 ) . و عمر طى بخشنامه اى دستور داد هر كس چيزى از حديث نزد او هست آن را بسوزاند ، و به مأمورينش كه عازم عراق بودند گفت : « جرّدوا القرآن و اقلَّوا الرّواية عن رسول الله و أنا شريككم فلمّا قدم قرظة ابن كعب قالوا حدّثنا ، فقال نهانا عمر » ( 7 ) قرآن را با احاديث در نياميزيد و از سخنان پيغمبر خدا كم بگوئيد و من در ( ثواب ) اين كار با شما شريكم ، پس از اين چون\r\n\r\n","description":"","footnote":"\r\n( 1 ) تذكرة الحفّاظ ذهبى ج 1 ص 160 .\r\n( 2 ) تذكرة الحفّاظ ذهبى ج 1 ص 160 .\r\n( 3 ) علوم الحديث ابن الصلاح عثمان بن عبد الرّحمن شهرزورى ص 160 .\r\n( 4 ) سنن دارمى ج 1 ص 125 .\r\n( 5 ) تاريخ الخلفاء سيوطى ص 87 .\r\n( 6 ) تذكرة الحفّاظ ذهبى ص 5 طبع دار الكتب العلمية بيروت .\r\n( 7 ) تذكرة الحفّاظ ج 1 ص 7 سنن دارمى ج 1 ص 85 .\r\n","page_name":" مقدمه مترجم 7 ","page_number":7},
  {"content":"\r\nقرظه به محلّ مأموريت خود رسيد هنگامى كه از او درخواست كردند براى ما حديث بگو ، گفت خليفه ما را نهى كرده است .\r\nمعلوم است بر اثر اين اقدام كه به دنبال همان سياست « حَسبُنا كِتابُ الله » صورت گرفت بر اثر فرسودگى ذهنها و مردن صحابهء راستگوى پيغمبر ، و ارعاب و تهديد و تبعيد حقّ گويان با آسانى گردونهء خلافت از محور اصلى خود بيرون شد ، و خود به خود از مدار خارج گشت ، و اگر احاديث نوشته شده سوزانده و محو نمىشد ، به صورت سند زنده اى كه بازگوكنندهء عمل آنان بود در بايگانى تاريخ مىماند ، و آيندگان مىفهميدند اين سرچشمهء زلال از كجا و با چه عواملى و اغراضى گل آلود شد ! !\r\nجعل احاديث :\r\n( 1 ) 7 - اين عمل بحدّى رسيده بود كه بخارى مىگويد : 7275 حديث كتاب خود را از ميان ششصد هزار حديث انتخاب كردم ، و مرحوم علَّامهء امينى در مجلَّد پنجم الغدير ، 122 صفحه را به دروغگويان و وضّاعين و جاعلين حديث اختصاص داده ، و 42 تن را نام برده كه چهار صد و هشتاد هزار و سيصد و بيست و چهار حديث دروغ و بىاصل و مقلوب در فضيلت ابو بكر و عمر و عثمان و معاويه و ابو عبيدهء جرّاح و ابو حنيفه ، ساخته و منتشر كرده‌اند . در اثر از ميان رفتن احاديث صحيح و انتشار اين حديثهاى ساختگى مىبينيم چگونه در نزديكترين عصر به عصر پيغمبر اكرم ، مكتبهاى انحرافى رائج شد و اصل يگانگى و بىهمتائى خدا را مخدوش و مكتب مجسّمه و مشبّه پديد آمد ، و ذهن عوام النّاس را نسبت به شريفترين عنصر فضيلت و الگوى شرافت علىّ عليه السلام در جهل مركَّب قرار داد ، كه اين دو قضيه را كه جرجى زيدان نوشته ، مشتى است از خروار كه هر خواننده مىتواند حديث مفصل را از اين مجمل فراگيرد وى گويد ، :\r\n\r\n","description":"","footnote":"\r\n( 1 ) نقل از تاريخ تمدن اسلام ج 5 ص 914 .\r\n","page_name":" مقدمه مترجم 8 ","page_number":8},
  {"content":"\r\nمورد اوّل : در بغداد مردى نزد والى آمد و راجع به يكى از علماى علم كلام سعايت كرده گفت : اين مرد زنديق است ! والى پرسيد مگر چه مذهبى دارد ؟\r\nمردك گفت : او مرجئى ، قدرى ، أباضى ، رافضى است ، از معاوية بن خطَّاب بدش مىآيد ، از همان معاويه اى كه با علىّ بن عاص جنگ كرد .\r\nوالى كه اين ياوه‌ها را از آن مرد شنيد گفت : واقعا كه هم تاريخ مىدانى ، و هم از مذاهب مختلف اسلام با خبرى ! ! مورد دوم : در آن ايّام معمولا دانشمندان گرد هم مىنشستند و راجع به على و معاويه و ابو بكر و غيره مناظره مىكردند و مردم عوام هم اطراف آنان را گرفته به حرفهايشان گوش مىدادند تا آنكه روزى مرد قد بلندى از ميان طبقه عوام برخاسته گفت : تا كى راجع به علىّ و معاويه و فلان و فلان سخن مىگوئيد ؟ ! از وى پرسيدند تو ميدانى علىّ كيست ؟\r\nگفت : آرى ميدانم او پدر فاطمه بود .\r\nگفتند : فاطمه را مىشناسى ؟\r\nگفت : آرى فاطمه زوجهء پيغمبر صلَّى الله عليه و آله مادر عايشه و خواهر معاويه است .\r\nگفتند : از على چه ميدانى ؟\r\nگفت : علىّ در جنگ حنين با پيغمبر بود ، و در آن جنگ كشته شد ، پسرش عبد الله بن علىّ به شام رفت و مروان را در شام كشت ، سپس پيرمردانى را از شام نزد ابو العبّاس سفّاح فرستاد ، آنان آمدند و با ابو العبّاس سفّاح بيعت كردند و خدا را گواه گرفتند كه در تمام مدّت حكومت بنى اميّه كسى را جز بنى اميّه وارث خاندان پيغمبر ندانند ! ! ( نقل از صفحهء 914 كتاب تاريخ تمدّن اسلام ) جاى ترديد نيست كه جلوگيرى از ثبت و نگارش احاديث صحيح كه مبيّن قانون اساسى اسلام ( قرآن ) بود و نشر احاديث جعلى ، دو عامل قوى در انحراف قسمتى از مبانى اسلام از مسير اصلىاش بود .\r\nزمامداران خودسر كه خويشتن را متولَّيان دين ميدانستند ، و هر يك مكتب\r\n","description":"","footnote":"","page_name":" مقدمه مترجم 9 ","page_number":9},
  {"content":"\r\nخاصّى از نيرنگ و تزوير و خيانت داشتند ، براى انحراف مردم از معنويّت و حقيقت و راستى و درستى همواره از همان منبع آلودهء به اغراض و شهوات « تحريف واقعيّتها و جلوگيرى از انتشار سنّت اصيل نبوىّ » استفاده مىكردند .\r\nامّا ائمّه عليهم السلام و تربيتشدگان مكتب آنان چنان كه كارنامهء زندگيشان نشان مىدهد لحظه اى از پاى ننشستند و در جاودانه ساختن « قرآن و سنّت » با هم كوشيدند ، كه از جملهء اين رادمردان الهى ميتوان حضرت علىّ و حسين بن علىّ عليهما السلام و عبد الله بن مسعود و ابو ذر و غيره را در نوشتن احاديث از پيشگامان آنان ناميد . و دست نوشته‌هاى حديثى امير المؤمنين عليه السلام با ديكتهء رسول خدا صلَّى الله عليه و آله از جمله منابعى بود كه دست بدست ائمّه مىگشت ، چنان كه حكم بن عتيبة آن را نزد امام باقر عليه السلام مشاهده كرد ، محمّد بن عذافر صيرفىّ گويد : با حكم - كه از زيديه بود - نزد امام باقر عليه السلام بوديم ، او پرسشهائى نموده و حضرت به او پاسخ مىداد ، تا اينكه در مسأله اى اختلاف پيدا كردند ، امام باقر عليه السلام به فرزندش فرمود : « پسرم برخيز و كتاب علىّ عليه السلام را بيرون بياور » پس آن بزرگوار كتابى پيچيده شده را آورد ، حضرت آن را گشوده و در آن مىنگريست تا به مسألهء مورد بحث رسيد آنگاه فرمود : اين خطَّ علىّ و ديكتهء پيامبر خداست ( 1 ) .\r\nدر تاريخ آمده است كه چون حال حضرت زين العابدين به مرحلهء احتضار رسيد رو كرد به فرزندان خود و از ميان آنان امام محمّد باقر را مخاطب ساخت و فرمود :\r\nاى محمّد ! اين صندوق را به منزل خود ببر . ( 2 ) سپس فرمود : همه بدانند كه در اين صندوق درهم و دينار نيست لكن پر از علم است .\r\nدر روايت ديگرى است كه آن صندوق را چهار نفر حمل مىكردند كه مملوّ بود از كتب و سلاح رسول خدا ، .\r\n\r\n","description":"","footnote":"\r\n( 1 ) بهجة الآمال ج 6 : 485 ، جامع احاديث الشيعه ج 1 ص 25 بنقل از رجال نجاشى ص 255 .\r\n( 2 ) سير حديث در اسلام ص 86 .\r\n","page_name":" مقدمه مترجم 10 ","page_number":10},
  {"content":"\r\nديگر « مصحف فاطمه عليها السلام » بود كه ائمّه از آن ياد كرده‌اند . و شيخ كلينىّ اخبارى در اين باره نقل كرده است ( 1 ) .\r\nدر پهنهء وسيع تاريخ اسلام الهامگيرندگان از مكتب حقايق ارزندهء ائمّه ( عليهم السلام ) كم نبودند ، كه در ضبط احاديث كوشيدند . و بدنبال اين تلاش پىگير بود كه توانستند از عصر حضرت على تا زمان امام حسن عسكرى ( عليهما السلام ) و عصر غيبت كبرى حد اقل چهار صد كتاب و رساله را به رشتهء تحرير در آورند - رضوان الله تعالى عليهم - كه به هر يك از آنها اصل ، و به مجموعشان « اصول اربعمائه » گفته مىشود ( 2 ) .\r\nصاحب وسائل الشيعه ( شيخ حرّ عاملىّ ) در خاتمهء جزء چهارم آن كتاب بعد از آنكه به ذكر اسامى كتبى كه از جمله مدارك و مآخذ وى بوده اشاره اى كرده گويد : « و امّا كتابهائى را كه بزرگان از آنها حديث نقل كرده‌اند و نامشان برده نشده و در كتب رجال از آنها ياد شده جدا زياد مىباشد و تعدادشان افزون بر شش هزار و ششصد كتاب ( 3 ) است ! » .\r\nحفظ و نگهدارى كتب و بدست آوردن حديث در دورهء سانسور\r\n: در شديدترين دورهء سانسور آن كتابها نگهدارى و حفظ گرديد . محمّد بن حسن گويد : به امام نهم عليه السلام عرض كردم فدايت شوم اساتيد ما از امام باقر و امام صادق عليه السلام رواياتى دارند كه چون در آن زمان ( زمان تقيّه ) عنوان كردن آن احاديث كار بسيار مشكلى بود ، و ايشان مجبور به اخفاى كتب مزبور خود بودند ، و در نتيجه از آنها در زمان حياتشان روايتى نقل نشد و چون از دنيا رفتند كتابهايشان به ما رسيده ، فرمود : آنها را نقل كنيد كه درست است ( 4 ) .\r\n\r\n","description":"","footnote":"\r\n( 1 ) اصول كافى ج 1 ص 344 حديث 629 .\r\n( 2 ) الذريعة ج 2 ص 127 و 130 .\r\n( 3 ) وسائل الشيعة 20 ص 49 .\r\n( 4 ) اصول كافى ج 1 ص 68 حديث 15 .\r\n","page_name":" مقدمه مترجم 11 ","page_number":11},
  {"content":"\r\nحفظ اين كتابها با مشكلات فراوانى توأم بود كه ايشان مجبور بودند براى حفظ آن ، شديدترين ضربات شكنجهء دشمن را تحمّل كنند ، از جملهء آن افراد كه در راه حفظ اين كتب سختى و مرارت زيادى را متقبّل گشتند محمّد بن ابى عمير است .\r\nوى از شاگردان حضرت كاظم و حضرت رضا و حضرت جواد عليه السلام بود و نود و چهار كتاب تصنيف كرده است . در زمان مأمون او را حبس كردند و براى اينكه اسامى شيعيان را بگويد به او تازيانه زدند وقتى تعداد آنها به صد رسيد طاقتش تمام شد و نزديك بود كه نام ايشان را ببرد كه صداى محمّد بن يونس بن عبد الرّحمن را شنيد كه گفت : « يا محمّد بن ابى عمير ! اذكر موقفك بين يدى الله ! » و او نيز از افشاى نام ايشان اباء كرد . و زياده از صد هزار درهم ضرر مالى به او رسيد و مدّت چهار سال در زندان ماند . خواهرش كتابهاى او را جمع كرده در غرفه اى نهاده بود كه بر اثر بارش باران بر آن از بين رفت و بعد از بيرون آمدن از زندان احاديث را از حفظ نقل مىكرد - الى آخر ( 1 ) « .\r\nو يا جهت بدست آوردن حديثى رنج سفر به نقاط دور دستى را بر خود هموار مىكردند . چنان كه ابو ايّوب سليمان بن داود شاذكونى گويد : براى اخذ حديث بيش از بيست و چند بار از بصره به كوفه سفر كردم تا اينكه در مجلس حفص بن غياث حاضر شدم و احاديث او را نوشتم ، وقتى به بصره برگشتم در بنانه ( محلَّى بوده در بصره ) ابن أبى خدّويه را ملاقات كردم ، وى گفت : اى سليمان از كجا مىآيى ؟ گفتم :\r\nاز كوفه . گفت : حديث چه كسى را نوشته اى ؟ گفتم : حديث حفص بن غياث را ، گفت : تمام احاديث او را نوشته اى ؟ گفتم : آرى . گفت : حديثى كه در بارهء گوسفند قربانى حفص از جعفر بن محمّد از پدرش از ابو سعيد خدرى روايت كرده است را هم نوشته اى ؟ گفتم نه ! گفت چشمت گريان باد ! پس در كوفه چه مىكردى ؟\r\nابو ايّوب سليمان مىگويد : كيف و هميان خود را نزد نرسيّين ( خرما فروشان ) گذاشته و به كوفه برگشتم ، و مجدّدا به خانهء حفص بن غياث وارد شدم ، حفص\r\n\r\n","description":"","footnote":"\r\n( 1 ) هدية الاحباب 310 .\r\n","page_name":" مقدمه مترجم 12 ","page_number":12},
  {"content":"\r\nپرسيد : از كجا مىآيى ؟ گفتم : از بصره ، گفت : پس چرا برگشتى ؟ گفتم : از ابن خدّويه چنين و چنان شنيدم . و حفص بن غياث نيز آن حديث را براى من روايت كرد و من برگشتم ( 1 ) .\r\nاين مطالب نشانگر آن است كه در آن عصر شيعيان با آن همه مشكلات ، و على رغم همه مشكلات موجود براى نوشتن حديث ، در جهت تدوين آن تلاش بىوقفه و پىگيرى داشته ، و مجموعه‌هاى ارزنده اى در دسترس جامعهء اسلامى گذارده‌اند كه هر كدام از آنها براى راه يافتن به معارف قرآن حائز اهميّت ويژه اى مىباشد .\r\nيكى از آن اثرهاى ارزنده همين كتاب « معانى الأخبار » است ، كه ترجمهء آن به فارسى براى نخستين بار به جهان علم و ادب عرضه مىشود و حاوى احاديثى است كه جنبهء « تحريفزدائى از چهرهء واقعيّتها » را دارد و بازگوكنندهء تأويل و بيان واقعى الفاظ شبهه انگيزى است كه در آيات قرآن و يا سنّت آمده و داراى چند احتمال بوده‌اند و معمولا دستآويز بدخواهان شده بود ، و به همين دليل شيعيان آن مسائل را از ائمّهء راستين اسلام پرسيده‌اند و پاسخ دريافت داشته‌اند .\r\nبراستى اين كتاب همچون چراغى نورانى از هدايت جهت شناخت واقعى اسلام ، و معرفت و بينائى و شناخت حقائق اسلام راستين است ، و در صدد است تا به ديد مسلمين جهتى الهى بدهد ، و به آنان بصيرت و معرفت بخشد ، و راه دراز پر از حوادث ايشان را نورانى كند تا به دامن شيّادان دين ساز نيفتند ، و به چاه اشتباه و نادانى و برداشتهاى غلطى كه آنان گاهى بدست و هم خود مىكنند سقوط نكنند ، اميد است خوانندگان هم آن را با دقت مورد مطالعه قرار دهند و اگر به اشتباهى در ترجمه برخوردند آن را تذكَّر دهند تا در چاپهاى بعدى ان شاء الله اصلاح گردد . و بنده چون مقيّد به رعايت اختصار و روان بودن ترجمه بودم لذا اگر توضيحى لازم بود به عنوان « مترجم گويد » نوشتم و اگر مختصر بود مطالب خود را بين دو [ 
  ] قرار دادم\r\n\r\n","description":"","footnote":"\r\n( 1 ) تاريخ بغداد ج 9 ص 48 .\r\n","page_name":" مقدمه مترجم 13 ","page_number":13},
  {"content":"\r\nو بيشتر پاورقيهاى متن عربى را در ترجمه گنجانده‌ام و يا بعنوان ( مأخوذ از پاورقى متن عربى ) جداگانه آن را ترجمه نمودم ، و لازم به تذكَّر است كه ترجمهء خود را بر طبق نسخهء طبع مكتبة الصدوق طهران 1379 ه بتصحيح دانشمند و فاضل گرامى استاد علىّ اكبر غفّارى - حفظه الله تعالى - قرار دادم و در مواردى هم از نسخه‌هاى ديگر بهره مند گشتم ، و ابواب كتاب را بر طبق كتاب ( معانى الاخبار ) چاپ سنگى كه با علل الشّرائع تجليد شده شماره گذارى نمودم - و السّلام قم - عبد العلىّ محمّدى شاهرودى 1371\r\n","description":"","footnote":"","page_name":" مقدمه مترجم 14 ","page_number":14},
  {"content":"\r\n* ( بِسْمِ الله الرَّحْمنِ الرَّحِيمِ مختصرى از شرح زندگانى مؤلف :\r\nاو شيخ جليل القدر و بزرگوار ، پيشواى محدّثين ، محمّد بن علىّ بن الحسين بن موسى بن بابويه أبو جعفر صدوق قمّى است ، مرتبهء او در علم و فهم و درك حديث و درجهء فقاهت و راستى گفتار و فراوانى تأليفات و پربارى و سرشارى آثار ، چندان است كه قلم را ياراى نوشتن آن ، و بيان را گنجايش برشمردن آن نيست . دانشمندان پس از وى كه شرح حال او را نوشته يا از كتب ذى قيمت و گرانبهاى او بهره جسته‌اند جملگى در بزرگداشت و تمجيد او كوشيده‌اند و همگى به پيشوائى و راست گفتارى او اقرار دارند ، و از او بعنوان « شيخ » و « طلايه دار » و « راست گفتار » ياد كرده‌اند .\r\nهر چند نيازى نمىبينيم كه براى نمودن مقام شامخ و درجهء رفيع او متوسّل به برهان و دليل شويم و يا شاهدى ذكر كنيم ، ليكن شمّه اى از آنچه را كه علماى اسلام و بزرگان و اعلام مذهب ما در تعريف و مدح شخصيّت والاى آن بزرگوار گفته‌اند باختصار نقل مىكنيم ( تا دانشپژوهان را تذكَّرى باشد كه : هر كس پاى در راه خداوند گذارد و همّت بر ترويج سنن رسول او صلَّى الله عليه و آله استوار نمايد و طريقهء خاندان پيامبر - عليهم السلام - را پيمايد ، به همان اندازه كه كوشش خود را مصروف و معمول داشته مأجور خواهد بود ، و بپاس آن گامهائى كه در طريق حقّ برداشته ، براى خويش صحيفه و برگ زرّينى در تاريخ گشوده است كه همواره فروغ آثارش از آن مىدرخشد ) .\r\nاينك بخشى از آنچه در وصف و ستايش آن بزرگوار گفته‌اند را در ذيل مىآوريم :\r\nشيخ الطائفه - رحمه الله - در كتاب « الفهرست » خود از او با عنوان « جليل القدر » ياد كرده و پس از ذكر نام و كنيهء او گويد : او حافظ احاديث ، بصير و آگاه به رجال ، ناقد و صاحب نظر در اخبار است كه در ميان علماء و دانشمندان اهل قم همانند او در فراوانى و سرشارى علم و از حفظ داشتن حديث ديده نشده است ، و داراى حدود سيصد تصنيف است ، همچنين در كتاب رجال خويش از وى با نام جليل القدر ، و\r\n","description":"","footnote":"","page_name":" مقدمه مترجم 15 ","page_number":15},
  {"content":"\r\nبسيار حفظ دارندهء حديث و آگاه و صاحب بينش نسبت به فقه و حديث و رجال ياد مىكند .\r\nرجالشناس بزرگ نجاشى از او تحت عنوان ابو جعفر اهل قم ، شيخ و فقيه ما و چهرهء درخشان و آبروى شيعه در خراسان ياد مىكند و مىافزايد : او در سال 355 ه وارد بغداد شد و در حالى كه جوانى كم سنّ و سال بود بزرگان شيعه از او استماع حديث و اخذ معارف كردند .\r\nاين سخن نجاشى را نيز نبايد از نظر دور داشت كه در بارهء او مىگويد : « بزرگان شيعه از او اخذ و استماع حديث كردند » . آرى بحقّ او از حيث اهميّت و مورد تجليل و توثيق واقع شدن بدان پايه است كه چنان بزرگداشتى را سراغ نداريم نسبت به هيچ كس ديگر غير از او معمول داشته باشند .\r\nخطيب بغدادى در اثر معروف خود « تاريخ بغداد » گويد : او ( شيخ صدوق ) وارد بغداد شد و در آنجا از پدر خود نقل حديث مىكرد ، وى از بزرگان و سرشناسان شيعه بوده و محمّد بن طلحة النّعالى از او براى ما حديث كرده است .\r\nابن ادريس در كتاب « السّرائر » خود از او تمجيد كرده و گفته است كه او راست گفتار و بلند مرتبه و آگاه نسبت به اخبار و ناقد آثار و در شناخت رجال دانشمند بود ، احاديث فراوان از حفظ داشت . او مجيز شيخ ما محمّد بن محمّد بن النعمان معروف به شيخ مفيد بود .\r\nابن شهر آشوب در كتاب « معالم العلماء » او را پيشرو و پيشگام و مقتداى علماى قم وصف كرده و گويد : مصنّفات او به حدود سيصد اثر بالغ مىگردد .\r\nسيّد بن طاوس در « اقبال الاعمال » از ايشان بنام شيخ معظَّم ياد كرده و نيز در كتاب « فرج المهموم » او را بعنوان كسى كه دانش و وثاقتش مورد اتّفاق همگان است ، مىستايد .\r\nعلَّامهء حلَّى در « خلاصة الاقوال » خود ، از وى بنام شيخ و فقيه ما و آبرو و چهرهء درخشان و راستين شيعه ياد مىكند ، و مىافزايد در سال 355 هجرى وارد بغداد شد\r\n","description":"","footnote":"","page_name":" مقدمه مترجم 16 ","page_number":16},
  {"content":"\r\nدر حالى كه جوان بود ، بزرگان شيعه از محضر او استماع حديث مىكردند ، او جليل القدر ، حافظ احاديث ، آگاه و صاحب بينش نسبت به رجال و ناقد اخبار بود كه در ميان دانشمندان برخاستهء از قم همانند او در زمينهء حفظ داشتن احاديث و فراوانى دانش هرگز ديده نشده است ، و داراى حدود سيصد اثر گردآورى شده است .\r\nابن داود ( ره ) ، فخر المحقّقين ( ره ) ، شهيد اوّل ( ره ) ، شيخ على بن هلال الجزائرى ( ره ) ، محقّق كركي ( ره ) ، و نيز شهيد ثانى ( ره ) ، و شيخ حسن ابن الشهيد ( ره ) ، و شيخ بهائى ( ره ) ، و محقّق داماد ( ره ) ، آقا حسين خوانسارى ( ره ) ، مولى محمّد تقى المجلسى ( ره ) از شيخ صدوق بعنوان : شيخ و امام ، الامام بن الامام الصدوق ، حافظ محدّث ، رحّال ( پويندهء سفر براى كسب دانش ) ، الشيخ النبيل ، امام فاضل كامل صدوق ، رئيس المحدّثين صدوق ، صدوق بن الصدوق عروة الاسلام ، الامام السعيد الفقيه ياد نموده‌اند .\r\nو بطور كلَّى ساير اعلام و بزرگان مذهب اماميّه نيز از آن بزرگوار بدين القاب ياد كرده‌اند : الشيخ الاجل ، امام عصره ، ركن من اركان الدّين ، صدوق المسلمين ، آية الله في العالمين ، الشيخ الأعظم ، الشيخ الصّدوق ، حجّة الاسلام ، الشيخ الثقة ، المولود بالدعوة ، الشيخ الإمام المقدّم ، الفاضل المعظَّم ، رواية الأخبار الفائض نوره في الأقطار ، قدوة العلماء ، عمدة الفضلاء ، شيخ من المشايخ ، ركن من اركان الشريعة ، محيي معالم الدّين الحاوى لمجامع الفضائل و المكارم ، الشيخ الحفظة ، وجه الطائفة المستحفظة ، عماد الدّين ، الشيخ العلم الأمين ، عماد الملَّة و الدّين ، و القاب فراوان ديگرى از اين گونه ، و آنچه گذشت نمونه اى است از اوصاف بسيارى كه در مقام بزرگداشت و تجليل و توثيق آن بزرگوار گفته‌اند ، و اگر احتمال خسته ساختن خوانندگان عزيز نميرفت ، سخنان فرزانگان ديگرى را نيز كه حاكى از مقام رفيع و ارزشمند او است در اينجا ذكر مىكرديم .\r\nولادت مؤلَّف - رحمه الله - :\r\nما بدرستى از سال ولادت او آگاه نيستيم و هيچ يك از شرح حال نويسان نيز آن را\r\n","description":"","footnote":"","page_name":" 1 ","page_number":17},
  {"content":"\r\nمشخّص نكرده‌اند ، امّا از كتاب خود او بنام كمال الدّين ، و كتاب غيبت شيخ طوسى و فهرست نجاشى چنين بر مىآيد كه تاريخ ولادت او پس از فوت محمّد بن عثمان العمرى دومين نفر از سفراى چهارگانهء امام زمان عليه السّلام بسال 305 هجرى در اوائل سفارت ابي القاسم حسين بن روح ( سومين سفير از سفراى چهارگانه ) بوده است .\r\nآنچه كه از سخنان بزرگان و دانشمندان در مورد تاريخ ولادت آن بزرگوار چنان كه گذشت برمىآيد ، و اوّلين روايت را خود او كه نسبت بخويشتن آگاه تر از ديگران است نقل مىكند ، از همهء آنها نتيجه گيرى مىشود كه ولادت آن بزرگوار بعد از سال 305 بوده ، و چه نيكو ولادتى و نيكوتر مولودى بوده است كه بدعاى امام زمان عليه السّلام زاده شد ( 1 ) و سود او و خير و بركتش همهء مردمان را فراگرفت ، و به همين لحاظ بود كه شيخ بزرگوار ( صدوق ) همواره افتخار مىكرد و مىفرمود : من بدعاى امام زمان عليه السّلام زاده شدم .\r\nوفات مؤلَّف و آرامگاه او - رحمه الله - :\r\nاو در سال 381 هجرى در حالى كه بيش از هفتاد سال از عمر پر ثمرش مىگذشت چشم از جهان فروبست ، آرامگاه او در شهر رى بفاصلهء كوتاهى از مرقد حضرت عبد العظيم حسنى - رضى الله عنه - و در كنار باغ طغرل در باغچهء مصفّائى قرار گرفته ، و داراى بقعه و بارگاهى است كه در عين سادگى ، از شكوهى روحانى برخوردار است و مردم به زيارت آنجا رفته و بدان تبرّك مىجويند .\r\n* ( وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا ) *\r\n\r\n","description":"","footnote":"\r\n( 1 ) شرح ماجراى آن اين است كه على بن موسى بن بابويه ( پدر شيخ صدوق ) دختر ( محمد بن موسى بن بابويه ) عموى خود را به همسرى اختيار كرده بود ولى از او فرزندى نداشت ، لذا به حسين بن روح - رضى اللَّه عنه - نوشت كه از امام زمان عليه السلام خواهش كند كه برايش دعا فرموده و از خداوند بخواهد فرزندانى فقيه به او عطا فرمايد ، سپس از ناحيهء مقدّسه پاسخ رسيد كه للَّه تو از همسر كنونى خود داراى فرزند نخواهى شد ، لكن به زودى صاحب كنيزى ديلمى ميشوى و از او داراى دو پسر كه فقيه شوند خواهى گرديد .\r\n","page_name":" 2 ","page_number":18},
  {"content":"\r\nبنام خداوند بخشندهء مهربان\r\nحمد و سپاس مخصوص خداوند پروردگار جهانيان است ، و درود و رحمت فراوان خداوند بر محمّد بنده و فرستاده اش و بر خاندان مطهّر او باد .\r\n\r\nباب 1 - در بيان وجه آنكه اين كتاب را معانى الاخبار ناميدم\r\nنگارندهء اين كتاب شيخ ابو جعفر فقيه ، محمّد بن علىّ بن حسين بن - موسى بن بابويه قمّى ، ساكن رى ، كه خداوند از او خوشنود ، و روانش پاك باد چنين گويد :\r\n","description":"","footnote":"","page_name":" 3 ","page_number":19},
  {"content":"\r\n1 - داود بن فرقد گويد : چنين شنيدم كه امام صادق عليه السلام فرمود : شما هنگامى آگاهترين مردم به احكام و آداب شريعت خواهيد بود كه منظور و مقصود ما را از سخنانمان درك كنيد ، زيرا هر جمله داراى چندين مفهوم مىباشد ، و در نتيجه هر كس مىتواند هر سخن خود را كه بخواهد به وجهى بگويد كه ايجاد زحمت نكند دروغ هم نگفته باشد .\r\n2 - بريد رزّاز از امام صادق عليه السلام نقل كرده كه فرمود : ( پدرم ) امام باقر عليه السلام به من چنين فرمودند : فرزندم ، حدّ دانش و درك پيروان مكتب علىّ عليه السلام را از اينكه آنان چه مقدار سخنان معصومين را آموخته و درك نموده‌اند و به ديگران مىآموزند بدست بياور . زيرا ، شناخت آنان از گفتار پيشوايان دين و آگاهى ايشان بوسيلهء درك فرمايشات معصومين باعث مىشود كه مؤمن ، خود را به بلندترين قلَّه‌هاى ايمان برساند ، من كتابى از حضرت على عليه السلام مطالعه مىكردم كه اين عبارت را در آن مشاهده نمودم : معيار ارزش و مقام هر كس ، اندازهء آگاهى و شناخت وى مىباشد ، زيرا خداوند تبارك و تعالى هنگام سنجش اعمال\r\n","description":"","footnote":"","page_name":" 4 ","page_number":20},
  {"content":"\r\nانسان ، به اندازهء خردى كه در دنيا به او داده است كردارش را حساب مىكشد .\r\n3 - ابراهيم كرخى از امام صادق عليه السلام روايت كرده است كه فرمود : يك حديث را اگر كاملا فهميده باشى ، ارزشمندتر از هزار روايت است كه ( طوطىوار ) آن را براى ديگران نقل كنى ، و نيز هيچ يك از شما در قوانين و احكام دين عالم نخواهند بود مگر آنكه مفهومهاى گوناگون از سخن ما را دريافته باشد . يقينا هر جمله اى از گفتار ما به هفتاد گونه تعبير مىگردد كه راه خروج از هر يك از آنها براى ما باز است .\r\n،\r\n\r\nباب 2 - معنى اسم\r\n،\r\n1 - ابن سنان گويد : از امام هشتم حضرت رضا عليه السلام پرسيدم : اسم يعنى چه ؟ فرمود : اسم عبارت است از بيان نشانه و حالت و چگونگى شخصى و يا چيزى .\r\n","description":"","footnote":"","page_name":" 5 ","page_number":21},
  {"content":"\r\n2 - محمّد بن سنان گفت : از حضرت رضا عليه السلام پرسيدم : آيا خداوند قبل از آفرينش پديده‌هاى خلقت ، خود را مىشناخت ؟ فرمود : بلى . عرض كردم : نفس خود را مىديد و صداى خويش را مىشنيد ؟ فرمود : نيازى به اين كارها نداشت ، زيرا از نفس خود سؤالى نميكرد و از او درخواستى نداشت ، او خودش و خودش نيز او بود ، قدرتش رسا و مؤثر است . پس نيازى نداشت كه اسمى بر خود بگذارد .\r\nالبتّه به اين خاطر كه ديگران بتوانند او را بخوانند نامهايى براى خويشتن انتخاب كرد ، زيرا اگر به نامى نخوانندش شناخته نخواهد شد . و نخستين نامى كه براى خود اختيار كرد « علىّ عظيم » بود ، چون او برتر از همهء چيزها است . بنا بر اين ماهيّت و حقيقت او « الله » و نامش « علىّ عظيم » است و اين اوّلين اسمهاى اوست زيرا برتر از فهم و وهم و انديشه مىباشد .\r\n\r\nباب 3 - معنى « * ( بِسْمِ الله الرَّحْمنِ الرَّحِيمِ ) * »\r\n1 - عبد الله بن سنان گويد : به امام صادق عليه السلام عرض كردم : تفسير * ( بِسْمِ\r\n","description":"","footnote":"","page_name":" 6 ","page_number":22},
  {"content":"\r\nالله الرَّحْمنِ الرَّحِيمِ ) * ( بنام خداوند بخشنده مهربان ) چيست ؟ فرمود : در هر حرفش يكى از صفات خدا منظور شده است : در « با » درخشندگى و نيكوئى خدا ، و در « سين » نور و بلندى مقام پروردگار ، و در « ميم » بزرگوارى و عظمت ايزد متعال منظور است ، عدّه اى نقل كرده‌اند : « ميم » ملك يعنى پادشاهى خدا - و « الله » پرستش شده هر چيزى ، و « الرّحمن » ( صفت عام ) يعنى مهربان و روزى رسان به تمامى آفريدگانش در دنيا است ، و « الرّحيم » : ( صفت خاصى است كه در آخرت ) تنها مؤمنان را زير پوشش مهر خود قرار خواهد داد .\r\n2 - صفوان بن يحيى به نقل از شخصى كه اين حديث را برايش بازگو كرده است گويد : از حضرت صادق عليه السلام سؤال شد : معناى « * ( بِسْمِ الله الرَّحْمنِ الرَّحِيمِ ) * » چيست ؟ فرمود : « با » يعنى : روشنى خدا ، « سين » يعنى : برترى و رفعت پروردگار ، و « ميم » بزرگوارى و سلطنت الهى خداى را معنى مىدهد .\r\nراوى گويد : عرض كردم : « الله » يعنى چه ؟ فرمود : « الف » به معنى نعمتهاى خدا است بر آفريدگانش كه به سبب ولايت ما به آنها داده ، « لام » نيز اشاره به افكندن رشتهء ولايت ما برگردن مخلوقات خود مىباشد ، كه دوستى ما را بر آنان لازم گردانيده ، عرض كردم : « ها » يعنى چه ؟ فرمود : خوارى و بىمقدارى كسى است كه با محمّد و دودمان او - صلوات الله عليهم - در افتاده دشمنى ورزد .\r\n","description":"","footnote":"","page_name":" 7 ","page_number":23},
  {"content":"\r\nگفتم معناى « الرّحمن » چيست ؟ فرمود مهرش شامل تمام مخلوق مىگردد ، پرسيدم « الرّحيم » چه مفهومى دارد ؟ فرمود : مهرش خاصّ مؤمنين است .\r\n،\r\n\r\nباب 4 - در معناى « بسم الله »\r\n،\r\n1 - علىّ بن فضّال از پدرش نقل كرده كه گفت : از حضرت رضا ( عليه السلام ) پرسيدم تفسير « بسم الله » چيست ؟ فرمود : مفهوم گفتهء كسى كه مىگويد : « بسم الله » اين است كه من خودم را داغ مىزنم به نقشى از نشانهاى پروردگار - كه گرامى و بزرگ است نام او - كه اين عمل عبادت است . راوى گويد : عرض كردم :\r\nمعنى « سمّه » چيست ؟ فرمود : نشان .\r\nشرح : جملهء « * ( بِسْمِ الله الرَّحْمنِ الرَّحِيمِ ) * » كه به « بسمله » مشهور است ، در يك صد و چهارده موضع قرآن آمده است : در آغاز 13 سيزده سوره ، كه واسطهء ميان سوره هاست - جز در سورهء برائت - و همچنين در سورهء نمل ( 27 ) آيهء سىام 30 ، كه علماى شيعه اتّفاق دارند كه جزء سوره مىباشد ( مجمع البيان 1 :\r\n20 ) و از بقيّهء فرق مسلمين هم ده قول نقل شده است ( روح المعانى ) . و باى جارّه در اوّل آن ، گرچه در 14 معنى استعمال شده است ولى در اينجا به معناى استعانت\r\n","description":"","footnote":"","page_name":" 8 ","page_number":24},
  {"content":"\r\n( يارى جستن ) و ابتدا بطور جامع است نه از باب استعمال لفظ مشترك در اكثر معنى ، و متعلَّق به فعل مقدّر است .\r\nو اسم : از مادّهء « سموّ » به معنى بلندى ، يا از « وسم ، وسمه » به معناى علامت گرفته شده ، و امّا در فارسى به معنى « نام » است ، كه جمعش « اسماء » و مصغّرش « سمى » مىباشد .\r\nامّا « الرّحمن و الرّحيم » هر دو از « رحيم » گرفته شده‌اند كه در لغت به معنى توجه به حالت محتاج و برآوردن حاجت اوست ، و يك حالت انعطاف و مهربانى است كه در اثر نرمى و رأفت قلب حاصل مىشود ، و در مورد خدا تنها اشاره به نتيجهء نيكى و احسان است و آثار رحمت ( بخشندگى ) است .\r\nو « رحمان » بر وزن فعلان صيغهء مبالغه ( داراى رحمت بىاندازه ) و صفت عامّ براى موصوف خاصّ است .\r\nو « رحيم » صفت مشبه بحسب وضع لغوى ( رحمت دائم و ثابت و ظاهر ) و صفت خاصّ براى موصوف عام است .\r\n،\r\n\r\nباب 5 - معنى « الله »\r\n،\r\n1 - حسن بن راشد گويد : شخصى از امام كاظم عليه السلام پرسيد : كلمهء « الله » چه مفهومى دارد ؟ فرمود : يعنى بر همهء آفريدگان خود ، چه كوچك و چه بزرگ ، سيطره دارد . ( چون چيرگى بر مخلوق لازمهء مفهوم خدائى است و امام عليه السلام به لازم معنى پاسخ داده است ) .\r\n","description":"","footnote":"","page_name":" 9 ","page_number":25},
  {"content":"\r\n2 - محمّد بن قاسم گرگانى مفسّر قرآن - رضى الله عنه - در تفسير منسوب به امام عسكرى عليه السلام گويد : دو تن كه شيعه و شيعه زاده بودند ، بنامهاى ابو يعقوب ، و ابو الحسن از پدران خويش از امام حسن عسكرى عليه السلام نقل كرده‌اند كه در بارهء قول خداى عزّ و جلّ : « * ( بِسْمِ الله الرَّحْمنِ الرَّحِيمِ ) * » فرمود : « الله » همان كسى است كه همهء آفريدگان وقتى در گرداب سختيها و مشكلات گرفتار شدند ، و بجز خدا از همه كس و همه چيز مأيوس گشتند ، و رشتهء اميدشان از همه جا گسست ، و شيفتهء او مىگردند . وقتى مىگويى « بسم الله » يعنى براى انجام تمام كارهايم از خدا مدد مىطلبم ، خدائى كه پرستش و بندگى شايستهء هيچ كس جز او نيست ، پروردگارى كه دادرس است و هر زمان كه فرياد دادخواهى درمانده اى بر آستانش بلند گردد و خوانده شود ، پذيرا و پاسخگو است . امام عسكرى عليه السلام فرمود : و اين همان است كه شخصى به امام صادق عليه السلام عرض كرد : اى فرزند رسول خدا مرا به شناخت كلمهء « الله » راهنمائى فرما چون هوچيگران و ستيزكنندگان مرا مورد هجوم تبليغاتى خود قرار داده‌اند ، و آنقدر با من جدل مىكنند كه در وادى حيرت سرگردانم ساخته‌اند . امام صادق عليه السلام به او فرمود : اى بندهء خدا : آيا هرگز بر كشتى سوارشده اى ؟ عرض كرد : بلى ، فرمود : آيا اتّفاق\r\n","description":"","footnote":"","page_name":" 10 ","page_number":26},
  {"content":"\r\nافتاده است كه آن كشتى درهم بشكند و تو در كام امواج خروشان دريا گرفتار شوى ، و در آن نزديكى نه كشتى ديگرى باشد كه تو را از مرگ حتمى برهاند ، و نه شناگر ماهرى كه سينهء نيلگون آب را بشكافد و تو را بساحل برساند ؟ عرض كرد : بلى ( چنين شده است ) . فرمود : آيا در آن لحظهء سرنوشت ساز كه خطرى بطور جدّى تو را تهديد مىكرد ، در آن حال با نااميدى تمام ، ناگهان به قلبت افتاده كه فقط موجودى كه داراى قدرتى نامحدود است مىتواند تو را از اين گرفتارى هولناك نجات دهد . گفت : آرى ( اميدم بود دستى از غيب برون آيد و كارى بكند ) امام صادق عليه السلام فرمود : آن تكيه گاه نجات دهنده و فريادرس ديگرى يافت نشود ، وى فريادرسى قادر است .\r\nشرح : « الله » ( معبود ) نام خاص قادر متعال و ذات مستجمع صفات كمال است كه در فارسى خداوند يزدان و ايزد ، مترادف آنست و از اينكه در نثر و نظم عرب قبل از اسلام با الف و لام عهد آمده است معلوم مىشود قبل از اسلام نيز نام مختصّ پروردگار بوده است . ولى چنان كه عقلها در معناى « الله » متحيّر است دانشمندان نيز در اشتقاق و پيدايش اين كلمه درمانده‌اند و 25 تا 30 نظريه ابراز داشته‌اند ( تاج العروس ج 9 مادهء « إله » ) .\r\nو گفته‌اند : اصلش إله ( پرستيده شده ) بر وزن كتاب بمعنى اسم مفعول بوده به قول جوهرى : « لأنه مألوه اى معبود » . ( صحاح اللَّغه ج 6 : 2224 ) بنا بر اين قول ، معنى وصفى داشته و سپس لام تعريف بر آن داخل شده است ( به قول مرحوم طبرسى آوردن « ال » تعريف بر سر آن صحيح نيست مجمع البيان 1 : 19 ) ابتدا\r\n","description":"","footnote":"","page_name":" 11 ","page_number":27},
  {"content":"\r\n« الاله » بوده و بعد همزهء الف حذف شده و لام « ال » در لام اصلى ادغام شده « الله » گرديده است . و برخى گفته‌اند اول همزهء إله حذف شده و بعد « ال » گرفته و سپس ادغام گرديده يا از « تألَّه اليه القلب » گرفته شده يعنى دلها به او متعلَّق است . يا از « وله » يعنى : انديشه‌ها در او شيدايند . اين اسم بر غير خدا اطلاق نمىشود نه حقيقت و نه مجاز ، حتّى هيچ يك از مشركين معبود خود را « الله » نگفتند بلكه « إله » گفته‌اند ، همهء اسماء خدا مسمّى به اين اسم ميگردند ولى « الله » مسمّى به ساير اسما نمىگردد مثلا گفته نمىشود : « الله » اسمى است از اسماء رحيم يا شكور .\r\n،\r\n\r\nباب 6 - معنى واحد\r\n،\r\n1 - أبو هاشم جعفرى گويد از امام نهم حضرت جواد عليه السلام پرسيدم مقصود از « واحد » چيست ؟ فرمود : آنكه همهء پديده‌هاى جهان هستى يك زبان بر يگانگى او گواهى مىدهند ( و در اين هيچ اختلافى ندارند ) .\r\n2 - أبو مقدام از پدرش نقل كرده است كه در روز جمل ( پنجشنبه دهم ماه جمادى الاولى سنهء سى و شش هجرى مروج الذّهب 2 : 360 ) كه آتش جنگ شعله ور شده بود ، و برق شمشيرها و سرنيزه‌ها هر لحظه نگاه جنگجويان را به گوشه اى\r\n","description":"","footnote":"","page_name":" 12 ","page_number":28},
  {"content":"\r\nمىكشيد عرب باديه نشينى برخاسته و رو به فرماندهء كلّ على عليه السلام نمود و پرسيد :\r\nاى امير مؤمنان آيا ، تو مىگويى خداوند يكى است ؟ راوى گفت : مردم از هر طرف بر او حمله ور شدند كه : چه وقت اين سخن است ؟ مگر موقعيّت خطير ميدان كارزار را نمىنگرى ! و نمىبينى كه على عليه السلام پريشان خاطر است ؟ ! امير المؤمنين فرمود : رهايش سازيد ؛ زيرا پرسش اين اعرابى همان هدف اصلى ماست كه بر سر آن با اينها پيكار مىكنيم . سپس فرمود : اى اعرابى ، اين گفته كه خدا يكى است چهار گونه است . دو گونهء آن بر خدا روا نيست ، و دو تاى ديگر شايستهء خدا است ، اما آن دو كه روانيست عبارتند از : 1 - اگر شخصى بگويد : خدا يكى است و منظورش از جهت عدد آن ( 1 - 2 - 3 - . . . ) باشد ، جايز نيست چون آنچه دومى ندارد بشمارش در نيايد مگر نديدى آنكه گفت خدا سوّمى از سه موجود است كافر گرديد ؟ ( حضرت اشاره دارد به آيهء شريفه ( 73 ) از سوره مائده « * ( لَقَدْ كَفَرَ الَّذِينَ قالُوا : إِنَّ الله ثالِثُ ثَلاثَةٍ وَما مِنْ إِله إِلَّا إِله واحِدٌ ) * » ) .\r\n2 - اگر فردى بگويد خدا يكى است و مقصودش ارادهء نوعى از جنس باشد ، اين هم درست نيست ، زيرا اين تشبيه و همانند كردن خدا به بشر است ، و پروردگار ما بزرگتر و برتر از آن است كه مثل و مانند داشته باشد .\r\n","description":"","footnote":"","page_name":" 13 ","page_number":29},
  {"content":"\r\nو امّا آن دو مورد كه گفتنش مانعى ندار : 1 - آنكه فردى بگويد خدا يكى است يعنى در ميان همهء چيزها مانندى ندارد ، آرى خداى ما اين گونه است .\r\n2 - كسى بگويد خداوند عزّ و جلّ حقيقتا يكتاست ، يعنى ذاتش مركَّب نبوده و قابل قسمت به أجزاء نيست نه در عالم خيال و نه در خارج و نه در خرد ، براستى پروردگار ما چنين است .\r\nمترجم گويد : در فرق واحد با احد گفته‌اند : احد شامل كليّت جنس خود مىشود بر خلاف واحد كه اين كليّت را ندارد مثلا اگر گفته شود : واحدى تاب مقاومت با فلان قهرمان را ندارد ممكن است گفته شود دو نفر و يا سه نفر تاب مقاومت با او را دارند ، حال اگر گفته شود احدى تاب مقاومت او را ندارد بدين معنى نيست كه دو نفر يا بيشتر تاب مقاومت او را دارند ، واحد كه اوّل عددِ حساب است ، وقتى بمعنى وصفى آيد كه بگوئيم خدا واحد است يعنى دوم و سوم و . . .\r\nندارد اما اگر گفتيم خدا احد است يعنى شريك و تركيب در ذات و صفات ندارد .\r\n،\r\n\r\n( باب 7 - معنى الصّمد )\r\n،\r\n1 - ربيع بن مسلم گويد : از موسى بن جعفر عليه السلام شنيدم در پاسخ شخصى\r\n","description":"","footnote":"","page_name":" 14 ","page_number":30},
  {"content":"\r\nكه از آن جناب پرسيد « الصّمد » يعنى چه ؟ فرمود : « صمد » آن چيزيست كه جوف ندارد ( ميان تهى نيست ) .\r\nشرح : مقصود آن است كه ذات مقدّس بارى تعالى كامل و بىخلأ بوده و همهء صفات كمال و جمال و جلال بنحو أتمّ و كامل در او هست و نياز و كمبودى ندارد كه محتاج به پر كردن آن باشد ، و اين معنى مصمت است كه به نوشتهء لسان العرب ( « الصمد » لغة في المصمت و هو الَّذى لا جوف له و هو لا يجوز على الله . . . ) و نسبت به خداوند كه غنى بالذّات و حيات و صفاتش ذاتى است و هيچ نيازى به غير ندارد ، ظاهر اين معنا روا نيست مگر بر طبق گفتهء مشبّهه ، زيرا تو خالى نبودن و تو پر بودن از صفات ويژهء اجسام مىباشد ، و امام عليه السلام براى نزديكى به ذهن « كلَّم الناس على قدر عقولهم » فرموده است : چنان كه بين مردم مشهور است كه هر چيزى را كه پر ، و غير قابل نفوذ باشد گويند تو خالى نيست .\r\n2 - داود جعفرى گويد : به امام باقر عليه السلام عرض كردم : - فدايت گردم - معنى « صمد » چيست ؟ فرمود : سرور والامقامى كه تمامى آفريدگان براى هر چيز چه اندك و چه بسيار رو بسوى او آرند . ( صمد - بمعنى مفعول و مفهوم آن قصد است بمعنى مقصود مانند قبض بمعنى مقبوض و به نوشتهء مجمع البحرين به نقل از يكى از بزرگان همين معنى موافق با اصول اهل لغت و مشهور بين اهل\r\n","description":"","footnote":"","page_name":" 15 ","page_number":31},
  {"content":"\r\nلسان است و مقصود امام عليه السلام آنست كه قدرتى است بدون ضعف و همهء موجودات وابستهء به او و قائم به ذات اويند و خود از هر گونه فعل و انفعال و وابستگى مبرى است ) .\r\n3 - وهب قرشى از امام صادق عليه السلام روايت كرده كه فرمود : پدر بزرگوارم از پدرش امام سجاد و او از پدر گراميش حسين بن على عليهما السّلام نقل كرده كه فرمود : « صمد » آن كسى است كه اندرونش خالى نيست ، و در منتها درجهء كمال و بلندمرتبگى است ، و « صمد » آن است كه نه مىخورد و نه مىآشامد و نه مىخوابد ( يعنى آنكه به اين قبيل صفات نيازمند نباشد ) و « صمد » آن خدائى است كه همواره بوده و هست و خواهد بود .\r\nامام باقر عليه السلام فرمود : محمّد بن حنفيّه - قدّس الله روحه - در معنى « صمد » چنين مىگويد : « صمد » قائم بذات خود بوده و از ديگرى بىنياز است\r\n","description":"","footnote":"","page_name":" 16 ","page_number":32},
  {"content":"\r\nو ديگرى گفته است : صمد آن كسى است كه از عالم طبيعت و عناصر و مواليد ( كه رو به زوال مىروند ) و تغيير و تغيّر برتر است و « صمد » آن كس است كه ثابت بوده و دگرگونى در او راه ندارد .\r\nو نيز امام باقر عليه السلام فرمود : الصّمد مهترى است كه تمامى مخلوقات فرمانبر اويند و بس ، و دستور دهنده و نهىكننده اى ما فوق او نيست .\r\nگويد : و از حضرت زين العابدين عليه السلام از معنى « صمد » پرسيدند فرمود :\r\n« صمد » آن كس است كه برايش همتائى نباشد ، و نگهدارى چيزى او را در مشقّت و رنج نيندازد ، هيچ چيز از وى پنهان نگردد .\r\nوهب قريشى گويد : زيد فرزند امام سجّاد عليه السلام فرمود : « صمد » خداوند مقتدرى است كه هر گاه خواسته باشد چيزى را پديد آورد همين كه فرمان دهد :\r\nايجاد شو ! بوجود آيد ( به صرف فرمان ) ، و صمد خداوندى است كه تمامى پديده‌ها را ( بدون اين كه سابقه اى داشته باشند و بىآنكه براى ساختمان وجود آنها از مادّهء موجودى استفاده نمايد ) به قدرت خود آفريده و ضدّ يك ديگر ، و به چهره هايى بر خلاف هم قرار داده ، و هر نوع را جفت و همتا خلق كرده ، و فقط اوست كه يكتا و بدون انباز است و شكل و تركيبى ندارد و همتا و همانندى برايش نيست . و همان راوى گويد : از حضرت صادق عليه السلام شنيدم كه فرمود : گروهى از\r\n","description":"","footnote":"","page_name":" 17 ","page_number":33},
  {"content":"\r\nمردم فلسطين به محضر پدرم امام باقر عليه السلام شرفياب شدند و مطالبى از آن بزرگوار پرسيدند كه پاسخ دادند ، سپس از مفهوم « الصّمد » ( در سورهء اخلاص ) سؤال كردند ، فرمود توضيح آن در خودش نهفته است ، زيرا « الصّمد » داراى پنج حرف است و هر يك معناى خاصّى دارد كه دلالت بر كمال او دارد ، نخستين حرفش « ألف » نشانگر تحقّق ذات خداوند است و آيهء شريفهء « * ( شَهِدَ الله أَنَّه لا إِله إِلَّا هُوَ ) * » ( خدا گواهى داده و مىدهد كه معبود بر حقّى جز او نيست - آل عمران 18 ) هم بيانگر همين معنى است . و اين نكته را روشن و مشخّص مىنمايد كه ذات پروردگار به هيچ كدام از حواسّ پنجگانه ( 1 - حسّ شنوايى ، 2 - حسّ بويايى ، 3 - حسّ چشائى ، 4 - حسّ لامسه ، 5 - حسّ بينائى . كه جمع حاسّه مىباشد و بمعنى قوّهء مدركه است ) ادراك نمىگردد . حرف دوّم آن « لام » است كه نمودار الهيّت اوست يعنى كه « الله » ذات ( واجب الوجود ) مستجمع همهء صفات و كمالات است و غير از او هر چه هست ممكن الوجود است و « الف و لام » آن همچنان كه در صاد « الصّمد » ادغام گشته‌اند ( و صداى « الله » به صاد الصّمد مىخورد ) نه بر زبان آشكار گردند و نه آهنگشان در گوش طنين افكند و تنها بر صفحهء نوشته شده هويدا گردند ، ذات پروردگار هم به سبب لطافت و دقيق بودنش از هر ديدى پنهان است و حواسّ بدان دسترسى ندارد . ( گرچه فطرت اوّليّه و بىآلايش انسان بدون هيچ نام و عنوان و تشبيه و تكثير وجود مبدأ را در مىيابد ولى ) هيچ زبانى قادر به تعريف وى نيست تا اوصاف او را بيان كند ، و هيچ گوشى توان شنيدن\r\n","description":"","footnote":"","page_name":" 18 ","page_number":34},
  {"content":"\r\nاوصاف او را ندارد ، زيرا « إله » از « وله » به معناى تحيّر مشتق گرديده و تفسيرش آنست كه خرد مخلوقات از پى بردن به ماهيّت و كيفيّت ذات مقدّس او ، با هر يك از حواسّ و يا وهم ناتوان و سرگردان است . بله ، او برتر از افق انديشهء بشر كه از اوهام شرك زا تيره و تار گشته ، مىباشد و قواى مدركه نيز آنچه را خدا پندارند مخلوق نفس است نه خالق نفوس ، بلكه او پديد آوردندهء خيالات و آفرينندهء قواى مدركه است . و آشكار بودن « ال » در كتابت دلالت دارد بر اين كه خداوند اقتدار خود را در آفريدگان خويش و جهان هستى كه كتاب تكوين اويند نشان داده زيرا كه آنها را بدون به كار گرفتن مادّه يا ابزارى اختراع كرده و روانهاى لطيف و رقيق آنان را در كالبدهاى غليظشان آميخته است ، ( در عالم ظهور ) اگر شخصى بخواهد بر روان خود كه آشكار نيست بنگرد قادر به ديدن آن نخواهد بود همچنان كه « لام الصّمد » در نوشته ظاهر و هويدا مىشود و در تلفّظ آشكار نمىگردد و به هيچ يك از حواسّ پنجگانه درك نمىشود ، و چون به نوشتهء آن بنگرد آنچه را كه در گفته و گوش اثرى از آن نبود به وضوح مىبيند ، جلوهء ربوبيّت و اقتدار ذات بارى تعالى را هم كه به سبب لطافتش حواسّ قابليّت درك آن را ندارند ، در صفحهء جهان خلقت كه كتاب تكوين خداست بروشنى مىتوان ديد و از آن به وجودش پى برد . در نتيجه هر گاه بنده اى در بارهء يافتن حقيقت ذات آفريدگار و چگونگى او بينديشد ، واله و سرگردان و در مه متراكمى از خيالات\r\n","description":"","footnote":"","page_name":" 19 ","page_number":35},
  {"content":"\r\nشركزا گرفتار مىشود ، و انديشه اش به نقشى دست نمىيابد كه بتواند با قلم وهم و انديشه ذات خدا را در پردهء ذهن خود ترسيم نمايد ( و در برابر عدسى چشم خود قرارش دهد ) زيرا او پديد آورندهء شكلهاست ( حتى همان صورتى را كه از او در نظر بگيرد ) بلكه بايد تلسكوپ انديشهء خود را بر روى صفحهء جهان خلقت بيندازد و در كيفيّت و شگفتيهاى آفرينش تفكَّر نمايد و از خود بپرسد كه آفرينندهء آنها كيست ؟ مسلَّما برايش ثابت مىشود كه خدا آنها را پديد آورده و روانشان را در كالبد آنان آميخته است . اما « صاد » صدق خداوند است ، يعنى گفتارش راست و درست ، و نويدها و بيمهايش بىتخلف بوده ، و به بندگان فرمان داده است كه حقيقتا پيرو صدق و درستكارى باشند نه از روى ريا و خدعه ، « ص » نشانهء آنست كه در دادگاه روز جزا ، رأى نهائى در بارهء پاداش و كيفر كردارشان بدرستى و عدالت صادر خواهد شد .\r\nامّا « ميم » دليل بر ملك و سلطنت اوست ، و اينكه وى زمامدار بر حقّى مىباشد كه همواره بوده و هست و خواهد بود ، و حكومتش زوال ناپذير است .\r\nو « دال » بيانگر دوام و پايدارى حكومت و ملك اوست و خود جاودانه است ، و هستى او برتر از آنست كه دستخوش تغييرات عالم هستى و فنا گردد ، هرگز ، بلكه او هستى بخش تمام عالم خلقت است و هر جاندارى به سبب هستى بخش بودن اوست كه زنده است .\r\n","description":"","footnote":"","page_name":" 20 ","page_number":36},
  {"content":"\r\nمصنّف گويد : روايت مفصّل است و من تمامى آن را در كتاب التّوحيد ( صفحه 78 ) نقل كرده‌ام .\r\n،\r\n\r\nباب 8 - معنى اين فرمودهء ائمّه « ع » كه : خدا شىء است\r\n،\r\n1 - هشام بن حكم گويد : حضرت صادق عليه السلام در پاسخ ملحد بىدينى كه از آن بزرگوار پرسيد خدا چيست ؟ فرمود : خدا چيز است ، ولى ناساز با همه چيز ، گفته‌ام او چيز است كه نفس ثابت كردن آن ، مفهومى براى او خواهد بود ( اعتراف به وجود اوست ) . و به أصل مفهوم چيز ، اما نه جسم است ( كه قسمتى از فضا را اشغال نمايد ) و نه شكل و صورت كه ديده شود . ( در كتاب توحيد نيز از اين مقدار بيشتر نقل نشده ، اما در اصول كافى جلد 1 ص 109 حديث 221 مفصّل است ) .\r\n2 - محمّد بن عيسى از شخصى كه نامش را برده مرفوعا از امام باقر عليه السلام روايت كرده است كه شخصى از آن جناب پرسيد : آيا شايسته است گفته شود : خدا چيزيست ؟ فرمود : آرى ، ولى چيزى كه او را از دو مرز خارج نمايد ، يكى اينكه از\r\n","description":"","footnote":"","page_name":" 21 ","page_number":37},
  {"content":"\r\nحدّ مهمل گذاردن عقيدهء به خدا ، ( چون همين كه گفتى خدا چيزيست اعتراف به وجود او نموده اى و با همين اندازه از مرز كفر در آمده اى ) و ديگر آنكه از حدّ تشبيه و همانند ساختن خدا به مخلوق بپرهيزى و بدانى كه خدا چيزى است بىنظير .\r\n،\r\n\r\nباب 9 - معنى سبحان الله\r\n،\r\n1 - هشام فرزند عبد الملك گويد : از امام صادق عليه السلام معناى « سبحان الله » را جويا شدم . فرمود : ننگ و نفرت داشتن و منزّه دانستن خداوند است از هر چه كه موجب نقص و عيب مىگردد .\r\nمترجم گويد : « سبحان » مصدر است به معنى امر به تنزيه و پاك دانستن خداى تعالى ، و به معنى تعجّب و تعظيم هم هست مانند آيهء شريفه « * ( سُبْحانَكَ هذا بُهْتانٌ عَظِيمٌ ) * » ( به نوشته مجمع البحرين : 186 ) « و قد سئل ما تفسير * ( سُبْحانَ الله ) * قال أنفة اى تعجّب » .\r\n2 - هشام جواليقى گويد : به امام صادق عليه السلام عرض كردم : مقصود از\r\n","description":"","footnote":"","page_name":" 22 ","page_number":38},
  {"content":"\r\nفرمودهء خداى - عزّ و جلّ - * ( « سُبْحانَ الله » ) * ( منزّه مىشمارم خداى را ، نه مرتبه در قرآن آمده است . مترجم ) جويا شدم ، فرمود : پاك و بىآلايش دانستن خداست از هر عيب و بدى و زشتى .\r\n3 - يزيد بن اصمّ گويد : در دوران حكومت عمر ، مردى از او پرسيد :\r\nتفسير « * ( سُبْحانَ الله ) * » چيست ؟ عمر در حالى كه اشاره به ديوارى مىكرد گفت :\r\nمردى در اين نخلستان است كه در زمان حيات پيغمبر صلَّى الله عليه و آله هر گاه مطلبى از پيامبر سؤال مىكرد حضرت به او مىآموخت و زمانى كه ايشان ساكت مىشدند او آغاز سخن مىكرد ( برو و از او بپرس ) ، مرد وارد نخلستان شد ديد علىّ بن ابى طالب عليه السلام آنجاست عرض كرد : اى ابو الحسن تفسير * ( « سُبْحانَ الله » ) * چيست ؟ حضرت فرمود : بزرگداشتن عزّت و شكوه خداوند ، بزرگ و پاك دانستن او از هر آلايشى كه مشركين به ساحت مقدّسش نسبت دهند ، لذا هر وقت بنده اى اين كلمه را بگويد همهء فرشتگان براى او طلب رحمت نمايند .\r\n","description":"","footnote":"","page_name":" 23 ","page_number":39},
  {"content":"\r\n،\r\n\r\nباب 10 - معنى توحيد و عدل\r\n،\r\n1 - عيسى بن جعفر از پدران خود از عمر بن علىّ عليه السلام از پدر بزرگوارش امير المؤمنين على عليه السلام روايت كرده است كه پيامبر خدا صلَّى الله عليه و آله فرمود « توحيد » يعنى قائل بودن به اينكه خداوند درون و بيرونى ندارد ، بسيط است ، ظاهرش در باطن او و باطنش در ظاهر اوست . ظاهرش داراى وصفى است كه ديدهء محدود ما قدرت مشاهدهء وجود نامتناهى او را ندارد و باطنش پديده اى است كه پنهان نيست ، در هر كجا مىتوان او را يافت ، و هيچ كجا حتّى به اندازهء چشم بهم زدنى ( يك لحظه ) از او تهى نيست ، همه جا هست بدون آنكه مرز و نهايتى داشته باشد ، و دور از ديده است در حالى كه ناپديد نگشته است .\r\n2 - أبو أحمد زاهد سمرقندى به سندى كه به امام صادق عليه السلام مىرسد ،\r\n","description":"","footnote":"","page_name":" 24 ","page_number":40},
  {"content":"\r\nنقل كرده : مردى از آن حضرت پرسيد : مسلَّم است كه بنيان ديندارى بر توحيد و عدل نهاده شده است و دامنهء علم آن بسيار گسترده است و هر خردمندى ناگزير بايد آن را ياد بگيرد ، خواهش مىكنم شما به نحوى آن را بفرمائيد كه فهمش آسان باشد ، و بتوان آن را در سينه نگهداشت . فرمود : امّا توحيد ، آنست كه آنچه بر تو ( كه ممكن الوجودى ) رواست ، بر پروردگارت ( كه به تعبير قرآن غنى بالذّات و به تعبير حكما واجب الوجود است ) نپسندى و روا مدارى . و امّا عدل آنست كه كارهائى را كه خداوند تو را براى ارتكاب آنها سرزنش نموده است به او نسبت ندهى .\r\n\r\nباب 11 - معنى * ( الله أَكْبَرُ ) *\r\n1 - جميع بن عمير گويد : حضرت صادق عليه السلام از من پرسيد : به نظر تو معناى * ( « الله أَكْبَرُ » ) * چيست ؟ گفتم : يعنى پروردگار بزرگتر از همه چيز است .\r\nفرمود : مگر در آنجا چيزى وجود داشت كه خدا بزرگتر از آن باشد . عرض كردم :\r\nپس بفرمائيد معنى * ( « الله أَكْبَرُ » ) * چيست ؟ فرمود : يعنى « الله » بزرگتر از آن است كه بتوان او را وصف كرد . ( حقيقت وجود او نامحدود است و درك و بيان انسان محدود ، پس حقيقتى كه در وهم نيايد چگونه در بيان آيد ؟ و ديگر آنكه موصوف\r\n","description":"","footnote":"","page_name":" 25 ","page_number":41},
  {"content":"\r\nگواهى مىدهد كه ذاتش غير از صفت است ) .\r\n2 - ابن محبوب از فردى از امام ششم عليه السلام روايت كرده : شخصى در محضر آن جناب گفت : * ( « الله أَكْبَرُ » ) * حضرت فرمود : و خدا از چه بزرگتر است ؟\r\nپاسخ داد : از همه چيز ، امام فرمود : تو مرزى براى او ساختى و او را محدود ساختى .\r\nعرض كرد : پس چگونه بگويم ؟ فرمود : بگو : « * ( الله أَكْبَرُ مِنْ ) * أن يوصف » يعنى پروردگار بزرگتر از آنست كه وصف گردد .\r\nشرح : گفته‌اند : * ( « الله أَكْبَرُ » ) * و لو اينكه به صيغهء أفعل تفضيل آمده ولى به معناى « كبير » است و أفعل به جاى فعيل گذارده شده كه صفت مشبه است بنا بر اين معنايش مىشود خداوند ذاتا بسيار بزرگ است ، و كلمه اى است كه شگفتزده شده هنگام الزام خصم آن را بر زبان مىراند ، ( مجمع البحرين : ص 309 س 23 ) و ظاهرا امام عليه السلام در صدد ردّ قول نحويين است كه گفته‌اند : اصلش « * ( الله أَكْبَرُ مِنْ ) * كل شىء » بوده و به جهت وضوح معنايش حذف گرديده است .\r\n\r\nباب 12 - معناى اوّل و آخر\r\nميمون البان گويد : از امام صادق عليه السلام شنيدم در پاسخ كسى كه از تفسير فرمودهء خداوند * ( هُوَ الأَوَّلُ وَالآخِرُ ) * ( اوست ابتدا و پايان ) ، ( در سورهء حديد آيهء\r\n","description":"","footnote":"","page_name":" 26 ","page_number":42},
  {"content":"\r\n3 ) پرسيد ، فرمود : خداوند نخستينى است كه قبل از او اوّلى نبوده ، و آغازى بر او مقدّم نبوده ( از چيزى قبل از خود بوجود نيامده ) است و پايانى است كه انتها بودنش از جهت ختم نيست ، آن گونه كه از صفت آفريدگان به نظر مىآيد ( چنان كه گويند : فلانى آخرين فرزند فلان است از حيث اينكه ديگر بعد از او فرزندى نداشته است ) و لكن خدا قديم اوّل ( ديرينه اى است كه هيچ چيز قبل از او نبوده و هيچ چيز بر او پيشى نگرفته بود . ) و آخرى است جاودانه و زوال ناپذير كه هميشه بوده و هست و خواهد بود ، بدون ابتدا و انتها ، پديد آمدن بر او وارد نيست ، از حالى به حال ديگر نگردد ، و آفرينندهء همه چيز است .\r\n\r\nباب 13 - تفسير كلماتى كه در قرآن مجيد و روايات راجع به يگانگى خداوند آمده است\r\n1 - أبو حمزه گويد : به حضرت باقر عليه السلام عرض كردم « وجه » در فرمودهء خداى تعالى * ( كُلُّ شَيْءٍ هالِكٌ إِلَّا وَجْهَه ) * ( همه چيز تباه شونده است مگر ذات مقدّس خدا كه جاودانه است . قصص 28 : 88 ) چه معنائى دارد ؟ فرمود : هر چيزى زوال پذير است و تنها وجه آن باقى مىماند و خداوند بزرگتر از آنست كه بگوئيم\r\n","description":"","footnote":"","page_name":" 27 ","page_number":43},
  {"content":"\r\nوجه دارد ( چون وجه يعنى صورت و فقط در اجسام قابل تصور است امّا آنچه جسم نيست مانند روح يا نور كه قابل رؤيت و جسم نيستند داراى وجه و صورت هم نمىباشند بلكه همهء آن وجه و صورت است . مترجم ) ولى مقصود از آن اين است كه هر چيزى نابود مىشود مگر دين خدا و دستورى كه از آن بدست مىآيد .\r\n( بنا بر اين بايد گفت هيچ حركتى به مقصد نمىرسد مگر آنچه هدفش به سمت اوست . زيرا فرمان او در جهت حركت بسويش در نهاد هستى نهفته است ، و چنين كردارى هرگز از بين نمىرود . مترجم )\r\n2 - صالح بن سهل از حضرت صادق عليه السلام روايت كرده كه فرمود :\r\nمنظور از « وجه » در آيهء شريفهء * ( كُلُّ شَيْءٍ هالِكٌ إِلَّا وَجْهَه ) * ما هستيم .\r\n3 - على بن حسن فضّال از پدرش نقل كرده است كه گفت : به حضرت رضا عليه السلام عرض كردم : تفسير قول خداوند عزّ و جلّ كه فرموده : * ( كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ) * يعنى آگاه باشيد چنين نيست ( ردع است از آنچه را در آيه جلوتر نفى كرد ) محققا آنها از خدايشان در اين روز پوشيده شده و در پرده‌اند ( مطفّفين : 15 ) چيست ؟ فرمود : نمىتوان گفت كه خدا در جايى قرار مىگيرد كه بندگانش قادر به ديدن او نيستند بلكه مقصود آنست كه به واسطه كردار ناپسند خود\r\n","description":"","footnote":"","page_name":" 28 ","page_number":44},
  {"content":"\r\nاز پاداش پروردگارشان بىبهره مىمانند .\r\nو از آن حضرت راجع به اين آيه پرسيدم : * ( وَجاءَ رَبُّكَ وَالْمَلَكُ صَفًّا صَفًّا ) * ( و بيايد امر پروردگار تو يعنى ظاهر گردد نشانه‌هاى قدرت و آثار سطوت خداوند ، و فرشتگان در عرصهء محشر بر حسب مراتب صف به صف مىآيند - فجر : 24 ) فرمود : نمىتوان به خداوند نسبت آمدن و رفتن داد او برتر است از انتقال و جابجا شدن . ( انتقال از لوازم كائنات بوده و ذات خداوند ، خالق آنها و برتر از آنهاست ) مقصود آنست كه روز قيامت در حالى كه فرشتگان ( هر آسمانى صف جداگانه اى تشكيل داده‌اند ) نازل مىشوند ، امر فرمان و قضاى بىچون و چراى پروردگار فرا مىرسد . و از آيهء شريفهء * ( هَلْ يَنْظُرُونَ إِلَّا أَنْ يَأْتِيَهُمُ الله فِي ظُلَلٍ مِنَ الْغَمامِ وَالْمَلائِكَةُ ) * ( آيا انتظار آن دارند كه خدا با ملائكه در پرده‌هاى ابر بر آنها نازل شود ؟ - بقره : 210 ) امام رضا عليه السلام فرمود : ( آنها كه در دنيا در پى شيطان گام برداشتند ) جز اين انتظار دارند كه خداوند فرشتگان را در پوششى از أبر فرستد ، و اصلا آيه به اين معنى نازل شده * ( هَلْ يَنْظُرُونَ إِلَّا أَنْ يَأْتِيَهُمُ الله فِي ظُلَلٍ مِنَ الْغَمامِ ) * . و از معناى اين چند آيه پرسيدم كه خداوند عزّ و جلّ فرموده : * ( سَخِرَ الله مِنْهُمْ ) * ( جزا دهد خدا ايشان را بر نيشخند و تمسخرشان - توبه : 79 و از آيهء * ( الله يَسْتَهْزِئُ بِهِمْ ) * ( و خداوند آنها را به استهزا گرفته است - بقره : 15 ) و همچنين از آيهء\r\n","description":"","footnote":"","page_name":" 29 ","page_number":45},
  {"content":"\r\n* ( وَمَكَرُوا وَمَكَرَ الله ) * ( آنان مكر نمودند و خداوند كيفر مكرشان را به ايشان رسانيد - آل عمران : 54 ) . همين طور از آيه * ( يُخادِعُونَ الله وَهُوَ خادِعُهُمْ ) * ( منافقين به خدا نيرنگ مىزنند و خدا هم جزا دهندهء نيرنگ آنان است - نساء : 141 ) فرمود :\r\nخداوند تبارك و تعالى ريشخند نمىكند و كسى را دست نمىاندازد ، فريب نمىدهد ، و نيرنگ نمىزند ، و لكن خدا آنان را به كيفر مسخره كردن و بر ديگران خنديدن ، جزاى دغلبازى و حقّه بازى كردن را مىدهد . ( تا از طرفى به عدل خود رفتار كرده باشد و از سوئى به داد بيچارگانى كه در حقّشان مكر شده است رسيده باشد و نام اين نوع جزا مكر است ) خداوند والاتر است از نسبتهاى ناروا كه ستمگران به او مىدهند ، چنان برترى كه انديشهء بشر از دركش عاجز است . ( چه آن كس كه دست به حيله مىزند از ديگران ترس و واهمه دارد و خدا هرگز چنين نيست ) .\r\n4 - محمّد بن عيسى گويد : از امام حسن عسكرى عليه السلام در بارهء فرمودهء خداوند عزّ و جلّ * ( وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه ) * ( و در روز قيامت ، همه زمين تحت سلطهء اقتدار او و تمامى آسمانها پيچيده شده بدست اوست - زمر : 67 ) سؤال كردم : فرمود : خداى تبارك و تعالى با\r\n","description":"","footnote":"","page_name":" 30 ","page_number":46},
  {"content":"\r\nاين تعبير كسانى را كه او را به مخلوقاتش تشبيه كردند سرزنش كرده مگر نمىبينى كه در ابتداى همين آيه فرموده است : * ( وَما قَدَرُوا الله حَقَّ قَدْرِه وَالأَرْضُ جَمِيعاً ) * . . . ( و چنان كه شايسته خداست عظمت او را نشناختند ) زيرا آنها چنين گفته‌اند : و زمين را در چنگ خود مىگيرد و آسمان در دست او پيچيده مىگردد ( مانند كاغذى آن را لوله مىكند - مگر خدا مانند بشر دست دارد ؟ - پناه مىبريم به او ) در جاى ديگر فرموده است : * ( وَما قَدَرُوا الله حَقَّ قَدْرِه إِذْ قالُوا ما أَنْزَلَ الله عَلى بَشَرٍ مِنْ شَيْءٍ ) * [ آيات قبل خطاب به اهل كتاب است 
  ] ( و جهودان خدا را نشناختند چنان كه حق شناخت او بود ، زيرا گفتند كه خدا بر هيچ آدمى چيزى به صورت وحى نفرستاد - انعام : 91 ) و در پايان آيه خداى بزرگ خود را از آلايش به اين نسبتهاى ناروا ( چنگ و دست داشتن ) پاك و منزّه دانسته و فرموده است :\r\n* ( سُبْحانَه وَتَعالى عَمَّا يُشْرِكُونَ ) * ( آن خداى پاك و برتر است از گفته مشركين ) .\r\n5 - قاسم بن مسلم به نقل از برادرش عبد العزيز گويد : از حضرت رضا عليه السلام در بارهء قول خداوند پرسيدم : * ( نَسُوا الله فَنَسِيَهُمْ ) * ( فرمانبردارى از خدا و ياد او را ترك كردند پس خدا آنها را به حال خويش گذارد و فضل و لطف خود را از آنان برگرفت ) فرمود : خداوند تبارك و تعالى نه فراموش مىكند و نه\r\n","description":"","footnote":"","page_name":" 31 ","page_number":47},
  {"content":"\r\nسهو ، اين دو از ويژگى مخلوق مىباشد كه دچار فراموشى مىگردند ، مگر نشنيده اى كه در اين آيه مىفرمايد : * ( وَما كانَ رَبُّكَ نَسِيًّا ) * ( پروردگار تو فراموشكار نيست و نبوده و نخواهد بود - مريم : 65 ) . خدا كسى را از ياد نمىبرد ، امّا كيفر شخصى كه او را فراموش نمايد و از روز قيامت غفلت ورزد را بدين گونه مىدهد كه خودشان را از ياد مىبرند ، چنانچه در اين آيه مىفرمايد : * ( نَسُوا الله فَأَنْساهُمْ أَنْفُسَهُمْ أُولئِكَ هُمُ الْفاسِقُونَ ) * ( و مباشيد اى مؤمنان همچون اشخاصى كه از ياد بردند خدا را و به احكام او عمل نكردند در نتيجه پروردگار فراموش گردانيد برايشان نفسهاى خودشان را ، آن گروه همانهايند كه فسوق و عصيان را به آخرين درجه رسانده‌اند - حشر : 19 ) . و در جاى ديگر مىفرمايد : * ( فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا ) * يعنى : ما در روز قيامت رهايشان مىسازيم و آنها را به خودشان وامىگذاريم چنان كه آنها مهيّا بودن براى چنين روزى را از خاطر بردند ، امروز كيفر اين غفلت را به آنها مىدهيم .\r\n6 - عباس به هلال گويد : از امام رضا عليه السلام پرسيدم در بارهء خداوند * ( الله نُورُ السَّماواتِ وَالأَرْضِ ) * ( پروردگار نور آسمانها و زمين است - نور : 35 ) ؟\r\nفرمود : يعنى خداوند راهنمائىكنندهء اهل آسمانها و هدايتكنندهء مأوى گزيدگان زمين است .\r\n","description":"","footnote":"","page_name":" 32 ","page_number":48},
  {"content":"\r\nو در روايت برقى بجاى « هاد » هدى بلفظ مصدر يا ماضى آمده كه معنايش مىشود خدا هدايت كرده است اهل آسمانها و زمين را ( در اصول كافى ج 1 : 156 خ 4 اين جمله را پيوست با همان حديث جلوتر به كلمهء فقال نقل كرده است مترجم ) .\r\n7 - فضيل بن يسار گويد : به امام صادق عليه السلام عرض كردم : تفسير * ( الله نُورُ السَّماواتِ وَالأَرْضِ ) * چيست ؟ فرمود : بلى خداوند عزّ و جلّ فروغ آسمانها و زمين است ( همچنان كه ساكنين آسمانها و زمين براى از هم نپاشيدن نظم اجتماعيشان محتاج به راهنمايند خود آسمانها و زمين هم به راهنمائى نياز دارند اگر خدا اجرام و كرات آسمانى و زمين را با جاذبه‌ها و فعل و انفعالهاى خاصّى كه برايشان قرار داده رهبرى نكند همه از مدار خارج گشته و نابود مىشوند ) .\r\nپرسيدم : مقصود از * ( مَثَلُ نُورِه ) * صفت نورى كه منسوب به پروردگار است چيست ؟ فرمود : حضرت محمّد صلَّى الله عليه و آله است . گفتم : * ( كَمِشْكاةٍ ) * ( چراغدان يا ستونى كه چراغ را بر روى آن مىنهادند و محفظه اى بود براى چراغ در برابر حملهء باد و طوفان ، و بيشتر در ديوار ايجاد مىشد و نور چراغ را مانند نور افكن متمركز و منعكس مىنمود ) چيست ؟ فرمود : سينهء پر فروغ حضرت محمّد صلَّى الله عليه و آله است . عرض كردم : * ( فِيها مِصْباحٌ ) * ( كه چراغى در آن باشد ) چه معنايى دارد ؟ فرمود : نور دانش ، منظور نبوّت است كه در سينهء اوست .\r\n","description":"","footnote":"","page_name":" 33 ","page_number":49},
  {"content":"\r\nگفتم * ( الْمِصْباحُ فِي زُجاجَةٍ ) * ( آن چراغ افروخته در ميان يك حباب صاف شيشه اى ) چيست ؟ فرمود : علم پيغمبر أكرم در قلب حضرت على عليه السلام است . گفتم : * ( كَأَنَّها ) * ، فرمود : چرا با ضمير تأنيث خواندى ؟ عرض كردم : فدايت شوم ، پس چگونه بخوانم ؟ فرمود : كأنّه ( نظر به تأويل الزّجاجة به قلب حضرت على عليه السلام * ( كَوْكَبٌ دُرِّيٌّ ) * ( آن جنب همانند اخترى پرتو افشان است ) . عرض كردم : * ( يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَلا غَرْبِيَّةٍ ) * ( برافروخته شده از روغن درخت بسيار نافع زيتون نه در جانب خاور و نه در طرف باختر است با اين وصف درخشش آن شرق و غرب جهان را فراگرفته است ) يعنى چه ؟ فرمود : مقصود امير المؤمنين علىّ بن ابى طالب عليه السلام است . نه يهودى و نه مسيحى . عرض كردم : * ( يَكادُ زَيْتُها يُضِيءُ وَلَوْ لَمْ تَمْسَسْه نارٌ ) * ( آن روغن زيتون به اندازه اى شفّاف است كه اگر آتشى هم به آن نرسد خود به خود پرتو افشان باشد ) چه مفهومى دارد ؟ فرمود : نزديك است كه دانشى از دهان عالم خاندان حضرت محمّد صلَّى الله عليه و آله بيرون آيد پيش از آنكه در بارهء آن سخن بگويد .\r\nسؤال كردم : * ( نُورٌ عَلى نُورٍ ) * ( نورى است بر فراز نور ديگر ) چيست ؟ فرمود :\r\nامامى است پس از امام ديگر .\r\n","description":"","footnote":"","page_name":" 34 ","page_number":50},
  {"content":"\r\n8 - محمّد بن مسلم گويد : به حضرت باقر عليه السلام عرض كردم : معناى « يد » در فرمودهء خداوند : * ( يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ ) * چيست ؟ ( اى شيطان چه چيز تو را از سجده كردن به آنكه من او را به خودى خود آفريدم ، منع كرد ؟ ص : 75 ) .\r\nفرمود : « يد » كه ( در زبان فارسى به معناى دست مىباشد ) در لغت عرب به معناى نيرومندى و بركت آمده است ، چنانچه فرموده است . * ( وَاذْكُرْ عَبْدَنا داوُدَ ذَا الأَيْدِ ) * ( و به ياد آور بندهء ما داود را كه نيرومند بود - ص : 17 ) .\r\nو در آيهء ديگر فرموده : * ( وَالسَّماءَ بَنَيْناها بِأَيْدٍ ) * ( آسمان بلند را با قدرت خود افراشتيم - الذّاريات : 47 ) در اينجا نيز يعنى : به قدرت و نيرومندى . و در آيهء ديگر فرموده است : * ( وَأَيَّدَهُمْ بِرُوحٍ مِنْه ) * ( و بنور قدس الهى آنها را مؤيّد و منصور گردانيد - المجادله : 22 ) و مىگويند ( و براى فلان كس نزد من دستى سپيد است ) معنى نعمت و بركت را مىرساند .\r\n9 - حسن خزّاز از امام رضا عليه السلام روايت كرده كه فرمود : روز قيامت پيغمبر أكرم صلَّى الله عليه و آله حُجزهء ( دامن ) خدا را مىگيرد و ما حجزهء پيامبر خود را و\r\n","description":"","footnote":"","page_name":" 35 ","page_number":51},
  {"content":"\r\nپيروان ما حجزهء ما را مىگيرند ، سپس فرمود : آن حجزه نور جلال خداست .\r\n10 - محمّد بن مسلم گويد : شنيدم كه امام صادق عليه السلام مىفرمود : بىترديد خداوند عزّ و جلّ مخلوقاتى خاصّ خود دارد كه آنان را از نور خويش آفريده و آنان بخشى از چشمهء شفقت الهى براى مهرورزى و دلسوزى او به مخلوق اويند ، پس ايشان به اذن خدا در ميان آفريدگانش چشم بيدار و نگران پروردگار و گوش شنوا و زبان گوياى وى ، و مورد اعتماد اويند بر آنچه كه فرستاده است از قبيل : پوزش براى محو كردن بدى ، يا ترسانيدن يا رهبر و راهنما بودن ، پس به سبب ايشان گناهان را مىزدايد ، و به وسيلهء آنان گزند ظلم و ستم را دفع مىكند ، و به بركت آنان نعمت ارزانى مىدارد ، و به وسيلهء ايشان در كالبد مرده روح دميده و او را زنده مىسازد ، و جان را از تن زنده بيرون مىبرد ، و بتوسّط آنان آفريدگان خود را مىآزمايد ، و به وسيلهء ايشان حكم خويش را در ميان مخلوقاتش به اجرا مىگذارد .\r\nعرض كردم : فدايت شوم - آنان چه اشخاصى هستند ؟ فرمود : جانشينان مخصوص ( پيامبر ) .\r\n","description":"","footnote":"","page_name":" 36 ","page_number":52},
  {"content":"\r\n11 - محمّد بن مسلم گويد : از امام باقر عليه السلام پرسيدم « روحى » كه خداوند عزّ و جلّ فرموده است : * ( وَنَفَخْتُ فِيه مِنْ رُوحِي ) * ( و از روح خود در او دميدم - حجر 15 : 29 ) چيست ؟ فرمود : روحى بود كه خداوند آن را انتخاب كرده ، و آفريده بود ، و به خويش نسبتش داده و آن را بر تمامى روحها برترى و فضيلت داده ، پس از آن فرمان داد كه وارد كلبد آدم شود پس جزئى از آن در آدم عليه السلام دميده شد .\r\n12 - محمّد بن مسلم گويد : از حضرت باقر عليه السلام سؤال كردم خداوند كه فرموده است : * ( نَفَخْتُ فِيه مِنْ رُوحِي ) * آن دميدن چگونه بود ؟ فرمود : روح مانند باد داراى حركت و جنبش است ، و بدين سبب گوهر اشياء روح ناميده شده كه نامش از ريح اقتباس گرديده است . ( ريح و روح هر دو از مصدر روح گرفته شده‌اند كه در اثر اختلاف درجهء حرارت و بهم خوردن تساوى وزن مخصوص در نقاط مختلف كرهء زمين پديد مىآيد ، و روح در سرعت حركت در تمامى اجزا بدن و جريان آثار آن در درون همهء اعضا و اضلاع آن مانند جريان باد است در اجزاى عالم بدين جهت كه ارواح از جهت لفظ و معنى همجنس ريح ( باد ) هستند روح ناميده شده‌اند ) و خداوند تبارك و تعالى آن را به خود نسبت داده چون آن\r\n","description":"","footnote":"","page_name":" 37 ","page_number":53},
  {"content":"\r\n( نفس ناطقه ) را بر بقيّهء ارواح ( روح حيوانى و روح نباتى . . . ) ممتاز ساخته است ، همچنان كه او از بين تمامى خانه‌ها يك خانه را برگزيده و فرموده است : خانهء من ، و نسبت به يك پيغمبر از ميان همهء پيامبران فرموده است : خليل من ( ابراهيم ) ، و مانند اينها . . . و تمامى اينها آفريده شده و ساخته و پرداخته شده و پديد آمدهء اوست . آنها را پرورش داده و امور آنان را بطور كامل مهيّا ساخته است .\r\n13 - عبد الكريم بن عمرو از امام صادق عليه السلام روايت نموده است كه در بارهء اين آيه : * ( فَإِذا سَوَّيْتُه وَنَفَخْتُ فِيه مِنْ رُوحِي ) * فرمود : يعنى از نيروى خودم .\r\n14 - ابو بصير گويد : امام صادق عليه السلام فرمود : امير المؤمنين عليه السلام در يكى از سخنرانيهايش چنين فرمود : منم راهنماى مردم ، من كسى هستم كه راه ( حقّ ) را يافته‌ام ، منم پدر يتيمان و تهيدستان ، سرپرست بيوه زنان ، پناهگاه درماندگان و دژ نفوذ ناپذير هراس داران ، منم كاروان سالار مؤمنانى كه [ بسوى بهشت در\r\n","description":"","footnote":"","page_name":" 38 ","page_number":54},
  {"content":"\r\nحركتند 
  ] رشتهء استوار خدايم ، و محكمترين دستاويز ( توسل ) به خدا ، و كلمه تقوى و چشم بيدار خداوند و زبان راست و حقّ و دست اويم ، منم معناى جنب خدا كه در آيهء * ( أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ الله ) * ( هنگام مشاهدهء عذاب يكى از شما به خود آيد و فرياد برآرد كه اى واى و صد افسوس بر من كه امر خداوند را اطاعت نكردم - زمر 39 : 56 ) . دست گشودهء مهربان خدا بر سر بندگان مىباشم ، منم باب « حطَّه » ( كلمهء استغفار بنى اسرائيل بود يعنى گناهان مرا از من بريز و مرا بيامرز ) . هر كه مرا شناخت و حقّ مرا دانست ، به حقيقت ، پروردگار خود را شناخته است ، زيرا من در زمين قائم مقام پيغمبر او ، و برهان خدا بر مخلوقش هستم ، اين ادّعا را كسى ردّ نمىنمايد مگر آنكه خدا و پيغمبرش را نپذيرفته باشد .\r\n15 - اسحاق بن عمّار از شخصى كه اين روايت را از او شنيده بود از امام صادق عليه السلام نقل كرده است كه آن حضرت در تفسير فرمودهء خداوند عزّ و جلّ :\r\n* ( وَقالَتِ الْيَهُودُ يَدُ الله مَغْلُولَةٌ ) * ( يهوديان گفتند : دست خدا بسته شده است - مائده : 64 ) چنين فرمود : مقصودشان آن نبوده كه خدا دست دارد و آن بسته شده ولى مىپنداشتند : خداوند كار آفرينش مخلوق را به پايان رسانده و هر چه بر وفق حكمت بود بر آنها قضاى حتمى نموده ، ديگر چيزى كم و زياد نمىكند و\r\n","description":"","footnote":"","page_name":" 39 ","page_number":55},
  {"content":"\r\nهيچ گونه دگرگونى در جهان ايجاد نخواهد كرد ، و خداوند براى تكذيب گفتهء آنان در دنبالهء آيهء فرموده است : * ( غُلَّتْ أَيْدِيهِمْ وَلُعِنُوا بِما قالُوا بَلْ يَداه مَبْسُوطَتانِ يُنْفِقُ كَيْفَ يَشاءُ ) * . . . ( بسته باد دستهاى ايشان ، نفرين و لعنت بر آنان باد بر آنچه گفتند كه هر دو دست قدرت و رحمت خداى گشاده است ) ( آوردن « يداه » بلفظ تثنيه براى مبالغه است در ردّ سخن ايشان ) مگر قول خداى بزرگ را نشنيده اى كه مىفرمايد : * ( يَمْحُوا الله ما يَشاءُ وَيُثْبِتُ وَعِنْدَه أُمُّ الْكِتابِ ) * ( خداوند هر چه خواهد از بين مىبرد و هر چه را خواهد بجاى خود نگه مىدارد و اصل كتاب آفرينش مشيّت اوست - رعد : 39 ) .\r\n16 - هشام بن ابراهيم مشرقى از اصحاب حضرت رضا عليه السلام روايت كرده و گويد : از حضرت رضا عليه السلام شنيدم كه مىفرمود : « * ( بَلْ يَداه مَبْسُوطَتانِ ) * » با دستم به دستان آن حضرت اشاره كردم و گفتم : آيا خدا دو دست اين گونه دارد ؟ فرمود : نه ! اگر چنين مىبود ، آفريده شده بود نه آفريدگار .\r\n","description":"","footnote":"","page_name":" 40 ","page_number":56},
  {"content":"\r\n\r\nباب 14 - معنى شادمانى و خشم خدا\r\n1 - حمزة بن ربيع گويد : شخصى برايم گفت : در انجمنى در محضر امام باقر عليه السلام حضور داشتم كه عمرو بن عبيد وارد شده عرض كرد : فدايت گردم - خداوند كه فرموده : * ( وَمَنْ يَحْلِلْ عَلَيْه غَضَبِي فَقَدْ هَوى ) * ( خشم من بر هر كس فرود آيد به يقين خوار و تباه خواهد شد - طه : 81 ) مراد از غضب در اين آيه چيست ؟\r\nفرمود : اى عمرو سزاى گناه و كار بد كسى را دادن است ، زيرا بدون شك هر كس بگويد خدا بواسطه خشم گرفتن دگرگون گشته يعنى از حالتى به حالت ديگر در مىآيد ، او را به صفت و خوى آفريده شدگان تعريف كرده است كه متغيّر مىشوند ، در صورتى كه خداوند را نه چيزى برآشفته مىسازد و نه چيزى خوشحال مىنمايد .\r\n2 - احمد بن أبى عبد الله از پدرش مرفوعا از حضرت صادق عليه السلام روايت كرده كه آن حضرت در تفسير آيهء شريفه : * ( فَلَمَّا آسَفُونا انْتَقَمْنا مِنْهُمْ ) * ( چون\r\n","description":"","footnote":"","page_name":" 41 ","page_number":57},
  {"content":"\r\nفرعون و دار و دسته اش ما را به خشم آوردند سرانجام از ايشان انتقام گرفتيم - غرقشان كرديم و بحر احمر را كه كانون قدرت و مايهء زندگيشان به حساب مىآمد عامل نابودى و گورستان آنها ساختيم - زخرف : 55 ) فرمود : خشم و اندوه خدا مانند خشم ما نمىباشد ( كه هيجانى است درونى و فرد را به كينه توزى و انتقام وامىدارد و اگر نسبت به زيردستان باشد به صورت برآشفتگى و هر گاه به بالاتر از خود باشد به شكل حزن و اندوه جلوه گر مىشود ، و در بارهء پروردگار مفهومى ندارد ) بلكه خداوند دوستان شايسته اى مخصوص خود آفريده است كه در مقابل سركشى بندگان ، محزون و بر آشفته و يا خشنود مىگردند ، آنان انسانهايى عاقبت انديش و چاره جويند كه خداوند خوشنودى آنان را موجب شادمانى خود و خشم توأم با اندوه ايشان را خشم و اندوه خود مىداند زيرا پروردگار ، ايشان ( پيامبران و ائمّهء عليهم السّلام ) را براى دعوت مردم بسوى خدا فرستاده كه راه خداپرستى را به آنها نشان دهند ، بدين جهت به چنان مرتبهء بلندى دست يافته‌اند كه خشم و خرسندى آنها با رضا و غضب خدا يكى گرديده ، و در اين آيه منظور خدا آن نيست كه خشم و اندوه به آن معنا كه بين بندگانش معروف است به او دست مىدهد . مؤيّد آنچه گفته شد فرمودهء خداوند ( در حديث قدسى ) است كه : هر كس به يكى از دوستان خوب من اهانت كند با من دشمنى ورزيده است . و همچنين فرموده است : * ( مَنْ يُطِعِ الرَّسُولَ فَقَدْ أَطاعَ الله ) * ( هر كس پيامبر را اطاعت كند خدا را اطاعت كرده است - نساء : 80 ) و باز فرموده است :\r\n","description":"","footnote":"","page_name":" 42 ","page_number":58},
  {"content":"\r\n* ( إِنَّ الَّذِينَ يُبايِعُونَكَ إِنَّما يُبايِعُونَ الله ) * ( مؤمنانى كه با تو بيعت كردند در حقيقت با خدا بيعت كرده‌اند - فتح : 10 ) و همهء اينها و مانندش همان گونه است كه برايت گفتم ، و همين طور است رضا و غضب ، و حالتهاى ديگر كه همانند آنها است و بر خدا روا نباشد ، و اگر چنين باشد كه به آفريننده و هستى بخش ، خشم و اندوه و دلتنگى برسد در حالى كه خودش آنها را پديد آورده است ، هر آينه روا باشد كسى بگويد : زمانى هم او نابود خواهد شد زيرا وارد شدن دلتنگى و خشم بر وى نشانهء آن است كه دچار دگرگونى مزاجى شده است و هر گاه تغيير پذير باشد ، ناگزير تباه خواهد شد ، و اگر چنين باشد آفريننده و آفريده تفاوتى با يك ديگر ندارند ، حال آنكه خداوند از اين اعتقادات و نسبتهاى پوچ بسى برتر و والاتر است . اوست كه موجودات را آفريده است بدون آنكه نيازى به آنها داشته باشد ، پس هر گاه آفرينش براى نياز نباشد بايد حدّ و چون و چرا و چگونگى در مورد ساحت مقدّسش را محال و ممنوع دانست - ان شاء الله - عقل خود را به كار انداز و به اين مطالب بينديش .\r\n3 - هشام بن حكم گويد : مردى از امام صادق عليه السلام پرسيد : آيا خداوند هم\r\n","description":"","footnote":"","page_name":" 43 ","page_number":59},
  {"content":"\r\nداراى خشنودى و خشم است ؟ فرمود : آرى ، ولى نه آن گونه كه آفريدگان خشمگين و يا خوشحال مىگردند چون شادمانى و بر آشفتگى يك حالتى است درونى كه بر اعمال و رفتار شخص اثر مىگذارد .\r\nبشر آفريده اى تو خالى و تشكيل شده از عناصرى است كه يك ديگر را نفى مىكنند ، يا از ذات و صفت تركيب گرديده ، پيش آمدها و حوادث روى او اثر مىگذارند ، وقتى خوشنودى و خشم كه از كيفيتهاى نفسانى است به او راه پيدا مىكنند او را از حالتى به حالت ديگر مىبرند . ولى در پروردگار هيچ چيز اثر نمىگذارد چون يكتا و يگانهء واقعى است كه در وجود منقسم نمىشود و مادّه و صورت ندارد ( و ماهيّت او عين وجود اوست ) بنا بر اين خوشنودى خدا عبارت است از ارادهء ثواب ، و خشمش همان ارادهء مجازات مىباشد بدون اينكه حالتى به او دست دهد كه او را به هيجان آورد تا از حالى به حال ديگر برگردد ، زيرا كه اين تغيير از ويژگيهاى آفريدگان است كه ناتوان و نيازمندند و او ( خداوند ) نيرومند مقتدرى است كه هيچ گونه احتياجى به آنچه آفريده است ندارد ، و تمامى مخلوقاتش محتاج اويند ، محققا آفرينش و اختراع اشياء به دليل داشتن نيازى نبوده كه به وسيلهء آنها بر طرف گردد ، و علَّتى نيز نداشته است .\r\n","description":"","footnote":"","page_name":" 44 ","page_number":60},
  {"content":"\r\n\r\nباب 15 - معنى هدى ، ضلال ، توفيق ، خذلان\r\n1 - عبد الله هاشمى گويد : از امام صادق عليه السلام پرسيدم در فرمودهء خداوند عزّ و جلّ * ( مَنْ يَهْدِ الله فَهُوَ الْمُهْتَدِ وَمَنْ يُضْلِلْ فَلَنْ تَجِدَ لَه وَلِيًّا مُرْشِداً ) * ( هر كسى را خدا راهنمائى كند هدايت شده است و كسى را كه پروردگار به حال خود رهايش كند هرگز سرپرست و ارشادكننده اى براى او نخواهى يافت - كهف :\r\n17 ) منظور از هدايت و ضلالت چيست ؟ فرمود : روز قيامت پروردگار ظالمين را از خانهء كرامت خود ( بهشت ) ناكام مىسازد و مؤمنان و نيكان را بسوى بهشت خود راهنمائى كرده و داخل مىكند ، چنان كه خود فرموده است : * ( وَيُضِلُّ الله الظَّالِمِينَ وَيَفْعَلُ الله ما يَشاءُ ) * ( ولى افراد ستمگر را بخودشان وامىگذارد و پروردگار هر كارى را بخواهد انجام مىدهد - ابراهيم : 27 ) .\r\nو همچنين فرموده است : * ( إِنَّ الَّذِينَ آمَنُوا وَعَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الأَنْهارُ فِي جَنَّاتِ النَّعِيمِ ) * ( ولى كسانى كه ايمان آورده\r\n","description":"","footnote":"","page_name":" 45 ","page_number":61},
  {"content":"\r\nنيكوكار شدند خداوند آنان را به سبب همان ايمانشان به راه بهشت و طريق سعادت راهنمائى مىكند تا از بوستانهاى بهشتى كه نهرها از جلو جايگاهشان روان خواهد بود متنعّم گردند - يونس : 9 ) . راوى گويد : عرض كردم مراد از « توفيق » در كتاب خداوند عزّ و جلّ :\r\n* ( وَما تَوْفِيقِي إِلَّا بِالله ) * ( و براى من در اصلاح كارها يا رسيدن به سر منزل ثواب و صلاح توفيقى نيست مگر به هدايت خداوند - هود : 88 ) . و همچنين « خذلان » در آيهء شريفهء * ( إِنْ يَنْصُرْكُمُ الله فَلا غالِبَ لَكُمْ وَإِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِه ) * ( اگر خداوند شما را يارى دهد « مانند جنگ بدر » پس هيچ كس بر شما چيره نگردد ، و اگر شما را به حال خود گذارد « همچون جنگ احد » بعد از آن كيست كه شما را يارى دهد - آل عمران : 16 ) چيست ؟\r\nفرمود : هر گاه بنده اى عمل شايسته اى را كه خدا به او دستور داده انجام داد ، اين كردارش مناسب و موافق با فرمان خدا است كه به او بندهء موفّق گويند . و هر گاه بخواهد مرتكب گناهى شود پروردگار مانعى ميان بنده و ان معصيت ايجاد مىفرمايد كه در نتيجه ، آن را انجام نمىدهد ، كه ترك آن معصيت به كمك و مدد خداى تعالى بوده است و اگر ميان او و گناه را واگذارد و حايلى ايجاد نكند ، و بنده مرتكب آن گناه گردد ، خداوند عزّ و جلّ يارىاش نكرده و موفّقش نگردانده و در نتيجه او را درمانده و بيچاره ساخته است .\r\n","description":"","footnote":"","page_name":" 46 ","page_number":62},
  {"content":"\r\n\r\nباب 16 - معنى لا حول و لا قوّة الَّا با لله\r\n1 - جابر بن يزيد جعفى گويد : از حضرت باقر عليه السلام پرسيدم معناى « لا حول و لا قوّة الَّا با لله . . . » ( هيچ حركت و نيروئى نيست مگر به يارى پروردگار ) چيست ؟\r\nفرمود : نيست توان روى گردانيدن از معصيت پروردگار جز آنكه او مدد فرمايد ، و وجود ندارد هيچ نيرويى بر فرمانبردارى از خداى تعالى مگر آنكه پروردگار خود يارى فرمايد .\r\n\r\nباب 17 - حروف مقطَّعه اى كه در آغاز بعضى از سوره‌هاى قرآن آمده است\r\n1 - سفيان ثورى گويد : به جعفر بن محمّد عرض كردم : يا ابن رسول الله\r\n","description":"","footnote":"","page_name":" 47 ","page_number":63},
  {"content":"\r\nمعناى فرمودهء خداوند چيست ؟ آنجا كه مىگويد :\r\n* ( الم ) * و * ( المص ) * و * ( الر ) * و * ( المر ) * و * ( كهيعص ) * و * ( طه ) * و * ( طس ) * و * ( طسم ) * و * ( يس ) * و * ( ص ) * و * ( حم ) * و حمعسق و * ( ق ) * و * ( ن ) * ؟\r\nفرمود : أمّا « الم - الف ، لام ، ميم » در ابتداى سورهء بقره ، يعنى منم پروردگار زمامدار ، و در آغاز سورهء آل عمران « المص » يعنى منم خداوند شريف و عطابخش بدون استحقاق و « المص - الف ، ل ، م ، ص - » منم خداوند فرمانروا و راستگو .\r\nو « الر - الف ، لام ، را - » يعنى منم پروردگار مهربان و روزى رسان همه .\r\nو « المر - الف ، لام ، ميم ، را - » يعنى منم خداوندى كه ميميراند و زنده مىكند و بسيار روزى رساننده به همه است .\r\nو « كهيعص - ك ، ها ، يا ، عين ، صاد - » يعنى منم كفايتكنندهء مهمّات تمامى مخلوق بگونه اى كه به ديگران پناه نبرند و منم راهنما ( هادى ) بر مراد خود با عقلها و بطور الهام . و منم ولىّ ( اولى ) به تصرّف همهء هستى ، و اولى به نفس انسان از خود او و عالم ( داناى ) بالذّات كه مطَّلع بر ضماير پنهانى است ، و منم صادق ( وفاكنندهء ) به عهد و پيمان .\r\n« طه - طا ، ها - » نيز يكى از نامهاى پيغمبر صلَّى الله عليه و آله است و معنايش اين است كه : اى جويندهء حق و راهنمائىكننده بسوى آن ! قرآن را بر تو نفرستاديم\r\n","description":"","footnote":"","page_name":" 48 ","page_number":64},
  {"content":"\r\nكه در زحمت بيفتى بلكه بر تو فرستاديم كه به وسيلهء آن به هدف رسيده كامياب گردى ) و « طس - طا ، سين - » يعنى : منم جويندهء شنوا . و « طسم - طا ، سين ، ميم - » يعنى منم طالب شنونده ، آغازگر آفرينش ، بدون نياز به آفريده شده ، آغازكنندهء بدون وسائل و وسائط ، منم ( معيد ) باز گرداننده .\r\nو « يس - يا ، سين - » نامى از نامهاى پيغمبر صلَّى الله عليه و آله است ، و معنايش اين است : اى شنوندهء وحى و قرآن .\r\nو « ص - صاد - » نام چشمه اى است كه از عرش مىجوشد ، همان چشمه اى كه پيغمبر در معراج از آب آن وضو ساخت و جبرئيل هر روز يك بار در آن غوطه ور مىگردد ، و پس از بيرون آمدن از آن بالهاى خود را حركت مىدهد ، هيچ قطره اى از آن بالها نمىچكد مگر آنكه خداوند تبارك و تعالى فرشته اى از آن مىآفريند كه تا روز رستاخيز او را تسبيح و تقديس كند و خدا را بزرگ دانسته و ستايش نمايد .\r\nو « حم - حاء - ميم - » حميد يعنى ستوده شده و پسنديده و مستحقّ حمد بسبب افعال مستحسنه ، نقيض ذمّ و مرادف شكر است ، به اعتبار مورد . و مجيد يعنى شريف و بزرگوار .\r\n« حمعسق - حاء ، ميم ، عين ، سين ، قاف - » يعنى بردبار ، دهندهء دانش ،\r\n","description":"","footnote":"","page_name":" 49 ","page_number":65},
  {"content":"\r\nدانا ، شنوا ، قدرتمند ، و برومند .\r\n« ق - قاف - » كوهى است كه تمامى زمين را فراگرفته و رنگ تيرهء آسمان به جهت آن است و به سبب آن خداوند كرهء زمين را نگهدارى كرده است تا ساكنينش را نجنباند .\r\nو « ن - نون - » رودى ( نهرى ) در بهشت است كه خداوند آن را فرمود :\r\nبسته شو ! پس مركَّب گرديد و سپس به قلم فرمود : [ بنويس 
  ] بلافاصله ، قلم در لوح محفوظ ، آن چه تا كنون بوده و آن چه پس از اين بوجود خواهد آمد نگاشت ، مركَّب و جوهر او نور بود ، و قلم نيز از نور ، و لوح نيز تكَّه اى از نور است . سفيان گفت : عرض كردم : كار لوح و قلم و جوهر را برايم واضحتر تشريح فرمائيد ، و از علومى كه خدا به شما آموخته است به من ياد دهيد ، فرمود : يا ابن سعيد اگر شايستهء پاسخ نبودى جوابت را نمىگفتم ، پس « نون » فرشته اى است كه خود را به قلم مىرساند و قلم نيز فرشته اى است كه خود را به لوح مىرساند ، و آن نيز فرشته اى باشد كه وحى را به اسرافيل رسانده ، و او به ميكائيل مىرساند و وى نيز به جبرئيل و جبرئيل هم به پيامبران خدا - صلوات الله عليهم - مىرساند .\r\n","description":"","footnote":"","page_name":" 50 ","page_number":66},
  {"content":"\r\nبعد فرمود : بر خيز و برو ، كه بيشتر از اين بر تو ايمن نيستم .\r\n2 - ابو بصير گويد امام صادق عليه السلام فرمود : ( الم ) يك حرف از بعض حروف اسم اعظم خدا است كه هر جزئى از آن در جايى از قرآن مجيد آمده است ، و پيغمبر و امام معصوم كه به مكان آنها آگاهى دارند هر گاه خواسته باشند خدا را به نام اعظمش بخوانند آن حروف تقطيع شده را با هم تلفيق كرده و دعا مىكنند ، خدا نيز اجابت مىفرمايد . * ( ذلِكَ الْكِتابُ لا رَيْبَ فِيه هُدىً لِلْمُتَّقِينَ ) * ( اين كتاب شكَّى در آن نيست كه به يقين راهنماى پرهيزكاران است ) فرمود :\r\nيعنى روشنگر است براى پيروان ما * ( الَّذِينَ يُؤْمِنُونَ بِالْغَيْبِ وَيُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ) * ( آنان كه به عالم غيب ايمان داشته و نماز را به پا دارند و از هر چه روزى به آنان كرديم به مستمندان انفاق كنند - بقره : 3 ) از آنچه به آنان مىآموزيم آگاهى پيدا مىكنند و همان مقدار را كه از قرآن به آنها آموخته‌ايم خود مىخوانند ، و به ديگران ياد مىدهند .\r\n3 - محمّد بن قيس گويد از امام باقر عليه السلام شنيدم كه فرمود : روزى حيىّ و أبو -\r\n","description":"","footnote":"","page_name":" 51 ","page_number":67},
  {"content":"\r\nياسر فرزندان أخطب با گروهى از جهودان نجران خدمت پيامبر خدا صلَّى الله عليه و آله آمدند و عرض كردند : آيا در آنچه مىگوئى خدا بر تو نازل كرده است « الم » نيست ؟\r\nفرمود : هست . گفتند : آن را جبرئيل از جانب خدا برايت آورده است ؟ فرمود :\r\nآرى . گفتند : قبل از توهم پيامبرانى مبعوث گشته‌اند ولى ما نديده‌ايم هيچ كدام از مدّت حكومت و زمان انقراض امّتشان خبر داده باشند مگر تو ؟ ! امام باقر عليه السلام فرمود : سپس حُيىّ بن أخطَب روى به همراهانش نمود و چنين گفت : ( به حساب ابجد ) « الف » يعنى يك ، و « لام » يعنى سى ، « ميم » يعنى چهل ، كه جمعش مىشود : هفتاد و يك و بر اساس اين محاسبه ، شگفت انگيز است كسى دينى را بپذيرد كه هفتاد و يك سال بيشتر دوام ندارد . و سپس روى به پيامبر خدا نموده و گفت : آيا غير از « الم » كلمهء ديگرى هم هست ؟\r\nفرمود : بلى . گفت : آن را بگو ، فرمود : « المص » ، عرض كرد : اين تا اندازه اى سنگينتر و طولانىتر است « الف » يك ، « لام » سى ، « ميم » چهل و « صاد » نود ، تازه اين حساب را هم كه بگيريم يك صد و شصت و يك سال مىشود ، و باز به پيغمبر گفت : آيا چيز ديگرى هم هست ؟ فرمود : بلى . گفت : آن را نيز بگو ، پيغمبر صلَّى الله عليه و آله فرمود : « الر » حيىّ گفت : اين پرمحتواتر ازو درازمدّتتر است : « الف » يك ،\r\n","description":"","footnote":"","page_name":" 52 ","page_number":68},
  {"content":"\r\n« لام » سى و « را » دويست است ، بعد به رسول خدا صلَّى الله عليه و آله گفت : غير از اينها هم كلامى به اين مضمون هست ؟ فرمود بلى ، گفت : آن را هم بيان كن . فرمود : « المر » گفت : اين سنگينتر و طولانىتر است « الف » يك ، « لام » سى ، « ميم » چهل و « را » دويست ، بعد بپيغمبر گفت : چيز ديگرى اضافه بر آنها هست ؟ فرمود : بلى .\r\nگفتند : ما سر از كار تو درنمىآوريم و نمىفهميم به تو چه داده شده است ! و بعد بپاخواستند ، أبو ياسر به برادرش حيىّ گفت : چه دستگيرت شد ؟ شايد همهء اينها با هم جمع مىشود و شايد هم بيشتر از اينها باشند .\r\nراوى مىگويد : امام باقر عليه السلام پس از بيان اين ماجرا يادآور شد كه اين آيه * ( مِنْه آياتٌ مُحْكَماتٌ هُنَّ أُمُّ الْكِتابِ وَأُخَرُ مُتَشابِهاتٌ ) * ( قسمتى از آن كتاب آيات روشن و واضحاند كه اصل و مرجع مهمترين مقاصد كتاب خواهد بود ، و پارهء ديگر متشابهات مىباشند - آل عمران : 70 ) و متشابه ألفاظى است كه ممكن است دو معنى و يا بيش از دو معنى داشته باشد ، كه همه شبيه به يكديگر و معلوم نباشد مقصود متكلَّم كداميك از آن معانى است . ( نثر طوبى 2 : 1 ) و فرمود : حروف مقطَّعه مفهوم ديگرى دارند غير از توجيه و تأويلى كه حيى و همراهانش كردند .\r\n( تأويل : گردانيدن كلام است از معناى ظاهر به معنائى كه مخفىتر باشد ) .\r\n","description":"","footnote":"","page_name":" 53 ","page_number":69},
  {"content":"\r\n4 - أبو يعقوب و أبو الحسن از پدران خود از امام حسن عسكرى عليه السلام روايت كرده‌اند كه فرمود : چون قريش و يهود منكر وحى بودن قرآن گشتند ، و گفتند : جادوئى آشكار است ( پناه به خدا ) كه پيغمبر به دروغ آن را به خدا نسبت داده است ، پروردگار به آنها فرمود : * ( الم ذلِكَ الْكِتابُ ) * يعنى اى محمّد ، اين كتابى كه ما آن را بر تو فرستاديم ، از تك تك همان حرفهاى الفباى زبان خودتان است كه از جملهء آنها است : « الف ، لام ، ميم » و آن از حروف بيست و هشتگانهء الف تا ياى شما تشكيل يافته ( و چنين معانى محيّر العقولى را در برگرفته است ) اگر شما راستگوييد مانند آن را بياوريد و از همفكران خود نيز يارى بخواهيد بعد كاملًا روشن است كه نخواهيد توانست :\r\n* ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً ) * ( بگو اى پيغمبر اگر همهء انس و جنّ متّفق شوند تا مانند اين قرآن كتابى را بياورند هرگز نخواهند توانست اگر چه همگى پشتيبان يك ديگر شوند - اسرى : 88 ) سپس فرموده است « الم » آن قرآنى كه به ( الم ) آغاز گرديده * ( « ذلِكَ الْكِتابُ » ) * همان كتابى است كه حضرت موسى و\r\n","description":"","footnote":"","page_name":" 54 ","page_number":70},
  {"content":"\r\nيكايك پيامبران بعد از او نزول آن را خبر داده‌اند ، همگى آنان به بنى اسرائيل گفتند : به زودى بر تو اى محمّد كتاب ارجمندى از جانب خدا فرستاده خواهد شد كه * ( لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه تَنْزِيلٌ مِنْ حَكِيمٍ حَمِيدٍ ) * ( و هرگز از پيش رو و پشت سر آن هيچ باطلى در آن راه نيابد زيرا او فرستاده از سوى خداى مقتدر داناى ستوده صفات است - فصّلت : 42 ) .\r\n« لا رَيب فيه » هيچ ترديدى در آن نيست ، زيرا براى آنها روشن بود و پيامبرانشان به آنان هشدار داده بودند كه كتابى بر محمّد صلَّى الله عليه و آله نازل خواهد شد ، كه هجوم هيچ باطلى نخواهد توانست آن را از صفحهء روزگار محو كند ، او و امّتش در هر حالى كه باشند آن را خواهند خواند . « هدى » راهنمائى براى نجات از گمراهى ، « للمتقين » براى تقوى پيشگان ، آنان از هر آنچه كه موجب تباهى و دشمنى با خدا است خوددارى مىورزند ، و از مسلَّط گشتن كمخردان بر خود ابا دارند چنان كه اگر دانشى را كه آگاهى از آن برايشان لازم است فرا گرفتند ، آن را به كارى مىبندند كه خوشنودى پروردگار خود را بدست آورند . و امام صادق عليه السلام فرمود : « الف » يكى از حروف « الله » است كه خدا با آن تو را به گفتن الله دلالت كرده است ، « لام » نشانگر گفتهء تو است : كه خداوند پادشاه بزرگ ، و چيره بر همهء آفريدگان است ، و به « ميم » تو را خاطرنشان\r\n","description":"","footnote":"","page_name":" 55 ","page_number":71},
  {"content":"\r\nساخته بر اين كه : او در تمامى كردارش بزرگوار و ستوده است ، و اين گفته را بر يهود حجّت قرار داده بود ، و آن چنين است كه چون خداوند خواست موسى بن عمران و پيامبران بعد از او را بسوى بنى اسرائيل به پيغمبرى مبعوث كند ، بدون استثنا بر گردن ايشان عهد و پيمانهايى نهاد كه لازمهء بعثت شما آن است كه ايمان آوريد به محمّد صلَّى الله عليه و آله كه داراى اين مشخّصات مىباشد : از نژاد عرب بوده و نزد كسى علمى نياموخته است ، در مكَّه مبعوث مىگردد و بعد به مدينه هجرت مىنمايد ، همچنين كتابى بر او نازل مىشود كه سرآغاز برخى سوره هايش حروف جدا از هم دارد ، و امّتش كلام آن را بر صفحهء خاطر نقش مىكنند و در همه حال چه ايستاده و چه نشسته و چه در حال راه رفتن مىخوانند ، خداوند به خاطر سپردن آن را بر آنان آسان مىكند ، و ايشان علىّ بن ابى طالب عليه السلام را كه برادر و جانشين محمّد صلَّى الله عليه و آله است ، با وى يار و همتا مىدانند . آرى ، على را كه سينه اش كانون دانشهايى كه وى به او آموخته است ، مىباشد . او امانتدار و شمشير برندهء آن حضرت صلَّى الله عليه و آله است تا هر كس را كه با پيامبر گرامى خداوند درافتد بر خاك مذلَّت افكند ، و با بيان و برهان روشن خود هر شخصى را كه با وى كشمكش لفظى نمايد ساكت كرده و بر جاى خود بنشاند . و براى پيشرفت اسلام بر طبق فرمان ظاهر قرآن ، با دشمنان آنقدر پيكار نمايد كه خواسته و نخواسته در\r\n","description":"","footnote":"","page_name":" 56 ","page_number":72},
  {"content":"\r\nبرابر كتاب خدا سر تسليم فرود آرند ، سپس هنگامى كه حضرت محمّد صلَّى الله عليه و آله دار فانى را وداع گويد و به سراى جاودانهء بهشت خداوند بشتابد ، بسيارى از آنان كه فقط از ظاهر ايمان بهره ور گشته‌اند روى گردان و مرتدّ مىگردند ، و تأويلهاى آن را تحريف و جابجا مىكنند ، معنايش را دگرگون و چهرهء حقايقش را بر خلاف آنچه هست جلوه گر مىسازند ، در همان هنگام است كه بنا بر تأويل قرآن على ابن ابى طالب با آنها به نبرد خواهد خواست ، و به حدّى با آنها خواهد جنگيد كه شيطان فريبندهء آنان خوار ، رانده و به غل و زنجير كشيده شود . امام عسكرى فرمود : چون خداوند حضرت محمّد صلَّى الله عليه و آله را به رسالت بر انگيخت و دعوت او را در مكَّه آشكار فرمود و در آنجا به مدينه هجرت داد و در آنجا هم او را كمك كرد و قرآن را بر او نازل ساخت و سورهء بزرگ آن را به الم آغاز فرمود : * ( الم ذلِكَ الْكِتابُ ) * يعنى اى محمّد ، اين همان كتابى است كه پيامبران پيشين به امّت خود خبر داده بودند كه من به زودى آن را بر تو خواهم فرستاد ، * ( لا رَيْبَ فِيه ) * ( موجب بدگمانى در آن نيست ) گفتار پيامبرانشان بظهور پيوست كه قبلًا به ايشان گفته بودند : يقيناً كتاب فرخنده اى بر محمّد نازل مىگردد كه دست باطل قادر نخواهد بود آن را از بين ببرد ، او و امّتش در همهء\r\n","description":"","footnote":"","page_name":" 57 ","page_number":73},
  {"content":"\r\nاحوال آن را مىخوانند و جهود با تحريف و برداشتهاى نابجا از آن در صدد بر مىآيند كه با يكى از علوم غريبه كه خداوند اسرارش را از آنها پوشيده داشته و قادر به كشف آن نخواهند شد از زمان انقراض و ميزان اقتدار اين امّت با خبر شوند و همان را به كار گرفته و به مبارزه پردازند ، كه چنين هم شد ، قضيّه از اين قرار است : چند تن از يهوديان براى ملاقات و گفتگو با پيغمبر صلَّى الله عليه و آله آمدند ، آن حضرت به على عليه السلام فرمود به نمايندگى از جانب وى نزد آنها برود ، هنگامى كه على عليه السلام آمد ، سخنگوى آنها چنين آغاز كرد : آنچه محمّد مىگويد اگر واقعيّت داشته باشد ما بر طبق آن شما را از مدّت دوام حكومت و بقاى امّتش آگاه مىسازيم و اعلام مىداريم هفتاد و يك سال بيشتر نخواهد كشيد كه آئينش منقرض خواهد شد : « الف » يك است و « لام » سى و « ميم » چهل كه جمعش مىشود : هفتاد و يك سال . على عليه السلام در جواب فرمود : پس با « المص » هم كه بر او نازل شده چه مىكنيد ؟ گفتند : اين مىشود يك صد و شصت و يك سال ، فرمود : با « الر » چه خواهيد كرد ؟ گفتند اين اندكى بيشتر مىشود : دويست و سى و يك سال ، علىّ عليه السلام فرمود : پس « المر » كه بر او نازل گشته است چطور ؟ گفتند : اين دويست و هفتاد يك سال مىگردد . پس علىّ عليه السلام فرمود : آيا جمع اعداد يكى از اينها از آن اوست\r\n","description":"","footnote":"","page_name":" 58 ","page_number":74},
  {"content":"\r\nيا حاصل كليهء جمعهاى تمام اين حروف ؟ وقتى كه سخن به اينجا كشيد ميانشان پچ پچ افتاد يكى از آنها گفت : فقط جمع يكى از اين حروف مقطَّعه ، و ديگرى گفت :\r\nبلكه بايد همه را باهم جمع كرد كه هفتصد و سى و چهار سال مىشود كه پس از آن حكومت به يهوديان برمىگردد . علىّ عليه السلام پرسيد : آيا اين حرف شما در يكى از كتابهاى آسمانى آمده ، يا نتيجهء افكار خودتان است ؟ يكى از آنها گفت اين سخن كتاب خدا است ، و ديگرى گفت : از فكر خود ما است . فرمود : اگر بر اثبات اين مدّعايتان از يكى از كتابهايى كه از سوى خدا نازل شده است دليلى داريد بيان كنيد ؟ آنها دليلى نياوردند و به بقيّهء يهوديان گفتند به ما كمك و راهنمائى كنيد تا اين نظريّه را ثابت كنيم .\r\nيكى از آنها گفت : برهان درستى نظريهء ما حساب ابجد است . علىّ عليه السلام فرمود : حساب أبجد چگونه بر آنچه گفتيد دلالت دارد ؟ در حالى كه در اين حروف جز پرسشهاى پوچ و بىمدرك شما چيز ديگرى نيست ! آيا شما خواهيد پذيرفت اگر گفته شود كه اين حروف نشانگر بر اين مدّت از حكومت محمّد صلَّى الله عليه و آله نيست ، بلكه دلالت دارد به اينكه بايد به عدد اين حساب بر هر يك از شما لعنت فرستاده\r\n","description":"","footnote":"","page_name":" 59 ","page_number":75},
  {"content":"\r\nشود ؟ و يا مفهوم اين حروف اين است كه به هر يك از ما و شما چند درهم و دينار تعلَّق گرفته است ! ؟ و يا اينكه هر يك از شما مبلغى به اندازهء اين حساب به على بدهكاريد ! آيا شما خواهيد پذيرفت ؟ گفتند : اى أبو الحسن هيچ يك از گفته هايت قابل پذيرش نيست چون در هيچ كدام از اين حروف « الم يا المص يا ديگرى » تصريحى بر اين ادّعاها نشده است . حضرت بيدرنگ فرمود : اين حروف بر گفته‌هاى شما هم صراحتى ندارد بنا بر اين اگر آنچه را ما گفتيم باطل است گفتهء شما هم درست نيست .\r\nسخنور خوش بيان يهوديان كه در مقابل اين منطق مبهوت گشته بود ، روى به أمير المؤمنين نمود و گفت : اى على ! اينكه نتوانستيم بر اثبات ادّعاى خويش دليلى بياوريم خورسندت نسازد . اگر ما دليلى بر انقراض شما نداريم معلوم نيست كه شما هم براى دوام خود دليلى داشته باشيد كه بتوانى بر آن ببالى ، بنا بر اين ما و شما ، در بىدليل بودن يكسان خواهيم بود . علىّ عليه السلام فرمود : نه ، برابر نيستيم ، بلكه ما برهانى قوى در اختيار داريم و آن معجزهء آشكار است و سپس شتر آن يهوديان را مخاطب ساخت و فرمود : اى شتران گواهى خود را به حقانيّت محمّد صلَّى الله عليه و آله و وصيّش ابراز داريد . فوراً شترها صدا زدند : تصديق داريم ،\r\n","description":"","footnote":"","page_name":" 60 ","page_number":76},
  {"content":"\r\nاى جانشين محمّد تو راست گفتى ، راست گفتى كه اين گروه يهودى دروغگويند . على عليه السلام فرمود : آنها يك جنس از برخى گواهانند ، سپس ( به لباسهاى تنشان اشاره كرد و ) فرمود : اى لباسهائى كه بر تن يهوديان هستيد به درستى محمّد و وصيّش شهادت دهيد ! همگى لباسهايشان به سخن آمده و دوباره گفتند : اى على تو راست مىگويى ، گواهى مىدهيم كه محمّد حقيقتاً فرستادهء خدا است ، و تو اى على يقيناً قائم مقام اويى شهادت مىدهيم كه محمّد صلَّى الله عليه و آله بر هيچ ميدان بزرگواريى گام ننهاد ، مگر آنكه تو هم بر آن جا گام نهادى و همانند او از خود جوانمردى نشان دادى ، و شما دو برادر و دو شعاع از پرتو انوار خدائيد ، در شمارش دوييد ولى در همهء فضائل يكى ، جز اينكه پس از حضرت محمّد صلَّى الله عليه و آله پيامبرى نيست . با پديدار شدن اين صحنه يهوديان گنگ شدند و برخى از يهوديان نظاره گر به پيامبر خدا ايمان آوردند همين باعث گرديد كه بر سرسختى و شقاوت آن گروه يهود و بينندگان ديگر افزوده شود . و آيهء * ( لا رَيْبَ فِيه ) * همين منظور را دارد چنان كه او گفت : محمد صلَّى الله عليه و آله و جانشين وى كه پيامبر خدا صلَّى الله عليه و آله فرمان وصىّ بودن او را از جانب پروردگار به جهانيان اعلام داشت .\r\nسپس فرموده است : « هدى » يعنى قرآن بيانگر و بهبودى بخش دلهاى\r\n","description":"","footnote":"","page_name":" 61 ","page_number":77},
  {"content":"\r\nبيمار است ، « لِلمُتّقِين » براى پرهيزكاران از شيعهء محمّد و على ، آنان كه از هر نوع كفرورزى خوددارى كرده ، و از آن دورى گزيدند و از گناهانى كه انسان را به تباهى مىكشاند پرهيز و از انجام آن چشم پوشى كردند ، اسرار الهى و رازهاى بندگان پاك خدا و اوصياء بعد از محمّد صلَّى الله عليه و آله را فاش نساختند و آنها را در سينهء خود پنهان كردند ، آموزش علوم را از دانش پژوهان دريغ نكردند و در ميان آنان منتشر ساختند . تذكر « اين خبر از نظر سند چندان اعتبار ندارد » .\r\n5 - أبو جمعه گويد : مردى از طايفهء بنى اميّه - كه تظاهر به اسلام ميكرد و در باطن كافر بود خدمت امام صادق عليه السلام رسيد ، عرض كرد : خداى عزّ و جلّ كه در قرآن فرموده است : « المص » از آن چه منظورى داشته است ؟ و چه حكمى از حلال و حرام و يا مطلبى در آن است كه مردم از آن سودمند گردند ؟ راوى گفت :\r\nامام صادق عليه السلام از اين سخن بر آشفت و با لحن پرخاشگرانه اى فرمود : بيش از اين حرف نزن واى بر تو ، « الف » ان يك است و « لام » سى و « ميم » چهل ، و « صاد » نود ، به نظر تو جمعش چند مىشود ؟ گفت : يك صد و سى و يك .\r\n","description":"","footnote":"","page_name":" 62 ","page_number":78},
  {"content":"\r\nحضرت فرمود : ( آماده باشد كه ) تا سال صد و سى و يك حكومت اقوام تو هم به پايان خواهد رسيد . راوى گويد : ما انتظار مىكشيديم همين كه روز عاشوراى سنهء 131 تمام شد سياه پوشان وارد كوفه شدند و به حكومت آنان خاتمه دادند . ( به نوشته مصحّح متن عربى گرچه در نسخه اى كه در دسترس ما است چنين است ، ولى مجموع اعداد حروف 161 مىشود ) .\r\nشرح : « طبق محاسبهء تك تك اين حروف در سطور جلوتر هم جمعش 161 مىشود ولى رقم 131 * ( مِنْ حَيْثُ لا يَشْعُرُونَ ) * به زبان آن اموى جارى شد ، امام هم فرمود : سالى است كه زمينهء انقراض بنى اميّه ريخته خواهد شد و چنان كه مورّخين نوشته‌اند با كشته شدن مروان حكم كه بقول مسعودى « و كان مقتله في اوّل سنة اثنتين و ثلاثين و مائه و كشتن مروان در آغاز سال 132 بود ( مروج الذّهب 3 :\r\n247 ) بساط حكومت ننگين آنان برچيده شد » .\r\n6 - ابن عماره گويد پدرم گفت : در خدمت امام صادق عليه السلام بودم ، كه مردى به محضرش آمد و از تفسير * ( كهيعص ) * را پرسيد ، حضرت فرمود ، هر يك از آن حروف علامت اختصارى كلمه اى است و به موضوعى اشاره دارد : « كاف » يعنى خداوند مهمّات پيروان ما را كفايت و « ها » يعنى ايشان را راهنمائى مىكند ، « يا » سرپرست آنان است ، « عين » يعنى فرمانبرداران ما را مىشناسد ، « صاد » به\r\n","description":"","footnote":"","page_name":" 63 ","page_number":79},
  {"content":"\r\nوعده‌هاى خود وفا مىنمايد تا به مقامى كه در بطن قرآن به ايشان وعده داده شده دست يابند .\r\n\r\nباب 18 - معنى استوار بر عرش\r\n1 - مقاتل بن سليمان گويد : به امام صادق عليه السلام عرض كردم : منظور از كلام خداوند عزّ و جلّ در * ( الرَّحْمنُ عَلَى الْعَرْشِ اسْتَوى ) * ( آنكه جهان هستى را آفريده بسيار بخشنده است و عرش با عظمت تحت امر او است - طه : 5 ) چيست ؟\r\nفرمود : احاطه اش بر همه چيز يكسان است چيزى به او نزديكتر از چيز ديگر نيست .\r\nدر كتب لغت استوا به چند معنى آمده است :\r\n1 - آرميدن و جاى گرفتن بر چيزى .\r\n2 - متوجّه چيزى شدن و آهنگ آن نمودن .\r\n3 - تسلَّط و چيرگى بر چيزى ، چنان كه شاعر گفته است :\r\n\r\nقد استوى بشر على العراق\r\nمن غير سيف و دم مهراق\r\n\r\nبشر بر عراق پيروز شد بدون شمشير و خونى كه ريخته شود .\r\n","description":"","footnote":"","page_name":" 64 ","page_number":80},
  {"content":"\r\n4 - راست گرديدن ، گفته مىشود چيزى را برابر كردم و آن استوار شد .\r\n5 - برابرى در نسبت .\r\nو امّا معناى اوّل - بر خداوند محال است - زيرا به براهين عقلى و نقلى ثابت گرديده كه ممتنع است خداوند در مكانى جاى داشته باشد ، پس برخى از مفسّرين استوار را در اين آيه بر معناى دوّم ( آهنگ چيزى نمودن ) حمل كرده‌اند ، يعنى روى آوردن به آفريدگانش ، و آهنگ روى آوردن نموده است ، و گفته‌اند از ابو العبّاس احمد بن يحيى از تفسير اين آيه پرسيدند ، پاسخ داد : استوا روى آوردن به چيزى است ، و فرّا و زجّاج هم مانند همين را گفته‌اند . در آيهء * ( ثُمَّ اسْتَوى إِلَى السَّماءِ ) * - بقره : 29 ) ( در صورتى كه به « الى » متعدى شود به معناى قصد و توجّه است مانند اين آيه ، امّا اگر به « على » متعدّى شد ، چنان كه در يازده جاى قرآن آمده به معناى سوّم آمده است . مترجم ) و بيشتر مفسّران استوار را بر معناى سوّم حمل كرده‌اند يعنى رحمان بر آن چيره شد و در قبضهء قدرت گرفت و تدبير آن نمود .\r\nو اين معنى نيز بىعيب نيست و بلكه نادرست است زيرا استيلا زمانى استعمال مىشود كه سابقا در اختيارش نبوده و بعد حاصل شده است . ( مصحّح ) زمخشرى گفته است : عرش به معناى تخت پادشاه است و قرار گرفتن بر آن برابر است با سلطنت ، بدين جهت نشستن بر آن را كنايه از پادشاهى دانسته‌اند ، چنان كه وقتى گويند : فلانى بر تخت نشست يعنى پادشاه شد اگر چه هرگز روى تخت هم ننشسته باشد و علَّت اينكه از رسيدن به پادشاهى اين گونه با كنايه تعبير مىكنند آن است كه كنايه مقصود را بهتر مىرساند تا گفته شود : فلانى پادشاه شد . و همين طور است اين جمله : فلانى دست باز است ، و فلانى دست بسته است ، يعنى اوّلى بخشنده ، و دوّمى بخيل است و بين اين دو ( دست باز و بخشنده ) هيچ فرقى نيست جز آنچه گفتم تا بدان جا كه در بارهء كسى كه هرگز به دست\r\n","description":"","footnote":"","page_name":" 65 ","page_number":81},
  {"content":"\r\nخودش بخششى نكرده ( و چاكرانش از مال او بخشيده‌اند يا اصلا دست ندارد ولى جود و بخشش دارد ) گفته مىشود : دست باز است چون نزد عرف اين دو جمله « يده مبسوطة » و « جواد » هر دو يك مقصود را مىرساند . پايان سخن زمخشرى .\r\nو احتمال دارد مقصود ، معناى چهارم باشد به اينكه كنايه باشد از نفى نقص از خداى بزرگ از همهء جهات وجودى ، بنا بر اين از نظر ادبى « على العرش » حال مىباشد ولى بعيد است .\r\nو امّا معناى پنجم از ظاهر أحاديث همان فهميده مىشود . ( چنان كه در همين حديث فرمود : علم و قدرت خدا نسبت به تمامى اشياء عالم يكسان است ) .\r\nو نيز عرش گاهى به جسم بزرگى كه بر بقيّهء جسمها محيط باشد ، و گاهى به تمامى مخلوقات ، و بعضى اوقات بر علم اطلاق مىشود چنانچه در اخبار زيادى وارد شده است . بنا بر اين امام عليه السلام كه عرش را به مجموع اشياء تفسير كرده است معناى متعدّى به « على » را در نظر گرفته كه با آن به معناى استيلا و استعلا و اشراف مىآيد ، پس مفهومش اين است كه نسبت او به هر چيز بطور برابر مىباشد در حالى كه بر آن چيره است .\r\nيا آن را به « علم » تفسير كرد و در اين صورت متعلَّق به استوا مقدّر است يعنى در حالى كه بر عرش علم جاى دارد ، از همه چيز بطور يكسان آگاه است چنانچه در بعضى روايات به همين تفسير شده است ، يعنى : با اينكه در نهايت مرتبهء بزرگى بر عرش قداست و جلالت جاى دارد ، نسبت او بهر چيز يكسان است .\r\n( مجلسى ) .\r\nو ممكن است معنى و مراد اين باشد كه خداوند بخلقت عرش پرداخت و امر به پيدايش آن فرمود و اين معنى با * ( ثُمَّ اسْتَوى عَلَى الْعَرْشِ ) * ناساز نيست .\r\n( مصحّح )\r\n","description":"","footnote":"","page_name":" 66 ","page_number":82},
  {"content":"\r\n\r\nباب 19 - معنى عرش و كرسى\r\n1 - مفضّل بن عمر گويد : از حضرت صادق عليه السلام پرسيدم ؛ عرش و كرسى چه هستند ؟ فرمود : عرش به يك معنا تمام جهان خلقت و سراسر هستى ، و كرسى ظرف آن مجموعه است ( كه همهء كرات و موجودات در آن قرار دارند ) و به بيان ديگر عرش يعنى دانشى كه خدا به فرستادگان و حجّتهاى خود عطا فرموده است و كرسى همان دانشى مىباشد كه اختصاص به ذات مقدّس خودش داشته و هيچ كس از پيامبران و حجّتهاى خود را از آن آگاه نساخته است .\r\n2 - حفص بن غياث گويد : به حضرت صادق عليه السلام عرض كردم : معناى قول خداوند بزرگ * ( وَسِعَ كُرْسِيُّه السَّماواتِ وَالأَرْضَ ) * ( كرسى پروردگار آسمانها و زمين را فراگرفته است - بقره : 255 ) چيست ؟ فرمود : علم خداوند مىباشد كه همه موجودات را گرفته است .\r\n","description":"","footnote":"","page_name":" 67 ","page_number":83},
  {"content":"\r\n\r\nباب 20 - معنى لوح و قلم\r\n1 - ابراهيم كرخى گويد : از امام صادق جعفر بن محمّد عليه السلام از معنى لوح و قلم پرسيدم ، فرمود : آن هر دو ، فرشته‌اند .\r\n\r\nباب 21 - معنى ميزانهائى كه كردار بندگان به آنها سنجيده مىگردد\r\n1 - هشام بن سالم گويد : از حضرت صادق عليه السلام پرسيدم تفسير قول خداوند عزّ و جلّ * ( وَنَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً ) * ( و ما ترازوهاى عدل را در روز قيامت خواهيم نهاد ، به هيچ شخصى ستم نخواهد شد - انبيا : 47 ) چيست ؟ فرمود : منظور پيامبران و جانشينان بحقّ آنان است .\r\nشرح : ميزان كه در اصل موزان بوده است ، و او به جهت كسرهء ما قبلش به يا « مبدل گشته ، معيارى را گويند كه اندازهء أشياء به آن شناخته مىگردد و ميزان\r\n","description":"","footnote":"","page_name":" 68 ","page_number":84},
  {"content":"\r\nكردن يعنى مطابق كردن ، و نسبت به هر چيزى بگونه و متناسب با همان چيز است ، چنان كه گويند : ميزان الحراره ، ميزان البخار ، ميزان فرمان اتومبيل ، ساعت فلانى ميزان مىباشد ، و در قيامت هم معيار و ميزان سنجش أعمال پيامبران و ائمّه‌اند .\r\n( توضيح بقيهء صفات را در فرهنگ علوم عقلى صفحهء 410 به بعد مطالعه كنيد )\r\n\r\nباب 22 - معنى صراط\r\n1 - مفضّل بن عمر گويد : از امام صادق عليه السلام پرسيدم ، صراط چيست ؟\r\nفرمود : راهى بسوى شناختن خداى بزرگ است ، و صراط دو گونه است : 1 - صراط در اين سراى ، 2 - صراط در آن سراى ، اما صراط دنيا امام مىباشد ، كه فرمانبردارى از او واجب است ، هر كس كه در دنيا او را شناخت و رهنمودهاى او را به كار بست ، در آخرت از صراط كه پلى است به روى جهنّم خواهد گذشت ، و هر كس در اينجا امام خود را نشناخت ، هنگام گذشتن از صراط آخرت گامش خواهد لغزيد و در آتش دوزخ خواهد افتاد .\r\n","description":"","footnote":"","page_name":" 69 ","page_number":85},
  {"content":"\r\n2 - عبيد الله حلبى گويد : امام صادق عليه السلام فرمود : منظور از صراط مستقيم ( در سورهء حمد ) امير المؤمنين علىّ عليه السلام است .\r\n3 - حمّاد بن عيسى در تأويل آيهء * ( اهْدِنَا الصِّراطَ الْمُسْتَقِيمَ ) * از امام صادق عليه السلام روايت كرده است كه مراد ، امير المؤمنين و شناختن او است و دليل بر اين قول خداوند است : * ( وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ ) * ( و همانا قرآن در لوح محفوظ كه نزد ماست بلند پايه و اساسش محكم است - زخرف : 50 ) .\r\nو منظور آن امير المؤمنين است كه در امّ الكتاب ( يعنى سورهء حمد آيهء 5 ) * ( اهْدِنَا الصِّراطَ الْمُسْتَقِيمَ ) * مذكور شده است .\r\n( مرحوم مجلسى رضوان الله تعالى عليه در حياة القلوب گفته است :\r\nمفسّران گفته‌اند كه ضمير « انّه » به قرآن بر مىگردد ، و مراد را از * ( أُمُّ الْكِتابِ ) * لوح محفوظ گرفته‌اند ، بنا بر اين معنايش چنين مىشود : قرآن در لوح محفوظ كه نزد ما است بلند مرتبه و محكم است يا ظاهركنندهء حكمت مىباشد ، و بنا بر آنچه ما سابقا تحقيق كرديم كه على عليه السلام كتاب ناطق است مىتوان با ظاهر آيه منطبق ساخت ) .\r\n","description":"","footnote":"","page_name":" 70 ","page_number":86},
  {"content":"\r\n4 - يوسف و محمّد از پدران خود از امام حسن عسكرى عليه السلام نقل كرده‌اند كه آن حضرت در تفسير قول خداوند عزّ و جلّ * ( اهْدِنَا الصِّراطَ الْمُسْتَقِيمَ ) * ( هدايت كن ما را به راه راست - حمد : 5 ) فرمود : توفيقى را كه در گذشته و حال به ما داده اى كه به سبب آن فرمانبردارى تو را كرديم ، پايدار بدار تا بتوانيم همچنان در زندگى آينده مان هم سر بر آستان فرمانت بسائيم . و « صراط مستقيم » دو تاست :\r\nراهى در دنيا و راهى در عقبى ؛ امّا صراط دنيا آن است كه انسان خدا را از غلوّ ( تجاوز كردن از حدّى كه در شرع براى وى معيّن گرديده است ) خود را پائينتر ببيند ، و از حدّ كوتاهى كردن و سستىورزيدن پا فراتر نهد ، و چنان در ادامهء راه راست پايدار باشد . كه به هيچ باطلى مايل نگردد ، و صراط ديگر در آخرت و راه مؤمنان به بهشت است ، و آن راهى است مستقيم از جهنّم به سوى بهشت و غير آن ؛ كه جز راه جنّت راه ديگرى در پيش نگيرند . سپس گفتند : امام ادامه داده فرمود : حضرت صادق عليه السلام در تفسير * ( اهْدِنَا الصِّراطَ الْمُسْتَقِيمَ ) * فرمود : خدايا ! ما\r\n","description":"","footnote":"","page_name":" 71 ","page_number":87},
  {"content":"\r\nرا به راه راست هدايت فرما ، و راهنمائيمان كن كه راهى را برگزينيم و پيوسته در آن باشيم تا ما را به سر منزل مقصود محبّت و دين تو برساند ، و ما را از پيروى هواى نفس خود باز دارد ، تا پوچ و تباه نگرديم ، راهى كه مانع گردد تا بر طبق خواستهء خود عمل كنيم و در گرداب نيستى دچار گرديم ، و سپس فرمود : بىترديد هر كس كه پيرو خواهشهاى نفسانى خود شده يا شگفت زدهء أفكار و نظريات خويشتن گرديده است ، مانند همان شخص است كه شنيده بودم : مردم ساده لوح بسيار او را مىستايند و به بزرگى از او ياد مىكنند ، و من مشتاق گشتم تا از نزديك او را ببينم ، امّا بگونه اى كه مرا نشناسد تا شخصيّت او را ارزيابى كنم . اتفاقا روزى او را در مكانى ديدم كه جمعيّت زيادى از عوام گردش جمع گشته‌اند ، چهره‌ام را پوشاندم ، و بطور ناشناس به ميان آنها رفتم تا نظاره گر او و مردم پيرامون او باشم . پيوسته به اطوار و نيرنگ مردم را فريب مىداد ، سپس به راه افتاد و مردم به دنبالش رفتند تا به جايى رسيد كه از مردم جدا شد ، مردم برگشته و پى كار خود رفتند ، اما او ديگر برنگشت و همچنان مىرفت ، بدنبالش رفتم ، در بين راه به دكَّان نانوائى رسيد در آنجا توقّف كرد ، به محض آنكه نانوا به كارى مشغول گرديد دو عدد نان دزديد و راه افتاد من تعجب كردم ، ولى با خود گفتم : شايد با نانوا داد و ستدى دارد ، آنگاه به شخصى رسيد كه انار داشت او را هم غافلگير\r\n","description":"","footnote":"","page_name":" 72 ","page_number":88},
  {"content":"\r\nكرده و سپس دو عدد انار برداشت ، اين عملش نيز تعجّبم را برانگيخت امّا با خود انديشيدم كه شايد با يك ديگر حسابى دارند . با خود گفتم : چه نيازى او را وادار به دزدى كرده است ؟ چرا وقتى خود را از چشم نانوا و انار فروش دور مىديد چنين كارى انجام مىداد ، همچنان به دنبال او رفتم ، به بيمارى رسيد ، دو قرص نان و دو انار را جلوى او نهاد و رفت ، منهم به دنبالش رفتم تا در نقطه اى از بيابان ايستاد .\r\nخود را به او رساندم و گفتم : اى بندهء خدا آوازهء نيكى تو را شنيده و مايل بودم كه از نزديك ببينمت حال به ديدارت آمدم ، ولى كار عجيبى از تو مشاهده كردم كه فكرم را پريشان ساخته است . از تو مىپرسم كه برايم توضيح دهى تا خيالم آسوده شود ، گفت : چه ديدى ؟ گفتم : تو را كه به نانوائى رسيدى و از او دو نان دزديدى ! و از انار فروش گذر كردى از او نيز دو انار بسرقت بردى ؟ ! امام فرمود : در پاسخ من گفت : پيش از هر چيز به من بگو تو كيستى ؟\r\nگفتم : يكى از فرزندان آدم عليه السلام از امّت محمّد صلَّى الله عليه و آله . بار ديگر گفت : از چه كسانى ؟ گفتم : فردى از دودمان پيغمبر خدا صلَّى الله عليه و آله . پرسيد : در كجا زندگى مىكنى ؟ گفتم : مدينه .\r\nگفت : شايد تو جعفر بن محمّد فرزند علىّ بن حسين بن على بن أبى\r\n","description":"","footnote":"","page_name":" 73 ","page_number":89},
  {"content":"\r\nطالب هستى ؟ گفتم : آرى . گفت : ولى اين شرافت خانوادگى برايت سودى نخواهد داشت با اين ناآگاهيت به آنچه مايهء شرافت تو است ، علم جدّ و پدرت را كنار گذاشته اى ، اگر چنين نبود چگونه عملى را كه انجام دهنده اش شايستهء ستايش و سپاسگزارى است آن را ناپسند شمارى ؟ گفتم : آن چيست ؟\r\nپاسخ داد : كتاب خدا ، قرآن . گفتم : چه چيز آن را ندانسته‌ام .\r\nگفت : فرمودهء خداوند را * ( مَنْ جاءَ بِالْحَسَنَةِ فَلَه عَشْرُ أَمْثالِها وَمَنْ جاءَ بِالسَّيِّئَةِ فَلا يُجْزى إِلَّا مِثْلَها ) * ( هر كس كه عمل نيكى انجام دهد پاداشش ده برابر است و هر كسى كه به كردار زشتى دست يازد ، كيفرش يك برابر است - أنعام 6 :\r\n162 ) چون دو نان دزديدم دو گناه بود ، و براى دزديدن دو انار دو گناه ، ( 4 2 + 2 ) پس اين شد چهار گناه . چون هر يك از آنها را در راه خدا صدقه دادم چهل ثواب خواهم داشت ، از چهل حسنه در برابر چهار سيّئه چهار تا كم مىشود و سى و شش حسنه برايم باقى مىماند .\r\nگفتم : مادرت به عزايت بنشيند ، تو كتاب خدا را نفهميده اى ، مگر نشنيده اى كه خداى عزّ و جلّ مىفرمايد : * ( إِنَّما يَتَقَبَّلُ الله مِنَ الْمُتَّقِينَ ) * ( خدا فقط\r\n","description":"","footnote":"","page_name":" 74 ","page_number":90},
  {"content":"\r\nكار پرهيزگاران را مىپذيرد - مائده 5 : 31 ) يقينا چون دو نان دزديدى به دو گناه دچار گرديدى و جهت سرقت دو انار هم دو گناه ديگر ، و چون مال مردم را بجاى اينكه به خودشان بازگردانى بدون رضايت آنان به ديگرى دادى ، بىشك چهار گناه بر آن افزودى و چهل حسنه به چهار گناه نيفزودى . و در حالى كه با نگاه تندى به من نگريست ، بر گشتم و رهايش ساختم . امام فرمود : با اين گونه تفسيرهاى زشت و عوام پسندانه گمراه مىشوند و ديگران را هم به گمراهى مىكشانند و اين همانند تأويل نابجائى است كه معاويه پس از كشتن عمّار ياسر - رحمه الله - وقتى متوجّه شد كه قتل عمّار لرزه بر دل بسيارى از مردم انداخته ، و اين فرمايش پيغمبر اكرم صلَّى الله عليه و آله بر سر زبانها افتاده است كه : « عمار را جمعيّت تجاوز پيشه مىكشند » ، عمرو عاص به ملاقات معاويه رفت و گفت : اى امركنندهء مؤمنين مردم به هيجان آمده و پريشان خاطر گشته‌اند ، پرسيد براى چه ؟ گفت : به جهت كشته شدن عمّار . معاويه سؤال كرد : كشتن عمّار را چگونه بايد توجيه كرد ؟ عمرو عاص گفت : مگر نه اينست كه پيامبر خدا فرمود :\r\n« فئه باغيه » عمار را مىكشند . معاويه به او گفت : در گفتارت كم لطفى مىكنى آيا ما او را كشتيم ، جز اين نيست كه چون علىّ بن ابى طالب او را ميان تير و\r\n","description":"","footnote":"","page_name":" 75 ","page_number":91},
  {"content":"\r\nسرنيزه‌هاى ما افكند كشته شد ؟ چون اين خبر به حضرت على عليه السلام رسيد فرمود :\r\nاگر چنين است پس ( پناه به خدا ) بايد بگويند پيامبر صلَّى الله عليه و آله هم قاتل حمزه است كه او را در ميان سرنيزه‌هاى مشركان انداخت . بعد امام صادق عليه السلام سخن خود را چنين ادامه داد : خوشا به حال آنانى كه مصداق فرمودهء پيامبر خدايند ، بار علم را دادگران هر نژادى بدوش مىكشند تا تحريف غلوّكنندگان و سرقت باطلگرايان و تأويل نادانان را از آن دور سازند .\r\n5 - ثابت ثمالى گويد : سيّد و سالار عبادتكنندگان ، حضرت على ابن الحسين عليهما السلام فرمود : ميان خدا و حجّت او كه امام هر زمان است حجاب و مانعى وجود ندارد ، پس خداوند پيش روى حجّت خود پوششى نيفكنده است . مائيم درهاى علم خدا ، راه مستقيم و كانون علم او ، و مائيم بازگوكننده و شرح دهندهء وحى خدا و استوانه‌هاى اصلى كاخ توحيد او ، و مائيم جايگاه راز نهانى او .\r\n","description":"","footnote":"","page_name":" 76 ","page_number":92},
  {"content":"\r\n6 - سعد بن طريف گويد : حضرت باقر عليه السلام فرمود : پيامبر خدا صلَّى الله عليه و آله به علىّ عليه السلام فرمودند : اى على هر گاه روز قيامت به پا گردد من و تو و جبرئيل بر صراط مىنشينيم و حقّ عبور از آنجا به هيچ كس داده نمىشود ، مگر اينكه برگهء عبورى داشته باشد كه تبرئه و رهائى او بسبب ولايت تو در آن ثبت گرديده باشد .\r\n7 - حنان بن سدير از امام صادق عليه السلام روايت كرده است كه فرمود :\r\nخداوند بزرگ در سورهء حمد فرموده است : * ( صِراطَ الَّذِينَ أَنْعَمْتَ عَلَيْهِمْ ) * مقصودش محمّد و ذريّهء پاك او صلوات الله عليهم مىباشد .\r\n8 - محمّد بن حسين از قول پدرش از جدّش نقل كرده است كه گفت :\r\nپيغمبر خدا صلى الله عليه و آله در بارهء قول خداوند * ( صِراطَ الَّذِينَ . . . ) * ( راه كسانى كه نعمت بر آنان ارزانى فرموده اى ، نه راه آنها كه مورد خشم تو قرار گرفته‌اند و نه راه گمراهان - حمد : 7 ) فرمود : شيعيان على عليه السلام كسانى هستند كه ولايت حضرت\r\n","description":"","footnote":"","page_name":" 77 ","page_number":93},
  {"content":"\r\nعلىّ بن أبى طالب بر آنان ارزانى شده است ( خدا ) بر آنان غضب نمىكند ، و گمراه نمىشوند .\r\n9 - يوسف بن محمّد و علىّ بن محمّد به نقل از پدرانشان از امام عسكرى عليه السلام روايت كرده‌اند كه آن حضرت در تفسير * ( صِراطَ الَّذِينَ أَنْعَمْتَ عَلَيْهِمْ ) * چنين فرمود : يعنى گويند ما را به راه اشخاصى راهنمائى فرما كه آنان را به نعمت دين و فرمانبرداريت كامياب كرده اى ، و ايشان همان افرادى هستند كه خداوند در حقّشان فرموده است : * ( وَمَنْ يُطِعِ الله وَالرَّسُولَ فَأُولئِكَ مَعَ الَّذِينَ أَنْعَمَ الله عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ وَحَسُنَ أُولئِكَ رَفِيقاً ) * ( كسانى كه خدا و پيغمبرش را اطاعت نمايند همراه با اشخاصى هستند كه پروردگار نعمت خود را به آنان مرحمت فرموده است ، يعنى پيغمبران ، درستكاران ، شهيدان ، و نيكان ، آنان چه خوب دوستان و همراهانى هستند . - نسا 4 : 71 ) .\r\nو نيز به همين معنا بدون كم و زياد از أمير المؤمنين عليه السلام روايت شده است ، و سپس امام افزود اين نعمت ثروت دنيا و يا تندرستى بدن نبوده است ،\r\n","description":"","footnote":"","page_name":" 78 ","page_number":94},
  {"content":"\r\nگرچه تمامى اينها از نعمتهاى آشكار خداوند است ، مگر نمىبينى گاهى كافران بىدين داراى اين نعمتها هستند ! ولى شما را تشويق نفرموده است كه دعا كنيد تا راه آنها را به شما نشان دهد ، بلكه فقط دستور داده شده كه بخواهيد به راه اشخاصى كه نعمت ايمان و تصديق پيامبر خدا و ولايت خاندان پاكيزهء پيامبر به آنان عطا گشته هدايت شويد و به تقيّه نيك ، شما را راهنمايى كند كه بدان وسيلهء از گزند بندگان خدا ايمن شويد ، تقيّه ءاى كه با آن از افزودن گناهان و كفرورزى دشمنان خدا جلوگيرى مىشود ، به اين گونه با آنها مدار كنيد و آنها را به مرزى نكشانيد كه تحريك شده و به تو و مؤمنين آزار رسانند ، و همچنين مأمور گشته‌ايد تا از خدا بخواهيد كه شما را به شناختن حقوق برادران مؤمنتان راهنمائى فرمايد .\r\nبنا بر اين هيچ بنده ، مرد يا زنى نيست كه محمّد صلَّى الله عليه و آله و آل محمّد را دوست بدارد ، و با دشمنان آنان دشمنى كند ، مگر آنكه خود را جهت جلوگيرى از عذاب خداوند در پشت دژى استوار و سپرى محكم قرار داده باشد ، و نيز هر كس از بندگان ، مردان و زنان كه با مردمان به بهترين وجه سازش و مدارا كند از اين كار به باطل مبتلا نگردد و از مرز حقّ گام بيرون ننهند تا آنجا كه پروردگار هر نفس او را تسبيحى قرار داده و عملش را پاكيزه گرداند ، و بينشى به او دهد كه بتواند راز\r\n","description":"","footnote":"","page_name":" 79 ","page_number":95},
  {"content":"\r\nما را پوشيده نگهدارد ، و خشم خود را فرو برد ، و به هر چه از دشمنان مىشنود بردبارى كند ، اگر چنين باشد خداوند پاداش كسى را به او مىدهد كه در راه خدا در خون خود غوطه ور گشته است . و هيچ بنده اى نيست كه خود را موظَّف به اداى حقوق برادرانش بداند ، و با كوشش خويش حقوق آنان را بطور كامل و يا به اندازه اى كه برايش مقدور باشد بپردازد و عفو آنان مايهء خوشنودى او گردد ، و لغزشهاى ايشان را جستجو و كنجكاوى نكند ؛ و آنها را ناديده بگيرد و درگذرد ، مگر اينكه خداوند در روز قيامت به او بگويد : اى بندهء من تو حقوق برادرانت را پرداختى ، و در حقهائى كه به سود تو و زيان آنها بود پىجوئى نكردى ، پس من كه بخشنده ترم و بزرگواريم بيشتر است شايسته است همان گونه كه تو كرم و گذشت كردى ، با تو با تو مسامحه و بزرگوارى نمايم ، بنا بر اين امروز نه تنها آنچه را كه به تو نويد داده‌ام مىدهم ، بلكه از بخشش و فضل بىپايانم بيشتر از آنچه وعده داده بودم ، خواهم داد ، و كوتاهيت را در برخى از حقوقم پىگيرى نخواهم كرد .\r\nامام عليه السلام فرمود : پس او را به محمد صلَّى الله عليه و آله و خاندانش ملحق مىسازد ، و از برگزيدگان پيروان ايشان قرارش مىدهد .\r\nسپس آن حضرت چنين فرمود : روزى پيامبر صلَّى الله عليه و آله به يكى از ياران\r\n","description":"","footnote":"","page_name":" 80 ","page_number":96},
  {"content":"\r\nخود گفتند : اى بندهء خدا دوستى و دشمنى ، و جنگ و آشتىات را براى رضاى خدا و در راه خدا كن ، زيرا ولايت خدا شامل حال نخواهد گرديد مگر از اين رهگذر ، و هيچ كس تا به اين صورت نگردد مزهء ايمان را نخواهد چشيد اگر چه نماز و روزه‌اش زياد باشد . مردم بيشتر برادريشان در اين دوران به خاطر دنياست ، بر پايهء آن يك ديگر را دوست مىدارند و بر اساس آن بر يك ديگر خشم مىكنند ، و اين به هيچ وجه آنها را از خدا بىنياز نمىسازد .\r\nآن صحابى عرض كرد : يا رسول الله چگونه مىتوانم بدانم كه دوستى و دشمنى و كينه ورزيم در راه خدا است يا نه ! ؟ و ولىّ خدا كيست تا دوستدار او باشم ؟ و دشمن وى كيست تا با او ستيز كنم ؟\r\nپيامبر خدا صلَّى الله عليه و آله به على عليه السلام اشاره كرد و فرمود : آيا او را مىبينى ؟\r\nگفت : بلى ، فرمود : دوستدار و مطيع او محبّ و فرمانبردار خداوند است ، پس على عليه السلام را دوست بدار و دشمن وى را دشمن دار ، و با هر كس كه دوست على عليه السلام بود دوستى كن ، حتى اگر چنين شخصى قاتل پدر و يا قاتل فرزندت باشد ، و با دشمن او دشمن باش اگر چه پدر يا پسرت باشد .\r\n","description":"","footnote":"","page_name":" 81 ","page_number":97},
  {"content":"\r\n\r\nباب 23 - معنى كلمات اذان و اقامه\r\n1 - يزيد بن حسن گويد : حضرت موسى بن جعفر از پدران بزرگوارش از امام حسين عليه السلام حديثى برايم نقل كرد كه امام حسين عليه السلام فرمود : روزى در محضر پدر بزرگوارم ميان مسجد نشسته بوديم كه مؤذّنى بالاى بلندى رفت ، و شروع به گفتن اذان كرد همين كه دو بار گفت : « الله اكبر » پدرم امير المؤمنين علىّ ابن أبى طالب عليه السلام آنچنان زار زار گريست كه بر اثر آن ما هم به گريه افتاديم ، و چون اذان به پايان رسانيد ، فرمود : آيا مىدانيد مؤذّن چه مىگويد ؟ عرض كرديم :\r\nخدا و پيغمبرش و جانشين پيامبر او داناترند . فرمود : اگر معناى آنچه را او مىگويد بفهميد قطعا لبان خود را كمتر به خنده خواهيد گشود ، و بيشتر گريان خواهيد بود ؛ گفتهء مؤذّن « الله اكبر » مفهومهاى فراوانى دارد ، از جملهء آنها اين است كه : وقتى كه گويد : « الله اكبر » ثابت مىكند صفات ذاتيّهء كماليهء حقّ را كه\r\n","description":"","footnote":"","page_name":" 82 ","page_number":98},
  {"content":"\r\nعين ذات اوست نه زائد بر ذات ، اقرار مىكند : به قدم و ازلى بودن پروردگار ( 1 ) .\r\nيعنى قبول كرده است كه خدا قديم و ازلى و ابدى و عالم و قوى و قادر و بردبار و بخشنده و عطاكننده و با جلال و عظمت و بزرگ است .\r\nبنا بر اين وقتى كه مؤذّن گفت : « الله اكبر » هر آينه گفته است : بسيار بزرگ است خداوندى كه آفرينش موجودات به امر تكوينى ( كه به امر ايجاد شو « دفعة واحدة » پديدار گشته‌اند ) مخصوص اوست ، و به مشيّت و خواست او جهان هستى لباس وجود در بر كرده ، و مخلوقات هر چه دارند از ذات مقدّس او سرچشمه گرفته است و بازگشت تمامى آفريدگان بسوى اوست ، او نخستين هستى است كه قبل از هر چيز همواره بوده ، و نقطهء پايانى است براى مخلوقات كه بعد از هر چيزى پيوسته خواهد بود ، تجلَّى روشنى است كه بالاى هر چيزى هست ولى دريافت نمىشود ، و ناپيدايى كه نزديك به هر چيز است ولى محدود نمىشود ، و تنها او است كه جاودانه مىباشد و غير از او همه چيز رهسپار ديار نيستى است .\r\n\r\n","description":"","footnote":"\r\n( 1 ) خداوند هميشه بوده ، و ابتدائى براى او نيست ، و وجودش بذاته مستند به ذات خود اوست ، اشاعره قائل به تعدّد قديمند ، ازليّت او يعنى وجودش دائم و مستمر است گذشته و آينده ندارد ، و ابديّت او به اين معنى است كه هميشه خواهد بود نيستى براى او معنى و آينده ندارد ، و ابديت او به اين معنى است كه هميشه خواهد بود نيستى براى او معنى ندارد ، وجودش را علَّتى نيست ، مبدء المبادى است ، وجود محض است و ماهيّتى ندارد و او را بدايتى و نهايتى نيست ، چون او را علَّتى نيست .\r\n","page_name":" 83 ","page_number":99},
  {"content":"\r\nو دومين بار كه مىگويد : « الله اكبر » معنايش اين است كه خدا به ذات خود دانا و آگاه است به آنچه در گذشته بوده و آنچه در آينده خواهد بود قبل از آنكه پديد آيند .\r\nو سومين بار كه مىگويد « الله اكبر » يعنى بسيار بزرگ است خداوندى كه بر هر كارى تواناست ، هر آنچه را قصد كند انجام مىدهد ، بدليل آنكه بر خلق خود توانائى دارد ، نيرومند بوده و توانش از ذات اوست ( اكتسابى نيست ) ، كلّ حقيقت او قدرت مىباشد و جز او قادرى نيست ، نيرويش فراگيرندهء همه اشيا است ، هر گاه خواسته باشد كارى انجام دهد فقط كافى است كه بگويد : پديدار شو ، بىدرنگ ايجاد مىشود .\r\nو چهارمين بار كه مىگويد : « الله اكبر » حلم و بردبارى و بخشندگى او را اعلام مىكند ، چنان بردبارى مىكند كه گويى باخبر نيست ، و چنان گذشت مىنمايد كه گويى گناهى سراغ ندارد ، و عيبها را چنان مىپوشاند كه انگار بنده اش نافرمانى نكرده است ، آنقدر بزرگوار و باگذشت و بردبار است كه در كيفر دادن بزهكاران شتاب نمىورزد .\r\nو مفهوم ديگر « الله اكبر » آنست كه حقيقتا بخشنده است بدون آنكه انتظار عوض و فايده اى براى خويش داشته باشد . عطايش بزرگ و فراوان و\r\n","description":"","footnote":"","page_name":" 84 ","page_number":100},
  {"content":"\r\nرفتارش نيكو و بزرگوارانه است . و مقصود ديگر از « الله اكبر » آنست كه زائد بودن صفات خداوند را بر ذات او نفى مىكند ، يعنى خدا در وصف نگنجد ، همچنين نفى مىكند داراى كيفيت و چگونگى بودن او را ، مانند آنست كه بگويد : خداوند برتر از آن است كه بيان ناقص تعريفكنندگان بتواند اندازهء صفت او را آن گونه كه هست بيان كند ، زيرا جز اين نيست كه تعريفكننده به اندازهء درك خود او را مىستايد نه به اندازهء عظمت و والائى مقام او ، اوج عظمت او بسيار فراتر و برتر از آن است كه وصفكنندگان بتوانند به امتيازات و كنه صفات او پى ببرند .\r\nو منظور ديگر از « الله اكبر » مانند آنست كه بگويد : « الله » برتر و گرامىتر از تمامى پديده هاست ، و اوست كه از بندگانش بىنياز است ، و به عمل آفريدگانش احتياجى ندارد .\r\n« اشهد ان لا إله الَّا الله » ( گواهى مىدهم كه هيچ معبود بر حقّى جز پروردگار نيست ) .\r\nمؤذّن با اين گفته اعلام مىدارد كه گواهى دادن جز با شناخت قلبى خداوند روا نيست . چنان است كه مىگويد : ( شنونده ) آگاه باش ( يا مىدانم ) قطعا هيچ معبود به حقّى نيست جز « الله عزّ و جلّ » و فرياد مىزند كه جز خدا هر چيز و\r\n","description":"","footnote":"","page_name":" 85 ","page_number":101},
  {"content":"\r\nهر كس كه پرستش گردد باطل است و با اعتراف به زبانم از عقيدهء درونيم پرده برمىدارم ، و در دل يقين دارم كه نيست معبود بر حقّى جز « الله » ، و گواهى مىدهم پناهگاهى نيست ( براى گريز ) از خدا مگر بسوى خود او و انسان قادر نيست از گزند هيچ ستمگرى و آشوب هيچ فتنه انگيزى رهائى يابد مگر خدا او را يارى دهد . و بار دوم كه فرياد بر مىآورد : « اشهد ان لا إله الَّا الله » معنايش اين است كه گواهى مىدهم : به هنگام گرفتارى در وادى حيرت هيچ رهائى بخشى نيست مگر يزدان پاك ، و كسى را ندارم كه مرا آشنا به دين گرداند جز پروردگار ، و خود او را گواه مىگيرم كه بىترديد و از عمق دل اعتراف مىكنم كه هيچ معبودى سزاوار پرستش نيست و همهء ساكنين آسمانها و زمين ، از فرشتگان گرفته تا انسان و ساير موجودات ، كوهها ، درختان ، جانوران و هر خشك و ترى كه وجود دارد همه را گواه مىگيرم : من با اعتقاد قلبى شهادت مىدهم كه بجز خداوند ، نه آفرينندهء ديگرى ، و نه روزى دهندهء و قابل پرستش و نه زيان رساننده و تنگگيرنده و درهم شكنندهء ديگر و نه گشاينده و گستراننده و نه باز دارنده و خير خواه و اندرز دهندهء ديگرى و نه كفايتكنندهء و شفا دهنده اى و نه اوّل و نه آخرى هست ، جز خداوندى كه آفرينش هستى بر اثر صدور فرمان هستى بخش او ، و هر نيكى و\r\n","description":"","footnote":"","page_name":" 86 ","page_number":102},
  {"content":"\r\nبركت به دست قدرت اوست ، آفريننده و تكامل بخشش جهانيان پاك و منزّه از هر عيب و نقصى است . و امّا « اشهد انّ محمّدا رسول الله » .\r\nمىگويد : خدا را گواه مىگيرم كه هيچ معبودى بحقّ نيست جز او ، و محمّد بنده و فرستادهء او ، و پيامبر و برگزيده و همراز اوست ، كه وى را جهت راهنمائى انسان به شاهراه هدايت و دين صحيح ( اسلام ) برانگيخته است تا آئين خود را بر همهء دينها غالب گرداند و همهء احكام را منسوخ سازد گرچه كافران را خوش نيايد ( از امام باقر عليه السلام روايت شده است كه پس از ظهور حضرت مهدى عليه السلام احدى نخواهد ماند جز آنكه اقرار به نبوّت حضرت محمّد صلَّى الله عليه و آله نمايد - منهج الصّادقين 4 : 251 و مجمع البيان 5 : 25 ) و تمام مردم را گواه مىگيرم به اعتراف خودم به اين كه محمّد صلَّى الله عليه و آله از همهء گذشتگان و آيندگان برتر است .\r\nو در مرتبهء دوّم كه مىگويد : « اشهد انّ محمّدا رسول الله » اعلام مىدارد كه نيازى به هيچ كس ندارد مگر به خداوند بىهمتاى چيره و مقتدر كه از تمامى بندگان و آفريدگان خود و همگى مردم بىنياز است ، و شهادت مىدهم به اينكه پروردگار ، محمّد صلَّى الله عليه و آله را با پيام مژده به نيكوكاران و ترساندن بدكاران بسوى مردم فرستاده است ، و شهادت مىدهم كه محمّد صلَّى الله عليه و آله با رخصت الهى به دعوت مردم به سوى خدا پرداخته ، او چراغ نور افشانى است كه زواياى تاريك زندگى\r\n","description":"","footnote":"","page_name":" 87 ","page_number":103},
  {"content":"\r\nبشر را روشن كرده است ، پس هر كس كه او را انكار نمايد و از تصديق او سرباز زده و به او ايمان نياورد ، خداوند او را براى هميشه وارد جهنّم گرداند بطورى كه هرگز از شعله‌هاى آتش آن در امان نخواهد بود . و امّا « حىّ على الصّلاة » هنگامى كه مؤذّن گويد : « حىّ » ( يعنى كه بشتابيد و بسرعت روى بسوى نماز آوريد ) . معنايش آن است كه : اى مردم بسوى بهترين عمل خود ، و دعوت پروردگارتان بشتابيد ، و براى طلب آمرزش از پروردگارتان پيشى گيريد و شعلهء آتش جانسوزى را كه خود برافروخته‌ايد فرو نشانيد ، و گردنهايتان را كه در بند گناهان خويش افكنده‌ايد برهانيد ، تا خدا بدىهايتان را بپوشاند و گناهانتان را بيامرزد ، و كيفرهايتان را به پاداش تبديل كند ، زيرا كه او حاكمى بخشنده و داراى بخششى بس بزرگ است . اى مسلمانان اجازهء حضور و پيشى گرفتن در آستانش براى ما صادر گشته است .\r\n\r\nاز ياد خدا نرفته اى نيم نفس\r\nبرخيز تو هم يك نفسش يادى كن\r\n\r\nو در بار دوم كه گويد : « حىّ على الصّلاة » يعنى برخيزيد و آفريدگارتان را مناجات كرده و دست نياز بسويش دراز كنيد ، بوسيلهء كلام خدا دست به دامن\r\n","description":"","footnote":"","page_name":" 88 ","page_number":104},
  {"content":"\r\nوى شويد ، و او را شفيع خود سازيد ، ذكر خدا ، قنوت ، ركوع ، سجود و فروتنى بسيار انجام دهيد ، از روى زارى سر بر آستان اطاعتش فرود آورده ، و دست نياز بسويش بلند كنيد ، زيرا خود او اجازهء اين كار را به ما داده است . و امّا « حىّ على الفلاح » مؤذّن با اين جمله مىگويد : روى به جاودانگى زوالناپذير آريد ( از غفلت و بىخبرى در آييد ) ، روى آوريد به رهاشدنى كه تباهى در آن نيست يا زندگانيى كه مرگى با آن نيست و نعمتهايى كه تمامشدنى نيست ، حكومتى با ثبات و شادمانيى كه اندوهى در پى ندارد ، و به يار و مأنوس و همدمى كه تا با وى هستى به ترسى مبتلا نگردى ، و به فروغى كه از فرط روشنائىاش از تاريكى اثرى نماند ، بسوى گشايشى كه با وجودش به هيچ تنگنايى دچار نشوى ، و به خوشبختى هميشگى و به بىنيازى كه با بودن آن تنگى و پريشانى نبينى ، و به تندرستيى كه با آن گرفتار بيمارى نگردى ، و به عزّتى كه با آن خوارى و ذلت نخواهد بود ، به نيروئى كه به سستى نگرايد ، و به سوى فضيلتى كه هيچ كرامتى با آن همانند نيست ، و كسى اندازهء آن را نميداند . بشتابيد بسوى شادمانى دنيا و آخرت ، و بشتابيد به سوى رهائى دنيا و آخرت .\r\n\r\nمرغ وحدانى او شو مادام\r\nتا بينى كه جهان زير پر است\r\nبگسل از هر چه بجز او باشد\r\nشو تو فانى كه خدا در نظر است\r\n\r\n","description":"","footnote":"","page_name":" 89 ","page_number":105},
  {"content":"\r\nو بار دوّم كه گويد : « حىّ على الفلاح » چنين گويد : از يك ديگر پيشى گيريد و بشتابيد به سوى مأموريتى كه به آن فراخوانده شده‌ايد ، بسوى نوازش بسيار و بخشش فراوان ، و بسوى عطاى بزرگوارى مهربان ، بخشندهء تمام نعمتها كه نعمتهايش عالى است ، و شتاب كنيد به طرف رستگارى بزرگ ، و نعمتهاى جاودانه در جوار رسول خدا صلَّى الله عليه و آله ( در جايگاه حقّ در پيشگاه زمامدار با اقتدارى كه بر همه چيز تواناست - القمر 54 : 55 ) و ( اما اينكه بار ديگر ) مىگويد : « الله اكبر » اعلام مىكند كه خداوند بسيار بلند مرتبه و گرامىتر از آن است كه كسى از آفريدگانش بتواند به پاداشى كه او براى بندهء مطيعش در خزانهء كرم خود اندوخته است پى ببرد . همان بندهء مطيعى كه او را پرستش كرده و وعيدش را شناخته و به او و يادش دل بسته باشد و دوستش داشته و به او ايمان آورده و اعتماد كند ، از او بترسد و مشتاق لقاى او گشته و هر چه را از سوى او رسد پذيرفته و به آن خشنود باشد . و بار دوم كه بگويد : « الله اكبر » يعنى خدا بزرگتر و برتر و گرانمايه تر از آن است كه كسى اندازهء كرامت و بخشش او را به دوستانش ، و كيفر او را بر دشمنانش ، و ميزان گذشت و آمرزش و نعمتش را براى كسى كه دعوتش را پذيرفته و پيامبرش را قبول كرده است بداند و بشناسد ، و همچنين اندازهء عذاب و\r\n","description":"","footnote":"","page_name":" 90 ","page_number":106},
  {"content":"\r\nشكنجهء او بر اشخاص ناسپاس و ناشكر كه آگاهانه از پذيرفتن ربوبيّت او روى گردانده‌اند را بداند و بشناسد .\r\nو امّا « لا إله الَّا الله » مؤذّن با اين جمله اعلام مىدارد كه خداوند براى كيفر آنان كه غير از او را پرستش كردند به سبب ارسال رسل و آشكار كردن راه رستگارى و دعوت به حقّ بوسيلهء پيامبرانش دلائل قوى و صحيح دارد ، و او برتر از آنست كه فردى عليه او دست آويزى داشته باشد ، پس هر كس كه دعوت او را پذيرفت روشنى و بخشش ارزانيش خواهد شد . ( و البتّه هر كس كه نخواهد دعوت او را بپذيرد ) خداوند از همهء جهانيان بىنياز و سريعترين حسابگران است . و معناى « قد قامت الصّلاة » و مراد از اين جمله كه در اقامه گفته مىشود ( اصطلاحا اعلام بپاداشتن نماز است ) آن است كه : اى مردم هنگام ديدار با خداوند و راه يافتن به درگاه الهى و كرامات او و زمان مناجات و پذيرفته شدن خواهشها و برآورده گشتن حاجات فرا رسيده است .\r\n\r\nكه اى بلند نظر شاهباز سدره نشين\r\nنشيمن تو نه اين كنج محنت آباد است\r\n\r\nبه پا خيزيد و جهت بدست آوردن عفو و خشنودى و آمرزش خدا اقدام كنيد .\r\n","description":"","footnote":"","page_name":" 91 ","page_number":107},
  {"content":"\r\nشرح : ( شيخ صدوق عليه الرّحمه ) گرد آورندهء اين كتاب مىگويد : علَّت اينكه راوى اين حديث يكى از بندهاى أذان و اقامه « حىّ على خير العمل » را نگفته يقينا جهت تقيّه ( پرهيز از مخالفين ) بوده است . و در خبر ديگر آمده است كه شخصى از حضرت امام صادق عليه السلام معناى « حىّ على خير العمل » را پرسيد ، فرمود : بهترين عمل ، ولايت ائمّه عليهم السلام است .\r\nو در خبر ديگر وارد شده است كه شايسته ترين كارها نيكى كردن به حضرت فاطمه سلام الله عليها و دودمان پاك او است - بر همهء آنان درود باد - .\r\n2 - عطا گويد : من و أبو العاليه و سعيد بن جبير و عكرمه در طائف نزد ابن عبّاس بوديم ، مؤذّنى بنام قثم ثقفى آمد و شروع به گفتن اذان كرد ، به محض آنكه گفت : « الله اكبر ، الله اكبر » ابن عباس به ما گفت : ايا فهميديد مؤذّن چه گفت ؟ ! ابو العاليه به او گفت : شما بر ايمان توضيح دهيد ! ابن عباس جواب داد كه گفت « الله اكبر » يعنى : اى كسانى كه در زمين سرگرم جمعآورى مال دنيا\r\n","description":"","footnote":"","page_name":" 92 ","page_number":108},
  {"content":"\r\nگشته‌ايد نماز واجب شده خود را براى انجام آن آماده سازيد .\r\nو با گفتن « اشهد ان لا إله الَّا الله » گويد : روز قيامت به پا خواهد شد ، و هر آنچه در آسمان و زمين است گواهى خواهند داد كه در هر شبانه روز پنج بار به شما گوشزد كرده‌ام : هنگام نماز فرا رسيده است .\r\nو با گفتن : « اشهد ان محمدا رسول الله » اعلام ميدارد هنگامى كه قيامت به پا گردد حضرت محمد صلى الله عليه و آله گواهى ميدهد كه من در هر شبانه روز پنج نوبت شما را به آن آگاهى دادم و دليل من نزد خدا موجّه است .\r\nو با « حىّ على الصّلاة » مىگويد : وظيفهء بسيار مهمّى بر عهده داريد ، بر پايش داريد .\r\nو « حىّ على الفلاح » اعلام مىكند : پيش به سوى اطاعت از خدا ، و دريافت سهم خويش از رحمت او يعنى نماز جماعت . و زمانى كه بندهء خدا مىگويد :\r\n« الله اكبر » هشدار مىدهد كه كارها را متوقّف كنيد .\r\nو وقتى بگويد : « لا إله الَّا الله » يعنى امانت هفت آسمان و هفت زمين و كوهها و درياها بر گردن شما نهاده شد ، حال مخيّريد ، چنانچه مايليد به آن روى آوريد و اگر نخواستيد به آن پشت كنيد ( و منتظر كيفرش باشيد ) .\r\n","description":"","footnote":"","page_name":" 93 ","page_number":109},
  {"content":"\r\n3 - محمّد بن مروان گويد : امام باقر عليه السلام فرمود : آيا مىدانى تفسير « حىّ على خير العمل » چيست ؟ عرض كردم خير . فرمود : تو را دعوت مىكند به نيكى ، آيا ميدانى نيكى كردن به چه كسى ؟ گفتم : نه . فرمود : تو را مىخواند به نيكى كردن به حضرت فاطمه و فرزندانش عليهم السلام .\r\n4 - اصبغ بن نباته گويد : در محضر محمّد بن حنفيّه بوديم كه از أذان سخن به ميان آمد ، فرمود : در معراج چون پيغمبر اكرم صلَّى الله عليه و آله به آسمانها برده شد ، به آسمان ششم كه نزديك شد فرشته اى فرود آمد كه تا آن زمان هرگز فرود نيامده بود ، سپس گفت : « الله اكبر ، الله اكبر » حق تعالى فرمود : راست گفت ، آرى ، من از آن بزرگترم كه عقل مردم بتواند مرا درك كند و از همه چيز به جلالت معنوى بزرگترم ، و سپس گفت : « اشهد ان لا إله الَّا الله » خداوند فرمود : راست مىگويد ، من يگانه‌ام جز معبود بر حقّى نيست ، فرشته گفت : « اشهد ان محمّدا رسول الله »\r\n","description":"","footnote":"","page_name":" 94 ","page_number":110},
  {"content":"\r\nپروردگار فرمود : ( آرى ) محمّد بنده و امين من است بر آفريدگانم ، او را برگزيدم و جهت ابلاغ پيام به بندگانم او را پيامبر خود قرار دادم .\r\nفرشته گفت : « حىّ على الصّلاة » ، خدا فرمود : نماز را بر بندگانم واجب ساختم و با آن براى ايشان دين و تعهّدى قرار دادم . بعد گفت : « حىّ على الفلاح » پروردگار فرمود : نماز موجب شايسته گشتن است ، يعنى رستگار شد هر كس كه به سوى آن گام برداشت و براى بدست آوردن خوشنودى خدا از آن غفلت نورزيد . سپس گفت « حىّ على خير العمل » ، خداوند جلّ جلاله فرمود : نماز نزد من ارجمندترين و پاكيزه ترين كارهاست و وقتى گفت « قد قامت الصّلاة » پيغمبر صلَّى الله عليه و آله ايستاد و ساكنان آسمان به او اقتدا كردند و از اين زمان شرافت پيغمبر صلى الله عليه و آله به نهايت رسيد .\r\n\r\nباب 24 - معنى حروف الفبا\r\n1 - ابن فضّال به نقل از پدرش گويد : حضرت رضا عليه السلام فرمود : نخستين\r\n","description":"","footnote":"","page_name":" 95 ","page_number":111},
  {"content":"\r\nچيزى كه پروردگار جهت آموزش نوشتن به آفريدگان خود پديد آورد حروف الفبا بود . هر گاه شخصى با چوب دستى بر سر كسى بكوبد بگونه اى كه در اثر ضربه قادر به تكلَّم بعضى از حروف الفبا نباشد ، حكم اين است كه به مضروب گفته شود : حروف الفبا را يك به يك تلفظ كن و سپس به تعداد حروفى كه قادر به اداى آن نباشد ، مىبايست ضارب به او ديه بپردازد . پدر بزرگوارم از جدّش از امير المؤمنين عليه السلام برايم نقل كرد كه هر يك از « الف ، ب ، ت ، ث ، » ( علامت اختصارى كلمه اى است ) « الف » آلاء ، نعمتهاى الهى مىباشد ، « با » بهجت ، نيكوئى و خوبى خدا است . « تا » به تمام و كمال رسيدن دين خدا بوسيلهء قائم آل محمّد صلى الله عليه و آله بوده و « ثا » ثواب و پاداش مؤمنين بر رفتارهاى شايستهء ايشان است .\r\n« ج ، ح ، خ » جيم جمال ، جلال و بزرگى خدا است . « حاء » حلم و صبر خداوند بر نافرمانى بندگان . « خاء » خمول ، سرافكندگى تبهكاران در پيشگاه خداى بزرگ . « دال » دين و آئين الهى . « ذال » ذو الجلال . « را » رأفت و مهربانى او و « زاى » زلزله‌ها و تكانهاى سخت قيامت است .\r\n« سين » سنا ، بلندمرتبگى و نور و فروغ خداوند است .\r\n","description":"","footnote":"","page_name":" 96 ","page_number":112},
  {"content":"\r\n« شين » - شاء الله - يعنى آنچه خدا بخواهد همان شود ، ( نه آنچه دل ما بخواهد ) و شما جز آنچه خواست خدا است نمىتوانيد انجام دهيد .\r\n« صاد » كنايه از صادق الوعد است يعنى نويد خداوند بىتخلَّف است در وادار ساختن مردم بر گذر از صراط و باز داشت ستمگران در بازپرسى .\r\n« ضاد » مخفّف « ضلّ » ، يعنى گمراه گشته است كسى كه با محمّد صلَّى الله عليه و آله مخالفت ورزد .\r\n« طا » طوبى كه درختى است در بهشت و سرانجام خير مخصوص مؤمنين است .\r\n« ظا » ظنّ ، خوشگمانى مؤمنين به خدا و بدگمانى كافران به او است .\r\n« ع » « عين » از عالم گرفته شده است . « غ » غنا و بىنيازى است .\r\n« ف » فرج ، گشوده گشتن يكى از درهاى گشايش و فرج را مىرساند .\r\n« ق » قرآن است كه گردآورى و نگهدارى آن از دستبرد حوادث بر عهدهء خدا است .\r\n« ك » كافى و بىنيازكننده ، خداوند است .\r\n« ل » لغو ، بيهودگى يا لعن ، مقصود از كافران است در مورد دروغهايى كه به خدا نسبت مىدهند .\r\n« م » ملك خدا است ، روزى كه حاكميّت منحصر به او است و در آن روز\r\n","description":"","footnote":"","page_name":" 97 ","page_number":113},
  {"content":"\r\nفرمايد : « * ( لِمَنِ الْمُلْكُ الْيَوْمَ ) * » ( آيا امروز حكومت و پادشاهى از آن كيست ) ؟ روح پيغمبران و امامان به سخن آمده و پاسخ مىدهند : « * ( لِلَّه الْواحِدِ الْقَهَّارِ ) * » . آنگاه خداوند مىفرمايد : « * ( الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ إِنَّ الله سَرِيعُ الْحِسابِ ) * » ( امروز هر كس مزد خود را دريافت مىكند ، در امروز ظلم و ستمى نيست ، همانا پروردگار بسرعت حساب مردم را رسيدگى مىكند - مؤمن : 16 ) . « ن » « نوال الله » ، عطاى خداوند به مؤمنين و كيفر دادن به كافران باشد .\r\n« واو » ويل ، چاه ويل در جهنم جايگاه تبهكاران ، و يا واى بر آن كس كه نافرمانى پروردگار را بكند .\r\n« ها » هون ، نافرمانى بزهكاران و دشمنان خدا در پيشگاه او بىارزش و ناچيز است .\r\n« لام الف لا » « لا إله الَّا الله » مىباشد كه كلمهء اخلاص است و هيچ بنده اى از سر اخلاص نگويد مگر آنكه بهشت بر او واجب گردد .\r\n« ى » يد الله ، دست قدرت خدا است بالاى سر مخلوق به جهت روزى رساندن به آنان ، او منزّه و برتر است از آنچه مشركين به وى نسبت دهند . سپس فرمود : پروردگار بزرگ اين قرآن را با همين حروف كه مردم مقاصدشان را بيان مىكنند نازل فرمود ، و آنان را به تحدّى و آوردن همانندى براى آن فرا خواند\r\n","description":"","footnote":"","page_name":" 98 ","page_number":114},
  {"content":"\r\nچنانچه با صراحت فرمود : « * ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً ) * » ( بگو اى محمّد اگر همهء انسانها و جنّ اجتماع كنند تا مثل اين قرآن كتابى را بياورند نخواهند توانست ، اگر چه همگى يك ديگر را در اين مورد يارى كنند - اسرا 17 : 88 ) .\r\n2 - يزيد بن الحسن به نقل از موسى بن جعفر از جدّ بزرگوارش امام حسين عليهما السلام برايم گفت : روزى شخصى يهودى خدمت رسول خدا صلَّى الله عليه و آله آمد و پرسيد : آيا به كار بردن حروف الفبا چه سودى دارد ؟ در آن وقت امير المؤمنين عليه السلام در محضر آن بزرگوار حضور داشت ، پيغمبر خدا به على عليه السلام فرمود : پاسخ او را بده ! پس دست به دعا برداشت و چنين گفت : پروردگارا او را يارى فرما و استوارش بدار ، آنگاه علىّ عليه السلام فرمود : هر يك از حروف نامى از نامهاى خداوند است سپس چنين ادامه داد :\r\nامّا « الف » - الله - معبود به حقّى نيست جز او كه زنده كننده و برپا\r\n","description":"","footnote":"","page_name":" 99 ","page_number":115},
  {"content":"\r\nدارنده و نگهدارندهء همهء موجودات است - ( بقره 2 : 255 ) « با » - باقى - جاودانه اى است كه پس از نابود شدن آفريدگانش پايدار خواهد بود . « تا » - توّاب - ( در هشت جاى قرآن آمده است ) خداوند بس توبه پذير و مهربان است ، بازگشت از گناه را از بنده اش مىپذيرد . « ثا » - ثابت و پايدار هميشگى - « * ( يُثَبِّتُ الله الَّذِينَ آمَنُوا بِالْقَوْلِ الثَّابِتِ ) * » ( خداوند آنان را كه ايمان آوردند به سبب سخن راست و محكمى كه در دلهاى ايشان جاى گرفته است ثابت مىدارد . ابراهيم 14 :\r\n27 ) « جيم » - جلّ - بس باشكوه ، و منزّه است نامهاى او . و « حاء » - حقّ - وجودى ثابت و زنده و بردبار است . « خاء » - خيبر - آگاه به كردار بندگان . « دال » - ديّان - جزا دهندهء روز رستاخيز . « ذال » داراى شكوه و بزرگوارى . « را » - رأفت - نسبت به بندگان خود بسيار مهربان . « زاى » زينت پرستشكنندگان . « سين » - سميع - شنوا و بينا . « شين » - شاكر - سپاسگزار بندگان مؤمن خويش . « صاد » - صادق - يعنى در نويد و وعيدش راستگو . « ضاد » آسيب رسانى كه بخاطر بهره مند ساختن است . « طا » - طاهر - پاك سازندهء بندگان از گناه و خود نيز از هر پالايشى پاكيزه است . « ظا » - ظاهر - آشكار در آينهء جهان آفرينش كه نشانگر عظمت او است . « عين » عالم و آگاه به حال بندگان خود . « غين » - غياث -\r\n","description":"","footnote":"","page_name":" 100 ","page_number":116},
  {"content":"\r\nفريادرس درماندگان و دادخواهان . « فا » شكافندهء دانه و هسته . « قاف » قادر و توانا است . بر تمامى آفريدگانش . « كاف » بىنيازكننده اى است كه همتايى برايش نيست ، نه زائيده شده و نه زائيده است . « دال » - لطيف - مهربان و رسانندهء نيكيها به بندگانش . و « ميم » - مالك و - پادشاه اقليم وجود است . « نون » نور و روشنى آسمانها است و زمين شمّه اى از فروغ عرش عظمت او مىباشد . « واو » - واحد - يكتاى بزرگوارى كه نه زائيده است و نه خود زائيده شده از چيزى است .\r\n« ها » هدايتگر و راهنماى بندگان خود ، « لام » لا هيچ كس سزاوار پرستش نيست جز ذات پروردگار ، يگانه اى كه شريكى برايش نيست . « يا » - يد - دست قدرت خدا بر سر آفريدگانش گسترده است ، وقتى سخن امير المؤمنين عليه السلام به اينجا رسيد پيغمبر خدا صلَّى الله عليه و آله فرمود : اين همان گفتارى است كه خداوند براى خود آن را از بنده اش پسنديد و ( در نتيجهء اين موشكافى و دقّت امير المؤمنين ) مرد يهودى اسلام را پذيرفت .\r\n","description":"","footnote":"","page_name":" 101 ","page_number":117},
  {"content":"\r\n\r\nباب 25 - معنى واژه‌هاى ابجد\r\n1 - أبى الجارود از امام باقر عليه السلام نقل كرده است كه فرمود : چون عيسى ابن مريم متولَّد گرديد رشدش چنان سريع بود كه نوزاد يك روزه به طفل دو ماهه مىماند ، هنگامى كه به هفت ماهگى رسيد مادرش او را به مدرسه ( مكتب ) نزد معلَّم برد و مقابل آموزگار نشاند ، معلَّمش به او گفت بگو : « بسم الله الرّحمن الرّحيم » ، عيسى بيدرنگ گفت : « بسم الله الرّحمن الرّحيم » آموزگار گفت : بگو « أبجد » عيسى سر برآورد و گفت : آيا تو مىدانى « أبجد » يعنى چه ؟ معلَّم ( كه خشمگين شده بود ) تازيانه را بلند كرد تا او را بزند ، عيسى گفت : استاد ، جواب من با كتك نيست چنانچه آن را مىدانى بگو ! و اگر نمىدانى سؤال كن تا به تو ياد دهم ، معلَّم جواب داد : بگو ! عيسى عليه السلام فرمود : « أبجد » از چهار حرف تركيب شده است كه هر كدام معناى خاصّى دارد . « الف » - آلاء - عطاهاى خدا و « با » - بهجت\r\n","description":"","footnote":"","page_name":" 102 ","page_number":118},
  {"content":"\r\n- نيكوئى و شادمانى خدا است . « جيم » جمال و زيبائى پروردگار ، « دال » دين و آئين قادر متعال مىباشد . امّا « هوّز » ، « ها » هول و ترس از دوزخ است . « واو » - ويل - واى بر جهنّميان . « زاى » - زفير - سختى دم و زوزهء شعله‌هاى آتش جهنم است . « حطَّى » كنايه از فرو ريختن خطاها ( گناهانى كه از روى عمد نباشد ) از آمرزش خواهان ، « كلمن » كلام خدا است كه دگرگون نشود . « سعفص » متاعى كه با پيمانه اى اندازه گيرى مىشود بايد با آن برابر باشد ، عدالت بايد رعايت شود . « قرشت » جهنّم آنان را فرو پيچيده و محشور كرده است ، و وقتى سخن عيسى به اينجا رسيد ، آموزگار رو به مريم نموده گفت : اى زن دست پسرت را بگير و از اينجا ببر او دانشمند است و نيازى به آموزگار ندارد .\r\n2 - اصبغ بن نباته گويد : امير المؤمنين عليه السلام فرمود : عثمان بن عفّان از پيغمبر صلَّى الله عليه و آله تقاضا كرد كه « ابجد » را تفسير كند رسول خدا فرمود : تفسير « ابجد » را فراگيريد كه معانى شگفت انگيزى در آن است و حيف است كه دانشمندى توضيح آن را نداند ، يكى از حاضران پرسيد : اى رسول خدا تفسير آن چيست ؟\r\n","description":"","footnote":"","page_name":" 103 ","page_number":119},
  {"content":"\r\nفرمود : امّا « الف » اشاره به « آلا » نعمتهاى خدا است ، و يك حرف از نامهاى او ، و « با » - بهجت - خرسندى خداست ، امّا « جيم » اشاره است به جنّت و شكوه و زيبائى خدا ، و « دال » دين خدا مىباشد ، امّا « هوّز » - ها - اشاره به هاويه يعنى ( دوزخ ) است و واى بر كسى كه در آن سرنگون گردد ، و « واو » يعنى واى بر دوزخيان ، و « زاى » زاويه و گوشهء جهنّم مىباشد ، و پناه بر خدا از عذابى كه در آن زاويه است ، يعنى گوشه‌هاى دوزخ . امّا « حطَّى » - حاء - فروريختن گناهان است از آنان كه در شب قدر آمرزش بخواهند ، همان شبى كه تا سپيده دم آن جبرئيل و فرشتگان به زمين فرود آيند . و امّا « طا » درخت طوبى است كه فقط مؤمنان از آن بهره مندند و چه سرانجام نيكى است طوبى ، درختى كه پروردگار با دست قدرت خويش نشانده و از روح خود در آن دميده است ، شاخ و برگش از فراز بهشت به چشم مىخورد ، زيور آلات و لباسهاى زينتى از آن بدست مىآيد و ميوه هايى از آن سرازير است به دهان بهشتيان . امّا « يا » - يد الله - يعنى نيروى خدا و دست لطف و قدرت او كه بر سر همهء آفريدگان است ( نه مانند دست بشر چنانچه گروه مجسّمه گويند ) منزّه و برتر است خدا از نسبتهاى نارواى كافران . و كلمن « كاف » آن ، كلام خدا است كه\r\n","description":"","footnote":"","page_name":" 104 ","page_number":120},
  {"content":"\r\nدگرگونى ندارد و غير از آستان مقدّسش هرگز پناهگاه ديگرى يافت نمىگردد و « لام » ديدار و درودهائى است كه بهشتيان با يك ديگر دارند ، و سرزنشهائى است كه دوزخيان به يك ديگر مىكنند . « ميم » سلطنت خدا كه بىزوال است ، و پايدارى او است كه به حريمش نيستى و تباهى راهى ندارد . « نون » اشاره است به مركَّب و قلم و آنچه مىنگارد ، كه قلم و كتابى از نور است در لوحى محفوظ و فرشتگان نزديك بر آن گواهند ، ولى تنها گواهى خداوند برايش بس است . امّا « سعفص » « صاد » پيمانه اى از هر چيزى برابر پيمانهء ديگر از همان جنس بايد قرار گيرد ، نگين انگشترى برابر نگين ديگر ، يعنى مكافات برابر مكافات ، كه هر گونه با ديگران رفتار كنى همان گونه با تو رفتار خواهد شد و كيفر يا پاداش خواهى گرفت .\r\n\r\nهر چه كنى به خود كنى\r\nگر همه نيك و بد كنى\r\n\r\nمسلَّما خداوند بر بندگانش ستم روا نمىدارد امّا « قرشت » يعنى اعضاى پراكندهء مردم را فراهم آورده و زنده شان مىسازد سپس آنان را روانهء صحراى محشر كرده تا اعمالشان مورد رسيدگى قرار گيرد و رأى نهايى صادر گردد ، برابر واقعيت ميان آنان داورى خواهد شد ، و ستمى بر آنان نخواهد رفت . شيخ صدوق - عليه الرّحمه - نقل كرده است كه اين حديث را أبو عبد الله\r\n","description":"","footnote":"","page_name":" 105 ","page_number":121},
  {"content":"\r\nابن ( أبى ) حامد نيز به اسناد خودش كه تا أنس مىرسد بر ايمان بازگو كرده است كه أنس گفت پيامبر خدا فرمود : تفسير أبى جاد را بياموزيد ، زيرا همهء معانى آن شگفتانگيز است ، سپس همانند حديث بالا را كلمه به كلمه و بدون كم و زياد بازگو كرد .\r\n3 - و در خبر ديگرى آمده است كه شمعون از پيغمبر اكرم صلَّى الله عليه و آله پرسيد :\r\nمعناى ابو جاد ، هوّز ، حطَّى ، كلمن ، سعفص ، قرشت ، و ما كتب چيست ؟ رسول خدا فرمود : ( تمامى آن مربوط به صفات حضرت آدم عليه السلام مىباشد ) « أبو جاد » كنيهء حضرت آدم است . هنگامى كه او از خوردن گندم نهى شد آنقدر گرسنه گشت كه نزديك بود هلاك شود پس آن را خورد و يا اينكه آن را نيكو دانسته و خورد ، به همين سبب چنين لقبى گرفت .\r\nامّا « هوّز » اشاره به اين است كه از آسمان فرو آمد و در زمين مأوى گزيد . و « حطَّى » اشاره مىكند كه اشتباهاتش او را در برگرفت . « كلمن » يعنى كه با خدا سخن گفت ، و « سعفص » خدا فرموده است به هر چيزى به اندازهء ارزشش\r\n","description":"","footnote":"","page_name":" 106 ","page_number":122},
  {"content":"\r\nبايد بها داده شود . « قرشت » به گناهان اعتراف كرد و خدا او را آمرزيد ، و « كتب » اشاره به آن است كه قادر متعال دو هزار سال پيش از آفرينش آدم در لوح محفوظ رقم زد كه آدم از خاك و عيسى بدون پدر آفريده شده‌اند ، سخن خود را با اين آيه تأييد كرد : « * ( إِنَّ مَثَلَ عِيسى عِنْدَ الله كَمَثَلِ آدَمَ خَلَقَه مِنْ تُرابٍ ) * » ( آفرينش عيسى نزد پروردگار در نداشتن پدر همانند آدم است كه از خاك ( آفريده شد - آل عمران 3 : 59 ) شمعون تصديق كرد و گفت : اى محمّد درست گفتى !\r\n\r\nباب 26 - معنى نامهاى پيغمبران و سايرين\r\nدر اين باب احاديثى را ، اساتيد بزرگوار ما - رضى الله عنهم - با سلسله سندهاى خود كه نام نبرده‌اند و فقط راوى اصلى را كه از امام نقل كرده است به نام مشخّص برايم بازگو كرده‌اند ، من نيز آنها را در كتاب « علل الشّرائع و الاحكام و الأسباب » در چند باب پراكنده نقل كرده‌ام و در اينجا دسته بندى كرده و فشرده اى از آنها را مىآورم : « آدم » معنايش آن است كه خداوند وى را از روى زمين آفريد - أديم زمين چهارم است - « حوّا » يعنى او براى موجود زنده اى ( آدم ) آفريده شد . « انسان » يعنى او فراموشكار است ، « نساء » يعنى مونس مرد از نظر\r\n","description":"","footnote":"","page_name":" 107 ","page_number":123},
  {"content":"\r\nجفتگيرى « مرأه » يعنى از مرد آفريده شده ( چون حوّا از آدم خلق شده ) است .\r\n« ادريس » احكام الهى و قوانين اسلام را زياد به مردم درس مىداد . « نوح » ( نامش عبد الغفّار يا عبد الملك يا عبد الاعلى بود ) چون بر احوال خود نوحه سرائى مىكرد مدّت پانصد سال گريست ، و نفس خود را از آلودگيها و گمراهيهايى كه قومش در آن غوطه ور بودند رهانيد . و معناى طوفان كه در دوران او اتّفاق افتاد آن است كه آب همه چيز را فراگرفت ( به عربى آن را طفى الماء گويند ) .\r\n« هود » اين نام بدين جهت بر او نهاده شده كه هدايت يافت از آنچه قومش را گمراه ساخته بود ، و به آن مبتلا نگرديد . سپس از طرف خداوند مبعوث شد تا آنان را از گمراهى رهانيده و به شاهراه هدايت برساند .\r\n« ريح عقيم » بادى است كه نه ابر آورد و نه درخت را بارور سازد ، خداوند آن را بر قوم عاد فرستاد تا نابودشان سازد ، معنايش اين است كه توأم با عذاب و بىرحم است ، چنان كه مىدانيم بادهاى ديگر نطفه را به گياه تلقيح مىكنند ولى اين باد عذاب را به آنها تلقيح كرد . يعنى رحمت از آن پديدار نمىگشت ، مانند مردى كه صاحب فرزند نشود پس همهء كاخها و دژها و شهرها و هر بناى محكم و استوارى را كه در آنجا بود چنان خرد و نابود كرد و درهم كوبيد ( چون گندمى زير سنگ آسياب ) و همچون ماسهء نرم روان شدند كه باد\r\n","description":"","footnote":"","page_name":" 108 ","page_number":124},
  {"content":"\r\nجابجايشان مىكرد . و به آسمان مىبرد ( هفت شب و هشت روز پى در پى آن تندباد عقيم برايشان وزيد ) . « ذات العماد » به قوم عاد گفته مىشود ؛ معنايش آن است كه آنها قطعه سنگهاى بزرگى را به اندازهء بلندى كوه از كوهى مىبريدند و پايه مىساختند ، بعد اين ستونها را در هر كجا مىخواستند مىافراشتند ، سپس در بالاى آن كاخهاى خود را مىساختند بدين سبب آنها را « ذات العماد » گفتند .\r\n« ابراهيم » چون به نيكى كردن همّت گماشت ، در نتيجه كامياب گرديد .\r\nو معناى « ذو القرنين » اين است كه مدّتى قوم خود را به خدا دعوت كرد ، ليكن آنها از پيروى او سرباز زدند و چنان او را مورد ضرب و شتم قرار دادند [ كه يك طرف سرش شكست 
  ] مدّتى از بين آنها رفت سپس به سويشان بازگشت و برنامهء قبل خويش را اجرا كرد ، اين بار نيز بگونه اى كتك خورد كه طرف ديگر سرش [ شكسته شد 
  ] ( ميان قلَّاب از علل باب 37 ) .\r\n« اصحاب رسّ » اينان در كنار رودخانه اى به نام رسّ كه در سرزمين مشرق بود مأوى داشتند به همين مناسبت چنين ناميده شدند ( همان رود ارس است كه به طول هشتصد كيلومتر در جريان است ، از مشرق آسياى صغير آغاز گشته و در مغرب درياى خزر به خليج قزل آغاج به دريا مىريزد ) . و گفته‌اند رسّ نام چاهى بود . ديگر اينكه اين گروه پس از درگذشت حضرت سليمان ، پيغمبر\r\n","description":"","footnote":"","page_name":" 109 ","page_number":125},
  {"content":"\r\nخود را در بند كشيده و زنده بگور كردند ، آنان كسانى بودند كه درخت صنوبرى را ( به نام شاه درخت ) كه يافث بن نوح نهالش را كاشته بود ، و بعد از فرونشستن طوفان نوح از ميان گل و لاى سر برآورد و تنومند شد مىپرستيدند ، و زنانشان با ماليدن عورت به يك ديگر ( بجاى مرد ) شهوت جنسى خود را فرو مىنشاندند ، آنگاه خداوند آنها را به وسيلهء ورزش طوفان سهمگين بسيار سرخ رنگى عذاب كرد ، و زمين را در زير پايشان چون سنگ گوگرد آتش زائى قرار داد كه شعله مىكشيد و آنان را در كام خود مىگرفت ، و نيز ابر سياه تاريكى همچون گنبد بر سرشان سايه افكند و آتش باريد [ و سنگها با شعله‌هاى سوزان چنان بر سر و روى آنها مىخورد كه بر اثر آن بدنهايشان گداخته مىشد ، همچنان كه مس در آتش مىگدازد 
  ] ( علل الشّرائع باب 38 ) . « يعقوب » را بدين سبب به اين نام خواندند كه او و برادرش « عيص » دوقلو بودند ، ولى نخست عيص ، و در پى او برادرش يعقوب به دنيا آمد .\r\n« اسرائيل » ( نام حضرت يعقوب است ) يعنى بندهء خدا ، چون « اسرا » به معناى بنده ، و « إيل » نام پروردگار است ، و در خبر ديگر آمده است « اسرا » به معنى قوّت و « إيل » يكى از اسماء الهى است ( و در علل الشّرائع باب 39 گويد : اين نام يكى از پريان بود كه قنديلهاى بيت المقدّس را خاموش مىكرد ، شبى حضرت يعقوب او را دستگير كرده و به ستون بست و چون صبح مردم منظره را ديدند\r\n","description":"","footnote":"","page_name":" 110 ","page_number":126},
  {"content":"\r\nگفتند : يعقوب جنّى را اسير كرده و به ستّون بسته است ) .\r\nهمچنين جبرئيل هم بمعنى نيروى خداست . بنا بر اين ، مفهوم اسرائيل مىشود : قدرت خدا .\r\nو بدين گونه است هر اسمى كه جزء پايانى آن « إيل » يا پيش از آن « عبد و يا عبيد » باشد ، و « إيل » نام خداوند مىباشد بنا بر اين معناى « جبرئيل » عبد الله ، « ميكائيل » عبيد الله ( بندهء كوچك خدا ) و همچنين « اسرافيل » عبيد الله است . و « يوسف » از ( آسف ، يوسف ) به معنى خشم گرفته شده است ، چون وجود او برادرانش را خشمگين مىساخت ، خدا فرموده است : « * ( فَلَمَّا آسَفُونا انْتَقَمْنا مِنْهُمْ ) * » ( پس آن هنگام كه ما را خشمگين ساختند ، از ايشان انتقام گرفتيم - زخرف 43 : 55 ) . مقصود از نامگذارى او به يوسف اين است كه آنچه از فضيلت او بر برادرانش روشن مىگرديد ، خشم آنها را شعله ور مىساخت .\r\nو « موسى » را نيز به اين نام خوانند زيرا كه خاندان فرعون جعبه اى را كه وى در آن قرار داده شده بود از رود نيل در جايى بين آب و درخت پيدا كرده ، و از وسط آب بيرونش آوردند ، به زبان قبطى آب را « مو » و درخت را « سى » نامند . يعنى شخصى كه از بين آب و درختان گرفته شده است ( 1 ) .\r\n\r\n","description":"","footnote":"\r\n( 1 ) او را موشا مىگفتند سپس معرب كرده يعنى شين را به سين بدل ساختند و به قاعدهء ناقص يائى به يا نوشته و به ألف خواندند . ( دهخدا حرف م صفحهء 79 )\r\n","page_name":" 111 ","page_number":127},
  {"content":"\r\n« خضر » به معناى سبزه است زيرا او به روى هيچ چوب خشكى تكيه نمىداد و يا نمىنشست و بر هيچ زمين بىگياهى قرار نمىگرفت مگر آنكه جنبشى كرده و بلافاصله سبز مىشد ، نام اصليش « تاليا » فرزند ملكان بن عابر ابن ارفخشذ بن سام بن نوح بود .\r\n« طور سينا » ( صدر آيه اين است * ( وَشَجَرَةً تَخْرُجُ مِنْ ) * . . . مؤمنون 23 : 20 ) اين كوه داراى درخت زيتون بوده است و هر كوهى كه بر آن درختها و گياهان سودمند باشد « طور سينا » و يا « طور سينين » نامند و اگر كوهى گياه يا درختان سودمند نداشته باشد « جبل » و « طور » مىگويند .\r\nو معناى قول خداوند عزّ و جلّ كه به حضرت موسى فرمود : * ( « فَاخْلَعْ نَعْلَيْكَ » ) * ( و بيفكن از پاى دو كفش خود را - طه 20 : 12 ) . اينست كه دو ترسى را كه در دل دارى از خود دور كن ، كه يكى دلهرهء از بين رفتن خاندانش بود ، زيرا كه در دوران زايمان ، مادر را ترك گفته ، و ترس ديگر از فرعون بوده است ، احتمال ديگرى هم هست ، و در روايتى وارد شده است كه چون دو كفشى كه به پا داشت از پوست الاغ مرده بود ، و آن سرزمين جايگاه پاكيزه اى بود ( بدين جهت به او فرمان داده شد كه كفشهايت را بيرون بياور تا زمين پاك را آلوده نسازد ) ( و گفته‌اند -\r\n","description":"","footnote":"","page_name":" 112 ","page_number":128},
  {"content":"\r\nشايد اين امر براى آن بود كه پاهاى آن بزرگوار به زمين وادى مقدس برسد .\r\nعلل باب 55 ) . و امّا « طوى » نام درّه ايست . ( بنا بر اين عطف بيان است از بالواد المقدّس و تنوين آن كه دلالت بر منصرف بودن دارد به جهت تأويل آن به مكان است و گويند كه « طوى » مثنّى است مشتقّ از « طىّ » يعنى دو بار صدا زده شده و يا پاكيزه شده است ، يك بار پس از ديگرى منهج الصّادقين 5 : 474 ) و معناى قول خداوند « * ( فَقُولا لَه قَوْلًا لَيِّناً ) * » ( اين است كه خداوند به موسى و هارون فرمود : به سوى فرعون كه ديكتاتورى شده است برويد ) و با نرمى و آرامى با وى سخن بگوئيد - طه 20 : 44 - يعنى او را احتراما به كنيه صدا بزنيد ، چون نام فرعون وليد ابن مصعب و كنيه اش « ابو مصعب » بود . و معناى « * ( فِرْعَوْنَ ذِي الأَوْتادِ ) * » ( و فرعون دارندهء ميخها - الفجر 89 : 10 ) آنست كه ديكتاتور مصر وقتى به كسى خشمگين مىشد و مصمّم مىشد كيفر كند ، او را بر روى زمين يا به روى تختهء چوب پهنى مىخوابانيد و دو دست و دو پاى او را با چهار ميخ ميخكوب مىكرد و در همين حال رهايش مىساخت تا جان دهد ، بدين جهت خداوند او را * ( « ذِي الأَوْتادِ » ) * ناميده است .\r\n« داود » معنايش آنست كه او زخمها و شكستگى دل خود را با مودّت و دوستى خدا التيام مىبخشيد و درد خود را با عشق و محبّت به خدا و به اطاعت وى درمان مىكرد بگونه اى كه به او گفته شد : بنده ( خداوند فرموده است : « * ( وَاذْكُرْ عَبْدَنا داوُدَ ) * » ( ص 38 : 17 ) . گويند : روزى داود روزه بود ، و روز بعد افطار مىكرد ، نصف شب را نيز به قيام بسر مىبرد ) .\r\n","description":"","footnote":"","page_name":" 113 ","page_number":129},
  {"content":"\r\n« ايّوب » از - آب ، يؤب - گرفته شده كه به معناى برگشتن مىباشد و بدين سبب به او گفته شده است كه پس از ابتلا به بيمارى جانكاهى كه بر اثر آن خانه و خانواده اش را ترك كرد ( ولى دست از شكر خدا برنداشت ) عاقبت تندرستى خود را باز يافت و نعمت و خانواده و مال و فرزند به او باز گشت .\r\n« يونس » از انس و الفت گرفته شده است چون وقتى از نافرمانى قومش خشمگين شده از ميان آنها رفت ، با خدا الفت گرفت ، و پس از بازگشتش دوباره با آنان مأنوس گرديد .\r\nو معناى اينكه خداوند اسماعيل بن حزقيل را « * ( إِنَّه كانَ صادِقَ الْوَعْدِ ) * » ( او راستگو در وعده بود - مريم 19 : 55 ) ناميد ، اين است كه او به شخصى قول داد كه تا تو برگردى من اينجا مىمانم ( از قضا آن مرد فراموش كرد ) و اسماعيل تا يك سال چشم به راه او همان جا ماند تا آمد .\r\n« مسيح » به اين دليل به عيسى بن مريم گفته مىشد كه او سيّاح بود و در جاى معيّن مستقر نمىگشت و همچنين روزه دار بود .\r\n« نصارى » نيز به اين نامند چون اصل ايشان در شهرى از سرزمين شام بنام ناصره بود . ( گويند حضرت مريم پس از برگشتن از مصر در آنجا اقامت گزيد ) . « حوّاريين » به كسانى كه شغلشان گازرى بود و لباسها را به وسيلهء شستن از چرك پاك و سفيد ميكردند . حوارى مىگفتند ، بدين سبب اين نام بر آن دوازده\r\n","description":"","footnote":"","page_name":" 114 ","page_number":130},
  {"content":"\r\nنفر نهاده شده است كه در نهان و آشكار به خود و ديگران پند مىدادند تا چرك گناه را از شخص و اشخاص بزدايند ، و اين نام از خبز الحوار ( نان سفيد ) گرفته شده است .\r\nپيغمبران « اولو العزم » كه عبارتند از نوح ، ابراهيم ، موسى ، عيسى و محمّد - صلوات الله عليهم - نيز بدين سبب « اولو العزم » ناميده شده‌اند كه با عزمى مصمّم به ابلاغ شريعتى از جانب خدا مأمور شدند ( كه تا بعثت پيغمبر اولو العزم ديگرى آن شريعت از بين نرود ) .\r\nو معناى ديگرى هم براى آن ، روايت شده است كه از ايشان نسبت به حضرت محمّد - صلَّى الله عليه و آله و ائمّه عليهم السلام پيمان گرفتند ، و آنان نيز همگى بىدرنگ پذيرفته و به آن اقرار كردند .\r\n\r\nباب 27 - نامهاى پيغمبر اكرم و دودمان گراميش صلوات الله عليهم\r\n1 - جابر بن عبد الله انصارى گويد پيامبر خدا صلَّى الله عليه و آله فرمود : من از تمامى\r\n","description":"","footnote":"","page_name":" 115 ","page_number":131},
  {"content":"\r\nمردم به حضرت آدم شبيه ترم ، و حضرت ابراهيم از لحاظ قيافه و اخلاق بيش از همه كس به من مىماند . خداوند از عرش عظمت خود مرا به ده اسم ناميده ، و چگونگى و خلق و خوى نيكم را با آن آشكار فرموده ، به زبان هر پيامبرى كه بر قومى برانگيخته مىشد مژدهء آمدن مرا داده است . و در چند جاى تورات ( كتاب يهود ) نامم را ذكر كرده ، آوازهء مرا در ميان پيروان تورات و انجيل پراكنده و آشكار ساخته است ، سپس سخن خود را به من آموخت ، و مرا به آسمان بالا برد ، و از نامهاى خويش نامى بر من نهاد ، نام او محمود است و مرا « محمّد » ناميد ، و در بهترين زمانهاى امّتم به اين جهان آورد ، و در تورات نامم را « احيد » نهاد ، كه از توحيد گرفته شده است كه بسبب يگانه پرستى كالبد امّتم را بر آتش جهنّم ممنوع ساخته ، و در انجيل مرا « احمد » ناميد ، پس من در ميان ساكنين آسمان « محمود » ( ستوده شده‌ام ) و امّتم را حامدان ( سپاسگزاران ) قرار داد . نام من در زبور « ماحى » است زيرا پروردگار بواسطهء من بساط پرستش بتها را از روى زمين برخواهد چيد ، و مرا در قرآن مجيد محمّد خواند زيرا در روز رستاخيز كه دادگاه عدل الهى حكم نهائى را صادر مىنمايد ، و وضعيّت همه كس روشن مىگردد ، امّتها مرا خواهند ستود ، ( زيرا ) جز من كس ديگرى شفاعت نخواهد كرد ، و مرا در\r\n","description":"","footnote":"","page_name":" 116 ","page_number":132},
  {"content":"\r\nقيامت « حاشر » گويند چون همهء مردم پس از من به صحراى محشر گام نهاده و در آنجا گرد آيند ( يا زمان امّت من به حشر متّصل است ) و مرا « موقف » نام گذارد زيرا من مردم را در پيشگاه عدل خدا برپا مىدارم ، و مرا « عاقب » نيز ناميده است به اين دليل كه آخرين پيامبر هستم و بعد از من كسى را به عنوان پيغمبر نخواهد فرستاد ، و همچنين پيامبر رحمت ، پيامبر توبه و جنگاور شكست ناپذيرم ناميد ، و نام ديگرم « مقفّى » است چون كه در پى تمامى پيامبران مبعوث شده‌ام ، و منم « قيّم » يعنى بىعيب و نقص ، و گرد آورندهء همهء كمالات در خود ، پروردگارم بر من منّت نهاد و امتيازاتى به من داد و فرمود : اى محمّد رحمت من بر تو باد ، من همهء پيغمبران را بر گروهى كه همزبانش بود فرستادم ، امّا تو را به تمامى آفريدگانم از سرخ و سياه مبعوث كردم ، و با ترسى كه از تو در قلب دشمنان افكندم ياريت كردم ، هيچ كس ديگر را اين چنين يارى نكردم و دست آورد غنائم جنگى را از كافران بر تو حلال گردانيدم ، در حالى كه براى پيشينيان حلال نبوده ( مىبايست غنيمتهائى را كه از كافران مىگرفتند بسوزانند ) . و به تو و امّتت سورهء حمد و آيات پايانى سورهء بقره را يكى از گنجينه‌هاى عرشم بود عطا كردم ، و همهء سطح زمين را براى تو و امّتت محلّ نماز و سجده گاه قرار دادم ( بر خلاف امّتهاى ديگر كه مىبايست مراسم عبادى خود را در معبدهاى خويش انجام دهند ) و خاك زمين\r\n","description":"","footnote":"","page_name":" 117 ","page_number":133},
  {"content":"\r\nرا براى تو پاككننده قرار دادم ( بجاى آب اگر در دسترس نباشد يعنى تيمّم ) .\r\nو « الله اكبر » را به تو و امّتت دادم و ياد تو را با ياد خودم همراه ساختم بگونه اى كه هيچ فردى از امّت تو مرا به يگانگى ياد نخواهد كرد مگر آنكه تو را هم به پيغمبرى ياد كند ، خوشا به حال تو و امّت تو .\r\n2 - حسن بن عبد الله از پدران بزرگوارش از جدّش امام حسن مجتبى عليه السلام روايت كرده است كه گروهى از يهود نزد پيغمبر خدا صلَّى الله عليه و آله آمده و دانشمندترين آنان سؤالاتى از آن حضرت كرد ، كه يكى از آنها اين بود : به چه علَّت شما را « محمّد ، احمد ، ابو القاسم ، بشير ، نذير و داعى » ناميده‌اند ؟ فرمود : امّا « محمّد » چون در زمين ستايش شده‌ام و « احمد » به اين علَّت كه در آسمانها مرا مىستايند .\r\n« ابو القاسم » نيز ، چون در روز رستاخيز خداوند عزّ و جلّ جهنّم را تقسيم نموده ، و آن را سهم كسانى مىسازد كه از آغاز تا انجام آفرينش مرا تصديق نكرده باشند و بهشت را نيز جايگاه كسى مىسازد كه به من ايمان آورده و به نبوّتم اعتراف كرده باشد .\r\nو امّا « داعى » گويند زيرا من همهء مردم را به دين خدا دعوت مىكنم ، و\r\n","description":"","footnote":"","page_name":" 118 ","page_number":134},
  {"content":"\r\n« نذير » نامند چون هر كس كه از من اطاعت نكند او را به گرفتار شدن به آتش دوزخ مىترسانم ، و « بشير » ناميده‌اند ، زيرا به آنان كه دستورات مرا اجرا كنند نويد بهشت مىدهم .\r\n3 - حسن بن فضّال گويد : به حضرت رضا عليه السلام عرض كردم : چرا كينهء پيغمبر « أبو القاسم » است ؟ فرمود : زيرا پسرى به نام « قاسم » داشت و از اين جهت به او كنيهء ابو القاسم دادند . ( نخستين پسر رسول خدا بوده و ملقّب به الطَّاهر است ، قبل از بعثت در مكَّه از خديجهء كبرى تولَّد يافت و پيش از بعثت هم از دنيا رفت ) .\r\nگفتم : اى فرزند پيامبر آيا مرا شايسته مىدانيد تا بيش از اين برايم توضيح فرمائيد ؟\r\nفرمود : بلى . مگر نمىدانى كه پيامبر خدا صلَّى الله عليه و آله فرمود : من و على هر دو پدر اين امّت هستيم . گفتم : آرى مىدانم . فرمود : آيا پيغمبر خدا پدر همهء امّت ، و على عليه السلام هم يكى از افراد امّت ايشان نبوده است كه پس از او جانشين وى مىباشد ؟ عرض كردم : بلى بوده‌اند ، فرمود : على عليه السلام قسيم بهشت و جهنّم است ! ( شرح : به نقل از شاهجهانى : قسيم به معنى سهيم كسى و همچنين ضدّ چيزى\r\n","description":"","footnote":"","page_name":" 119 ","page_number":135},
  {"content":"\r\nمىباشد و در لغت عرب به معنى قسمتكننده نيامده است - منتخب اللغات : 440 بنا بر اين معنى عبارت چنين است : على عليه السلام سهيم بهشت و ضدّ جهنّم بوده است گرچه در همه جا اين حديث را قسمتكننده معنى كرده‌اند ) جواب دادم : آرى .\r\nفرمود : بنا بر اين پيامبر صلَّى الله عليه و آله را بدين جهت ابو القاسم گويند كه ايشان پدر قسيم دوزخ و بهشت است . عرض كردم : پدر بودن ايشان چه معنايى دارد ؟ فرمود : او براى امّتش همانند پدرى مهربان بر فرزندان خويش بوده است و همين طور على ابن ابى طالب كه شايسته ترين امّت او بود ، پس از وفات رسول اكرم وصى و جانشين وى و رهبر امّت قرار گرفت او نيز براى امّتش همانند پدرى مهربان و شفيق عمل مىكرد . سپس سخن خود را اين چنين ادامه داد : روزى پيغمبر صلَّى الله عليه و آله در بالاى منبر فرمود : هر كس از دنيا برود در حالى كه دين و عائلهء تهيدستى بجاى گذارد ، بر عهدهء من است كه دينش را ادا كنم و مخارج خانوادهء او را بپردازم ( از بيت المال ) ، و امّا هر كس از دنيا برود و ثروتى بر جاى گذارد ، ثروتش از آن بازماندگانش خواهد بود . سپس امام رضا عليه السلام فرمود : به اين جهت است كه گفته مىشود پيامبر اكرم صلَّى الله عليه و آله نسبت به امّت خود از پدران و مادرانشان دلسوزتر ، و اختيارات وى نيز از خود ايشان بيشتر بوده است . چنان كه خدا فرموده است :\r\n* ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * و همچنين امير المؤمنين بعد از آن بزرگوار اولى بود بر امّت از جانهايشان ( همان گونه كه على عليه السلام عهده دار تمام وظايف و\r\n","description":"","footnote":"","page_name":" 120 ","page_number":136},
  {"content":"\r\nمناصب پيغمبر صلَّى الله عليه و آله بود بايد داراى اختيارات او نيز باشد ) .\r\n4 - عبايه گويد : من از ابن عبّاس پرسيدم ( يا ديگرى پرسيد ) تفسير اين فرمودهء خداوند عزّ و جلّ * ( أَ لَمْ يَجِدْكَ يَتِيماً فَآوى ) * ( آيا خداوند تو را يتيمى نيافت پس پناهت داد ؟ - ضحى 93 : 6 ) چيست ؟ فرمود : بدين سبب يتيم ناميده شد كه او ( چون درّ يكتا ) در سراسر پهنهء گيتى از آغاز تا پايان آفرينش ، در فضيلت و شرف بىهمتا بود ، پس خداوند براى آشكار ساختن احسان و نيكوئى كه به او ارزانى داشته فرموده است : * ( أَ لَمْ يَجِدْكَ يَتِيماً ) * يعنى در فضايل يگانه بود و هيچ كس همتاى او نمىگشت .\r\nشرح ( يتيم به معناى بىنظير و بىمانند است ، چنان كه مىگويند : درّ يتيم ) .\r\nپس خداوند تو را پناهگاه بشر ساخت تا از هر سو به تو روى آورند ، و فضيلت و مقام تو را به آنان شناساند . * ( وَوَجَدَكَ ضَالاًّ ) * ( و تو را گمشده يافت ) اشاره به اينكه قومت به ناروا نسبت گمراهى به تو مىدادند و پروردگار آنان را هدايت كرد تا نسبت به تو معرفت پيدا كرده و حقّت را شناختند * ( وَوَجَدَكَ عائِلًا ) * ( و تو را تهيدست يافت ) يعنى نزد قومت فقير بودى و آنها مىگفتند : اندوخته اى\r\n","description":"","footnote":"","page_name":" 121 ","page_number":137},
  {"content":"\r\nندارد ، خداوند به وسيلهء ثروت سرشار خديجه بىنيازت كرد و فضيلت بيشترى به تو داد ، و تو را مستجاب الدّعوه قرار داد چنان كه اگر از خدا بخواهى سنگى را برايت به طلا مبدّل گرداند بدون چون و چرا تو را به خواسته ات مىرساند و سنگ تبديل به طلا مىگردد . و هر گاه غذائى نداشتى برايت غذائى فرستاد ، و هر جا آب نبود برايت آب فراهم ساخت ، و در آن ايّام كه هيچ كس ياريت نمىكرد ، فرشتگان را به يارى تو فرستاد ، و بوسيلهء آنان تو را بر دشمنانت پيروز فرمود .\r\n5 - ابن أبى عمير از يكى از راويان خود از امام صادق عليه السلام روايت كرده است كه فرمود : خداوند عزّ و جلّ بدين جهت پيغمبر خود را يتيم كرد تا فرمانبردارى از كسى بر او واجب نباشد .\r\n6 - جعفر صوفى ( 1 ) گويد : از امام جواد عليه السلام پرسيدم : چرا پيامبر را « امّى » نامند ؟ فرمود : اهل تسنّن چه جوابى دارند ؟ عرض كردم مىگويند : زيرا\r\n\r\n","description":"","footnote":"\r\n( 1 ) اين شخص ممكن است جعفر بن محمّد صيرفى باشد ، بهر حال مجهول الحال است ، و راوى او محمّد بن خالد برقى است كه نجاشىّ او را ضعيف شمرده ، و از ضعفا بسيار نقل مىكند چنان كه ابن الغضائرى گفته است .\r\n","page_name":" 122 ","page_number":138},
  {"content":"\r\nقادر نبود چيزى بنويسد . فرمود : خلاف واقع گفته‌اند - خداوند آنها را از درگاه رحمت خود براند - چگونه ممكن مىگردد در حالى كه خداوند عزّ و جلّ در كتاب خود كه نسخ نگرديده و استوار است مىفرمايد : * ( هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ ) * ( اوست خدايى كه در ميان عرب امّى پيغمبرى از خود آنها برانگيخت تا بر آنان آيات وحى خدا را تلاوت كند و آنها را از آلودگى جهل و اخلاق زشت پاك سازد و به آنها قرآن و حكمت بياموزد - جمعه : 2 ) در حالى كه پروردگار مىفرمايد : پيغمبر قرآن مىخواند ( 1 ) ، پس چطور چيزى را كه خود به خوبى نمىدانست به آنها ياد مىداد ؟\r\nبه خدا قسم كه رسولش به هفتاد و دو - يا فرمود - به هفتاد و سه زبان ( ترديد از راوى است . ) مىخوانده و مىنوشته است ، و جز اين نيست كه سبب ناميده شدن او به « امّى » اين است كه از اهل مكَّه بود كه نامهاى متعددى دارد ، و يك نام آن « امّ القرى » است . چنان كه خداى عزّ و جلّ مىفرمايد : * ( لِتُنْذِرَ أُمَّ الْقُرى ) * ( قرآن را نازل كرديم تا اهل مكَّه را بترسانى - انعام 6 : 92 ) .\r\n( شرح - هنگامى كه « ياء نسبت » به « امّ » افزوده گردد ، « امّى » مىشود\r\n\r\n","description":"","footnote":"\r\n( 1 ) پوشيده نماند كه خواندن آيات به تعليم جبرئيل از سوى خداوند دلالت بر خواندن و نوشتن ندارد و راوى خبر چندان مورد اطمينان نيست تا بتوانيم بطور قطع سخن را به امام جواد عليه السلام نسبت دهيم .\r\n","page_name":" 123 ","page_number":139},
  {"content":"\r\nيعنى كسى كه منسوب است به امّ القرى ) .\r\n\r\nباب 28 - نامهاى محمّد ، على ، فاطمه ، حسن ، حسين و ساير امامان عليهم السلام\r\n1 - حفص بن غياث نخعى گويد : امام صادق فرمود : موسى بن عمران عليه السلام مشغول راز و نياز با پروردگار خويش بود كه ابليس به آنجا آمد يكى از فرشتگان به او گفت : در چنين حال خوشى كه وى سرگرم مناجات با خداى خويش است از او چه مىخواهى ؟ شيطان گفت : همان را كه از پدرش « آدم » هنگامى كه در بهشت بود اميد داشتم .\r\nدر ضمن مناجات قسمتى از آنچه را خدا به حضرت موسى فرمود اين بود :\r\nاى موسى من نماز را نمىپذيرم مگر از شخصى كه در برابر عظمتم كرنش نمايد ، و همواره در دلش از من ترس باشد ، روز خود را به ياد من سپرى سازد ، و شب را با آلودگى به گناه به صبح نرساند ، و نيز حق دوستان مخلص و ياران وفادار مرا بشناسد . موسى عرض كرد : پروردگارا آيا مقصود از دوستان و اوليائت « ابراهيم\r\n","description":"","footnote":"","page_name":" 124 ","page_number":140},
  {"content":"\r\nو اسحاق و يعقوب « هستند ؟ فرمود : اى موسى ايشان چنانند ، و ليكن مقصود من آن كسى است كه براى وجود او پدر و مادر بشر ( آدم و حوّا ) را آفريدم ، و به خاطر او بهشت و جهنم را پديد آوردم ، حضرت موسى عرض كرد : خداوندا او كيست ؟\r\nفرمود : محمّد احمد كه نامش را از اسم خود مشتق ساخته‌ام ، چون من محمودم . موسى در خواست كرد كه خداوندا مرا از امّت او گردان . فرمود : اى موسى اگر او را بشناسى و به مقام وى و خاندانش آگاه شوى از امّت او خواهى بود ، زيرا مثل او و خاندان پاكش ، مثل باغ بهشت است كه برگش نمىخشكد و مزه اش تغيير نمىكند ، و هر كس كه آنان را شناخت و حقّشان را دانست ، هر گاه بر اثر نادانى عمل ناشايسته اى از او سربزند در كيفر او شتاب نمىورزم ، در تاريكيها برايش فروغى قرار مىدهم ، و قبل از آنكه از من سؤالى كند نيازش را بر طرف مىكنم و قبل از تقاضاى او عطايش مىدهم .\r\nو حديث طولانىتر از اين بود امّا به قدر نياز پاره اى از آن را در اينجا آورده‌ايم . ( دنبالهء حديث را مرحوم مؤلَّف در امالى - مجلس 95 - حديث دوّم نقل كرده است ) .\r\n","description":"","footnote":"","page_name":" 125 ","page_number":141},
  {"content":"\r\n2 - جابر بن عبد الله انصارى گويد : شخصى از پيغمبر اكرم صلَّى الله عليه و آله پرسيد :\r\nآن زمان كه حضرت آدم در بهشت جاى داشت تو در كجا بودى ؟ فرمود : من در صلب او بودم و در همان حال مرا به زمين فرود آورد ، و سپس در صلب پدرم نوح بودم كه بر كشتى سوار شدم ، و در صلب ابراهيم بودم كه در آتش افكنده شدم ، در همهء تبار من هرگز پدر يا مادر آلوده اى نبوده است ، خداوند پيوسته مرا از صلبهاى پاكيزه به رحمهاى پاك - كه از جانب او هدايت شده و هدايتكننده بودند - منتقل ساخت ، تا اينكه به نبوّت من پيمان گرفت و به اسلام برايم ميثاق بست ، جملهء صفاتم را بيان كرد و نامم را در انجيل و تورات قرار داد ، سپس به آسمان بالايم برد و نامى از اسماء خود برايم برگرفت . مالك عرش : « محمود » است ، امت من « حامدون » ( ستايشگران ) اند ، و من « محمّد » هستم .\r\nمصنّف گويد : اين حديث از طرق متعدّدى نقل گرديده است .\r\n3 - عبد الله بن فضل هاشمى گويد : امام صادق عليه السلام به نقل از جدّ\r\n","description":"","footnote":"","page_name":" 126 ","page_number":142},
  {"content":"\r\nبزرگوارش چنين فرمود : روزى پيامبر اكرم صلَّى الله عليه و آله در حالى كه نشسته بودند و على و فاطمه و حسن و حسين عليهم السلام در خدمتش بودند فرمود : به خدائى كه مرا مژده دهنده مبعوث نموده سوگند ، كه هيچ مخلوقى بر روى زمين نزد او محبوبتر و گرامىتر از ما نيست ، زيرا خداوند تبارك و تعالى براى من از اسماء خود نامى اقتباس كرده است . نام او « محمود » و نام من « محمّد » است ، براى تو نيز اى على ، نامى از نامهاى خود گرفت ، يعنى او « على الاعلى » است و ترا على ناميد . و اى حسن نام ترا هم از يكى از اسماء خود برگرفت زيرا نام او « محسن » است و تو را حسن نام نهاد . و براى تو نيز اى حسين ، از نامهاى خود نامى جدا كرد و او « ذو الإحسان » است و نام تو « حسين » ، و براى تو هم اى « فاطمه » از اسامى خود نامى درآورد ، نام او « فاطر » است و تو « فاطمه » سپس دست به دعا برداشته و گفت : پروردگارا ، تو را گواه مىگيرم كه من با كسى كه با اينان موافق باشد موافقم و با هر كس كه با ايشان به دشمنى برخيزد در ستيزم ، دوستدار آنان را دوست مىدارم ، و بر دشمنشان خشمگينم . دوستيم با دوستشان به اين جهت است كه اينان از من و من نيز از آنانم .\r\n","description":"","footnote":"","page_name":" 127 ","page_number":143},
  {"content":"\r\n4 - أبو ذر غفارى - رضى الله عنه - گويد : از پيغمبر خدا صلَّى الله عليه و آله شنيدم كه مىفرمود : من و على از يك نور آفريده شديم ، دو هزار سال قبل از آفرينش حضرت آدم ، ما در سمت راست عرش ، به تسبيح خدا مشغول بوديم ، آنگاه كه پروردگار آدم را آفريد آن نور را در صلب او نهاد و وقتى كه در بهشت مأوى گزيد در صلب او ، و هنگامى كه به آن ترك اولى دست يازيد باز هم در صلب او بوديم ، و زمانى كه نوح بر عرصهء كشتى قرار گرفت ما در پشت وى بوديم چون ابراهيم را در آتش افكندند ، ما در پشت او جاى داشتيم ، همواره خداى بزرگ ما را از پشتهاى پاكيزهء پدران به رحمهاى پاك مادران منتقل مىساخت تا پشت عبد المطَّلب ، سپس آن را دو نيم كرد مرا در پشت عبد الله و على را در صلب أبو طالب وديعه نهاد ، و براى من پيامبرى و رشد زياد ، و براى على خوش بيانى ، و تيزهوشى و دلاورى را قرار داد ، و براى هر يك از ما از دو نام خود نامى اقتباس كرد ، پس خداوند مالك عرش ، محمود است و من محمّد و پروردگار أعلى است - و در حالى كه به امير المؤمنين اشاره نمود - فرمود : و نام او « على » است .\r\n","description":"","footnote":"","page_name":" 128 ","page_number":144},
  {"content":"\r\n5 - ابن مسعود گويد : پيامبر خدا صلَّى الله عليه و آله به علىّ بن أبى طالب عليه السلام مىفرمود : وقتى خداوند عزّ و جلّ آدم را آفريد ، و از روح خود در كالبد او دميد و فرشتگان را فرمان داد تا وى را سجده نمودند ، و او را در بهشت مأوى داد ، و كنيز خود حوا را همسر او نمود ، پس آدم سر برداشت و نگاهى به گوشهء عرش افكند و در آنجا پنج سطر نوشته ديد ، گفت : بار الها اينان كه نامشان را مىنگرم چه كسانى هستند ؟ خداوند عزّ و جلّ فرمود : ايشان شخصيّتهاى برجسته اى هستند كه هر گاه آفريدگانم از آنان درخواست شفاعت كنند ، من بىدريغ وساطت آنان را خواهم پذيرفت ، آدم عرض كرد : پروردگارا به منزلت و مقامى كه در پيشگاهت دارند تو را سوگند مىدهم ، چگونگى نام آنان را برايم بيان فرما ؟ خداوند تعالى فرمود : اما نخستين آنان نام من محمود و او محمّد است ، و دوم ايشان من عاليم و او علىّ است و سومى ، من فاطرم ، و او فاطمه است ، و چهارم من محسنم و او حسن است ، پنجم\r\n","description":"","footnote":"","page_name":" 129 ","page_number":145},
  {"content":"\r\nمن صاحب احسانم و او حسين است ، همگى آنان مشغول حمد و ستايش من هستند .\r\n6 - جابر گويد : وقتى دوران حاملگى حضرت فاطمه - سلام الله عليها - به حسن سپرى شد و نوزاد به دنيا قدم نهاد قبلا پيامبر صلَّى الله عليه و آله دستور داده بود كه او را در پارچهء سپيد بپيچند ، ولى خانمها نوزاد را در لباس زرد رنگى قنداق كردند ، آنگاه فاطمه سلام الله عليها به همسرش گفت : يا على براى اين نوزاد نامى انتخاب فرما ، أمير المؤمنين فرمود : من در نامگذارى او بر پيامبر خدا پيشى نخواهم گرفت ، اندكى بيش نگذشت كه پيغمبر صلَّى الله عليه و آله آمد ، نوزاد را چون دسته گلى بدست گرفت و بوسه اى بر رخسار او زد ، و زبان مباركش را به دهان او گذارد ، نوزاد آن را مكيد ، سپس روى به ايشان نموده و فرمود : مگر پيش از اين بشما نگفته بودم كه نوزاد را در پارچهء سفيد بپيچيد ؟ آنگاه دستور داد پارچهء سفيدى آوردند و كودك را در آن پيچيده و آن پارچهء زرد رنگ را بدور افكند ، و آنگاه به گوش راست نوزاد اذان و به گوش چپش اقامه گفت ، بعد رو به أمير مؤمنان نمود و فرمود : نامش را چه نهاده‌ايد ؟ عرض كرد : منتظر شمائيم .\r\nپيغمبر صلَّى الله عليه و آله فرمود : من هم از خداوند در نامگذارى او پيشى نمىگيرم ، خداوند\r\n","description":"","footnote":"","page_name":" 130 ","page_number":146},
  {"content":"\r\nبه جبرئيل وحى كرد ، براى محمّد پسرى متولَّد شده ، بسوى او شو ، و از جانب من و خودت سلام و شاد باش ابلاغ كن و بگو چون على از براى تو همانند هارون است نسبت به موسى ، بدين جهت اين نوزاد را با پسر هارون همنام كن ، جبرئيل خدمت رسول خدا صلَّى الله عليه و آله شد و از جانب خدا و خود تهنيت و مباركباد گفت و فرمان خدا كه : پسرت را همنام فرزند هارون ساز ، را ابلاغ نمود پيغمبر صلَّى الله عليه و آله پرسيد : نام پسر هارون چه بود ؟ جبرئيل گفت : شبر ، فرمود : زبان من عربى است ! گفت : او را حسن نام كن ! لذا حسن ناميده شد ، و چون حسين عليه السّلام قدم به دنيا نهاد ، پيغمبر صلَّى الله عليه و آله نزد ايشان آمد ، و همان كارهائى را كه وقت تولَّد ( فرزندش ) حسن انجام داده بود تكرار نمود ، آنگاه جبرئيل بر او نازل شد و عرض كرد : خداوند - عزّ و جلّ ذكره - تو را سلام مىرساند و مىفرمايد : چون على نسبت به تو نظير هارون است نسبت به موسى ، لذا نام اين كودك را نيز به نام پسر ديگر هارون بگذار . پرسيد : نامش چه بود ؟ گفت : شبير . فرمود : من عرب زبانم . گفت : او را حسين نام نه ، لذا پيغمبر اسم او را حسين نهاد .\r\n7 - عكرمه گويد : چون حسن عليه السّلام از حضرت فاطمه سلام الله\r\n","description":"","footnote":"","page_name":" 131 ","page_number":147},
  {"content":"\r\nعليها متولَّد گرديد ، او را نزد پيغمبر صلَّى الله عليه و آله آورد پيامبر او را حسن ناميد ، و هنگامى كه حسين به دنيا آمد فاطمه عليها السّلام او را به حضور پيغمبر صلَّى الله عليه و آله آورد و گفت : اى پيامبر خدا اين فرزندم نيكوتر از او ( حسن ) است ، آنگاه پيغمبر اكرم صلَّى الله عليه و آله او را حسين ناميد .\r\n8 - عبد الله بن عيسى گويد : امام صادق عليه السلام به نقل از پدر بزرگوارش عليهما السلام فرمود : جبرئيل نام حسن بن على را در يك پارچه از حرير كه از لباسهاى بهشت بود براى پيامبر خدا صلَّى الله عليه و آله هديه آورد ، و نام حسين عليه السلام هم از نام حسن گرفته شده است .\r\n9 - جابر جعفى گويد : امام پنجم حضرت باقر عليه السلام فرمود : پس از آنكه ( در سال سى و نه آتش جنگ با مارقين ( خوارج ) به سردمدارى ذو الثّديّة و گروهى از خوارج در نهروان كه ناحيه وسيعى بين واسط و بغداد بود فرو نشست ) أمير المؤمنين علىّ بن ابى طالب عليه السلام به شهر كوفه بازگشت در اين هنگام به او\r\n","description":"","footnote":"","page_name":" 132 ","page_number":148},
  {"content":"\r\nگزارش دادند كه معاويه با گستاخى و بىشرمى به دشنام دادن و لعن وى پرداخته و خنجر بيداد او رشتهء زندگانى دوستان على عليه السلام را بريده است ، حضرت به سخنرانى پرداخت و خطبه اى ايراد كرد .\r\nپس از حمد و ثناى الهى و نثار درود بر پيامبر گرامى صلَّى الله عليه و آله و بيان شمّه اى از نعمتهايى كه خداوند بر پيغمبر و او عليهما السلام ارزانى داشت ، چنين فرمود : اگر اين آيه در قرآن مجيد نبود كه خداوند مىفرمايد : * ( وَأَمَّا بِنِعْمَةِ رَبِّكَ فَحَدِّثْ ) * ( و اما نعمت پروردگارت را بازگو كن - الضحى 93 : 11 ) افتخاراتى را كه خدا نصيب من نموده و مقامهائى را كه به من داده است بيان نمىكردم ، ولى به جهت اين گفتهء الهى سخن را آغاز مىكنم ( ابتدا دست بدعا برداشت و گفت : ) پروردگارا تو را بر نعمتهاى بىشمارت و فضل بىكران و از ياد نرفتنيت سپاسگزارم ، و سپس رو به حضار نمود و فرمود : اى مردم : من در مرحله اى هستم كه احساس مىكنم آفتاب عمرم بر لب بام زندگى رسيده ، و پيك اجل به من نزديك گرديده است ، گمان مىكنم با آنكه هنوز در ميان شما هستم شأن و مقام مرا از ياد برده‌ايد ، من اين جهان را بدرود مىگويم و هر آنچه را كه پيامبر خدا صلَّى الله عليه و آله از خويش بيادگار گذاشت براى شما باقى مىگذارم : قرآن و دودمانم كه عترت و فرزندان خاتم پيامبران ، سيّد و سالار پاك تباران و آقاى برگزيدگان ، پيغمبر برگزيدهء خدا صلَّى الله عليه و آله - هستند ( آنان كه مردم را به قرآن فراخوانده هدايت مىكنند ) .\r\n","description":"","footnote":"","page_name":" 133 ","page_number":149},
  {"content":"\r\nاى مردم ، شايد پس از اين ديگر نشنويد كه گوينده اى گفتار مرا در بارهء خود بگويد مگر آنكه سخن نادرست و ناروا گفته باشد ، اكنون توجّه كنيد ، افتخارات مرا بشنويد ، من برادر و پسر عموى پيامبر خدا صلَّى الله عليه و آله و شمشير خشم و كيفر اويم ، من آن سرباز رشيد و دلاورى هستم كه هر گاه روباه صفتان از اطراف پيغمبر مىگريختند و او را تنها مىگذاشتند يك تنه ميدان گستردهء جنگ را در اختيار مىگرفتم و با پنجهء پولادينم كه قبضهء شمشير را مىفشرد ، سر ماجراجويان و بدخواهان او را در فضا پرتاب مىكردم و با استقامتم بلا گردان و ستون پيروزى او بودم .\r\nو هر گاه كه مردم دستخوش عواطف مىشدند و تيرگى نفاق و فساد و جهالت از هر سوى چون ابرهاى متراكم برمىخاست و سنگ تفرقه بر بام مسلمين مىباريد ، و مىرفت كه نظام اجتماع از هم بگسلد ، من نيروى سخت كوش پيغمبر صلَّى الله عليه و آله بودم ، و قهر پروردگار به صورت من در برابرشان جلوه گر بود ، و چون سنگ آسياب جهنم روى سر زالوصفتان و گردنكشان در گردش بودم ، و با شمشير شرربارم كه هر كس طعمهء آن مىشد بلافاصله در جهنّم سقوط مىكرد ، چون دندانه‌هاى آسياب جهنم استخوان آنها را خرد مىكردم ، و پسران و دخترانشان را به عزاى آنها مىنشاندم ، آرى من آن كسى هستم كه همچون شيرى زنجير گسيخته ، خود را بر صف دشمن مىزدم ، و جان آنان را مىگرفتم ، و منم عذاب شديد خداوند كه در وقت مقرّر از تبهكاران فروگذاشته نخواهد شد ( اشاره فرموده به آيهء شريفهء * ( وَلا يُرَدُّ بَأْسُه عَنِ الْقَوْمِ الْمُجْرِمِينَ ) * - انعام 6 : 147 ) .\r\n","description":"","footnote":"","page_name":" 134 ","page_number":150},
  {"content":"\r\nمنم آنكه در مقابل هيچ قهرمانى زانوى عجز به زمين نزدم بلكه با ستيز با آنان پشتشان را به خاك هلاكت ماليدم و با يورشهاى برق آسا بر جنگاوران ، آنها را از مركب حيات به زير انداختم ، و هر كس را كه به خداى رحمان كفر مىورزيد به ديار عدم فرستادم . و منم داماد بهترين مردم ، و منم سرور جانشينان پيامبران و قائم مقام برترين پيامبران ، منم دروازه شهر علم ، و گنجينه دار دانش پيغمبر اكرم صلَّى الله عليه و آله و وارث او ، منم همسر بتول ( عذرا ) كه گرامىترين زنان جهان است حضرت فاطمه آن بانوى پرهيزگار برگزيدهء پاك سرشت نيكوكار ، هدايت شده و هدايتگر دخترى كه حبيب خدا حضرت محمّد صلَّى الله عليه و آله او را دوست مىداشت ، و بهترين دختران و دودمان او ، و ريحانهء ( گل خوشبوى ) او بود ، و دو نوهء پيغمبر بهترين نواده گان ، هر دو فرزند منند كه شايسته ترين فرزندانند ، آيا كسى هست كه آنچه را گفتم قبول نداشته باشد ؟ كجايند مسلمانانى كه در آغاز پيرو أديان گذشته بودند تا بشما بگويند كه در انجيل ( أصلى ) نام من « اليا » ، . و در تورات « بريء » و در زبور « أرىّ » و در زبان مردم هندوستان « كبكر » و نزد روميان « بطرسيا » و نزد پارسى نژادان « جبتر » ( جبير يا جنتر نسخهء بدل ) و نزد تركها « بثير » نزد زنگباريان ( نام مملكتى است در آفريقا ) « حيتر » و نزد دانشمندان يهود « بويء » و نزد حبشىها ( طايفه اى از سياه پوستان آفريقا ) « بثريك » و نزد مادرم « حيدره » و نزد دايه ام\r\n","description":"","footnote":"","page_name":" 135 ","page_number":151},
  {"content":"\r\n« ميمون » و نزد عرب « علىّ » و نزد ارمنيها ( منسوب به ارمنستان ) « فريق » و نزد پدرم « ظهير » مىباشد . اينها نامهاى من در كتب آسمانى و نزد أقوام و ملل است ، ولى بايد بدانيد كه در قرآن مجيد هم نامهايى مخصوص من است و بشما هشدار مىدهم تا مبادا از راه خيره سرى آنها را ناديده بگيريد و از راه دين خود دور افتاده و گمراه گرديد ( اينك اين شما و اين آيات قرآن ) خداوند - عزّ و جلّ - مىفرمايد : * ( إِنَّ الله مَعَ الصَّابِرِينَ ) * .\r\nمصحّح محترم متن عربى گويد : « گرچه در نسخه چنين است ولى در قرآن آيه اى به اين لفظ نيست و شايد اين جمله برداشتى از قرآن باشد » .\r\nمترجم گويد : در قرآن مجيد * ( وَكُونُوا مَعَ الصَّادِقِينَ ) * است و شايد آيهء 153 سورهء بقره * ( إِنَّ الله مَعَ الصَّابِرِينَ ) * باشد . و صادقين از اشتباهات نسخه برداران باشد چنان كه يكى از القاب آن حضرت صابر ( مناقب ج 3 : 284 ) و ديگرى صادق است . و منم « مؤذّن » در دنيا و آخرت كه خدا فرموده است : * ( فَأَذَّنَ مُؤَذِّنٌ بَيْنَهُمْ أَنْ لَعْنَةُ الله عَلَى الظَّالِمِينَ ) * پس مناديى در ميان بهشتيان و دوزخيان فرياد برآورد كه لعنت خداى بر ظالمين باد - اعراف 7 : 42 ) .\r\nو منم آن منادى ، و در جاى ديگر مرا « أذان » ناميده است : * ( وَأَذانٌ مِنَ الله وَرَسُولِه ) * ( اين آگاه ساختنى است از جانب خدا و پيامبرش - توبه 9 : 3 ) كه آن « اذان » من مىباشم . و منم « محسن » در قول خداوند - عزّ و جلّ - * ( إِنَّ الله لَمَعَ الْمُحْسِنِينَ ) * ( بىترديد خداوند همواره يار نيكوكاران است - عنكبوت 29 : 69 ) و منم ( دارندهء\r\n","description":"","footnote":"","page_name":" 136 ","page_number":152},
  {"content":"\r\nقلب ) آن كس كه خدا فرموده است : * ( إِنَّ فِي ذلِكَ لَذِكْرى لِمَنْ كانَ لَه قَلْبٌ ) * ( در نابودى امم پيشين پند و تذكرى است براى آنكه داراى قلب و هوشيارى است - ق - 50 : 36 ) . و منم « ذاكر » در فرمودهء خداوند : * ( الَّذِينَ يَذْكُرُونَ الله قِياماً وَقُعُوداً وَعَلى جُنُوبِهِمْ ) * .\r\n( آنان كه در حال ايستاده و نشسته و خفتن ذكر خدا را از ياد نمىبرند - آل عمران 3 : 190 ) .\r\nو ما هستيم « اصحاب اعراف » من و عمويم ( حمزه ) و برادرم ( جعفر طيّار ) و پسر عمويم ( حضرت محمد ( ص ) ) . به خداى شكافندهء دانه و هسته گياه ، سوگند كه آتش جهنّم دوست ما را فرانمىگيرد ، و دشمن كينه توز ما به بهشت وارد نميگردد چنان كه خدا فرموده است : * ( وَعَلَى الأَعْرافِ رِجالٌ يَعْرِفُونَ كُلاًّ بِسِيماهُمْ ) * ( و بر اعراف مقام بلندى است ميان بهشت و جهنم ) مردانى هستند كه همگى را به سيمايشان ميشناسند - اعراف 7 : 44 ) .\r\nو منم « صهر » در فرمودهء پروردگار * ( وَهُوَ الَّذِي خَلَقَ مِنَ الْماءِ بَشَراً فَجَعَلَه نَسَباً وَصِهْراً ) * ( و اوست كسى كه از آب ( نطفه ) بشر را آفريد و بين آنان خويشى و بستگى و ازدواج قرار داد - فرقان 2 : 54 ) .\r\n( شرح : صهر به معنى داماد است و از امير المؤمنين روايت است : « نسب » آنست كه نكاح با او حرام باشد و « صهر » آنست كه مناكحه با آن حلال باشد . مثل دختر عمو و دختر دائى - منهج الصادقين ج 6 : ص 392 تا ص 410 - بطور مفصّل\r\n","description":"","footnote":"","page_name":" 137 ","page_number":153},
  {"content":"\r\nجريان ازدواج حضرت علىّ و حضرت فاطمه را بيان كرده است ) . و منم « اذن واعيه » در فرموده خداى عزّ و جلّ : * ( وَتَعِيَها أُذُنٌ واعِيَةٌ ) * ( و لكن گوش شنواى هوشمندان اين پند را تواند پذيرفت - الحاقه 69 : 12 ) و منم « سلم » در قول خداى عزّ و جلّ : « * ( وَرَجُلًا سَلَماً لِرَجُلٍ ) * » ( و مردى كه تسليم امر يك نفر است - زمر 39 : 30 ) و مهدى اين امّت يكى از فرزندان من است ، آگاه باشيد كه من معيار آزمودن و تصفيهء شمايم ، بودن كينهء من در دل نشانهء دورويى و نفاق ، قرار داده شده است . ( ابن الحديد نوشته است : « و قد اتّفقت الاخبار الصحيحة الَّتى لا ريب فيها عند المحدّثين ؛ على انّ النّبى صلَّى الله عليه و آله قال : لا يبغضك الَّا منافق ، و لا يحبك الَّا مؤمن »\r\n- شرح نهج 4 : 83 مترجم ) و خداوند مؤمنين را به دوستى من آزمايش مىكند . پيغمبر « امّى » در بارهء شناخت و نگهدارى حقّ و حرمت من چنين فرموده است : « يقينا تو را دوست نمىدارد مگر مؤمن ، و دشمن نمىدارد مگر منافق » .\r\nمنم كه در دنيا و آخرت پرچمدار پيامبر خدايم ! همان كس كه درفش پيروزى اسلام را بر بلندترين قلَّه دژهاى دشمن به اهتزاز در آوردم ، و پيغمبر پيشرو من بود ، همان گونه كه من پيشرو پيروانم به آن سراى هستم تا وسيلهء فرونشاندن عطششان را فراهم سازيم ، به خدا سوگند دوستان من تشنگى نخواهند كشيد و ترسى به دل ندارند ، زيرا من سرپرست مؤمنينم ، و سرپرست من خداست ، دوستداران مرا همين بس كه دوست مىدارند آنچه را خدا دوست دارد ، و كينه ورزان\r\n","description":"","footnote":"","page_name":" 138 ","page_number":154},
  {"content":"\r\nمرا همان بس كه با كسى دشمنى مىورزند كه خدا او را دوست دارد .\r\nآگاه باشيد ! گزارش رسيده است كه معاويه به من ناسزا گفته و لعنم كرده است ، پروردگارا او را درهمكوب و لعنت خود را بر آن كس كه سزاوار لعن است فرود آور ، آمين يا ربّ العالمين ( اى پروردگار جهانيان اين را بپذير ) اى پروردگار اسماعيل و مبعوثكنندهء ابراهيم ! چون بىترديد تو ستوده و بزرگوارى . و از منبر فرود آمد ، و ديگر بر آن بالا نرفت تا روزى كه ابن ملجم - خدا او را لعنت كند - وى را به شهادت رساند . جابر گويد : اكنون به تأويل ( بيان كردن آنچه سخن به او باز گردد ، و گردانيدن كلام از ظاهر بخلاف ظاهر ) نامهائى كه از آن جناب آورديم مىپردازيم :\r\nامّا اينكه آن حضرت فرمود : نامم در انجيل « اليا » است آن برگردان « على » از زبان عربى است ، در تورات « بريء » يعنى بيزار از شرك و نزد كاهنان « بويء » كسى را گويند كه جايگاهى را مهيّا سازد ، و ديگرى هم جايى آماده كرده باشد ، ولى « بويء » آنست كه حق را در منازل خود جايگزين سازد و باطل را زدوده و تباه سازد ، در زبور داود « ارىّ » آن درنده اى است كه استخوان شكار خود را نرم مىكند و گوشت را جدا مىسازد ، و در كتابهائى كه نزد هنديان بود در احوالات\r\n","description":"","footnote":"","page_name":" 139 ","page_number":155},
  {"content":"\r\nپيامبر خدا مىخواندند كه ياور او « كبكرى » است ، و او كسى است كه هر گاه چيزى را قصد نمايد آنقدر پافشارى مىكند تا به آن برسد ، و نزد رومىها « بطريسا » ( 1 ) ربايندهء جانها است . و نزد پارسيان « جبتر » آن باز شكارى را گويند كه در صيد كردن مهارت دارد ، و در نزد تركها « بثير » پلنگى است كه هر گاه چنگال خود را در چيزى اندازد آن را پاره كند ، و در پيش زنگيان « جبتر » كسى را گويند كه پيوندهاى بين استخوان را مىبرد ، و نزد حبشىها « بثريك » درهم كوبندهء هر چيزى است كه بر او حمله ور شود ، و اينكه فرمود : نزد مادرم « حيدره » ام ، يعنى كسى كه نظرش هشيارانه ، قوى و آگاهانه ، و در كارها با قدرت و نفوذ ، و بسيار تيزبين است و دقايق اشياء را به سرعت در مىيابد ، و فرمود : در نزد دايه‌ام نامم « ميمون » بود . جابر گويد : امام باقر عليه السلام به من خبر داد : يكى از زنان طايفه « بنى - هلال » دايهء حضرت علىّ عليه السلام بود كه در خيمهء خود به او شير ميداد و نگهداريش مىكرد آن زن پسرى هم داشت كه برادر همشير علىّ عليه السلام به حساب مىآمد ، ولى سنّش يازده ماه و چند روز از على بزرگتر بود ، در كنار خيمه آنان چاهى قديمى\r\n\r\n","description":"","footnote":"\r\n( 1 ) در پاره اى از نسخ « بطرسيا » است .\r\n","page_name":" 140 ","page_number":156},
  {"content":"\r\nقرار داشت ؛ روزى آن طفل بر لب چاه آمد و سر خود را داخل آن نمود ، على نيز مصمّم شد به دنبال او برود ، پاى على به ريسمانهاى خيمه پيچيده شده و طنابها را كشيد تا خويشتن را بر روى سر برادر رضاعى خود رساند ، و به يك پا و يك دست او چسبيد بدين گونه كه دست او را در دهان و پايش را به دست گرفت بدين وسيله از فروافتادن او در چاه جلوگيرى شد در همين حال مادر رضاعى او از راه رسيده و صحنه را مشاهده كرده شيون كنان فرياد زد : آى اهل قبيله‌ام ، اى طايفه‌ام ، اى عشيره‌ام چه پسر بچهء فرخنده و ميمونى ! ! على فرزندم را نگهداشته است تا در چاه نيفتد ، سپس دو كودك را از سر چاه دور كرد ، مردم نيز از نيروى طفلى با آن سن و سال در شگفتى فرورفته بودند ، كه با بند شدن پاهايش به طنابهاى خيمه چگونه خود را كشيده تا دستش به او رسيده است ، بدين جهت مادر رضاعيش او را « ميمون » ناميد يعنى مبارك و فرخنده ، و آن كودك در ميان طايفهء « بنى هلال » به « معلَّق ميمون » شهرت يافته بود ، و فرزندانش تاكنون به همان نام مشهورند .\r\nو نزد ارمنيها « فريق » شخص جسورى را گويند كه مردم از هيبت او ترسانند . و نزد پدرم « ظهير » . ابو طالب بدين سبب به او « ظهير » مىگفت ، كه بسيارى از مواقع فرزندان و برادرزاده‌هاى خود را جمع مىكرد ، و به آنان دستور مىداد كه با هم كشتى بگيرند ، و اين يكنوع تفريح رايج عرب بود ، على كه آن\r\n","description":"","footnote":"","page_name":" 141 ","page_number":157},
  {"content":"\r\nموقع كودك بود و بازوانى درشت و كوتاه داشت آستينها را بالا زده و با بزرگ و كوچك از برادران و عموزاده‌هاى خويش كشتى مىگرفت بطورى كه با يك چرخش و به كار بردن فنّ خاصّى پشت آنها را به خاك مىبرد ، پدرش نيز او را تشويق مىكرد و مىفرمود : على پيروز شد بدين سبب او را « ظهير » ناميده‌اند . و نزد عرب « علىّ » ، جابر گويد : اهل اطلاع علَّتهاى گوناگونى را براى چنين نامگذارى بر آن حضرت ذكر كرده‌اند ، گروهى گفته‌اند : اين نام خاص آن جناب است و بر هيچ يك از فرزندان آدم ، نه در عرب و نه در عجم ، قبل از وى نهاده نشده بود ، فقط در ميان عربها رسم اين بود كه به فرزندان لايق خود مىگفتند : « اين پسرم علىّ است » ، و مقصودشان اين بود كه بلند مرتبه است ، نه آنكه نامش علىّ باشد ، و پيش از اين هم معمول نبوده است كه شخصى نام فرزند خود را علىّ بگذارد ، بلكه در زمان زندگى او « تيمّنا و تبركا » و همچنين بعد از آن حضرت عليه السلام نهادن اين اسم بر كودكان رايج شد .\r\nعدهء ديگر گفته‌اند : بدين جهت وى را علىّ ناميده‌اند كه با هر كس پيكار مىكرد بر او پيروز مىشد .\r\nجمع ديگرى گفته‌اند : علَّتش اين است كه در بهشت ارتفاع منزل آن حضرت از منازل سايرين بلندتر است حتى از منزل پيامبران ، و مقام و مرتبهء هيچ پيغمبرى بالاتر از مقام آن جناب نيست .\r\n","description":"","footnote":"","page_name":" 142 ","page_number":158},
  {"content":"\r\nگروه ديگرى گفته‌اند : اين نام بدان سبب است كه براى فرمانبردارى خداوند - عزّ و جلّ - در مسجد الحرام براى فرو افكندن بتها از دور بام كعبه ، گامهايش را بر شانهء پيغمبر نهاد ، و جز او شخص ديگرى بر دوش پيغمبر بالا نرفته است .\r\nدستهء ديگرى گفته‌اند : بدين جهت او را علىّ ناميدند كه عقد همسرى او با حضرت فاطمه در آسمانها واقع گرديد ، و جز او هيچ يك از مخلوقات خدا در آنجا تزويج نشده است .\r\nو بعضى ديگر گفته‌اند : بدين علَّت كه مرتبهء دانش وى بعد از پيغمبر اكرم صلَّى الله عليه و آله از تمام مردم بالاتر بود .\r\n10 - يزيد بن قعنب گويد : من و عبّاس بن عبد المطلب و چند تن از طايفهء عبد العزّى در گوشه اى از مسجد الحرام مقابل خانهء كعبه نشسته بوديم كه مشاهده كرديم فاطمه دخت گرامى اسد مادر امير المؤمنين كه آخرين روزهاى حاملگى على عليه السلام را مىگذرانيد به آنجا آمد ، و ناگاه درد زايمان او را گرفت ، بگونه اى\r\n","description":"","footnote":"","page_name":" 143 ","page_number":159},
  {"content":"\r\nكه مجال بيرون رفتن از مسجد برايش نبود ، كنار كعبه ايستاد و دست به طرف آسمان برداشت و گفت : پروردگارا به تو ايمان دارم و به آنچه از جانب تو آمده است و پيامبران و كتابهايى را كه از سوى تو آورده‌اند تصديق دارم و به گفتهء جدّم ابراهيم خليل : ( كه بنا بر آيهء شريفه * ( رَبِّ اجْعَلْ هَذَا الْبَلَدَ آمِناً وَاجْنُبْنِي وَبَنِيَّ أَنْ نَعْبُدَ الأَصْنامَ ) * - ابراهيم 14 : 35 از خدا خواسته بود كه اين بلد را أمن و ذريّه اش را از شرك حفظ نمايد ) دل سپرده‌ام ، و او بود كه اين خانهء پر ارج را بنا نهاد ، پس بحقّ آن پيغمبرى كه اين خانه را ساخته است و بحقّ فرزندى كه درون من جا دارد زايمانم را آسان گردان . راوى گويد : همگى ديديم كه ديوار از پشت خانه ( از طرف درون ) گشوده گرديد ، و فاطمه به اندرون رفت و از ديد ما پنهان شد ، سپس شكاف ديوار بهم آمد ، ما بسرعت دويديم و هر چه تلاش كرديم كه قفل در كعبه را بگشائيم نتوانستيم ، فهميديم كه در آن سرّ و حكمتى بوده است . او از جانب خداوند - عزّ و جلّ - چهار روز در آنجا ماند ، سپس بيرون آمد در حالى كه امير المؤمنين را بر روى دست داشت ، و مىگفت : مقام من بر زنان پيش از خودم برترى يافته است ، زيرا آسيه دختر مزاحم ( همسر فرعون ) مخفيانه خداوند را عبادت مىكرد در جايى كه جز مواقع ناچارى خدا دوست نداشت در آنجا پرستش شود ( زيرا امّت\r\n","description":"","footnote":"","page_name":" 144 ","page_number":160},
  {"content":"\r\nموسى و انبياى قبل از او فقط مىتوانستند در معابد و كنيسه‌ها عبادت كنند ) و مريم دختر عمران تنهء درخت خرماى خشكيده را با دست خود تكان داد ؛ تا از آن خرماى تازه افتاد و ميل كرد ، ولى من وارد بيت الله الحرام شدم ، و از ميوه‌ها و اطعمهء بهشتى خوردم ، و هنگامى كه خواستم خارج شوم ، هاتفى گفت : اى فاطمه نوزادت را « علىّ » نام بگذار ، زيرا او بلند مرتبه است ، خداوند على اعلى مىفرمايد : من نام او را از نام خود اقتباس كردم و به ادب و اخلاق خود او را پرورش داده‌ام و او را بر مشكلات علم خود توانا ساختم ، و او است كه در خانه‌ام بتها را بشكند ، و در بام خانه‌ام أذان گويد و مرا به پاكى و بزرگوارى ياد نمايد ، خوشا به حال كسى كه او را دوست بدارد ، و واى بر آن كس كه او را دشمن دارد و بر او كينه ورزد و فرمانش نبرد .\r\n11 - عباية بن ربعى گويد : مردى به نزد ابن عبّاس آمد و پرسيد : معناى « انزع البطين » چيست ؟ زيرا مردم در اين مورد نظرات گوناگونى دارند . وى چنين پاسخ داد : اى مرد به خدا سوگند كه از شأن و مقام كسى سؤال كردى كه بعد\r\n","description":"","footnote":"","page_name":" 145 ","page_number":161},
  {"content":"\r\nاز پيغمبر اكرم ( ص ) هيچ كس بر روى ريگهاى زمين پا ننهاده ، كه در فضيلت برتر از او باشد ، و بىشكّ او برادر رسول خدا و پسر عموى او ، و خليفهء او بر امّتش مىباشد ، او شرك را از خود دور ساخت ، شرك ستيز و سينه اش از دانش پر بود ، و از پيامبر خدا صلَّى الله عليه و آله شنيدم كه فرمود : هر كس مىخواهد فرداى قيامت نجات يابد چنگ بر دامن اين « انزع » بزند يعنى علىّ عليه السلام\r\n12 - علَّان كلينى مرفوعا از امام صادق عليه السلام روايت كرده است كه فرمود :\r\nشمشير علىّ عليه السلام را بدين جهت « ذو الفقار » ناميدند كه در ميانهء قبضهء آن خطَّى به درازا بود شبيه به مهره‌هاى تيرهء كمر ، همان شمشيرى كه جبرئيل از آسمان آورد و دسته اش از نقره بود ، آن شمشيرى كه نداكننده اى از آسمان فرياد برآورد :\r\n« لا سيف الا ذو الفقار ، و لا فتى الَّا علىّ » .\r\n13 - جابر بن يزيد گويد : به امام باقر عليه السلام عرض كردم : فدايت گردم ! چرا\r\n","description":"","footnote":"","page_name":" 146 ","page_number":162},
  {"content":"\r\nعلىّ عليه السلام را امير المؤمنين ناميدند ؟ فرمود : از علم خود آنان را تغذيه مىكرد و به آنها مىآموخت مگر قول خداوند را نشنيده اى * ( وَنَمِيرُ أَهْلَنا ) * ( و مىآوريم غذائى براى خاندانمان - يوسف 12 : 65 ) .\r\nتوضيح : بايد توجّه داشت كه « نمير » فعل مضارع ، متكلَّم مع الغير است از مادّهء مار يمير و اجوف است و « امير » از مادهء أمر يأمر و مهموز است و فاء الفعل آن همزه است . ( مصحّح )\r\n14 - ابو هريره گويد : دختر گرامى رسول خدا صلَّى الله عليه و آله بدين جهت فاطمه ناميده شد كه خداوند - عزّ و جلّ - كسى را كه فاطمه را دوست داشته باشد ، از آتش جهنّم بر كنار خواهد كرد .\r\n15 - ابن عماره گويد : از امام صادق عليه السلام پرسيدم : چرا حضرت فاطمه - سلام الله عليها - زهرا ناميده شد ؟ فرمود : زيرا وقتى آن حضرت در محراب عبادت مىايستاد نورش بر اهل آسمانها مىتابيد ، آنچنان كه نور اختران آسمان بر\r\n","description":"","footnote":"","page_name":" 147 ","page_number":163},
  {"content":"\r\nساكنين زمين .\r\n16 - و روايت شده است : ( در علل الشّرائع - از جابر از امام صادق عليه السلام نقل كرده و مفصّل است ) به اين علَّت زهرا نام گذارده شد كه خداوند - عزّ و جلّ - آن بانو را از نور با عظمت خود آفريد .\r\n17 - عيسى بن جعفر از پدران بزرگوارش از علىّ بن أبى طالب عليه السلام روايت كرده است كه حضرت علىّ فرمود : از پيغمبر اكرم صلَّى الله عليه و آله پرسيدند معناى كلمهء « بتول » ( پاكدامن ، دوشيزه ) چيست ؟ زيرا ما از شما شنيديم كه مىفرموديد مريم و فاطمه « بتول » هستند ، فرمود : بتول آن زنى است كه هرگز خون حيض نبيند ، زيرا حيض براى دختران پيغمبران ناپسند است . ( 1 ) امام را بدين جهت امام گويند كه نمونه و الگو براى مردم بوده ، و اين منصب از جانب خدا به او داده شده است ، و نيز بر بندگان خدا لازم مىباشد كه فرمانبردار وى باشند .\r\n\r\n","description":"","footnote":"\r\n( 1 ) در سند خبر افراد مهمل و مجهول الحال ديده مىشود . ( مصحّح )\r\n","page_name":" 148 ","page_number":164},
  {"content":"\r\nامام چهارم علىّ بن الحسين عليهما السلام را بدين جهت « سجّاد » گفتند كه آثار سجدهء زياد بر مواضع هفتگانهء سجدهء او نمودار بود چون در هر شبانه روز هزار ركعت نماز ميگزارد .\r\nو همچنين « ذوالثّفات » مىگفتند . چون در مواضع سجده اش برجستگىهايى پيدا مىشد ، و با آنكه در هر سال دو بار پوست پنج موضع بدن ( پيشانى ، و دو كف دست ، و دو زانوى آن بزرگوار ) را كه پينه بسته بود مىبريدند ، بار ديگر پينه بسته ، و بر آمده مىشد .\r\nو امام پنجم محمّد بن علىّ عليهما السلام را « باقر » ناميدند چون شكافندهء علم بوده يعنى مطالب پيچيدهء علمى را بسادگى روشن مىساخت .\r\nو امام ششم جعفر بن محمّد عليهما السلام را « صادق » گويند تا از مدّعى دروغين امامت جعفر بن على ، امام فطحيهء دوم ( جعفر كذّاب ) جدا و مشخّص گردد .\r\nو امام هفتم موسى بن جعفر عليهما السلام را « كاظم » ناميدند يعنى فرو برندهء خشم خود بر كسانى كه به زودى بر امامت وى توقّف خواهند نمود و به دليل آزمندى در ثروت و رياست دنيا منكر امام بعد از او خواهند شد .\r\nو امام هشتم علىّ بن موسى عليهما السلام را « رضا » ناميدند ، زيرا مورد پسند خداى تعالى در آسمان ، و پيامبر و ائمّه در زمين بود ، و مخالفان و دشمنانش نيز\r\n","description":"","footnote":"","page_name":" 149 ","page_number":165},
  {"content":"\r\nاو را براى امامت پسنديده بودند ( و اتّفاق دوست و دشمن بر خوشنودى از او ، خاص آن حضرت بود ) . امام نهم محمّد بن على عليهما السلام دوّمين فردى را كه در بين ائمّه نامش محمّد است ، « تقى » لقب دادند چون وى از خدا ترسيد و پروردگار نيز او را از گزند مأمون حفظ كرد ، آن زمانى كه شبانه در حال مستى بر او شبيخون زد ، و آنقدر شمشير بر بدن آن حضرت فرود آورد كه گمان برد او را كشته است . ( جريان آن بطور مشروح با حرز حضرت جواد عليه السلام در الامان في اخطار الاسفار و الازمان ترجمهء اينجانب عبد العلىّ محمّدى نگارش يافته است ) .\r\nامام دهم علىّ بن محمّد و امام يازدهم حسن بن على عليهما السلام را « عسكريّين » لقب دادند چون در شهر « سرّ من رأى » در محلَّى معروف به عسكر ( پادگان ) اقامت داشتند .\r\nو امام دوازدهم حضرت ( م ، ح ، م ، د ) را قائم ( قيامكننده ) گفته‌اند زيرا بعد از آنكه يادش از دلها رفته باشد پرچم امامت را به پا خواهد نمود ( وقتى كه بيشتر كسانى كه قائل به امامت آن حضرت بودند مرتد شده باشند ) و در اين مورد غير از آنچه نقل كرديم روايات ديگرى هم رسيده است كه هر يك را در ضمن فصلى مرتّب با سلسله سند در كتاب علل الشّرائع ( از باب 165 تا 177 ) نقل\r\n","description":"","footnote":"","page_name":" 150 ","page_number":166},
  {"content":"\r\nكرده‌ام .\r\n\r\nباب 29 - معناى فرمودهء پيغمبر « ص » « من كنت مولاه فعلى مولاه »\r\n1 - ابو اسحاق گويد به امام سجاد عليه السلام عرض كردم : مقصود از « مولا » در فرمايش پيغمبر اكرم صلَّى الله عليه و آله : ( هر كس من مولاى اويم على نيز مولاى اوست ) چيست ؟ فرمود : به مردم اعلام كرد كه علىّ عليه السلام بعد از او ، صاحب منصب امامت و رهبرى است .\r\n2 - أبان گويد : از امام باقر عليه السلام در بارهء گفتهء پيامبر ( صلَّى الله عليه و آله ) كه فرمود : « هر كه را من مولايم علىّ نيز مولاى اوست » پرسيدم ، فرمود : اى ابو - سعيد مطلب به اين روشنى سؤال دارد ؟ به ايشان ( به اصحابش ) فهماند كه در ميان آنان على عليه السلام قائم مقام او خواهد بود .\r\n","description":"","footnote":"","page_name":" 151 ","page_number":167},
  {"content":"\r\n3 - علىّ بن هاشم گويد : پدرم گفت در محضر زيد ( شهيد ) فرزند حضرت زين العابدين بودم كه از فرمودهء پيامبر اكرم « من كنت مولاه فعلىّ مولاه » سخن به ميان آمد . زيد فرمود : وى را چون پرچمى برافراشت و به رهبرى منصوبش نمود ، تا هنگامى كه شيرازهء اجتماع مسلمين از هم مىپاشد ، و گروه گرائى گرائى ميان آنان جدائى مىافكند ، به سبب او « حزب الله » از ديگران شناخته شوند .\r\n4 - ابن عبّاس گويد : پيامبر خدا صلَّى الله عليه و آله فرمود : « الله » مولا و پروردگار من است و با وجود ذات مقدّس او هيچ ولايت و ميل و اراده اى براى من نيست ، و من فرستادهء خدايم ، و با وجود بودن من اراده و ميلى براى ديگرى نيست و علىّ ( ولىّ من و ) ولىّ هر كس است كه من ولىّ او بودم ، و تا او هست براى ديگرى ميل و اراده و حكومتى نيست .\r\n5 - ابو سعيد گويد : پيغمبر خدا صلَّى الله عليه و آله فرمود : هر كس كه من سرپرست\r\n","description":"","footnote":"","page_name":" 152 ","page_number":168},
  {"content":"\r\nاويم ، علىّ هم سرپرست اوست ، و هر كس را كه من پيشواى اويم ( 1 ) علىّ نيز امام اوست ، و هر شخصى را من أمير اويم ، علىّ هم أمير او خواهد بود ، و هر فردى را كه من ترسانندهء اويم علىّ نيز ترسانندهء او خواهد بود و هر كس را من راهنماى اويم علىّ هدايتگر اوست ، و هر كس را من وسيلهء تقرّب او به خدايم علىّ وسيلهء قرب او به خدا است ، حال اگر كسى با او دشمنى بورزد خداوند سبحان ميان علىّ و دشمنش حكم خواهد كرد .\r\n6 - ابو سعيد ( خدرى ) گويد : پيغمبر اكرم صلَّى الله عليه و آله فرمود : بعد از من علىّ عليه السلام امام هر كس است كه به خدا ايمان دارد ( و يا هر كسى كه بعد از من است ) .\r\n7 - ابو سعيد خدرى از قول پيغمبر صلَّى الله عليه و آله در بارهء فرمودهء خداى عزّ و جلّ :\r\n* ( وَقِفُوهُمْ إِنَّهُمْ مَسْؤُلُونَ ) * ( و باز داريد ايشان را چون بايد بازپرسى شوند - صافات 37 : 24 ) چنين گويد : از آنان پرسيده مىشود كه در مورد ولايت على عليه السلام چه\r\n\r\n","description":"","footnote":"\r\n( 1 )\r\n\r\nهر كه را من باشمش مولا و دوست\r\nابن عمّ من علىّ مولاى اوست\r\n\r\n","page_name":" 153 ","page_number":169},
  {"content":"\r\nكرده‌اند ؟ زيرا خدا آنان را آگاه نمود كه او خليفهء بعد از پيامبر مىباشد . ( آيا طبق سفارش پيغمبر حقّ ولايت او را ادا كردند يا امر ولايت را ضايع كرده و مهمل گذاردند ؟ ! )\r\n8 - نعيم بن سالم از انس بن مالك چنين نقل كرده است كه : با گوش خود شنيدم پيغمبر صلَّى الله عليه و آله روز غدير خمّ در حالى كه دست علىّ عليه السلام را گرفته بود ، فرمود : آيا مىدانيد كه من نسبت به مؤمنين از خودشان مقدّمتر هستم ؟ گفتند :\r\nآرى مىدانيم ، پيغمبر خدا صلَّى الله عليه و آله فرمود : پس هر كس كه من مولاى اويم ، اين علىّ هم مولاى او است ، پروردگارا دوست بدار آن را كه علىّ را دوست دارد ، و دشمن بدار دشمن او را ، و يارى فرما ياور علىّ را ، و خوار كن كسى را كه در صدد خوارى او برآيد .\r\nصدوق - رضى الله عنه - مصنّف كتاب گويد : دليل ما در اثبات اين موضوع كه پيغمبر صلَّى الله عليه و آله به امامت علىّ عليه السلام تصريح فرموده ؛ و اطاعتش را بر همگان واجب شمرده و آشكارا وى را خليفهء خود ساخته است ، اخبار صحيحه مىباشد .\r\n","description":"","footnote":"","page_name":" 154 ","page_number":170},
  {"content":"\r\nو آنها دو گونه‌اند : 1 - اخبارى كه همهء مسلمانها بر آن اتّفاق دارند ، به اين معنى كه مخالفين عقيدهء ما نيز متن آن را همچون ما ( شيعيان ) نقل كرده‌اند ؛ امّا در توضيح و بيان مفهوم آن با ما موافق نيستند ، يعنى معناى ظاهريش را كنار گذاشته ، و به معانى خلاف ظاهرى تأويل كرده‌اند .\r\n2 - و اخبار ديگرى است كه آنان ( مخالفين ) با ما مخالفت دارند در نقل آن .\r\nامّا در مورد اخبار دستهء اوّل كه نقل آن مورد اتّفاق ما و مخالفين است ، بر ما لازم مىباشد كه سخن را دسته بندى نموده ، و همهء معانى لغوى آن را از كتب لغت پيدا كنيم و حقيقت و مجاز آن را به ايشان ارائه دهيم ، سپس آن را به مشهور ترين معنا ، و رايجترين استعمال آن نزد اهل لغت برگردانيم ، و با چنين كارى ثابت خواهيم نمود كه مراد همان مىباشد كه ما معتقد به آنيم ؛ و آن تصريح به امامت و خلافت حضرت علىّ عليه السلام خواهد بود ، نه معناهاى ديگرى كه ايشان بيان نموده‌اند و كلام پيغمبر صلَّى الله عليه و آله را به مفهومهايى مخالف اين منظور حمل كرده‌اند .\r\nو در مورد اخبار دستهء دوّم نيز كه غير شيعه با آن مخالفت دارند ، لازم است روشن سازيم كه ورود آنها نيز حتمى بوده ، و معتبرند ، و در مقام استدلال همانند اخبار اتّفاقى دستهء اوّل ، باطلكنندهء حجّت و بهانهء ايشان مىباشند ، و ثابت كنيم آن اخبار نيز در اعتبار مانند همان اخبارى است كه ايشان پذيرفته‌اند ، و قاطع عذرى است كه آنان دليل و بهانهء خود قرار داده و به آن احتجاج كرده‌اند ،\r\n","description":"","footnote":"","page_name":" 155 ","page_number":171},
  {"content":"\r\nدر صورتى كه آنها را فقط خود نقل نموده‌اند نه مخالفينشان ، مع ذلك قاطع عذر پنداشته و عليه مخالفين خود دليل گرفته‌اند . اكنون با استعانت از خداوند در توضيح آن ميگوئيم : اخبار دستهء اوّل ، از طريق ما و كسانى كه در مورد خلافت بلا فصل علىّ عليه السلام با ما هم عقيده نيستند ، ( هر دو ) روايتى از پيغمبر اكرم صلَّى الله عليه و آله به ما رسيده است كه آن حضرت ( در روز شنبه هجدهم ذى حجّه سال دهم هجرى در منطقهء وسيع و لم يزرعى در صحراى جحفه ، جايى كه راه حاجيان اهل مدينه و شام و مصر و عراق از يك ديگر جدا مىگرديد و آبگير معروفى است بنام غدير خمّ ) در حالى كه همهء مسلمين را گرد آورده بود ، ايستاد و به آنان چنين فرمود : اى مردم آيا من نسبت به مؤمنان حتّى از خودشان به مصلحتشان در امور و اقدام به آن سزاوارتر نيستم ؟ همه يك صدا فرياد برآوردند خدا گواه است ، آرى - تو سزاوارترى ، فرمود : بنا بر اين هر كس كه من مولاى اويم ، علىّ نيز مولاى اوست ، بار خدايا دوست بدار هر كه علىّ را دوست بدارد ، و دشمن بدار هر كه او را دشمن بدارد ، و يارى فرما آن كس را كه او را يارى نمايد ، و خوار كن آن كس را كه از ياريش دست بردارد .\r\n( اين بود خبرى كه شيعه و سنّى بر نقل آن اتّفاق دارند ، و اكنون مىپردازيم به اينكه اين خبر چگونه بر امامت دلالت دارد ) نخست نظرى مىافكنيم به معناى جمله به جملهء آن ، ابتدا به كلمهء « اولى » كه در آغاز فرمايش پيغمبر اكرم صلَّى الله عليه و آله « * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * » هست و سپس به كلمهء « مولى » كه در جملهء بعد از آن يعنى « من كنت مولاه فعلىّ مولاه » مىباشد توجّه\r\n","description":"","footnote":"","page_name":" 156 ","page_number":172},
  {"content":"\r\nمىنمائيم خواهيم ديد ، در لغت عرب به چند معنى محدود و معيّن آمده است و بيشتر از آنها معنائى در كتب لغت برايش نمىيابيم كه ان شاء الله ذكر خواهيم نمود . سپس نگاه ديگر بر اينكه چرا و به چه علَّتى پيغمبر اكرم صلَّى الله عليه و آله مردم را در آن صحراى سوزان دور هم جمع كرد ؟ و براى تحقّق چه هدفى سخنرانى نمود ، آيا به چه چيز اهميّت مىداد ! يقينا مطلب سرنوشت سازى براى جامعهء مسلمين بوده است و از آن تاكنون آگاه نبوده‌اند ، كه رسول خدا صلَّى الله عليه و آله با اين تمهيدات قصد يادآورى به ايشان را داشت ! آيا ممكن است آن حضرت در چنين شرايطى كه فراهم آورده بود موضوع معلوم و يا نامشخص و مبهمى را بگويد كه از گفتن آن سودى عايد آن مردم نگردد ؟ و معناى آن را ندانند ! در حالى كه ساحت مقدّس رسول خدا صلَّى الله عليه و آله از بيهوده گويى منزه است .\r\nاينك همهء معانى كه در كتب لغت براى لفظ « مولى » آمده است ذكر مىنمائيم :\r\n1 - آقا و مالك ( كه به معنى اولى به تصرّف است ) چنان كه مالك صاحب اختيار بردگان خود است و مىتواند آنها را بفروشد ، و يا به ديگرى ببخشد .\r\n2 - آقاى بندهء آزاد شده .\r\n","description":"","footnote":"","page_name":" 157 ","page_number":173},
  {"content":"\r\n3 - بندهء آزاد شده . هر سه معنا نزد خاص و عام ، لغتشناسان و مردم عامى عرب مشهور است ، ولى به يقين در فرمودهء رسول اكرم صلَّى الله عليه و آله اين سه معنى در نظر نبوده است و روا نيست كه با گفتن جملهء ( هر كه را من آقاى اويم ، علىّ آقاى اوست ) يكى از اين سه مفهوم را قصد كرده باشد ، چون پيغمبر مالك و صاحب اختيار فروختن مسلمين نبوده ، و اختيار آزاد كردن ايشان از قيد بندگى خدا را هم نداشت ، همچنين مردم پيامبر را آزاد نكرده بودند ( پيغمبر صلَّى الله عليه و آله و علىّ عليه السلام بردهء آنها نبودند بلكه آن دو بزرگوار ، سرور و آقاى همه بودند ) .\r\n4 - به معنى پسر عمو ، چنان كه شاعرى گويد :\r\n\r\nمهلا بنى عمّنا مهلا موالينا\r\nلم تظهرون لنا ما كان مدفونا\r\n\r\nاى عموزاده‌ها لختى مدارا كنيد ، اى موالى ما آسان بگيريد ! چرا كينهء ديرينه اى را كه پنهان بود آشكار مىسازيد .\r\n( مولى در اين آيهء شريفه « * ( وَإِنِّي خِفْتُ الْمَوالِيَ ) * - مريم 19 : 5 » به معنى پسر عمو آمده است ) .\r\n5 - سرانجام و پايان كار ، در فرمودهء خداوند : * ( مَأْواكُمُ النَّارُ هِيَ مَوْلاكُمْ وَبِئْسَ الْمَصِيرُ ) * ( منزلگاه همهء شما آتش دوزخ ، و آن آتش شما را سزاوارتر است و به بسيار بد منزلى بازمىگرديد - حديد 57 : 15 ) يعنى سرانجام شما و حالتى كه\r\n","description":"","footnote":"","page_name":" 158 ","page_number":174},
  {"content":"\r\nعاقبت خواهيد داشت .\r\n6 - آنچه در جلو و يا بدنبال چيزى قرار مىگيرد ، مانند پشت سر ، يا پيش روى او ، چنان كه شاعرى گفته است :\r\n\r\nفغدت ، كلا الفرجين تحسب أنّه\r\nمولى المخافة خلفها و أمامها\r\n\r\nناقه صبح كرد در حالتى كه فكر مىكرد اين دو مرز پر خوف ، بهترين جاى جنگ باشد ، پشت سر و پيش رو . و تصوّر نمىرود كه هيچ يك از اين معانى را هم پيغمبر صلَّى الله عليه و آله از آن جملهء مذكور اراده كرده باشد ، زيرا روا نبود در چنين موقعيّت خطير و زمان پر اهميّتى اعلان كند هر كسى ، من پسر عمويش هستم ، علىّ هم پسر عموى اوست ، زيرا اين مطلب نزد همهء مسلمين معلوم بود كه ، پدر پيغمبر عبد الله است و امير المؤمنين پسر برادر عبد الله مىباشد ، و تكرارش براى چنين جمعيّتى بيهوده به نظر مىرسد .\r\nو همچنين ممكن نيست معنى سرانجام ، و يا معنى جلو ، و دنبال در اين جمله قصد گرديده باشد ، زيرا در اين صورت جمله نه معنايى مىدهد ، و نه گفتنش سودى دارد .\r\n7 - گذشته از اين معانى كه هيچ يك مناسبتى با قول رسول خدا صلَّى الله عليه و آله نداشت ، معناى ديگرى نيز در كتب لغت براى مولى آمده ، و آن اين است كه :\r\nوقتى شخصى صاحب اختيار كسى است و حقّ فرماندهى به او را دارد ، لغت اجازه\r\n","description":"","footnote":"","page_name":" 159 ","page_number":175},
  {"content":"\r\nمىدهد كه بگويد : ( فلان مولاى ) فلان شخص فرمانبر من مىباشد ، و اين همان معنايى است كه پيغمبر صلَّى الله عليه و آله در نظر داشته و فرموده است : ( هر كه من مولاى او هستم علىّ مولاى اوست ) زيرا چند معنايى كه در كتب لغت احتمال آن مىرفت و نقل كرديم در آن موقعيّت حسّاس براى گوشزد كردن به چنان جمعيّت عظيمى صحيح و روانبوده است و همچنين غير از اين معنى ( مالك اطاعت ) معناى ديگرى هم باقى نمىماند ، پس يقين بيشتر مىگردد كه در جملهء « فمن كنت مولاه فعلىّ مولاه » فقط همين معنا را در نظر گرفته باشد . و آنچه كه گفتهء ما را تأييد مىكند جملهء قبل از آن است كه چنين فرمود : ( آيا من سزاوارتر و أولى به مؤمنان از خودشان نيستم ) و سپس فرمود : ( پس هر كه را من مولاى اويم علىّ نيز مولاى اوست ) حال چنين بر مىآيد كه معنى ( مولاه ) آن است كه على اوليتر است به آنان از خودشان ، به اين دليل كه هر گاه مردى به ديگرى بگويد : ( تو اولايى نسبت به من از خود من ) يعنى او را فرمانده قرار داده و خود را مطيع او ساخته است كه بايد فرمان او را ببرد ، و جايز نيست از هيچ يك از دستورات وى سرپيچى كند .\r\nاگر ما به شخصى پيشنهاد كرديم كه با ما بيعت نمايد و او همچنين كرد و اعتراف نمود ( ما نسبت به او سزاوار تريم از خودش ) نبايد از هيچ كدام از\r\n","description":"","footnote":"","page_name":" 160 ","page_number":176},
  {"content":"\r\nدستورهايى كه به او مىدهيم سرپيچى نمايد ، چون اگر از انجامش سر باز زند بر اعترافش ( به اينكه ما اولى به اوييم از خودش ) خطَّ بطلان كشيده است . و در عرب چنين مرسوم است كه اگر شخصى به ديگرى فرمان انجام كارى را بدهد بطورى كه او را مجبور كند ولى او مختار باشد كه فرمانش را نبرد ، در پاسخش مىگويد :\r\n( فلانى ، من از تو نسبت به نفس خودم سزاوارترم ) يا آنكه مىگويد : ( من خود آقاى خويشتنم ، و اختيار دارم به خواستهء خودم عمل كنم ، و تو شايستگى فرمان دادن به من را ندارى ) ، به اين ترتيب نتيجه مىگيريم كه اگر كسى به ديگرى اعتراض كند و بگويد : ( من به نفس خويش از تو اولايم ) يعنى مىتواند از دستورات او سرپيچى كند و مطابق ميل خويش عمل كند . امّا اگر اعتراف كند به اينكه : ( تو اولى به من هستى از خودم ) به اين معنى است كه حقّ مخالفت با او و نافرمانى از دستورات او را ندارد . بنا بر اين پيغمبر صلَّى الله عليه و آله كه فرموده است : « آيا من اولى نسبت به مؤمنين از خودشان بر آنها نيستم » و اينكه اعتراف و پاسخ آنان « بلى چنين است » مىباشد ، و سپس بىدرنگ فرموده : « من كنت مولاه - » يعنى « هر كس من صاحب اختيار و سرپرست او هستم على نيز اختيار دار و سرپرست او مىباشد ) و همين طور دانستيم فرمودهء او « مولاه » عين همان معنائى است كه اعتراف به آن نمودند ( پيغمبر اولى است بايشان از خودشان ) پس هر گاه در قولش « من كنت مولاه . . . » فقط ( اولى به\r\n","description":"","footnote":"","page_name":" 161 ","page_number":177},
  {"content":"\r\nاو ) را قصد كرده باشد ، همان « أولى » را براى علىّ بن أبى طالب نيز قرار داده است : - « فعلىّ مولاه » - زيرا درست نيست معناى ديگرى از آن چند معنا را كه ثابت كرديم محال است پيغمبر صلَّى الله عليه و آله در بارهء خودش در نظر گرفته باشد ، براى مولاى جملهء دوّم - « فعلىّ مولاه » - قصد نموده باشد .\r\nچون آن معانى كه عبارت بود از مالك برده يا آزادكنندهء برده ، يا آزاد شده يا پسر عمو يا سرانجام يا پشت و يا جلو ، چنانچه ثابت كرديم وقتى در جملهء در بارهء خودش محال بود و بىمفهوم ، در جملهء راجع به علىّ عليه السلام هم معنائى نخواهد داشت ، و تنها همان معنى آخرى ( مالك اطاعت و فرماندهى ) باقى مىماند و همين است كه پيغمبر آن را در نظر داشته ، و در نتيجه مسلَّم است آن حضرت در جملهء ( من كنت مولاه فعلىّ مولاه ) در بارهء علىّ عليه السلام هم مالك اطاعت و فرماندهى را قصد نموده باشد ، و چون اطاعت او بر تمام مسلمين واجب شد همان معناى امامت او مىباشد . زيرا امامت از لفظ « ايتمام » اقتباس شده ، و « ايتمام » به معناى دنباله روى و پيروى كردن ، و مطابق رفتار او عمل كردن و سخن گفتن است و مفهوم اصلى امام در لغت عبارت از تير چوبى تراشيده اى است كه در كارگاههاى اسلحه سازى براى نمونه در جلوى خود قرار مىدهند تا بقيّه تيرها را بر طبق آن بسازند و\r\n","description":"","footnote":"","page_name":" 162 ","page_number":178},
  {"content":"\r\nاندازه و طرز ساخت بقيّه بايد همانند آن باشد .\r\nبا اين بيان هر گاه فرمانبردارى از علىّ عليه السلام بر مخلوق لازم شد سزاوار مقام والاى امامت گرديده است .\r\n\r\nطرح سؤالات\r\nسؤال 1 - شايد بگويند پيغمبر صلَّى الله عليه و آله با اين كلام قصد فضيلت دادن به على عليه السلام را داشته است ولى مقصودش مقام امامت نباشد ؟ ! پاسخ اين است كه : در نخستين برخورد با حديث چنين احتمالى در ذهن پديد مىآيد ، ولى پس از شرح و بيان احتمالات در معنى لفظ « مولى » و درك همهء معانى لغوى آن و بدست آوردن آن معنايى كه منحصرا در اين مقام بايد از آن قصد كرده باشد و با آن معنى مقام معيّنى براى علىّ عليه السلام ثابت گردد ، ديگر چنين اعتراضى صحيح نيست ، زيرا پس از بررسى كامل ديديم « مولى » در لغت عرب چند معنا دارد كه پيغمبر صلَّى الله عليه و آله هيچ يك را نه در بارهء خود ، و نه در بارهء علىّ عليه السلام قصد ننموده است و تنها يك معنى بجا مىماند كه عقلا بايد فقط آن را در بارهء خود و علىّ عليه السلام در نظر گرفته باشد ، و آن هم حقّ اطاعت و در اختيار گرفتن فرمانبردارى مسلمانها است .\r\n","description":"","footnote":"","page_name":" 163 ","page_number":179},
  {"content":"\r\nسؤال 2 - شايد پيامبر اكرم صلَّى الله عليه و آله معنايى را قصد كرده است كه ما آن را پيدا نكرديم زيرا بر همهء لغات عرب احاطه كامل نداريم پاسخ : اگر عدم احاطهء كامل ما بر لغت عرب موجب شود كه دليل و برهانمان از اعتبار ساقط شود و نيز اين احتمال باشد كه به همين دليل مراد فرمايش پيغمبر اكرم صلَّى الله عليه و آله را قادر نيستيم پيدا كنيم . پس شايسته است كه اين شك نه تنها در تمامى فرمايشات نبىّ اكرم صلَّى الله عليه و آله كه از ايشان نقل شده بيايد ، بلكه در همهء آيات قرآن عموميّت پيدا كند ، نتيجه آنكه ، فرمايشات و توصيه‌هاى آن حضرت اعتبار چندانى نداشته باشد و مورد استفاده قرار نگيرد .\r\nهمچنين به اين دليل كه ممكن است در كتب لغت امروز مطالب مورد نظر رسول خدا صلَّى الله عليه و آله در هر يك از آيات و روايات نوشته نشده باشد و اين مطالب در ميان بدوىها رايج بوده است ، تمامى كتاب و سنّت زير سؤال برده مىشود و اصولا اين نوع اشكالتراشىها و مشغول ساختن ديگران نوعى سرپوش گذاشتن بر حقايق و خود را به نادانى زدن است .\r\nمثال براى روشنتر شدن موضوع\r\nهنگامى كه پيغمبر صلَّى الله عليه و آله به مسلمين فرمود : « آيا من بر مؤمنين از خودشان اولى نيستم » پس از اقرار مسلمانها به : بلى ( سزاوارى ) ، فرمود : « پس هر كس را كه من مولايش هستم ، على مولاى اوست » مثل اينست كه شخصى به چند تن بگويد : آيا قبول داريد فلان كالا را كه بين ما به نحو شركت است بفروشيم و\r\n","description":"","footnote":"","page_name":" 164 ","page_number":180},
  {"content":"\r\nسود و زيانش را به دو قسمت كنيم نيمى از آن من ، و نيم ديگر از آن همهء شما باشد ؟ و ايشان بگويند : بله ، پذيرفتيم ، سپس بگويد : حالا كه شراكت را قبول نموديد هر كس كه من شريك او هستم ؛ زيد هم شريك اوست در نتيجه به اين ترتيب براى شريكش نيز همان شرايط فروش كالا و دو قسمت شدن سود و زيان را در نظر گرفته ، و از شركاء خود در خصوص آن اعتراف گرفته است .\r\nبا اين مثال چنين بدست مىآيد كه پيغمبر اكرم صلَّى الله عليه و آله با فرمايشات خود قصد قرار دادن همان معناى ( اولى بتصرّف ) را براى علىّ عليه السلام نيز در نظر گرفته است . و از جهت مفهوم تفاوتى بين گفتهء آن مرد در مثال و فرمايش پيغمبر صلَّى الله عليه و آله در اين خبر نيست و اگر شخصى ادّعا كند در لغت عرب بجز اين معناها كه ما بيان داشتيم معنى ديگرى براى « مولا » سراغ دارد ، به ما نيز نشان دهد در حالى كه يقين داريم اضافه بر اين معانى يافت نخواهد شد .\r\n( مترجم گويد : مرحوم علَّامهء امينى تا بيست و هفت معنى براى مولا برشمرده و فرموده است : برگشت همهء اين معانى به همان معنى سزاوار و « اولى بتصرّف » مىباشد و يك يك آن را اثبات نموده است . الغدير 1 : 362 ) .\r\n3 - ممكن است ايرادشان بدليل خبرى است كه در مورد زيد بن حارثه ادّعا مىكنند كه مقصود پيغمبر اين است كه علىّ عليه السلام آزادكنندهء او بوده ، و\r\n","description":"","footnote":"","page_name":" 165 ","page_number":181},
  {"content":"\r\nولائى كه خودش نسبت به زيد داشته به علىّ داده است . و يا أخبار ديگرى در ردّ موضوع خلافت علىّ عليه السلام كه فقط از طريق خودشان نقل شده و شيعيان آنها را نقل نكرده‌اند .\r\nپاسخ : اين نيز به اثبات ادّعايشان كمكى نخواهد كرد زيرا خبرى را كه ما و ايشان بر ورودش اتّفاق داريم با أخبار مخصوص بخودشان كه مورد تأييد شيعه نيست شرح و تفسير كنند ، و حال آنكه ما نيز اخبار زيادى داريم كه بتواند جملهء « هر كس را من مولاى اويم على مولاى اوست » را بر طبق عقيده و نظر ما شرح كند ، و همچنين رواياتى از رسول خدا و حضرت على عليه السلام در اين موضوع بما رسيده كه در آنها به صراحت مقصود از جملهء مذكور بيان شده است و تصريح دارد كه مؤيّد خلافت ( بلا فصل ) امير المؤمنين مىباشد .\r\nبنا بر اين خبرى كه مخصوص به شيعه است در برابر خبرى واقع مىشود كه صرفا ايشان نقل نموده‌اند و استدلال به آن را متوقّف مىسازد ، و در نتيجه آن خبر مورد اتّفاق عموم « من كنت مولاه فعلىّ مولاه » باقى مىماند ، كه در اين صورت براى فهم درست آن ما و ايشان هر دو بايد بسراغ لغت و عرف برويم ، تا مطابق با آنچه لغتشناسان گفته‌اند ، و يا استعمال شايع در عرف ، و تقسيم بندى كلام ، و برگرداندنش به معناى صحيح با يك ديگر به بحث بپردازيم ، و در اين صورت مفاد اين خبر مورد اتّفاق موافق عقيدهء ماست نه صرفا رأى و اظهار نظر مخالفين اصولا ايشان خبرى كه بر آن اتفاق شده باشد ، يا دلالتش همچون خبر ما\r\n","description":"","footnote":"","page_name":" 166 ","page_number":182},
  {"content":"\r\nروشن باشد در دست ندارند ، حتّى در بارهء خبر « ولاء » زيد بن حارثه ، آنچه كه بر زبان خودشان جارى است بىاساس بودن آن را روشن مىسازد ، چون خود مىگويند : زيد ( در سال هشتم هجرت سه سال قبل از قضيهء غدير خم ) در غزوهء موته با جعفر بن أبى طالب بشهادت رسيد ( السيرة النبويّة 4 : 19 ، كامل التّواريخ 2 :\r\n155 ، كتاب المختصر في اخبار البشر 2 : 47 ) و اين مدّتى قبل از روز غدير خم است كه در سال ( دهم هجرت ) « حجّة الوداع » بوقوع پيوست كه پيغمبر گرامى بعد از آن فرمايش بيشتر از سه ماه زنده نماند ، و هيچ علَّتى نداشت كه « ولاء » زيد را براى علىّ عليه السلام اظهار نمايد ، پس وقتى كه چنين خبرى در نقض و ابطال شرح خود دارند ديگر نمىتوانند براى شرح خبر مورد اتفاق همه بنفع خود حجّت قرارش دهند ، فرض آنكه : زيد هم قبلًا از دنيا نرفته بود ، و در روز غدير حضور داشته و فرمايشات پيغمبر صلَّى الله عليه و آله را شنيده باشد ، حضور وى براى ايشان دليل نمىباشد ، زيرا تمامى عرب مىدانستند كه غلام آزاد كردهء پيغمبر گرامى اسلام غلام آزاد كردهء خاندان او و نيز آزاد كردهء پسر عموى اوست و چنين قانونى در لغت و عرف شهرت داشت و دليلى نداشت كه ايشان در آن موقع حسّاس به مردم بگويد آنچه را شناخته‌ايد و در ميان شما شهرت دارد دوباره بشناسيد . مثل اينكه شخصى گفته بود : پسر برادر پدر پيامبر صلَّى الله عليه و آله پسر عموى وى نيست ، كه رسول\r\n","description":"","footnote":"","page_name":" 167 ","page_number":183},
  {"content":"\r\nخدا صلَّى الله عليه و آله برخاسته و گفته باشد : « مردم بدانيد هر كه پسر برادر پدر من است او عموزادهء من مىباشد » ، كه اين گفتار و رفتار شايستهء مقام نبىّ اكرم صلَّى الله عليه و آله نيست و مورد قبول نمىباشد كه از ساحت مقدّس آن حضرت چنين عملى سربزند .\r\n4 - اگر شخصى بگويد : همچنان كه شما براى اثبات ادّعايتان به رواياتى كه از طريق شيعه نقل شده است استدلال كرديد ما نيز مجازيم در اخبارى كه فرقهء ما آن را نقل مىكند آن چيزى را روايت نمائيم كه بر طبق آن جملهء ( مذكور ) بر خلاف مدّعاى شما تغيير يابد .\r\nپاسخ اين است : در اظهار نظر قضاوت يك طرفه اشتباه است ، چون بر شما لازم است كه از اخبار ما هم ، آنچه بر معناى خبر دلالت دارد را نيز بيان كنيد ، و اگر چنين كنيد نظر ما كه « من كنت مولاه فعلىّ مولاه » را مختص به حضرت علىّ عليه السلام مىسازد ، با خبر شما كه اختصاصش داده‌ايد به ( زيد ) معارض است ، و آنگاه جملهء ( من كنت . . . ) از آن جنبه كه ما و شما بر نقلش اتّفاق داشتيم حجّتى خواهد بود براى ما ، عليه شما ، در حالى كه همان دلالتى ، كه ما آن را لازم دانستيم ( اولى به تصرّف بودن ) را شامل است ، و اين سخن به هيچ وجه قابل ترديد ، و كم و زياد كردن نيست .\r\n","description":"","footnote":"","page_name":" 168 ","page_number":184},
  {"content":"\r\n5 - چنانچه مطلب اين گونه روشن و واضح است چرا شخص پيغمبر صلَّى الله عليه و آله بصراحت نفرمود : ( اى مردم ، به زودى علىّ عليه السلام جانشين من خواهد شد ) بلكه جمله اى فرمود كه تأويل داشته باشد ، و اين همه بحث و جدل را باعث شود .\r\nپاسخ : اگر قصد داريد بگوئيد چون در لفظ خبر احتمال تأويل مىرود باعث مىشود خبر درست نباشد ، يا رسول خدا صلَّى الله عليه و آله معنايى را كه خلافت علىّ عليه السلام و واجب ساختن لزوم اطاعت او را برساند در نظر نداشته است ، چون احتمال تأويل در آن مىرود ، بدليل آنكه غير از اين معنى آشكارتر و فصيحتر است ، بايد خبر را كنار گذارد ، و آن را دليل نشمرد .\r\nپاسخ ما چند گونه است : 1 - جواب نقضى ، اگر با معتزلىها هم عقيده اى و قائلى به اينكه خدا با چشم سر ديده نشود ، نه در دنيا و نه در عقبى ، و استدلال مىنمائى به قول خداوند « عزّ و جلّ » * ( لا تُدْرِكُه الأَبْصارُ ) * ( ديده‌ها او را در نمىيابند - انعام : 107 ) لازم است بگوئى ( قصد نكرده است ديده نمىشود ) ، زيرا در گفتهء « لا يرى » احتمال تأويل مىرود ( كه در دنيا به چشم نمىآيد نه در آخرت ) و شما در برابر اشاعره كه اعمال بنده را مخلوق خدا مىدانند و به آيهء * ( وَالله خَلَقَكُمْ وَما تَعْمَلُونَ ) * ( و خداوند شما و كردارهايتان را آفريد - صافات :\r\n94 ) استدلال مىنمايند بايد بگوييد پروردگار از « و ما تعملون » اراده نموده\r\n","description":"","footnote":"","page_name":" 169 ","page_number":185},
  {"content":"\r\nكه چشمهايى را آفريده و بندگان با آن كارى انجام مىدهند ، با اينكه اگر مقصودش آن بود با عبارتى واضحتر مىفرمود كه براى اشاعره دليل نشود ، و بجايش كلامى مىآورد كه تأويل بر خلاف مقصود در آن نرود . و در آيهء شريفهء * ( وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ ) * ( هر كس مؤمنى را عمدا به قتل رساند كيفرش جهنّم است - نساء 4 : 95 ) بايد بگوئيد خدا قصد نموده ، هر كشندهء مؤمن در جهنّم جاى دارد چه كردار شايسته اى داشته باشد و چه نداشته باشد در اين آيه هم احتمال تأويل جارى است چون آن را به روشنى و صراحت نفرموده است . و اگر اشعرى مذهب هستى پس آنچه بر معتزله لازم مىآيد بر شما نيز لازم آيد زيرا آن معنائى كه نزد شما حقّ است به طرز روشنى بيان نگرديده است .\r\nو اگر طرف بحث اخبارى مسلك باشد به او گفته مىشود : بايد بگوئى پيغمبر نفرموده است : « انّكم ترون ربّكم كما ترون القمر في ليلة البدر لا تضامون في رؤيته » ( شما پروردگارتان را مىبينيد چنان كه قرص ماه را در شب چهاردهم مشاهده ميكنيد در ديدار او ستمى بر شما نشود با آنكه امكان دارد مقصود از ديدن به چشم دل باشد نه به چشم سر ، چنان كه شما عقيده داريد ، و چرا نفرموده است : خدا را به چشمان سر مىبينيد نه به چشم دل ، تا در كلام احتمال اختلاف\r\n","description":"","footnote":"","page_name":" 170 ","page_number":186},
  {"content":"\r\nنبوده و صريح در مقصود شما باشد ، و چون در اين خبر احتمال تأويل مىرود و ظاهرش خيلى روشن نيست ، مىفهميم پيغمبر صلَّى الله عليه و آله « ديدنى » كه شما مدّعى آن هستيد ( ديدن با چشم سر ) را اراده نفرموده ، و اين ايرادگيرى و مغلطهء سختى است ( زيرا هر دليلى در قرآن و سنّت كه عدّه اى از مسلمين در اثبات عقيدهء خود به آن تمسّك جويند مورد اختلاف است ، و مع ذلك آن را دليل قاطع مىدانند و بمجرّد احتمال خلاف از آن دست نمىكشند ) .\r\nچون بيشتر كلمات در قرآن و اخبار پيغمبر صلَّى الله عليه و آله به لغت عربى است ، و در غدير روى سخن آن حضرت با مردمى فصيح بوده ، و اوضاع و احوال ( قرائن حاليّه و مقاميه ) بيانگر مراد رسول خدا صلَّى الله عليه و آله بوده است كه مقصود ايشان بطور يقين فهميده شده و نياز بلفظ صريحترى نبوده ( و اين احتمال تأويل بعداً پيدا شده ) ، و اينكه چرا سخن را طورى ادا مىكنند تا واضح نباشد بدين جهت است كه معنى آن را به خردها وامىگذارند تا مورد دقّت و موشكافى واقع گردد .\r\nو من براى بيان مفهوم وجوب فرمانبردارى عبارتى استوارتر و گوياتر از فرمايش پيغمبر صلَّى الله عليه و آله ( آيا من نسبت به مؤمنين سزاوارتر نيستم از خودشان پس هر كه را من مولايش هستم على مولاى اوست ) سراغ ندارم ، زيرا اين جمله بر پايهء اقرار مسلمين در مقابل رسول خدا صلَّى الله عليه و آله به حقّ فرماندهى بر آنها و اينكه او\r\n","description":"","footnote":"","page_name":" 171 ","page_number":187},
  {"content":"\r\nسزاوارتر است بر ايشان از خودشان ، نهاده شده است ، كه پس از پذيرفتن اينكه پيغمبر نسبت به آنان از خودشان اولى است فرموده : « بنا بر اين هر كه را من سزاوارتر به اويم از خودش پس همين نسبت اولويت را علىّ هم نسبت به او دارد ، و سزاوارتر است به او از نفس خودش » چون معنى جملهء دوم ( فَمن كنت مَولاه ) همان مفاد جملهء اوّل ( أَ لَست أَولى . . . ) مىباشد ، زيرا ( به سبب فاء عاطفه ) جملهء بعدى در برگيرندهء همان معنى قبلى ( معطوف ) است كه قبلا ثابت شد غير از حمل بر معنى ( مالك اطاعت شدن ) بر معناى ديگر جايز نيست ، مگر نمىبينى اگر شخص به عدّه اى گفت : اين كالاى مخصوص را كه بين همهء ما مشترك است مىفروشيم و سود و زيانش را ميان خود تقسيم مىكنيم ، و آن گروه بگويند : آرى ، چنين باشد . سپس بگويد : « بنا بر اين هر كس كه من شريك اويم پس زيد هم شريك اوست » سخن درستى خواهد بود ، و علَّت درستيش اين است كه « شركت » عبارت است از قول گوينده ( اين كالاى مخصوص بين همهء ما مشاع است و سود و زيان حاصل از فروش آن را تقسيم مىنمائيم ) و به همين جهت بعد از آن صحيح است بگويد : ( پس من شريك هر كس هستم زيد بعد از من شريك اوست ) ، مانند همين مثال است فرمايش خاتم انبياء كه خطاب به مردم فرمود : ( آيا من سزاوارتر نيستم بشما از خودتان ، پس هر كه را من سزاوارترم به او از خودش اين على سزاوارتر است به\r\n","description":"","footnote":"","page_name":" 172 ","page_number":188},
  {"content":"\r\nاو از خودش ) زيرا مفاد « مولاه » درست مثل قول اوست ( آيا من سزاوارتر بشما نيستم از خودتان ) . و بطور كلَّى ( از نظر ادبى ) لفظى كه با « فاء » آمده ، اگر همان معنى جملهء اوّل را شامل نباشد ، هرگز كلام ، نه نظم و مفهوم خواهد داشت و نه صحيح خواهد بود ، بلكه نوعى هذيان گوئى بوده ، و هر كس كه چنين نسبتى به پيغمبر خدا دهد ، به خداوند بزرگ كفر ورزيده است .\r\nو چون لفظ ( هر كه من مولاى اويم ) به دلائلى كه ما اثبات نموديم دلالت دارد بر مفهوم هر كه را من سزاوارتر به نفس اويم - و عين همان جمله را نيز براى علىّ عليه السلام آورده است ، معنايش اين است كه او را هم « أولى به مؤمنين » از خودشان قرار داده است ، و آن عين عبارت وجوب اطاعت و فرمانبردارى از علىّ عليه السلام و مقام امامت اوست ، چنان كه در آغاز بيان كرديم . اضافه مىكنم براى توضيح بيشتر اگر در فرمودهء پيامبر صلَّى الله عليه و آله ( هر كه من مولاى او هستم علىّ مولاى اوست ) آن حضرت قصد نفرموده بود كه علىّ أولى است به شما از خودتان ، پس مىشود گفت : كه در جملهء ( هر كه را من مولاى اويم ) نيز اراده نكرده باشد كه پيغمبر صلَّى الله عليه و آله بر هر كس اولى است از خودش ، و اگر\r\n","description":"","footnote":"","page_name":" 173 ","page_number":189},
  {"content":"\r\nچنين باشد ، سخن درهم و برهم و بيهوده اى خواهد بود كه معنايى را نمىرساند ، و در زمرهء سخنان دانايان و خردمندان نيست . بنا بر اين دلائل و توضيحات ، ديگر روشن و مسلَّم است كه فرمايش پيغمبر صلَّى الله عليه و آله ( آيا من سزاوارتر به شما از خودتان نيستم ) اين مىباشد كه رسول خدا صلَّى الله عليه و آله حقّ اطاعت و فرمانبردارى را در اختيار خود گرفت ، و همين طور آن حضرت از قولش ( پس هر كه را من مولاى او هستم ) فقط اراده نموده باشد : ( هر كس را كه من حقّ اطاعتش را مالك شدم ، على هم مالك حقّ اطاعت اوست ) زيرا كه آن مفاد ( پس على مولاى اوست ) مىباشد ، و اين معنى روشن و آشكار است .\r\nخدا را بر توفيق و ياريش سپاسگزارم .\r\n،\r\n\r\nباب 30 - معنى فرمودهء پيغمبر صلَّى الله عليه و آله به علىّ كه منزلت تو نسبت به من ، ، منزلت هارون است به موسى\r\n،\r\n1 - أبو هارون عبدى گويد : از جابر بن عبد الله انصارى پرسيدم : معنى\r\n","description":"","footnote":"","page_name":" 174 ","page_number":190},
  {"content":"\r\nفرمايش پيغمبر صلى الله عليه و آله به على عليه السلام « نسبت تو به من بمنزلهء هارون است به موسى جز آنكه بعد از من پيامبرى نخواهد بود » چيست ؟ گفت : به خدا سوگند رسول خدا صلى الله عليه و آله با آن سخن علىّ عليه السلام را خليفه و جانشين خود بر امّتش نمود و چه در حيات خود و چه پس از مرگ خويش ، فرمانبردارى از او را بر مردم واجب گردانيد . بعد از اين سخن هر كس به خلافت على عليه السلام گواهى ندهد ، از ستمكاران خواهد بود .\r\n2 - أبو خالد كابلى گويد : شخصى به حضرت على بن الحسين عليهما السلام عرض كرد : اهل تسنّن مىگويند بهترين مردم بعد از پيغمبر خدا صلى الله عليه و آله أبو بكر ، آنگاه عمر ، بعد از او عثمان و سپس على عليه السلام است ( آن بزرگوار را در مرحلهء چهارم قرار مىدهند ) فرمود : آيا خبر دارى كه سعيد بن مسيّب از سعد أبى وقّاص از پيغمبر گرامى روايت نموده كه به علىّ عليه السلام فرمود : نسبت تو به من ، نسبت هارون است به موسى با اين تفاوت كه پس از من پيغمبرى نخواهد بود ؟ بنا بر اين در زمان حضرت موسى چه شخصى ( در فضيلت ) همپايهء هارون بود ( تا روزى بتواند در اين امّت با على عليه السلام همپايه باشد چه رسد كه بهتر از او باشد ) ؟\r\n","description":"","footnote":"","page_name":" 175 ","page_number":191},
  {"content":"\r\nمصنّف اين كتاب - قدس الله روحه - ما ( شيعيان ) و آنان كه در مسائل امامت با ما در ستيزند اتّفاق داريم بر صحّت اين كلام از پيغمبر صلَّى الله عليه و آله كه به على عليه السلام فرمود : « مقام تو نسبت به من مقام هارون است نسبت به موسى جز اينكه من خاتم پيغمبرانم و بعد از من پيامبرى نخواهد بود » اين فرمايش آن بزرگوار دلالت دارد بر اينكه مقام على نسبت به او در تمامى احوالش بمنزلهء هارون است نسبت به موسى در تمام حالاتش ، مگر نبوّت كه در خود خبر استثناء گرديده ، و آنچه را كه به حكم قطعى عقل از تعميم آن خارج شده است . الف : يكى از نسبتهاى هارون به موسى آنست كه برادر نژادى و مادرزادى او بود ، عقل اين موضوع را در بارهء على عليه السلام نسبت به پيغمبر صلَّى الله عليه و آله تصديق نمىكند ، زيرا او برادر رسول خدا نبود .\r\nب : ديگر از منزلتهاى هارون نسبت به موسى اين بود كه با وجود حضرت موسى او نيز پيغمبر خدا بود ، و اين را نيز شخص پيغمبر با حرف استثناء جدا كرد و مقام پيغمبرى را براى علىّ عليه السلام ممنوع ساخت .\r\nگذشته از اين دو مقام ، نسبتهاى ديگر هارون به موسى بعضى ظاهرى ، و بعضى معنوى بود ، امّا از مقامهاى ظاهرى هارون اينكه : از تمامى افراد همزمان خود با فضيلتتر و نزد موسى محبوبترين مردم بود ، همچنين از همهء اشخاص\r\n","description":"","footnote":"","page_name":" 176 ","page_number":192},
  {"content":"\r\nنسبت به موسى يگانه تر و قابل اعتمادتر بود ، و زمانى كه از قومش دور مىشد هارون را در ميان آنان خليفهء خود مىساخت ، و وسيلهء دريافت و باب علم موسى بود ، اگر پس از درگذشت موسى هارون زنده بود جانشين او مىشد ، و حديث منزلت همهء اين صفات و مرتبه‌ها را براى علىّ عليه السلام نسبت به پيغمبر صلى الله عليه و آله ثابت مىكند . و از منزلتهاى باطنى و معنوى كه هارون نسبت به موسى داشت لازم است آنچه را خرد تخصيص نمىزند ، - چنان كه برادرى نژادى را جدا ساخت - بايد همه اش براى علىّ عليه السلام نسبت به پيغمبر صلى الله عليه و آله باشد ، گرچه علم ما به آن دسترسى ندارد ، زيرا سياق حديث شامل همه چيز است .\r\nو كسى نمىتواند بگويد ( كلمهء « من » براى تبعيض است ) پيغمبر با اين جمله بعضى از اين منزلتها را كه برشمرديد اراده كرده است نه همه را ، چون پاسخ او اين است كه از كجا ميدانى همان مقامى را كه تو قائلى پيغمبر صلى الله عليه و آله در نظر داشته ، شايد مقام ديگرى غير از آنچه مورد نظر توست را قصد نموده باشد و هنگامى كه معلوم نباشد چه مقامهايى را در نظر داشته همه اش باطل مىشود ، چون مفهوم آن ناقص ، و در آن صورت سخن پوچ و بىفايده اى خواهد بود ! و در گفتار پيغمبر اكرم صلى الله عليه و آله هرگز ياوه گوئى نيست ، و چون مسلَّم است سخن گفتن پيغمبر با ما آن است كه مقصود خويش را بما بفهماند و مطلبى\r\n","description":"","footnote":"","page_name":" 177 ","page_number":193},
  {"content":"\r\nرا بما آموزش دهد - درود بر او باد - پس چنانچه برخى از منزلتهاى هارون نسبت به موسى را براى على نسبت به خودش بيان نمايد ، نه تمامى آن را و مقام بخصوصى را تعيين نكرده باشد ، با اين گفته هيچ منزلتى را بما نفهمانده ، و اصولا گفتن اين كلام ياوه خواهد بود ، و ساحت مقدّس پيامبر خدا از آن منزّه است .\r\nحال اگر منظور آن حضرت ثابت نمودن همهء مراتب باشد ، بايستى هر مقامى را كه هارون نسبت به موسى داشت ، غير از آنچه را خرد بطور قطع ، يا خود خبر صراحتا استثناء و جدا ساخته وى در نظر گرفته باشد . و چون ثابت شد كه مفادّ خبر عام است ، دليل بر اين است كه علىّ عليه السلام با فضيلتترين و داناترين ياران پيغمبر خدا ، و نزد او محبوبترين ايشان ، و مورد اعتماد بوده است . بعلاوه ثابت مىشود كه هر گاه پيغمبر صلى الله عليه و آله از آنان دور شود يا به مسافرتى برود و يا از دنيا برود علىّ عليه السلام در ميان امّت او بايد جانشين و قائم مقام وى باشد ، زيرا تمامى اين مقامها در منزلت هارون نسبت به موسى وجود داشت . اگر بگويد : هارون قبل از موسى از دنيا رفت ، و پس از رحلت حضرت موسى به مقام خلافت او نرسيد تا مقام خلافت و امامت براى علىّ عليه السلام پس از در گذشت پيامبر صلى الله عليه و آله ثابت باشد ، پس چگونه با استناد به مفادّ اين فرمايش\r\n","description":"","footnote":"","page_name":" 178 ","page_number":194},
  {"content":"\r\nپيغمبر صلى الله عليه و آله كه ( مقام او نسبت به من همانند مقام هارون است نسبت به موسى ) امامت او را به هارون مىسنجيد و اين مقام را براى او بعد از رسول خدا صلى الله عليه و آله ثابت مىكنيد ؟ و حال آنكه هارون پس از فوت موسى زنده نبود ، و خلافت و امامتى هم نداشت ، و علىّ عليه السلام بعد از پيامبر اكرم صلى الله عليه و آله زنده بود ( پس در همهء حالات اين دو يكسان نبودند ! ) در پاسخش گفته مىشود : ما عمل علىّ عليه السلام و هارون را از فرمودهء پيغمبر صلى الله عليه و آله كه ( او به من بمنزلهء هارون است به موسى ) بطور مطلق مىسنجيم ، و چنين نتيجه مىگيريم كه علىّ داراى تمام مراتب هارون مىباشد . و چون بعد از پيامبر صلى الله عليه و آله زنده بود ، بايد مقام خلافت را پس از درگذشت او نيز دارا باشد تا همان گونه كه وى فرموده بود ، همپايهء هارون باشد ، ( و فوت هارون قبل از موسى دليل نمىشود كه علىّ عليه السلام بعد از رحلت رسول خدا در مفهوم اين حديث مطلقا وارد نباشد ) جهت واضحتر شدن مطلب مثالى مىزنيم :\r\nاگر زمامدارى به وزير خود گفت : هر روزى كه زيد نزد تو آمد يك اشرفى به او بده ، و آنچه در بارهء او به تو گفتم بايد نسبت به عمرو نيز انجام دهى ، با اين دستور حق بخشش پادشاه براى عمرو هم بطور مطلق ثابت شد ، حالا اگر زيد تا سه روز نزد وزير آمد ، و سه دينار گرفت و سپس نيامد و عمرو نيز سه روز آمد و سه دينار گرفت ، نمىتوان گفت : چون زيد ديگر نمىآيد ، در روز چهارم عمرو هم حقّى\r\n","description":"","footnote":"","page_name":" 179 ","page_number":195},
  {"content":"\r\nندارد ، بلكه عمرو حق دارد كه روز چهارم و پنجم و تا زنده است نزد وزير آيد و بر وزير نيز واجب است هر روز كه او آمد يك دينار به وى بپردازد ، اگر چه زيد از سه روز بيشتر نيامده و سه دينار بيشتر نگرفته باشد . و وزير حقّ ندارد به عمرو بگويد من از آن سه دينار كه زيد گرفته بيشتر به تو نمىدهم . زيرا قرار داد آن بود كه هر چند روز زيد نزد وزير آمد بايد يك دينار به وى بپردازد چنان كه در مورد عمرو نيز همين فرمان را داشت و حال كه او آمده است بايد يك دينارش را بگيرد .\r\nهمين گونه است نسبت هارون به موسى ، چون او وزير و وصىّ موسى بود ، و قرار بر آن بود كه بايد هنگام غيبت در ميان قومش خليفه و قائم مقام او باشد ، و همان وظيفه و مسئوليّت را بر طبق مضمون حديث منزلت ، علىّ نسبت به پيغمبر داشت و به حكم مثالى كه در بارهء زيد و عمرو آورديم او بايد جانشين و خليفهء پيغمبر در ميان قومش باشد ، روشن است كه اگر نظرى واقعبينانه بر مثال داشته باشيم ناگزير از پذيرفتن و استفادهء از اين معناييم . حال اگر شخصى بگويد : بفرض اگر هارون پس از موسى هم زنده مىماند ، معلوم نبود جانشين او در ميان قومش باشد ، تا اين مقام براى علىّ عليه السلام نسبت به پيغمبر صلى الله عليه و آله ثابت شود ؟ به او پاسخ داده مىشود ؛ آيا به چه دليل خلافت هارون\r\n","description":"","footnote":"","page_name":" 180 ","page_number":196},
  {"content":"\r\nرا از منزلتهاى ديگرش جدا مىسازى و اگر كسى به تو بگويد : هارون هيچ امتيازى نداشت ، و بعد از موسى نه برترين مردم زمان خود بود ، و نه مورد اعتماد او بيشتر از ديگران ، و نه جايگزين او در دانش ، چگونه خود را خلاص مىكنى و پاسخش را چه خواهى داد ؟ آيا به او نمىگويى اين مقامها براى هارون نسبت به موسى مشهور است ؟ ما نيز خواهيم گفت : مقام خلافت او همانند آنها مشهور است و اگر شخصى يكى از آنها را از روى كينه ورزى منكر شود بايد همه اش را انكار نمايد . اگر بگويد : مقامى را كه پيغمبر صلى الله عليه و آله براى علىّ عليه السلام در اين حديث قرار داده بود تنها مربوط به دوران زندگى خود پيغمبر است و منظورش به پس از حيات خود نيست تا خلافت على ثابت شود .\r\nما در پاسخش دليل روشنى مىآوريم كه منظور وى از گفته اش ( تو نسبت به من همچون هارونى نسبت به موسى الَّا آنكه بعد از من پيامبرى نيست ) فقط مربوط به بعد از حيات خود بوده است نه با او در زمان زندگيش ، و اميد است كه بخواست خدا آن را بفهمى ، يكى از دلايل ما آن است كه : در فرمايش پيغمبر\r\n","description":"","footnote":"","page_name":" 181 ","page_number":197},
  {"content":"\r\nاكرم ( انت منّى بمنزلة . . . ) دو مفهوم هست :\r\n1 - اثبات فضيلت و برترى ، و مقام خلافت براى على عليه السلام از آن خبر .\r\n2 - نفى مقام نبوّت از او بعد از پيامبر صلى الله عليه و آله كه پس از جملهء نخست فورا با قيد استثناء ، مقام نبوّت وى نفى شده است ، و چنانچه نفى نمىكرد ، و فقط مىفرمود : « على نسبت به من بمنزلهء هارون است نسبت به موسى » روا بود اين توهّم پيش آيد كه : علىّ عليه السلام بعد از وى داراى مقام نبوّت خواهد بود ، زيرا هارون پيامبر خدا بوده است ، و به همين جهت بعد از اين جمله نفى نبوّت ضرورى به نظر مىرسد ، و بناچار نفى نبوّت از علىّ عليه السلام بايد به اعتبار همان زمانى باشد كه فضيلت و مقام خلافت هارونى را رسول خدا صلى الله عليه و آله برايش قرار داد . به علت آنكه به جهت اثبات فضيلت كلى و منزلت پيغمبرى ( هارون ) ، نياز به آن پيدا شد تا مقام نبوت را از علىّ عليه السلام نفى كند تا مردم به اشتباه نيفتند ، چون اگر نفرموده بود ( قطعاً او نسبت به من بمنزلهء هارون است نسبت به موسى ) ديگر نيازى نبود بگويد : « جز اينكه پيغمبرى بعد از من نيست » . پس چون اين نفى نبوّت به خاطر قدر مقام بلندى بود كه با آن شايستگى دارا بودن مقام نبوّت را پيدا كرد ، مىبايست در همان وقتى كه اين فضيلت براى وى ثابت شد ، نبوّت هم از او نفى گردد و چون جملهء ( بعدى ) صراحت دارد كه\r\n","description":"","footnote":"","page_name":" 182 ","page_number":198},
  {"content":"\r\nقصد از نبوّت نفى شده ، مربوط به بعد از در گذشت پيغمبر صلى الله عليه و آله مىباشد ، بايد نفى نبوّت نيز از همان لحظهء ثابت گرديدن اين فضيلت كلَّى و مقام خليفه بودن هارون در غياب موسى ، براى على عليه السلام باشد كه همان خلافت و امامت او پس از رحلت پيغمبر صلى الله عليه و آله است .\r\nو در صورتى كه رسول اكرم صلى الله عليه و آله نبوّت بعد از وفات خود را در يك زمان معيّن نفى كرده باشد ، و آن زمان پس از رحلت ايشان باشد ، بنا بر گفتهء مخالفين ما ( در اين خبر ) براى علىّ عليه السلام مقامى قرار نداده كه براى او موجب نبوّت گردد تا نياز به استثناى آن باشد ( چون آنها مىگويند در حال حياتش منزلت خلافت را داشته ) و آوردن چنين استثنائى لغو و بيهوده است ( زيرا فايدهء استثنا اخراج چيزى است كه داخل مستثنى منه بوده ، و بنا بر عقيدهء مخالفين ما ، در اينجا چنين نيست چون اين مقام نبوّت بعد از حيات پيغمبر صلى الله عليه و آله اصلا در نظر نبوده تا داخل در مستثنى منه باشد ) بنا بر اين ، اين جمله بىمعنا است و فرستادهء خدا پيامبر اكرم هرگز سخن لغو نمىگويد .\r\nبنا بر اين اگر نفى نبوّت مربوط به بعد از وفات رسول خدا بوده ، با اين كه اثبات مقامى كه موجب نبوّت مىگردد ، در زمان حيات آن حضرت باشد لازمه اش آن است كه على عليه السلام در حال زندگى پيغمبر صلَّى الله عليه و آله ، نبىّ باشد ، آن هم درست نيست ، زيرا باتّفاق مسلمانها على عليه السلام در زمان حيات آن حضرت مقام نبوّت نداشته ، پس لازم است استثنا و نفى نبوّت از همان وقتى باشد كه ايشان منزلت و\r\n","description":"","footnote":"","page_name":" 183 ","page_number":199},
  {"content":"\r\nمقام خلافت هارون به موسى را براى علىّ عليه السلام قرار داده ، تا از اين كلام هرگز مقام نبوّت براى او ثابت نشود ، گرچه از حيث اين كه پيغمبر صلى الله عليه و آله بطور مطلق فضيلت و مقام و منزلت هارون نسبت به موسى را به وى داده ، شايستگى آن را پيدا نموده است . و از جمله دلائلى كه مطلب را واضحتر مىسازد اين است كه اگر ايشان فرموده بود : « على نسبت به من پس از رحلتم بمنزلهء هارون است به موسى جز آنكه با بودن من در زندگيم ، پيغمبر نيست » با اين گفته لازم مىآمد ممتنع نباشد كه بعد از وفات رسول خدا صلى الله عليه و آله وى پيغمبر باشد ، زيرا بنا بر جملهء فوق نبوّت را در زمان حيات خود منع كرده ( و از بعد از حياتش سخنى نگفته ) بود و اين سبب مىشد كه پس از رحلت رسول خدا صلى الله عليه و آله پيامبر باشد ، زيرا نفى نبوّت را مقيّد به زمان زندگى خود كرد و چون يكى از مراتب هارون پيغمبرى بود ، و به همين دليل ، لازم آمد آن حضرت هنگامى كه آن فضيلت را براى على عليه السلام قرار داد پيامبر بودنش را نفى كند ، كه اگر مىشد او در آن وقت پيغمبر باشد ديگر نيازى به نفى نبوّتش نبود .\r\nپس خلاصهء مفهوم خبر اين است كه نسبت على عليه السلام بعد از وفات پيغمبر\r\n","description":"","footnote":"","page_name":" 184 ","page_number":200},
  {"content":"\r\nصلى الله عليه و آله به آن بزرگوار همچون مرتبهء هارون باشد نسبت به موسى در حال زندگى موسى ، ( و معلوم است كه مشهور ترين نسبتهاى هارون خلافت او بر امّت موسى بود در غيابش چنان كه گفت : « * ( اخْلُفْنِي فِي قَوْمِي ) * » ) و از اينجا ثابت گرديد كه بايد امير المؤمنين هم بعد از رسول خدا صلى الله عليه و آله خليفهء او بر مسلمين باشد ( اين غير از معناى پيغمبرى است كه استثنا شده ) و فرمانبردارى از او بر مسلمانها لازم است ، و ثابت مىشود كه على داناترين و با فضيلتترين امّت است زيرا همهء اين مقامات براى هارون نسبت به موسى در دوران زندگانى موسى براى هارون ثابت و مسلَّم بوده است . اگر بگويند : شايد مقصود پيغمبر از كلمهء « من بعدى » ( پس از من ) اين باشد كه بعد از نبوّت من پيغمبرى نيست ، نه پس از رحلت من ( در اين صورت حديث متعرّض دوران پس از در گذشت رسول خدا صلى الله عليه و آله نمىباشد تا استدلال شما درست باشد ) ، در پاسخ گفته مىشود : لفظ « بعدى » در بسيارى از روايات ديگر كه مسلمانها از آن بزرگوار نقل نموده‌اند وجود دارد از جمله خبر « لا نبى بعد محمّد صلى الله عليه و آله » ، اگر چنين تأويلى روا باشد كه بگوئيم نبوّتى بعد از نبوّت آن حضرت نيست نه آنكه پيغمبرى بعد از وفات او نباشد ، جايز خواهد بود كه بعد از آن بزرگوار پيامبرانى باشند ، و اين بر خلاف قول مسلمانها است كه مىگويند با درگذشت خاتم انبياء محمّد صلى الله عليه و آله پروندهء نبوّت بسته شده است .\r\n","description":"","footnote":"","page_name":" 185 ","page_number":201},
  {"content":"\r\nاگر گفته شود : مسلمانان اتّفاق دارند كه مفهوم فرمودهء پيامبر خدا صلى الله عليه و آله ( پيغمبرى بعد از من نيست ) آن است كه پس از در گذشت من از اين جهان تا قيامت پيغمبرى نخواهد بود .\r\nدر جواب همين سخن را به او برمىگردانيم و مىگوئيم در هر خبر و كلامى كه چنين لفظى از آن حضرت رسيده باشد و در آن اشارهء به اين معنى باشد همين مفهوم را در برخواهد داشت . اگر گفته شود : اين فرمايش پيغمبر صلى الله عليه و آله به على عليه السلام كه « تو نسبت به من بمنزلهء هارونى نسبت به موسى » در ماجراى بخصوصى بوده و معناى خاصى از آن قصد داشته است : زيرا آن حضرت هنگامى كه در حال حركت بسوى تبوك بود به على فرمود : « تو بجاى من بمان » عرض كرد : اى پيامبر خدا مرا با زنان و كودكان مىگذارى ؟ پيغمبر صلى الله عليه و آله به او فرمود : « آيا خوشنود نيستى كه نسبت به من بمنزلهء هارون باشى به موسى ؟ » .\r\nدر پاسخش گفته‌اند : در مقام استدلال و اعمال نظر اين اعتراض درست نيست چون تو با اين خبرى كه تنها خود نقل مىكنى مىخواهى عموميّت خبرى را كه مورد اتّفاق همگان است تخصيص دهى ، با آنكه ما نيز در برابر خبر خاصّ تو\r\n","description":"","footnote":"","page_name":" 186 ","page_number":202},
  {"content":"\r\nاخبارى داريم كه خبر تو را ردّ مىكند ، و خبر مجمع عليه را اختصاص مىدهد به همان معنائى كه ما آن را بيان كرديم ، همان كه بر خلاف عقيدهء تو بود ، ولى اين گونه أخبار واحد و خاصّ در مقام استدلال براى هيچ يك از ما و شما برهان نمىشود ، زيرا نه ما خبر شما را مىپذيريم و نه شما خبر مخصوص ما را ، در نتيجه آن خبر مورد اتّفاق بر عموم خود باقى مىماند ، و دلالت آن ، و مفهوم عمومى آن ، و سبب ورودش ، همه دليل ما است ، نه دليل شما زيرا ما در مقابل روايتى كه تو در مورد غزوهء تبوك آوردى حديثى داريم كه پيغمبر صلى الله عليه و آله مسلمين را گرد آورده ، و بطور صريح به ايشان فرمود : من علىّ را براى شما بعد از وفات خودم جانشين خويشتن معرّفى كردم ، و كار شما را به او سپردم و اين امر هم از جانب خودم نبود بلكه بسبب دستور و وحى كه از جانب خدا به من در بارهء او شده بود ، است . بعد هم كه در محضر عموم جهت تأكيد مطلب ، و بخاطر سپردن مردم بخلافت او تصريح كرد و فرمود : « اى على تو براى من مثل هارون هستى براى موسى جز اينكه بعد از من پيغمبرى نخواهد بود » و اين گفتار بعد از آن وصايت و سفارش و شرح و تفسير موضوع خلافت با خبر مخصوصى كه شما نقل كرديد معارض شده ، و خبرى كه همهء مسلمين بر آن و بر نقلش اتفاق دارند بجا ماند ، كه پيغمبر صلى الله عليه و آله بطور مطلق به علىّ عليه السلام فرمود : « تو نسبت به من بمنزلهء هارونى\r\n","description":"","footnote":"","page_name":" 187 ","page_number":203},
  {"content":"\r\nنسبت به موسى جز اينكه بعد از من پيغمبرى نخواهد بود « و ما جهت فهميدن مدلول آن بايد به لغت و تفاهم مردم عادى مراجعه كنيم و از روى موازين لغت و تفاهم مشهور با هم بحث نمائيم ، و در اين صورت جز آنچه گفتيم چيز ديگرى نخواهد بود : كه پيغمبر صلى الله عليه و آله با آن حديث بر امامت و خلافت بلا فصل علىّ عليه السلام بعد از وفاتش تصريح فرموده است كه پس از رحلتش على عليه السلام امام و رهبر امّت و خليفهء او است و فرمانبردارى از او واجب مىباشد ، سپاس خداوندى را كه پروردگار جهانيان است ، و ما را به شيوهء حقّ و آشكار راهنمائى فرمود .\r\n\r\n[ باب 31 
  ] معنى قول رسول خدا صلى الله عليه و آله به علىّ و حسن و حسين عليهما السلام كه شما مستضعفين بعد از من هستيد\r\n1 - مفضّل بن عمر گويد : از امام صادق عليه السلام شنيدم كه فرمود : رسول خدا صلى الله عليه و آله نظرى به علىّ و حسن و حسين افكند و گريست ، و فرمود : شما مستضعفان\r\n","description":"","footnote":"","page_name":" 188 ","page_number":204},
  {"content":"\r\nبعد از وفات من هستيد ، مفضّل گويد : عرض كردم يا ابن رسول الله معنى آن چيست ؟ فرمود : يعنى شما امامان بعد از من هستيد ، چون خداوند مىفرمايد : * ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ ) * ( و مىخواهيم بر آنان كه در زمين خوار و زبون گرفته شده‌اند تفضّل نمائيم ، و آنان را پيشوايان گردانيم ، و نيز وارث حكومت حقّ سازيم - قصص 28 : 5 ) .\r\n\r\nباب 32 - معنى الفاظى كه در بارهء صفات جسمى رسول خدا صلى الله عليه و آله وارد شده است\r\nمؤلَّف از سه طريق سند را به امام مجتبى عليه السلام رسانيده كه :\r\nآن حضرت فرمود : از خالويم هند بن أبى هاله تميمى ( 1 ) كه وى بيانكنندهء اوصاف رسول خدا صلى الله عليه و آله بود پرسيدم و گفتم : دوست دارم كه براى من\r\n\r\n","description":"","footnote":"\r\n( 1 ) مترجم گويد : هند فرزند خديجه از شوهر سابقش أبو هاله بود و مردى با وفا و طرفدار على امير المؤمنين عليه السلام بود و در جنگ جمل در ركاب آن حضرت شهيد شد ، وى در وصف رسول خدا صلى اللَّه عليه و آله آنقدر مسلَّط و خوش بيان بود كه گوئى شمائل آن حضرت را براى شنونده از هر جهت در گفتارش مجسّم و نقش مىنمود .\r\n","page_name":" 189 ","page_number":205},
  {"content":"\r\nتوضيح دهى كه جدم چه خصوصياتى داشت تا من بدان بگرايم ، هند پذيرفت و گفت : رسول خدا صلى الله عليه و آله در ديده‌ها با عظمت مىنمود و در سينه‌ها مهابت او بود رويش از نور مىدرخشيد مانند ماه شب چهارده ، از ميانه بالا اندكى بلندتر بود و بسيار بلند نبود و سر مباركش بزرگ ، و مويش نه بسيار پيچيده بود و نه بسيار افتاده و موى سرش اكثر اوقات از نرمهء گوش نمىگذشت و اگر بلندتر مىشد ميانش را مىشكافت و بر دو طرف سر مىافكند ، رويش سفيد و نورانى ، گشاده پيشانى و ابروانش باريك و مقوّس و كشيده بود و در ميان پيشانى او رگى بود كه به هنگام غضب پر مىشد و بر مىآمد ، و بينى آن حضرت كشيده بود و ميانش اندكى برآمدگى داشت و نورى از آن منعكس مىشد ، محاسن شريفش انبوه و\r\n","description":"","footnote":"","page_name":" 190 ","page_number":206},
  {"content":"\r\nدندانهايش سفيد و برّاق و گشاده بود و گردنش از صفا و نور و استقامت مانند گردن صورتهايى بود كه از نقره مىسازند و صيقل مىدهند ، اعضاى بدنش همه معتدل و متناسب ، و سينه و شكمش برابر يك ديگر ، و ميان دو كتفش پهن ، و سر استخوان بندهاى بدنش قوى و درشت بود ، كه اينها علامت شجاعت و قوّت ، و در ميان عرب ممدوح است ، بدنش سفيد و نورانى ، و از ميان سينه تا نافش خطَّ سياه باريكى از مو بود مانند نقره كه صيقل زده باشند و در ميانش از زيادتى صفا خطَّ سياهى نمايد ، و پستانها و اطراف سينه و شكم آن حضرت از مو عارى ، و ذراع و دوشهايش داراى مو بود ، انگشتان وى كشيده و بلند ، ساعدها و ساقش صاف و كشيده بود ، كف پاهايش صاف نبود بلكه قوس داشت ، و پشت پاهاى آن حضرت بسيار صاف و نرم بود بطورى كه اگر قطرهء آبى بر آنها ريخته مىشد بند نمىگرفت ، و چون راه مىرفت قدمش را به روش متكبّران بر زمين نمىكشيد ، بلكه با وقار و تأنّى راه مىرفت ، و پايش را به قوّت از زمين بلند كرده و بر زمين مىنهاد ، هنگام راه رفتن سر را به زير مىافكند همچون كسى كه از جاى بلندى به زير مىآيد ، گامها را نزديك يك ديگر بر مىداشت و چون قصد مىكرد با كسى سخن گويد به روش ارباب دولت به گوشهء چشم نظر نمىكرد بلكه با تمام بدن به سوى او مىگشت و سخن مىگفت ، در اكثر احوال ديده اش به زير و زياده نظرش\r\n","description":"","footnote":"","page_name":" 191 ","page_number":207},
  {"content":"\r\nبه سوى زمين بود ، و در نظر كردن دريده چشم نبود و به گوشهء چشم نگاه نمىكرد ، هر كس را مىديد به سلام مبادرت مىكرد . حضرت مجتبى عليه السلام فرمود : به دائيم گفتم : قدرى از طرز سخن گفتنش برايم بگو ! جواب داد : اندوهش پيوسته و تفكَّرش دائمى بود ، فكرش را بيش از زبانش به كار مىگرفت ، سكوتش طولانى بود و تا لازم نمىگشت سخنى نمىفرمود ، و كلامش كوتاه و پر معنى بود ، و آشكار و شمرده سخن مىگفت ، سخنش زياد نبود و در فهماندن مقصود نيز قاصر نبود ، نرم و ملايم و بدون گستاخى و درشتى سخن مىگفت ، كسى را حقير نمىشمرد ، اندك نعمتى را عظيم دانسته و هيچ نعمتى را مذمّت نمىنمود ، امّا خوردنى و آشاميدنى را مدح و ذم نمىفرمود ، و براى فوت امور دنيا به غضب نمىآمد و هرگز براى دنيا و آنچه مربوط به آنست خشمگين نمىشد ، هر گاه ستمى عمل مىشد چنان غضبناك مىگشت كه هيچ كس او را نمىشناخت و تا حق را يارى نمىداد خشمش فرو نمىنشست ، و هنگامى كه اشاره مىكرد به دست اشاره مىنمود نه با چشم و ابرو ، و هر گاه شگفت زده مىشد كف دست را برمىگردانيد ، و هنگام گفتگو دست را حركت مىداد و انگشت ابهام دست چپ را به كف دست راست مىزد ، و چون خشم مىگرفت روى مىگرداند و جدا خود را دور مىساخت و گاه كه شاد مىگرديد ، ديده فرو مىبست ، خنديدنش بيشتر تبسّم بود و در همان حال دندانهايش مانند دانه هاى\r\n","description":"","footnote":"","page_name":" 192 ","page_number":208},
  {"content":"\r\nتگرگ ظاهر مىشد ، كم اتفاق مىافتاد كه صداى خنده اش آشكار گردد . تا اينجا را ابو القاسم بن منيع از اسماعيل بن محمّد بن اسحاق بن جعفر بن محمّد روايت كرده است و بقيّه حديث تا به آخر طبق روايت عبد الرّحمن ( ظاهرا جميع بن عمير بن عبد الرحمن عجلى همان كه در طريق اوّل است ) مىباشد نه شخص عبد الرّحمن .\r\nامام حسن - صلوات الله عليه - فرمود : مدّت زمانى اين اوصاف را از برادرم حسين عليه السلام پوشيده داشتم ، بعد كه برايش باز گو كردم متوجّه شدم كه او قبل از من مىدانسته است ، از وى پرسيدم : تو از چه كسى آموخته اى ؟ فهميدم كه از پدرم ، علىّ عليه السلام ، در بارهء منشهاى رسول خدا صلى الله عليه و آله در اندرون منزل و بيرون و مجلس و نيز شمايل آن بزرگوار جويا شده و پدرم ( علىّ عليه السلام ) هيچ مطلبى را فروگذار نكرده و در بارهء همهء آنها سخن گفته است . و امام حسين عليه السلام فرمود : به پدرم بزرگوارم عرض كردم : رفتار پيغمبر خدا صلَّى الله عليه و آله در هنگام ورود به خانه و درون خانه چگونه بود ؟ فرمود : ورود حضرت به منزل به اختيار خويشتن بود ( يعنى او از همسرانش كه حق همسرى و همخوابگى به او داشتند اجازه داشت ) يا اينكه هنگام ورود به منزل اجازه مىخواست .\r\nو چون به منزل داخل مىشد ، اوقات خود را به سه بخش تنظيم مىنمود ،\r\n","description":"","footnote":"","page_name":" 193 ","page_number":209},
  {"content":"\r\nيك بخش عبادت خداوند عزّ و جلّ ، و بخش ديگر رسيدگى به امور خانوادهء خويش ، و قسمت سوّم كارهاى شخصى و استراحت ، سپس زمان مخصوص به خود را به دو بخش ، يكى براى امور شخصى خود ، و ديگرى براى ملاقات عمومى مردم ، تقسيم مىفرمود . ابتدا خواص خود و اهل فضل را مىپذيرفت و پيامها و برنامه‌هاى آنان را مشخّص مىكرد و نتيجه را به وسيلهء آنان به عوام مىرساند و سپس عامّهء مردم را ، و چيزى را از آنان دريغ نمىداشت . شيوه اش در آن اوقات شريف كه براى ملاقات امّت قرار داده بود چنين بود كه آنان را كه داراى فضيلتى بودند به ملاقات خصوصى مقدّم مىداشت ، و وقت خود را جهت انجام كارهايشان به اندازهء فضيلت آنان در دين ميانشان تقسيم مىفرمود ، برخى از آنان يك نياز داشتند و برخى دو نياز و پاره اى چندين نياز ، كه ايشان به همهء آن امور رسيدگى مىنمود ، و آنان را به كارى مأمور مىكرد كه صلاح در آن بود و قبل از آنكه در بارهء خويشتن درخواستى نمايند از مسائلى كه مىبايد بر آن آگاهى داشته باشند آگاهشان مىساخت ، و مىفرمود : هر كس آماده است بايد اخبارى را به اطَّلاع عموم و همين طور كسانى كه در اينجا حضور ندارند برساند ، و نياز آنان را كه نتوانسته‌اند خود را به من رسانيده و مرا از آن آگاه كنند به من برسانيد ، زيرا اگر كسى حاجت حاجتمندى را كه قادر بر ابلاغ آن به مولاى خود نيست ، به وى برساند خداوند در روز قيامت گامهايش را استوار مىسازد ، در نزد آن حضرت جز نيازها گفته نمىشد لغزش و خطاى هيچ كس را\r\n","description":"","footnote":"","page_name":" 194 ","page_number":210},
  {"content":"\r\nمورد مؤاخذه قرار نمىداد ، مردم براى دريافت اطلاعات و اخبارى كه لازم بود به ديگران برسانند خدمت وى شرفياب مىشدند ( يا اخبار جارى را براى آن حضرت مىآوردند ) و از مجلس خارج نمىشدند مگر شيرين كام و هدايت يافته ، با بدست آوردن اطلاعات علمى ، و هنگامى كه از حضورش مرخّص مىشدند هر يك ، رهبرى براى دنيا بودند . فرمود : پرسيدم رفتار آن حضرت در خارج از منزل چگونه بود ؟ فرمود :\r\nپيامبر خدا صلى الله عليه و آله كلام خويش را در خزانهء قلب خود حفظ مىنمود و جز مواردى كه خود به آن عنايت داشت يا گفتنش ضرورى بوده و مىبايست مردم متوجه آن باشند ، لب به سخن نمىگشود ، با مردم خوگرفته و مونس مىگرديد و چنان جاذبه اش قوى بود كه هيچ كس را از خود دور نمىساخت ( ميان مردم ايجاد دوستى كرده و از تفرقه پرهيز داشت ) بزرگ هر طايفه را احترام و اكرام مىفرمود ، و او را فرمانرواى ايشان قرار مىداد ، با مردم با احتياط و پرهيز برخورد مىكرد بدون آنكه خوش رفتارى و گشوده رويى خويش را از كسى دريغ دارد ، اگر مدّتى يارانش را نمىديد از احوالشان جويا شده و دلجوئى مىكرد ، و از اينكه در ميان مردم چه مىگذرد و وقايع روزمرّه چيست ، سؤال مىفرمود . كار نيك را تحسين و تقويت و كار زشت را نكوهش و پست و بىمقدار مىكرد ، در همهء امور ميانه رو بوده و هرگز تندروى نمىكرد ، از خدا غافل نبود ، تا مبادا مردم نيز غفلت ورزند ، يا دلسرد و از حقّ رويگردان شوند ، از حقگوئى و حقّجوئى كوتاهى\r\n","description":"","footnote":"","page_name":" 195 ","page_number":211},
  {"content":"\r\nنمىورزيد و ميانه رو بود ، نخبگان مردم در خدمتش مىنشستند ، در نظر آن بزرگوار كسى گرامىتر بود كه بيش از سايرين خيرخواه عموم بود ، و فردى كه بيشتر به مردم خدمت مىنمود ، چه از لحاظ مالى و چه در زمينه‌هاى ديگر ، در نزد ايشان برتر بود . پرسيدم : آن حضرت در مجالس چه رفتارى داشت ؟ فرمود : نمىنشست و برنمىخاست مگر با نام خدا ، مجلسش ، مدرسهء كمال و مكتب فضائل و اخلاق بود .\r\nهيچ نقطه اى را مجلس دائمى خود نمىساخت و ديگران را هم از جاى گرفتن در يك مكان معيّنى كه نشانهء تشخّص بود نهى مىفرمود ، و هر گاه به مجلسى وارد مىشد كه قبل از او ديگران نشسته بودند در جايى كه خالى مانده بود مىنشست ، و به ديگران هم مىفرمود چنين كنند ، نگاه و توجّه خود را بين همنشينان تقسيم مىكرد ، و به هر كدام سهم و بهره اى مىداد بگونه اى كه هيچ يك از افرادى كه در مجلس حضور داشتند باور نمىكردند كه ديگرى نزد پيغمبر عزيزتر از خود او باشد ، هر كس كه با وى انجمنى ترتيب مىداد آنقدر شكيبايى مىكرد تا همنشينش برخيزد و قبل از وى مجلس را ترك كند ، حاجتمند از نزد او باز نمىگشت مگر آنكه حاجتش روا گشته بود ، و اگر برآوردن حاجتش براى وى مقدور نبود با گفتار نيك و نوازش او را خشنود مىساخت ، جاذبهء خلق و خوى وى چنان بود كه همه كس او را پدر خود مىپنداشت ، و همهء افراد نزد او در حق يكسان بودند ، مجلس او محلّ بردبارى و آزرم و پايدارى و امانت و راستى بود ،\r\n","description":"","footnote":"","page_name":" 196 ","page_number":212},
  {"content":"\r\nصداها در آن به بگو و مگو و جدل بلند نمىشد ، مهد پرورش عشق و محبّت بود ، و حرمت اشخاص در آن تباه نمىشد ، اصحاب وى آن چنان نسبت به يك ديگر خلوص و صميميّت داشتند كه اگر يكى از آنان دچار لغزشى مىگشت بازگو نمىگرديد . همه پايبند به حقّ و عدالت بودند ، و يك ديگر را به پرهيزگارى سفارش مىكردند ، فروتن بودند ، سالخوردگان را محترم مىشمردند ، و به كوچكترها مهربانى مىكردند ، كسى را كه نيازى داشت بر خود مقدّم مىداشتند ، و از افرادى كه از خانه و خانوادهء خود دور افتاده و غريب بودند ، پذيرائى مىكردند و حقّشان را مراعات مىنمودند . عرض كردم : شيوهء آن بزرگوار با همنشينانش چگونه بود ؟ فرمود :\r\nهمواره با گشاده رويى و نرم خويى با مردم روبرو مىشد ، زود آشتى مىكرد و نرمخو و بىآزار بود ، سنگدل ، خشن و پر سر و صدا نبود ، ناسزا نمىگفت و عيبجوئى نمىكرد ، و ستايشگرى و چاپلوسى نمىنمود ، اگر كارى مورد پسندش نبود ، آن را ناديده و ناشنيده مىگرفت ، از آستان لطفش هيچ كس نااميد باز نمىگشت ، و آرزومندانش نيز دست خالى بر نمىگشتند . سه چيز را بر خود منع كرده بود : با كسى به جرّ و بحث نمىپرداخت ، پر حرفى نمىكرد ، به سراغ كارى كه سودى نداشت نمىرفت ، از سه جهت به مردم كارى نداشت : از هيچ كسى\r\n","description":"","footnote":"","page_name":" 197 ","page_number":213},
  {"content":"\r\nبدگويى و مذمّت نمىنمود ، كسى را سرزنش نمىكرد و عيبها و لغزشهاى مردم را جستجو نمىنمود ، و براى هر كارى سخن نمىگفت مگر در امرى كه اميد خيرى در آن بود ، و چون لب به سخن مىگشود ، در مجلس او سراپا گوش مىشدند و سرشان را به زير مىافكندند ، و آن چنان مجذوب سخنان حكيمانه اش مىگشتند كه گوئى پرنده اى بر سر آنان نشسته است ، و هر گاه سكوت مىفرمود آنان سخن مىگفتند ، در حضور آن جناب سخن تازه اى را مورد گفتگو و كشمكش قرار نمىدادند ، هر يك شروع به صحبت مىكرد ديگران ساكت مانده و به سخنش گوش فرا مىدادند و تا سخنش به پايان مىرسيد ، در بارهء همان سخنى كه اوّل مطرح شده بود در خدمتش به گفتگو مىپرداختند ، از آنچه مردم را به خنده مىانداخت مىخنديد ، و از آنچه آنان را شگفت زده مىساخت او هم در شگفت مىشد ، اگر غريبى مىآمد و بر خلاف آداب معمول رفتار مىكرد ، يا گستاخانه تقاضاى بىموردى را مطرح مىنمود تحمّل مىكرد ، و حتّى اصحاب او بيگانگان را با خود به انجمن آن حضرت مىآوردند ، و مىفرمود : هر گاه نيازمندى را ديديد كه در پى چيزى تلاش مىكند به ياريش بشتابيد ( يا او را به من برسانيد ) و از سپاسگويى خوشش نمىآمد مگر كسى كه احسانى به او رسيده باشد ، و سخن هيچ كس را قطع نمىكرد مگر وقتى كه از حد مشروع تجاوز كرده و حرف باطل مىزد كه آنگاه او را نهى مىكرد ، و يا برمىخاست تا آن را نشنود .\r\n","description":"","footnote":"","page_name":" 198 ","page_number":214},
  {"content":"\r\nاز سكوت پيغمبر پرسيدم ، فرمود : سكوتش بر چهار پايه و اصل بود : يا از روى بردبارى در برابر نادانى كه سخن درشتى مىگفت ، يا از بيم زيان آن سخن ، و يا براى حفظ قدر و منزلت افراد ، كه در گوش كردن به سخن آنان و نظر كردن بسوى ايشان برابر باشد ، يا براى انديشيدن در كارهاى دنيا و آخرت . امّا برابرى و اندازه نگهداريش اين گونه بود كه به تمامى آنان كه در انجمن بودند يكسان نگاه مىكرد و به سخنان آنان گوش مىداد ، امّا تفكَّر او در امور دنياى فانى و سراى جاودان هر دو بود ، او كانون حلم و بردبارى بود ، لذا هيچ چيز او را به خشم نياورده ، و هيچ حادثه اى او را از ميدان بدر نمىكرد ، و چهار خصلت در آن حضرت فراهم آمده بود : انجام نيكيها تا مردم او را الگوى خود قرار داده و از وى پيروى نمايند ، و ترك بديها تا مردم نيز مرتكب بدى نشوند ، و اصرار و پىگيرى در نظريه اى كه صلاح جامعه در آن بود ، و اقدام به كارى كه خير دنيا و آخرت را براى امّت به ارمغان داشت .\r\nو تمام همين حديث را از آغاز تا پايان أبو على احمد بن يحيى مؤدّب هم به اسناد خود از جميع بن عمير عجلى به همان طريق كه در آغاز همين باب\r\n","description":"","footnote":"","page_name":" 199 ","page_number":215},
  {"content":"\r\nگذشت نقل كرده است . محمّد بن بابويه مصنّف اين كتاب - رحمه الله - گويد از استادم أبو احمد ، حسن بن عبد الله عسكرى خواستم اين خبر را برايم توضيح دهد ، در پاسخم گفت :\r\nرسول خدا صلى الله عليه و آله « كان مفخّما » يعنى در سينه‌ها و چشمها بزرگ بود ( از حيث قدر و منزلت ) ولى بدنش تنومند و چاق نبود و « يتلألأ » پرتو افكن و تابان بود مانند درخشندگى ماه و\r\n« اطول من المربوع و أقصر من المشذّب » مشذّب در لغت عرب ، مرد خوشاندام ، بلند بالا و نيكو خوى را گويند ، گفته مىشود « جذع مشذّب » تنهء نخل خرماست وقتى از پوست و آنچه مانند پوست است پيراسته شود ، و به آن پيراسته‌ها نيز « شذب » گويند .\r\nشاعرى در صفت اسب گفته است :\r\n\r\nامّا اذا استقبلته فكانّه\r\nفي العين جذع من اوال مشذّب\r\n\r\nاما هر گاه به او روى كنم ، در چشم به تنهء درختى مىماند كه از آغاز\r\n","description":"","footnote":"","page_name":" 200 ","page_number":216},
  {"content":"\r\nپوستش كنده شده باشد . « رجل الشعر » ( موى فروهشته و شانه زده كه پيچش و خميدگى داشته باشد ) و هر گاه كه مو چين و شكن نداشته باشد ، گفته مىشود : « شعر سبط و رسل » ( موى فرو ريخته ) .\r\nو « ان تفرّقت عقيقته » « عقيقه » موئى كه در سر گرد مىآيد « و عقيقة المولود » موى مادرزادى طفل كه در شكم مادر بر سر كودك روئيده ، و موى تازه اى كه بعد از تراشيدن موى اوّل دوباره بر سر كودك مىرويد را عقيقه گويند .\r\nو به ( موى ) بزغاله و گوسفندى كه در هفتهء اول مولود از براى او قربانى كنند ، و در حديث آمده : هر نوزادى در گرو عقيقه اش نهاده شده است ، و پيامبر صلى الله عليه و آله بعد از اينكه به نبوّت رسيد از جانب نفس خود عقيقه نمود ، و به جهت عقيقهء حسن و حسين عليهما السلام دو قوچ ذبح كرد . « ازهر اللَّون » يعنى رنگش روشن و درخشان بود ، گفته مىشود : « أصفر يزهر » مرغ آواز خوان زرد و سياه هر گاه برّاق باشد ، « و السّراج يزهر » هر گاه چراغ روشن باشد ، و « أزّج الحواجب » ابروانش پر مو و باريك و بلند و كشيده و تا استخوان گيجگاه رسيده بود ، شاعر گفته است :\r\n","description":"","footnote":"","page_name":" 201 ","page_number":217},
  {"content":"\r\n\r\nانّ ابتساما بالنّقى الأفلج\r\nو نظرا في الحاجب المزجّج\r\nمئنّة من الفعال الأعوج\r\n\r\nلبخند زدن به شخص راست قامت پاكيزه و نگريستن در ابروى پرپشت از نشانه‌هاى رسيدن به پيروزى است . و « مئنّة » به معنى نشانه است و در حديث است كه پيغمبر صلى الله عليه و آله فرمود : نماز طولانى و كوتاهى سخن مرد نشانهء آگاهى و دانش اوست ، و اينكه دو ابرو را به لفظ جمع آورده نه تثنيه ، بنا بر اصطلاح كسانى است كه جمع را به جاى تثنيه به كار مىبرند ، و دليلشان آيهء * ( وَكُنَّا لِحُكْمِهِمْ شاهِدِينَ ) * است كه ( ما بر حكم آن دو تن آگاه بوديم - انبيا 21 : 78 ) اراده فرموده حكم دو تن را كه حكم داود و پسرش سليمان باشد ، و دليل ديگرشان فرمايش پيغمبر صلى الله عليه و آله است ( دو تن و بالاتر از آن ، جماعت به حساب مىآيند ) و يكى از دانشمندان گفته است : جايز است جمع باشد ، بنا بر اينكه به هر تكَّهء از ابرو ، ابرو گفته مىشود .\r\nبنا بر اين « حواجب » به أجزاى مختلف آن گفته مىشود ، چنان كه به زن گفته مىشود ، « حسنة الاجساد » و أعشى گفته است :\r\n\r\nو مثلك بيضاء ممكورة\r\nو صاك العبير بأجسادها\r\n\r\n","description":"","footnote":"","page_name":" 202 ","page_number":218},
  {"content":"\r\nمانند تو ، زن سفيد ، با قامتى استوار و ساقهاى پر كه به جاى جاى بدنش بوى خوش زده است .\r\n« في غير قرن » هر گاه ميان دو ابرو گشادگى و سپيدى باشد « بلج و بلجه » گفته مىشود و اگر بين دو ابرو مو داشت كه آنها را به هم پيوسته نمود ، به آن « قرن » گويند .\r\n« اقنى العرنين » ، « قنا » آن است كه در وسط استخوان بينى برآمدگى باشد « و عرنين » بينى ( با استخوان درشت آن يا بن آن نزديك ابرو ) را گويند .\r\n« كثّ اللحية » يعنى ريشش كوتاه و پر مو بود ، « ضليع الفم » فراخ دهان ، عرب همواره دهان بزرگ را مىستايد ، و به دهان كوچك هجو مىكند ، شاعرى در نكوهش مردى چنين سروده است :\r\n\r\nان كان كدى و اقدامى لفى جرذ\r\nبين العواسج أجنى حوله المصع\r\n\r\nاگر زحمت كشيدن و همتم براى مردى است كه دهانش از كوچكى مانند دهان موش مىنمايد كه ميان گياهان تيغدار ميوهء درخت خولان را مىچيند ، و يكى ديگر از شعرا چنين گفته است :\r\n« لحى الله افواه الدّبا من قبيلة » خدا زشت گرداند ، و لعنت كند موشهاى كوچك دهان\r\n","description":"","footnote":"","page_name":" 203 ","page_number":219},
  {"content":"\r\nاز قبيله را - آنها را به تنگى دهانشان سرزنش نموده است چنان كه : سخنوران را به گشادگى « اشداق » ( گوشتهاى دهان از انتهاى دو گونه ) ستوده‌اند ، و به همين معنا برمىگردد فرموده اش : « كان . . . بأشداقه » و چون « شدق » - فراخ شدن كنج دهان از بيخ رخسار - نيكو است و عرب آن را ستوده است گفته مىشود : « خطيب أهرت الشّدقين و هريت الشّدق » گوينده اى است نيكو گفتار و دهان گشاده ، و عمرو ابن سعيد « أشدق » ناميده شده است . و خنسا در سوك برادرش چنين گفت :\r\n\r\nو احيا من محيّاه حياء\r\nو أجرى من ابى ليث هزبر\r\nهريت الشّدق رئبال إذا ما\r\nعدا لم ينه عدوته بزجر\r\n\r\nاز رويش بسيار شرمنده‌ام ، از طايفهء ابو ليث شيرى رفت سخنور و دهندار ، و شيرى كه هر گاه به ميدان مىتاخت ، دشمنش حريف او نمىگشت . و ابن مقبل گفته است : « هرّت الشّقاشق ظلَّامون للجزر » .\r\n« أشنب » حالت دهان است ، گويند : دهانى است كه در آبش گوارايى و خنكى است ، و گويند : تيزى و نازكى و برّندگى لبه‌هاى دندانهاست و جز در ايّام كودكى و جوانى نمىباشد ، شاعرى گويد :\r\n","description":"","footnote":"","page_name":" 204 ","page_number":220},
  {"content":"\r\n\r\nيا بأبي انت و فوك الاشنب\r\nكأنّما ذر عليه الزّرنب\r\n\r\nپدرم فداى تو و دهانت كه دندانهاى سفيد و تيز در آن است چنان مىماند كه زعفران بر آن افشانده شده باشد .\r\n« دقيق المسربة » رشته موى باريكى است كه از سينه تا ناف كشيده شده ، حارث بن وعلهء جرمى گفته است :\r\n\r\nالان لمّا ابيضّ مسربتى\r\nو عضضت من نابى على جذم\r\n\r\nاكنون كه موى سينه تا نافم سفيد گشته يعنى پير و فرتوت شده‌ام با ريشهء دندانم گاز گرفته ، قطع مىكنم .\r\n« كان عنقه جيد دمية » « دمية » شكل و مجسمه است و جمعش « دمى » است . شاعر گويد :\r\n\r\nاو دمية صوّر محرابها\r\nاو درة سيقت الى تاجر\r\n\r\nيا تمثالى است كه بر آن محراب او نقّاشى شده است يا گوهر گرانبهائى است كه به بازرگانيش برند . « جيد » گردن است .\r\n« بادنا متماسكا » يعنى نقصى نداشت ، اعضاى اندامش كامل بود ، نه گوشت بدنش سست و لاغر بود و نه چاق .\r\n« سواء البطن و الصّدر » يعنى شكمش كم گوشت و سينه اش فراخ ، از اين جهت سينه و شكمش\r\n","description":"","footnote":"","page_name":" 205 ","page_number":221},
  {"content":"\r\nبرابر بود ، « كراديس » ، سر استخوانها ، « انور المتجرّد » بدنش در حال برهنگى درخشان بود ،\r\n« طويل الزّندين » در هر ذراعى دو مچ هست كه عبارت از دو سر استخوان بند دست مىباشد ، پس سر بند دست كه كنار انگشت شصت قرار دارد را « كوع » مىنامند ، و سر مچى را كه پهلوى انگشت كوچك دست مىباشد « كرسوع » مىنامند . « رحب الرّاحة » كف دستش پهن و بزرگ بود ، و عرب بزرگى دست را مىستايد ، و به كوچكى دست نكوهش مىكند ، شاعرى گفته است :\r\n\r\nفناطوا من الكذّاب كفّا صغيرة\r\nو ليس عليهم قتله بكبير\r\n\r\nآنها با دست كوتاهى دروغپرداز در آويخته‌اند با اينكه كشتن او بر ايشان مهم نيست . « ناطوا » يعنى در آويختند . و گويند : فلانى « رحب الرّاحة » است ، يعنى بسيار بخشنده است چنان كه هنگام مذمت گويند « ضيق الباع » ، « شثن الكفين » يعنى زبرى كف هر دو دست ، و عرب مردها را به درشتى كف دستها مىستايد ، و زنها را به نرمى آن .\r\n« سائل الاطراف » يعنى بىنقص ، نه زياد دراز ، و نه زياد كوتاه .\r\n« سبط القصب » قلمهاى پاى او كشيده بود و گره خوردگى نداشت ، « قصب »\r\n","description":"","footnote":"","page_name":" 206 ","page_number":222},
  {"content":"\r\nاستخوانهاى توخالى كه داراى مغز است در پاها بالاى بند زانو ( وسط كشالهء ران ) و در دستها بالاى بند دست ( ميان گوشت بازو ) قرار دارد .\r\n« خمصان أخمصين » يعنى فرورفتگى كف پايش كاملا از زمين بالاتر بود و « أخمص » چيزى است كه بلندتر از زمين است از ميانهء داخلى كف پا و اگر كف پاى مرد هموار باشد أخمص نيست و به فردى كه چنين باشد « ارحّ » گفته مىشود . « رجل أرحّ » يعنى شخصى كه كف پايش اعوجاج و فرورفتگى نداشته باشد ،\r\n« مسيح القدمين » زير و روى پايش گوشت زيادى نداشت ، و به همين جهت آب بر روى آن بند نمىشد ،\r\n« زال قلعا » آن را به زمين مىنهاد ، « يخطو تكفّؤا » يعنى آنقدر گامها را بىشتاب برمىداشت كه گويا مىچميد و بزرگى نشان مىداد ، ولى او تكبّر و فخر فروشى نمىكرد ، « و يمشى هونا »\r\nبا آرامش و وقار راه مىرفت ، « ذريع المشية »\r\nگامها را گشاد برمىداشت بدون اينكه نشانى از شتابزدگى و عجله در او باشد ، گويند :\r\n« رجل ذريع في مشيه » و « امرأة ذراع » هر گاه در موقع چرخريسى دستهايش را زياد بگشايد .\r\n« كأنّما ينحطَّ في صبب » « صبب » سرازيرى را گويند ، « دمثا » ( نرم\r\n","description":"","footnote":"","page_name":" 207 ","page_number":223},
  {"content":"\r\nخوى ) او را به نرمى ماسه تشبيه كرده‌اند ، قيس بن خطيم گفته است :\r\n\r\nيمشى كمشي الزّهراء في دمث\r\nالرّمل الى السّهل دونه الجرف\r\n\r\nگام برمىدارد مانند غنچه در شنهاى روان به سوى بيابانى كه در كنارش نهريست .\r\n« مهين » كوچك يا خوار ، بعضى از راويان « مهيّن » خوانده‌اند يعنى اصحابش را خوار نمىكرد .\r\n« تعظم عنده النعمة » از اينكه به خوبى از آن ياد مىگرديد و از اهتمامورزيدنش به چيزى كه كم ارزش بود معلوم مىشد كه نزد وى بزرگ و ارزشمند است .\r\n« فاذا تعوطى الحقّ » يعنى : و هر گاه خلافى مىديد ناراحت مىشد و خشمش براى خدا بود ، اعشى گويد :\r\n\r\nتعاطى الضجيع اذا سامها\r\nبعيد الرّقاد و عند الوسن\r\n\r\nدرياب همخوابه را هر گاه خود را عرضه كرد كمى بعد از آنكه خواب رفت و به هنگام بيهوشى .\r\n« اذا غضب اعرض و اشاح » در خشم جدّى و تيز رو بود و گفته‌اند ، كوشا و ناشكيبا و آماده بود ، شاعر گويد :\r\n\r\nو اعطائى على العلَّات مالى\r\nو ضربى هامة البطل المشيح\r\n\r\n","description":"","footnote":"","page_name":" 208 ","page_number":224},
  {"content":"\r\nو بخشيدم مالم را به برادران ناتنى خود و نيز كوبيدن بر فرق پهلوان مجدّ با كوشش .\r\n« يسوق اصحابه » ( 1 ) اصحاب را جلو مىانداخت به جهت فروتنى و آنان را گرامى مىداشت ، و كسانى كه به جاى يسوق « يفوق » نقل كرده‌اند منظورشان آن بوده است كه آنان را از جهت ديندارى و بردبارى و فضيلت برترى مىداد ،\r\n« يفتر عن مثل حب الغمام » يعنى دو لبش را كه مىگشود ، دندانهاى بلورينش كه كنار هم چيده شده بود نمودار مىگرديد . « فررت الفرس » وقتى است كه دندانهايش را آشكار كنى ،\r\n« و فررت الرّجل عمّا في قلبه » هر گاه از راز دلش بپرسى و پرده بردارى .\r\n« لكلّ حال عنده عتاد » « عتاد » بمعنى آماده بودن ، يعنى براى امور همانند آنها را مهيّا مىساخت ، و آنان كه « فلا يقيد من احد عثرة » « يقيد » را به دال روايت كرده‌اند ، معنايش اين است كه كسى كه به او بدى مىكرد از روى گذشت و بزرگوارى او را مىبخشيد ، هر گاه آن بخشش موجب ضايع شدن يكى از حقوق الهى نمىشد ، و يا كسى را كه متعبّد و اهل تقوى است ضايع و تباه نسازد و يا به صورت ضرورتى براى همگان در نيايد ، و آنكه « يقيل » را به « لام » روايت\r\n\r\n","description":"","footnote":"\r\n( 1 ) اين جمله در متن اصل حديث در اين كتاب نيست لكن در عيون اخبار الرّضا عليه السلام بلفظ\r\n« يتفقد اصحابه »\r\nآمده است .\r\n","page_name":" 209 ","page_number":225},
  {"content":"\r\nنموده : عقيده اش آن است كه يعنى او حقوقى را كه مردم بر يك ديگر دارند تضييع نمىكرد ،\r\n« ثم يرد ذلك بالخاصّة على العامّة » يعنى در اين حالت اعتماد مىنمود بر اينكه صحابهء ويژه اش دانشها و مقرّرات و بهره هائى را كه از محضر او برده‌اند به عموم مردم خواهند رساند . و قول ديگرى هم هست و آن اينكه چون مجلس خواصّ بپايان مىرسيد و مجلس عمومى مىشد و همه مىآمدند ، بنا بر اين « با » به جاى « من » و « على » به جاى « الى » قرار گرفته‌اند ، بعضى صفتها جايگزين بعضى ديگر شده‌اند .\r\n« يدخلون روادا » « رواد » جمع است و مفردش « رائد » و به كسى گويند كه در بيابانها مىگردد و بعد به محلّ بازگشته و از چراگاههاى سبز و خرّم به آنان خبر مىدهد ، يعنى آنچه را كه از پيغمبر آموخته بودند به افرادى كه در آن مجلس نبودند ، مىگفتند ، چنان كه پيشآهنگ و جستجوگر ، افرادى را كه پشت سرش هستند با خبر مىسازد .\r\n« لا يفترقون الَّا عن ذواق » از دانشهائى كه مقدارى از شيرينى آن چشيده بودند چنان كه از غذاى گوارا مىچشند ، و دلائلى كه مردم را بر امور دينشان راهنمائى كنند .\r\nو « لا تؤبن فيه الحرم » يعنى از ديگران به بدى ياد نمىشد « ابنت الرّجل فأنا\r\n","description":"","footnote":"","page_name":" 210 ","page_number":226},
  {"content":"\r\nآبن « متّهم كرد مرد را پس من عيب دار و دشمن دارم ، و » مأبون « ، يعنى بيمار مزاحم ( كسى كه از رنج ديگران لذّت ببرد ) ، عيب دارنده ، و » ابنه « يعنى عيب ، ابو الدّردا گفته است : اگر عيبى كه در ما نيست بر ما عيب گوئى چه بسا كه ما را تزكيه نموده اى به آنچه در ما نبوده است ، شايد بدان جهت معنايش اين باشد :\r\nبد گوئى مىشويم از آنچه در ما نبوده است . اعشى گفته :\r\n\r\nسلاجم كالنّخل ألبستها\r\nقضيب سراء قليل الابن\r\n\r\nپيكانهاى درازى كه مانند درخت ، آن را شاخه‌هاى درخت سراء پوشانده است ( درختى كه از آن كمان مىسازند ) و كم عيب است .\r\n« و لا تنثى فلتاته » اگر در آن مجلس كسى دچار خطايى مىگشت توبيخ نگشته ، و در خارج از مجلس هم بازگو نمىشد . گفته مىشود : « نثوت الحديث أنثوه نثوا » هر گاه حديث بازگو گردد .\r\n« اذا تكلَّم اطرق » يعنى بخاطر بزرگداشت مقام پيغمبر تكان نمىخوردند و حالتشان همچون كسى مىماند كه پرنده اى بالاى سرش نشسته و مىخواهد آن را شكار كند ، و مىترسد كه اگر جنبشى به خود بدهد ، به پرواز در آمده و از چنگ او بگريزد ، قول ديگرى در آن هست و آن اينكه : آنان چنان آرام و بىحركت بودند كه اگر پرنده اى مىگذشت گمان مىبرد كه ديوار ساختمانى است و پرنده\r\n","description":"","footnote":"","page_name":" 211 ","page_number":227},
  {"content":"\r\nاز نشستن بر آن بيمى به خود راه نمىداد ، شاعرى گفته است :\r\n\r\nاذا حلت بيوتهم عكاظا\r\nحسبت على رؤوسهم الغرابا\r\n\r\nهر گاه در عكاظ به خانه‌هاى آنان گام بگذارى چنين پندارى كه بوم بر سر آنها نشسته است . يعنى چنان آرامشى بر آنجا حكم فرماست كه جغدها به روى بامهايش مىنشينند و اينكه فقط جغد را نام برد ، چون از همهء پرندگان بيشتر خود را مواظبت مىنمايد ،\r\n« و لا يقبل الثناء الَّا من مكافىء » دوست مىداشت از كسى كه به درستى پيرو مقرّرات اسلام است نزد او ستايش گردد ، و از ستودن كسى كه اندك دوروئى و ضعفى در ديانتش بود جلوگيرى مىكرد و اهميتى به او نمىداد .\r\n« اذا جاءكم طالب الحاجة » اگر درمانده اى از شما كمك خواست او را يارى دهيد و خواهشش را انجام دهيد . گفته مىشود : « رفدت رفدا » - « راء » در مصدرش صداى فتحه و در اسم مصدرش صداى كسره دارد - يعنى به آن هديه و بخشش قصد شده است .\r\nپايان شرح و توضيح خبر ، و بر اين توفيق خداوند را بسيار سپاسگزارم .\r\n","description":"","footnote":"","page_name":" 212 ","page_number":228},
  {"content":"\r\n\r\nباب 33 - معناى ثقلين و عترت\r\n1 - عطيهء عوفى ، از ابو سعيد خدرى روايت نموده كه گفت : پيامبر خدا صلى الله عليه و آله فرمود : پس از درگذشتم دو چيز در ميان شما به جاى مىگذارم كه يكى از آن دو بلند مرتبه تر از ديگرى است ، يكى كتاب خداوند عزّ و جلّ ، كه رشته اى است از آسمان به سوى زمين كشيده شده ، و سررشتهء آن به دست قدرت پروردگار است ( و طرف ديگر بدست شما ) ، و ديگرى اهل بيت نزديك من ، توجّه داشته باشيد كه آن دو در سير زمان هرگز از يك ديگر جدا نگردند تا بر لب حوض ( كوثر ) بر من وارد شوند . به ابو سعيد گفتم : « عترت » آن حضرت چه كسانى هستند : پاسخ داد : اهل بيت او .\r\n2 - عطيه از ابو سعيد خدرى نقل نموده است كه گفت : پيغمبر صلى الله عليه و آله فرمود :\r\nهر آينه به زودى من از اين جهان فراخوانده شوم و به سراى جاودان رخت بربندم ،\r\n","description":"","footnote":"","page_name":" 213 ","page_number":229},
  {"content":"\r\nولى دو گوهر گرانبها در ميان شما خواهم گذاشت ، يكى قرآن و ديگرى أهل بيتم ، كتاب خدا ريسمانى است كه بين آسمان و زمين كشيده شده ، و عترت من ، دودمان من باشند ، و خداوند لطيف و آگاه از همه چيز ، به من خبر داده است ، آن دو هرگز از هم جدا نگردند ، تا بر حوض ( كوثر ) نزد من آيند .\r\n3 - علىّ بن فضل بغدادى گويد : شنيدم كه ابو عمر [ و 
  ] شاگرد ابو العبّاس ثعلب مىگفت : كه شخصى از ثعلب پرسيد : چرا در اين گفتهء پيغمبر «\r\nانّى تارك فيكم الثّقلين « ( كتاب خدا و عترت ) » ثقلين « ناميده شده ؟ گفت : چون چنگ زدن به آنها دشوار و سنگين است .\r\n4 - غياث بن ابراهيم از امام ششم حضرت صادق از پدران بزرگوارش از امام حسين عليهم السلام روايت نمود كه فرمود : از امير المؤمنين عليه السلام پرسيدند ، در بارهء معناى فرمايش پيغمبر خدا\r\n« انّى مخلَّف فيكم الثّقلين » ( من به جاى گذارندهء دو چيز بزرگ در بين شمايم ، كتاب خدا و عترتم ) « عترت » كيست ؟\r\nفرمود : من و حسن و حسين و نه امامى كه از فرزندان حسيناند ، و نهمى آنان\r\n","description":"","footnote":"","page_name":" 214 ","page_number":230},
  {"content":"\r\nمهدى ، كه قائمشان است ، آنان از كتاب خدا جدا نگردند ، و كتاب خدا هم از ايشان جدا نشود ، تا همگى بر پيامبر خدا بر لب حوض ( كوثر ) وارد گردند .\r\n5 - محمّد بن عماره از پدرش از امام صادق از پدران گراميش از امير مؤمنان عليهم السلام از پيغمبر خدا صلى الله عليه و آله روايت نموده كه فرمود : من در ميان شما دو چيز گرانقدر به جاى مىگذارم ، قرآن و عترتم كه اهل بيت منند ، و اين دو هرگز از هم جدا نخواهند شد تا اينكه بر من وارد گردند بر حوض ، مانند اين دو ، و ميانهء دو انگشت شهادت و اشاره را به هم چسباند - آنگاه جابر بن عبد الله انصارى برخاست و عرض كرد : يا رسول الله عترت تو كيانند ؟ فرمود :\r\nعلى و حسن و حسين و امامان از نژاد حسين تا روز رستاخيز .\r\nمصنّف اين كتاب « قدس الله روحه » گويد : محمّد بن بحر شيبانى از محمّد ابن عبد الواحد دوست ابو العباس ثعلب ، در كتابى كه آن را « الياقوته » نام نهاده ، نقل نموده كه ثعلب به من گفت : ابن اعرابى از « عترت » چند معنى برايم نقل كرد ،\r\n","description":"","footnote":"","page_name":" 215 ","page_number":231},
  {"content":"\r\nاو گفت : « عترت » : 1 - تكَّه‌هاى بزرگ مشك است كه در مشكدان قرار دارد ، و مصغّرش « عتيره » ، 2 - به معنى آب دهان گواراست ، 3 - درختى است كه بر در غار سوسمار مىرويد ، و گمان دارم مقصودش غار كفتار باشد چون به سوراخ سوسمار « مكو » و به غار كفتار « وجار » گفته مىشود ، بعد گفت : چون سوسمار از سوراخ خود بيرون آيد خود را در شاخه‌هاى آن مىغلطاند بدين سبب رشد آن درخت كم شده بزرگ نمىشود ، و عرب براى آدمى كه خوار شده و به ذلَّت مبتلا گشته چنين مثل مىزند : « أذلّ من عترة الضّبّ » و تصغيرش « عتيره » است .\r\n4 - و عترت به فرزند مرد و نوه‌هاى او كه از صلبش باشند گويند ، و به همين جهت فرزندان محمّد صلى الله عليه و آله كه از علىّ و فاطمه عليهما السلام بوده‌اند عترت محمّد ناميده شده‌اند ، ثعلب گفت به ابن اعرابى گفتم پس معناى گفتهء أبو بكر كه در سقيفه گفت :\r\n« ما عترت پيغمبر هستيم » چيست ؟ پاسخ داد : منظورش شهر و محلّ زندگيش بود ، و عترت محمّد بىترديد فرزندان فاطمه‌اند ، و دليل آن برگردانيدن أبو بكر است به هنگام مأموريت ابلاغ سورهء برائت ، و فرستادن على عليه السلام جهت خواندن سورهء برائت بر مشركين ، و فرمودهء پيغمبر صلى الله عليه و آله : « به من دستور داده شد كه خودت و\r\n","description":"","footnote":"","page_name":" 216 ","page_number":232},
  {"content":"\r\nيا مردى از خودت اين كار را بكند » و آن را از أبو بكر گرفت پس كسى كه از خودش محسوب مىشد أبو بكر نبود ، اگر ابو بكر از حيث نسب از عترت پيامبر بود - نه به معنائى كه ابن اعرابى گفت « شهر » - نبايد پيغمبر صلى الله عليه و آله سورهء برائت را از او مىگرفت و اين مأموريت را به علىّ عليه السلام مىداد . 5 - گفته‌اند : عترت به معناى قطعه سنگ بزرگى است كه از كوه جدا گرديده و سوسمار كنار آن سوراخ خود را مىسازد ، و اين براى آن است كه لانهء خود را گم نكند . 6 - و گفته شده : عترت ريشهء درختى است كه بريده شده و از ريشهء آن شاخه‌ها روئيده است . 7 - و عترت در غير اين معنى فرمايش پيغمبر صلَّى الله عليه و آله است كه فرمود : « نه قربانى اوّلين كرهء ناقه براى بتان جايز است نه قربانى بره در ماه رجب براى بتها » . أصمعى گفته است : در جاهليّت رسم بود كه شخصى نذر مىكرد ، اگر گوسفندانش به صد رأس برسند « رجبيه و عتائره » بكشد ( گوسفندى كه عربها در ماه رجب در پيشگاه بتها قربانى مىكردند به آن رجبيه مىگفتند ) وقتى به اين تعداد مىرسيدند گاهى راضى نمىشد گوسفندش را بكشد ، آهوئى را شكار مىكرد و در عوض گوسفند نذريش در پيشگاه بتان سر مىبريد ، تا بدان وسيله نذرش را ادا نموده باشد ، حارث بن حلَّزه در اين مورد سروده است :\r\n","description":"","footnote":"","page_name":" 217 ","page_number":233},
  {"content":"\r\n\r\nعنتا باطلا و ظلما كما تعتر\r\nعن حجرة الربيض الظبا\r\n\r\nبه گناه ديگرى او را مىگيرند چنانچه آنها آهو را به جاى گوسفند خود مىكشند .\r\nو أصمعى گويد : عترت به معنى باد است ، و « عترت » به درختى گفته مىشود كه شيرهء بسيار دارد ، و كوچك است به اندازهء قامت انسان .\r\n« عترت » به معنى آهوى نر است هر گاه بجهد ، و رياشى گفته است كه از أصمعى معنى عترت را پرسيدم ، گفت ، آن گياهى است مانند مرزنجوش كه بوته هايش پراكنده مىرويد . مصنّف اين كتاب گويد : منظور از « عترت » در لسان اخبار ، علىّ بن أبى طالب و دودمان او از اولاد فاطمهء زهرا و نژاد پيغمبر است و آنان همان كسانى هستند كه پيغمبر صلى الله عليه و آله به دستور خداوند تبارك و تعالى تصريح به امامتشان نموده ، و ايشان دوازده تن هستند ، نخستين آنان على عليه السلام و آخرينشان حضرت قائم عليهم السلام به هر يك از معانى كه عرب نموده باشد . توضيح آنكه امامان از بين تمام بنى هاشم و از ميان همهء فرزندان ابو طالب مانند تكه‌هاى مشكى هستند در مشكدان ، و دانش آنان شربت گوارا خوش طعمى است نزد خردمندان ، و آنان درختى هستند كه رسول خدا صلى الله عليه و آله فرموده : من ريشهء آنم و\r\n","description":"","footnote":"","page_name":" 218 ","page_number":234},
  {"content":"\r\nامير المؤمنين تنه اش و ائمّه شاخهء آن ، و پيروان ايشان برگ آن ، و علم ايشان ميوهء آن درخت .\r\nو ائمّه عليهم السلام پايه‌هاى اسلامند بنا بر معناى شهر و مركز ، و ائمّه راهنمايانند در صورتى كه به معنى صخرهء بزرگى باشد كه سوسمار سوراخ خود را پهلوى آن قرار مىدهد كه بر اثر عدم حفظ آن را گم نكند . و ايشان ريشه درختى هستند كه بريده شده ، زيرا كشته شدند و بر آنان ستم شده ، و پيمان آنها را قطع كرده ، و حقّ ايشان را مراعات نكردند ، مع ذلك از بيخ و ريشهء ايشان روئيده شد ، و اين شمشير كشيدن و بريدنها و پشت كردن مردم به ايشان جلوى رشدشان را نگرفت ، چون آنان امام بودند كه خدا بر لسان پيامبرش به امامتشان تصريح نموده بود ، و از معانى « عترت » آن است كه آنان مظلوم بودند ، و به گناهانى كه مرتكب نگشته بودند آنان را دستگير مىنمودند ، و بهرهء ايشان زياد است و بنا بر معنى درخت پرشيره سرچشمه‌هاى علماند ، و آنان مرد بودند نه زن ، بنا بر اين معنى كه گفته شد « عترت » مرد است ، و آنان سپاه خدا و حزب اويند . و بنا بر گفتهء اصمعى كه « عترت » به معنى باد است ، پيغمبر صلى الله عليه و آله\r\n","description":"","footnote":"","page_name":" 219 ","page_number":235},
  {"content":"\r\nدر حديثى كه از او مشهور است فرموده : باد ، سپاه خداوند بسيار بزرگ است و باد بر گروهى تازيانهء شكنجه و بر گروهى ديگر رحمت است ، و ائمّه عليه السلام چنانند كه در قرآن مقرون با ايشان به قول رسول خدا صلى الله عليه و آله « من در بين شما دو چيز گرانبها مىگذارم كتاب خدا و عترتم كه اهل بيت منند » خداوند فرموده است :\r\n* ( وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً ) * ( و فرو فرستاديم از قرآن هر آنچه را شفا و رحمت براى مؤمنين بود و بر ستمكاران جز زيان نمىافزايد - اسرى : 82 ) و نيز خدا فرموده است : * ( وَإِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْه هذِه إِيماناً ) * . . . ( و چون فرو فرستاده شود قسمتى از قرآن پس از منافقان كسى هست كه بگويد : اين قسمت از قرآن بر يقين و پايدارى كداميك از شما خواهد افزود ) خداوند در جواب او مىفرمايد : ( امّا آنان كه ايمان آورده‌اند ، اين آيات ايمانشان را به سبب علمى كه برايشان حاصل مىشود ، از تدبّر در آن زياد مىگرداند و ايشان شادمان مىگردند ، و امّا آنان كه در قلبشان بيمارى شكّ و نفاق مىباشد ، اين هم شك ديگرى است كه بر ترديدهاى قلبشان افزوده مىگردد و موجب زيادتى كفر ايشان خواهد شد و اين صفت كفر تا هنگام مرگ با آنان خواهد بود - توبه 9 : 124 ) . و مرقدهاى آنان در اطراف عالم پراكنده است ، بنا بر آنكه گفته عترت گياهى است مانند مرزنجوش كه دور از هم مىرويد ،\r\n","description":"","footnote":"","page_name":" 220 ","page_number":236},
  {"content":"\r\nو بركات آنان در شرق و غرب پراكنده است .\r\n\r\nباب 34 - معنى آل ، اهل ، عترت ، امّت\r\n1 - عبد الله بن ميسره گويد : به امام صادق عليه السلام عرض كردم . ما مىگوئيم :\r\nپروردگارا رحمت فرست بر محمّد و آل محمّد و گروهى مىگويند : « آل محمّد » مائيم ، فرمود : جز اين نيست كه آل محمّد آن شخصى است كه خداوند عزّ و جلّ ازدواج او را بر محمّد صلى الله عليه و آله حرام كرده است .\r\n2 - محمّد بن سليمان ديلمى از پدرش نقل نموده كه به امام صادق عليه السلام عرض كردم : فدايت گردم ، آل چه كسانى هستند ؟ فرمود : فرزندان محمّد صلى الله عليه و آله گفتم : پس اهل كيست ؟ فرمود : ائمّه ، پرسيدم فرمودهء خداوند بزرگ * ( أَدْخِلُوا آلَ فِرْعَوْنَ أَشَدَّ الْعَذابِ ) * ( داخل كنيد كسان فرعون را در سختترين كيفرها - المؤمن 40 : 46 ) يعنى چه ؟ فرمود : به خدا قصد نشده مگر دختر او .\r\n","description":"","footnote":"","page_name":" 221 ","page_number":237},
  {"content":"\r\n3 - أبو بصير گويد : به امام صادق عليه السلام عرض كردم : آل محمّد كيانند ؟\r\nفرمود : دودمان او ، پرسيدم : اهل بيت او چه كسانى هستند ؟ فرمود : ائمّه اى كه وصىّ اويند . گفتم : عترت كيست ؟ فرمود : [ پنج تن 
  ] اصحاب « كسا » . عرض كردم : امّتش چه كسانىاند ؟ فرمود : مؤمنانى كه به هر چه از نزد خدا آمده است تصديق نمودند ، و به دو چيز گرانبهائى كه مأمور گشته‌اند تا تمسّك جويند ، چنگ زدند ، كتاب خدا و عترت رسول خدا صلى الله عليه و آله كه همان اهل بيت و خاندان اويند ، و خداوند پليدى را از آنان زدوده ، و از هر آلودگى پاكيزه شان ساخته ، و آن دو بعد از پيغمبر جانشين او بر امّتند . مصنّف اين كتاب گويد : به نظر أبو عبيده « ذرّيات » هر گاه با « الف » باشد به نسب و دودمان تأويل شده ، و گفته است امّا در قرآن هر كجا آمده است :\r\n* ( وَالَّذِينَ يَقُولُونَ رَبَّنا هَبْ لَنا مِنْ أَزْواجِنا وَذُرِّيَّاتِنا قُرَّةَ أَعْيُنٍ ) * ( و آنان كه مىگويند پروردگارا عطا كن به ما از همسرانمان و فرزندانمان مايهء چشم روشنى - الفرقان 25 : 74 ) فقط علىّ عليه السلام به اين معنى آن را خوانده است . و آيهء ديگر : * ( وَآيَةٌ لَهُمْ\r\n","description":"","footnote":"","page_name":" 222 ","page_number":238},
  {"content":"\r\nأَنَّا حَمَلْنا ذُرِّيَّتَهُمْ [ فِي الْفُلْكِ الْمَشْحُونِ ) * 
  ] ( و نشانهء بزرگى از عظمت پروردگار است كه ما فرزندان ايشان را در كشتى نهاديم - يس 36 : 41 ) .\r\nو آيهء ديگر : * ( كَما أَنْشَأَكُمْ مِنْ ذُرِّيَّةِ قَوْمٍ آخَرِينَ ) * ( همچنان كه پديد آورد شما را از فرزندان گروهى ديگر - انعام 6 : 133 ) .\r\nاين واژه دو نوع خوانده شده « ذُرّيّة » و « ذِرّية » مانند « عُلَّيّه » و « عِلَّيّه » .\r\nدر اينجا « ذال » با صداى ضمّه قرائت شده و ابو عمرو همچنين خوانده است و قرائت مردم مدينه نيز همين گونه است مگر زيد بن ثابت كه بنا بر آنچه از او نقل شده ، در اين آيه * ( ذُرِّيَّةَ مَنْ حَمَلْنا مَعَ نُوحٍ ) * ذرّيّه را به صداى كسره خوانده ، و در آيهء * ( إِلَّا ذُرِّيَّةٌ مِنْ قَوْمِه ) * ( ايمان نياورد به موسى مگر فرزندانى از قومش - يونس 10 : 83 ) مجاهد گفته است : آنان بچّه‌هاى يتيمى بودند از كسانى كه موسى به آنان مبعوث شده بود ، و فرّاء گفته است : بدين جهت « ذرّيّه » ناميده شده‌اند كه پدرانشان قبطى و مادرانشان از بنى اسرائيل بودند ، و افزوده است اين مانند آن است كه به اولاد اهل فارس كه به يمن آمدند گفته مىشود « أبنا » زيرا مادرانشان از جنس پدرانشان نيستند . ابو عبيده گويد : ايشان « ذرّيّه » ناميده شده‌اند و حال آنكه مردانى هستند كه براى اين معنا ذكر شده‌اند . و ذرّيهء مرد ، فرزندانى است كه از او بوجود آمده‌اند ، و ريشهء لغوى آن از « ذروت » يا « ذريت » است ( نه ذرأ ) و\r\n","description":"","footnote":"","page_name":" 223 ","page_number":239},
  {"content":"\r\nحرف آخر ثلاثى آن همزه نيست ، و ابو عبيده گفته : اصلش مهموز بوده و لكن عرب همزه را از آن انداخته ، و آن طبق عقيدهء شخصى است كه از « ذرأ الله الخلق » گرفته چنانچه خداوند فرموده : * ( وَلَقَدْ ذَرَأْنا لِجَهَنَّمَ كَثِيراً مِنَ الْجِنِّ وَالإِنْسِ ) * ( همانا ما آفريديم براى دوزخ بسيارى از پريان و آدميان را - اعراف 7 : 179 ) و « ذرأهم » يعنى پديد آورد ايشان را و آنان را آفريد . و فرمودهء خداوند عزّ و جلّ « يذرؤكم فيه » ( بسيار گرداند شما را در اين تدبير - شورى 42 : 11 ) منظور آفرينش ازواج است . يعنى او مىآفريند شما را ، پس « ذرّيّهء » مرد ، آنانند كه خداوند عزّ و جلّ از او و نژاد او آفريده ، و هر كس را كه خداوند تبارك و تعالى از پشت آن مرد بوجود آورده است .\r\n\r\nباب 35 - معناى امام مبين\r\n1 - أبو جارود از حضرت باقر العلوم از پدر بزرگوارش از نياى گراميش امام حسين عليهم السلام روايت نموده كه فرمود : وقتى اين آيه بر پيامبر خدا\r\n","description":"","footnote":"","page_name":" 224 ","page_number":240},
  {"content":"\r\nنازل شد * ( وَكُلَّ شَيْءٍ أَحْصَيْناه فِي إِمامٍ مُبِينٍ ) * ( همه چيز را دانسته و شمرده‌ايم در لوح محفوظ آن پيشواى روشن آشكار - يس 36 : 12 ) [ در سورهء حجر هم فرموده * ( إِنَّهُما لَبِإِمامٍ مُبِينٍ ) * 
  ] ابو بكر و عمر از جايگاه خود برخاستند ، و گفتند : اى پيامبر خدا آيا امام مبين كه همه چيز در آن آورده شده تورات است ؟ فرمود : نه . گفتند :\r\nپس انجيل است ؟ فرمود : نه . گفتند : پس آن قرآن است ؟ فرمود : نه ، امام حسين فرمود : در همين هنگام بود كه علىّ عليه السلام وارد شد ، و رسول خدا صلى الله عليه و آله در حالى كه با دست او را نشان مىداد ، فرمود : اين امام مبين است ، بىترديد او امامى است كه خداوند علم همه چيز را در او احصا فرموده است . مصنّف اين كتاب - رضى الله عنه - گويد : در شهر مدينة السّلام از ابو بشر پرسيدم : امام يعنى چه ؟ در پاسخم گفت : امام در زبان عرب پيشرو و پيشواى مردم در فضائل ، و امام شاقول يا ريسمان كار است كه بنّايان با آن اندازه مىگيرند تا ديوار راست در آيد ، و امام همان طلاى نابى است كه در سكَّه سازى براى نمونه بردارى ، و ضرب سكَّه هست كه عيار سكَّه‌هاى مضروب بر طبق آن واقع شود ، و امام رشته نخى است كه مهره‌هاى گردنبند به آن كشيده مىشود ، و امام راهنمائى است كه مسافران در تاريكى شب در پى او راه را طىّ مىكنند ، و تيرى است كه\r\n","description":"","footnote":"","page_name":" 225 ","page_number":241},
  {"content":"\r\nبعنوان نمونه در كارگاههاى اسلحه سازى مورد استفاده قرار مىگيرد تا ديگر تيرها مانند آن ساخته شوند .\r\n2 - قاسم بن مسلم به نقل از برادر خود عبد العزيز گويد : در آن هنگام كه حضرت رضا عليه السلام در شهر مرو نزول اجلال فرموده بود ، ما آنجا بوديم ، در همان روزهاى آغاز ورودمان يك روز جمعه كه در مسجد جامع گردهمايى ترتيب داده بوديم ، در ميان حاضران سخن از امامت و رهبرى به ميان آمد ، هر كس بر طبق عقيدهء خود سخنى گفت و اظهار كردند كه در بين مردم اختلاف و بگو مگوى زيادى در اين مورد است ، من خدمت آقايم امام رضا عليه السلام رسيدم ، و ماجراى بحث و انتقاد مردم را در امامت به عرض مقدّسش رساندم ، حضرت ابتدا لبخندى زد و سپس فرمود : عبد العزيز مردم نفهميده و از جانب مسلكهاى باطل خود گول خورده‌اند ، پروردگار متعال تا دين خود را كامل نساخت ، پيامبرش را از جهان نبرد ، قرآن را بر او فرستاد كه شرح و بيان همه چيز در آن هست ، حلال و حرام ، حدود ( اندازهء كيفر جرائم ) ، احكام و تمامى نيازمنديهاى مردم بىكم و كسر در آن بيان گشته ، و خداوند عزّ و جلّ فرموده است : * ( ما فَرَّطْنا فِي الْكِتابِ مِنْ شَيْءٍ ) *\r\n","description":"","footnote":"","page_name":" 226 ","page_number":242},
  {"content":"\r\n( در اين قرآن چيزى را فرو گذار ننموده‌ايم - انعام 6 : 38 ) و در آخرين سفر حجّ پيغمبر صلى الله عليه و آله كه سال آخر زندگى آن بزرگوار نيز بود و حجّة الوداع ناميده شد ، پس از اينكه در غدير خم به دستور خدا جانشين خود را معرفى كرد ، و اين آخرين فريضهء الهى را به مردم ابلاغ نمود : خداوند به او اين گونه وحى فرمود : * ( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً ) * ( امروز دينتان را كامل و نعمتم را بر شما تمام كردم و خشنود گشتم كه اسلام آئين شما باشد - مائده : 3 ) بنا بر مفهوم اين آيهء شريفه با ابلاغ مسألهء امامت على عليه السلام ، مجموعه فرائض تكميل شد ( و بعد از آن هيچ فريضه اى نازل نگرديد ) و پيامبر اكرم صلى الله عليه و آله رخت از جهان نبست مگر آنكه دستورهاى دين و راههاى آگاهى و فهم واقعيّت آن را روشن ساخت و آنان را بر شاهراه حقّ قرار داد ، تا خود راه راستى و حقيقت را بيابند . و علىّ عليه السلام را به عنوان نشانگر راه حق به پيشوائى و امامت تعيين كرد ، هيچ يك از نيازهاى امّت را فرو نگذاشت مگر آنكه توضيح داد ، با اين همه هر كس گمان ببرد كه خداوند دين خود را تكميل ننموده ، كتاب خدا را صريحا نپذيرفته ، و كسى كه دست ردّ بر قرآن زند به آن نگرويده است . آيا مردم ارزش منزلت و مقام بلند آن را در ميان امّت پيامبر صلى الله عليه و آله مىدانند كه در بارهء آن نظر مىدهند ؟ تا روا باشد كه رأى قطعى نيز بدهند و بخواهند با ترتيب دادن انتخابات امام را برگزينند ؟ ( كه قطعاً پاسخ منفى است ) . روشن است كه امامت ارزشش بيشتر ، آگاهى از آن با اهميّتتر ، و مقامش والاتر و جايگاهش رفيعتر و\r\n","description":"","footnote":"","page_name":" 227 ","page_number":243},
  {"content":"\r\nدركش عميقتر از آن است كه مردم با خرد ( خود ) به آن رسيده و تشخيصش دهند و يا با فكر ناقص خويش آن را درك نمايند ، يا به ميل خود امامى تعيين كنند . و در بارهء بلندى مرتبهء امامت همين بس كه خداوند ابراهيم خليل را بعد از پيمودن دو مرحلهء عالى ، يكى پيامبرى و ديگرى خلَّت ( دوستى ) ، در مرحلهء سوم به امامت رساند ، و امامت سوّمين پلَّهء نردبان ترقّى او بود كه به آن امتياز و الا شرافتمندش نمود و وى را بلند آوازه ساخت ، و در قرآن چنين فرمود : * ( إِنِّي جاعِلُكَ لِلنَّاسِ إِماماً ) * ( همانا تو را براى مردم رهبر قرار دادم ) حضرت ابراهيم از شدت خرسندى از آن امتياز عالى عرضه داشت : « و من ذرّيتى » ( و از دودمان من نيز به اين منصب مفتخر خواهد شد ) ؟ خداوند در پاسخش فرمود : * ( لا يَنالُ عَهْدِي الظَّالِمِينَ ) * ( پيمان من كه امامت است به ستمگران نرسد - بقره 2 : 124 ) . اين آيه تا قيامت بر حكم امامت ساختگى هر ستمگرى مهر بطلان زده و آن را در ميان پاكان مخلص قرار داده است ، سپس خداوند حضرت ابراهيم را شرافت داد و امامت را در دودمان او به شخصيّتهاى برجسته اى كه شايستگى انتخاب شدن و پاكيزه گشتن را داشتند محوّل نمود ، و فرمود : * ( وَوَهَبْنا لَه إِسْحاقَ وَيَعْقُوبَ نافِلَةً وَكُلاًّ جَعَلْنا صالِحِينَ وَجَعَلْناهُمْ أَئِمَّةً يَهْدُونَ بِأَمْرِنا وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ وَكانُوا لَنا عابِدِينَ ) * ( ما به ابراهيم ، اسحاق و فرزند او يعقوب را عطا\r\n","description":"","footnote":"","page_name":" 228 ","page_number":244},
  {"content":"\r\nنموديم ، بدون اينكه نقصى داشته باشند ، يا او سزاوار نباشد ، و همه را شايسته گردانيديم ، و ايشان را رهبرانى ساختيم تا به فرمان ما مردم را به شاهراه حقّ هدايت نمايند ، و به ايشان وحى نموديم كه مردم را به انجام كارهاى نيك بخصوص نماز و پرداخت زكات ترغيب كنند و آنان به پرستش ما پرداختند - انبيا : 72 و 73 ) و پس از آن همواره در دورانهاى پياپى در خاندان ابراهيم بود ، و از يك ديگر ارث مىبردند تا خداوند اين مقام پر ارج را به پيامبر اسلام صلى الله عليه و آله داد ، و خود فرمود :\r\n* ( إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوه وَهذَا النَّبِيُّ وَالَّذِينَ آمَنُوا وَالله وَلِيُّ الْمُؤْمِنِينَ ) * ( نزديكترين مردم به ابراهيم « در ارث بردن امامت او » كسانى هستند كه از او پيروى كنند ، و اين پيغمبر و پيروانش اهل ايمانند و خدا دوستدار و سرپرست مؤمنان است - آل عمران 3 : 68 ) پس امامت مخصوص پيامبر اسلام شد ، و او طبق فرمان خدا كه بر آن حضرت واجب ساخت پس از درگذشت خود به على عليه السلام سپرد ، و اين فضيلت را دودمان برگزيدهء او كه خداوند آنان را معدن دانش و ايمان ساخت صاحب شدند ، چنان كه در اين آيه فرموده است : * ( وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ الله إِلى يَوْمِ الْبَعْثِ ) * ( آنان كه به مقام علم و ايمان رسيده‌اند به آن كفّار گويند : چرا دروغ مىگوئيد ، در كتاب خدا ثبت شده كه بگور تا روز قيامت كه هم امروز است ، بسر برده‌ايد - روم 30 : 56 ) . ( اشاره به كفارى است كه قسم مىخورند كه ما بيش از ساعتى در دنيا نبوديم ) بنا بر اين امامت فقط در ميان اولاد علىّ عليه السلام خواهد بود تا روز باز پسين ، چون بعد از\r\n","description":"","footnote":"","page_name":" 229 ","page_number":245},
  {"content":"\r\nحضرت محمّد صلى الله عليه و آله طومار نبوّت در هم پيچيده شده است ، پس اين نادانان از كجا و با چه مدركى غير از ائمّه شخص ديگرى را براى خود امام تعيين مىكنند ، با اينكه امامت مقام پيامبران است و همچنين ارث بجاى مانده از آنان خاصّ اوصياء است ، امامت مقام خليفة اللَّهى و جانشينى پيغمبر خدا صلى الله عليه و آله و مقام والاى امير المؤمنين و نيز ارث بجاى مانده براى حسن و حسين است ، به دليل قول خداوند * ( وَقالَ الَّذِينَ أُوتُوا الْعِلْمَ وَالإِيمانَ ) * ( روم 30 : 56 ) ( ترجمه اش گذشت ) . امامت منصبى است كه از هر حيث اختيار دين را در كف با كفايت رهبر قرار مىدهد ، و نظم مسلمين را بر قرار مىسازد ، و صلاح دنيا و عزّت مؤمنين را تأمين مىكند .\r\nامامت ريشهء درخت تنومند و بارور اسلام ، و شاخهء با طراوت و پر جوانهء آن است ، به واسطهء امام فروع اسلام ، يعنى نماز ، زكات ، روزه و حجّ و جهاد تكميل مىگردند ، و غنائم جنگى و بركت و خيرات فراوان گشته و به اهلش مىرسد ، و حدود و احكام صادره از قضات شرع قابليّت اجرا پيدا مىكند ، همچنين مرزها و اطراف دين به صورت دژ غير قابل نفوذى در مىآيد كه يغماگران دين و دنيا نتوانند در آن رخنه كنند . امام با دفاع و بيان حلال و حرام واقعى خدا نمىگذارد كه آن را به تحريف كشانند و به ميل هوسبازان حلال خدا حرام و حرام\r\n","description":"","footnote":"","page_name":" 230 ","page_number":246},
  {"content":"\r\nاو حلال گردد ( زيرا امام است كه حلال خدائى را مىداند و حلال مىنمايد و حرام خدائى را مىداند و حرام مىكند ) و حدود ( قوانين جزائى اسلام ) را اجرا ، و از آئين الهى دفاع مىنمايد ، و با بيان حكمت آميز و پندهاى نيكو ، و دلايل قاطع و غير قابل ترديد مردم را به سوى خدا دعوت مىكند ، امام مانند خورشيد فروزنده اى است كه با تابش نور خود به زندگى تاريك بشر روشنى مىبخشد و در حالى كه خود بر تارك بلند افق آسمان قرار دارد ، دستها و چشمها به او نمىرسد ، امامت در عالم والائى قرار دارد كه از دست آلودهء ظالمين دور است ، و ديدهء كوردلان توان ديدن او را ندارد ، امام همچون ماه شب چهارده پرتو افكن بوده ، و چون چراغى فروزان ، سينهء تاريكى را مىشكافد ، امام هالهء نوريست كه پيوسته بالا مىرود ، و همچون اخترى راهنما كه رهروان را در شبهاى تار در بيابان خشك و بىآب و يا در ميان امواج شكنندهء دريا هدايت مىنمايد ، و نيز گمشدگان وادى ظلمت و حيرت را به سرمنزل مقصود مىرساند ، و از گرداب طوفان هواپرستى رهانيده و رهسپار ساحل خداپرستى مىسازد ، امام مانند آب گوارايى كه تشنگان را سيراب مىسازد تشنگان حقايق را بهره مند ساخته ، و گمگشتگان وادى حيرت را به شاهراه هدايت رهبرى مىنمايد و از هر گونه گمراهى و انحطاط و پليدى ميرهاند . امام مانند شعلهء آتشى است كه بر فراز تپّه ، يا مناره اى افروخته گردد ( تا گمشدگان با ديدنش نجات يابند ) و همچون آتش گرمىبخش است ، و كسى را كه\r\n","description":"","footnote":"","page_name":" 231 ","page_number":247},
  {"content":"\r\nتندباد حوادث و تبليغات مسموم جويبار روان انديشه اش را منجمد ساخته و مىخواهد از آن حالت خارج شود گرم ساخته ، و از حالت انجماد نجاتش مىبخشد .\r\nامام نشان دهندهء راهها و مكانهايى است كه انسان را به تباهى و سقوط مىكشد ، تا مردم به آن نزديك نشوند ، هر كس كه از وى دست بردارد و به دنبال اشخاص ديگرى افتد تباه مىگردد ، امام مانند ابر بارنده اى است كه پى در پى ببارد و سرزمين تفتيدهء دل انسان را آبيارى نمايد تا از آن گل و لالهء حكمت برويد ، و چون آفتاب روشنى بخش در آسمان ، بر همه پرتو افكنده ، و مانند زمين پهناور و چشمهء جوشان و پر آب حيات بخش ، و بوستان خرّمى كه مشام جان را معطَّر مىسازد ، مىباشد . امام امانت دار دلسوز و همدم ، همچون پدرى مهربان است كه همواره در انديشهء زندگى فرزندان خويش مىباشد . و برادرى دلسوز كه هميشه مراقب برادر خويش است ، و پناهگاه و دادرس همهء بندگان خدا در گرفتاريهاى جانكاه است .\r\nامام معتمد خدا است در ميان آفريدگانش ، و حجّت و الگوى او بر بندگان و خليفهء او در قلمرو حكومتش ، و دعوتكنندهء بندگان به اطاعت از أوامر خدا ، و مدافع حريم محرّمات الهى و مانع ايجاد هر گونه فساد در اجتماع اسلامى است .\r\nامام كسى است كه دامنش از آلودگيها پاك و از عيبها به دور و به دانش خدائى ممتاز و در ميان مردم به خويشتندارى و شكيبائى مشخّص ، و سازماندهى تشكيلات دينى بر عهدهء او است و سربلندى مسلمانها از يمن وجود پر فيض او\r\n","description":"","footnote":"","page_name":" 232 ","page_number":248},
  {"content":"\r\nمىباشد ، و خشمگين بر دو رويان ، و خواركننده و در هم كوبندهء كافران ( كه بر اثر بىتوجّهى به او تباه مىگردند ) . امام گوهر يكتاى روزگار خويش است ، و درجهء شخصيّت و ارزش والاى او به حدّى است كه هرگز كسى به پاى او نمىرسد ، و دانشش به قدرى عميق است كه هيچ عالمى توان انجام مسابقهء با او را ندارد . ( غير از امام بعد از او ) نه كسى جاى او را مىگيرد ، و نه مانند و همتائى براى اوست ، فضائل و كمالات را دارا است بدون آنكه براى بدست آوردنشان در مكتبى زانو زده باشد و يا به وسيلهء آموختن به دست آورده باشد ، بلكه اين امتياز به وسيلهء لطف خاصّ خداوند كه بسيار فاضل و بخشنده است نصيبش گرديده ، ( حال خود قضاوت كن كه با اين همه كمالات و ويژگيهاى بيشمار امام ) چگونه فردى كه آگاهيش محدود است قادر خواهد بود كه درجهء فضائل امام را بداند ، يا با ديد خود امامى برگزيند ؟ ! هرگز ، چنين چيزى نخواهد شد ! سبك مغزان موضوعى را مطرح كرده‌اند و در باره اش اظهار نظر مىنمانيد كه از دركش خردها گمگشته و حيران ، و دانشها در ميدان انديشه سر بگريبانند ، و انديشمندان صبور از تفكَّر در باره اش سرگردان و مدهوش بوده و مغزها ، و چشمها در حدقه ، به حالت حسرت در رؤياها بسر مىبرند ، و بزرگان از هر جهت در مقابلش اظهار كوچكى مىكنند ، و حكيمان\r\n","description":"","footnote":"","page_name":" 233 ","page_number":249},
  {"content":"\r\nواله و سرگردان شده و انديشهء خردمندان بردبار از رسيدن به قلَّهء رفيع فضائلش عاجز گرديده ، و سخنوران در تنگناى سخن گرفتار آمده‌اند ، و عاقلان به نادانى مبتلا ، و توسن ذوق سرايندگان شعر وامانده ، و كميت اديبان لنگ ، و زبان سخندانان بليغ از توضيح و بيان يكى از هزاران مقامش و يا يكى از امتيازاتش خسته و ناتوان شده است و به ناتوانى و نرسيدن فكرشان به اوج مقام امام اعتراف نموده‌اند ، چگونه مىتوان امام را توصيف كرد و يا حقيقت او را دريافت و معرّفى نمود ، و يا يكى از خصوصيّات او را فهميد ؟ و يا چه كسى يافت مىشود كه بتواند مسئوليتش را بر عهده گيرد و جايگزين او گردد تا با وجود او بتوان از امام بىنياز شد ؟ نه ، هرگز امكان ندارد ، چگونه ، كى و از كجا ؟ ! با وجودى كه مقام او از فضاى انديشهء كوتاه فكر بشر اوج گرفته و همچون ستارهء تابناكى است كه از دورترين نقطهء افق پرتو مىافكند و از دسترسى كسانى كه بخواهند بر او دست يابند و همچنين از وصف ثناگويان به دور است ، او كجاست و انتخاب مردم كجا ؟ چقدر فاصله است ميان چنين شخصيّتى و آن فردى كه مردم انتخابش كنند و چقدر اين عمل از خرد بدور است ! از كجا مىتوان مانندى برايش پيدا كرد ؟ آيا اينان گمان دارند كه امام را در غير از دودمان پيغمبر خدا صلى الله عليه و آله مىتوان يافت ، به خدا قسم هواى نفس و ضميرشان به آنان دروغ گفته ، و خويشتن را فريب داده‌اند ، آنان در باطن ، خود را گمراه يافته‌اند كه پيروى هواى نفس ايشان را به اين راه باطل كشانده است ، راه پر پيچ و طولانى را در پيش گرفته‌اند كه رسيدن به قلَّه از آن بس سخت و دشوار است و عاقبت گامهايشان بلغزد ، و با خوارى و ذلَّت از آن پرتگاه به پائين فرو افتند ، آيا آنان قصد دارند كه با خردهاى واله و سرگردان و\r\n","description":"","footnote":"","page_name":" 234 ","page_number":250},
  {"content":"\r\nناقص خود امام را تعيين كنند ؟ و با نظريات منحرف و پوچ و گمراه كنندهء خويش امام را تشخيص دهند ، اين شيوه كه در پيش گرفته‌اند جز اينكه فاصله شان را از حقيقت دور تر سازد سود ديگرى عايدشان نخواهد كرد ، خدا ايشان را بكشد كه چه راه خطرناكى در پيش گرفته‌اند . و خود را در چه سنگلاخى افكنده‌اند و چه هدف مهمّى را در نظر گرفته‌اند ، دروغ گفتند ، تهمت زدند و بينهايت گمراه شدند ، و در لجنزار سردرگمى دست و پا مىزنند ، زيرا با اينكه امام را شناختند رهايش كردند ، و شيطان فرصت را غنيمت شمرد ، و رفتار باطل آنها را در نظرشان آرايش داد ، و از راه حق بازشان داشت ، و همگى هلاك و نابود گرديدند - عنكبوت 29 : 37 ) .\r\nبا اينكه راه را مىديدند از بيراهه رفتند ، از منتخب خدا و منتخب پيامبر خدا صلى الله عليه و آله و خاندان پاكش دورى گزيدند و از او روى گرداندند ، و انتخاب خود را بر او ترجيح دادند ، حال آنكه قرآن فرياد برآورد كه : * ( وَرَبُّكَ يَخْلُقُ ما يَشاءُ وَيَخْتارُ ، ما كانَ لَهُمُ الْخِيَرَةُ سُبْحانَ الله وَتَعالى عَمَّا يُشْرِكُونَ ) * ( و پروردگار تو « قادر مطلق است » هر چه را كه خواهد بيافريند و انتخاب كند ، و ايشان حقّ انتخاب ندارند ، پاكى خداى راست و او برتر از اوهام شرك زاى مشركان است - قصص 28 : 68 ) و در آيهء ديگر فرموده : * ( وَما كانَ لِمُؤْمِنٍ وَلا مُؤْمِنَةٍ إِذا قَضَى الله وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ ) * ( و چون خدا و پيامبرش به كارى حكم\r\n","description":"","footnote":"","page_name":" 235 ","page_number":251},
  {"content":"\r\nنمايند هيچ مرد و زن مؤمنى را نسزد كه به ميل خود كارش را انتخاب كند - احزاب 33 : 36 ) . و همچنين خدا فرموده : * ( ما لَكُمْ كَيْفَ تَحْكُمُونَ أَمْ لَكُمْ كِتابٌ فِيه تَدْرُسُونَ ، إِنَّ لَكُمْ فِيه لَما تَخَيَّرُونَ ) * - الى - * ( أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ ) * ( اى كافران چگونه شما داورى مىكنيد ؟ ! مگر كتابى از آسمان بر شما نازل گشته كه از روى آن اين حكم را مىخوانيد كه هر چه بهواى نفس بخواهيد در آن نگاشته‌اند و شما انتخاب كنيد ، يا ما با شما سوگندهاى محكم خورده و پيمان بستيم كه تا روز قيامت هر چه بخواهيد بر نفع خود حكم كنيد ، اى محمّد از آنان بپرس كداميك در گرو اين پيمانند ، يا گواهانى بر ادّعاى خود دارند ، اگر راست مىگويند آنها را حاضر كنند - قلم 68 : از 37 تا 42 ) و همچنين خدا فرموده است : * ( أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها ) * ( چرا در قرآن نمىانديشند ، بلكه بر دلهاى ايشان قفلهائى نهاده شده است - محمّد 47 : 26 ) يا خدا فرموده است : * ( وَطُبِعَ عَلى قُلُوبِهِمْ فَهُمْ لا يَفْقَهُونَ ) * ( و مهر نهاده شده بر دلهاى ايشان ، پس از پايان كار خود آگاهى ندارند - توبه 9 : 87 ) و * ( قالُوا سَمِعْنا وَهُمْ لا يَسْمَعُونَ إِنَّ شَرَّ الدَّوَابِّ عِنْدَ الله الصُّمُّ الْبُكْمُ الَّذِينَ لا يَعْقِلُونَ ، وَلَوْ عَلِمَ الله فِيهِمْ خَيْراً لأَسْمَعَهُمْ وَلَوْ أَسْمَعَهُمْ لَتَوَلَّوْا وَهُمْ مُعْرِضُونَ ) * ( و آنان كه گفتند : شنيديم قرآن را ، و به حقيقت چنان نمىشوند كه از آن بهره مند گردند پس گويا نمىشنوند ، خطرناكترين جنبندگان در پيشگاه خدا افرادى هستند كه از شنيدن و گفتن حرف حق كر و لالند و اصلا به خرد خود مراجعه نمىكنند و اگر خداوند به علم ازلى در\r\n","description":"","footnote":"","page_name":" 236 ","page_number":252},
  {"content":"\r\nآنها نيكى و خيرى مىديد توفيق شنيدن حرف حق را به آنها مىداد ، و اگر ايشان را شنوا هم كند باز از آن روى گردانده و اعراض كنند - انفال - 8 : 21 تا 24 ) يا * ( قالُوا سَمِعْنا وَعَصَيْنا ) * ( و گفتند شنيديم و مع ذلك فرمان نبرديم - بقره 2 : 93 ) ( از مفهوم تمام اين آيات كاملا معلوم است كه مقام امامت اكتسابى نيست ) بلكه فضيلتى است از جانب خدا كه به هر كس بخواهد مىبخشد ، و خداوند بخشندهء بزرگ است .\r\n( حديد 95 : 20 و جمعه 100 : 4 ) . با اين بيان رساى قرآن ديگر مردم چكاره‌اند كه خود امام انتخاب كنند ، با وجودى كه امام داناى به همه چيز است و جهل در او راه ندارد ، سرپرستى است كه در برابر هيچ قدرتى عقبنشينى نمىكند ، كانون پرهيزكارى و پاكى و فرمانبردارى از خدا در ترك دنيا ، و منبع دانش و پرستش خداست ، و به فرمان پيغمبر تنها او به دعوت مخلوق موظف شده ، و از نژاد پاك زهراى بتول است كه در نسب خانوادگى نيايش جاى هيچ گونه سرزنش و عيبجوئى نيست ، و هيچ بزرگ نسبى با او همطراز نگردد ، در خاندانى از تبار قريش و در شاخه اى از دودمان هاشم بلندترين جايگاه را دارد ، از عترت پيغمبر صلى الله عليه و آله ، و مورد پسند خدا است ، در بين شرافتمندان در بلندترين قلهء شرافت جاى دارد ، و از تيرهء عبد مناف است ، نهال دانش را بارور ساخته ، و در حكمت كامل ، و در حفظ امانت بزرگ الهى ( امامت ) بسيار نيرومند و داراى قدرت كامل براى رهبرى ، و آگاه از\r\n","description":"","footnote":"","page_name":" 237 ","page_number":253},
  {"content":"\r\nسياست روز بوده و فرمانبردارى از او بر همه كس واجب است ، و فرمان خدا را به بهترين وجه اجرا مىنمايد ، خيرخواه بندگان خدا و نگهبان آئين ايزد متعال است ، بىترديد خداوند پيامبران و ائمّه را موفق گردانده و از گنجينهء سرّى دانش و حكمت خود آنقدر به آنان داده كه به احدى نداده است ، لذا دانش ايشان سرآمد علم مردم زمانشان است ، چنان كه خدا فرموده : * ( أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ) * ( آيا كسى كه به راه حقّ راهنمائى مىنمايد ، شايسته تر است كه امر هدايت مردم را در دست گيرد ، يا شخصى كه خود به سود و زيانى راه نمىبرد مگر آنكه راهنمائيش كنند پس شما مشركان را چه شده كه اين گونه داورى مىنمائيد - يونس 10 : 35 ) .\r\nو در آيهء ديگر فرموده : * ( وَمَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً ) * ( و هر كس را حكمت داده شود خير و نيكى بسيار به او داده شده است - بقره 2 : 269 ) .\r\nو فرموده اش در بارهء حضرت طالوت : * ( إِنَّ الله اصْطَفاه عَلَيْكُمْ وَزادَه بَسْطَةً فِي الْعِلْمِ وَالْجِسْمِ وَالله يُؤْتِي مُلْكَه مَنْ يَشاءُ وَالله واسِعٌ عَلِيمٌ ) * ( خداوند طالوت را جهت رهبرى شما برگزيد ، و توان علمى و بدنى او را فزونى بخشيد ، خداوند مقام رهبرى خود را به هر كس كه بخواهد مىدهد و خدا گشايش دهنده و دانا است - بقره 2 : 247 ) .\r\nو به پيغمبر خود فرموده است : * ( وَأَنْزَلَ الله عَلَيْكَ الْكِتابَ وَالْحِكْمَةَ وَ ) *\r\n","description":"","footnote":"","page_name":" 238 ","page_number":254},
  {"content":"\r\n* ( عَلَّمَكَ ما لَمْ تَكُنْ تَعْلَمُ وَكانَ فَضْلُ الله عَلَيْكَ عَظِيماً ) * ( و خدا كتاب و حكمت را بر تو فرستاده ، و آنچه را نمىدانستى به تو آموخت كه احسان و لطف خدا بر تو فراوان است - نساء 4 : 113 ) . در بارهء ائمه از دودمان و خاندان و فرزندان پيغمبر - صلوات الله عليهم - فرموده است : * ( أَمْ يَحْسُدُونَ النَّاسَ عَلى ما آتاهُمُ الله مِنْ فَضْلِه فَقَدْ آتَيْنا آلَ إِبْراهِيمَ الْكِتابَ وَالْحِكْمَةَ وَآتَيْناهُمْ مُلْكاً عَظِيماً ) * - الآية ( بلكه مردم حسادت مىورزند بر آنچه خدا از روى فضل خود به ايشان داده و ما به خاندان ابراهيم كتاب و حكمت و پادشاهى بزرگى داديم ، برخى از ايشان كسانى هستند كه به او ايمان آوردند و بعضى ديگر مردم را از ايمان آوردن به او باز مىداشتند ، و شعلهء سوزان آتش جهنّم ، جهت كيفرشان بس است - نساء 4 : 54 - 55 ) هنگامى كه پروردگار بزرگ بنده اى را جهت اصلاح امور ساير بندگانش انتخاب نمايد ، براى تحمّل صدمات و فشارهايى كه در راه تحقّق اين هدف دچارش خواهد شد به او حوصلهء زياد و بينش وسيع مىدهد ، و قلبش را مخزن چشمه‌هاى جوشان حكمت ساخته ، و دانشى به او الهام مىنمايد كه هرگز از پاسخ در نمىماند ، و از راه خير و نيكى دور نشده ، و گرد آلودگى نمىگردد ، او معصوم ، و از تأييدات و توفيق كامل الهى برخوردار مىباشد ، و در راه خدا چنان ثابت قدم و استوار است كه از هر اشتباه و لغزش و انحرافى در امان است ، خداوند بدين جهت اين موهبتها و امتيازات را مخصوص امام ساخته كه حجّت او بر بندگانش باشد ، و از نزديك گواه بر جريان امور مخلوق\r\n","description":"","footnote":"","page_name":" 239 ","page_number":255},
  {"content":"\r\nخدا گردد ، و * ( ذلِكَ فَضْلُ الله يُؤْتِيه مَنْ يَشاءُ وَالله ذُو الْفَضْلِ الْعَظِيمِ ) * ( آن بر انگيختن فضل و احسان خداست كه آن را به هر كس كه بخواهد مىدهد ، و خدا داراى كرم و بخشندگى زياد است - جمعه 62 : 4 ) آيا آنان چنان توانى دارند كه رهبرى را با آن امتيازات و ويژگيها شناسائى نمايند تا انتخابش كنند ، و آيا امكان دارد كه برگزيدهء آنان داراى چنين خصوصياتى باشد تا او را الگوى خود سازند ؟\r\n( هر گاه چنين كنند ) به كعبه سوگند كه از مسير حق تجاوز كرده‌اند ، و قرآن را پشت سر افكنده‌اند ، چنان كه اطلاعى از آن ندارند ، در حالى كه نجات هر گمراهى و درمان هر بيمارى در قرآن است ، اينان كتاب خدا را پشت سر افكنده ، و هوى و هوس خود را پيروى كردند ، خداوند ايشان را نكوهش كرده ، و از آنان بيزارى جسته ، و تباهشان ساخته و فرموده است : * ( وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ الله إِنَّ الله لا يَهْدِي الْقَوْمَ الظَّالِمِينَ ) * ( و كيست گمراه تر از آن كس كه راه هدايت خدا را رها نمود و پيرو هواى نفس خود گرديد ، البتّه خدا گروه ستمكاران را راهنمائى نمىكند - قصص 28 : 50 ) و نيز فرموده : * ( فَتَعْساً لَهُمْ وَأَضَلَّ أَعْمالَهُمْ ) * ( پس براى ايشان نابودى و هلاكت است ، و كردارشان را به تباهى كشد - محمد 47 : 8 ) و فرموده است : * ( كَبُرَ مَقْتاً عِنْدَ الله وَعِنْدَ الَّذِينَ آمَنُوا كَذلِكَ يَطْبَعُ الله عَلى كُلِّ قَلْبِ مُتَكَبِّرٍ جَبَّارٍ ) * ( اين كار سخت خدا « و رسول » و اهل ايمان را به خشم و غضب آرد ، بلى اين چنين پروردگار بر دل هر گردنكش ستمگرى مهر شقاوت\r\n","description":"","footnote":"","page_name":" 240 ","page_number":256},
  {"content":"\r\nمىزند - مؤمن 40 : 35 ) .\r\n3 - أبو الجارود گويد : از امام باقر عليه السلام پرسيدم امام با چه نشانه اى شناخته مىگردد ؟ فرمود : با چند خصلت كه در اوست و نخستين آنها تصريح از جانب خداوند تبارك و تعالى بر امامت او ، نشانه اى است بر مردم كه حجّت خدا بر ايشان باشد ، چون پيامبر صلى الله عليه و آله كه على عليه السلام را به امامت منصوب نمود ، با بردن نام او و تعيين وى ، او را به مردم شناساند ، و همچنين ائمه عليهم السلام كه هر يك امام بعدى ، را منصوب مىنمايد ، نشانهء ديگر آن است كه هر چيز از او پرسيده شود فوراً پاسخ مىدهد ، و اگر در محضرش سكوت كنند او آغاز سخن نموده ، و مردم را از آنچه فردا پيش آيد آگاه مىسازد ، به هر لهجه و زبانى با مردم به گفتگو مىپردازد .\r\nمصنّف اين كتاب گويد : خبر دادن امام از پيش آمدهاى قبل از وقوعش به واسطهء اخبارى است كه از طريق پيامبر خدا صلى الله عليه و آله دريافت كرده است ، و آن اطَّلاعات مربوط به حوادثى است كه تا روز قيامت پديد خواهد آمد ، و جبرئيل خبر\r\n","description":"","footnote":"","page_name":" 241 ","page_number":257},
  {"content":"\r\nآنها را براى پيغمبر ، از جانب خدا آورده بود .\r\nشرح : ظاهر فرمايش مرحوم صدوق - رحمة الله عليه - در اينجا كه علم امام به حوادث پنهانى را ، فقط به آنچه از پيغمبر صلى الله عليه و آله به او رسيده منحصر كرده به روايات زيادى كه در بارهء علم امام آمده است ، و با اين مطلب كه سخن ملائكه را مىشنود چنان كه در خبر بعدى هست ناسازگار نمىباشد زيرا رسول خدا صلى الله عليه و آله هزار باب از علم را به على عليه السلام آموخت كه فرمود از هر بابى هزار باب براى من گشوده شد و علم رسول خدا هم از طريق وحى و الهام است .\r\nمترجم گويد : گرچه مرحوم مجلسى فرموده : در بارهء علم امام اين تكلَّف لازم نيست . ( بحار 25 : 141 ) .\r\n4 - علىّ بن فضّال به نقل از پدرش از حضرت رضا عليه السلام روايت كرده است كه فرمود : امام نشانه‌هاى بخصوصى دارد : در دانش و حكمت سرآمد مردم است ، و از همهء مردم زمانهء خود پرهيزگارتر و بردبارتر است ، و در دليرى و بخشندگى گوى سبقت از همگان ربوده ، و كفّهء عبادتهاى او از همهء افراد بشر سنگينتر است ، هنگام تولَّد ختنه شده است ، و از آلودگى به خون و كثافت پاك مىباشد ، و ( به واسطهء هوش و فراستى كه در درك اشياء دارد ) از پشت سر مىبيند ، چنانچه از پيش روى مشاهده مىنمايد ، ( و چون از نور خدا آفريده شده ) سايه ندارد ، و وقتى كه از شكم مادر به زمين رسد دو كف دست خود را بر زمين مىگذارد ، و با آواز بلند به\r\n","description":"","footnote":"","page_name":" 242 ","page_number":258},
  {"content":"\r\nوحدانيّت خدا و رسالت خاتم انبياء گواهى مىدهد ، محتلم نمىشود ، چشمش به خواب مىرود ولى قلبش ( كه تجلَّى گاه فروغ الهى است ) بيدار مىماند ، ( و از آنچه واقع مىشود در خواب مطَّلع مىباشد ، و فرشته با وى سخن مىگويد گرچه او را نمىبيند ، و زرهء رسول الله بر قامتش ساز آيد ، و بول و مدفوع او را كسى نديده ، زيرا خداوند عزّ و جلّ زمين را موظَّف نموده تا آنچه را از او بيرون آيد در خود فرو برد ، و بوى خوش او از مشك خوشبوتر است ، و اولى است به مردم از جان ايشان ، و بر مردم از پدران و مادرانشان مهربانتر است ، و فروتنى او در برابر خدا از تمامى افراد بشر افزونتر است ، و به اعمال نيك و شايسته اى كه مردم را بر انجام آن امر مىفرمايد خود بيش از ديگران عمل مىنمايد ، و از اعمال ناپسندى كه مردم را از انجامش باز مىدارد خود بيش از ديگران دورى مىگزيند ، دعاى او به هدف اجابت مقرون است ، بگونه اى كه اگر بر سنگى دعا نمايد دو نيم گردد ، و اسلحهء پيغمبر خدا صلى الله عليه و آله و شمشيرش ، كه ذو الفقار نام دارد نزد او مىباشد ، و در پيش او صحيفه اى هست كه نام شيعيان ايشان كه تا روز رستاخيز به دنيا مىآيند در آن ثبت شده ، همچنين دفتر ديگرى در اختيار دارد كه نام دشمنانش كه تا قيامت متولَّد مىگردند در آن ثبت شده است ، و « جامعه » نزد اوست و آن طومارى است\r\n","description":"","footnote":"","page_name":" 243 ","page_number":259},
  {"content":"\r\nبه طول هفتاد ذراع كه تمامى نيازهاى بشر از احكام الهى در آن هست ، و جفر اكبر ، و جفر اصغر نزد او مىباشد ، كه يكى از پوست بز است و ديگرى از پوست گوسفند و در آنها همهء دانشها وجود دارد ، حتّى ديهء خراشى يا اثرى كه شخصى در بدن كسى پديد آورد ، و حتّى يك تازيانه و نيم تازيانه و يك سوم تازيانه ، و نزد اوست مصحف فاطمه ( عليها السلام ) .\r\nمترجم گويد : راجع به جامعه به اصول كافى ( 1 : 344 ) مراجعه شود و در صفحهء 348 راجع به جفر از امام صادق عليه السلام نقل كرده است كه : پوست گاوى است پر از علم . و بقول مرحوم مجلسى نوشته‌ها در آن است نه اينكه بر خود آن پوست نوشته باشد . كارشناسان اين فنّ گفته‌اند : در جفر حروف تكوينى را با حروف تدوينى جمع مىكنند ، و حوادث آينده را از آن استخراج مىنمايند ، و از علوم غريبه و خفيّه اى است كه همه كس از آن اطَّلاع ندارد . و در شبهاى پيشاور صفحهء 929 ماجراى مفصّلى را از پيدايش اين پوست از كتب اهل تسنّن نقل نموده است .\r\n\r\nباب 36 معنى فرمايش پيغمبر صلى الله عليه و آله در شأن حضرت علىّ عليه السلام : او آقاى عرب است\r\n1 - سعيد بن جبير از عايشه نقل كرده كه گفت : روزى در خدمت\r\n","description":"","footnote":"","page_name":" 244 ","page_number":260},
  {"content":"\r\nپيامبر صلى الله عليه و آله بودم ناگاه على بن أبى طالب آمد ، پيغمبر فرمود : اين سرور عرب است . گفتم : اى رسول خدا مگر تو سيّد عرب نيستى ؟ فرمود : من سرور بشر هستم و على سرور عرب مىباشد . پرسيدم : سيّد يعنى چه ؟ فرمود : شخصى است كه اطاعت از او همچون فرمانبردارى از من واجب است .\r\n2 - به سند ديگر از سعيد بن جبير از عايشه نقل شده است . ( تذكر : چون با خبر فوق يكى است از ترجمهء آن صرف نظر گرديد ) .\r\n\r\nباب 37 - معنى پيوند نور به نور\r\n1 - علىّ بن جعفر گويد : از امام كاظم عليه السلام شنيدم كه فرمود : روزى پيامبر\r\n","description":"","footnote":"","page_name":" 245 ","page_number":261},
  {"content":"\r\nخدا نشسته بود ، فرشته اى به محضر آن جناب شرفياب گرديد كه داراى بيست و چهار چهره بود ، پيغمبر صلى الله عليه و آله به او فرمود : اى دوست من جبرئيل ، تا كنون تو را به چنين صورتى نديده بودم ؟ عرضه داشت : من جبرئيل نيستم ( نام من محمود است ، و ) خدا به من مأموريت داد ، كه خدمت برسم ، و نورى را به نورى همسر نمايم ، فرمود : كدام را با كدام ؟ جواب داد : فاطمه را به علىّ ، همين كه فرشته برگشت تا برود ، حضرت ديد ميان دو شانهء او اين دو جمله نوشته است ( محمّد فرستادهء خدا ، و علىّ وصىّ اوست ) حضرت به او فرمود : چند وقت است اين عبارت ميان دو شانهء تو نگاشته شده ؟ پاسخ داد : بيست و دو هزار سال قبل از آنكه پروردگار آدم را بيافريند . تذكر در سند خبر معلَّى مضطرب الحديث و المذهب است .\r\n\r\nباب 38 - معنى ظالم به خود ، و مقتصد ، و سابق\r\n1 - أبو عبد اللَّه كوفى علوى مرجع تقليد مردم فرغانه ( منطقهء وسيعى در پنجاه فرسنگى سمرقند ، و گفته‌اند در فارس نيز چنين روستائى هست - مأخوذ از پاورقى متن عربى ) به اسناد خود كه به حضرت صادق عليه السلام مىرسد روايت نموده :\r\n","description":"","footnote":"","page_name":" 246 ","page_number":262},
  {"content":"\r\nكه از آن حضرت پرسيده شد : تفسير اين آيه چيست ؟ * ( ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ بِإِذْنِ الله ) * ( آنگاه اين كتاب الهى را به برخى از بندگانى كه برگزيده‌ايم به ارث داديم ، از ميان ايشان گروهى بر خود ستم كنند ، و جمعى ميانه رو هستند ، و بعضى به اذن پروردگار به سوى خوبيها شتابانند - فاطر 35 : 32 ) فرمود : « ظالم » پيوسته گرد هوسبازىهاى خويش مىگردد ، « مقتصد » دور خواسته‌هاى خود مىچرخد ( و در تصحيح عقايدش تلاش مىنمايد ) و « سابق » مقاصد خود را به كلى به كنارى گذاشته و همواره آهنگ رضاى خداى خويشتن را دارد ، ( و جز به رضاى پروردگار به چيز ديگرى نمىانديشد ، مرحوم مجلسى در اين زمينه بيانى دارد ، به بحار جديد مجلَّد 23 : 214 مراجعه شود ) .\r\n2 - جابر جعفرى گويد : از حضرت باقر عليه السلام پرسيدم : معنى * ( « ثُمَّ أَوْرَثْنَا - » ) * ( همان آيهء قبل ) چيست ؟ فرمود : ستمكار به خود از فرزندان پيغمبر آن كسى است كه حقّ امام را نشناسد ، و ميانه رو آن شخصى است كه حق امام را شناخته و به آن معتقد گرديده باشد ، و شتابندهء به نيكيها به اذن خدا امام است و ( جملهء پايانى آيهء\r\n","description":"","footnote":"","page_name":" 247 ","page_number":263},
  {"content":"\r\nشريفه ) * ( جَنَّاتُ عَدْنٍ يَدْخُلُونَها ) * يعنى باغهاى خرّم و جاودانى بهشت پاداش پيشتازندگان ، و ميانه روان است .\r\n3 - أبو حمزهء ثمالى گويد : در مسجد الحرام خدمت امام باقر عليه السلام نشسته بودم كه دو تن از مردم بصره به محضرش شرفياب شدند و عرض كردند : اى فرزند پيامبر خدا قصد داريم مسأله اى از شما بپرسيم . فرمود : مانعى ندارد ، گفتند :\r\nما را از تفسير فرمودهء خدا آگاه فرما « ثمّ اورثنا - » ( كه در حديث ( 1 ) نوشته شد ، تا آخر دو آيهء 32 و 33 سورهء فاطر ) ، فرمود : در شأن ما خاندان نبوت نازل گرديده است .\r\nثمالى گويد : عرض كردم : پدر و مادرم به فدايت ، بنا بر اين ستمكار به خود از شما چه كسى است ؟ فرمود : شخصى از ما خاندان رسالت كه نيكيها و بديهايش يكسان باشد به نفس خود ستم نموده ( كه در عبادت كوتاهى نموده و حسناتش را بر سيّئات خود افزون نساخته ) باشد .\r\nگفتم « مقتصد » از شما كيست ؟ فرمود : شخصى كه در تمامى احوال ، در توانمندى و فقر ( جوانى و پيرى ) تا آخرين نفس كه در چنگال مرگ گرفتار شود\r\n","description":"","footnote":"","page_name":" 248 ","page_number":264},
  {"content":"\r\nعبادت خدا را انجام دهد .\r\nعرضه داشتم . سبقتگيرندهء شما در خيرات كيست ؟ فرمود : به خدا سوگند او فردى است كه مردم را به راه پروردگار خويشتن فرا خوانده و به انجام نيكيها وادار كند ، و آنان را از ارتكاب معاصى و بديها باز دارد ، و پشتيبان گمراهان نگردد ، و به حكم فاسقها رضا ندهد مگر آن شخص كه از رسيدن زيانى به جان و دينش بترسد ، و ياورى پيدا نكند ، آنگاه از روى تقيّه با آنان مدارا نمايد .\r\n\r\nباب 39 و 40 معناى روايتى كه گويد : فاطمه عفت ورزيد و خدا آتش را بر ذرّيّه اش حرام كرد\r\n1 - حسن بن موسى بغدادى گويد : در خراسان در انجمنى حضور داشتم كه امام رضا عليه السلام تشكيل داده بود و ( برادرش ) زيد بن موسى نيز آنجا بود كه به جمعى از حضّار مجلس رو كرد بر آنان فخر مىكرد و مىگفت : كه ما چنين و چنانيم ،\r\n","description":"","footnote":"","page_name":" 249 ","page_number":265},
  {"content":"\r\nدر حالى كه امام رضا عليه السلام هم با عدّهء ديگر مشغول صحبت بود حرفهاى زيد بگوشش رسيد ، رو به او كرده و فرمود : اى زيد آيا سخن بقّالهاى شهر كوفه كه گويند : « به پاداش آنكه حضرت فاطمه با عفاف و تقوى ، خويشتن را حفظ كرد ، خداوند دودمان او را بر آتش حرام كرد » تو را فريفته است و گمان مىبرى كلمهء « ذرّيّة فاطمه » شامل تو نيز خواهد بود ، به خدا سوگند اين اختصاص دارد به حسن و حسين و فرزندان شخص او كه بلافصلند ( و فرزندان ديگرش به اقتضاى كردار خويش كيفر يا پاداش خواهند گرفت ) . مگر مىتوان گفت : موسى بن جعفر ( عليهما السلام ) كه در محراب عبادت ، فرمانبردارى خدا را مىكرد ، روزها را روزه دار بود و شبها را به عبادت بيدار مىماند ، با تو كه معصيت خدا را انجام مىدهى ، در روز قيامت به پيشگاه عدل خداوند برابر باشيد و هر دو بطور يكسان مشمول رحمت خدا گرديده ، و يا آنكه تو نزد خدا عزيزتر باشى ! با اينكه جدّ ما امام زين العابدين عليه السلام مىفرمايد : پاداش نيكوكاران خاندان ما دو برابر ، و كيفر گنهكاران ما نيز دو برابر خواهد بود . راوى گويد : آنگاه امام هشتم روى به من كرده فرمود : اى حسن اين آيه را چگونه مىخوانى كه خدا فرموده : * ( قالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ ) * ( اى نوح او كه از فرمان خدا سرپيچى نمود از\r\n","description":"","footnote":"","page_name":" 250 ","page_number":266},
  {"content":"\r\nخانوادهء تو نيست ، او عملى ناشايست است كه به هدر مىرود - هود 11 : 46 ) . عرض كردم : بعضى از مردم مىخوانند : « * ( إِنَّه عَمَلٌ غَيْرُ صالِحٍ ) * » ( بفتح عين و لام و كسر ميم ) و عدّه اى هم مىخوانند « * ( إِنَّه عَمَلٌ غَيْرُ صالِحٍ ) * » ( به فتح عين و ميم ، و ضمّ لام ) بنا بر قرائت دوم ، خداوند پسر نوح را از پدرش ندانسته است . حضرت فرمود :\r\nهرگز چنين نيست ، بلكه او پسر نوح بود ، ولى به علَّت آنكه نافرمانى خدا كرد ، خدا او را از پدرش ندانست ، همچنين هر كس كه از خانوادهء ما فرمانبردارى پروردگار را نكند ، از ما نخواهد بود ، و تو نيز اگر مطيع خدا باشى از خاندان ما خواهى بود .\r\nمترجم گويد : زيد در سال دويست هجرى كه مأمون امام رضا عليه السلام را به ولايتعهدى برگزيد در بصره سر بشورش برآورد و منزلهاى بنى العبّاس را به آتش كشيد ، لذا به او « زيد النّار » مىگفتند ، كه عاقبت شكست خورد و او را در غل و زنجير كرده و به مرو فرستادند .\r\n2 - محمّد بن مروان گويد : به امام صادق عليه السلام عرض كردم : آيا پيغمبر خدا چنين فرموده است كه : فاطمه خود را از آلوده شدن حفظ كرد ، و خداوند ذرّيهء وى را به آتش حرام كرد ؟ فرمود : آرى ، امّا مقصود از ذرّيهء آن بانو در اين حديث ، حسن و حسين ، زينب ، و امّ كلثوم است .\r\n","description":"","footnote":"","page_name":" 251 ","page_number":267},
  {"content":"\r\n3 - حمّاد بن عثمان گويد : به امام صادق عليه السلام گفتم : فدايت گردم ، معنى فرمايش پيغمبر خدا كه : فاطمه پاكدامنى نمود و خدا دودمان او را به آتش حرام كرد ، چيست ؟ فرمود : آنان كه از آتش آزادند فرزندانى هستند كه از رحم آن بانو متولَّد گشته‌اند ، يعنى حسن و حسين ، زينب و امّ كلثوم .\r\n4 - ثمالى گويد : امام باقر عليه السلام فرمود : روز قيامت هيچ كس نمىتواند بگويد : بار الها نمىدانستم كه فرزندان فاطمه واليانند ، و حال آنكه پروردگار اين آيه را فقط در شأن فرزندان او نازل فرموده است : * ( يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ الله إِنَّ الله يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ ) * ( اى پيغمبر به آن بندگانم كه بر نفس خويش تندروى كردند بگو هرگز از رحمت ( بىانتهاى ) خدا نااميد مباشيد ، البتّه خداوند متعال تمامى گناهان را ( چون توبه كنيد ) خواهد بخشيد ، كه او خدائى بسيار بخشنده و مهربان است - زمر 39 : 53 ) .\r\n","description":"","footnote":"","page_name":" 252 ","page_number":268},
  {"content":"\r\n\r\nباب 41 معنى حديثى كه گويد : فاطمه عليها السلام برترين بانوان جهان است\r\n1 - مفضّل بن عمر گويد : به امام صادق عليه السلام عرض كردم : كه مرا از قول پيغمبر خدا صلى الله عليه و آله در بارهء حضرت فاطمه « قطعا او بزرگ زنان جهانيان است » آگاه فرما ، آيا او تنها ، بزرگ بانوان زمان خويشتن بود ؟ فرمود : اين مقام براى حضرت مريم است كه بزرگ زنان زمانهء خويش بود ، اما حضرت فاطمه سرور و پيشواى بانوان سراسر جهان هستى از آغاز تا پايان است .\r\n\r\nباب 42 معنى امانتهايى كه خداوند بندگانش را به اداء آنها مأمور ساخته است\r\n1 - يونس بن عبد الرّحمن گويد : از امام كاظم عليه السلام پرسيدم كه تفسير قول خداوند عزّ و جلّ * ( إِنَّ الله يَأْمُرُكُمْ أَنْ تُؤَدُّوا الأَماناتِ إِلى أَهْلِها ) * ( خدا به شما فرمان\r\n","description":"","footnote":"","page_name":" 253 ","page_number":269},
  {"content":"\r\nمىدهد كه امانت را البته به اهلش باز گردانيد - نساء 4 : 58 ) چيست ؟ ( اگر چه « يأمركم » شامل همهء مكلفين است ولى ) فرمود : اين آيه ابتدا فقط خطاب به ما مىباشد ، خداوند تبارك و تعالى به هر امام از ما فرمان داده است كه مقام و ودايع امامت را به امام بعد از خود تسليم كرده ، و او را وصى خويش قرار دهد ، و سپس در هر نوع امانتى ( چه امانت مال باشد يا علم و يا وظايف دينى ) جارى است . و پدر بزرگوارم از پدر گراميش برايم بازگو نمود كه علىّ بن الحسين عليهما السلام به اصحاب خود چنين فرمود : به شما سفارش مىكنم امانت را باز گردانيد چون اگر قاتل پدرم حسين بن على ، مرا امين بداند ، و آن شمشيرى كه پدرم را با آن كشته است به رسم امانت به من سپارد ( هر زمان كه او بخواهد ) باز خواهم گرداند .\r\n\r\nباب 43 معنى امانتى كه بر آسمانها و زمين و كوهها عرضه گشت و آن را حمل نكردند و ترسيدند ولى بشر آن را پذيرفت\r\n1 - مفضّل بن عمر گويد : امام صادق عليه السلام فرمود : پروردگار هستى آفرين\r\n","description":"","footnote":"","page_name":" 254 ","page_number":270},
  {"content":"\r\nروانها را دو هزار سال قبل از كالبدها خلق كرد ، و عالىترين و شريفترين آنها را ، روح محمّد ، و على و فاطمه و حسن و حسين و امامان بعد از ايشان - صلوات الله عليهم - قرار داد ، آنگاه ارواح آنان را بر آسمانها و زمين و كوهها عرضه نمود ، و نور آنان همه را فرا گرفت ، پس خداوند تبارك و تعالى به آسمانها و زمين و كوهها فرمود : اينان دوستان و اولياء ، و حجتهاى من بر آفريدگانم مىباشند و پيشوايان مخلوقات من هستند ، هيچ مخلوقى را نيافريده‌ام كه بيشتر از ايشان دوستش بدارم بهشت خود را براى آنان و دوستدارانشان آفريده‌ام ، و زبانه‌هاى سوزان آتش دوزخ را براى هر كس كه با آنان دشمنى ورزد پديد آورده‌ام . هر كس منزلت و مقامى را كه ايشان نزد من دارند به خود نسبت دهد ، و جايگاه بلندى را كه آنان در آستان عظمت من دارند ، براى خود وانمود كند ، او را با چنان شدّتى شكنجه نمايم كه أحدى از جهانيان را آنچنان كيفر ننموده باشم . و با آنان كه به من شرك ورزيده‌اند ، در پائينترين طبقه‌هاى جهنّم جايش دهم ، و هر فردى كه به ولايت و امامت ايشان اقرار نمايد ، و مقام و جايگاه رفيع ايشان را در دربار عظمت من به خود منسوب نسازد ، او را در باغ و بوستانهاى بهشت خود با ايشان مأوا دهم ، و در آنجا هر چه بخواهند بر ايشان فراهم سازم ، و در جوار خود جاى\r\n","description":"","footnote":"","page_name":" 255 ","page_number":271},
  {"content":"\r\nدهم ، و در ميان معصيتكاران از بندگان و كنيزان خود آنان را شفيع گردانم ، و ولايت ايشان امانتى خواهد بود كه نزد مخلوقم مىسپارم ، پس كداميك از شما مىتواند بار اين امانت را با سنگينىهاى آن بدوش كشيده و بگويد : چنان مرتبه و مقامى از آن اوست ، نه از آن برگزيدگان من ؟ ! همهء آسمانها و زمين و كوهها از حمل آن سرباز زدند ، و روشن است كه إباء آنها از جهت سركشى و استكبار نبود ، بلكه به دليل ترس و هراس توأم با توجّه و فروتنى ، از عظمت خداى خود بود كه به ناحق ادّعاى چنين منزلتى بنمايند ، و چنان جايگاه والائى را براى خود آرزو كنند ، ( ولى انسان اين زبدهء عالم كون و مكان آن را حمل نمود ) و خداوند عزّ و جلّ چون آدم و همسرش را در بهشت جاى داد ، به آنان گفت : از هر كجاى بهشت هر نعمتى كه مىخواهيد بىهيچ زحمت بخوريد كه بر شما گوارا باد ، ولى به اين درخت نزديك نشويد - اشاره به درخت گندم - كه از ستمكيشان خواهيد گشت ( بقره 2 : 33 ) ( آن دو كه در بهشت به گشت و گذار پرداخته بودند ) درجه و منزلت حضرت محمّد و على و فاطمه و حسن و حسين ، و امامان بعد از ايشان - صلوات الله عليهم - را ديدند كه عالىترين مقامهاى بهشتيان است ، پس گفتند :\r\nپروردگارا ، اين جاه و مقام از آن كيست ؟ خداوند جلّ جلاله فرمود : سرتان را به سوى ساق عرش من بلند كنيد ، چون آدم و حوّا سر برداشتند ، مشاهده نمودند كه\r\n","description":"","footnote":"","page_name":" 256 ","page_number":272},
  {"content":"\r\nنام محمّد و على و فاطمه و حسن و حسين و بقيّهء امامان بعد از ايشان - صلوات الله عليهم - به نورى از أنوار خداوند جبّار بر ساق عرش نگاشته شده است ، عرض كردند : بار الها صاحبان اين منزلت چه بسيار گراميند و در درگاهت ! و چقدر محبوبند نزد تو ! و چه بزرگ و شرافتمندند در آستان تو ! خداوند جلّ جلاله فرمود :\r\nآرى چنين است ، و اگر بخاطر ايشان نبود شما را خلق نمىكردم ، آنان خزانه دار دانش منند ، و مورد اعتماد من جهت سپردن رازهايم هستند ، مبادا با ديدهء رشك و حسد به آنان بنگريد ، و آرزوى منزلت و جايگاه رفيع آنان در پيشگاه مرا در سر بپرورانيد ، كه با سرگرم شدن به چنين تمنّائى غافل خواهيد گشت و با گام نهادن در حريم منع من دچار عصيان شده ، و از ستمكاران ( به نفس خود ) خواهيد بود .\r\nگفتند : پروردگارا ستمكيشان كيستند ؟ فرمود : آنان كه بناحق مدعى مقام ايشان شوند . عرض كردند : خداوندا چنان كه درجهء آن بزرگواران را در بهشت ديديم ، جايگاه ستمكاران به آنان را در جهنم نيز به ما نشان ده ، پس ايزد متعال به آتش دوزخ دستور داد تا انواع سختى و شكنجه را كه در آن است در معرض ديد ايشان قرار دهد ، سپس فرمود : جايگاه ستمكاران به آنان كه به دروغ منزلت ايشان را به خود نسبت مىدهند ، در پائينترين طبقات اين جهنم است ، ( هر چه بكوشند تا از\r\n","description":"","footnote":"","page_name":" 257 ","page_number":273},
  {"content":"\r\nآن آتش بيرون آيند ( ملائكه عذاب ) ايشان را به همان جا بازگردانند - سجده 33 :\r\n19 ) و هر چه پوست تن آنها پخته و سوخته شود به پوست ديگرش مبدّل سازيم تا سختى عذاب را بچشند - نساء 4 : 55 ) اى آدم و اى حوّا با ديدهء رشك به نورها و حجتهاى من ننگريد كه شما را از جوار خويش فرود مىآورم ، و خوارى را بر شما روا خواهم داشت ، ولى با اين همه شيطان با وسوسه آدم و حوّا را فريب داد ، تا زشتيهاى پوشيدهء ( عورت ) آنان ( كه حتى از ديد خودشان هم مخفى بود ) پديدار شود ، و ( به دروغ ) گفت : خداوند شما را از خوردن محصول اين درخت نهى نكرده ، جز براى آنكه مبادا شما دو ملك ( فرشته ) شويد يا عمر جاودان يابيد و سوگند خورد كه من اين سخن را از روى خيرخواهى به شما مىگويم و شما را به خير و صلاح دعوت مىكنم . و با اين سوگند دروغ ايشان را فريب داد و از مقامشان فرود آورد ( اعراف 7 : 20 تا 22 ) و آن دو را وادار ساخت تا آرزوى منزلت و مقام ايشان را بنمايند و به ديدهء حسد به ايشان نگريستند خداوند هم هر دو را به خودشان واگذاشت و يارى و توفيق خود را از آنان برداشت ، تا از درخت گندم خوردند ( در قرآن فرموده : « ذاقا » معلوم مىشود كه اندكى از آن چشيدند - اعراف 7 : 21 ) و به اندازه اى كه خورده بودند جو روئيد ، پس تمامى گندمها از آن گندمى است كه آدم و حوّا نخورده بودند ، و اصل همهء جوها نيز همان جوى است\r\n","description":"","footnote":"","page_name":" 258 ","page_number":274},
  {"content":"\r\nكه به جاى گندم روئيده است ، و سرانجام چون از آن درخت خوردند ( بادى وزيد ) حلَّه‌ها و لباسها و زيورها به هوا بلند شد و آنان لخت مانده و ناچار از برگ ( درخت ) بهشت بر روى عورت خود نهادند ، و خدا به ايشان خطاب فرمود : آيا شما را از نزديك شدن به اين درخت منع نكردم ، و نگفتم شيطان براى شما دشمنى است آشكار ( كه دشمنى خود را بروز خواهد داد ) ؟ عرض كردند : پروردگارا ما ( در پيروى شيطان ) به خود ستم كرديم و اگر تو ما را نبخشى و به ما رحم نكنى حتما از زيانكاران گشته‌ايم . فرمود : فرود شويد از پناه من ، آن كس كه فرمان مرا نبرد شايسته نيست كه در بهشت مجاور من باشد ، آنگاه ( به زمين ) فرود آمدند ، و آنان را به حال خود رها كرد تا بروند و روزى خود را به دست آوردند .\r\nو چون خدا اراده نمود كه توبه شان را بپذيرد ، جبرئيل نزد ايشان آمده و گفت : بىترديد شما بر نفس خويش ستم نموديد ، و مقام كسانى را طلب كرديد كه خدا آنان را بر شما برترى داده است ، و كيفرتان همان بود كه از جوار خدا بر زمين فرود آئيد ، حالا به حق آن نامهائى كه بر گوشهء عرش مشاهده نموديد از پروردگار خود بخواهيد تا توبهء شما را بپذيرد . پس آنان چنين گفتند : خداوندا از تو مىخواهيم به حق آنان كه ارجمندترين آفريدگان در نزد تويند : محمّد و على و فاطمه و حسن و حسين و ائمه عليهم السّلام توبهء ما را قبول فرما ، و ما را مشمول\r\n","description":"","footnote":"","page_name":" 259 ","page_number":275},
  {"content":"\r\nرحمت خود گردان . آنگاه خداوند توبهء ايشان را پذيرفت زيرا كه او بسيار توبه پذير و مهربان است ، و بعد از آن همواره پيامبران اين امانت را نگهدارى مىنمودند ، و اوصياء خود و مخلصان از امتهاى خويش را از اين امانت آگاه و با خبر مىساختند ، پس أبا داشتند كه امانت را به ناحقّ برداشته ( و به خود نسبت دهند ) و مىترسيدند كه براى خويش ادّعاى آن مقام را بنمايند ، و آن شخص شناخته شده بنا حق آن را تصرّف كرد ، و تا روز بازپسين ريشهء هر ستمگرى از اوست ، و اين است تفسير قول خداى عزّ و جلّ * ( إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا ) * ( ما ، امانت را بر آسمانها و زمين و كوههاى عالم عرضه داشتيم ، آنها از برداشتن آن ابا كردند ، و از آن واهمه و ترس داشتند امّا بشر آن را حمل نمود .\r\n( قدر خود را نشناخت و از آنچه شايستهء حمل اين امانت بود كوتاهى كرد ) آرى او بسيار ستمكار و ناتوان بود - احزاب 33 : 72 ) .\r\n2 - ابو بصير گويد : از امام صادق پرسيدم « امانت » در اين آيه * ( إِنَّا عَرَضْنَا الأَمانَةَ عَلَى ) * . . . جَهُولا چيست ؟ فرمود : امانت همان ولايت است ، و انسان ( كه\r\n","description":"","footnote":"","page_name":" 260 ","page_number":276},
  {"content":"\r\nدر آخر آيه به ظلوم و جهول وصف شده ) آن است كه صاحب گناهان بسيار بوده و منافق است .\r\n3 - حسين بن خالد گويد : از امام رضا عليه السلام پرسيدم كه معنى « امانت » در آيهء * ( إِنَّا عَرَضْنَا الأَمانَةَ ) * . . . احزاب 72 ) چيست ؟ فرمود : مقصود از امانت همان ولايت است كه هر فردى بناحق آن را به خود نسبت دهد ديگر در زمرهء مسلمانان نخواهد بود .\r\n\r\nباب 44 - معنى چاه معطَّله و كاخ مشيد\r\n1 - ابراهيم بن زياد گويد : از امام صادق عليه السلام تفسير اين آيه را پرسيدم : * ( وَبِئْرٍ مُعَطَّلَةٍ وَقَصْرٍ مَشِيدٍ ) * ( و بسى چاه پر آب فرو گذاشته شده ، و كاخهاى استوار سر به فلك كشيده كه بىصاحب مانده‌اند - حج 22 : 45 ) فرمود : چاه بيكار مانده امام خاموش است ( كه حق او را غصب كرده‌اند و از ترس مخالفان نمىتواند اظهار به امامت خود نمايد ، و هر كس كه بخواهد مىتواند از آن بهره مند گردد ) و\r\n","description":"","footnote":"","page_name":" 261 ","page_number":277},
  {"content":"\r\nكاخ محكم و بلند ، امام سخنگوست ( كه بدون هيچ تقيّه و ترس مىتواند سخن بگويد و علناً ادعاى امامت كند ) .\r\nشرح : مرحوم مجلسى فرموده : غالب آن است كه امام صامت را بر امامى اطلاق مىنمايند كه نوبت امامت به او نرسيده باشد ، و امام ناطق بر شخصى كه امام شده باشد ( حيوة القلوب 3 : 155 ) .\r\n2 - همان عبارات فوق را نصر بن قابوس نقل كرده است كه ترجمه شد .\r\n3 - از صالح بن سهل نقل شده كه : مقصود از كاخ استوار و سر بفلك كشيده ، امير المؤمنين است . و منظور از چاه معطَّل مانده ، حضرت فاطمه و فرزندان اويند ، كه از رسيدن به زمامدارى مسلمين باز داشته شده‌اند ، و شنبوله چنين سروده است :\r\nچاه فروگذارده شده ، و كاخ استوار آسمانخراش ، مثل زيبنده اى است براى آل محمّد .\r\n","description":"","footnote":"","page_name":" 262 ","page_number":278},
  {"content":"\r\nقصر ، عزّت و بزرگوارى آنان است كه هيچ كس به آن دست نيابد ، و چاه ، دانش آنان مىباشد كه هرگز پايان ندارد .\r\n\r\nباب 45 - معنى طوبى\r\n1 - ابو بصير گويد : امام صادق عليه السلام فرمود : طوبى بر آن كس ارزانى باد كه هنگامى كه قائم ما از نظرها بدور است امر ( ولايت ) ما را محكم نگهدارد ، و دلش بعد از هدايت به انحراف كشيده نشود ، عرض كردم : قربانت گردم ، طوبى چيست ؟ فرمود : درختى است در بهشت كه ريشه اش در خانهء حضرت على عليه السلام قرار دارد ، و مؤمنى نيست كه شاخه اى از آن درخت ، در خانهء او نباشد ، و فرمودهء خداوند است : * ( طُوبى لَهُمْ وَحُسْنُ مَآبٍ ) * ( خوشا بر احوال آنان و مقام نيكويشان - رعد 13 : 29 ) .\r\n","description":"","footnote":"","page_name":" 263 ","page_number":279},
  {"content":"\r\n\r\nباب 46 - پنهان ساختن خداوند چهار چيز را در چهار چيز\r\n1 - محمّد بن مسلم از امام باقر از پدرش از نيايش از امير المؤمنين - عليهم السلام - روايت نموده كه خداى تبارك و تعالى چهار چيز را در چهار چيز پنهان كرده است : خرسندى خويش را در فرمانبردارى ( بندگان ) از او ، پس هيچ اطاعت و بندگى خدا را كوچك مشمار ، كه شايد خشنودى پروردگار در آن باشد و تو آگاه نباشى ، و خشم خود را در ميان همهء گناهان پوشيده داشته ، بنا بر اين هرگز معصيتى را اندك مپندار ، شايد غضب خدا در همان باشد و تو ندانى . و بر آوردن حاجت را در دعاها پنهان ساخته ، پس هيچ دعائى را دست كم نگير چون ممكن است همان به اجابت رسيده باشد و تو اطلاع نداشته باشى ، و ولى خود را در ميان بندگان خويش نهان كرده ، پس هيچ يك از بندگان خدا را زبون و خوار مپندار ، چون شايد او دوست خالص خدا باشد و تو ندانى .\r\n","description":"","footnote":"","page_name":" 264 ","page_number":280},
  {"content":"\r\n\r\nباب 47 معناى : ستونى را پيغمبر در شب معراج ديد ؛ كه انتهايش از نقرهء سپيد و ميانه اش از ياقوت و زبرجد ، و قسمت بالاى آن از طلاى سرخ بود\r\n1 - انس بن مالك گويد : پيغمبر خدا صلى الله عليه و آله فرمود : چون به آسمان برده شدم به ستونى رسيدم كه در دو سر آن دو دايرهء موازى يك ديگر قرار داشت كه بن آن از نقرهء سپيد ، و ميانه اش از ياقوت و زبرجد و بالاى آن از طلاى سرخ بود ، به جبرئيل گفتم : اين چيست ؟ گفت : اين آئين تو است كه سفيد و آشكار و درخشان است ، پرسيدم : در ميانه اش چيست ؟ گفت : جهاد ، سؤال كردم : پس اين طلاى سرخ چه باشد ؟ پاسخ داد : هجرت ، و چون على عليه السلام ( واجد همهء اينها بود ) درجهء ايمان او بر ايمان همهء مؤمنين برترى دارد .\r\n","description":"","footnote":"","page_name":" 265 ","page_number":281},
  {"content":"\r\n\r\nباب 48 - معناى نبوّت\r\n1 - ابن عبّاس گويد : عربى بيابانگرد ، خدمت پيامبر خدا صلى الله عليه و آله آمد و عرض كرد : « السّلام عليك يا نبى الله » ( درود بر تو اى خبر دهندهء خدا ) ، پيغمبر فرمود : من نبىء خدا نيستم بلكه « نبىّ الله » ( آنكه خدا او را بلند مرتبه ساخته ) هستم .\r\n( مصنّف گويد ) لفظ « نُبُوّة » از « نَبْوَة » اقتباس گرديده كه عبارت است از هر جاى زمين كه بر آمده و بلند باشد ، بنا بر اين « نبوّت » شأن و مقام عالى و « نبىّ » بلند پايه و گرانمايه است . اين مطلب را در شهر مدينه از ابو بشر لغوى شنيدم .\r\n\r\nباب 49 - معناى شمس و قمر و زهره و فرقدين\r\n1 - أنس بن مالك گويد : چون رسول خدا صلى الله عليه و آله نماز صبح و تعقيباتش را\r\n","description":"","footnote":"","page_name":" 266 ","page_number":282},
  {"content":"\r\nانجام داد ، چهرهء آبرومندش به درگاه خدا را به جانب ما نموده ، فرمود : مردم ( افراد بشر جهت حركت و راه يا بى ) از خورشيد استفاده مىنمايند و هر كس كه خورشيد را از دست داد بايد فوراً به نور ماه بپيوندد ، و هر كس كه از ماه نيز محروم شد فوراً به ستارهء ناهيد تمسّك جويد ، و اگر ستارهء زهره نيز از ديدش نهان گرديد بايد به فرقدين ( ستارهء نزديك قطب شمال كه در فارسى به آن دو برادران گويند ) چشم بدوزد . آنگاه پيغمبر صلى الله عليه و آله فرمود : من خورشيدم ، و على ماه ، و فاطمه زهره ، و حسن و حسين فرقدان ( دو برادران ) ، كه با كتاب خدا ، از هم جدا نگردند تا اينكه بر لب حوض ( كوثر ) بر من وارد گردند .\r\n2 - جابر بن عبد الله گويد : پيغمبر خدا صلى الله عليه و آله فرمود : بايد به خورشيد بپيونديد ، و هر گاه كه آن از ديد شما دور شد بايد از ماه پيروى نمائيد ، و چون ماه نيز از شما دور گرديد ، زهره را مقتداى خود سازيد ، و چون ستارهء زهره هم از ديد شما پنهان گشته به ستارهء دو برادران بپيونديد ، مردم عرض كردند : يا رسول الله خورشيد و قمر و زهره و فرقدان چه هستند ؟ فرمود : من خورشيدم ، و علىّ ماه\r\n","description":"","footnote":"","page_name":" 267 ","page_number":283},
  {"content":"\r\nاست و « زهره » فاطمه ، و « فرقدان » حسن و حسيناند .\r\nو اين حديث با سند ديگرى هم از جابر بن عبد الله نقل شده كه متن آن با حديث مذكور يكى مىباشد .\r\n3 - « اين حديث به سند ديگر به نقل از انس بن مالك در خبر اوّل از همين باب ترجمه شد » .\r\n","description":"","footnote":"","page_name":" 268 ","page_number":284},
  {"content":"\r\n\r\nباب 50 - معنى صلوات بر پيغمبر\r\n1 - يزيد بن حسن گويد : حضرت موسى بن جعفر عليهما السلام برايم چنين گفت : كه ( پدرم امام صادق عليه السلام فرمود : ) شخصى كه بر پيامبر صلوات مىفرستد مفهومش آن است كه من بر سر پيمان خود باقى هستم ، و به « بلى » كه در عالم « ذَرّ » به سؤال * ( أَ لَسْتُ بِرَبِّكُمْ ) * ( آيا من پروردگار شما نيستم - اعراف 7 : 172 ) گفته‌ام وفادارم .\r\n\r\nباب 51 - معنى وسيله\r\n1 - أبو سعيد خدرى گويد : رسول خدا صلى الله عليه و آله فرمود : هر گاه از پروردگار خويش براى من درخواستى نموديد از او وسيله بخواهيد : از آن حضرت پرسيديم\r\n","description":"","footnote":"","page_name":" 269 ","page_number":285},
  {"content":"\r\nوسيله چيست ؟ فرمود : آن نردبان ( مقام و مرتبهء ) من در بهشت است ، كه هزار پلَّه دارد و بين هر پلَّهء آن به اندازهء يك ماه دويدن اسب فاصله مىباشد ، و پلَّه‌هاى آن از انواع گوهرهاى گرانبهاست پلَّه اى از زبرجد ( يك قسم آلومين رنگين مانند زمرّد برنگ زرد يا سبز ) پلَّه اى از ياقوت ، و پله اى از طلا و پلَّه اى از نقره ، روز رستاخيز آن را مىآورند كه در كنار نردبان ساير پيامبران برپا سازند ، و آن در بين نردبانهاى ايشان همچون ماه در ميان اختران است ، در آن روز هيچ پيغمبر و انسان نيكوكار مخلص و شهيدى نيست كه نگويد : خوشا به حال شخصى كه اين نردبان از آن اوست ، آنگاه از جانب خدا آوازى آيد كه آن را تمامى پيامبران و همهء آفريدگان بشنوند ، و مىگويد : اين درجهء ( حضرت ) محمّد است . و من در حالى كه لباسى از نور در بر ، و تاج سلطنت و ديهيم بزرگوارى بر سر دارم ، به صحراى محشر گام نهم ، و على ابن أبى طالب درفش مرا كه پرچم « حمد » است و نشان\r\n« لا إله الَّا الله ، المفلحون هم الفائزون با لله »\r\n( معبود بحقّى نيست جز خداوند يكتا ، رستگاران آنانند كه به وصل خدا كامياب شدند ) بر آن نوشته شده ، در پيشاپيش من بر افراشته دارد ، هنگامى كه از مقابل پيامبران بگذريم ، گويند : اين\r\n","description":"","footnote":"","page_name":" 270 ","page_number":286},
  {"content":"\r\nدو ، فرشتهء مقرّبند تا به حال اينان را نشناخته و نديده‌ايم . و چون از صفوف ملائكه بگذريم ، گويند : اين دو پيامبر مرسلند ، همچنان به پيش مىرويم تا به محلّ نصب آن نردبان برسيم ، آنگاه من بر آن نردبان بالا روم و على نيز از پى من آيد ، تا بر بالاترين پلَّه اش برسم و در آنجا مستقرّ گردم ، و على يك پلَّه پائينتر از من قرار گيرد ، در آن روز هيچ پيغمبر ، و انسان نيكوكار و يا شهيدى نيست مگر آنكه بگويد چه كاميابند اين دو بندهء خدا كه تا اين اندازه در پيشگاه او گراميند ! آنگاه از طرف خدا آواز بلندى رسد كه همهء پيامبران و درستكاران و شهدا و ايمان آوردگان بشنوند : اين يار من « محمّد » است ، و اين على ولىّ من است ، خوشا به حال آن كس كه دوستدار او بوده ، و واى بر كسى كه كينهء او را در دل پرورانده و دروغش پنداشته است .\r\nسپس پيامبر خدا صلى الله عليه و آله فرمود : يا على در آن روز احدى از دوستداران تو نخواهد ماند مگر اينكه از شنيدن اين پيام شادمان و روسفيد ، و خشنود گردد ، و كسى كه تو را دشمن داشته ، و يا نيرويى عليه تو بسيج كرده ، و حقّى از تو را انكار نموده باشد ، روسياه و گامهايش لرزان گردد ، در اين ميانه دو فرشته نزد من آيند ، يكى رضوان كه خزانه دار بهشت است ، و ديگرى مالك ، انباردار دوزخ ، رضوان\r\n","description":"","footnote":"","page_name":" 271 ","page_number":287},
  {"content":"\r\nپيش آمده ، گويد : درود بر تو اى احمد ، من در پاسخش گويم : درود بر تو اى فرشته ، كيستى ؟ چه زيبا و معطَّرى ! جواب دهد : من رضوان كليددار بهشتم و كليدهائى را ارائه نمايد ، و گويد : اينها كليدهاى بهشت است كه پروردگار گرامى برايت فرستاده است ، اى احمد آنها را از من بستان ، من خواهم گفت : آن را از خداى خودم پذيرفتم و او را سپاسگزارم بر نعمتى كه به سبب آن مرا ارجمند داشت ، آنها را به برادرم علىّ بن ابى طالب تحويل بده [ رضوان كليدهاى بهشت را به على مىدهد 
  ] بعد رضوان باز مىگردد ، و مالك نزديك مىآيد ، و مىگويد :\r\nدرود بر تو اى احمد ، من گويم : درود بر تو باد اى فرشته ، عجب زشترو و بدمنظرى ( تو كيستى ؟ ) گويد : من مالك ، سرايدار دوزخم ، و اينها كليدهاى جهنّم است ، پروردگار گرامى براى تو فرستاده است ، اى احمد آنها را بگير ، من گويم :\r\nآنها را از خداى خودم پذيرفتم و بر آنچه مرا به وسيلهء آن برترى بخشيده سپاسگزارم ، آنها را به برادرم على بده ( كليدها را به على مىدهد ) و بعد مالك باز مىگردد ، آنگاه على كه كليدهاى بهشت و جهنّم را در اختيار دارد ، مىآيد تا به درب زندان جهنّم مىرسد آنجا توقّف مىكند ، جرقّه‌ها و توده هائى از آتش آن به\r\n","description":"","footnote":"","page_name":" 272 ","page_number":288},
  {"content":"\r\nهوا پرتاب مىشود ، و شعله اش بالا آمده ، آژير وحشتناكى مىكشد ، حرارتش تندتر مىشود ، و على مهار آن را مىگيرد ، پس جهنّم به او مىگويد : يا على مرا واگذار و بگذر ، نسيم نور تو شرارهء سركش مرا خاموش كرد ، على مىفرمايد :\r\nآرام گير اى دوزخ ! اين كس را بگير ، اين ديگر را رها كن ، دشمن مرا بگير و دوستم را رها كن ، و جهنم در آن روز براى على ، از بردهء هر يك از شما براى آقاى خود فرمانبرتر است . اگر بخواهد آن را به چپ و راست مىكشاند ، دوزخ در آن هنگام از تمامى مخلوقات از على بيشتر فرمانبردارى مىكند ، و هر چه به او فرمان دهد اجرا مىنمايد .\r\n\r\nباب 52 - سه چيز محترم\r\n1 - عبد الله بن سنان گويد : امام صادق عليه السلام فرمود : احترام سه چيز نزد خداوند به قدرى زياد است كه هيچ چيز ديگرى همانند آنها نيست ، قرآن ، كه حكمت خدا و نور اوست ، و خانه اش « كعبه » ، كه آن را قبله گاه مردم قرار داده\r\n","description":"","footnote":"","page_name":" 273 ","page_number":289},
  {"content":"\r\nاست ، و از هيچ كس نمىپذيرد كه رو به سوى ديگرى غير از آن بنمايد ، و خاندان پيامبرتان صلى الله عليه و آله .\r\n\r\nباب 53 - معنى عاقّ ابوين ، و فرار از مولى و گم شدن گوسفند از چوپان\r\n1 - انس به مالك گويد : در آن ماه رمضانى كه علىّ عليه السلام شربت شهادت نوشيد در خدمتش بودم ، پسرش حسن عليه السلام را احضار كرد و به او فرمود : اى أبا محمّد ، بالاى منبر برو و خداوند را فراوان حمد و ثنا گوى ، و بهترين ياد از جدّت پيامبر خدا صلى الله عليه و آله بنما ، و بگو : لعنت خدا بر فرزندى باد كه ابوينش از او ناراضى شوند ، و اين جمله را سه بار تكرار نما ! لعنت خدا بر برده اى كه از آقاى خود فرار كرده است ، و خداوند از رحمت خود دور گرداند گوسفندى را كه از چوپان خود دور افتد . و از منبر فرود آى ! امام حسن فرمان پدر را انجام داد ، چون\r\n","description":"","footnote":"","page_name":" 274 ","page_number":290},
  {"content":"\r\nسخنرانى او به پايان رسيد و به زير آمد ، مردم دور او گرد آمدند و گفتند : اى فرزند امير المؤمنين ، زادهء دخت پيامبر ما مقصودت از اين چند جملهء كلَّى چه بود ؟ ما را آگاه ساز ! فرمود : پاسخ بر عهدهء امير المؤمنين است به خدمت امير المؤمنين آمدند ، فرمود : زمانى در خدمت پيغمبر صلى الله عليه و آله بودم كه نمازى را خوانده بود دست راست خود را به دست راست من زده و آن را كشيد و محكم به سينهء مبارك خود چسبانيد ، آنگاه به من فرمود : اى علىّ ، گفتم : بلى ، يا رسول الله ! فرمود : من و تو دو پدر اين امّت هستيم ، خدا لعنت كند شخصى را كه موجب ناخشنودى ما گردد ، بگو : « آمين » ، گفتم : « آمين » ( خدايا مستجاب گردان ) بعد فرمود : من و تو دو مولاى اين امّتيم ، خدا لعنت كند آن كس را كه فرار كند از ما ، بگو : « آمين » گفتم : « آمين » . سپس فرمود : من و تو سرپرست و راعى اين امّتيم خدا دور گرداند از رحمتش فردى را كه از ما فاصله بگيرد ، بگو : « آمين » ! گفتم : « آمين » .\r\nامير المؤمنين فرمود : و صداى دو گوينده را شنيدم كه همنواى با من ، مىگفتند :\r\n« آمين » ، به پيغمبر خدا عرض كردم : اين دو كه با من « آمين » گفتند : چه كسانى بودند ؟ فرمود : جبرئيل و ميكائيل بودند .\r\n","description":"","footnote":"","page_name":" 275 ","page_number":291},
  {"content":"\r\n\r\nباب 54 فرمودهء پيغمبر « ص » من جوانمرد ، پسر جوانمرد و برادر جوانمردم\r\n1 - ابان بن عثمان گويد امام صادق عليه السلام به نقل از پدرش از جدّش فرمود :\r\nعرب باديه نشينى نزد پيغمبر خدا صلى الله عليه و آله آمد ، آن حضرت با عبايى ممشّق ( با گل سرخى كه در رنگ آميزى به كار گرفته مىشود رنگين شده ) پيش وى آمد ، اعرابى گفت : اى محمّد ، همچون جوانى نزد من آمده اى ؟ فرمود : آرى ، من جوانمرد ، فرزند جوانمرد و برادر جوانمرد هستم ، عرض كرد : اى محمّد جوانمردى خودت درست ، امّا چگونه پسر جوانمرد و برادر جوانمردى ؟ فرمود :\r\nمگر قول خداوند عزّ و جلّ را نشنيده اى كه مىفرمايد * ( قالُوا سَمِعْنا فَتًى يَذْكُرُهُمْ يُقالُ لَه إِبْراهِيمُ ) * ( گفتند : شنيديم جوانمردى آنان را ياد مىكند ، بنام ابراهيم - انبياء 21 : 60 ) و من فرزند ابراهيم هستم ، و امّا برادرم جوانمرد است چون در روز جنگ احد جار زننده اى از فراز آسمان فرياد بر آورد كه : نيست شمشيرى جز ذو الفقار ،\r\n","description":"","footnote":"","page_name":" 276 ","page_number":292},
  {"content":"\r\nو نيست جوانمردى مگر علىّ ، و من برادر اويم .\r\n\r\nباب 55 - معنى فتوّت و مروّت\r\n1 - ابو قتادهء قمّى مرفوعا روايت كرده : كه راوى حديث گفت : در محضر امام صادق عليه السلام راجع به فتوّت ( بزرگوارى ، شرافت ، بلند همّتى ، جوانمردى ) و مروّت ( مردانگى ، نرم دلى ، دليرى ) گفتگو مىكرديم ، حضرت فرمود : آيا گمان مىكنيد كه فتوّت به هرزگى و شهوترانى است ؟ جز اين نيست كه مروّت و فتوّت آن است كه شخص به مردم غذايى بدهد ، و از دسترنج خود ببخشد و كارهاى خير انجام دهد ، و آزارش به ديگرى نرسد ، امّا آن كه گذشت بد ذاتى و حيله گرى و عيّاشى است ، سپس فرمود : بگوئيد مروّت چيست ؟ عرض كرديم :\r\nنمىدانيم ، فرمود : به خدا سوگند مروّت آن است كه : مرد سفرهء اطعام خود را در پيشگاه وسيع خانه اش بگستراند ( تا هر رهگذرى از آن بهره مند گردد ) .\r\n","description":"","footnote":"","page_name":" 277 ","page_number":293},
  {"content":"\r\n\r\nباب 56 - معنى « ابو تراب »\r\n1 - عباية بن ربعى گويد : به عبد اللَّه بن عبّاس گفتم : چرا پيغمبر خدا صلى الله عليه و آله علىّ را به ابو تراب كنيه داد ؟ گفت : زيرا او مالك و صاحب كرهء زمين مىباشد ، و بعد از پيغمبر صلى الله عليه و آله حجّت خدا بر ساكنان زمين است ، و بقاى زمين به او ، و آرامش زمين از بركت وجود اوست ، از پيامبر خدا صلى الله عليه و آله شنيدم كه فرمود : روز قيامت چون شخص كافر نعمتهايى را كه از خداوند بعنوان پاداش و كاميابى ، براى شيعهء على عليه السلام فراهم آورده است بنگرد ، گويد : * ( يا لَيْتَنِي كُنْتُ تُراباً ) * ( اى كاش من هم شيعهء على بودم ) و اين است كه خداوند فرموده : * ( وَيَقُولُ الْكافِرُ يا لَيْتَنِي كُنْتُ تُراباً ) * ( كافر در آن روز مىگويد : اى كاش خاك بودم - نبأ 78 : 40 ) ( از روى حسرت مىگويد : اى كاش خاك بودم ، تا به عذاب آتش نمىسوختم ) .\r\n","description":"","footnote":"","page_name":" 278 ","page_number":294},
  {"content":"\r\nمترجم گويد : در مورد علَّت گفتن پيغمبر صلى الله عليه و آله به علىّ عليه السلام « ابو تراب » ، اربلى دو خبر ديگر نقل كرده كه ذكر آن موجب تطويل است ، به كشف الغمّه ( 1 :\r\n91 ) و ترجمهء المناقب ( ابن مغازلى : 53 ) و مناقب خوارزمى مراجعه شود .\r\n\r\nباب 57 - معناى فرمايش امير المؤمنين كه من زيد بن عبد مناف هستم\r\n1 - « مترجم گويد : دو روايتى كه در اين باب آورده شده ، از حسن بصرى و متن هر دو يكى مىباشد و چون روايت دوم فقط در آخر دو ، سه كلمه اضافه دارد ما از ترجمهء اوّل منصرف و به ترجمهء خبر بعدى مىپردازيم .\r\n","description":"","footnote":"","page_name":" 279 ","page_number":295},
  {"content":"\r\n2 - حسن بصرى گويد : روزى امير المؤمنين علىّ بن ابى طالب عليهما السّلام بر بالاى منبر قرار گرفت و فرمود : آيا در ميان شما مردم كسى هست كه نسب مرا باز گويد ؟ و الَّا من خويش را معرّفى كنم ، نام من زيد است و نام پدرم عبد مناف ، پسر عامر ، فرزند عمرو ، فرزند مغيره ، پسر زيد ، فرزند كلاب ، ابن كوّاء برخاست و گفت : اى على نسبى براى تو نمىشناسيم جز اين كه تو على ، فرزند ابو طالب پسر عبد المطلب بن هاشم بن عبد مناف بن قصىّ بن كلاب هستى ، امير المؤمنين به او فرمود : اى فرو مايه ساكت باش ! پدرم مرا زيد ناميده ، همنام جدّ خود « قصىّ » و نام پدرم « عبد مناف » است كه « ابو طالب » كنيهء اوست و بر اسمش غلبه پيدا كرده ، و نام عبد المطلب « عامر » كه لقب او بر نامش غلبه يافت ، و اسم هاشم « عمرو » بوده و لقب بر اسم مقدّم شده ، و نام عبد مناف « مغيره » است كه لقب بر نام او مستولى شده ، و اسم قصىّ « زيد » بوده و عرب او را « مجمع » ناميده است ، زيرا آنان را از بلد الأقصى در مكَّه گرد آورده است ، پس لقبشان\r\n","description":"","footnote":"","page_name":" 280 ","page_number":296},
  {"content":"\r\nبر نامشان غلبه يافت ، فرمود : و عبد المطلب ، ده نام داشت از جملهء آن عبد المطَّلب ، و شيبه ، و عامر است .\r\nشرح : ابن كوّاء ( كه از خوارج و از دشمنان سرسخت امير المؤمنين بود ، گرچه در كشف الغمه نقل كرده در جنگ نهروان از خوارج فاصله گرفت ، ولى هر گاه موقعيّتى برايش پيش مىآمد على عليه السلام را مىآزرد از جمله وقتى على عليه السلام به جماعت نماز مىخواند و مردم به او اقتدا كرده بودند ، ابن كوّاء اين آيه را با صداى بلند خواند * ( وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ ) * ( و بتحقيق وحى شد به تو و به آنان كه قبل از تو بودند كه اگر شرك آورى هر آينه عملت نابود خواهد شد و البتّه از زيانكاران خواهى بود - زمر : 65 ) و امير المؤمنين به احترام قرآن سكوت كرد و تا خواست به قرائت ادامه دهد ، دوباره همين آيه را خواند و تا سه بار تكرار نمود . آنگاه امير المؤمنين اين آيه را تلاوت فرمود : * ( فَاصْبِرْ إِنَّ وَعْدَ الله حَقٌّ وَلا يَسْتَخِفَّنَّكَ الَّذِينَ لا يُوقِنُونَ ) * ( الكنى و الالقاب ج 2 : 383 ) .\r\n\r\nباب 58 - معنى آل ياسين\r\n1 - ابن عبّاس در تفسير فرمايش خداى عزّ و جلّ سلام عَلى آل ياسِين گفته است : تحيّتى ( درودى ) است از جانب پروردگار جهانيان بر محمّد و\r\n","description":"","footnote":"","page_name":" 281 ","page_number":297},
  {"content":"\r\nخاندانش كه ( رحمت خدا بر ايشان باد ) مژدهء ايمنى در قيامت است براى دوستداران ايشان .\r\n2 - كادح از امام صادق عليه السلام از اجداد بزرگوارش از حضرت علىّ عليه السلام روايت كرده است كه فرمود : در فرمايش خداى عزّ و جلّ سلام عَلى آل ياسِين ( درود و تحيّت بر آل ياسين - صافات 37 : 130 ) منظور از « ياسين » محمّد است ، و ما « آل ياسين » هستيم .\r\n3 - سندى از ابى مالك نقل نموده كه در قول خداوند سلام عَلى آل ياسِين گفت : « ياسين » محمّد است و ما « آل ياسين » هستيم .\r\nمترجم گويد : مرحوم مجلسى با اينكه اين حديث را در بحار الانوار ( 23 :\r\n169 ) چاپ جديد با همين سند از معانى الاخبار و أمالى نقل كرده ، مع ذلك جملهء « و نحن آل ياسين » را ندارد و مرحوم صدوق هم در كتاب أمالى ( ص 282 ) با آنكه به همين سند نقل نموده اين جمله در آن نيست ، ولى در اين نسخه هست و معلوم نيست كه سهو القلم نسّاخ است يا ابى مالك از قول يكى از خاندان عصمت نقل كرده و نام او از قلم افتاده است .\r\n","description":"","footnote":"","page_name":" 282 ","page_number":298},
  {"content":"\r\n4 - ابو صالح از ابن عبّاس نقل كرده كه در معناى سلام عَلى آل ياسِين گفت : يعنى سلام بر آل محمّد عليهم السّلام .\r\n5 - از أبى عبد الرّحمن سُلمى چنين نقل شده كه : عمر بن خطَّاب مىخواند :\r\nسلام عَلى آل ياسِين سلمى گفت : « آل ياسين » خاندان محمد عليهم السّلام هستند .\r\nمترجم گويد : طبق قرائت ابن عامر و نافع و رويس از يعقوب « ال » ياسين بفتح الف و كسر لام جداى از ياسين مىباشد ، و دليلشان هم اين است كه در مصاحف جدا نوشته شده ولى بقيّهء قرّاء « الياسين » به كسر الف و سكون لام ، پيوسته به ياسين خوانده‌اند .\r\n","description":"","footnote":"","page_name":" 283 ","page_number":299},
  {"content":"\r\n\r\nباب 59 - معنى حديثى كه از پيغمبر « ص » رسيده : با روزها ستيز مكنيد كه آنها به دشمنى شما برخيزند\r\n1 - صقربن أبى دلف كرخى گويد : هنگامى كه متوكَّل عبّاسى ، امام دهم حضرت هادى عليه السلام را از مدينه به سامرا تبعيد كرد ، من آمدم تا از حال آن حضرت جويا شوم . گويد : زراقىّ كه سرايدار متوكَّل بود ، چون مرا ديد اشاره كرد تا به نزدش بروم ، همين كه به نزديك او رسيدم از من پرسيد : چكار دارى ؟ گفتم :\r\nاستاد خير است ، گفت : بنشين ، من نشستم و سر بجيب تفكَّر فرو برده ، به گذشته و آينده‌ام مىانديشيدم ، و به خود گفتم : در اين آمدنم اشتباه كردم . گويد : چون مردم بيرون رفتند و محلَّش خلوت شد از من پرسيد : كارت چيست و براى چه آمده اى ؟\r\nگفتم : براى كار خير كوچكى ، گفت : شايد آمده اى تا از سرنوشت مولايت خبرى و اطَّلاعى بدست آورى ؟ در پاسخش گفتم : مولاى من كيست ؟ مولاى من ، خود امير المؤمنين ( متوكَّل ) است . گفت : خاموش باش ، مولاى تو همان كسى است كه\r\n","description":"","footnote":"","page_name":" 284 ","page_number":300},
  {"content":"\r\nحقيقتاً آقاست از من مترس زيرا عقيدهء من و تو در اين باره يكى است ، گفتم : خدا را سپاسگزارم ، گفت : مايلى او را ببينى ؟ گفتم : آرى ، گفت : بنشين تا مأمورى كه آنجاست بيرون آيد . گويد : نشستم ، چون مأمور بيرون رفت ، به غلامش گفت :\r\nدست صقر را بگير و به اطاقى كه علوى در آنجا زندانى است ببر ، و بازگرد و آن دو را با هم تنها بگذار ، گويد : مرا به آن بند زندان برد و به اطاقى اشاره نمود ، به آنجا رفتم ديدم حضرت هادى عليه السلام بر روى بوريائى نشسته و در مقابل او گورى كنده شده است ، سلام كردم ، حضرت جواب سلامم را داد و فرمود : بنشين ، آنگاه به من فرمود : اى صقر براى چه به اينجا آمده اى ؟ عرض كردم : آقاى من آمده‌ام تا از حال شما اطَّلاعى بدست آورم ، گويد : چون نگاهم بر گور افتاد اشك در چشمم موج زد ، حضرت متوجه شد ، و فرمود : اى صقر نگران مباش اكنون نخواهند توانست زيانى به ما برسانند . گفتم : خدا را شكر ، سپس عرض كردم : اى آقاى من حديثى از پيغمبر صلى الله عليه و آله روايت شده كه معنى آن را نمىفهمم ، فرمود : چيست ؟\r\nگفتم : فرمايش رسول خدا صلى الله عليه و آله كه : روزها را دشمن مداريد كه روزها نيز شما را دشمن خواهند داشت ، مفهومش چيست ؟ فرمود : تا آسمان و زمين برپاست مقصود از روزها مائيم ، پس « شنبه » نام پيامبر خدا ، « يك شنبه » امير المؤمنين ، و\r\n","description":"","footnote":"","page_name":" 285 ","page_number":301},
  {"content":"\r\n« دوشنبه » حسن و حسين ، و « سه شنبه » علىّ بن الحسين و محمّد بن علىّ و جعفر بن محمّد ، « چهارشنبه » موسى بن جعفر و علىّ بن موسى و محمد بن على و من ، و « پنچ شنبه » فرزندم حسن بن على ، و « جمعه » فرزند پسرم ، آن كس كه جماعت حق طلب بر گردش فراهم آيند ، و اوست كه زمين را از عدل و داد پر خواهد كرد ، همچنان كه از ظلم و بيداد پر شده باشد ، اين است معنى روزها در دنيا ، با آنان دشمنى نورزيد كه در آخرت با شما دشمن گردند ، سپس فرمود : خداحافظى كن و برو كه در امانت نمىبينم .\r\nمترجم گويد : مصنّف كتاب در خصال ابواب السّبعة ( حديث 102 ) همين حديث را نقل كرده و در پايان فرموده است : معناى حقيقى روزها امامان نيست ، بلكه بطور كنايه گفته شده تا نااهلان متوجّه نشوند ، همچنان كه خداوند از پيامبر صلى الله عليه و آله و علىّ و حسن و حسين عليهما السلام به « تين » و « زيتون » و به « طور » به صورت كنايه نام برده ، و از زنان به « نعاج . . . » و شواهد ديگرى نيز آورده است .\r\n\r\nباب 60 - معنى درختى كه آدم و حوا از آن خوردند\r\n1 - أبا صلت هروى گويد : به امام رضا عليه السلام عرض كردم : اى فرزند پيامبر\r\n","description":"","footnote":"","page_name":" 286 ","page_number":302},
  {"content":"\r\nخدا مرا آگاه فرما : آن درختى كه از ثمره اش حضرت آدم و حوّا خوردند چه بود ؟\r\nچون در بارهء آن سخنان مختلفى مىگويند بعضى روايت كنند كه درخت گندم بوده ، و برخى گويند انگور بوده ، و عدّه اى پندارند كه درخت حسد بوده ! حضرت فرمود : همهء آن گفته‌ها صحيح است ، عرض كردم : پس معناى اين چند قول با اين اختلافى كه دارند چيست ؟ فرمود : اى ابا صلت يك درخت بهشتى مىتواند چند نوع ميوه داشته باشد ، آن درخت گندم كه انگور نيز ميوه اش بود ، مانند درختان دنيوى نبود ، هنگامى كه خداوند با گراميداشت آدم به فرشتگان دستور داد تا به او سجده كنند و او را وارد بهشت ساخت ، پس آدم به خود گفت : آيا پروردگار ، بشرى گرانمايه تر از من آفريده است ! خداوند كه از اين خطور قلبى آدم آگاه بود به او فرمود : اى آدم سرت را بلند كن و به ساق عرش بنگر آدم سر بلند كرد و بر ساق عرش ديد كه چنين نوشته است :\r\n« لا إله الَّا الله محمداً رسول الله » ( معبود بر حقّى نيست مگر خدا ، محمّد فرستادهء خداست ) و همين طور در دنبالش نوشته على فرزند ابو طالب ، امير مؤمنان است ، و همسرش فاطمه ، برترين زنان جهان ، و حسن و حسين سرور جوانان اهل بهشتند . آدم گفت : خدايا آنان چه اشخاصى هستند ؟\r\n","description":"","footnote":"","page_name":" 287 ","page_number":303},
  {"content":"\r\nخداوند فرمود : اى آدم آنان فرزندان تو هستند ، و بهتر از تو و همهء آفريدگان من مىباشند ، و اگر بخاطر وجود آنان نبود تو را نمىآفريدم ، و بهشت و جهنّم و آسمان و زمين را پديد نمىآوردم مبادا به چشم حسد به ايشان بنگرى كه از جوار خود اخراجت نمايم ، ولى او به ديدهء رشك به ايشان نگريست ، آرزوى مقام ايشان را نمود ، و آنگاه شيطان بر او مسلَّط شد ، تا از درختى كه نهى شده بود ، خورد .\r\nهمچنين شيطان بدين جهت بر حوّا مسلَّط گشت كه به مقام فاطمه بديدهء حسد نگريست ، همانند آدم از ثمرهء آن درخت خورد ، و در نتيجه خداوند آن دو را از بهشت خود بيرون راند ، و از جوار خود به زمين فرودشان آورد .\r\n\r\nباب 61 كلماتى كه آدم از خداى خود فرا گرفت و بر اثر آن توبهء آدم را پذيرفت\r\n1 - ابن عبّاس گويد : از پيامبر خدا صلى الله عليه و آله پرسيدم كلماتى كه حضرت آدم\r\n","description":"","footnote":"","page_name":" 288 ","page_number":304},
  {"content":"\r\nاز پروردگار خود دريافت نمود و بر اثر خواندن آن ، خدا توبه اش را پذيرفت چه بود ؟ فرمود : از خدا چنين درخواست كرد « بار الها به حق محمّد و علىّ و فاطمه و حسن و حسين » توبه‌ام را قبول فرما ، و ايزد متعال توبهء او را پذيرفت .\r\n2 - أبو سعيد مدائنى مرفوعا در تفسير قول خداوند : * ( فَتَلَقَّى آدَمُ مِنْ رَبِّه كَلِماتٍ ) * ( پس به آدم كلماتى از پروردگارش رسيد - بقره : 37 ) گفت : خداوند را به حق محمّد و علىّ و فاطمه و حسن و حسين عليهم السلام خواند ( كه توبه اش را بپذيرد ) .\r\n\r\nباب 62 - معنى كلمهء تقوى\r\n1 - أبو برده ، از پيغمبر صلى الله عليه و آله روايت كرده كه فرمود : خداوند عزّ و جلّ در بارهء علىّ عليه السلام پيمانى به عهدهء من نهاد ، عرض كردم : پروردگارا ! آن را برايم آشكار ساز ، فرمود : بشنو ، گفتم : آمادهء شنيدنم ، فرمود : على پرچم هدايت ، و امام\r\n","description":"","footnote":"","page_name":" 289 ","page_number":305},
  {"content":"\r\nدوستان مخلص من ، و روشنگر راه كسى كه فرمانبردار من است مىباشد ، و او كلمه اى است كه پرهيزكاران پيوسته ملازم اويند ( حضرت اشاره به آيهء 26 از سورهء فتح نمود ) كسى كه او را دوست بدارد ، مرا دوست داشته و شخصى كه فرمانبردارى او را بكند مرا اطاعت نموده است .\r\n\r\nباب 63 - معنى كلماتى كه خداوند حضرت ابراهيم را به آن آزمود و او به خوبى از عهده اش برآمد\r\n1 - مفضّل بن عمر گويد : از امام صادق عليه السلام پرسيدم در قول خداوند كه مىفرمايد : * ( وَإِذِ ابْتَلى إِبْراهِيمَ رَبُّه بِكَلِماتٍ ) * ( و به ياد آر هنگامى كه ابراهيم را پروردگارش به كلمات دچار آزمايش نمود - بقره 2 : 124 ) كلمات چه بودند ؟\r\nفرمود : همان كلماتى بود كه حضرت آدم از پروردگارش فرا گرفت و خدا را به آن خواند كه توبه اش را بپذيرد ، خدا هم توبه اش را قبول كرد . و آن اين بود كه گفت : « پروردگارا از تو درخواست مىنمايم بحقّ محمّد و على و فاطمه و حسن و\r\n","description":"","footnote":"","page_name":" 290 ","page_number":306},
  {"content":"\r\nحسين كه توبهء مرا بپذيرى « و خداوند نيز توبهء او را قبول كرد ، زيرا ( پروردگار بسى توبه پذير و مهربان است - بقره 2 : 37 ) عرض كردم : اى فرزند گرامى پيامبر خدا ، پس مقصود خداوند در دنبالهء همان آيه » فَاتمّهنّ « ( و ابراهيم همهء آن دستورات را به تمامى انجام داد ) ( - و به خوبى از عهدهء آن بر آمد - به اين معنا ضمير » أتمّ « به » رَبّه « بر مىگردد نه به ابراهيم ) ، عرض كردم : مرا آگاه فرما از تفسير اين آيه * ( وَجَعَلَها كَلِمَةً باقِيَةً فِي عَقِبِه ) * ( و ابراهيم كلمهء توحيد و خداپرستى را در دودمان خود پايدار گردانيد - زخرف 43 : 28 ) ، فرمود : مقصود امامت است كه خداوند آن را تا روز رستاخيز در فرزندان امام حسين عليه السلام قرار داد . عرضه داشتم : اى فرزند رسول خدا ، چگونه امامت در تبار حسين قرار گرفت ، نه در دودمان حسن عليه السلام و حال آنكه آن دو تيره فرزندان پيامبر خدايند ، و حسن و حسين هر دو نوهء پيامبر صلى الله عليه و آله ، و دو سرور و آقاى جوانان اهل بهشتند ؟ فرمود :\r\nمگر چنين نبود كه موسى و هارون هر دو پيامبر مرسل و از يك پدر و مادر بودند ، خداوند نبوّت را در پشت هارون نهاد نه در پشت موسى ، و هيچ كس نمىتواند\r\n","description":"","footnote":"","page_name":" 291 ","page_number":307},
  {"content":"\r\nبگويد چرا خدا آنچنان كرده است ، زيرا امامت مقام خلافت خدا است و بستگى به خواست او دارد ، و احدى حقّ چون و چرا ندارد ، كه بپرسند به چه علَّت آن را در نژاد حسين قرار داد نه حسن ، خداوند كارهايش بر طبق حكمت است ، و فقط خودش به مصالح امورش واقف است ، و هيچ كس شايسته نيست كه او را به زير سؤال ببرد ، اين انسانهايند ( كه چون اطَّلاع كافى بر مصالح ندارند ) كردارشان مورد سؤال قرار مىگيرد . مصنّف گويد : اين يك معنا بود براى * ( وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ ) * ، مفهوم ديگرى هم دارد ، ولى حقيقت مطلب همان است كه ما ياد كرديم . و ابتلا بر دو قسم است : كه يكى بر خداى تعالى محال است و ديگرى رواست ، آنكه روا نباشد اين است كه امتحان نمايد ، و صبر كند تا گردش چرخ روزگار پرده از روى كار بردارد ، و در نتيجهء آن آزمايش ، چيزى را كه نداند دريابد و از آن علمى پيدا كند ، بىترديد چنين آزمايشى در بارهء خدا درست نيست . زيرا خداوند عين دانائيست و بر تمام امور پنهانى كاملا آگاه است . و نوع ديگر آزمون ، اين است كه خداوند شخص را در كورهء آزمايش قرار مىدهد تا با صبر و پايداريش شايستهء مقام بلندى گردد و ديگران بدانند كه خدا بدين جهت به او بزرگى داده است كه شايسته اش بوده و اين عملا آشكار گردد ، و مردم با ديدن پايدارى و عمل وى در صبر و مصيبت و سختى ، او را الگو نموده و مطابق او عمل نمايند و معلوم گردد كه ايزد متعال از روى حكمت و مصلحت ، وسائل امامت را\r\n","description":"","footnote":"","page_name":" 292 ","page_number":308},
  {"content":"\r\nجز به فردى كه داراى لياقت ، و مقام و شخصيّتى فوق العاده و و الا باشد واگذار نمىكند تا هر چه روزگار بگذرد پاكى و حقيقت او آشكارتر گردد ، اين بود معنى آزمايش . امّا كلمات ( دستورات و حوادث سازنده ) در ابراهيم چه بود ؟ [ موارد زيادى بود كه حدود بيست مورد از آن را امام على عليه السلام بر شمرده است كه حضرت ابراهيم در فكر و عمل آنها را به ثبوت رسانيد 
  ] .\r\nاوّل - از جملهء آنها : يقين ابراهيم ، كه خداوند در مورد آن فرموده :\r\n* ( وَكَذلِكَ نُرِي إِبْراهِيمَ مَلَكُوتَ السَّماواتِ وَالأَرْضِ وَلِيَكُونَ مِنَ الْمُوقِنِينَ ) * ( و همچنين آثار قدرت خود و شگفتيهاى جهان خلقت را به ابراهيم نشان داديم تا از مرحلهء گمان بگذرد و به مرحلهء تصديق و يقين برسد - انعام 6 : 75 ) .\r\nدوم - شناخت او از صفات « جماليّه و جلاليّه » خداوند از قدم و پيشينه بودن او بر هر چيز و يكتائى خدا ، و دور دانستن ساحت مقدّس او از همانند بودن با موجودات ، مىباشد . او نخست با نگرش دقيق بر روى نشانه‌ها و آثار خداوند بر اوج يقينش افزود ، وقتى ظلمت شب دامن خود را گسترد ، او ستارهء درخشانى را ديد ، گفت : اين پروردگار من است پس چون آن ستاره غروب كرد و نابود شد ، گفت : من چيزى را كه نابود گردد ، به خدائى نمىپذيرم ، پس چون شب هنگام تابندگى ماه را ديد ، گفت : پروردگار من ماه است ، وقتى كه آن هم نابود شد ، گفت :\r\nاگر خداى من مرا هدايت نكند ، همانا از گروه گمراهان خواهم بود ، پس به هنگام صبح كه خورشيد درخشيد ، براى ارشاد قوم خويش گفت : اين خداى من است كه از ستاره و ماه با عظمتتر و درخشانتر است امّا ديرى نپائيد كه آن نيز غروب\r\n","description":"","footnote":"","page_name":" 293 ","page_number":309},
  {"content":"\r\nكرد . با غروب آنها گفت : اى مشركان من از آنچه شما شريك خدا قرار مىدهيد ، بيزارم - انعام 6 : 74 تا 78 ) . حضرت ابراهيم با خود چنين انديشيد كه : همهء اينها اسير و محكوم قوانين طبيعت بوده و مانند يك ديگر در تغيير و حركتند ، پس خود پديده‌اند ، و چون پديده‌اند يقينا پديد آورنده اى دارند ، پس داورى از روى ستارگان راه درستى نيست ، چنان كه خداوند فرموده : * ( فَنَظَرَ نَظْرَةً فِي النُّجُومِ ، فَقالَ إِنِّي سَقِيمٌ ) * ( نگاهى از روى خردمندى به ستارگان افكند و به قومش چنين اظهار كرد : كه من بيمار هستم - صافات 37 : 88 و 89 ) ( در واقع روحش از اينكه مردم چنين موجوداتى را خدا گرفته‌اند آزرده گشت ) و بدين ترتيب بود كه قلب خود را از فروغ معرفت روشن ساخت . و اينكه خداوند نگاه ابراهيم را به يك بار مقيّد ساخته ، بدين سبب است كه با يك بار نگريستن ، دچار خطا نمىگردد ، نگاه دوم است كه گناه محسوب مىشود چنان كه پيغمبر خدا صلى الله عليه و آله به علىّ عليه السلام فرمود : اى علىّ نگاه اوّل به نفع تو ، و نگاه دوم به زيان تو است و هيچ سودى از آن عايدت نخواهد شد .\r\nسوم - دلاورى ، گذشت روزگار نشان داد كه او با همهء ناملايمات كه يكى پس از ديگرى دامنش را مىگرفت چون كوه استقامت ورزيد ، زمانى كه مردم در مقابل پيكره‌هاى بىجان بتها سر تعظيم فرود مىآوردند و اظهار بندگى مىنمودند و آنها را عوامل مؤثّر در زندگى خود مىدانستند و قدرتمندان نيز انديشهء ساده لوحان را تخدير مىكردند ، تا به جايى كه سرپرست او آزر ( پدر ، مادر يا عمو ، يا استاد نجّارى او بود ) از بتسازان و بت فروشان شده بود ، در چنين\r\n","description":"","footnote":"","page_name":" 294 ","page_number":310},
  {"content":"\r\nجامعهء فاسدى به تنهايى به پا خاست و همه را به باد سرزنش و انتقاد گرفت ، چنان كه خداوند فرموده : * ( إِذْ قالَ لأَبِيه وَقَوْمِه ما هذِه التَّماثِيلُ الَّتِي أَنْتُمْ لَها عاكِفُونَ قالُوا وَجَدْنا آباءَنا لَها عابِدِينَ . قالَ لَقَدْ كُنْتُمْ أَنْتُمْ وَآباؤُكُمْ فِي ضَلالٍ مُبِينٍ قالُوا أَ جِئْتَنا بِالْحَقِّ أَمْ أَنْتَ مِنَ اللَّاعِبِينَ قالَ بَلْ رَبُّكُمْ رَبُّ السَّماواتِ وَالأَرْضِ الَّذِي فَطَرَهُنَّ وَأَنَا عَلى ذلِكُمْ مِنَ الشَّاهِدِينَ وَتَا لله لأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْه يَرْجِعُونَ ) * ( وقتى كه به پدر مقامى و قوم خود گفت :\r\nاين پيكره‌هاى بىجان چيست كه به پرستش آنها پرداخته و ملازم آنها شده‌ايد ؟\r\nگفتند : چون پدران خود را اين چنين يافته‌ايم كه پرستش اين بتها را مىكردند .\r\nابراهيم گفت : شما و پدرانتان همه سخت در گمراهى بوده و هستيد ، قومش به او گفتند : آيا تو عليه شرك و براى اثبات توحيد حجّت قاطعى دارى ؟ يا از روى هوى و هوس سخن مىگويى ؟ ابراهيم گفت : ( آنچه مىگويم حقيقت است ، اين بتهاى بىروح خدا نيستند ) بلكه خالق آسمانها و زمين پروردگار شماست و من بر آنچه گفتم به يقين گواهى مىدهم ، و به خدا سوگند كه اين بتها را با هر تدبير كه بتوانم درهم مىشكنم آنگاه كه شما از بتخانه روى گردانيديد ( به صحرا رفتيد ) ، در آن موقع به بتخانه رفت و همهء بتها را در هم شكست جز بت بزرگشان ، تا به او رجوع كنند ( انبيا 21 : 53 تا 59 ) ( بت بزرگ از طلا ساخته شده بود و دو گوهر شاهوار در چشمانش جاى داشت ، او براى اتمام حجّت تبر را بر دوش همان بت نهاد تا در مقام شكايت به آن رجوع كنند ) اينك روشن است كه پايدارى يك تن در برابر هزاران دشمن خدا كمال شجاعت و دلاورى است .\r\n","description":"","footnote":"","page_name":" 295 ","page_number":311},
  {"content":"\r\nچهارم - بردبارى ابراهيم ، كه در فرمودهء خداوند عزّ و جلّ به آن اشاره شد :\r\n* ( إِنَّ إِبْراهِيمَ لَحَلِيمٌ أَوَّاه مُنِيبٌ ) * ( البتّه ابراهيم بردبار و خدا ترس و بازگشتكنندهء به خدا بود - هود 11 : 75 ) .\r\nپنجم - سخاوت او ، كه در ضمن سرگذشت مهماننوازى او از فرشتگان در اين آيه * ( هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ ) * ( آيا جريان مهمانان گرامى ابراهيم به تو رسيده است - ذاريات 51 : 24 ) بازگوكنندهء بخشندگى و بلند طبعى اوست .\r\nششم - دورى و ترك خويشاوندان خود ، چنان كه خدا فرموده : * ( وَأَعْتَزِلُكُمْ وَما تَدْعُونَ مِنْ دُونِ الله ) * ( من از شما و آنچه را كه بجز خدا مىخوانيد و مىپرستيد كناره گيرى مىكنم - مريم 19 : 48 ) .\r\nهفتم - امر بمعروف و نهى از منكر نمودن او ، كه در اين آيه بيان شده : * ( يا أَبَتِ لِمَ تَعْبُدُ ما لا يَسْمَعُ وَلا يُبْصِرُ وَلا يُغْنِي عَنْكَ شَيْئاً يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا ) * چنان كه از اين آيات بر مىآيد ، در مقابل پدر خود چنين مىگويد : اى پدر ، چرا ( خدا را رها كرده و ) مجسّمه هايى كه چشم و گوش ( و حسّ و هوشى ) ندارند و\r\n","description":"","footnote":"","page_name":" 296 ","page_number":312},
  {"content":"\r\nهيچ نيازى را از تو رفع نخواهند كرد پرستش مىكنى ؟ اى پدر ، از طريق وحى مرا دانشى آموختند كه ترا نياموختند ، پس تو از من پيروى كن تا به راه راست هدايتت كنم ، اى پدر ، هرگز شيطان را نپرست كه شيطان با خداى رحمان به سختى مخالفت و عصيان ورزيد ، اى پدر ، بيم دارم كه خداى مهربان بر تو قهر گيرد و ( در دوزخ ) با شيطان يار و ياور باشى ، و به عذاب دائمى گرفتار گردى - مريم 19 :\r\n43 تا 46 ) .\r\nشرح : تا « ابت » عوض ياء محذوف است و كسره اش به جهت دلالت بر آن مىباشد و كسره اى است كه قبل از ياء متكلَّم بوده ، و علَّت آنكه اسم او را نبرده به جهت تعظيم و تفخيم ، و تكرار آن به خاطر مهربانى و دل بدست آوردن مىباشد . هشتم - برخورد مؤدّبانه اش در مقابل تهديد ، چون پدرش به او گفت :\r\n* ( قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَه لأَرْجُمَنَّكَ وَاهْجُرْنِي مَلِيًّا ) * « ( اى ابراهيم ، آيا از پرستش معبودهاى من روى گردانده اى ؟ اگر از گفتارت دست برندارى دشنامت دهم ، يا سنگسارت كنم ( تا هلاك شوى يا از من دور گردى ) و بعد با لحن خشنى گفت : از اينجا برو و مدّتى دراز از من دور شو - مريم 19 : 46 ) و چون بر ابراهيم ثابت شد كه » آزر « ايمان نمىآورد براى اينكه با بدى به خوبى پاسخ گويد ، با لحنى مؤدّبانه گفت : * ( سَلامٌ عَلَيْكَ سَأَسْتَغْفِرُ لَكَ رَبِّي إِنَّه كانَ بِي حَفِيًّا ) * ( درود بر تو باد ( مىروم و ) از خدايم براى تو آمرزش مىخواهم تا به توبه توفيقت دهد كه پروردگار به من بىنهايت لطف دارد - مريم 19 : 47 ) ( حقيقت استغفار براى كفّار در خواست توفيق است ) .\r\n","description":"","footnote":"","page_name":" 297 ","page_number":313},
  {"content":"\r\nنهم - و اعتماد و توكَّل او به خدا ، كه در اين آيه بيان گرديده : * ( الَّذِي خَلَقَنِي فَهُوَ يَهْدِينِ وَالَّذِي هُوَ يُطْعِمُنِي وَيَسْقِينِ وَإِذا مَرِضْتُ فَهُوَ يَشْفِينِ وَالَّذِي يُمِيتُنِي ثُمَّ يُحْيِينِ وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ ) * پس از آنكه با قوم خود احتجاج نموده و بتپرستى آنها را سرزنش كرد ( شعرا 26 : از 61 تا 77 ) مىكوشد تا آنان را به تدبير خداى يگانه توجّه دهد لذا مىگويد : ( پروردگار جهان همان آفريدگارى است كه مرا خلقت نموده ، و براستى در گفتار و كردار راهنمائيم كرده و سير و سيرابم مىنمايد ، و هر گاه بيمار گردم شفايم مىدهد ، و مرا مىميراند ، و سپس در روز حساب زنده‌ام مىگرداند ، او كسى است كه اميدوارم روز پاداش لغزشهاى مرا ببخشد - شعرا 26 : 77 تا 82 ) . و آنگاه از خدا درخواست مىكند كمال را در علم و عمل به او مرحمت فرمايد : * ( رَبِّ هَبْ لِي حُكْماً وَأَلْحِقْنِي بِالصَّالِحِينَ ) * ( پروردگارا مرا بر اين مشركان فرمانروائى ده ، و به سبب توفيق كمال در علم و عمل مرا بشايستگان راه خود ملحق ساز - شعرا : 83 ) ( مناجات ابراهيم در اين سوره ادامه دارد ) مقصودش از نيكان ، برگزيدگانى است كه جز به فرمان خدا داورى نكنند ، و پايهء داورى آنان نه رأيهاى شخصى و نه معيارهاى بىمورد است ، و اين درخواست را بدين سبب نمود تا افرادى كه دليلهاى صادق خدايند و پس از او مىآيند ، به راستى و درستى وى گواهى دهند ، چنان كه در دنبالهء همان آيات فرموده : * ( وَاجْعَلْ لِي لِسانَ صِدْقٍ فِي الآخِرِينَ ) * ( در ميان آيندگان نيكنامم گردان - شعرا : 84 ) .\r\n","description":"","footnote":"","page_name":" 298 ","page_number":314},
  {"content":"\r\nمنظور وى از « آخرين » ، امّت با فضيلت بود و خدا دعايش را پذيرفت و براى او و پيامبران ديگر خود زبان راستگويى در امّت آخر زمان قرار داد ، كه او علىّ بن أبى طالب بود و اين همان است كه خدا فرموده : * ( وَجَعَلْنا لَهُمْ لِسانَ صِدْقٍ عَلِيًّا ) * ( داديم مر ايشان را زبان راستگو در حالى كه بلند آوازه بود - مريم : 51 ) . دهم - آزمايش جان ، كه او از اين امتحان سربلند بيرون آمد ، وى را در منجنيق نهاده ، در آتش افكندند .\r\nشرح : اين ماجرا در قرآن كريم سورهء انبياء ( 21 ) از آيات 50 تا 70 بيان شده است و نشانگر ارادهء پولادين اوست كه براى رسيدن به هدف از هيچ چيز كوتاهى نمىكند ، و حتّى به جبرئيل مىگويد : « امّا اليك فلا ، امّا الى ربّ العالمين فنعم » .\r\nيازدهم - آزمايش در فرزند بود ، وقتى كه مأمور به قربانى نمودن فرزند دلبندش اسماعيل شد ( در قرآن كريم ، سورهء صافات : ( آيات 100 تا 109 ) بيان شده و نشانگر تسليم محض بودن او در مقابل امر خداست ) .\r\nدوازدهم - دچار شدن به آزمايش سخت خانواده بود هنگامى كه همسرش را از دست عرارهء قبطى ، كه در ماجراى گرفتار گشتن ابراهيم از او ياد شده است ، رها ساخت .\r\nسيزدهم - دچار شدن به كج خلقى همسرش ساره .\r\nچهاردهم - فروتنى او در برابر خداوند و كوچك دانستن فرمانبردارى خود از او ، چنان كه عرضه مىدارد : * ( وَلا تُخْزِنِي يَوْمَ يُبْعَثُونَ ) * ( مرا در رستاخيز\r\n","description":"","footnote":"","page_name":" 299 ","page_number":315},
  {"content":"\r\nرسوا مگردان - شعرا 26 : 87 ) . پانزدهم - تقرّب و خلوص و توجّه او به خدا ، و پاكى از عقايد و گفتار شركزاست * ( ما كانَ إِبْراهِيمُ يَهُودِيًّا وَلا نَصْرانِيًّا وَلكِنْ كانَ حَنِيفاً مُسْلِماً وَما كانَ مِنَ الْمُشْرِكِينَ ) * ( ابراهيم ، به آئين يهود و مسيحيّت گرايش نداشت ، بلكه بدين حنيف ( اسلام ) بود ، و هرگز از آنان كه براى خدا شريك قائل شدند ، نبود - آل عمران 3 : 67 ) .\r\nشانزدهم - فراهم آوردن تمام شرايط بندگى را در خود ، چنانچه در قرآن فرموده : * ( إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ الْعالَمِينَ لا شَرِيكَ لَه وَبِذلِكَ أُمِرْتُ وَأَنَا أَوَّلُ الْمُسْلِمِينَ ) * ( اى محمّد ، بگو : نماز من و همهء عبادت من و زندگى و مرگ من تمامى براى خداست كه پروردگار جهانيان است ، شريكى براى او نيست و به اين اخلاص كامل مرا فرمان داده است و من اولين شخصى هستم كه تسليم محض امر خدايم - انعام 6 : 163 ) ( گرچه آيات خطاب به پيغمبر اسلام صلى الله عليه و آله و بازگوكنندهء صفات اوست ولى در اينجا امام به حضرت ابراهيم تطبيق نموده است ) و در اين گفته اش : ( كه زنده بودن و مرگم بخواست خداست ) تمام شرايط فرمانبردارى را گرد آورده و از معناى حقيقى عبادت و بندگى كوچكترين چيزى را فروگذار نكرده است . هفدهم - پذيرفته شدن دعاى او ، زمانى كه عرض كرد : * ( رَبِّ أَرِنِي كَيْفَ تُحْيِ الْمَوْتى ) * ( پروردگارا به من بنما چگونه مردگان را زنده خواهى نمود - بقره 2 :\r\n","description":"","footnote":"","page_name":" 300 ","page_number":316},
  {"content":"\r\n262 ) اين آيه چند معنا دارد كه روشن نيست خداوند كداميك از آنها را اراده فرموده ، بعضى پنداشته‌اند كه او در بارهء اصل قدرت خدا شك داشته و لذا چنين تقاضائى نموده ، ولى شواهدى كه در خود آيه است همگى دليل آن است كه ابراهيم از چگونگى زنده نمودن مردگان و نحوهء آفرينش پرسيد ( نه از اصل قدرت بر زنده نمودن ) و اين از افعالى است كه اختصاص به ذات مقدّس خدا دارد ، و اگر دانشمندى آن را نداند نه عيبى دارد ، و نه در يكتاپرستى او خللى وارد گرديده به همين جهت خدا فرمود : * ( قالَ أَ وَلَمْ تُؤْمِنْ ؟ قالَ بَلى ) * ( مگر به زنده كردن مردگان ايمان ندارى ؟ عرض كرد : بلى دارم - بقره : 260 ) و اين پاسخ بر تمام كسانى كه به خدا ايمان آورده باشند لازم است ، هر گاه از يكى از آنان پرسيده شود : مگر ايمان نياورده اى ؟ بايد بگويد : بلى چنان كه ابراهيم گفت ، و زمانى هم كه خداوند ( در عالم ذرّ ) به تمامى ارواح بشر گفت : * ( أَ لَسْتُ بِرَبِّكُمْ ؟ قالُوا بَلى ) * ( آيا من پروردگار شما نيستم ؟ همه گفتند : هستى - اعراف 7 : 172 ) نخستين شخصى كه پاسخ مثبت داد حضرت محمّد بود ، و چون در گفتن « بلى » پيشى - گرفت بدين سبب سرور همهء پديده‌هاى خلقت از آغاز تا پايان هستى گرديد ، و مقامش از همهء پيامبران و فرستادگان الهى والاتر گرديد و هر كس كه به اين سؤال همانند ابراهيم پاسخ نگويد ، از ملَّت او روى گردانده است ، و خداوند فرمايد : * ( وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه ) * ( و كيست كه از آئين و روش ابراهيم\r\n","description":"","footnote":"","page_name":" 301 ","page_number":317},
  {"content":"\r\nروى گردان شود ، جز آدمى كه خود را سبك گيرد و تباه كند - بقره : 130 ) هنگامى كه در تمامى اين آزمايشها با عاليترين امتياز قبول گرديد ، آنگاه خداوند در دنيا او را برگزيد ، و سپس گواهى داد كه در آن سراى از جملهء بندگان شايسته خواهد بود و در دنبالهء همين آيه فرموده : * ( وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ) * ( و او را به راستى در دنيا برگزيديم و در آخرت از شايستگان است - بقره : 130 ) و شايستگان ، پيامبران و امامان - صلوات الله عليهم - هستند كه به امر و نهى خدا عمل مىنمايند و ارجمندى و شايستگى را در بندگى او مىدانند . نوزدهم - و از پيروى رأى و قياس در دين خدا اجتناب ورزيد ، چنان كه خداوند در دنبالهء همان آيه چنين فرموده است : * ( إِذْ قالَ لَه رَبُّه أَسْلِمْ ، قالَ أَسْلَمْتُ لِرَبِّ الْعالَمِينَ ) * ( آنگاه كه پروردگارش به او فرمود : تسليم شو ، گفت : يكسره تسليم و مطيع پروردگار جهانيان هستم - بقره : 131 ) .\r\nبيستم - الگوى همهء پيامبران بعد از خود گرديد ، و تمامى ايشان به او اقتدا كردند چنانچه در آيهء بعد فرموده : * ( وَوَصَّى بِها إِبْراهِيمُ بَنِيه وَيَعْقُوبُ يا بَنِيَّ إِنَّ الله اصْطَفى لَكُمُ الدِّينَ فَلا تَمُوتُنَّ إِلَّا وَأَنْتُمْ مُسْلِمُونَ ) * ( ابراهيم و يعقوب فرزندان خود را به آن آئين ( بدين گونه ) توصيه كردند : اى فرزندان « ما » خداوند اين دين را براى شما برگزيد ، زنهار كه در حالى كه مسلمان نباشيد بميريد - بقره : 132 ) و در سورهء ديگر به پيغمبرش فرموده : * ( ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً وَما ) *\r\n","description":"","footnote":"","page_name":" 302 ","page_number":318},
  {"content":"\r\n* ( كانَ مِنَ الْمُشْرِكِينَ ) * ( پس به تو وحى كرديم كه پيروى كن در توحيد ، كيش پاك ابراهيم را و او هرگز به خدا شرك نورزيد ) ( نحل 16 : 123 ) .\r\nيعنى : « مشركان كه ادّعاى پيروى از او را مىكنند دروغ مىگويند ابراهيم مشرك نبود و غير خدا را نمىپرستيد » . و نيز در فرمودهء خداوند : * ( مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ ) * ( پيروى كنيد احكام و شريعت ابراهيم را « كه موافق شريعت محمّد است » خداى ، از اين پيش شما امّت را در صحف ابراهيم و كتابهاى ديگر و قرآن مسلمان ناميده است - حج 22 : 78 ) وقتى با سرافرازى از عهدهء كلمات ( به آن معانى مذكور ) كه از شرايط رهبرى است بر آمد ، ( و همهء آزمايشها و گرفتاريها را پشت سر گذاشت خداوند مرتبه اش را ارتقاء داد و به مقام پر افتخار امامت سرافرازش نمود ، كه از نيازهاى مردم از جهت مصالح دنيا و آخرت باز گرفته شده است ) و در دنبالهء همان آيهء * ( وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً ) * ابراهيم گفت : « * ( وَمِنْ ذُرِّيَّتِي ) * » ( و به برخى تبارم نيز ) امامت را عطاخواهى نمود ؟ ( بقره : 123 ) معلوم است كه آوردن « من » حرف جرّ كه براى تبعيض مىباشد بدين جهت است كه مىدانست در ميان دودمانش افرادى خواهند بود كه لياقت امامت را دارند ، و نيز افرادى كه اين لياقت را ندارند اگر چه مسلمان باشند .\r\n","description":"","footnote":"","page_name":" 303 ","page_number":319},
  {"content":"\r\nدليل اينكه گفتيم « من » براى تبعيض مىباشد اين است كه محال است ابراهيم كه به سنّت الهى آشناست ، دعا كند و براى كافرى يا مسلمانى آلوده كه به درجهء عصمت نرسيده است درخواست مقام امامت كند ، بنا بر اين بايد بگوئيم كه با اين دعا از ميان تمامى نژاد خود ، بعضى از خواصّ مؤمنين را در نظر گرفته كه خواصّ سه گونه‌اند : 1 - آنان كه از راه كفر دور باشند ، 2 - آنان كه از گناهان كبيره پرهيز مىكنند ، 3 - كسى كه هرگز به گرد گناه نگشته و قصد آن را هم در سر نپرورانده است ( در بخش بعد خواهد آمد كه ) اينان در ميان خاصّان برترند . و اگر براى اختصاص به مقام امامت چهره اى زيباتر از اين فرض مىشد ، و ويژگيهاى بيشترى لازم بود حتماً آنها نيز از شرايط امامت قرار داده مىشد ، ( جالب توجّه است كه ) خداوند حضرت عيسى را از ذرّيهء ابراهيم معرفى نموده در صورتى كه او فرزند دخترى ابراهيم بود . حال كه فرزند دختر را « ذريّه » ناميدن درست است ، و ابراهيم نيز براى ذرّيّهء خود درخواست مقام امامت نموده ناگزير بر حضرت محمّد ( ص ) نيز واجب بود كه پيروى از او بكند و امامت را در ذرّيهء پاك خويش قرار دهد ، تا مطابق ابراهيم پيش رفته باشد ، پس از آنكه دستور پيروى كردن از ابراهيم را از خدا دريافت نمود : * ( ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً ) * ( نحل 16 : 124 ) كه ترجمه اش گذشت ) .\r\nشرح : اجماعى است كه پيغمبر اسلام در فروع تابع هيچ پيغمبرى نبود و اگر بعضى از مسائل موافق شريعت پيغمبرى بود ، بر سبيل اتّفاق واقع شده ، نه بر سبيل اقتدا ، چه آن حضرت « افضل المرسلين » است و اقتداى فاضل به مفضول قبيح است ( منهج الصادقين 5 : 235 ) .\r\n","description":"","footnote":"","page_name":" 304 ","page_number":320},
  {"content":"\r\nو اگر امامت را در ذرّيهء معصوم خود قرار نمىداد ، در زمرهء كسانى قرار مىگرفت كه خدا فرموده : * ( وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه ) * ( بجز اشخاص نابخرد كه خود را به تباهى دچار گردانند چه كسى از ملَّت ابراهيم رويگردان مىشود - بقره 130 ) و مقام پيامبر خدا صلَّى الله عليه و آله برتر از اين است كه مشمول اين آيه گردد ، زيرا خدا فرموده است : * ( إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوه وَهذَا النَّبِيُّ وَالَّذِينَ آمَنُوا ) * ( سزاوارترين مردم به ابراهيم اشخاصى هستند كه از او پيروى كرده‌اند ، و اين پيغمبر و امّت او كه اهل ايمانند - آل عمران 3 : 68 ) و امير المؤمنين عليه السلام پدر ذرّيهء پيغمبر صلى الله عليه و آله است كه امامت در او قرار داده شده ، به همان گونه كه در تبار معصوم او نهاده شده ، و علَّت اينكه در جملهء پايانى آن آيهء شريفه خدا فرموده است : * ( لا يَنالُ عَهْدِي الظَّالِمِينَ ) * ( ستمكاران به پيمان خلافت من نمىرسند - بقره 124 ) مقصود آن است كه اگر شخصى معبود بناحقّ يا بتى را پرستيده يا به اندازهء چشم برهم زدنى به خدا شرك ورزيده است ، اگر چه بعد از آن اسلام آورده باشد ، لياقت امامت را ندارد ، و ظلم يعنى چيزى را در غير جاى خود نهادن ، و بزرگترين ظلم شرك به خدا است كه خودش فرموده : * ( إِنَّ الشِّرْكَ لَظُلْمٌ عَظِيمٌ ) * ( زيرا شركورزيدن ستم بزرگى است - لقمان 31 : 13 ) همچنين كسى كه مرتكب يك گناه بشود هر چند كوچك ، گرچه بعد از آن توبه كند براى مقام امامت\r\n","description":"","footnote":"","page_name":" 305 ","page_number":321},
  {"content":"\r\nشايستگى ندارد . و شخصى كه حدّى به گردن دارد نمىتواند بر ديگرى حد جارى سازد ، بنا بر اين جز معصوم كس ديگرى نمىتواند امام باشد ، و اينكه چگونه بدانيم شخصى معصوم است يا نه ، راهى براى اثبات بىگناهى او نيست مگر آنكه خداوند به زبان پيغمبرش به آن تصريح كند ، زيرا « عصمت » مانند رنگها مثل سياهى و سفيدى و يا شكلهاى ظاهرى نيست كه ديده شود ، بلكه از صفات درونى و نهانى است كه تنها خداوند كه از تمامى اسرار آگاه است آن را مىداند .\r\nمترجم گويد : ابراهيم به زبان سريانى و عربى يعنى پدر مهربان ، زيرا آن حضرت و همسرش ساره تا قيامت ، در بهشت سرپرست كودكان مؤمنينند .\r\nكنيه اش أبو محمّد ، و أبو الأنبياء و أبو الضّيفان ، و لقبش از آن زمان كه به تاج خلَّت سرافراز گرديد خليل الله ، و خليل الرّحمن شده ، سلسلهء نسب او را چنين نوشته‌اند :\r\nابراهيم بن تارح بن ناحور بن ساروغ ( كامل التّواريخ 1 : 57 ) محلّ تولَّدش شوش أهواز يا قريهء كُوثى از روستاهاى كوفه ( كامل 1 : 57 ) سال تولَّد او بقول بعضى 3323 سال بعد از هبوط آدم مطابق 1081 سال بعد از طوفان نوح ( روش خليل الرّحمن : 16 ) ، و در 150 سالگى موى محاسنش سفيد گرديد و فوت وى بعد از 180 سال كه دوران دعوتش بود ، در سن 195 سالگى در شام چشم از جهان فروبست ، و در 18 ميلى از بيت المقدس در مسجدى معروف به مسجد ابراهيم به خاك سپرده شد ( مروج الذّهب 1 : 46 ) .\r\n","description":"","footnote":"","page_name":" 306 ","page_number":322},
  {"content":"\r\n\r\nباب 64 - معنى كلمهء باقى مانده در دودمان ابراهيم « ع »\r\n1 - ابو بصير گويد : از حضرت صادق عليه السلام پرسيدم كه معنى فرمايش خداوند : * ( وَجَعَلَها كَلِمَةً باقِيَةً فِي عَقِبِه ) * ( و قرار داد حضرت ابراهيم توحيد را كه پاينده است در ميان فرزندان خود - زخرف 43 : 27 ) چيست ؟ فرمود : آن امامت است كه خداوند عزّ و جلّ تا روز قيامت در تبار حسين عليه السلام پايدار ساخت .\r\n\r\nباب 65 - معنى عصمت امام\r\n1 - عبّاس كحّال غلام زيد بن علىّ گويد : پدرم برايم گفت : حضرت موسى ابن جعفر به نقل از پدرش از نيايش از امام سجّاد عليهم السلام فرمود : از ما خاندان جز معصوم ، شخص ديگرى نمىتواند امام باشد ، و عصمت صفتى نيست كه\r\n","description":"","footnote":"","page_name":" 307 ","page_number":323},
  {"content":"\r\nدر ظاهر بدن باشد تا با چشم ديده شده و شناخته گردد ، و به همين جهت امكان ندارد معصوم بودن كسى را بدست آورد مگر خدا به وسيلهء پيغمبرش آن را صريحاً فرموده باشد . شخصى عرض كرد : اى فرزند گرامى رسول خدا معنى معصوم چيست ؟ فرمود : معصوم شخصى است كه به واسطهء چنگ زدنش به ريسمان الهى و جدا نشدنش از آن هرگز به گناهى آلوده نگردد ، و رشتهء محكم خدا قرآن است كه آن دو تا روز قيامت از يك ديگر جدا نگردند ، و تا رستاخيز امام هدايت مىكند به قرآن ، و قرآن راهنمائى مىنمايد به امام ، و اين است فرمودهء خدا : * ( إِنَّ هذَا الْقُرْآنَ يَهْدِي لِلَّتِي هِيَ أَقْوَمُ ) * ( همانا اين قرآن مردم را به راستترين و استوارترين طريقه هدايت مىكند - اسرا 17 : 9 ) .\r\n2 - حسين أشقر گويد : از هشام بن حكم پرسيدم كه معناى اين گفتهء شما چيست كه : مسلَّما بجز معصوم امام نمىگردد ، پاسخ داد : آن را از امام صادق عليه السلام پرسيدم ، فرمود : او به يارى و توفيق خدا از انجام هر عملى كه خداوند منع كرده است خوددارى مىكند ، و خداوند تبارك و تعالى فرموده : * ( وَمَنْ يَعْتَصِمْ بِالله فَقَدْ ) *\r\n","description":"","footnote":"","page_name":" 308 ","page_number":324},
  {"content":"\r\n* ( هُدِيَ إِلى صِراطٍ مُسْتَقِيمٍ ) * ( و هر كس به دين خدا « اسلام » تمسّك جويد يقينا به راه راست راهنمائى گرديده است - آل عمران 3 : 101 ) .\r\n3 - محمّد بن ابى عمير گويد : در مدّتى كه همدم هشام بن حكم بودم سخنى از او نشنيدم و بهره اى از وى نبردم كه سودمندتر از اين سخن باشد كه در صفت رهبرى گفت ، روزى از او پرسيدم : آيا امام معصوم است ؟ گفت : بلى ، گفتم :\r\nحقيقت بىگناهى چه چيز است ؟ و معيار شناخت عصمت چيست ؟ پاسخ داد :\r\nتمامى گناهان برخاسته از چهار چيز است و پنجمى ندارد : حرص ، حسد ، خشم و خواهشهاى نفسانى ، و هيچ يك از اينها در امام نمىباشد ، روانيست امام بر اين دنيا حريص باشد كه حرص ناشى از تهيدستى است ، در حالى كه همهء جهان زير مهر و خاتم و در اختيار اوست ، و خزانه دار مسلمانان است به چه دليل حرص بورزد ؟ اما حسود نيست ، زيرا آدمى به كسى رشك مىورزد ، كه مقامى بالاتر از او داشته باشد ، و مقامى بالاتر از امامت نيست پس چگونه به شخصى كه پائينتر از او باشد حسد بورزد ؟ و روا نيست براى امور دنيا خشمگين شود مگر آنكه خشمش براى خدا باشد ، چون خدا او را موظَّف كرده كه حدود را اجرا نمايد ، و نكوهش هيچ\r\n","description":"","footnote":"","page_name":" 309 ","page_number":325},
  {"content":"\r\nملامتگرى او را باز ندارد ، و بر خلاف دين با كسى عطوفت نكند تا حدود الهى را اجرا كند ، و بر او جايز نيست كه پيرو هواى نفس خويش باشد ، و دنيا را بر آخرت ترجيح دهد زيرا خداى عزّ و جلّ دوستى جهان ديگر را در دل او افكنده و همان گونه كه ما با چشم علاقه به اين جهان نگاه مىكنيم ، او به آخرت مىنگرد ، آيا كسى را ديده اى كه ديدن چهرهء زيبايى را براى تماشاى شخص بدمنظرى رها كند ؟ و خوردن غذاى گوارايى را بخاطر غذاى تلخى ، و بر تن كردن لباس نرمى را براى لباس خشنى ترك كند ؟ و نعمت جاودانهء پايدارى را بر دنياى سپرىشونده و رو به زوال برترى بدهد ؟ مصنّف كتاب گويد : دليل بر عصمت امام اين است : هر سخنى كه از گوينده اى نقل مىگردد ، تأويلات مختلفى در آن احتمال داده مىشود ، و حتّى آيات قرآن و رواياتى كه مورد اجماع فرقه‌هاى مختلف مسلمين است كه صحيح و بدون تغيير و تبديل و كم و زياد شدن در آن ، دست نخورده باقى مانده ، باز هم احتمال تأويلهاى گوناگونى در آن مىرود . بنا بر اين لازم است ، يك خبر دهندهء راستگو كه از دروغگوئى عمدى و خطا مبرّا است به همراه آن خبر باشد تا مردم\r\n","description":"","footnote":"","page_name":" 310 ","page_number":326},
  {"content":"\r\nرا ، از منظور و نيّت درست و حقّ خدا و پيغمبرش ، يعنى آنچه كه در قرآن و احاديث هست ، آگاه سازد ، و چون مردم از نظر استعداد و هوش و عادات متفاوتند ، در توجيه و تأويل يكسان نيستند ، به همين دليل هر كس آيات قرآن و احاديث را طبق مرام خويش توجيه مىنمايد ، حال اگر خداوند ، آگاه سازندهء راستگويى را كه واقعيت كتابش را بيان نمايد برايشان قرار ندهد ، اختلاف در دين را بدست خود ايجاد كرده و بنا بر اين آن را براى مردم جايز دانسته است . زيرا كتابى نازل نموده كه قابل تأويل است ، و پيغمبرش قوانين و آدابى را مقرّر نموده كه احتمال تأويل در آن مىرود ، و به مردم دستور داده تا به آن كتاب و سنّت عمل نمايند ، همچنان است كه گفته باشد : قرآن و سنّت مرا تأويل نمائيد و عمل كنيد . و روشن است در چنين فرضى روا خواهد بود كه ضدّ و نقيض عمل نمودن و يا اعتماد داشتن به حق و خلاف آن را ، جايز دانسته باشد . و چون چنين رخصتى بر خدا محال است پس بايد در هر دوره اى همراه با قرآن و سنّت شخصى باشد كه با آگاهى كامل از معناهائى كه خدا در نظر داشته مقصود او را از آيات قرآن بيان نمايد ، و احتمالات ديگرى را كه در الفاظ قرآن مىرود كنار زند ، و معانى درستى را كه پيامبر صلَّى الله عليه و آله در مقرّرات و اخبارش در نظر داشته است بيان نمايد ، و نيز\r\n","description":"","footnote":"","page_name":" 311 ","page_number":327},
  {"content":"\r\nاحتمالاتى را كه در الفاظ اخبار آن حضرت مىرود كه درست بودن صدور آنها مورد اجماع است ردّ نمايد ، و حال كه ثابت شد خبر دهنده اى راستگو لازم است ، چون صداقت لازم بود بايد معصوم نيز باشد ، و از جملهء مؤيّدات اين برهان آنست كه مخالفان ما معتقدند خداوند قرآن را فقط بر مردم زمان پيغمبر نفرستاده بلكه براى عصرهاى بعد از او نيز فرستاده است ، و پيامبرى هم در ميان مردم بعد از آن عصر نخواهد بود كه مطلب را روشن نمايد ، مع ذلك آنان را مأمور ساخته تا به آنچه كه در قرآن هست بر وجه حقّ و صدقش عمل نمايند . وقتى جايز نباشد بدون ناطق و مفسر و روشنگرى كه مبهمات آن را واضح نمايد قرآن بر قومى نازل گردد ، همچنان روا نيست با اينكه فردى وجود نداشته كه قائم مقام پيغمبر باشد ، و ناسخ و منسوخ و خاصّ و عامّ ، و مقاصدى كه خدا از كلامش در نظر داشته براى ما بيان كند ، با تأويلهايى كه احتمال مىرود ما را مأمور عمل به آن نمايد ، همچنان كه پيغمبر براى مردم زمان خودش توضيح مىداد . بالاخره در اين مورد آنچه را عقل و دين حكم مىنمايند لازم و واجب است .\r\n","description":"","footnote":"","page_name":" 312 ","page_number":328},
  {"content":"\r\nبنا بر آنچه گذشت چنانچه شخص بگويد : « درست است كه بايد گوينده اى باشد ولى آنچه را ما ناگزيريم از دانستن آن از متشابهات قرآن ، و از معناهائى كه مراد خدا است و او در نظر گرفته - نه آنچه را از الفاظش احتمال آن مىرود - خود امّت به ما مىرسانند » . بايد گفت : عمل « امّت » اين سخن را تكذيب مىنمايد ، چون ما اختلافى را كه در ميان امّت در بسيارى از آيات قرآن وجود دارد مىبينيم ، و همين گواهى مىدهد در بيشتر آيات قرآن جاهلند و معنائى را كه خدا قصد نموده درك ننموده‌اند ، و اين روشنگر آن است كه « امّت » نمىتواند اداكنندهء حقّ قرآن باشد و قائم مقام پيغمبر گردد .\r\nاگر گستاخى سر برداشته و بگويد : جايز است كه قرآن بر مردم زمان پيغمبر نازل شود و همراه با آن پيغمبرى نباشد ، و با آنكه احتمال تأويل در آن مىرود خداوند مىتواند آنان را مأمور به عمل نمايد .\r\nبه او گفته مىشود : بر فرض حرف تو درست باشد ، مىپرسيم با چنين وضعى اگر در معانى آن اختلاف شد - چنان كه در اين زمان شده است - مردم چه وظيفه اى دارند ؟ اگر بگويد : همان چاره اى كه الان بايد كرد ، مىگوئيم : حالا\r\n","description":"","footnote":"","page_name":" 313 ","page_number":329},
  {"content":"\r\nچنان است كه هر طايفه اى يك تأويل را مىگيرند ، و بر طبق آن عمل مىنمايد ، و فرقهء ديگر تأويل ديگرى را ، و هر يك ديگرى را گمراه مىداند ، و قائلند به اينكه دستهء مخالف راه حقّ را در پيش نگرفته است ، اگر بگويد : مىشود كه در آغاز اسلام نيز چنان باشد ، و آن خود حكمتى است از جانب خداوند و عدل در بارهء آنان است . با اين ادّعا مرتكب اشتباه فاحشى شده است كه خيال نمىكنم هيچ مخلوقى پيش از او دچار گرديده باشد ، باز هم به او پاسخ داده مىشود : به ما بگو كه اگر شخصى چنين بپرسد : عربهاى فصيح لغتشناس قرآن را تأويل مىنمايند و هر يك از آنان بر طبق آنچه لغت تأويل مىنمايد عمل مىكنند ، ولى اشخاصى كه آشنا به لغت فصيح عرب نيستند چه بكنند ؟ و غير عربها از ترك و فارس و غيره ، چگونه بفهمند ؟ و براى دانستن احكامى كه خدا در كتاب خويش برايشان واجب ساخته به چه چيز مراجعه نمايند ؟ و به كدام فرقه روى آورند ، با اختلافى كه خود در تأويل دارند ؟ چون تو معتقدى كه هر فردى مىتواند بر طبق تأويل خود عمل نمايد ، پس بناچار بايد غير عرب و هر شخص ديگرى را كه لغت نمىداند مانند اصحاب لغت بدانى ، يا اينكه به آنان اختيار دهى تا از هر فرقه اى كه مايلند\r\n","description":"","footnote":"","page_name":" 314 ","page_number":330},
  {"content":"\r\nپيروى نمايند ، كه در اين صورت بر تو لازم است تمامى حقّ را در آن گروه قرار دهى نه غير آن ، و اگر حقّ را به دستهء بخصوصى اختصاص دهى ، پايه اى كه سخنانت را بر آن قرار دادى در هم ريخته ، و آن را نقض نموده اى ، و بايد قبول كنى كه با آن دسته دانش و دليلى است كه به سبب آن از ديگران جدا گشته و ممتاز مىشوند ، و اين مخالف گفتهء تو است ، حال اگر همهء گروهها را در حقّ برابر دانستى با آنكه تأويلات آنان ضدّ يك ديگر است پس بر تو لازم مىآيد براى عجم و عرب غير فصيح نيز جايز بدانى هر گروهى را كه مايلند انتخاب و پيروى نمايند و اگر اين مطلب را پذيرفتى ، پس بايد هيچ يك از مخالفان خودت را از قبيل شيعه ، خوارج ، اصحاب تأويلات و ساير مخالفين چه آنان كه فرقهء خاصّى را تشكيل داده‌اند ، و چه بدعتگذارانى كه فرقه اى ندارند ، مورد نكوهش و مذمّت قرار ندهى ، و چنين كارى نقض اسلام و بيرون رفتن از اجماع است ، و به تو چنين اعتراض مىشود : بايد خدا مخلوق را فرمان داده باشد كه بدون چون و چرا به آنچه در كتاب بسته اى است و نمىتوانند داخل آن را بخوانند عمل نمايند ، و در عين حال امر فرموده كه بايد جستجو كنند و هر گروهى به آنچه كه به رأى خودش در آن كتاب بسته است عمل نمايد .\r\n","description":"","footnote":"","page_name":" 315 ","page_number":331},
  {"content":"\r\nاگر چنين چيزى را مجاز بدانى بيهودگى را بر خدا روا دانسته اى زيرا چنين عملى شيوهء بيهوده گرايان است . و بايد اجازه دهى شخص با خرد خويش در مسائل تأمّل كند ، و هر امرى از دين را كه صلاح بداند به آن معتقد گردد ، زيرا تفاوتى ندارد ( مباح نموده باشد ) كه در قوانين حلال و حرام به آراء خودشان عمل كنند و يا در همهء اصول و فروع دين ( توحيد آن و مسائل ديگر ) به خردهاى خود رجوع كرده و آنچه را كه نيك مىپندارند و نزد آنان حقّ است ، عمل نمايند ، اگر اين اجازه را دادى بر خدا روا دانستى كه مخلوق عليه او گواهى دهند كه خدا دو تا است ، يا طبيعى مذهب و مادّى شوند و خدا را انكار نمايند . اين آخرين نتيجهء چنين اعتقادى است زيرا اگر شخصى جايز بداند كه خدا ما را مأمور ساخته تا به قرآن كه احتمالات مختلف دارد عمل نمائيم ، و مىگويد : لازم نيست خبر دهندهء راستگوئى باشد تا منظور خدا را از معانى حقيقى آن به مردم بازگو كند ، بايد بر مردم زمان پيغمبر نيز مانند آن را روا بداند ، و اگر چنان چيزى را جايز شمرد ، ضرورى خواهد بود خداوند هر فرقه اى را آزاد گذاشته باشد تا به رأى خود عمل نمايند ، و هرطور كه مايلند تأويل نمايند ، چون چاره اى جز آن ندارند ، در صورتى\r\n","description":"","footnote":"","page_name":" 316 ","page_number":332},
  {"content":"\r\nكه حجّتى همراه آنان نباشد تا معيّن نمايد كه كدام تأويل صحيحتر از ديگرى است پيروى از ايشان را براى افرادى كه لغت نمىدانند روا دانسته ، و چون چنين گشت در اين زمانه براى ما نيز درست خواهد بود . و هر گاه آن را در مورد قرآن جايز دانستيم ، لازم است در اصول حلال و حرام ، و قياسهاى عقلى نيز روا بدانيم ، و تمامى اينها خروج از مرز دين مىباشد . و با دلايلى كه قبلا گفتيم ثابت شد كه چاره اى نيست و بايد مترجمى براى قرآن و اخبار پيغمبر صلَّى الله عليه و آله داشته باشيم و واجب است كه آن مترجم معصوم باشد ، تا پذيرفتن سخنش واجب گردد ، و هر گاه واجب شد « معصوم » باشد ، بدلايلى كه گذشت نمىتواند « امّت » باشد ، زيرا اختلاف « امّت » در تأويل قرآن و اخبار و جدالهائى كه در آن دارند ، به حدّى است كه برخى از آنان فرقهء ديگر را كافر مىشمرند ؛ و چون ثابت شد كه « امّت » نمىتواند به جاى « امام » باشد ، پس « معصوم همان فردى مىباشد كه ما آن را ياد نموديم و او » امام « است . و با دليل ثابت كرديم كه جز معصوم نمىشود كس ديگرى امام باشد ، و نظر ما ( شيعه ) بر اين است كه وقتى عصمت در امام لازم بود ، ناگزير فرد معصوم كسى است كه پيغمبر به نام و نشان او تصريح نموده باشد ، زيرا » عصمت « صفتى نيست كه در\r\n","description":"","footnote":"","page_name":" 317 ","page_number":333},
  {"content":"\r\nظاهر آفرينش باشد تا مردم آن را به چشم ببينند و تشخيص دهند ، پس مىبايست كه آگاه از همهء نهانها كه منزّه و والاست با زبان پيامبرش بر آن تصريح نمايد و اين بدان جهت است كه « امام » نمىگردد جز كسى كه به صراحت معرّفى شده باشد و تصريحات و اخبارى كه از ائمّه عليهم السلام به ما رسيده دليل درستى گفتار ما است .\r\n\r\nباب 66 - معنى منع كردن خدا آتش را بر پدر و مادر و سرپرست پيغمبر « ص »\r\n1 - عبد الرّحمن بن كثير هاشمى گويد : شنيدم كه امام صادق عليه السلام فرمود :\r\nجبرئيل به پيغمبر نازل گرديد و عرض كرد : اى محمّد خداوند تو را سلام مىرساند ، و مىفرمايد : من آتش جهنّم را ممنوع ساختم بر پشتى كه تو را آورده ، و شكمى كه تو را حمل كرد ، و دامنى كه سرپرست تو گرديد ، فرمود : اى جبرئيل اين را برايم توضيح بده ، جبرئيل گفت : امّا پشتى كه تو را آورد عبد الله فرزند\r\n","description":"","footnote":"","page_name":" 318 ","page_number":334},
  {"content":"\r\nگرامى عبد المطَّلب است ، و شكمى كه تو را حمل كرد آمنه دخت وهب مىباشد ، و دامنى كه تو را سرپرستى نمود ابو طالب پسر عبد المطَّلب و فاطمه دختر اسد مىباشند .\r\nشرح : « مراد آن است كه اينان هيچ كدام در تقدير مشرك نبودند » .\r\n\r\nباب 67 - معنى كلماتى كه در آن تمامى نيكى را براى حضرت آدم گرد آورد\r\n1 - محمّد بن قيس گويد : امام باقر عليه السلام فرمود : خداوند تبارك و تعالى به آدم وحى كرد : اى آدم من همهء نيكيها را در چهار كلمه برايت گرد آورده‌ام :\r\nيكى براى من است ، و يكى براى تو ، و يكى بين من و تو ، و يكى ميان تو و مردم ، امّا آنكه مخصوص من است اين است كه مرا پرستش نمائى و چيزى را همتاى من نسازى ، و آنكه از آن تو است آن است كه پاداش كردارت را در محتاجترين لحظهء زندگيت مىدهم ، و آنكه ميان من و تو است آن است كه بر تو است دعا\r\n","description":"","footnote":"","page_name":" 319 ","page_number":335},
  {"content":"\r\nكردن و بر من است پذيرفتن ، و آنچه بين تو و مردم باشد آن است كه براى مردم بپسندى آنچه را كه براى خود مىپسندى .\r\n\r\nباب 68 - معنى كفرى كه به سر حدّ شرك نمىرسد\r\n1 - عبد الغفّار جازى گويد : كسى برايم گفت كه از امام صادق عليه السلام پرسيدم :\r\nآيا كفرى هست كه به سر حدّ شرك نرسد ؟ فرمود : البتّه كفر همان شرك است ، سپس برخاست و وارد مسجد شد ، و نگاهى به من افكند و فرمود : آرى ، شخص حديثى را براى دوستش مىبرد او قدرشناسى نمىكند و آن را بر مىگرداند ، پس اين نعمتى است كه كفران نموده ، ولى به سر حدّ شرك نرسيده است .\r\n\r\nباب 69 - معنى رجس\r\n1 - عبد الغفّار جازى گويد : امام صادق عليه السلام در تفسير فرمودهء خداوند\r\n","description":"","footnote":"","page_name":" 320 ","page_number":336},
  {"content":"\r\nعزّ و جلّ * ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * ( جز اين نيست كه پروردگار اراده نمود هر آلايش و ناپاكى را از شما خاندان نبوّت بزدايد و شما را از هر عيب كاملا پاك و منزّه گرداند - احزاب 33 : 33 ) فرمود :\r\nمنظور از آن پليدى شكّ و دو دلى است .\r\n\r\nباب 70 - معنى ابليس\r\n1 - عبّاس بن هلال گويد : امام رضا عليه السلام يادآور شد كه ابليس نامش « حارث » مىباشد و معنى قول خداوند « يا ابليس » اى نافرمان است ، و بدين جهت « ابليس » ناميده شده ، كه از رحمت پروردگار نوميد و مأيوس شد .\r\n\r\nباب 71 - معنى سورمه ، و معجون ، و انفيّهء ابليس\r\nابن فضّال بسند مرفوع از امام باقر عليه السلام روايت نموده كه پيغمبر خدا صلَّى الله عليه و آله\r\n","description":"","footnote":"","page_name":" 321 ","page_number":337},
  {"content":"\r\nفرمود : ابليس سورمه و داروى ليسيدنى ، و انفيّه ( داروئى كه در بينى ريزند و عطسه آور است ) دارد ، اما سورمه اش خواب آلودگى ، و دارويش دروغ ، و انفيّه اش خود خواهى و خودنمائى است .\r\n\r\nباب 72 - معنى رجيم\r\n1 - عبد العظيم بن عبد الله حسنى گويد : از امام دهم عليه السلام شنيدم كه مىفرمود :\r\nمفهوم « رجيم » ( در آيات قرآن مانند * ( مِنَ الشَّيْطانِ الرَّجِيمِ ) * ( آل عمران 36 ) و پنج آيه در سوره‌هاى ديگر ) آن است كه « شيطان » با لعن از درگاه خدا رانده شده ، و از هر جاى خير و نيكى دور شده ، مؤمن او را ياد نكند جز بر او لعنت فرستد ، براستى در علم خدا گذشته است : وقتى حضرت قائم آل محمّد صلَّى الله عليه و آله ظهور كند ، در زمان او مؤمنى نماند مگر اينكه شيطان را رجم كند و با سنگ او را از خود دور نمايد چنانچه پيش از آن هم آماج لعن آنان مىبوده است .\r\n","description":"","footnote":"","page_name":" 322 ","page_number":338},
  {"content":"\r\n\r\nباب 73 - معنى گنجينهء حديث\r\n1 - فضالة بن عبيد گويد : پيامبر خدا صلَّى الله عليه و آله فرمود : هر كس كه بخواهد سخنش گنجينه اى ارزشمند گردد بر او باد به گفتن\r\n« لا حول و لا قوة الَّا با لله » ( نيست هيچ جنبش و نيروئى مگر به يارى خدا ) .\r\nشرح : در روايات زيادى وارد شده است\r\n« لا حول و لا قوة الَّا با لله » كنز من كنوز الجنة . به بحار الانوار مراجعه شود .\r\n\r\nباب 74 - معنى مخبيات\r\n1 - اصبغ گويد : امير المؤمنين عليه السلام فرمود : هر كس دوست دارد كه وقت مردن از گناهان پاك باشد و همچون طلاى نابى كه هيچ غشّى در آن نيست گردد ، و أحدى حقّى از او درخواست نكند ، در پس نمازهاى پنجگانهء شب و روز « نسبة\r\n","description":"","footnote":"","page_name":" 323 ","page_number":339},
  {"content":"\r\nالله « ( سورهء توحيد ) يعنى * ( قُلْ هُوَ الله ) * را دوازده بار بخواند بعد دستها را بگشايد و دعاى مزبور را بخواند : ( پروردگارا من از تو مىخواهم » با توسل « به نام پوشيده و پنهان و پاكيزه و پاكى بخش و با بركت تو ، از تو مىخواهم به نام بزرگت ، و سلطنت ديرين و أزلىات ، اى بخشندهء بدون عوض ، اى رهائى بخش اسيران ، و اى آزادكنندهء مخلوق از آتش دوزخ ، كه بر محمّد و آل او رحمت فرستى ، و مرا هم از آتش قهر خود آزاد گردانى ، و با ايمان سالم از دنيا ببرى ، و به بهشت امن و آسوده داخل نمايى و آغاز دعايم را به رستگارى ، و ميانه اش را به كاميابى و پايانش را به انجام دادن عمل نيك اجابت فرمائى ، زيرا تو بر تمامى نهانها عالم هستى ) .\r\nآنگاه فرمود : اين از اسرار دعاهائى است كه به طور پنهانى و رمزى خوانده مىشود ، و از دعاهائى است كه پيغمبر خدا صلَّى الله عليه و آله به من آموخت و دستور داد آن را به حسن و حسين بياموزم .\r\n\r\nباب 75 - بهترين استغفار\r\n1 - جابر بن عبد الله گويد : پيغمبر خدا صلَّى الله عليه و آله فرمود : بهترين طريق\r\n","description":"","footnote":"","page_name":" 324 ","page_number":340},
  {"content":"\r\nآمرزش خواستن را ياد بگيريد : اين است : ( بار خدايا تو پروردگار منى ، نيست معبود بر حقّى جز تو ، تو مرا آفريده اى ، و من بندهء تو هستم ، و بر پيمان تو استوارم ، و اقرار به نعمتهايت بر خود ، دارم ، و به گناه خويش اعتراف دارم پس مرا بيامرز ، زيرا جز تو كس ديگرى گناهان را نمىآمرزد ) .\r\n\r\nباب 76 - معنى فرمايش امام صادق « ع » كه از منّانين نباشيد\r\n1 - على بن ميسره گويد : حضرت صادق عليه السلام فرمود : بپرهيزيد كه از منّتگذاران نباشيد ، عرض كردم : فدايت شوم ، آن چگونه مىباشد ؟ فرمود : يكى از شما چند قدمى به سراغ كار مىرود سپس به پشت مىخوابد ، و دو پايش را به بالا تكيه مىدهد ، و مىگويد : پروردگارا ، با اين كارم فقط رضا و خوشنودى تو را مىخواهم .\r\n","description":"","footnote":"","page_name":" 325 ","page_number":341},
  {"content":"\r\n\r\nباب 77 - معنى پاداش دادن و سپاسگزارى\r\n1 - زراره گويد : از امام باقر عليه السلام شنيدم كه فرمود : هر گاه شخص جزا را چنان كند كه با او كرده‌اند پاداشى برابر داده ، و هر كس دو چندان كند سپاسگزارى نموده ، و هر كس كه شكرگزارى نمايد بزرگوار است ، و آن كس كه بداند نتيجهء عملش به خودش مىرسد ، شكرگزارى مردم را دير نپندارد ( انتظار آن را نكشد ) و در خواست مودّت بيشتر از آنان نداشته باشد ، و توجّه داشته باش ، فردى كه نيازى را از تو خواست شخصيّت و آبروى خود را در برابر تو از بين برده است ، پس تو با قبول كردن و نوميد نساختن او آبرويت را حفظ و شخصيّت خويش را گرانمايه ساز .\r\n\r\nباب 78 - دانشى كه دانستن و ندانستن آن سود و زيانى ندارد\r\n1 - ابراهيم بن عبد الحميد از امام كاظم عليه السلام روايت نموده كه فرمود :\r\n","description":"","footnote":"","page_name":" 326 ","page_number":342},
  {"content":"\r\nپيغمبر خدا صلَّى الله عليه و آله وارد مسجد شد ، مشاهده كرد كه گروهى گرد مردى جمع شده‌اند ، فرمود : چه خبر است ؟ عرض كردند : مردى است كه دانش فراوان دارد ، پرسيد : دانش او در چيست ؟ گفتند : دودمانهاى عرب و حوادث ايشان و تاريخ ايام جاهليّت و اشعار عرب را از همه بهتر مىداند . فرمود : اينها دانشى است كه اگر شخص آن را نداند زيانى متوجّهش نمىگردد ، و به فردى هم كه آن را بداند سودى نمىرساند .\r\n( در كافى ج 1 ، فرموده بعد پيغمبر صلَّى الله عليه و آله فرمود : البتّه دانش سه چيز است :\r\nآيهء محكمه ، فريضهء عادله ، سنّت پابرجا ، و جز اينها فضل است ) .\r\n\r\nباب 79 - معنى منافق\r\n1 - عبد الله بن سنان گويد : در خدمت امام صادق عليه السلام نشسته بوديم ، يكى از حضار مجلس از آن حضرت پرسيد ، قربانت شوم ، اى فرزند پيامبر خدا آيا تو بر من واهمه اى دارى كه منافق باشم ؟ حضرت به او فرمود : وقتى روز يا شب در خانه ات تنها مىشوى آيا نماز نمىخوانى ؟ گفت : چرا ، فرمود : براى چه كسى\r\n","description":"","footnote":"","page_name":" 327 ","page_number":343},
  {"content":"\r\nمىخوانى ؟ پاسخ داد : فقط براى خداوند عزّ و جلّ ، فرمود : بنا بر اين چگونه مىشود منافق باشى و حال آنكه نماز را فقط براى خدا خوانده اى ، نه غير خدا .\r\n\r\nباب 80 - گله در بيمارى\r\n1 - جميل بن صالح از امام صادق عليه السلام روايت نموده ، كه فرمود : جز اين نيست كه همانا گله داشتن و شكايت اين است كه بگويى به بيماريى دچار گشتم كه هيچ كس به آن مبتلا نشده ، يا اينكه بگويى آسيبى به من رسيده است كه به ديگرى نرسيده ، و شكايت آن نيست كه بگوئى ديشب خوابم نبرد ، و امروز تب كرده‌ام و مانند اينها .\r\n\r\nباب 81 - معنى باد منسيه و باد مسخيه\r\n1 - ابو يقظان اسدى از امام صادق عليه السلام روايت نموده كه پيامبر خدا صلَّى الله عليه و آله\r\n","description":"","footnote":"","page_name":" 328 ","page_number":344},
  {"content":"\r\nفرمود : اگر مؤمنى خداى خود را سوگند دهد كه او را نميراند ، هرگز او را نمىميراند ، و لكن هر گاه اجلش فرا رسد خداوند دو باد بر او مىفرستد ، يكى بادى بنام « منسيه » ( از ياد برنده ) و ديگرى بادى بنام « مسخيه » . امّا « منسيه » ، خاندان و ثروت او را از يادش مىبرد ، و « مسخيه » نفس او را از دنيا باز مىدارد و تارك دنيا مىشود بگونه اى كه آنچه را نزد خداى تبارك و تعالى است انتخاب مىكند .\r\n\r\nباب 82 - معنى قول امام صادق « ع » كه ، مردم بر دو گونه‌اند : يكى راحتى بخش ديگران مىباشد ، و ديگرى خود آسوده است\r\n1 - محمّد بن ابى عمير از يكى از اصحاب خود از امام صادق عليه السلام روايت كرد كه فرمود : مردم ( وقتى جان دادند ) بر دو قسماند : يكى راحتى مىبخشد ، و ديگرى راحت مىگردد ، امّا آنكه آسوده مىشود ، مؤمن است كه وقتى مىميرد ، از دنيا و رنجش رهايى مىيابد ، و آن كس كه راحتى مىبخشد ، كافر است كه وقتى\r\n","description":"","footnote":"","page_name":" 329 ","page_number":345},
  {"content":"\r\nاز دنيا رفت ، درختها و حيوانات و بسيارى از مردم را از گزند خويش آسوده مىسازد .\r\n\r\nباب 83 - معنى سرّ و اخفى\r\n1 - محمّد بن مسلم گويد : از امام صادق عليه السلام در بارهء قول خداوند عزّ و جلّ :\r\n* ( يَعْلَمُ السِّرَّ وَأَخْفى ) * ( همانا او بر نهان و بر مخفىترين امور جهان كاملا آگاه است - طه 20 : 7 ) پرسيدم ، فرمود : « سرّ » آن چيزى است كه به اختيار خود در ضميرت پنهان مىدارى و « اخفى » آن است كه : زمانى در خاطره ات بوده و بعد آن را از ياد برده اى .\r\n\r\nباب 84 - معنى استعراب نبطى و استنباط عربى\r\n1 - فرات بن أحنف گفت : شخصى به امام صادق عليه السلام عرض كرد :\r\n","description":"","footnote":"","page_name":" 330 ","page_number":346},
  {"content":"\r\nكسانى كه در نزد ما ، هستند مىگويند به خدا پناه مىبريم از گزند شيطان و ستم پادشاه ، و تبهكارى « نبطى » ( عامّى ، گروهى از مردم عجم كه در بطايح نواحى عراق سكونت داشته‌اند ) آنكه خوى و عادت تازى به خود گيرد ، حضرت فرمود :\r\nبلى ، آيا برايت چيزى بر آن نيفزايم ؟ گفت : چرا ( بيفزا ) . فرمود : و از گزند و بدخوئى عرب ، آنگاه كه خوى نبطى گيرد . من عرض كردم : آن چگونه است ؟\r\nفرمود : او كسى است كه اسلام را پذيرفته باشد و مدّعى سرپرست ديگرى غير از ما باشد ، قطعا برگشتن به بلاد كفر بعد از آمدن به شهرهاى مسلمين است ، پس اين نبطى است كه خوى عربى گرفته است .\r\nو امّا عربى كه خوى نبطى گيرد ، هر كس كه اعتراف كند به دوستى كسى كه به سبب او مسلمان شده است و ادّعا كند او كسى غير از ما بوده ، پس او عربى است كه نبطى شده است .\r\n\r\nباب 85 - معنى روايتى كه فرمود : براى زنان همشأن و هم مقامى نيست ، چه براى شايستگان آنان و چه براى مفسدان ايشان\r\n1 - عبد الله بن سنان از يكى از اصحاب روايت نموده ، كه شنيدم : امام\r\n","description":"","footnote":"","page_name":" 331 ","page_number":347},
  {"content":"\r\nصادق عليه السلام مىفرمود : زن گردن بند است ، دقّت كن كه چه چيز را بر گردن خود مىآويزى ، و بدان كه براى هيچ زنى هم قدر و هم ارزشى نيست ، نه براى نيكان آنان و نه براى بدانشان ، و امّا با شايستگانشان ، طلا و نقره همپايه نيست ، كه زن خوب گرانبهاتر از طلا و نقره است ، و با فاسدانشان نيز خاك همانند نيست بلكه خاك ارزشمندتر از آنهاست .\r\n\r\nباب 86 - معنى مشورت با خدا\r\n1 - هارون بن خارجه گويد : شنيدم كه امام صادق عليه السلام مىفرمود : اگر هر يك از شما قصد كرد كه به عملى اقدام كند ، با هيچ يك از مردم صلاح انديشى نكند تا آنكه با خدا مشورت نمايد ، عرض كردم : و مشورت با خدا چگونه است ؟ فرمود :\r\nابتدا از خدا مىخواهد كه خير او را معيّن كند و سپس با مردم در باره اش مشورت مىنمايد ، هر گاه از خدا آغاز كرد ، پروردگار نيكى را براى او بر زبان هر مخلوقى كه دوست دارد جارى مىسازد .\r\n","description":"","footnote":"","page_name":" 332 ","page_number":348},
  {"content":"\r\n\r\nباب 87 - معنى حرج\r\n1 - عبد الخالق از امام صادق عليه السلام روايت نمود : در تفسير فرمودهء خداوند :\r\n* ( وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً ) * ( كسى را كه بخواهد گمراه « رها » كند ، سينه اش را از پذيرفتن ايمان تنگ و فشرده مىكند - انعام 6 : 125 ) فرمود :\r\nسينه گاهى تنگ مىشود ولى روزنهء بازى دارد كه از آن مىشنود و مىبيند و « حرج » نهايت تنگى و بهم چسبيدگى است ، كه هيچ روزنه اى ندارد كه به وسيلهء آن بشنود و ببيند .\r\n2 - حمدان نيشابورى گويد : از امام رضا عليه السلام در بارهء فرمودهء خدا : * ( فَمَنْ يُرِدِ الله أَنْ يَهْدِيَه يَشْرَحْ صَدْرَه لِلإِسْلامِ ) * ( كسى را كه خدا خواسته باشد هدايت نمايد سينه اش را براى پذيرفتن اسلام گشايش مىدهد - انعام : 125 صدر آيهء قبل ) پرسيدم ، فرمود : شخصى را كه خدا بخواهد ، به سبب ايمانش در دنيا ، به بهشت و\r\n","description":"","footnote":"","page_name":" 333 ","page_number":349},
  {"content":"\r\nخانهء كرامت خود در آخرت راهنمائيش نمايد وسعت ديد و تحمّلى به او مىدهد كه تسليم محض امر خدا باشد ، و به او اتّكا داشته باشد ، و به نويدهاى خدا آرامش يابد ، بگونه اى كه آسوده خاطر گردد و كسى را كه بدليل كفر و نافرمانى و سركشى او مىخواهد در آخرت از بهشت و كرامت خود دور سازد ، در دنيا سينه اش را چنان تنگ مىسازد كه در كفر خودش به ترديد مىافتد ، و از اعتقاد به آن قلبش پريشان مىشود آن طور كه گوئى به آسمان بالا مىرود ، خدا شكّ و ناپاكى را اين چنين بر آنان كه ايمان ندارند قرار مىدهد .\r\n\r\nباب 88 - معنى درستترين و بهترين نامها\r\n1 - معمّر بن عمر گويد : امام باقر عليه السلام فرمود : صحيحترين نامها آن است كه نشانى از بندگى خدا در آن باشد ، ( مانند عبد الله ) و نيكوترين نامها ، اسامى پيامبران است ( صلوات الله عليهم اجمعين ) .\r\n","description":"","footnote":"","page_name":" 334 ","page_number":350},
  {"content":"\r\n\r\nباب 89 - معنى غيب و شهادت\r\n1 - يكى از اصحاب گويد : امام صادق عليه السلام در معناى قول خداوند عزّ و جلّ :\r\n* ( عالِمِ الْغَيْبِ وَالشَّهادَةِ ) * ( كسى كه از پنهان و آشكار با خبر است - جمعه : 8 ) فرمود : غيب ، آن چيزى است كه نبوده است ، شهادت ، چيزى است كه بوده است .\r\n\r\nباب 90 - معنى خائنة الأعين\r\n1 - جريرى گويد : از امام صادق عليه السلام در بارهء قول خدا كه فرموده است :\r\n* ( يَعْلَمُ خائِنَةَ الأَعْيُنِ ) * ( خداوند خيانت چشمها را مىداند - مؤمن : 19 ) پرسيدم ، فرمود : آيا نديده اى كه گاهى شخصى چيزى را طورى نگاه مىكند كه گويا به آن نظر نمىكند ! اين است خيانت چشمها .\r\n","description":"","footnote":"","page_name":" 335 ","page_number":351},
  {"content":"\r\n\r\nباب 91 - معنى قنطار\r\n1 - اسحاق بن عمّار گويد : امام صادق عليه السلام فرمود : هر كس كه در يك شب صد آيه از قرآن را در نماز شب بخواند ، خداوند بسبب آن ، نام او را در زمرهء عبادتكنندگان تمامى آن شب ثبت فرمايد ، و هر كه دويست آيه در غير نماز شب بخواند ، ايزد متعال قنطارى از كارهاى نيك و پسنديده در لوح محفوظ براى وى بنويسد . و قنطار ، يك هزار و دويست « أوقيه » ( يك دوازدهم رطل مصرى ، معادل هفت مثقال ( وزن ) و ( ارزش ) هر « أوقيه » بزرگتر از كوه احد مىباشد .\r\n3 - سعد بن طريف از امام باقر عليه السلام روايت نمود ، كه پيامبر خدا صلَّى الله عليه و آله فرموده : هر كس ده آيه از قرآن را در شب بخواند در زمرهء بىخبران نوشته نشود ، و هر كس كه پنجاه آيه بخواند از ذكر گويان بشمار آيد ، و هر كس صد آيه بخواند از عبادتكنندگان محسوب گردد ، و اگر دويست آيه بخواند از خداترسان\r\n","description":"","footnote":"","page_name":" 336 ","page_number":352},
  {"content":"\r\nگرديده ، و هر شخصى سيصد آيه بخواند از نجات يافتگان بشمار آيد ، و هر كس كه پانصد آيه بخواند در رديف مجتهدين و كوششكنندگان نوشته شود ، و هر كس هزار آيه تلاوت كند ، براى او است قنطارى از حسنات ، كه هر يك قنطار پانصد هزار مثقال طلا باشد ، و هر مثقال بيست و چهار قيراط و هر يك قيراط كوچكش مانند كوه احد ، و بزرگش به اندازهء ميانهء آسمان و زمين است .\r\n\r\nباب 92 - معنى بحيره و سائبه و وصيله ، و حام\r\n1 - محمّد بن مسلم گويد : امام صادق ( ع ) در تفسير فرمودهء خداوند عزّ و جلّ * ( ما جَعَلَ الله مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ ) * ( پروردگار براى بحيره و سائبه و وصيله و حام حكمى مقرر نفرموده است - مائده 5 : 103 ) فرمود : مردم جاهليّت به ماده شترى كه دوقلو مىزائيد مىگفتند : به هم پيوسته ( بالغ شده ) ، و كشتن و خوردنش را حلال نمىدانستند ، و چون ده بار مىزاييد آن را « سائبه » مىدانستند و سوارى و باربرى و خوردن گوشت و شير آن را بر خود حلال\r\n","description":"","footnote":"","page_name":" 337 ","page_number":353},
  {"content":"\r\nنمىپنداشتند ، و « حامّ » شتر نرى بود كه بر ماده مىجهيد ، كه آن را هم حلال نمىدانستند ، و خداوند اين آيه را نازل فرمود : كه او هيچ كدام از اينها را حرام نساخته است .\r\nو روايت شده است كه « بحيرة » به ماده شترى گفته مىشد كه پنج بار زائيده بود و اگر پنجمى آن نر بود ، آن را مىكشتند و مردان و زنان گوشتش را مىخوردند و اگر دفعهء پنجم ماده مىزائيد دو لالهء گوشش را شكاف مىدادند ، و به حال خود آزادش مىگذارند ، و گوشت و شير آن را بر زن و مرد حرام مىدانستند ، و هر گاه به مرگ خدائى جان مىداد ، براى زنها حلال بود تا از گوشت آن بخورند ، و « سائبة » شترى بود كه نذر مىكردند ، اگر خداوند شخصى را از بيماريى نجات دهد و او سلامتيش را باز يابد يا غريبى را به وطن و خانه اش بازگرداند ، آن را رها سازند تا به هر جا كه مىخواهد برود و كسى حقّ مزاحمتش را نداشته است .\r\n« وصيله » گوسفندى بود كه هر گاه هفت شكم مىزائيد ، اگر شكم هفتم نر بود ، كشته مىشد و مرد و زن از گوشت آن مىخوردند ، و اگر ماده بود ميان گلَّه رها مىشد ، و چنانچه دو قلو بود ، يكى نر و ديگرى ماده ، مىگفتند : به برادرش\r\n","description":"","footnote":"","page_name":" 338 ","page_number":354},
  {"content":"\r\nپيوسته و آن را نمىكشتند ولى خوردن گوشتش بر زنان حرام بود ، مگر آنكه ميمرد يا جزئى از بدنش حيات خود را از دست مىداد كه خوردن آن جزء براى هر زن و مرد حلال بود .\r\nو « حام » حيوان نرى بود كه از وجود آن براى تلقيح حيوانات ماده استفاده مىگرديد ، كه هر گاه بر فرزند فرزند ( نوهء ) خودش مىجهيد و آن را تلقيح مىكرد ، مىگفتند : اين حيوان پشت خود را قرق كرده و كسى حقّ سوار شدن بر آن را ندارد ، و روايت شده : اگر « حام » شتر بود وقتى كه براى دهمين بار وضع حمل مىكرد ، مىگفتند : پشت خود را « قرق » نموده ، پس كسى سوار بر آن نمىشد و به هر چراگاهى وارد مىشد آزاد بود ، و از هر آبشخورى آب مىنوشيد كسى حقّ مزاحمتش را نداشت .\r\n\r\nباب 93 - معنى عتلّ و زنيم\r\n1 - محمّد بن مسلم گويد : به امام صادق عليه السلام عرض كردم تفسير * ( عُتُلٍّ بَعْدَ ذلِكَ زَنِيمٍ ) * ( زشت ، متكبّرند و خشن ، با آنكه حرام زاده و بىاصل و نسبند - قلم\r\n","description":"","footnote":"","page_name":" 339 ","page_number":355},
  {"content":"\r\n68 : 13 ) چيست ؟ فرمود : « عقل » كفر بزرگ ، و « زنيم » آن كسى است كه سخت بر كفرورزيدن خويش حريص باشد .\r\n\r\nباب 94 - معنى شرب هيم\r\n1 - محمّد بن علىّ كوفىّ به سند مرفوع خود از امام صادق ( ع ) روايت نموده كه به آن حضرت گفته شد : شخصى با يك نفس آب را مىآشامد ، چگونه است ؟ فرمود : اشكالى ندارد . عرض كردم : البتّه كسى نزد ما هست كه مىگويد :\r\nاين طرز ، آشاميدن شتر بسيار تشنه است . فرمود : جز اين نيست كه آشاميدن شتر بسيار تشنه ، آشاميدن آبى است كه نام خدا بر آن برده نشده است .\r\n2 - عثمان بن عيسى از يكى از بزرگان اهل مدينه نقل نموده كه گفت : از امام صادق عليه السلام در بارهء مردى كه آب را با يك نفس مىآشامد تا سيراب گردد سؤال كردم ، فرمود : مگر لذّت غير از آن است ؟ گفتم : مردم مىگويند آب خوردن شتر بسيار تشنه چنان است ، فرمود : جز اين نيست كه « شرب هيم » آبى است كه وقت نوشيدن نام خداى عزّ و جلّ بر آن برده نشود .\r\n","description":"","footnote":"","page_name":" 340 ","page_number":356},
  {"content":"\r\n3 - حلبى گويد : امام صادق عليه السلام فرمود : آشاميدن با سه نفس بهتر است تا به يك نفس ، و فرمود : بد است كه مانند « هيم » بياشامد . عرض كرد : و « هيم » چيست ؟ فرمود : ريگ و ماسه . و در حديث ديگر فرمود : « هيم » شتر است .\r\nشرح : مصنّف اين كتاب گويد : از استاد خودم ابن وليد - كه خدا از او خوشنود باشد - شنيدم كه مىگفت : از محمّد بن حسن صفّار شنيدم ، كه هر جا در كتاب حلبى اين جمله ( و در حديث ديگر ) آمده باشد گفتهء محمد بن أبى عمير - رحمه الله - مىباشد .\r\n\r\nباب 95 - معنى اصغرين و اكبرين و هيئتين\r\n1 - محمّد نيشابورى مرفوعاً از امير المؤمنين روايت كرده كه فرموده :\r\nشش چيز سامان دهندهء آراستگى بشر مىباشد ، دو چيز از خردترين عضوهايش ، و دو تا از بزرگترين قوايش ، و دو چيز هم از حال و چگونگيش ، امّا آن دو عضو\r\n","description":"","footnote":"","page_name":" 341 ","page_number":357},
  {"content":"\r\nخردتر ، قلب و زبان اوست كه در ميدان نبرد ، پيروزى در گرو قوّت قلب بوده ، و در صفحهء گفتار از قدرت بيان بهره مىگيرد ، و امّا آن دو نيروى بزرگتر ، عقل است و همّت ، و بالاخره دو عامل از چگونگى او ، ثروت و زيبائيش مىباشد .\r\n\r\nباب 96 - معنى گرامى داشت نعمت\r\n1 - حسين بن نُعيم گويد : امام صادق عليه السلام به من فرمود : اى حسين ، نعمت را مراعات كن و عزيز دار ، عرض كردم : فدايت شوم ، گرامى داشت و احترام نعمت در چيست ؟ فرمود : انجام دادن كارهاى نيكى است كه برايت مىماند .\r\n\r\nباب 97 - معنى سياء\r\n1 - ابراهيم بن عبد الحميد از امام موسى كاظم عليه السلام روايت نموده كه در مورد : شخصى خدمت پيغمبر صلَّى الله عليه و آله رسيد و عرض كرد : اى پيغمبر خدا به اين\r\n","description":"","footnote":"","page_name":" 342 ","page_number":358},
  {"content":"\r\nپسرم نوشتن را ياد داده‌ام ، اكنون او را به چه شغلى بگمارم ؟ فرمود : مرد محترم ! بهر كارى كه مايلى او را مشغول ساز ، مگر بر اين پنج شغل : سيّائى ، زرگرى ، قصّابى ، گندم ، فروشى ، و برده فروشى . عرض كرد : يا رسول الله « سياء » چيست ؟\r\nفرمود : كسى كه كفن فروشى كند ، و آرزوى مردن افراد امّت مرا بكشد ( تا كفنهايش به فروش رسد ) در صورتى كه من يك نوزاد از امّت خودم را بيشتر از آنچه آفتاب بر آن مىتابد دوست مىدارم ، و امّا « زرگرى » ، به اين دليل كه او همواره در صدد فريب دادن امّت من است ، و « قصّاب » آنقدر سر مىبرد كه مهر از دلش رخت برمىبندد ، و امّا « گندم فروش » چون مواد غذائى امّت مرا به قصد گرانفروشى نگه مىدارد ، و بدان اگر بنده اى با حال دزدى بميرد ، نزد من از شخصى كه چهل روز گندمى را احتكار نموده باشد بهتر است ، و امّا « برده فروشى » به جهت اينكه جبرئيل نزد من آمد و گفت : اى محمّد ، براستى تبهكارترين افراد تو برده فروشانند .\r\n","description":"","footnote":"","page_name":" 343 ","page_number":359},
  {"content":"\r\n\r\nباب 98 - معنى قليل\r\n1 - حمران گويد : امام باقر عليه السلام در تفسير فرمودهء خدا : * ( وَما آمَنَ مَعَه إِلَّا قَلِيلٌ ) * ( و به او « نوح » نگرويدند مرگ اندكى - هود 11 : 40 ) فرمود : هشت تن بودند .\r\n\r\nباب 99 - معنى ديگرى براى قليل\r\n1 - ابو بصير از حضرت باقر عليه السلام روايت كرد ، كه در تفسير فرمودهء خداوند : * ( فَلَمَّا كُتِبَ عَلَيْهِمُ الْقِتالُ تَوَلَّوْا إِلَّا قَلِيلًا مِنْهُمْ ) * ( پس چون حكم جهاد برايشان مقرّر گرديد ، همه روى گرداندند جز اندكى - بقره : 246 ) فرمود : قليل معهود در آيه شصت هزار است .\r\n","description":"","footnote":"","page_name":" 344 ","page_number":360},
  {"content":"\r\n\r\nباب 100 معنى خبرى كه گويد : بدشگونى در سه چيز است : زن ، مركب ، خانه\r\n1 - خالد بن نجيح گويد : در محضر امام صادق عليه السلام در بارهء « نحوست » گفتگو به ميان آمد امام فرمود : بدبختى در سه چيز است : در زن ، در مركب ، و در خانه . امّا نحس بودن زن ، سنگين بودن كابين او ، و ناسازگارى و فراهم ساختن ناخوشنودى شوهرش مىباشد ، و در مركب رام نبودن و سركشى است كه نگذارد بر آن سوار شوند ، و شومى خانه در كوچك بودن صحن حياط و داشتن همسايگان بد و عيوب زياد مىباشد .\r\n2 - عبد الله بن ميمون از امام صادق عليه السلام روايت نموده كه پيامبر خدا صلَّى الله عليه و آله فرمود : ناخجستگى در سه چيز است : مركب و زن ، و منزل ، كه ناخجسته بودن زن در بالا بودن مبلغ مهريه و وضع حمل دشوار اوست ، و امّا نحوست\r\n","description":"","footnote":"","page_name":" 345 ","page_number":361},
  {"content":"\r\nمركب ( سوارى ) در سركش بودن و بيمار شدن او ، و نحسى منزل ، در تنگى ( صحن ) و بدجنس بودن همسايگانش است . و فرمود : از بركات زن ، سبك بودن مخارج و وضع حمل آسان اوست و نحسيش ، سختگيرى در مخارج و زايمان او مىباشد .\r\n\r\nباب 101 - معنى فرمايش پيغمبر صلى الله عليه و آله : هر كسى دو دينار از خود بجا مىگذارد آن دو داغى مىشود ميان چشمانش\r\n1 - عبد الرّحمن بن حجّاج از مردى كه اين حديث را از او شنيده - و خود البتّه نامش را ذكر كرده - ، از امام صادق عليه السلام روايت كرد كه : از آن حضرت پرسيدم كه شخص تا چه اندازه مىتواند زكات بگيرد ؟ و همچنين گفتم : سخنى از پيامبر خدا صلَّى الله عليه و آله بما رسيده كه فرمود : « هر كس از دنيا برود و دو دينار از او باقى بماند همان ، داغ ( سوختگى ) وسط چشمان او خواهد شد ، راوى گويد : امام صادق عليه السلام فرمود : در بارهء گروهى بود كه ميهمان پيامبر خدا صلَّى الله عليه و آله بودند ، چون شب فرا مىرسيد هر يك را چيزى مىداد ) و مىفرمود : فلانى برو ، و اين پول را\r\n","description":"","footnote":"","page_name":" 346 ","page_number":362},
  {"content":"\r\nصرف تهيّهء شام خود كن و چون بامداد مىشد ( باز چيزى مىداد و ) مىفرمود :\r\nفلانى ، برو و با اين پول نهارى بخور ، امّا آنان هراسى نداشتند كه روز و شب بدون غذا ( گرسنه ) بمانند ، تا اينكه يكى از آنان دو دينار پس انداز كرد و پيغمبر صلَّى الله عليه و آله اين جمله را در حقّ او فرمود ، البتّه به مردم خرج يك سال تمام داده مىشود ، و شخص نيازمند مىتواند به اندازه اى كه مخارج او را از آغاز سال تا پايان آن تأمين كند زكات بگيرد .\r\n\r\nباب 102 - معنى زكات ظاهر و باطن\r\n1 - مفضّل بن عمر گويد : در خدمت امام صادق عليه السلام بودم ، شخصى از او پرسيد كه در چه اندازه از مال زكات واجب مىگردد ؟ حضرت به او فرمود :\r\nزكات ظاهرى يا زكات باطنى ، مقصودت كدام است ؟ گفت : هر دو را مىخواهم بدانم ، فرمود : امّا آشكار آن ، پس به هر هزارى ، بيست و پنج درهم تعلَّق مىگيرد ، و امّا زكات باطنى ، آن است كه آنچه را برادرت به تو نيازمندتر است\r\n","description":"","footnote":"","page_name":" 347 ","page_number":363},
  {"content":"\r\nبه خود اختصاص ندهى و خود را مقدّم ندانى بلكه او را جلو بيندازى .\r\n\r\nباب 103 - معنى فرمايش پيغمبر صلَّى الله عليه و آله در مورد مردى كه پس از مرگ خود دو دينار باقى گذاشته بود فرمود : بسيار بجا گذاشته است\r\n1 - أبان گويد : شخصى در محضر امام كاظم عليه السلام از مطلبى ياد نمود سپس گفت : شنيده‌ايم كه در زمان پيامبر خدا صلَّى الله عليه و آله مردى از دنيا رفت در حالى كه دو دينار باقى گذارده بود ، رسول خدا صلَّى الله عليه و آله فرمود : زياد باقى گذارده است ، امام فرمود : او مردى بود كه نزد اهل صفّه ( تهيدستانى كه در كنج مسجد مأوى گزيده بودند ) گدائى مىكرد ، از دنيا رفت در حالى كه دو دينار از او باقى مانده بود .\r\n\r\nباب 104 - معنى عفو زكات بوسيلهء پيغمبر صلَّى الله عليه و آله جز در نه چيز\r\n1 - ابو سعيد قمّاط ، از قول شخصى از امام صادق عليه السلام روايت نموده كه\r\n","description":"","footnote":"","page_name":" 348 ","page_number":364},
  {"content":"\r\nاز آن حضرت پرسيدند : چه چيز زكات دارد ، فرمود : پيامبر خدا صلَّى الله عليه و آله زكات را در نه چيز مقرّر فرمود ، و زكات در غير از آنها را بخشود ، كه عبارتند از ، گندم ، جو ، خرما ، كشمش ، طلا ، نقره ، گاو ، گوسفند ، و شتر . سئوالكننده پرسيد : پس ذرّت چطور ؟ حضرت خشمگين شد ، آنگاه فرمود : به خدا قسم در زمان پيامبر خدا - صلَّى الله عليه و آله كنجد ، و ذرّت ، و ارزن و همهء آنها بوده ، مرد گفت : امّا ايشان مىگويند اين چيزها در آن زمان نبوده و علَّت آنكه ايشان زكات را در اين نه چيز مقرّر فرموده اين است كه : جز آنها در آن زمان چيز ديگرى موجود نبوده است : پس امام صادق عليه السلام غضبناك شد ، و فرمود : دروغ گفتند ، مگر بخشودگى جز در چيزهائى است كه موجود بوده ؟ خير ، به خدا سوگند ، من غير از اينها چيز ديگرى را نمىشناسم كه زكات بر آن باشد هر كس مىخواهد معتقد شود و بپذيرد ، و هر كس نمىخواهد بايد كفر ورزد .\r\n","description":"","footnote":"","page_name":" 349 ","page_number":365},
  {"content":"\r\n\r\nباب 105 - معنى جماعت ، فرقة ، سنّت ، و بدعت\r\n1 - حفص بن عمر گويد : امام صادق عليه السلام فرمود : از پيامبر خدا ( ص ) پرسيده شد كه جماعت امت وى چه كسانى هستند ؟ فرمود : حقّجويان ، جماعت امّت من هستند ، اگر چه اندك باشند .\r\n2 - عبد الله علوى مرفوعا روايت نموده : به پيغمبر خدا صلَّى الله عليه و آله گفته شد كه جماعت امّت شما چه كسانى هستند ؟ فرمود : آنان كه بر ( صراط ) حقّ باشند اگر چه ده تن باشند .\r\n3 - عاصم بن حميد مرفوعا روايت كرده كه : شخصى خدمت امير المؤمنين عليه السلام رسيد و عرض كرد معنى اين كلمات چيست : سنّت ، بدعت ، جماعت ، و فرقه ؟ امير المؤمنين فرمود : « سنّت » راه و روشى است كه پيامبر صلَّى الله عليه و آله مقرّر فرموده ، و « بدعت » روشى است كه بعد از آن حضرت پيدا شده ، و « جماعت »\r\n","description":"","footnote":"","page_name":" 350 ","page_number":366},
  {"content":"\r\nآنانند كه به حقّ معتقدند ، اگر چه اندك باشند ، و « فرقه » پيروان باطلند اگر چه بسيار باشند .\r\n\r\nباب 106 معنى گفتهء پيغمبر صلَّى الله عليه و آله به شخصى كه : تو و مالت هر دو براى پدرت هستى\r\n1 - حسن بن علاء گويد : به امام صادق عليه السلام عرض كردم : چه اندازه از ثروت فرزند براى شخص حلال است ؟ فرمود : غذايش بدون زياده روى آن هم وقتى ناگزير از آن باشد . راوى گويد : عرض كردم : پس فرمايش رسول خدا صلَّى الله عليه و آله به مردى كه همراه با پدر خويش به خدمتش رسيده و ايشان فرموده بودند كه : تو و هر چه دارى از آن پدرت است ، يعنى چه ؟ فرمود : پدرش را خدمت آن حضرت آورده بود ، و گفت : اى پيامبر خدا اين مرد پدر من است و به من ستم نموده و مالى را كه ارثيهء مادرم بود ، از بين برده و به من نداده است . پدرم نيز گفت : هر چه كه بوده ، خرج همين فرزندم و خودم كرده‌ام . پس پيغمبر صلَّى الله عليه و آله فرمود : تو و ثروتت مال پدرت هستيد و چيزى نزد اين مرد نمانده است ، آيا\r\n","description":"","footnote":"","page_name":" 351 ","page_number":367},
  {"content":"\r\n( بخاطر اين چنين شكايت ) رسول خدا صلَّى الله عليه و آله پدر پير را براى پسرش باز داشت مىنمايد ؟ .\r\n\r\nباب 107 - معنى منقلين\r\n1 - محمّد بن شريح گويد : از امام صادق عليه السلام پرسيدم كه بيرون رفتن زنان در عيد فطر و قربان چگونه است ؟ فرمود : درست نيست ، مگر پير زنانى كه كفش كهنهء خود را به پا كرده باشند . ( كنايه از آنكه زينت ديگر ندارند ) - يعنى فقط دو لنگه كفش دارند .\r\n\r\nباب 108 - معنى قول پيغمبر صلَّى الله عليه و آله : كه زنان نبايد از ميانه راه بروند\r\n1 - هشام بن سالم از امام صادق عليه السلام روايت كرده كه پيامبر خدا صلَّى الله عليه و آله فرمود : بر زنان جايز نيست كه از وسط راه بروند بلكه بايد از دو طرف آن عبور نمايند منظور از « سراة » وسط راه است .\r\n","description":"","footnote":"","page_name":" 352 ","page_number":368},
  {"content":"\r\n\r\nباب 109 - معنى * ( يَوْمَ التَّلاقِ ، يَوْمَ التَّنادِ ، يَوْمُ التَّغابُنِ و يَوْمَ الْحَسْرَةِ ) *\r\n1 - حفص بن غياث گويد : امام صادق عليه السلام فرمود : * ( « يَوْمَ التَّلاقِ » ) * روزى است كه ساكنين آسمان و زمين بهم مىرسند ، و * ( « يَوْمَ التَّنادِ » ) * روزى مىباشد كه دوزخيان بهشتيان را صدا مىزنند كه مقدارى از آب يا ديگر نعمتهائى كه خدا نصيبتان ساخته بما بدهيد ، و * ( « يَوْمُ التَّغابُنِ » ) * روزى است كه اهل بهشت دوزخيان را زيان ديده بينند و آنان را فراموش كنند ، و * ( « يَوْمَ الْحَسْرَةِ » ) * روزى را گويند كه مرگ را ( به صورت گوسفند ) آورده و ذبح كنند .\r\n\r\nباب 110 معنى قول پيغمبر صلَّى الله عليه و آله : مثل اصحاب من در ميان شما همانند اختران است\r\n1 - اسحاق بن عمّار از امام صادق عليه السلام از نياى بزرگوارش روايت نموده\r\n","description":"","footnote":"","page_name":" 353 ","page_number":369},
  {"content":"\r\nكه پيغمبر خدا صلَّى الله عليه و آله فرمود : هر حكمى كه در قرآن يافتيد به كار گيريد ، و در ترك آن عذرى نداريد ، و هر حكمى كه در قرآن نبود و در حديثى از من بود ، پس عذرى براى شما در ترك سنّت من نخواهد بود ، و در هر چه حكمى از سنّت و حديثى از من نبود پس هر چه اصحاب من گفتند شما نيز همان را بگوئيد ، زيرا مثل اصحاب من در بين شما همانند اختران است ، و هر كدام از شما كه آنان را راهنماى خود گرفتيد شما را هدايت كنند ، و اگر به گفتهء هر يك از اصحاب من اعتماد كنيد هدايت شده‌ايد ، و اختلاف اصحاب من براى شما رحمت است ، شخصى عرض كرد : يا رسول الله اصحاب تو چه كسانى هستند ؟ فرمود : اهل بيت من .\r\nمؤلَّف اين كتاب محمّد بن علىّ گويد : قطعا اهل بيت عليهم السلام ، بر خلاف يك ديگر سخن نمىگويند ، بلكه بر پايه و اساس صحيح و حقّ ، احكام واقعى را براى شيعيان مىگويند ، و چه بسا بدليل تقيّه به احكام غير واقعى براى شيعيان فتوى مىدهند ، بنا بر اين ، آنچه از گفتارشان كه با هم اختلاف دارد ، بواسطهء تقيّه بوده ، و تقيّه لطف و رحمتى است براى شيعه .\r\n","description":"","footnote":"","page_name":" 354 ","page_number":370},
  {"content":"\r\nشرح : ظاهراً مراد از اختلاف در متن معناى ديگر آن كه رفت و آمد پى در پى ، است ، قصد گرديده باشد ، چنان كه در قول خداى سبحان است : * ( إِنَّ فِي خَلْقِ السَّماواتِ وَالأَرْضِ وَاخْتِلافِ اللَّيْلِ وَالنَّهارِ ) * يعنى پشت سر هم بودن شب و روز ، و در زيارت جامعهء كبير آمده است : « و مختلف الملائكة » جاى فرود آمدن ، و آمد و رفت ملائكه است .\r\n\r\nباب 111 - معنى قول پيغمبر « ص » كه فرمود : اختلاف امّت من رحمت است\r\n1 - عبد المؤمن انصارى گويد : به امام صادق عليه السلام عرض كردم : گروهى روايت كرده‌اند كه پيغمبر خدا صلى الله عليه و آله فرموده است : « اختلاف امّت من رحمت و احسان است » فرمود : راست گفته‌اند ، عرض كردم : اگر چنين باشد ، پس يك رأى بودن و اجتماعشان عذاب است ! فرمود : آن طور كه تو و آنان پنداشته‌ايد نيست ، بلكه مقصودش فرمودهء خداى عزّ و جلّ است : * ( فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ) * ( پس چرا بجهاد نروند از هر طايفهء ايشان گروهى ، تا قوانين و آداب دين را بقيه فراگيرند و بيم دهند قوم خود را ، هر گاه كه برگردند به سوى ايشان تا شايد آنان خدا ترس شده و\r\n","description":"","footnote":"","page_name":" 355 ","page_number":371},
  {"content":"\r\nاز نافرمانى حذر كنند - توبه 9 : 122 ) خداوند به آنان فرمان داده است به سوى پيامبر خدا صلى الله عليه و آله عازم شوند و به خدمتش آمد و رفت كنند و احكام را بياموزند ، بعد به سوى خويشان خود برگردند و آنچه را فرا گرفته‌اند به آنان ياد دهند ، جز اين نيست كه رفت و آمدشان را از سرزمينها اراده فرمود ، نه اختلاف در دين خدا ، زيرا بىترديد دين بيش از يكى نيست .\r\n\r\nباب 112 - معنى دروغ شاخدار\r\n1 - محمّد بن علىّ مرفوعاً از امام صادق عليه السلام روايت كرده كه فرمود :\r\nپرهيز كنيد از دروغ ساخته شده و شاخدار ، عرض شد : دروغ ساخته شده چيست ؟\r\nفرمود : اين است كه مردى حديثى را برايت بگويد ، و تو آن حديث را از غير آن مردى كه به تو گفته روايت نمائى .\r\n\r\nباب 113 - معنى فرمودهء خداوند : « * ( إِنَّ عِبادِي لَيْسَ لَكَ عَلَيْهِمْ سُلْطانٌ ) * »\r\n1 - علىّ بن نعمان گويد : يكى از اصحاب ما مرفوعاً از امام صادق عليه السلام\r\n","description":"","footnote":"","page_name":" 356 ","page_number":372},
  {"content":"\r\nروايت نمود كه در معنى قول خداى عزّ و جلّ : * ( إِنَّ عِبادِي لَيْسَ لَكَ عَلَيْهِمْ سُلْطانٌ ) * ( يقيناً مر تو را بر بندگان من تسلَّطى نيست - حجر 15 : 42 ) فرمود : بر اين گروه امّت پيغمبر صلَّى الله عليه و آله بطور خاصّ تسلَّطى ندارد .\r\nرواى گويد : عرض كردم ، فدايت گردم اين چگونه مىشود ، در حالى كه در بين ايشان نخاله هايى هستند ؟ فرمود : نه چنان نيست كه تو فهميده اى منظور از سخن او ( تو بر ايشان تسلَّطى ندارى ) اين است كه كفر را در نظر آنان خوب جلوه دهد و دوست آن سازد و ايمان را منفور و دشمن سازد .\r\n\r\nباب 114 - معنى معادن و اشراف و اهل بيوتات و مولد طيّب\r\n1 - علىّ بن جعفر از برادرش موسى بن جعفر عليهما السّلام روايت كرده كه فرمود : البته شيعيان ما معادن ، و اشراف ، و اهل بيوتات و اشخاصى هستند كه زادگاه پاكى داشته‌اند ، علىّ بن جعفر گويد : از معناى آن پرسيدم فرمود : « معادن » از قريشاند ، و « اشراف » از عرباند و « اهل بيوتات » از آزادگانند ، و كسانى كه\r\n","description":"","footnote":"","page_name":" 357 ","page_number":373},
  {"content":"\r\nزادگاهشان از دهات نزديك به شهرها ( در عراق ) است .\r\n\r\nباب 115 معنى فرمايش پيغمبر صلَّى الله عليه و آله كه : از گفته‌هاى بنى اسرائيل بگو و اشكالى ندارد\r\n1 - عبد الاعلى بن أعين گويد : به امام صادق عليه السلام عرض كردم قربانت گردم ، سنّىها حديثى از پيامبر صلَّى الله عليه و آله روايت مىنمايند كه آن حضرت فرمود :\r\n« از اخبار بنى اسرائيل بازگو و نگران مباش » آيا درست است ؟ فرمود : بلى ، گفتم : پس هر چه كه از بنى اسرائيل شنيديم بازگو نمائيم و براى ما اشكالى ندارد ؟ فرمود : مگر نشنيده اى سخنى را كه فرمود : دليل بر دروغگو بودن مرد همين است كه هر چه را بشنود بازگو كند ؟ عرض كردم پس مصداق آن فرمايش پيامبر صلَّى الله عليه و آله چگونه است ؟ فرمود : منظور آن است كه هر چه در قرآن از ماجراهاى بنى اسرائيل آمده تو بازگو نما كه در اين امّت ما خواهد آمد و باكى بر آن نيست .\r\n","description":"","footnote":"","page_name":" 358 ","page_number":374},
  {"content":"\r\n\r\nباب 116 - معنى روايتى كه « فقيه نماز را اعاده نمىكند »\r\n1 - عبد الله بن فضل هاشمى گويد : در خدمت امام صادق عليه السلام بودم كه مردى به محضرش شرفياب شد ، و از آن جناب در بارهء شخصى پرسيد كه بعد از نماز شك مىكند و نميداند يك ركعت خوانده يا دو ركعت ، فرمود : نماز را مجدّداً بخواند عرض كرد : پس حديثى كه نقل شده است چيست ؟ ( كه فقيه نمازش را اعاده نمىكند ) فرمود : آن شك در سه و چهار است .\r\n\r\nباب 117 - معنى سميط و سعيدة و انثى و ذكر\r\n1 - عبد الله بن سنان گويد : شنيدم كه حضرت صادق عليه السلام مىفرمود : پيامبر خدا صلَّى الله عليه و آله در آغاز ديوار مسجد خود را يك « سميط » بنا كرد ، يعنى يك خشت ، و\r\n","description":"","footnote":"","page_name":" 359 ","page_number":375},
  {"content":"\r\nچون مسلمانان زياد شدند گفتند : كاش أمر مىفرمودى كه مسجد توسعه داده شود ، پس فرمود : مسجد را زياد كردند ، و امّا « سعيده » يعنى به اندازهء يك خشت و نيم بنا كردند ، باز هم مسلمانان فزونى گرفتند ، و عرض كردند : يا رسول الله چه خوب است كه دستور فرمائيد به مسجد افزوده گردد حضرت فرمود آن را زياد كردند و ديوارش را دو خشت نر و ماده ساختند . و چون گرما برايشان شدّت گرفت عرض كردند : اى پيامبر خدا چه خوب است ، اگر دستور فرمائى سقفى ساخته شود كه سايه اندازد تا از گرما مصون باشيم ، پس دستور داد كه ستونهائى از چوب خرما بر پا داشتند و با چوبها و برگهاى خرما و علف ، سقفى ساختند ، تا آنكه باران باريد ، و بر روى آنان ريخته شد ، گفتند : اى پيغمبر خدا اگر اجازه مىفرمودى گلى بر روى اين سقف مىكشيديم كه آب به زير نمىآمد ، فرمود : نه ، بلكه چوب بستى همانند چوب بست موسى باشد ، و زياده از اين نمىكنم ، و تا آخر عمر آن بزرگوار همواره مسجد بر همين منوال بود و قدّ ديوار مسجد پيش از آنكه آن سقف به رويش نهاده شود به اندازهء يك قامت انسان بود ، و چون سايهء ديوار به طول يك ذراع مىشد نماز ظهر را مىخواندند ، و چون به اندازهء دو ذراع مىگشت نماز عصر بجا مىآوردند ، فرمود : « سميط » يك خشت يك خشت كنار\r\n","description":"","footnote":"","page_name":" 360 ","page_number":376},
  {"content":"\r\nهم چيدن است ؛ « سعيده » يك خشت و نيم ؛ و « انثى و ذكر » نيز دو خشت مخالف و چپ و راست هم مىباشد .\r\n\r\nباب 118 - معنى جهاد اكبر\r\n1 - موسى بن اسماعيل از پدرش از حضرت كاظم از پدرش از نياى خود از امير المؤمنين عليهم السلام روايت كرده كه فرمود : پيامبر خدا صلَّى الله عليه و آله گروهى از مسلمانان را به سريه اى ( جنگهائى كه پيغمبر اكرم شخصا در آن شركت نداشته و يكى از اصحاب را به سركردگى سپاهيان تعيين مىنمود . جمعا چهل و هفت سريّه بوده كه نخستين آن در ماه هفتم بعد از هجرت با سى و هفت نفر سوار ، و به فرماندهى حضرت حمزه بود . ) فرستاد ، وقتى بازگشتند به آنان فرمود : آفرين بر گروهى كه جهاد كوچكتر را انجام دادند ، و جهاد بزرگترشان باقى مانده ، شخصى عرض كرد : يا رسول الله جهاد بزرگتر چيست ؟ فرمود : جهاد با هواى نفس . و امير المؤمنين عليه السلام فرمود : برترين مجاهد شخصى است كه با هواى نفس خويش به نبرد برخاسته است .\r\n","description":"","footnote":"","page_name":" 361 ","page_number":377},
  {"content":"\r\n\r\nباب 119 - معنى نخستين نعمتها و آغازگر آنها\r\n1 - حسين بن يزيد از امام صادق از پدرش از نياى بزرگوارش - عليهم السّلام روايت نموده كه پيغمبر خدا صلَّى الله عليه و آله فرمود : هر كس كه ما خاندان را دوست مىدارد بايد خدا را بر نخستين نعمت سپاس گويد ، عرض شد : اوّلين نعمت چيست ؟ فرمود : حلالزاده بودن ، و ما را دوست نمىدارد مگر شخصى كه نطفهء او پاك است ، و با من كينه ورزى نمىنمايد مگر كسى كه حرام زاده است .\r\n2 - أبو محمّد انصارى از چند راوى از حضرت باقر عليه السلام نقل كرده كه فرمود : شخصى كه شب را به بامداد رساند و نسيم محبّت ما را بر قلب خود احساس نمايد پس بايد خدا را بر سر آغاز نعمتها سپاسگزارى نمايد . عرض شد :\r\nسرآغاز نعمتها چيست ؟ فرمود : حلالزادگى .\r\n","description":"","footnote":"","page_name":" 362 ","page_number":378},
  {"content":"\r\n3 - زيد بن علىّ ، از پدرش از امام سجّاد ، از پدرش امام حسين از پدرش حضرت على عليهم السلام ، روايت نموده كه پيامبر خدا صلَّى الله عليه و آله فرمود : يا على شخصى كه من و تو و همچنين امامان از نژاد تو را دوست بدارد ، بايد خدا را سپاس گويد ؛ بر پاك بودن مكان زادن خود ( حلالزادگى ) ، دوست ندارد ما را مگر شخص حلالزاده ، و دشمنى نمىكند با ما جز آنكه ناپاك زاده باشد .\r\n4 - مفضّل بن عمر گويد : امام صادق عليه السلام فرمود : آن كس كه نسيم دوستى ما را بر دل خود احساس نمايد به مادرش بسيار دعا كند زيرا او به همسرش خيانت نكرده است .\r\n\r\nباب 120 - معنى « اولى الاربه »\r\n1 - زراره گويد : از امام باقر عليه السلام در بارهء تفسير قول خداى عزّ و جلّ :\r\n","description":"","footnote":"","page_name":" 363 ","page_number":379},
  {"content":"\r\n* ( أَوِ التَّابِعِينَ غَيْرِ أُولِي الإِرْبَةِ مِنَ الرِّجالِ ) * ( يا پيروانى كه محتاج نباشند از مردان و به زنان كه پير باشند - نور 24 : 31 ) پرسيدم ، فرمود : نابخردى است كه با زن همبستر نمىگردد .\r\n2 - أبو بصير گويد : از امام صادق عليه السلام معنى اين آيه را پرسيدم :\r\n* ( التَّابِعِينَ غَيْرِ أُولِي الإِرْبَةِ مِنَ الرِّجالِ ) * ( و پيروان از مردانى كه ميل جنسى ندارند ) فرمود :\r\nمردان نادانى هستند كه با زنان همبستر نمىگردند .\r\n\r\nباب 121 - معنى اربعاء و نطاف\r\n1 - اسحق بن عمّار گويد : امام صادق عليه السلام فرمود : زمين در برابر خرما و گندم و جو و نيز در برابر گردش نوبت آب ( كشاورزان ) ، و آب زيادى نهرها اجاره داده نمىشود ، عرض كردم : أربعاء چيست ؟ فرمود : نوبت آب . و « نطاف » زيادى آب است بر كشت و زرع و لكن آن را به طلا و نقره ، و نصف و يك سوم ،\r\n","description":"","footnote":"","page_name":" 364 ","page_number":380},
  {"content":"\r\nو يك چهارم بپذير و اجاره بده .\r\n\r\nباب 122 - معنى « خبء » كه خدا به چيزى بهتر از آن پرستيده نشده\r\n1 - هشام بن سالم گويد : شنيدم كه امام صادق عليه السلام مىفرمود : خداوند به چيزى عبادت نشده كه آن را از خبء ( نرفتن ) بيشتر دوست داشته باشد ، عرض كردم : « خبء » چيست ؟ فرمود : تقيّه .\r\n\r\nباب 123 - معنى سلام نمودن مرد بر خودش\r\n1 - أبو الصّباح گويد : از امام باقر عليه السلام در بارهء فرمودهء خداوند : * ( فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ ) * ( و هنگامى كه داخل خانه‌ها گشتيد بر خويشتن سلام نمائيد - نور 24 : 61 ) پرسيدم ، فرمود : منظور اين است كه وقتى كسى وارد منزل خويشتن شود و سلام كند ، ( پاسخ ) آن سلام را بر خود او برگردانند و اين سلام بر نفس خودتان مىباشد .\r\n","description":"","footnote":"","page_name":" 365 ","page_number":381},
  {"content":"\r\n\r\nباب 124 - معنى استيناس\r\n1 - عبد الرّحمن بن أبى عبد الله گويد : امام صادق عليه السّلام در بارهء تفسير فرمودهء خداوند : * ( لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَتُسَلِّمُوا عَلى أَهْلِها ) * ( مبادا جز به خانه‌هاى خودتان بدون اجازه داخل خانه هائى شويد كه با صاحبش انس نداريد ، تا اجازه بگيريد و چون رخصت يافتيد داخل شويد بر اهل آن خانه‌ها سلام كنيد - 24 : 27 ) فرمود : منظور كندن كفش ، و سلام كردن است .\r\n\r\nباب 125 - معنى فرمايش حضرت امير عليه السّلام « لا يأبى الكرامة الَّا حمار »\r\n1 - احمد بن محمّد بزنطى گويد : امام رضا عليه السّلام فرموده است : از گراميداشت ( اكرام ) سرباز نمىزند مگر الاغ . عرض كردم : معناى آن\r\n","description":"","footnote":"","page_name":" 366 ","page_number":382},
  {"content":"\r\nچيست ؟ فرمود : يعنى كه بوى خوشى را بر شخص عرضه نمايند و او از استشمام آن خوددارى نمايد ، و در مجلس برايش جا باز كنند او ننشيند ، هر كه از اين دو ابا كند آنچنان باشد كه حضرت فرموده است .\r\nشرح : در باب 309 چهار روايت ديگر به اين مضمون خواهد آمد .\r\n\r\nباب 126 - معنى طينة خبال\r\n1 - ابن ابى يعفور گويد : امام صادق عليه السّلام فرمود : كسى كه به مرد مؤمن يا زن مؤمنه تهمت زند به آنچه در آنان نباشد ، روز قيامت خداوند او را در خاك يا رملى از چرك تن دوزخيان زندانى مىكند ، تا از آنچه گفته است بيرون آيد ، راوى گويد : عرض كردم : « طينة خبال » چيست ؟ فرمود : چركى است كه از عورت زن بدكاره خارج مىشود .\r\n2 - سعد اسكاف گويد : امام باقر عليه السّلام فرمود : شخصى كه شراب يا هر نوع\r\n","description":"","footnote":"","page_name":" 367 ","page_number":383},
  {"content":"\r\nچيز مستى آورى بخورد چهل روز نمازش پذيرفته نگردد ، و اگر دوباره بخورد ، خداوند به او از شراب « طينت خبال » مىنوشاند . عرض كردم : آن چيست ؟ فرمود :\r\nچرك و عرقى است كه عورت زناكاران خارج مىگردد .\r\n\r\nباب 127 - معنى عقدين\r\n1 - عيسى بن عبد الله عمرىّ ، از جدّش ، از پدرش از علىّ عليه السّلام از پيغمبر صلَّى الله عليه و آله روايت نموده كه فرمود : نماز نخواند هيچ يك از شما در حالى كه گرفتار يكى از دو « عقد » يعنى بول و مدفوع باشد .\r\n\r\nباب 128 - معنى دعابة\r\n1 - فضل بن أبى قرّه گويد : امام صادق عليه السّلام فرمود : هيچ مؤمنى نيست كه\r\n","description":"","footnote":"","page_name":" 368 ","page_number":384},
  {"content":"\r\nدر او « دعابه » نباشد . عرض كردم : « دعابه » چيست ؟ فرمود : شوخ طبعى .\r\n\r\nباب 129 - معنى قول أبو ذر كه سه چيز است كه مردم از آن متنفّرند و من آن را دوست دارم\r\n1 - شعيب عقرقوفى گويد : به امام صادق عليه السّلام عرض كردم : سخنى از أبو ذرّ - رحمة الله عليه - بر سر زبانها است كه مىفرمود ؛ سه چيز است كه مردم از آنها نفرت دارند ، ولى نزد من محبوب است كه عبارتند از : مرگ ، فقر و بلا .\r\nحضرت فرمود : يقينا ، چنين نيست كه پنداشته‌اند بلكه مقصودش آن است كه مرگ در فرمانبردارى از خدا نزد من محبوبتر است از زندگى در نافرمانى خدا ، و تهيدستى در اطاعت از خدا را بهتر دوست مىدارم از بىنيازيى كه به واسطهء معصيت خدا حاصل شده باشد ، و گرفتارى و بيمارى در راه طاعت خدا برايم عزيزتر است از آسودگى و تندرستى در نافرمانى از پروردگار .\r\n","description":"","footnote":"","page_name":" 369 ","page_number":385},
  {"content":"\r\n\r\nباب 130 - معنى فرمايش امام صادق عليه السّلام كه دروغ روزه را باطل مىكند\r\n1 - أبو بصير گويد : شنيدم كه امام صادق عليه السّلام مىفرمود : يك دروغ ، روزهء روزه دار را بهم مىزند . به آن حضرت عرض كردم ؛ تباه شديم ، فرمود : نه ، مقصودم دروغ گفتن بر خداى عزّ و جلّ و بر پيغمبرش صلَّى الله عليه و آله و بر امامان عليهم السّلام مىباشد .\r\n\r\nباب 131 - معنى همسايه و حدّ و مرز آن\r\n1 - معاوية بن عمّار گويد : به حضرت صادق عليه السّلام عرض كردم : قربانت شوم ، حدّ و مرز همسايه چقدر است ؟ فرمود : از هر طرف چهل خانه .\r\n","description":"","footnote":"","page_name":" 370 ","page_number":386},
  {"content":"\r\n\r\nباب 132 - معنى اين روايت : هر كس ما را دوست بدارد در معرض رسوايى و بدنامى نخواهد بود و او بندهء مخلص خداوند است\r\n1 - ابن بكير گويد : امام صادق عليه السّلام فرمود : آن كس كه ما را دوست بدارد و در موقعيّتى باشد كه ننگى بر دامن او نباشد پس او از بندگان مخلص خداست .\r\nعرضه داشتم : قربانت گردم ، و موردى كه رسوائى نداشته باشد ، چيست ؟ فرمود :\r\nمادرش متّهم نباشد .\r\nدر خبر ديگر است كه : يعنى زنازاده اش ندانند .\r\n\r\nباب 133 - معنى اكراه و اجبار\r\n1 - عبد الله بن سنان گويد : امام صادق عليه السّلام فرمود : در حال خشم و « اجبار » ( به زور واداشتن ) و « اكراه » ( كسى را بر خلاف ميل و رضاى او به كارى مجبور\r\n","description":"","footnote":"","page_name":" 371 ","page_number":387},
  {"content":"\r\nكردن ) قسم خوردن صحيح نيست . عرض كردم : خدا خيرت بدهد تفاوت ميان « اكراه و اجبار » چيست ؟ فرمود : « اجبار » از پادشاه است ، و « اكراه » از همسر ، و يا مادر ، و يا پدر پيدا مىشود ، و اهميّتى ندارد .\r\n\r\nباب 134 - معنى نومة\r\n1 - أبو طفيل گويد : شنيدم كه امير المؤمنين مىفرمود : البته بعد از من فتنه و آشوبهاى بىهدف و ايجادكنندهء ترديد و دودلى بر پا خواهد شد كه باقى نمىماند در آن ، مگر شخص « نومه » ( خواب آلوده ) ، شخصى عرض كرد : « نومه » چيست ؟\r\nفرمود : شخص تودار است ، و مردم نمىدانند در دل چه دارد .\r\n","description":"","footnote":"","page_name":" 372 ","page_number":388},
  {"content":"\r\n\r\nباب 135 - معنى سبيل الله\r\n1 - جابر گويد : از حضرت باقر عليه السّلام پرسيدم در بارهء تفسير اين آيه در فرمودهء خداى عزّ و جلّ * ( وَلَئِنْ قُتِلْتُمْ فِي سَبِيلِ الله أَوْ مُتُّمْ ) * ( و اگر در راه خدا كشته شويد ، يا بميريد . . . آل عمران 3 : 157 ) فرمود : آيا تو ميدانى راه خدا كدام است ؟\r\nگويد : عرض كردم ؛ نه به خدا قسم ، مگر آنكه آن را از شما بشنوم ، فرمود : راه خدا و « سبيل الله » علىّ عليه السّلام و فرزندان او مىباشند ، كسى كه در راه ولايت او كشته شود ، در راه خدا مقتول گرديده و هر كس كه در ولايت على بميرد در راه خدا جان داده است .\r\n2 - حسين بن عمر گويد : به امام صادق عرض كردم : شخصى به من وصيّت نموده ، مال او را « * ( فِي سَبِيلِ الله ) * » خرج كنم ، فرمود : آن را در راه حج صرف نما ، عرض كردم : او به من وصيّت كرده در راه « خير معهود » خرج نمايم . فرمود : آن\r\n","description":"","footnote":"","page_name":" 373 ","page_number":389},
  {"content":"\r\nرا در راه حجّ صرف نما ، چون من راهى از راههاى خدا را نمىشناسم كه بهتر از حجّ باشد .\r\n3 - حسن بن راشد گويد : در شهر مدينه از امام عسكرىّ عليه السّلام پرسيدم در بارهء مردى كه وصيّت نموده ، اموالش « * ( فِي سَبِيلِ الله ) * » مصرف شود . فرمود : « سبيل الله » شيعيان ما هستند .\r\n\r\nباب 136 - رمى به « صلعا »\r\n1 - اصبغ بن نباته گويد : هنگامى كه امير المؤمنين عليه السّلام از بصره تشريف آورد ، از بزرگان و اشراف خدمتش رسيدند و پس از عرض تبريك گفتند :\r\nاميدواريم اين امر ( خلافت ) در دست شما پايدار باشد ، و هرگز كسى بر سر آن با شما به ستيز برنخيزد ، در پاسخشان فرمود : دريغا - طىّ سخنان مفصّلى فرمود - كى چنين خواهد شد ؟ و شما در سختى و بلا دچار خواهيد گشت ، گفتند : اى\r\n","description":"","footnote":"","page_name":" 374 ","page_number":390},
  {"content":"\r\nامير المؤمنين « صلعاء » چيست ؟ فرمود : اندوختهء شما به زور گرفته مىشود و شما از آن جلوگيرى نمىكنيد .\r\n\r\nباب 137 - معنى صليعاء و قريعاء\r\n1 - سعد بن طريف از امام باقر عليه السّلام روايت كرده كه فرمود : عرب باديه نشينى از بنى عامر خدمت پيغمبر صلَّى الله عليه و آله آمده و از حضرت سؤالى نموده و حديث طولانى را ياد كرده ، و در آخر آن آورده است كه اعرابى از آن حضرت پرسيد : « صليعاء و قريعاء » و نيكوترين نقطهء زمين ، و بدترين نقطهء زمين در كجاست ؟\r\nپيغمبر اكرم صلَّى الله عليه و آله بعد از آنكه جبرئيل آمد ، به او خبر داد : « صليعاء » زمين شوره زارى است كه سيراب نمىگردد ، و چراگاهش سير نمىكند ، و « قريعا » زمينى است كه بركتى ندارد و ميوه اش بدست نمىآيد ، هر چه در آن خرج شود بهره اى از آن عايد نمىگردد ، و بدترين قطعه‌هاى زمين بازار مىباشد كه آنجا جولانگاه شيطان است ، هر بامداد پرچم خود را برافراشته مىسازد ، و تحت خويش\r\n","description":"","footnote":"","page_name":" 375 ","page_number":391},
  {"content":"\r\nرا در آنجا مىنهد ، و اولادش را پراكنده مىسازد ، آنها چون به اشخاصى برسند گويند پيمانه را كم دهند ، يا كفهء ترازوئى را كه جنس در آن است سبك گيرند ، و يا در متراژ پارچه كش روند ، يا در بارهء جنسى دروغ گويند ، شيطان بفرزندانش گويد : سفارش ميكنم شما را به مردى كه پدرش مرده ، و پدر شما زنده است ، و شيطان همواره با نخستين فردى كه وارد بازار مىشود ، و آخرين نفرى كه باز مىگردد همراه مىباشد ، و از او جدا نمىگردد . و ممتازترين قطعه‌هاى زمين مساجد است ، و محبوبترين مردم نزد خدا نخستين شخصى است كه وارد آن شود و آخرين نفرى باشد كه بيرون رود .\r\nاين حديث طولانى بود ما به قدر نياز از آن را آورده‌ايم .\r\n\r\nباب 138 - معنى دنباله روى مردان\r\n1 - ابو حمزهء ثمالى گويد : حضرت صادق عليه السّلام فرمود : به تو هشدار مىدهم كه بپرهيزى از آنكه سوداى رياست را در سرت بپرورانى ، و بر حذر باش از اين كه دنباله رو مردم باشى ، عرض كردم : قربانت گردم رياست را دانستم ، و امّا اين\r\n","description":"","footnote":"","page_name":" 376 ","page_number":392},
  {"content":"\r\nكه دنبال مردم نروم ، در حالى كه ، من دو سوّم از آنچه را كه دارم ( روايات از شما ) از دنبال روى بدست آورده‌ام ، فرمود : چنان نيست كه پنداشته اى بلكه منظور اين است كه بپرهيزى از آنكه غير از حجّت حقّ ، شخصى ديگر را به رهبرى انتخاب نمائى و هر چه گويد تصديقش كنى .\r\n\r\nباب 139 - معنى « وصمة ، و بادرة »\r\n1 - أبو حمزه گويد : امام باقر عليه السّلام از پدر بزرگوارش عليه السّلام روايت نمود كه پيغمبر خدا صلَّى الله عليه و آله فرمود : شخصى كه ماه شعبان را روزه بگيرد از هر لغزش و « وصمة » ( سستى ) و « بادره » ( تندى و تيز خشمى ) مصون خواهد شد . ابو حمزه گويد : به آن حضرت عرض كردم : « وصمة » چيست ؟ فرمود : سوگند در معصيت و نذر در نافرمانى از خدا منعقد نمىگردد ، گفتم : « بادره » چيست ؟ فرمود :\r\nسوگند خوردن در حال خشم ، و توبهء از آن پشيمانى از آن است .\r\n","description":"","footnote":"","page_name":" 377 ","page_number":393},
  {"content":"\r\n\r\nباب 140 - معنى حجّ\r\n1 - أبان بن عثمان از شخصى كه حديث را به او گفته است نقل نموده كه :\r\nبه حضرت باقر عليه السّلام عرض كردم ؛ چرا ( آن مناسك مخصوص ) حجّ ناميده شده ؟\r\nفرمود : حجّ به معنى رستگارى است و وقتى كه گفته مىشود : « حجّ فلان » يعنى فلانى رستگار شد .\r\n\r\nباب 141 - معنى قول امام صادق عليه السّلام كه خداوند خواسته و اراده كرده است ، ولى نمىخواهد و نمىپسندد\r\n1 - أبو بصير گويد ، امام صادق عليه السّلام مىفرمود : ( خدا ) خواسته و اراده نموده ولى نمىپسندد و راضى نيست ، عرض كردم ؛ چگونه ؟ فرمود : خواسته است كه آنچه را در جهان هستى واقع مىشود بداند ، و همچنين اراده كرده است ،\r\n","description":"","footnote":"","page_name":" 378 ","page_number":394},
  {"content":"\r\nولى دوست نداشته كه بگويند : او سوّمين از سه خداست ، و كفر را از بندگان خود نمىپسندد .\r\n\r\nباب 142 - معنى اغلب و مغلوب\r\n1 - احمد برقى از يكى از مشايخ حديث مرفوعا روايت نموده كه امام صادق عليه السّلام فرمود : « اغلب » كسى است كه به سبب نيكى چيره گردد و « مغلوب » شخصى است كه به وسيلهء شرّ غلبه پيدا كند ، و مؤمن افسار گسيخته نيست ( خود را در چهار چوب احكام شرع مقيّد مىسازد ) .\r\n\r\nباب 143 - معنى فرمودهء پيامبر صلَّى الله عليه و آله به علىّ عليه السّلام در مورد اعرابى كه نزد او آمده بود : يا علىّ برخيز و زبانش را قطع كن\r\n1 - موسى بن بكر با يك واسطه از امام صادق عليه السّلام روايت نموده كه فرمود :\r\n","description":"","footnote":"","page_name":" 379 ","page_number":395},
  {"content":"\r\nعرب بياباننشينى به خدمت پيغمبر صلَّى الله عليه و آله آمد و چنين گفت : آيا تو از جهت پدر و مادر بهترين ما و بزرگوارترين فرزند پدران ما و در جاهليّت و اسلام رئيس ما نبودى ؟ پيغمبر خشمگين شد و فرمود : اى اعرابى جلوى زبانت چند پرده دارد ؟\r\nگفت : دوتا لبها و دندانها ، پيغمبر صلَّى الله عليه و آله فرمود : پس در دو پرده خاصيّتى نبود كه تندى اين زبانت را از ما بگيرد ؟ توجّه داشته باش كه به احدى در دنيا ، چيزى داده نشده كه براى آخرتش زيان بارتر از زبان ول و رها باشد . بعد رو به حضرت علىّ عليه السّلام نمود و فرمود : يا علىّ بر خيز « فاقطع لسانه »\r\n( پس زبانش را قطع كن ) مردم گمان بردند كه على عليه السّلام زبان او را خواهد بريد ولى بر خلاف انتظار آنان چند درهم به او داد .\r\n\r\nباب 144 - معنى « موتور اهله و ماله »\r\n1 - ابو بصير گويد : امام باقر عليه السّلام فرمود : ( اگر ) تو را در رويگرداندن از هر چيز فريب دهند ، مواظبت نما كه در نماز عصر تو را نفريبند ، وقتى كه هنوز\r\n","description":"","footnote":"","page_name":" 380 ","page_number":396},
  {"content":"\r\nخورشيد به افق نرسيده و سپيد و پاكيزه است آن را به جاى آور ، زيرا پيغمبر خدا صلَّى الله عليه و آله فرمود : شخصى كه نماز عصر را تلف سازد ، فرزند و ثروتش كاسته گردد .\r\nراوى گويد : پرسيدم « موتور » أهل و مال چيست ؟ فرمود : براى او در بهشت خانواده و مالى نخواهد بود ، عرض كردم : پايمال ساختن حقّ نماز عصر چگونه مىباشد ؟ فرمود : به خدا سوگند تضييعش به آن است كه تا نزديكى غروب كه خورشيد زرد رنگ شود ، يا از نظر پنهان گردد به تأخير افتد .\r\n\r\nباب 145 - معنى محدّث\r\n1 - عبيد بن هلال گويد : شنيدم كه امام رضا عليه السّلام فرمود : من دوست دارم كه مؤمن « محدّث » باشد . گويد : پرسيدم : « محدّث » چيست ؟ فرمود : بسيار فهميده و دانا .\r\n","description":"","footnote":"","page_name":" 381 ","page_number":397},
  {"content":"\r\n\r\nباب 146 - معنى سوء\r\n1 - خلف بن حمّاد ، با يك واسطه از امام صادق عليه السّلام روايت كرده كه آن حضرت به يكى از يارانش فرمود : در موقع عمل حجامت ، كه از جاى آن خون بيرون زد ، پيش از تمام شدن حجامت به هنگام روان بودن و سرازير شدن خون بگو : به نام خداى بخشندهء مهربان ، پناه مىبرم به پروردگار بخشنده در اين حجامت از چشم زخم در خون و هر بدى ، بعد فرمود : اى فلانى ، چه مىدانى كه چون اين جملات را خواندى همهء چيزها را فراهم ساخته اى ، چون رد فرمودهء : * ( وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَما مَسَّنِيَ السُّوءُ ) * ( و اگر من از غيب « جز آنچه به وحى مىدانم » آگاه بودم ، همواره مىافزودم برخيز و نفع خود ، هيچ گاه زيان و رنج نمىديدم - اعراف 7 : 188 ) منظور از « سوء » فقراست و خداى عزّ و جلّ فرموده : * ( كَذلِكَ لِنَصْرِفَ عَنْه السُّوءَ وَالْفَحْشاءَ ) * ( اين چنين ميل او را از قصد به دو عمل زشت بگردانيديم - يوسف 12 : 24 ) يعنى از اينكه آلوده بقتل و متّهم به زنا گردد ، و به\r\n","description":"","footnote":"","page_name":" 382 ","page_number":398},
  {"content":"\r\nموسى گفت : * ( وَأَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ ) * ( يا موسى دست در گريبان خود كن چون بيرون آورى بيمارى برص از آن رفته باشد و ( بلطف خدا ) سپيد و روشن گردد - نمل 27 : 12 ) فرمود : منظور از « * ( مِنْ غَيْرِ سُوءٍ ) * » بدون بيمارى برص است .\r\n\r\nباب 147 - معنى فرمايش پيغمبر صلَّى الله عليه و آله : در بارهء مار ، كه اگر كسى آن را رها كند در حالى كه از پى آمد آن بترسد ، از من نيست .\r\n1 - أبان گويد : شخصى از امام كاظم عليه السّلام پرسيد ؛ در بارهء مردى كه مار را مىكشد ، و سئوالكننده به آن حضرت عرض كرد : خبرى به ما رسيده كه پيغمبر صلَّى الله عليه و آله فرموده : « و كسى كه مار را رها سازد در حالى كه بترسد از زيان بعدى آن ، از من نيست » فرمود : پيامبر خدا فرموده : « و هر كه آن را نكشد در صورتى كه از زيان بعدى آن بيم داشته باشد پس از من نيست » ولى مارى كه تو را تعقيب نمىكند ، رها كردن آن اشكالى ندارد .\r\n","description":"","footnote":"","page_name":" 383 ","page_number":399},
  {"content":"\r\n\r\nباب 148 - معنى : « سامّه و هامّه و عامّه و لامّة »\r\n1 - سليمان بن خالد از امام صادق عليه السّلام روايت نموده كه شخصى از آن حضرت در بارهء قول پيغمبر صلَّى الله عليه و آله پرسيد كه فرموده : خدايا پناه مىبرم به تو از گزند « سامّه و هامّه و عامّه و لامّه » در پاسخ فرمود : « سامّه » خاصّه و نزديكان ، و « هامّة » حشرهء زهردار ، « لامّه » همدم شدن با شيطان ، و « عامّه » مردمان عادى مىباشند .\r\n\r\nباب 149 - معنى رم\r\n1 - زيد بن علىّ از پدرانش عليهم السّلام از حضرت علىّ عليه السّلام روايت نموده كه پيغمبر خدا صلَّى الله عليه و آله فرمود : در امّت من نه رهبانيّت ( گوشه نشينى و ترك دنيا و چشم پوشى از لذايذ ) جايز است ، و نه آوارگى از خانه و خاندان و بيابانگردى ( جهت پرستش ) و نه « رمّ » ( بريدن از جامعه ) يعنى مهر خاموشى بر لب زدن ( اشاره به روزهء خاموشى است كه در بنى اسرائيل بوده و در اسلام\r\n","description":"","footnote":"","page_name":" 384 ","page_number":400},
  {"content":"\r\nنهى گرديده است ) .\r\n\r\nباب 150 - معنى توبهء نصوح\r\n1 - احمد بن هلال گويد : از امام هادى عليه السّلام پرسيدم : كه توبهء نصوح چيست ؟ در پاسخ نوشت اين كه باطن و ظاهر مانند هم باشد بلكه باطن بهتر از ظاهر باشد .\r\n2 - أبو بصير گويد : امام صادق عليه السّلام در تفسير قول خداى عزّ و جلّ * ( تُوبُوا إِلَى الله تَوْبَةً نَصُوحاً ) * ( بسوى خدا باز گرديد همچون بازگشت نصوح - تحريم : 8 ) فرمود : منظور روزه گرفتن در روز چهارشنبه ، و پنجشنبه ، و جمعه است .\r\nمصنّف اين كتاب گويد : معنايش اين است كه اين سه روز را روزه بگيرد ، بعد توبه نمايد .\r\n3 - عبد الله بن سنان و ديگران از امام صادق عليه السّلام روايت نموده‌اند ، كه\r\n","description":"","footnote":"","page_name":" 385 ","page_number":401},
  {"content":"\r\nفرمود : « توبهء نصوح » آن است كه باطن مرد مانند ظاهرش باشد بلكه بهتر از آن . و روايت شده : توبهء نصوح آن است كه مرد دست از گناه بكشد ، و نيّت نمايد هرگز بار ديگر آن را انجام ندهد .\r\n\r\nباب 151 - معنى حسنهء دنيا ، و حسنهء آخرت\r\n1 - جميل بن صالح گويد : امام صادق عليه السّلام در تفسير قول خداى عزّ و جلّ * ( رَبَّنا آتِنا فِي الدُّنْيا حَسَنَةً وَفِي الآخِرَةِ حَسَنَةً ) * ( ما را از نعمتهاى دنيا و آخرت هر دو بهره مند گردان - بقره : 201 ) فرمود : در آخرت ، خشنودى خدا و وعدهء بهشت ، و در دنيا ، گشايش در روزى و معاش و نيكخوئى است .\r\n","description":"","footnote":"","page_name":" 386 ","page_number":402},
  {"content":"\r\n\r\nباب 152 - معنى وام دنيا و آخرت\r\n1 - عبد الله بن فضل هاشمى گويد : به امام صادق عليه السّلام عرض كردم ، وام زيادى بر عهدهء من است ، نان خور فراوان دارم ، و نمىتوانم به حجّ بروم دعائى مرا بياموز تا آن را بخوانم . فرمود : در تعقيب هر نماز واجب اين دعا را بخوان :\r\nپروردگارا بر محمّد و آل محمّد درود فرست و بدهكارى دنيا و آخرت را از من كار سازى فرماى . عرض كردم ؛ وام دنيا را شناخته‌ام ولى وام آخرت چيست ؟\r\nفرمود : حجّ وام آن سراى مىباشد .\r\n\r\nباب 153 - معنى قول نمازگزار در تشهدّش كه گويد : هر چه پاك و پاكيزه است اختصاص به خدا دارد و هر چه آلوده است ناشى از غير اوست\r\n1 - عبد الله بن فضل هاشمى گويد : به امام صادق عليه السّلام عرض كردم : معنى\r\n","description":"","footnote":"","page_name":" 387 ","page_number":403},
  {"content":"\r\nگفتهء نمازگزار در تشهّدش كه گويد : هر چه خوب و پاكيزه است از جانب خدا و هر چه بدى است از غير اوست ، چيست ؟ فرمود : مقصود از آنچه خوب و پاك است ، روزى بدست آمده از كسب حلال مىباشد و منظور از آنچه پليدى است ، « ربا » است .\r\n\r\nباب 154 - معنى سلام در نماز\r\n1 - عبد الله هاشمى گويد : از حضرت صادق عليه السّلام در بارهء معنى سلام در نماز ، پرسيدم فرمود : سلام نشانهء امنيّت ، و حلال گرديدن آنچه كه در حال نماز حرام بود ، مىباشد ، عرض كردم : فدايت شوم اين چگونه است ؟ فرمود : مردم در گذشته عادتشان بر اين بود كه اگر تازه واردى بر ايشان سلام مىداد خود را از گزند او آسوده مىدانستند ، و چون ايشان پاسخ سلام وى را مىدادند ، او نيز از زيان ايشان خود را آسوده مىدانست ، اگر سلام نمىكرد از او ايمن نبودند ، و اگر ايشان نيز پاسخ سلامكننده را نمىدادند ، او امنيّت نداشت ، و اين خوئى بود در\r\n","description":"","footnote":"","page_name":" 388 ","page_number":404},
  {"content":"\r\nعرب ، پس سلام دادن نشانهء بيرون آمدن از حال نماز و حلال گشتن سخن و ايمنى از انجام عملى است كه نماز را باطل كند ، و سلام نامى از أسماء خداى عزّ و جلّ است و آن از نمازگزار بر دو فرشتهء خدا كه موكَّل اويند است .\r\n\r\nباب 155 - معنى دار السّلام\r\n1 - أبى ظبيان از ابن عبّاس نقل كرده كه گفت : مقصود از دار السّلام بهشت است ، و اهل آن از هر جهت سالم هستند ، يعنى از تمامى آسيبها ، ناخوشيها ، بيماريها ، و رنجها به دور و سلامت هستند ، از ضعف پيرى و مرگ و دگرگونى احوال كه به زيان ايشان باشد ، آسوده‌اند ، و آنان بزرگوارانى هستند كه هرگز به خوارى دچار نگردند ، بىنيازانى كه هرگز تهيدست و نيازمند نگردند ، و خوشبختانى هستند كه به نكبت و بدبختى دچار نمىشوند ، و مسرورانى كه به\r\n","description":"","footnote":"","page_name":" 389 ","page_number":405},
  {"content":"\r\nاندوه و غمّ مبتلا نگردند ، و ايشان زندگانى هستند كه هرگز مرگ به سراغشان نرود ، و در كاخهايى از درّ و مرجان كه درهايش به جاده‌هاى عرش گشوده مىگردد مأواى دارند ، در حالى كه فرشتگان براى ( تهنيت ) آنان از هر در وارد شوند و ( گويند ) سلام و تحيّت بر شما باد كه ( در اطاعت خدا ) بردبارى پيشه نموديد و سرانجام خوب منزلگاهى يافتيد - رعد 13 : 23 ) .\r\n2 - علاء بن عبد الكريم گويد : شنيدم امام باقر عليه السّلام در تفسير قول خداى عزّ و جلّ * ( وَالله يَدْعُوا إِلى دارِ السَّلامِ ) * ( و پروردگار است كه ( مردم را ) به سوى سراى صلح دعوت مىكند - يونس 10 : 25 ) فرمود : « سلام » خداوند است و سرايش را كه براى اولياء خويش آفريده بهشت مىباشد .\r\n\r\nباب 156 - معنى هفت سخنى كه به خاطر آموختن آن دانشمندى هفتصد سال به دنبال حكيمى رفت\r\n1 - محمّد بن وهب گويد : حضرت صادق عليه السّلام فرمود : دانشمندى هفتصد\r\n","description":"","footnote":"","page_name":" 390 ","page_number":406},
  {"content":"\r\nفرسنگ راه را به دنبال دانائى پيمود تا هفت چيز از او فراگيرد . وقتى به او رسيد ، گفت : يا حكيم ! چه چيز مرتبه اش از آسمان بلندتر است ، و دامنه اش از زمين گسترده تر و از دريا غنىتر ، و از سنگ سختتر و از آتش گرمتر ، و از سرماى سخت سردتر ، و از كوههاى سر به فلك كشيده سنگينتر مىباشد ؟ در پاسخش گفت : اى مرد مقام حقّ از همه والاتر است ، و عدالت از پهنهء زمين وسيعتر است ، و بىنيازى ، دل آدم قانع است كه از دريا غنىتر است ، و قلب كافر از سنگ سختتر است ، سينهء انسان آزمند از آتش گرمتر مىباشد ، و دل كسى كه از رحمت الهى مأيوس گشته از برف سردتر ، و بر پاكدامن تهمت زدن از كوههاى عظيم سنگينتر است .\r\n","description":"","footnote":"","page_name":" 391 ","page_number":407},
  {"content":"\r\n\r\nباب 157 - معنى أشراف امّت\r\n1 - ابن عبّاس گويد : پيامبر خدا صلَّى الله عليه و آله فرمود : بزرگان امّت من آنانند كه قرآن را حفظ نموده و آن را سرمشق خود ساخته‌اند و شبزنده دارى مىكنند .\r\n2 - سهل بن سعد گويد : جبرئيل خدمت پيغمبر صلَّى الله عليه و آله آمد ، و عرض كرد :\r\nاى محمّد ! هر چقدر مىخواهى زندگى كن ولى بدان كه سرانجام خواهى مرد ، و هر چه را كه مىخواهى دوست بدار ، ولى عاقبت جدائى آن را مىبينى ، و هر آنچه ميل توست انجام بده كه به فرجامش خواهى رسيد ، و بدان كه بزرگى مرد در اين است كه شب را به عبادت بگذراند ، و عزّتش در بىنيازى از مردم است .\r\n","description":"","footnote":"","page_name":" 392 ","page_number":408},
  {"content":"\r\n\r\nباب 158 - معنى فرمودهء پيامبر صلَّى الله عليه و آله : هنوز آسمان نيلگون بر كسى سايه نيفكنده است و بر زمين غبار آلود كسى گام ننهاده است كه راستگوتر از أبو ذر باشد\r\n1 - أنس بن مالك گويد : روزى ابو ذر به مسجد پيغمبر آمد ، و گفت : شب گذشته در خواب صحنه اى را ديدم كه تاكنون چنين چيزى را نديده بودم ، گفتند :\r\nدر خواب چه ديدى ؟ گفت : پيامبر خدا صلَّى الله عليه و آله را نزديك خانه اش ديدم كه شبانه بيرون آمد ، دست علىّ بن ابى طالب عليه السّلام را گرفت و با هم به قبرستان بقيع رفتند ، من هم آن دو را زير نظر گرفته و از فاصلهء دورترى به دنبالشان رفتم ، بسوى بقيع شدند و رفتند تا به محلّ قبرهاى مكَّه رسيدند پس آن حضرت روى به آرامگاه پدر نموده و به آنجا رسيد ، نزديك آن دو ركعت نماز خواند كه ناگاه گور شكافته شد ، و در همين حال عبد الله را ديدم كه نشسته است و مىگويد : گواهى مىدهم كه معبود به حقّى جز « الله » نيست . و گواهى مىدهم : محمّد بنده و پيامبر اوست ،\r\n","description":"","footnote":"","page_name":" 393 ","page_number":409},
  {"content":"\r\nرسول خدا صلَّى الله عليه و آله به او گفت : پدرم ، ولىّ تو كيست ؟ عبد الله گفت : پسرم ولىّ چيست ؟ فرمود : اين على ولىّ است . عبد الله فورا گفت : و گواهى مىدهم كه على ولىّ من است پيغمبر صلَّى الله عليه و آله گفت : پس به بوستان خودت بازگرد . سپس بر سر آرامگاه مادرش آمنه برگشت و همان عملى را كه نزد قبر پدرش انجام داده بود ، تكرار كرد ، ناگاه قبر شكافت ، بىدرنگ آمنه گفت :\r\nشهادت مىدهم ، معبود بر حقّى نيست جز « الله » و تو پيامبر و فرستادهء خدايى ، پيغمبر صلَّى الله عليه و آله به او گفت : مادرم ، ولىّ تو كيست ؟ پاسخ داد : پسرم ولايت چيست ؟ فرمود : آن ولايت ( اشاره به حضرت علىّ عليه السّلام ) علىّ بن ابى طالب است . آمنه فورا گفت : و البتّه علىّ ولىّ من است پس فرمود : به آرامگاه و گلزار خودت بازگرد . وقتى سخن أبو ذر به اينجا رسيد به او گفتند : تو دروغ مىگوئى و با وى دست به گريبان شدند و كتكش زدند ، ( خدمت پيغمبر صلَّى الله عليه و آله آمدند ) و گفتند : يا رسول الله امروز دروغى بر تو بسته شد . فرمود : چه بود ؟ گفتند : جندب ( ابو ذرّ ) در بارهء تو چنين و چنان نقل كرد ، پيغمبر صلَّى الله عليه و آله فرمود : آسمان نيلگون هنوز بر سر كسى سايه نيفكنده و به روى زمين غبار آلود كسى گام برنداشته است كه راستگوتر از ابو ذر باشد .\r\n","description":"","footnote":"","page_name":" 394 ","page_number":410},
  {"content":"\r\nعبد السّلام بن محمّد گفت : اين خبر را بر محمّد بن عبد الاعلى جهمى عرضه نمودم ، او گفت : آيا نمىدانى كه رسول خدا صلَّى الله عليه و آله فرمود : جبرئيل نزد من آمد گفت : براستى خداى عزّ و جلّ آتش جهنّم را حرام كرده است بر پشتى كه تو را آورد و شكمى كه تو را پرورش داد ، و پستانى كه تو را شير داد ، و آغوشى كه تو را سرپرستى نمود .\r\n2 - اسماعيل بن فرّاء از مردى روايت نموده كه گفت : به امام صادق عليه السّلام عرض كردم : آيا پيامبر خدا صلَّى الله عليه و آله در حقّ ابو ذر چنين نفرموده است كه : آسمان بر كسى سايه نيفكنده و زمين در برنداشته كسى را كه راستگوتر از ابو ذر باشد ؟\r\nفرمود : آرى ، گفتم : پس چه شد پيامبر خدا صلَّى الله عليه و آله ، و امير المؤمنين عليه السّلام و كجا شدند حسن و حسين ؟ در پاسخ فرمود : دورهء سال چند ماه است ؟ گفتم : دوازده ماه ، فرمود : چند تاى آنها ماه حرام شده است ؟ عرض كردم : چهار ماه ، فرمود :\r\nآيا ماه رمضان هم جزء آنها است ؟ عرض كردم : نه ، فرمود : يقيناً در ماه رمضان شبى هست كه برتر از هزار ماه مىباشد ، البتّه ما خاندانى هستيم كه هيچ فردى با\r\n","description":"","footnote":"","page_name":" 395 ","page_number":411},
  {"content":"\r\nما قياس و سنجيده نگردد .\r\n\r\nباب 159 - معنى فرمايش امام صادق عليه السّلام كه : رياستطلب تباه گردد\r\n1 - أبو حفص از برادرش سفيان بن خالد روايت نموده كه امام صادق عليه السّلام فرمود : اى سفيان هوشيار باش ، و از رفتن در پى رياست بپرهيز كه هيچ كس در جستجوى آن بر نيامد مگر اينكه تباه شد . عرض كردم : فدايت گردم ، ما تباه شده‌ايم ، زيرا هيچ يك از ما نيست مگر آنكه دوست دارد كه نامدار باشد ، و مردم او را در نظر گرفته و به او مراجعه كنند ، و از او شنوندگى داشته باشند ! فرمود :\r\nاين گونه نيست كه تو پنداشته اى ، بلكه رياست آن است كه : تو غير از حجّت خدا شخص ديگرى را بدون دليل ( به جاى امام عليه السّلام ) به امامت برگزينى و هر چه گويد تصديقش نمائى ، و مردم را براى شنيدن و پذيرفتن گفتار او دعوت كنى .\r\n","description":"","footnote":"","page_name":" 396 ","page_number":412},
  {"content":"\r\n\r\nباب 160 - معنى قولى كه : هر كس دانشى فرا گيرد تا با آن با نادانان بحث و جدل كند يا به دانشمندان فخر بفروشد يا به اين دليل كه مردم به او روى آورند ، جايش در آتش دوزخ خواهد بود\r\n1 - عبد السّلام بن صالح هروى گويد : شنيدم حضرت رضا عليه السّلام مىفرمود :\r\nرحمت خدا بر بنده اى باد كه امر ما را زنده دارد . عرض كردم : امر شما چگونه زنده گردد ؟ گفت : علوم ما را فراگيرد و آن را به مردم نيز بياموزد ، زيرا اگر مردم زيبائى و شكوه سخن ما را دريابند حتما بما گرايش پيدا مىكنند و پيرو ما مىشوند ، عرض كردم : اى فرزند خدا از امام صادق عليه السّلام روايتى براى ما نقل شده كه آن حضرت فرموده است : كسى كه دانشى بياموزد تا به وسيلهء آن با نابخردان بحث و جدل كند ، يا به دانشمندان مباهات نمايد ، يا به اين منظور كه مردم به او روى آورند ، جاى او در آتش خواهد بود ؟ امام رضا عليه السّلام فرمود : جدّم درست فرموده ، آيا مىدانى « سفهاء » چه كسانى هستند ؟ عرض كردم : نه « با ابن رسول الله » فرمود : داستانسرايانى از مخالفين مايند ، و آيا مىدانى دانشمندان\r\n","description":"","footnote":"","page_name":" 397 ","page_number":413},
  {"content":"\r\nيعنى چه كسانى ؟ گفتم : « يا ابن رسول الله » خير ، فرمود : ايشان دانشمندان آل محمّد عليهم السّلام مىباشد كه خداوند اطاعت از آنان را واجب ساخته و علاقهء به آنان را لازم دانسته ، بعد فرمود : آيا معناى فرمايش امام صادق عليه السّلام ( براى اينكه مردم به او روى آورند ) را فهميده اى ؟ گفتم : نه ، فرمود : به خدا قسم مقصود حضرت آن بوده كه بناحق مدّعى امامت گردد ، و هر كه چنان كند در آتش خواهد بود .\r\n\r\nباب 161 - معنى روزى خوردن از علم\r\n1 - حمزة بن حمران گويد : شنيدم كه امام صادق عليه السّلام مىفرمود : هر كس علم خود را مايهء روزى خود سازد به تهيدستى دچار گردد . عرض كردم : قربانت گردم در ميان شيعيان و دوستان شما گروهى هستند كه علومى را كه از شما فرا گرفته‌اند به مكانهايى كه شيعيان شما زندگى مىكنند مىبرند و ميان آنان منتشر مىسازند ، ايشان نيز براى پاداش آن كار ، از نيكى و عطا دادن دريغ ندارند و از احترام آنان خوددارى نمىكنند . امام عليه السّلام فرمود : ايشان روزى خورندگان\r\n","description":"","footnote":"","page_name":" 398 ","page_number":414},
  {"content":"\r\nبوسيلهء علم خود نيستند ، بلكه روزى خور علم خود ، آن كسى است كه بدون آنكه علمى داشته باشد يا از جانب خدا راهنمائى شده باشد ، فتوايى دهد تا با آن حقوقى را پايمال كند ، به اميد رسيدن به اندك مال دنيا .\r\n\r\nباب 162 - معنى روايتى كه فرموده : هر كس صورتگرى كند ، يا سگ نگهدارد از اسلام بيرون رفته است\r\n1 - نهيكى باسناد خودش كه مرفوعا تا امام صادق عليه السّلام رسانده از آن بزرگوار روايت نموده كه فرمود : شخصى كه مجسّمه اى بسازد ، يا از سگ نگهدارى كند از اسلام بيرون رفته است . به آن حضرت عرض شد : بنا بر اين بسيارى از مردم هلاك گشته‌اند ، فرمود : چنان كه شما پنداشته‌ايد نيست ، بلكه مقصود من از گفته‌ام ( پيكره ساز ) شخصى است كه دين سازى كند ، و غير دين خدا آئين ديگرى درست كند و مردم را به آن دعوت نمايد ، و مقصودم از شخصى كه سگى نگهدارى نمايد كسى است كه دشمن و كينه توز ما خاندان رسالت را نگهدارى نمايد و به او آب و غذا دهد ، هر كس چنين كارى بكند از مرز مقرّرات\r\n","description":"","footnote":"","page_name":" 399 ","page_number":415},
  {"content":"\r\nاسلام گام فراتر نهاده است .\r\n\r\nباب 163 - معنى روايتى از امام باقر عليه السّلام كه فرمود : هر گاه شناخت پيدا كردى هر كار مىخواهى بكن\r\n1 - فضيل بن عثمان گويد : شخصى پرسشى از امام صادق عليه السّلام نمود ، و به آن حضرت عرض كرد : اين ناپاكها از پدرت روايت مىنمايند و مىگويند پدرت عليه السّلام اين چنين فرموده است كه : « چون به مرحلهء شناخت رسيدى ، هر چه مىخواهى بكن » ، و ايشان بعد از آن هر چه را حرام گرديده حلال مىشمرند .\r\nفرمود : چنين حقّى را ندارند - خدا آنها را از رحمت خود دور گرداند - بلكه پدرم فرموده ؛ چون حق را شناختى هر عمل نيكى كه از تو پذيرفته گردد ، انجام بده .\r\n","description":"","footnote":"","page_name":" 400 ","page_number":416},
  {"content":"\r\n\r\nباب 164 - معنى گفتهء شخصى به شخص ديگر « جزاك الله خيراً »\r\n1 - حسين بن أعين برادر مالك گويد : از امام صادق عليه السّلام پرسيدم در بارهء گفتهء شخصى به ديگرى كه : خدا پاداش خيرت دهد - مقصود چيست ؟ حضرت صادق عليه السّلام فرمود : « خير » نهرى در بهشت است كه سرچشمهء آن از كوثر ، و محلّ خروج آب كوثر از ساق عرش مىباشد ، منازل اوصياء پيامبران و پيروان ايشان بر روى آن نهر قرار دارد ، بر اطرافش جوارى پديد آيند ، هر زمان يكى از آنان جدا گشته ، ديگرى به نام آن نهر پديدار شود ، و اين است فرمودهء خداى عزّ و جلّ در قرآنش * ( فِيهِنَّ خَيْراتٌ حِسانٌ ) * ( در اين چهار بهشت زنانى باشند صاحب اخلاق فاضل و صورت زيبا - الرّحمن : 70 ) پس وقتى كه مردى به رفيقش گفت : خدا به تو پاداش خير دهد ، همانا مقصودش اين منزلهائى مىباشد كه خداوند براى برگزيدگان و نيكان از مخلوقش مهيّا ساخته است .\r\n","description":"","footnote":"","page_name":" 401 ","page_number":417},
  {"content":"\r\n\r\nباب 165 - معنى فرمايش امير المؤمنين عليّ عليه السّلام به مردى كه عرض كرد ؛ من تو را دوست دارم و ايشان فرمود : جامهء گشادى براى فقر مهيّا ساخته اى\r\n1 - احمد بن مبارك گويد : مردى به امام صادق عليه السّلام عرض كرد : حديثى نقل مىشود كه شخصى به امير المؤمنين عليه السّلام گفت : من تو را دوست دارم ، حضرت به او گفت : جامهء گشاد و بلندى براى تهيدستى آماده نما ( ظاهرا راوى « أعد » را بصيغهء أمر خوانده بود ) ، امام عليه السّلام در پاسخش فرمود : اين گونه نيست ، همانا أمير المؤمنين به او فرمود : براى تنگدستى خود جامه اى تهيّه نموده اى و منظور او روز قيامت بود .\r\n","description":"","footnote":"","page_name":" 402 ","page_number":418},
  {"content":"\r\n\r\nباب 166 - معنى فرمودهء امام صادق عليه السّلام كه : مردى از منزل خود بيرون مىرود و بر مىگردد و ذكر خدا را نمىگويد ، مع ذلك پروردگار نامهء عمل او را پر از حسنات مىكند\r\n1 - ثعلبه بن ميمون از امام صادق عليه السّلام روايت نموده كه فرمود : همانا شخصى براى كارى از منزل خود بيرون مىآيد و برمىگردد ، در حالى كه در طول اين مدّت ذكر خدا را نگفته است ، پس نامهء عملش پر از حسنات مىشود ؛ عرض كردم ؛ فدايت شوم آن چگونه است ؟ گفت : به گروهى مىگذرد كه از ما اهل بيت بدگوئى مىنمايند و وقتى او را ديدند به يك ديگر مىگويند : باز ايستيد زيرا اين شخص دوستدار ايشان است ، پس فرشته اى ( موكَّل ) به همتاى خود مىگويد :\r\nبنويس [ امروز 
  ] هبهء آل محمّد شامل حال فلانى شده است .\r\n","description":"","footnote":"","page_name":" 403 ","page_number":419},
  {"content":"\r\n\r\nباب 167 - معنى دو انگيزهء پاداش و كيفر\r\n1 - زراره گويد : امام باقر عليه السّلام فرمود : در تعقيب همهء نمازها دو مطلب را از ياد نبريد - يا فرمود : بر شما باد به دو انگيزهء مثبت سرنوشت ساز . عرض كردم :\r\nآن دو موضوع مثبت چيست ؟ فرمود : خواستن بهشت از خدا و پناه بردن به او از آتش .\r\n\r\nباب 168 - معنى خبرى كه وارد شده است : نيكبختى مرد ، كم بودن موى اطراف صورت اوست\r\n1 - على بن ابراهيم منقرىّ - يا ديگرى - مرفوعاً روايت نموده كه به امام صادق عليه السّلام گفت : اين درست است كه روايت شده : كم موى بودن صورت از نشانه‌هاى خوشبختى مرد است ؟ امام فرمود : در اين چيزى از سعادت نيست ، قطعا سعادت مرد به آن است كه آروارهء او به گفتن تسبيح خدا روان باشد و همواره\r\n","description":"","footnote":"","page_name":" 404 ","page_number":420},
  {"content":"\r\nفكَّين او به خواندن دعاها بجنبد .\r\n\r\nباب 169 - معنى روشى از پروردگار عزّ و جلّ ، و شيوه اى از پيغمبر صلَّى الله عليه و آله و سنّتى از ولى « ع »\r\n1 - مبارك غلام علىّ بن موسى الرّضا عليهما السّلام از آن حضرت روايت نموده كه فرمود : ايمان مؤمن به درجهء كمال نرسد مگر آنكه در وى سه منش پديدار شود : و آن شيوه و طريقه اى از خداوندش ، و راه و رسمى از پيغمبرش ، و روشى از ولىّ و رهبرش مىباشد ؛ امّا راه و رسم پروردگارش رازپوشى است كه خداوند عزّ و جلّ فرموده : * ( عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ ) * ( او داناى پوشيده و غيب است و أحدى را بر آن آگاه نگرداند ، مگر آن كسى را كه پسنديده و برگزيده باشد از پيغمبران - جنّ 72 : 26 و 27 ) اما شيوهء پيامبرش با مردم به نرمى و ملاطفت رفتار كردن است . چون پروردگار پيامبرش را به مدارا با مردم دستور داده و به او فرموده : * ( خُذِ الْعَفْوَ وَأْمُرْ بِالْعُرْفِ وَأَعْرِضْ عَنِ الْجاهِلِينَ ) * ( فرا گير صفت بخشودگى را و دستور ده مردم را به نيكوئى و از نادانان روى گردان -\r\n","description":"","footnote":"","page_name":" 405 ","page_number":421},
  {"content":"\r\nاعراف 7 : 199 ) و امّا روشى كه از امام خود بايد آموخت ، شكيبائى نمودن در سختى و زيان است ، خداوند مىفرمايد : * ( وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ) * ( و بردباران در سختىهاى سهمگين و در تنگدستى و رنجورى و هنگام گير و داد نبرد ، آنان كسانى هستند كه راست گفتند و ايشان همان پرهيزكاران مىباشند - بقره 2 : 177 ) .\r\n\r\nباب 170 - معنى غيبت و بهتان\r\n1 - عبد الرّحمن بن سيابه گويد : امام صادق عليه السّلام فرمود : همانا غيبت آن است كه در بارهء برادرت عيبى را بگوئى كه خداوند بر او پوشيده باشد ، و بهتان آن است كه به برادرت عيبى نسبت دهى كه در او نيست .\r\n","description":"","footnote":"","page_name":" 406 ","page_number":422},
  {"content":"\r\n\r\nباب 171 - معنى دوروئى و دو زبانى\r\n1 - أبو شيبه گويد : امام باقر عليه السّلام فرمود : چه بد بنده ايست آنكه دورو ، و دو زبان باشد ، در مقابل برادر دينيش زبان به تملَّق و چاپلوسى گشوده ، و در پشت سرش با بدگوئى از او گوشتش را بخورد و آبرو و شرف وى را ببلعد ، اگر كه وى به نعمتى رسد ( هديه و ارمغانى به او داده شود ) ، حسد ورزد ، و اگر گرفتار شود ياريش نكند .\r\n2 - عبد الله بن أبى يعفور گويد : از امام صادق عليه السّلام شنيدم ، مىفرمود : هر كس كه با مردم با چهره اى برخورد كند و در پشت سر آنان با چهره اى ديگر از آنان عيب گوئى نمايد ، روز رستاخيز به محشر آيد در حالى كه دو زبان آتشين دارد .\r\n","description":"","footnote":"","page_name":" 407 ","page_number":423},
  {"content":"\r\n\r\nباب 172 - معنى نسبت اسلام\r\n1 - غياث بن ابراهيم گويد : امام صادق عليه السّلام از پدر بزرگوارش از أجداد گراميش از أمير المؤمنين عليهم السّلام روايت نموده كه فرمود : اكنون چنان نژاد و واقعيّت اسلام را توصيف نمايم كه أحدى نه قبل از من و نه بعد از من چنين وصف نكرده و نخواهد كرد ؛ اسلام وقاعى عبارت است از « انقياد » و فرمانبردارى خدا ، و « تسليم » ( كه يك مظهر قلبى و عملى است ) همان « تصديق » و حقيقت شمردن خدا و پيغمبر و ائمّه است ، و « تصديق » كه يك عمل قلبى است ، همان « يقين » ( باور ، و جزم واقعيّات است ، و « يقين » كه يك علم عقلى و معنوى است ) عبارت است از : « أداء » ( انجام وظيفهء شرعى و گواه ايمان ) همان كردار شايسته با أندام است ( و از پيوست زنجيره اى اين پنج چيز اسلام به معنى اخصّ « ايمان » پيدا مىشود و دارندهء آن مؤمن صحيح و بحقّ مىباشد ) و مؤمن مقرّرات دين را از خدا گيرد نه آنچه رأى خودش باشد . اى مردم ! دين شما ، دين شما ( گوهرى گرانبها و أصيل است ، مراقبت كنيد كه به آسانى آن را از دست ندهيد ) محكم بدان بچسبيد كه نيرنگ بازان شما را از آن جدا نساخته و از ميدان بدر نبرند ، زيرا گناه در\r\n","description":"","footnote":"","page_name":" 408 ","page_number":424},
  {"content":"\r\nديندارى بهتر از حسنهء در بيدينى است چون گناه ديندار آمرزيده شود و حسنه از بيدين پذيرفته نگردد .\r\nمترجم گويد : « مقصود امام علىّ عليه السّلام وصف اسلام كامل است با ذكر أسباب و ملزوماتش و اينكه مسلمان شايسته بايد داراى اين صفات باشد چون هر يك از اين پنج صفت لازم و ملزوم يك ديگرند ، و در تأييد ما همين بس كه در اين خبر يقين هم در اسلام داخل شده ، و اگر يقين جزء اسلام باشد منافق مسلمان نيست با اينكه در زمان پيغمبر اكرم صلَّى الله عليه و آله آنها را مسلمان مىشمردند » .\r\n\r\nباب 173 - معنى اسلام و ايمان\r\n1 - سماعة بن مهران گويد : از امام صادق عليه السّلام پرسيدم كه : آيا ميان ايمان و اسلام تفاوتى هست ؟ فرمود : آيا مثلش را برايت بيان كنم ؟ عرض كردم ؛ خيلى مشتاقم كه بدانم ، حضرت فرمود : مثل ايمان به اسلام ، همانند خانهء كعبه است نسبت به حرم ( محلّ أمن ) ، گاهى شخص در حرم هست ، امّا در خانهء كعبه نيست ، ولى كسى نيست كه در كعبه باشد و در حرم نباشد ، همين گونه گاهى انسان\r\n","description":"","footnote":"","page_name":" 409 ","page_number":425},
  {"content":"\r\nمسلمان هست ، امّا مؤمن نيست ، ولى مؤمن نخواهد بود اگر مسلمان نباشد ، عرض كردم : چيزى هست كه انسان را از مرز ايمان بيرون برد . فرمود : بلى ، گفتم : وى را به كجا خواهد برد ؟ فرمود : به سوى اسلام يا كفر ، و فرمود : اگر مردى وارد خانهء كعبه شود و بىاختيار ادرارش بريزد ، از كعبه بيرون برده مىشود ، و از حرم بيرون نمىگردد و اگر از حرم بيرون رود و لباس خود را شستشو دهد و خويشتن را پاكيزه سازد ، آنگاه بخواهد وارد كعبه شود ، مانعش نمىگردند . ولى اگر مردى به خانهء كعبه آيد و از روى دشمنى در آنجا بول نمايد از كعبه و حرم هر دو اخراج گردد و به كيفر آن جسارت و اهانت گردنش زده مىشود .\r\n2 - أبا صلت هروى گويد : از امام رضا عليه السّلام پرسيدم : « حقيقت » ايمان چيست ؟ فرمود : اعتقاد به قلب است ، و گفتارى است به زبان ، و كردارى است با أندام ، واقعيت ايمان جز اين نيست .\r\n3 - حفص بن بخترى از امام صادق عليه السّلام روايت نموده كه پيغمبر صلَّى الله عليه و آله فرمود : ايمان به آرايش ظاهر و آرزو نيست ، لكن ايمان عقيدهء پاكى است در دل ،\r\n","description":"","footnote":"","page_name":" 410 ","page_number":426},
  {"content":"\r\nو كردار انسان به آن گواهى مىدهد .\r\n4 - عبد الله ميمون از جعفر بن محمّد از پدرش عليهما السّلام روايت نموده كه رسول خدا صلَّى الله عليه و آله فرمود : ايمان گفتار توأم با عمل است ، دو برادر شريك هم هستند .\r\n5 - هشام بن سالم گويد : حضرت صادق عليه السّلام فرمود : روزى پيغمبر خدا صلَّى الله عليه و آله به حارثة بن نعمان أنصارى رسيد ، به او فرمود : حالت چطور است ؟ عرض كرد : اى پيامبر خدا من واقعاً مؤمن شده‌ام ، پيغمبر صلَّى الله عليه و آله فرمود : البتّه هر ايمانى داراى حقيقتى است ، حقيقت ايمان تو چيست ؟ گفت : من به دنيا بىرغبت گشته‌ام و از آن روى گردانده‌ام ، و شب را براى عبادت بيدار مانده ، و روزها ( ى گرم را در أثر روزه ) تشنگى مىكشم تا بدان جا كه گويا من در عرش پروردگار مىبينم كه براى حساب آماده گشته ، گويا اهل بهشت ( را مىنگرم كه ) در رفت و آمدند و اهل جهنّم ( را مىبينم كه ) عذاب مىشوند ، آنگاه پيامبر خدا صلَّى الله عليه و آله به او فرمود : تو مؤمنى هستى كه خدا دلت را به فروغ ايمان روشن ساخته است ، بر اين حال كه\r\n","description":"","footnote":"","page_name":" 411 ","page_number":427},
  {"content":"\r\nداراى پايدار باش ، آنگاه حارثه عرض كرد : اى رسول خدا من بر نفس خودم از هيچ چيز به اندازهء چشمم ترس ندارم كه برايم زيانبارتر باشد ، پس پيغمبر خدا دعايش نمود ، و در اثر آن دعا نابينا گرديد .\r\nمترجم گويد : « ماجراى اين ملاقات تقريبا با همين مضامين در اصول كافى عربى ج 2 ص 54 آمده و در پايان گويد : از پيامبر صلَّى الله عليه و آله خواست تا دعا فرمايد كه شهادت نصيبش گردد ، و پيغمبر صلَّى الله عليه و آله فرمود : « اللَّهمّ ارزق حارثة الشّهادة » چند روزى نگذشت ، سريّه اى پيش آمد و حارثه را به ميدان فرستادند و او نه يا هشت تن را كشت ، آنگاه به شهادت رسيد « .\r\n6 - محمّد بن عذافر از پدرش از امام باقر عليه السّلام روايت نموده : وقتى رسول خدا صلَّى الله عليه و آله در سفر بود ، گروهى شتر سوار به آن بزرگوار برخوردند ، و عرض كردند : سلام بر تو اى فرستادهء خدا ، حضرت به آنان فرمود : شما چكاره هستيد ؟ عرضه داشتند : ما گروهى مؤمن هستيم ، فرمود : راستى و درستى ايمان شما به چيست ؟ عرض كردند : تا سر حدّ خوشنودى به قضاى پروردگار ، و واگذارى كارهايمان به خدا ، و سر فرودآوردن در برابر أمر خدا ، پس فرمود :\r\n( اينها كه شما بيان كرديد ) صفات دانشمندان حكيمى است كه نزديك است با پيمودن مدارج بلند حكمت ، به آسمان رفيع نبوّت اوج گيرند ، اگر راست\r\n","description":"","footnote":"","page_name":" 412 ","page_number":428},
  {"content":"\r\nمىگوئيد خانه اى را كه در آن نمىنشينيد بنا نكنيد ، و اندوخته اى را كه نمىخوريد فراهم نياوريد ، و از خدائى كه به سوى او بازمىگرديد پروا نمائيد .\r\n\r\nباب 174 - معنى « صبغة الله »\r\n1 - أبان گويد : امام صادق عليه السّلام در تفسير فرمودهء خداى عزّ و جلّ * ( صِبْغَةَ الله وَمَنْ أَحْسَنُ مِنَ الله صِبْغَةً ) * ( خداوند پاك گردانيده است دلهاى ما را با رنگ فطرت ايمان ، و كيست نيكوتر از پروردگار در تطهير گناه ؟ - بقره 2 : 138 ) فرمود :\r\n« صبغة الله » اسلام است .\r\n\r\nباب 175 - معنى خويهاى بزرگ\r\n1 - أبو الجارود گويد : امام باقر عليه السّلام در معنى فرمودهء خداوند : * ( إِنَّكَ لَعَلى خُلُقٍ عَظِيمٍ ) * ( همانا تو ، داراى خويها و سرشت بزرگى هستى - قلم : 4 ) فرمود : آن\r\n","description":"","footnote":"","page_name":" 413 ","page_number":429},
  {"content":"\r\nاسلام است . و روايت شده : كه منظور از « خلق عظيم » دين با عظمت است .\r\n\r\nباب 176 - معنى فرمايش امامان عليهم السّلام كه : حديث ما دشوار و طاقت فرسا است\r\n1 - محمّد بن عيسى بن عبيد ، از شخصى از مردم مد اين نقل نموده كه : به أبو - محمّد امام يازدهم عليه السّلام نوشتم : از أجداد بزرگوار شما عليهم السّلام براى ما روايت شده كه فرموده‌اند : براستى حديث شما دشوار است و سخت ، آن گونه كه نه فرشتهء مقرّب و نه پيغمبر مرسل ، و نه مؤمنى كه خدا دلش را به ايمان آزموده ؛ هيچ يك تاب تحمّل آن را ندارند ، گويد : پاسخى برايش آمد بدين گونه : همانا معناى آن اين است كه فرشته در باطن خويش آن را نگه نمىدارد تا به فرشته اى مانند خود عرضه كند ، و پيغمبر آن را تحمّل نمىكند تا به پيغمبر ديگرى مانند خود رساند ، و مؤمنى آن را اندوخته نمىسازد تا به مؤمن ديگرى مانند خود دهد ، يعنى ، در قلبش شيرينى آنچه را كه در سينه دارد ، نگه نمىدارد تا به غير خود برساند .\r\n","description":"","footnote":"","page_name":" 414 ","page_number":430},
  {"content":"\r\n\r\nباب 177 - معنى شهر بارودار\r\n1 - شعيب حداد گويد : شنيدم ؛ امام صادق عليه السّلام مىفرمود : البتّه حديث ما بسيار سخت و طاقت فرساست ، و آن را تحمّل نمىكند مگر فرشتهء مقرّب يا پيغمبر مرسل يا بندهء مؤمنى كه خدا دلش را با ايمان آزموده ، يا شهرى كه برج و بارويى نفوذ ناپذير دارد ، عمرو شاگرد شعيب گويد : به او گفتم : اى أبو الحسن ، شهر بارودار كدام است ؟ گويد : در پاسخم گفت : من خود معنى آن را از امام صادق عليه السّلام پرسيدم به من فرمود : منظور دلى است كه پريشان نيست و خاطر جمع مىباشد .\r\n\r\nباب 178 - معنى فرمايش امام باقر « ع » كه : هيچ يك از شما به حقيقت ايمان نمىرسد تا اينكه مرگ در نظرش محبوبتر از زندگانى ، و تنگدستى بهتر از بىنيازى و بيمارى برتر از تندرستى باشد\r\n1 - فضيل بن يسار گويد : امام باقر عليه السّلام فرمود : هيچ يك از شما به حقيقت\r\n","description":"","footnote":"","page_name":" 415 ","page_number":431},
  {"content":"\r\nايمان و اصل نگردد ، تا آنكه سه خصلت در وى باشد ؛ مرگ را از زندگى بيشتر دوست بدارد ، و فقر نزد او بهتر از غنا ، و بيمارى در نظرش محبوبتر از تندرستى باشد ، عرضه داشتم : چه كسى مىتواند چنان باشد ؟ فرمود : همهء شما . سپس فرمود :\r\nآيا شما كداميك از اين دو را بيشتر دوست داريد ؟ اينكه در دوستى ما بميريد ، يا در بغض ما زنده بمانيد ؟ عرض كردم : به خدا سوگند مرگ ما ، در دوستى شما ، نزدمان محبوبتر است ، فرمود : آيا نزد شما فقر و غنا يا بيمارى و صحّت نيز همان گونه است يا نه ؟ گفتم : به خدا قسم ، بلى .\r\n\r\nباب 179 - معنى قرآن و فرقان\r\n1 - ابن سنان و غير او از شخصى كه نامش را برده است روايت نمود كه : از امام صادق عليه السّلام پرسيدم : آيا قرآن و فرقان دو چيزند ( دو معنى دارند ) يا يك چيز ؟ فرمود : « قرآن » تمامى كتاب خداست ( از محكم و متشابه و غيره ) و\r\n","description":"","footnote":"","page_name":" 416 ","page_number":432},
  {"content":"\r\n« فرقان » همان قسمت آيات محكم و آيات روشنى است كه عمل به آن واجب مىباشد .\r\n\r\nباب 180 - معنى حديثى كه از امام باقر عليه السّلام روايت شده و فرموده است شخص بعض قرآن را به بعض ديگر نمىزند مگر آنكه كافر گشته باشد\r\n1 - قاسم بن سليمان از امام صادق عليه السّلام روايت كرده است كه فرمود : پدرم مرا گفت : كسى پاره اى از آيات قرآن را به برخى ديگر نمىزند مگر اينكه كافر شود .\r\nمؤلَّف گويد : من از استادم محمّد بن حسن رحمه الله در بارهء معنى اين حديث پرسيدم ؛ پاسخ داد : مراد آن است كه شخص تفسير آيه اى را با تفسير آيهء ديگر پاسخ دهد .\r\nتوضيح : مراد از « ضرب » در اينجا خلط نمودن است و در لغت « ضرب الشّىء بالشيء أي خلطه » .\r\n","description":"","footnote":"","page_name":" 417 ","page_number":433},
  {"content":"\r\n\r\nباب 181 - معنى فرود آيندهء كوچكننده\r\n1 - زهرى گويد : به امام زين العابدين عليه السّلام عرض كردم ؛ چه كردارى بهتر است ؟ فرمود : « حالّ مرتحل » ( فرود آيندهء كوچكننده ) گفتم : او كيست ؟ ( و مفهومش چيست ؟ ) فرمود : هر كس قرآن را آغاز نمايد و تا پايان قرائت كند و هر زمان كه تمام شد به اوّل آن باز گردد ، و پيغمبر صلَّى الله عليه و آله فرموده :\r\nهر گاه خداوند به شخصى قرآن را عطا كند و او چنين پندارد كه به ديگرى بخششى بالاتر از او نموده‌اند ، همانا احسان بزرگى را كوچك شمرده و كوچكى را بزرگ دانسته است .\r\n\r\nباب 182 - معنى فرمايش پيغمبر صلَّى الله عليه و آله كه : آيا كسى از شما نمىتواند هر شب يك سوم قرآن را بخواند\r\n1 - عبد الله بن مسعود گويد : رسول خدا صلَّى الله عليه و آله فرمود : آيا فردى از شما\r\n","description":"","footnote":"","page_name":" 418 ","page_number":434},
  {"content":"\r\nتوان آن را ندارد كه هر شب يك سوم قرآن را بخواند ؟ عرض كردند : چه كسى قادر خواهد بود كه چنان كند ؟ فرمود : سورهء * ( قُلْ هُوَ الله أَحَدٌ ) * يك سوم قرآن است .\r\n\r\nباب 183 - خويهائى كه مايهء شرف و بزرگوارى انسان مىشوند\r\n1 - حمّاد بن عثمان گويد : شخصى خدمت حضرت صادق عليه السّلام آمد و عرض كرد : اى فرزند رسول خدا ، اخلاق ارزنده را برايم بيان فرما . فرمود :\r\nگذشت از كسى كه به تو ستمى نموده ، و پيوستن به آن كسى كه رابطه اش را با تو بريده باشد ، و بذل و بخشايش به شخصى كه تو را محروم نمايد ، و گفتن حقّ ، گرچه به زيانت باشد .\r\n2 - جرّاح مدائنىّ گويد : امام صادق عليه السّلام به من فرمود : آيا دوست دارى كه برايت بگويم اخلاق و الا چيست ؟ [ گفتم : آرى ، فرمود : 
  ] عفو ديگران ، و كمك به\r\n","description":"","footnote":"","page_name":" 419 ","page_number":435},
  {"content":"\r\nبرادر ( مؤمن ) خويش از مال خود ، و بسيار به ياد خدا بودن .\r\n3 - عبد الله بن مسكان گويد : حضرت صادق عليه السّلام فرمود : خداوند تبارك و تعالى پيغمبر خود را به مكارم اخلاق ممتاز گرداند ، پس شما نيز خويشتن را بيازمائيد و اگر در شما نيز اين خصوصيّت بود خداى عزّ و جلّ را سپاس گوئيد و آرزومند فزونى آن باشيد . سپس حضرت ده تا از آنها را نام برد : يقين ، قناعت ، صبر ، شكر ، رضا ، اخلاق نيك ، سخاوت ، غيرت ، دلاورى ، مروّت .\r\n\r\nباب 184 - بسيار ياد خدا كردن\r\n1 - زيد شحّام گويد : امام صادق عليه السّلام فرمود : هيچ گرفتارى بر مؤمن دشوارتر از اين نيست كه از سه خصلت محروم گردد ، شخصى عرض كرد : آنها چيستند ؟ فرمود : كمك كردن و اظهار همدردى ( با برادران مؤمن خود ) از مالى كه در اختيار دارد ، انصاف ، دريغ نكردن از حقگوئى اگر چه به زيانش باشد ، و\r\n","description":"","footnote":"","page_name":" 420 ","page_number":436},
  {"content":"\r\nبسيارى ياد خدا ، آگاه باشيد من به شما نمىگويم كه ذكر خدا ، فقط گفتن « سبحان الله و الحمد لله و لا إله الَّا الله و الله اكبر » ( منزّه است خدا و سپاس خداى را ، و معبود بر حقّى جز او نيست ، و خدا بسيار بزرگ است ) مىباشد . بلكه ، اگر به چيزى رسد كه برايش حلال شده ، و يا بر او حرام گشته خدا را ياد آورد .\r\n2 - أبو بصير گويد : امام باقر عليه السّلام فرمود : از دشوارترين مواردى كه بندگان بايد عمل كنند : انصاف داشتن شخص است ، و همدردى مرد است با برادر ( مؤمن ) خود ، و در همه حال به ياد خدا بودن . عرض كردم : خدا تو را خير بدهد - واقعيت ذكر خدا در هر حال چيست ؟ فرمود : هنگام ارتكاب معصيت به ياد خدا مىافتد و اگر نزديك است به آن آلوده شود ، ذكر خدا ميان او و معصيت حايل مىگردد ، و اين است فرمودهء خدا : * ( إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ ) * ( البتّه آنان كه از شرك و معاصى پرهيز كرده‌اند ، چون برسد به ايشان وسوسه و مكرى از شيطان ، ياد كنند خدا را پس ايشان راه صواب را بينند - أعراف 7 : 201 ) .\r\n3 - حسين بزّاز گويد : امام صادق عليه السّلام به من فرمود : آيا نمىخواهى تو را\r\n","description":"","footnote":"","page_name":" 421 ","page_number":437},
  {"content":"\r\nآگاه سازم از دشوارترين واجباتى كه خداوند بر آفريدگانش لازم شمرده ؟ عرض كردم : آرى ( مايلم ) ، فرمود : حق دادن به مردم از خودت ، و همدردى با برادرت و ياد كردن خدا در هر جا . امّا توجّه داشته باش ! من نمىگويم كه ذكر خدا فقط گفتن « سبحان الله و الحمد لله و لا إله الَّا الله و الله اكبر » است ، گرچه آن هم ذكر خداست ، اما مقصود از آن ياد خداست در هر جا و هر گاه كه به اطاعتى يا نافرمانى از او ، روى آورى .\r\n4 - أبو جارود كندىّ از امام صادق عليه السّلام روايت نموده كه فرمود :\r\nطاقت فرساترين أعمال در سه مورد است : انصاف دادن به مردم از خودت ، تا به آن اندازه كه براى خود نپسندى جز آنكه همانند آن را بر ديگران بپسندى ، و همدردى با برادرانت از ثروت خويش و ياد خدا بودن در هر حال ، كه آن هم فقط گفتن « سبحان الله و الحمد لله و لا إله الَّا الله و الله اكبر » نيست بلكه چون فرمان خداى عزّ و جلّ در انجام كارى بود ، بدان عمل نمايى ، و هر گاه نهى خداى عزّ و جلّ در بارهء عملى وارد شد ، آن را انجام ندهى .\r\n","description":"","footnote":"","page_name":" 422 ","page_number":438},
  {"content":"\r\n5 - و در خبر ديگرى از حضرت صادق عليه السّلام روايت شده كه در بارهء فرمودهء خداوند عزّ و جلّ * ( اذْكُرُوا الله ذِكْراً كَثِيراً ) * ( خدا را ياد آريد ، يادى فراوان - أحزاب : 41 ) از آن جناب پرسيده شد كه اين « ذكر كثير » چيست ؟ فرمود : كسى كه تسبيح حضرت فاطمه عليها السّلام را گويد ، خدا را به ذكر كثير ياد كرده است .\r\n( استادم ) محمّد بن حسن - رحمه الله - حديث كرد ما را به سند خود ، از محمّد بن مسلم گويد : در آخر حديثى فرموده : تسبيح حضرت فاطمه عليها السّلام ، از جملهء ذكر كثيرى است كه خدا فرموده : * ( فَاذْكُرُونِي أَذْكُرْكُمْ ) * ( مرا ياد كنيد ، تا منهم شما را از ياد نبرم - بقره 2 : 152 ) .\r\nبه يارى و لطف پروردگار جزء نخست به پايان رسيد\r\nو ستايش مخصوص پروردگار جهانيان است ، و رحمت خدا بر سرور ما محمّد صلَّى الله عليه و آله پيامبر اكرم و خاندان بزرگوار ، و سپاس بيكران بر قادر متعالى كه در آستانهء ماه مبارك رمضان سنه 1411 قمرى مطابق سنهء 1369 شمسى مرا به اتمام و ترجمهء فارسى آن موفّق گردانيد .\r\n\r\n","description":"","footnote":"","page_name":" 423 ","page_number":439}
  ]