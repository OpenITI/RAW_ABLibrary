[
  {"content":"\r\n\r\nمرآة البلدان\r\nتأليف\r\nمحمدحسن خان اعتماد السلطنه\r\nجلد سوم\r\nبا تصحيحات ، حواشى و فهارس\r\nبه كوشش\r\nدكتر عبدالحسين نوائى و ميرهاشم محدث\r\n\r\n","description":"","footnote":"","page_name":" 1413 ","page_number":1},
  {"content":"\r\n\r\nبسم الله الرحمن الرحيم\r\nانتشارات دانشگاه تهران\r\nشمارهء 1921\r\nشمارهء مسلسل 2644\r\nناشر : مؤسسهء انتشارات و چاپ دانشگاه تهران\r\nتاريخ انتشار اسفندماه 1367\r\nتيراژ چاپ : 3300 نسخه\r\nچاپ مؤسسهء انتشارات و چاپ دانشگاه تهران\r\nمسئوليت صحت مطالب كتاب با مؤلف است\r\nكليه حقوق براى دانشگاه تهران محفوظ است\r\n\r\n","description":"","footnote":"","page_name":" 1414 ","page_number":2},
  {"content":"\r\n\r\n\r\n[ مقدمه 
  ]\r\nبسم اللّه الرّحمن الرّحيم بر مطالعه‌كنندگان پوشيده نيست كه قصد مؤلف در ابتداى سنهء ماضيه اودئيل اين بود كه جلد دويم كتاب مرآة البلدان ناصرى حاوى تاريخ يك قرن سلطنت معدلت‌آيت اعليحضرت اقدس همايون شهريار صاحبقران و نگارش محامد و مآثر وجود مسعود خسرو كسرى نشان شاهنشاه كل ممالك محروسهء ايران ناصر الدين شاه قاجار ادام الله ملكه و سنين سلطنته و شرح حال شاهنشاه‌زادگان عظام و صدور صاحب مقام و وزراء و رجال و اعيان و برآوردگان اين آستان آسمان‌جاه و مطيفين اين درگاه خلايق‌پناه و ساير وجوه اهل مملكت باشد . ولى از آنجا كه در بيشتر از شهور آن سال خيرمآل در جمع‌آورى اسباب و اسناد صحيحهء لازمه از قبيل كتب و دفاتر مصنفين اين عهد فرخنده مهد و روزنامجات و اوراق يادداشتهاى نويسندگان و ارقام و فرامين قضا آئين ، بذل مساعى و جهد مىنمود ، بعد از اقدام ، ضيق مجال انجام مرام را در خاتمهء سنهء مسعوده در حيز محال گذاشت . و چون در اوايل سال فيروزى مثال بارس‌ئيل موكب اعلى عازم سفر خجسته اثر فرنگستان بود و چاكر آستان مقدس را به شرف التزام ركاب معلى امر و اشارت رفت جلد دويم كتاب مرآة البلدان به شرح سال پانزدهم سلطنت با سعادت همايون كه مطابق سنهء هزار و دويست و هفتاد و هشت باشد ختم و به طالبين و راغبين تقسيم شد عرفت الله بفسخ العزايم و نقض الهمم گويان از مطالعه‌كنندگان\r\n\r\n","description":"","footnote":"","page_name":" 1415 ","page_number":3},
  {"content":"\r\n\r\nعذر خواستم و به امتثال مثال قدر تمثال پادشاهى ، ديباچهء خلوص چاكرى را به عنوانى شايسته آراستم . بعد از آن كه به من الله و عونه آن مسافرت صورت اختتام يافت و معاودت داعى ، اهتمام به نيل بقيهء مرام آمد مجددا شروع به مقصود نمود و جلد سيم كتاب مرآة البلدان ناصرى را ابتدا به شرح سال شانزدهم سلطنت با ميمنت شاهنشاهى صان الله تعالى ملكه - عن التناهى كه مطابق با سنهء هزار و دويست و هفتاد و نه هجرى مىباشد كرد و بعينه چون سال گذشته در خاتمهء هر سنه وقايع معظمهء حادثه در تمام روى زمين را به عبارتى وافى و مختصر مذيل داشت و منتهى ساخت به نگارش وقايع سال خير اشتمال بارس‌ئيل سنهء هزار و دويست و نود و پنج هجرى .\r\nو در حصول اين مقصد مستطاب و شمول كتاب بر فوايد كثيره و منافع عظيمه و اجتناب از مواقع زلل و احتراز از موارد خطل ، رجاء واثق به مظاهرت خالق بىچون‌وچند و حضرت قيوم بىمثل و مانند است .\r\nحسبنا الله و نعم الوكيل و توكلت عليه و هو خير الدليل فى كل سبيل .\r\n\r\n","description":"","footnote":"","page_name":" 1416 ","page_number":4},
  {"content":"\r\n\r\n\r\nشرح سال شانزدهم سلطنت اعليحضرت اقدس همايون شاهنشاه صاحبقران ادام الله تعالى ايام ملكه و دولته مطابق سنهء هزار - و دويست و هفتاد و نه هجرى ايت‌ئيل تركى\r\nاز به دو اين سال خيرمآل ، وجههء همت خسروانه انتظام ممالك و امور و توجه مصالح حال جمهور رعيت و ترفيه عباد و تمشيت بلاد بود .\r\nتعزيه‌خوانى دولتى در تكيهء مباركهء سلطنت‌آباد داير است .\r\nبنابر خدمات صادقانه جناب ميرزا سعيد خان وزير امور خارجه به اعطاى يك رشته شرابهء مرصع به جواهر ثمينه جناب معزى اليه را مفتخر فرمودند .\r\nخالصجات ورامين و نظم و نسق آن بلوك به رحمة الله سارى اصلان واگذار شد .\r\nحاجى ميرزا بزرگ تاجر شيرازى چون تقريبا يك صد باب كارخانهء شال‌بافى در شيراز داير كرده كه شالهاى بسيار ممتاز درآن بافته مىشود به توسط نواب و الا اعتضاد السلطنه وزير علوم و صنايع و تجارت به منصب ملك التجارى شيراز سرافراز شد . مشهدى افراسياب تاجر زنجانى ساكن يزد نيز دراين بلد شصت باب كارخانهء شال‌بافى داير كرده است .\r\nبنابر اهتمامات نواب و الا اعتضاد السلطنه در مشاغل و خدمات مرجوعه به يك حلقه انگشترى الماس بسيار ممتاز نواب معظم اليه را مفتخر فرمودند .\r\n\r\n","description":"","footnote":"","page_name":" 1417 ","page_number":5},
  {"content":"\r\n\r\nضياء الملك والد مؤلف چون در امور وزارت عدليه مساعى جميله نموده بود به لقب جنابى سربلند گرديد .\r\nجناب ظهير الدوله محمد ناصر خان ايشيك آقاسىباشى حاكم استراباد و شاهرود و بسطام و غيره به يك قبضه قمهء مرصع مباهى آمد .\r\nحكومت بندر بوشهر به احمد خان نوائى مفوض شد .\r\nميرزا حسين وزير سابق دارالخلافه به منصب استيفاى ديوان همايون و ميرزا على برادر معزى اليه به منصب لشكرنويسى برقرار گرديدند .\r\nبعضى از ريش‌سفيدان تراكمهء ساروق و سالور ، به ارض اقدس ، خدمت نواب و الا حسام السلطنه حكمران خراسان آمده بر حسب استدعاى آنها اسامى ايشان را در ذيل سوارهء خراسانى ثبت و اسبهاى آنها را داغ كردند .\r\nمحمد قاسم خان والى حكمران گيلان در امور آن سامان مساعى جميله مىنمايد . ديوان تحقيق در گيلان برقرار است .\r\nموكب همايون روز چهاردهم محرم از قصر سلطنت‌آباد تشريف فرماى شهرستانك گرديده بعد از ده روز توقف در اينجا به كجور عزيمت فرموده از كجور به سياحت كنار درياى مازندران روانه شدند و پس از بازديد آن صفحات از راه بلدهء نورولار معاودت به قصبهء نياوران فرمودند .\r\nجناب حاجى ميرزا حسين خان وزير مختار و سفير مخصوص دولت عليهء ايران مقيم دربار دولت عثمانى به يك قطعه نشان تمثال بىمثال مبارك مكلل به الماس مفتخر گرديد .\r\nضياء الملك والد مؤلف وزير عدليهء عظمى به لقب نبيل « اعتماد - السلطنه » ملقب آمد .\r\nحاجى ميرزا محمد خان دبير مهام خارجه به وزارت وظايف و اوقاف كل ممالك محروسه سرافراز شد و ميرزا على خان ولد معزى اليه ( جناب امين الملك ) به نيابت اول وزارت امور خارجه برقرار گرديد .\r\nخط تلگرافى از دارالخلافهء باهره به اهتمام نواب و الا اعتضاد السلطنه تا گيلان امتداد يافت و نواب معظم اليه را به اعطاى يك قطعه گل كمر مرصع مفتخر فرمودند .\r\n\r\n","description":"","footnote":"","page_name":" 1418 ","page_number":6},
  {"content":"\r\n\r\nاردوى بزرگى در چمن اوجان زده‌اند . اين اوقات ، حضرت شاهنشاه‌زادهء اعظم و الا وليعهد دولت ايران ، سلطان مظفر الدين ميرزا ، با عزيزخان سردار كل به سركشى اردو رفته‌اند .\r\nروز بيست و يكم محرم در استراباد از سمت قبله ابرى ظاهر شده به زمين مىآيد بعد به هوا صعود مىكند و در بين صعود صداهاى مهيب از او به سمعها مىرسد و پس از يك ساعت از هم پاشيده آتشى از او نمايان مىگردد و آن روز هواى استراباد به‌طورى گرم مىشود كه اغلب از گرما بىحال مىشوند .\r\nجشن مولود همايون را شب ششم ماه صفر در تمام بلاد ممالك محروسه باشكوهى تمام گرفتند .\r\nجناب مسيو جروتى وزير مختار دولت ايطاليا ، حامل نامهء مودت - علامه اعليحضرت پادشاه ايطاليا با نشان درجه اول سلطنتى آن‌دولت ، اين اوقات وارد دارالخلافه شده روز بيست و سيم ربيع الاول با همراهان خود به حضور مهر ظهور مبارك مشرف گرديد و هريك به قدر مرتبهء خود مورد تفقدات خسروانه گرديدند .\r\nميرزا قهرمان مستوفى نظام آذربايجان به يك قطعه نشان از درجهء سيم سرتيپى و رياست دفتر لشكر آذربايجان سرافراز شد .\r\nموكب همايون روز بيست‌وپنجم ربيع الاول بنابر اعتدال هوا از ييلاق شميران تشريف‌فرماى شهر گرديد .\r\nفوج فراهانى مأمور ساخلوى فارس را به نصر الله خان سرتيپ سپردند .\r\nمحمد رحيم خان سرتيپ سوارهء ايلات قزوين به منصب سرتيپى اول سرافراز شد .\r\nآب قنات دوشان تپه جارى و درياچهء بسيار بزرگى در برابر دوشان - تپه بنا مىكنند .\r\nحاجى قوام الملك شيرازى به يك قطعه نشان از مرتبهء اول امير - تومانى با حمايل مخصوص آن سرافراز شد .\r\nآقا محمد ابراهيم معمارباشى به يك قبضه كارد مرصع و لقب خانى نايل گرديد .\r\n\r\n","description":"","footnote":"","page_name":" 1419 ","page_number":7},
  {"content":"\r\n\r\nمحمد اسماعيل خان وكيل الملك ، در معابر كرمان و شهر و بلوك ، رباط و حمامهاى خوب و كاروانسرا و بازار مىسازد و در آبادى آن ولايت نهايت ساعى است .\r\nاين اوقات ايام هفته را تقسيم كرده در هر روزى ذات ملكوتى صفات مقدس به عرايض يكى از وزرا رسيدگى مىفرمايند و مطلب فورى كه پيدا شود همان وقت به عرض مىرسد ؛ و روز دوشنبه كه روز تعطيل است ، محض اين‌كه هيچ امرى معوق نماند ، احكام و بروات و فرامين به صحهء همايون مىرسد .\r\nميرزا هدايت پسر مرحوم نصير الملك به منصب مستوفيگرى سرافراز شد .\r\nمحمد اسماعيل خان وكيل الملك به اعطاى يك قطعه نشان تمثال بىمثال همايون مفتخر گرديد .\r\nحاجى ميرزا على پيشخدمت به لقب مشكوة الملك ملقب شد .\r\nجهانگير خان سرتيپ و جنرال آجودان مخصوص به رياست قورخانهء مباركه سرافراز گرديد .\r\nعليقلى خان نايب اول آجودان‌باشى به يك قطعه نشان از مرتبهء سرتيپى و حمايل مخصوص آن مفتخر گرديد . على آقا نايب دويم آجودان - باشى به نيابت اول نايل آمد .\r\nعليقلى خان سرهنگ تلگرافخانه ( جناب مخبر الدوله ) كه در امتداد سيم تلگراف گيلان خدمت كرده به منصب سرتيپى سيم و دويست تومان اضافه مواجب سرافراز شد .\r\nحاجى كاظم تاجر تبريزى به منصب ملك التجارى آذربايجان منصوب گشت .\r\nميرزا هادى كارگزار خارجهء كرمانشهان به نشان از درجهء اول سرهنگى و حمايل آن نايل آمد .\r\nنواب و الا حاجى محمد ولى ميرزا به منصب وزارت دارالشوراى كبرى سرافراز گرديد .\r\nشاهزاده سام ميرزا به سرهنگى سوارهء كرد و ترك برقرار و يك صد نفر سوارهء عبد الملكى را نيز به معزى اليه سپردند .\r\n\r\n","description":"","footnote":"","page_name":" 1420 ","page_number":8},
  {"content":"\r\n\r\nبندهء مؤلف به منصب جنرال آجودانى و تشريف همايون سربلند آمد .\r\nجناب ناصر الملك محمود خان مشير خاص حضور همايون كه از اجزاى شوراى وزارت است به رسم وزير مختارى مأمور به اقامت دربار دولت انگليس شد . امان الله خان سرتيپ به مستشارى سفارت مزبوره و به اعطاى يك قطعه نشان از درجهء سيم سرتيپى با حمايل مخصوص آن قرين افتخار آمد . محمد على آقا نايب اول آجودان‌باشى و مترجم اول وزارت خارجه به لقب خانى و نيابت اول سفارت مزبور مباهى گرديد .\r\nمحمد مهدى خان سركشيكچىباشى « 1 » به يك قطعه نشان تمثال بىمثال همايون مفتخر گرديد .\r\nعبد العلى خان اديب الملك « 2 » پيشخدمت خاصه به حكومت قم سرافراز شد .\r\nميرزا مهدى منشى مهام خارجهء مازندران به يك قطعه نشان سرهنگى از درجهء اول با حمايل مخصوص آن سرافراز آمد .\r\nچون آغا بشير سرهنگ سربازان حبشى و كوچك وفات نمود فوج مزبور را به ابو الفتح خان ولد مرحوم خانباناخان سپردند .\r\nسوارهء مقدم مراغه سپرده به حسام الدوله شدند .\r\nابو الفتح خان پسر مرحوم عبد الحسين خان جوانشير به منصب سرهنگى فوج اول خاصه سرافراز گرديد .\r\nتراب خان سرهنگ سابق سواره‌نظام به منصب نيابت اول آجودان‌باشى مفتخر گرديد .\r\nچون ابو الفتح خان سرتيپ فوج شقاقى مأمور ساخلو فارس مرحوم شد ، باقرخان خوئى - كه منصب سرهنگى خارج از فوج داشت - به سرهنگى فوج مزبور سرافراز و مأمور فارس گرديد .\r\nباقرخان كه در كارخانهء شماعى خدمات كرده بود به منصب سرهنگى مفتخر گرديد .\r\nآقا محمد حسن خواهرزادهء مرحوم آقا على اصغر معين التجار به لقب « معين التجارى » نايل گرديد .\r\n\r\n\r\n","description":"","footnote":"\r\n( 1 ) - پسر محمد خان سپهسالار سركشيكچىباشى و داماد ناصر الدين شاه .\r\n( 2 ) - برادر محمد حسن خان اعتماد السلطنه .\r\n","page_name":" 1421 ","page_number":9},
  {"content":"\r\n\r\nنواب عليقلى ميرزا ولد نواب و الا عماد الدوله « 3 » ملقب به صارم - الدوله گشت و رياست كل قشون كرمانشهان را نيز به نواب معزى اليه واگذار فرموده به اعطاى يك قبضه شمشير گل مرصع او را مفتخر فرمودند .\r\nجناب ميرزا فتحعلى خان صاحب ديوان به يك قطعه نشان امير تومانى و يك رشته حمايل مخصوص آن سرافراز شدند .\r\nميرزا احمد خان ساعد الملك ولد مرحوم امير اتابيك اعظم « 4 » به اعطاى يك قطعه نشان تمثال بىمثال همايون مكلل به الماس سرافراز گرديد .\r\nحاجى اسماعيل خان سرتيپ ماكوئى به يك قطعه نشان و حمايل سرتيپى سرافراز گرديد .\r\nابو الفتح خان سرهنگ سربندى مرحوم شده مصطفى خان ولد او به منصب سرهنگى فوج مزبور برقرار گرديد .\r\nجعفر خان ياور كل به منصب سرهنگى خارج از فوج برقرار گرديد .\r\nمحمد كاظم‌خان سركردهء بكشلو به اعطاى يك قطعه نشان سرهنگى مفتخر آمد .\r\nفوج جديد كرمان به لقب « شوكت » سرافراز آمد .\r\nدر كارخانهء شماعى دارالخلافه چند قسم شمع در كمال خوبى به سبك شمعهاى فرنگى مىريزند .\r\nحاجى محمد صادق تاجر طهرانى ساكن يزد به منصب ناظم التجارى سرافراز شد .\r\n\r\n\r\n","description":"","footnote":"\r\n( 3 ) - عماد الدوله امامقلى ميرزا پسر ششم محمد على ميرزا دولتشاه و پدر زن ناصر الدين شاه . اين زن تنها 28 ماه در حرم شاه قاجار بود و در جوانى درگذشت .\r\n( 4 ) - منظور ميرزا تقى خان امير كبير است . وى از ازدواج نخستين خود پسرى داشت به نام « احمد » كه لقب ساعد الملك يافت و دو دختر . و از بطن زن دوم خود عزة الدوله تنها دو دختر داشت يكى به نام همدم الملوك ملقب به همدم السلطنه و ديگرى به نام تاج الملوك .\r\nمهدعليا مادر ناصر الدين شاه اين دو نوهء دخترى را به دو نوهء پسرى خود داد : همدم الملوك - خانم زن سلطان مسعود ميرزا ظل السلطان شد و تاج الملوك خانم زن مظفر الدين ميرزا . اين زن كه بعدها لقب « ام الخاقان » يافت مادر محمد على شاه است .\r\n","page_name":" 1422 ","page_number":10},
  {"content":"\r\n\r\nاين اوقات كتابچهء دستور العمل به حكم همايون براى ديوانخانهء عدليهء عظمى نوشته و صدر آن موشح به دستخط همايون شده .\r\n\r\nصورت كتابچه از قرار ذيل است :\r\n« از آنجا كه نشر عدل و انصاف و رفع ظلم و اعتساف همواره منظور نظر معدلت اتصاف همايون است كه دست ظالم از تعدى بر مظلوم كوتاه گردد و اساس ظلم و فساد تباه شود و حصول اين مأمول خجسته درنظر انور همايون به استحكام عمل ديوان عدليهء اعظم منوط و مربوط آمد ، لهذا حكم همايون بدين منوال به شرف نفاذ مقرون گرديد كه چون احكام ديوان عدليهء اعظم عموما از لحاظ نظر انور همايون مىگذرد يا به حكم همايون صادر مىشود ، على هذا مىبايد كافهء مردم ، از حكام و اعالى و ادانى احكام ديوان عدليهء اعظم را كه در طى دعاوى عارضين صادر مىشود ، اعم از دارالخلافه و ساير ممالك محروسه ، معتبر و تالى فرامين مباركه بدانند و از آن عدول و انحراف نورزند و حكام عموما اجراى آن را فرض شمارند و همچنين تمسكات « 5 » و حجج « 6 » را كه در معاملات و دادوستد به يكديگر مىدهند به مهر ديوان عدالت برسانند و در هر وزارتخانه كه فىمابين ابوابجمعى آنها گفتگوئى به هم برسد هر يك سند و تمسك به مهر ديوانخانهء عدالت داشته باشند معتبر شمارند و مرجح دارند و اگرچه در نفس الامر وضع ديوانخانه كه به‌جهت رفع ظلم و جور است حدى نبايد برآن مقرر شود لكن براى اين‌كه در وزارتخانه‌ها و ممالك محروسه كار به اشكال نكشد براى ديوانخانهء عدليه حدى به اين نحو امر و مقرر فرمودند كه در ضمن دو فصل مرقوم مىشود :\r\n\r\nفصل اول : در تكليف ساير وزارتخانه‌ها با ديوان عدليهء اعظم\r\nوزارت امور خارجه نظر به اين‌كه يك طرف مدعى يا مدعى اليه از\r\n\r\n\r\n","description":"","footnote":"\r\n( 5 ) - تمسك به معناى قبض ، سند ، نوشته و حجت مكتوب ( آنندراج ) .\r\n( 6 ) - حجج جمع حجت به معناى سند و مدرك ( فرهنگ معين ) .\r\n","page_name":" 1423 ","page_number":11},
  {"content":"\r\n\r\nتبعهء خارجه خواهد بود بايد كارى كه فىمابين تبعهء اين دولت و اتباع خارجه اتفاق مىافتد بگذرد به اين جهت از وزارت عدليه مداخله درآن جايز نيست مگر اين‌كه تبعهء خارجه نيز به اطلاع سفارت آن‌دولت و وزير امور خارجه خود رجوع به ديوان عدالت نمايند . البته بايد رسيدگى و احقاق حق به عمل آيد .\r\nتوضيح آن‌كه اگر از متداعيين يكى از تبعهء خارجه باشد اين خالى از دو صورت نيست : يا عارض اعم از داخله و خارجه به صرافت طبع خود به وزارت عدليه رجوع خواهد كرد ، وزارت خارجه كارى كه دراين ميانه خواهد داشت فرستادن وكيلى است به وزارت عدليه كه از به دو تا ختم گفتگو مستحضر شده مراتب را به وزارت خود اطلاع دهد و اگر به عكس باشد ، از وزارت عدليه همين وكيل در وزارت خارجه لابد حاضر خواهد شد براى ختم كار و كسب استحضار . اين دو وزارت دراين دو قسم محاكمات كه يكى خارجه باشد و ديگرى داخله حتما از ختم گفتگو بايد يكديگر را اطلاع دهند و به استحضار هم قطع و فصل گفتگو را نمايند . ساير وزارتخانه‌ها نظر به اين‌كه لفظ عارض مخصوص است به اين كه در ديوانخانهء عدالت رسيدگى و احقاق حق شود ابدا احدى از متعلقات ساير وزارتخانه‌ها را از عرض به ديوان عدليهء اعظم نبايد ممانعت كنند .\r\nفرضا اگر دو نفر تاجر يا دو نفر از اهل نظام يا از دفتر استيفا و غير اينها رجوع به ديوانخانهء عدالت نمايند به دقت غوررسى نموده احقاق حق به عمل خواهند آورد و اگر مدعى يكى از وزارتخانه [ هائى 
  ] باشد كه مدعى عليه او هم از ابواب جمعى آن وزارتخانه باشد مثل تاجر از تاجر يا سرتيپ از سرهنگ و بالعكس و كذلك كه مدعى عليه حضور نداشته باشد از ديوانخانهء عدالت آدمى به همراهى آن مدعى به آن وزارتخانه خواهند فرستاد كه در همانجا رئيس آن وزارتخانه به اطلاع آن مأمور ديوان عدالت رسيدگى و احقاق حق نمايد و كيفيت قطع و فصل ما بين مدعى و مدعى عليه را از آن وزارتخانه به ديوان عدالت خواهد فرستاد كه به عرض حضور همايون برسد و اگر مدعى از يك وزارتخانه و مدعى عليه از وزارتخانهء ديگر باشد كه مدعى به ديوان عدالت آمده عارض شود ، وزير ديوان عدليه مىبايد طرفين را حاضر نموده غوررسى و احقاق حق را به عمل آورده مثلا يا تاجر يا بزاز و بقال و كاسبى از يك نفر\r\n\r\n","description":"","footnote":"","page_name":" 1424 ","page_number":12},
  {"content":"\r\n\r\nصاحب‌منصب يا تابين قشون ادعاى طلبى يا اظهار تظلمى نمايد يا به عكس به ديوان عدالت عارض شود وزير ديوانخانهء عدالت مىبايد با نوشته در كمال ادب معروض عنه را از وزارتخانهء متعلقه به آن مطالبه نمايد كه در ديوانخانهء عدليه حاضر شود از وزارتخانه كه مدعى عليه ابوابجمع آن است مىبايد فورا بلا تأمل هركس باشد روانهء ديوانخانهء عدليه نموده آدمى هم از خود همراه نمايد كه به اطلاع آدم آن وزارتخانه امناى ديوان عدالت با كمال دقت رسيدگى نموده و تفكيك عمل و تحقيقات لازمه نموده احقاق حق نمايند و الا اگر مدعى عليه در حاضر شدن استنكاف و تعلل و تأمل نمايد وزير ديوان عدالت حق خواهد داشت كه به عرض خاكپاى مبارك رسانيده محصل مأمور شده حكما مدعى عليه را در ديوان عدالت حاضر سازد و هيچيك از وزارتخانه‌ها حق نخواهد داشت كه غير از ابوابجمعى خود مداخله در ابوابجمعى ديگرى نمايد مگر وزارت عدليه كه حق دارد در هر وزارتخانه و هرجا و هركس عارضى به‌هم رسد غورى نموده احقاق حق به عمل آورده به شرايط معلومهء معينه كه مرقوم شد و در هر دايرهء وزارتى گفتگوئى كه منتهى به رجوع شرع باشد رسيدگى و اجراى آن بالانحصار مخصوص وزارت عدليهء اعظم خواهد بود .\r\n\r\nفصل دويم : در تكاليف ديوان عدليهء اعظم به احكام ممالك محروسه :\r\n\r\nشق اول : در تكاليف ما بين وزير عدليهء اعظم با حاكم دارالخلافه است\r\nساكنين و متوطنين و متوقفين دارالخلافه اعم از غريبه يا بومى به اقسام مختلفه مىباشند : نوكر ، تاجر ، تبعهء خارجه ، كسبه ، خوش‌نشين ، رعيت ، زارع .\r\nآنچه متعلق به ساير وزارتخانه‌ها باشند از قبيل نوكر و تاجر و تبعهء خارجه و غيره حكم آنها به نحوى است كه در فوق مرقوم شد .\r\nآنچه كسبه و رعيت و زارع است موافق قاعدهء كليه كه ديوان عدالت ذى حق است در رسيدگى عرايض و احقاق حق كافهء ناس همين حق را\r\n\r\n","description":"","footnote":"","page_name":" 1425 ","page_number":13},
  {"content":"\r\n\r\nدر رسيدگى عموم اهالى دارالخلافه و توابع نيز دارد . لكن محض ملاحظهء تقويت حاكم دارالخلافه از جانب سنى الجوانب همايون امر و مقرر مىشود كه اهالى دارالخلافه و توابع مختار هستند دراين‌كه عرض خود را به ديوان عدالت بياورند يا نزد حاكم و وزير دارالخلافه ببرند . حاكم و وزير دارالخلافهء طهران نبايد احدى را ممانعت از عرايض ديوان عدالت نمايد و در ديوان عدالت هم اگر عارضى از اهالى و نواحى عرض كند آن هم بر دو قسم است : اگر عرض عارض از دست گماشتگان حاكم و وزير و مباشرين دارالخلافه و توابع باشد ، بر ذمهء امناى ديوان عدالت فرض است كه عرض عارض را به خاكپاى همايون رسانيده به نحوى كه از جانب سنى الجوانب همايون امر و مقرر مىشود معروض عنه را حاضر نموده با كمال دقت و غوررسى رسيدگى نمايند و بعد از عرض حضور ساطع النور همايون احقاق حق نمايند . دراين صورت اگر از جانب امناى ديوان عدليه معروض عنه را احضار نمايند اگرچه شخص حاكم يا وزير باشد بايد در ديوان عدالت بدون عذر حاضر گردد و از عهدهء جواب مدعى به‌طور حساب برآيد و هيچ كارى را براين مقدم ندارد و الا اگر مدعى از كسان و بستگان حاكم دارالخلافه باشد از جانب امناى ديوان عدالت آدمى همراه مدعى مأمور شده نزد حاكم و وزير دارالخلافه ببرد حاكم نيز مدعى عليه را حاضر نموده در حضور مأمور ديوان عدالت با كمال دقت و بىغرضى غوررسى و احقاق حق نمايد و مأمور ديوان عدالت كيفيت را نوشته به وزير ديوان عدليهء اعظم بدهد تا به‌نظر انور اقدس همايون برساند و اگر حاكم و وزير دارالخلافه در رسيدگى عرض عارض طرف و غرضى منظور كنند كه مدعى غرض و طرفدارى آنها را در ديوان عدالت برساند ، يا حاكم و وزير به بىاعتنائى و اهمال و طفره بگذرانند و به عرض عارض رسيدگى ننمايند و آدمى كه از ديوان عدليه مأمور مىشود معطل دارند كه از پنج روز بگذرد دراين صورت وزير ديوان عدالت حق خواهد داشت كه مدعى عليه را در هرجا و هركس باشد در ديوانخانهء عدليه با مدعى حكما حاضر ساخته رسيدگى نموده و احقاق حق نمايد و به عرض خاكپاى همايون برسانند و نيز اگر مدعى مزبور به سبب موجهى كه در ديوان عدالت نمايد انكار از ترافع و تحاكم در نزد حاكم و وزير دارالخلافه نموده به سببى موجه دهشت نمايد ، از\r\n\r\n","description":"","footnote":"","page_name":" 1426 ","page_number":14},
  {"content":"\r\n\r\nديوان عدالت به حاكم و وزير دارالخلافه مىنويسند كه مدعى عليه را با آدمى از خود به ديوان عدليه بفرستيد تا به اطلاع آدم حاكم و وزير طى دعواى طرفين به حق بشود و حاكم و وزير دارالخلافه نيز مدعى عليه بلا - تأمل بايد بفرستند . بديهى است محض تقويت حاكم و وزير دارالخلافه وزير ديوان عدليهء اعظم رجوع محاكمات و گفتگوى فى ما بين اهالى دارالخلافه را كه در تحت حكومت مندرج هستند مهما امكن به خودشان خواهند نمود . لكن حاكم و وزير دارالخلافه مىبايد در اجراى اوامر و نواهى احكام ديوان عدليهء اعظم به هيچوجه مسامحه و اهمال جايز ندارند و هيچ حكمى را از ديوان عدالت مهمل و متروك نگذارند و امر عارض را به هرجا منتهى كردند به وزارتخانهء عدليه اطلاع دهند كه به واسطهء وزارتخانهء مزبور مراتب را به عرض حضور همايون برسانند .\r\nزيرا كه احكام ديوان عدليهء اعظم راجع به وجود مسعود همايون و با عرض خاكپاى مبارك است و تخلف از آن خلاف رأى معدلت‌آراى همايون است .\r\n\r\nشق ثانى :\r\nدر تكاليف ديوان عدليهء اعظم است به احكام ولايات ممالك محروسه نظر به اين‌كه اجراى حقوق ذوى الحقوق و رفع ظلم و دفع جور پيوسته مركوز ضمير منير همايون است لازم بود مانند دارالخلافه در هر ولايتى نيز ديوانخانه با اجزاء و اسباب آن از جانب ديوان عدليهء اعظم مقرر گردد كه طى دعاوى مردم بالتمام در آنجا بشود و هميشه روزنامهء كل به ديوان عدليهء اعظم برسد كه امناى ديوان عدالت ثبت‌وضبط كنند تا پس از اين دعاوى گذشته را در هرجا كه باشد دوباره نتوانند از سر بگيرند و مزاحمت به اولياى دولت يا به‌طرف منازع برسانند . لكن چون حكام ممالك محروسه متمسك به اين هستند كه برقرار نمودن ديوانخانه يا اجزاء و لوازم آن مايهء اختلال امر حكومت مىشود ، لهذا به ملاحظهء تقويت حكام عجالة از اين منظور بزرگ خجسته صرف‌نظر فرموده ، امر و مقرر داشتند كه از ديوان عدليهء اعظم به هر ولايتى يك نفر آدم عاقل آرام بىداعيه با عرض خاكپاى مبارك مأمور گردد محض از\r\n\r\n","description":"","footnote":"","page_name":" 1427 ","page_number":15},
  {"content":"\r\n\r\nجهت اين‌كه اشخاصى كه به دربار همايون آمده به ديوان عدليهء اعظم عارض مىشوند براى اجراى هر حكمى محصلى مخصوص مأمور نشود و احكامى كه از ديوان عدالت به حكام صادر مىشود آن شخصى كه از جانب ديوان عدليه مأمور است ناظر اجراى آن حكم باشد كه حاكم آن ولايت چگونه با عارض رفتار نمود به هر نوع در اجراى حكم ديوان عدالت رفتار نمود مراتب را كما هو حقه به ديوان عدالت نوشته عرض نمايد . اگر حكام اجراى احكام ديوان عدليه را از روى بىغرضى و درستى جارى نمودند كه در خاكپاى مبارك ممدوح و مستحسن خواهد بود و الا كه بىاعتنائى كردند يا به عرض و طمع حق ذى حق را پايمال كردند بديهى است چنين حاكمى ظالم خواهد بود و رفع ظلم بر ذمت همت ملوكانه فرض است . درآن صورت واجب مىشود كه از ديوان عدالت مأمورين بزرگ مأمور شوند و رسيدگى به عرض و داد مردم مخصوص به آنها شود و براى حاكم هم آن اعتبار و اعتماد در حضور مهر ظهور همايون نخواهد بود و نيز مأمورى كه از جانب ديوان عدليه به جائى منصوب مىگردد ، اگر از مظلومين رعايا كسى از بستگان و گماشتگان حكام شكايت و غرضى داشته باشد كه به حاكم عرض كرده و حاكم به‌جهت طمع يا طرف - گيرى مدعى عليه اعتنا به عرض مدعى ننموده غوررسى و احقاق حق نكرده باشد مأذون خواهد بود كه عرض عارض را مخفيا به ديوان عدالت برساند كه از ديوان عدليه معروض خاكپاى مبارك افتد به هرچه اقتضاى رأى جهان‌آراى همايون باشد حكم محكم جهان مطاع از مصدر خلافت كبرى صادر خواهد گرديد . و اگر مأمورى كه از جانب ديوان عدليه به جائى منصوب مىشود دروغ و افترا در حق كسى از حاكم و غيره بنويسد يا به خلاف واقع عرض كند و در وقت غوررسى و تحقيق نتواند از عهدهء اجراى عرض خود برآيد هم مورد تنبيه خواهد شد و هم معزول از شغل و منصب و مواجب مىگردد و ابدا ديگر دراين دولت به هيچ خدمتى مأمور و منصوب نخواهد شد و در هيچ وزارتخانه‌اى او را نبايد به خدمت ديگر وادارند .\r\nاين است دستورالعمل تكاليف ديوان عدليهء اعظم كه بر حسب امر و ارادهء رأى بيضاضياى همايون اقدس مرقوم گرديد :\r\n\r\n","description":"","footnote":"","page_name":" 1428 ","page_number":16},
  {"content":"\r\n\r\n\r\nسواد دستخط مبارك\r\nچون خدمت و نظم عارضين ديوان عدليه را از شخص اعتماد السلطنه وزير عدليه خواسته‌ايم و بايد دراين فقرات كمال سعى را بكند ، لهذا اين كتابچهء دستورالعمل ديوانخانهء عدليهء اعظم بر وفق حكم و فرمايش ما نوشته شده و صحيح است . امناى ديوانخانه و ساير وزراء و حكام و غيره نبايد از اين تخلف نمايند . بيست و دوم جمادى الثانيه ايت‌ئيل 1279 .\r\nميرزا غفار خان صديق الملك كه چندى مأمور به اقامت سنت پطرز - بورغ بود اين اوقات معاودت به دارالخلافه نموده با كمال احترام او را وارد نمودند .\r\nكتاب « سرالحكمه » در تشريح و تجزيهء اجزاء صلبه و اجزاء سيالهء بدن انسان و كتاب « زينة الابدان » در امراض جلديه از مصنفات حكيم شليمرفلمنگى معلم قديم علم طب مدرسه طبع شده به فروش مىرسد .\r\nحاجى آقا باباى حكيمباشى به لقب ملك الاطبائى و يك قطعه نشان از درجهء دويم سرتيپى با حمايل مخصوص آن سرافراز گرديد .\r\nميرزا ابو الحسن خان صنيع الملك به اعطاى يك قطعه نشان سرتيپى و حمايل آن مباهى آمد .\r\nمعدن فيروزجى در زرند و ساوه « 1 » به اهتمام حاجى علىاكبر - امين معادن پيدا شده كه فيروزهء آن در كمال صفاست .\r\nدر شيراز ده روز زلزله‌هاى متوالى شده است .\r\nكليهء عمارات مباركات دولتى را به حاجى محمد خان حاجب الدوله سپردند .\r\n\r\n\r\n","description":"","footnote":"\r\n( 1 ) - ظاهرا « زرند ساوه » درستتر است .\r\n","page_name":" 1429 ","page_number":17},
  {"content":"\r\n\r\nمحض مزيد نظم و انتظام امر قشون دستخطى مبارك به افتخار جناب سپهسالار « 2 » شرف صدور يافت كه صورت آن از قرار ذيل است :\r\n\r\nسواد دستخط مبارك\r\nاولا اطمينان كامل به اعمال و افعال سپهسالار داشته و داريم . در باب عزل‌ونصب و جرح‌وتعديل و تصديق و تكذيب احكام و اوامر در كل عمل قشون ، ما بدون صوابديد و صلاح سپهسالار به هيچوجه حكمى نخواهيم فرمود و آنچه سپهسالار عرض بكند همان را ممضى و مجرى خواهيم داشت . در باب مواجب و تدارك نوكر كه به خرج ولايات مىآيد بايد سپهسالار شرحى بنويسد ، هر طورى كه صلاح مىداند ، كه مواجب و جيره درست و بىعيب در وقت و موقع به نوكر برسد به عرض برساند و از آن قرار حكم صادر شود . بايد طورى باشد كه مواجب سربازى يا سوارى را كه در اقصى بلاد ايران است مثل مواجب و جيرهء افواج و نوكر طهران كه حاضر ركاب هستند برسانند بدون كم‌وزياد . در باب اين‌كه هر ولايت رئيسى از وزارت جنگ بر سر قشون آنجا باشد از همه بهتر ديوانخانهء نظامى است .\r\nاما منتظم به اين طورى كه شفاها به سپهسالار فرموده‌ايم . اگر غيرمنتظم باشد بىمصرف است . بايد سپهسالار هميشه يك‌نوع مواظبت خاصى در فقرهء ديوانخانه‌ها داشته باشد و از التفات ظاهرى و باطنى ما بالمره خاطر جمع باشد .\r\nجناب سپهسالار را به اعطاى يك قطعه گل كمر مكلل به الماس مفتخر فرمودند .\r\nصبح شنبه غرهء شهر شوال المكرم نيم ساعت به طلوع آفتاب مانده نير اعظم از برج حوت به حمل تحويل نمود و سلام خاص در پيشگاه حضور مبارك منعقد گرديد . روز يك‌شنبه دويم سلام عام در تالار\r\n\r\n\r\n","description":"","footnote":"\r\n( 2 ) - محمد خان سپهسالار سركشيكچىباشى پسر امير خان سردار . اين امير خان در جنگ با قواى مددوف روسى كشته شد . وى دائى عباس ميرزا بود و پسر فتحعلى خان قاجار دولو .\r\n","page_name":" 1430 ","page_number":18},
  {"content":"\r\n\r\nتخت مرمر به مباركى اتفاق افتاد .\r\nپاشا خان امين شورى به يك قطعه نشان از درجهء امير تومانى مفتخر گرديد .\r\nحاجى ميرزا عبد الله خان مستوفى به يك قطعه نشان سرتيپى سرافراز شده و حكومت همدان را نيز به معزى اليه واگذار فرمودند .\r\nبعضى از طوايف تراكمه كه دم از خودسرى مىزدند ، ظهير الدوله حكمران استراباد آنها را تنبيه كاملى نمود . همچنين حيدر قلى خان حاكم بجنورد نيز طوايف ديگر تراكمه را كه مصدر شرارت بودند تأديب و منقاد كرده است .\r\nكلب حسين خان امين نظام به رياست قشون خراسان و منصب سرتيپى اول سرافراز شد .\r\nمحمد باقر خان سرهنگ به منصب سرتيپى سيم نايل گرديد .\r\nكارخانهء بلورسازى از حسن مراقبت نواب و الا اعتضاد السلطنه رونق كاملى دارد .\r\nميرزا عبد الرحيم خان كارپرداز اول و مخصوص دولت عليه مقيم تفليس به منصب شارژ دافرى و اقامت دربار دولت روس مفتخر گرديد .\r\nبراى مراكب بحريهء تبعهء دولت عليه وضع علم مخصوصى نمودند كه اسباب امتياز و تشخيص آنها باشد .\r\nحكومت استراباد و مازندران را به عهدهء كفايت عين الملك خوانسالار واگذار فرمودند و محمد على خان برادر معزى اليه به نيابت حكومت و ميرزا مصطفى خان بهاء الملك به مباشرى امور مازندران سرافراز شد .\r\nدوستعلى خان معير الممالك را به اعطاى يك قطعه نشان از درجهء امير تومانى قرين مفاخرت فرمودند .\r\nميرزا رضاى مستوفى خاصه پسر معين الملك به يك قطعه نشان سرتيپى با حمايل مخصوص آن سربلند آمد .\r\nعمارات ديوانى سبزه ميدان گيلان را حسب الامر مرمت مىنمايند .\r\nنواب و الا حسام السلطنه حكمران خراسان كه به‌جهت بعضى عرايض لازمه به دارالخلافه آمده به محل حكمرانى خود معاودت نمودند .\r\n\r\n","description":"","footnote":"","page_name":" 1431 ","page_number":19},
  {"content":"\r\n\r\nحضرت شاهنشاه‌زادهء امجد و الا يمين الدوله ( ظل السلطان ) دام اقباله به حكمرانى مملكت فارس منصوب و ظهير الدوله به وزارت حضرت معظم اليه مفتخر گرديد .\r\nحيدر قلى خان ايلخانى و حكمران بجنورد به يك قطعه نشان تمثال همايون مكلل به الماس سرافراز آمد .\r\nامير حسين خان ايلخانى زعفرانلو كه در غياب نواب و الا حسام - السلطنه در خراسان مأمور سرحددارى بود و اشرار تراكمه را به خوبى تدمير و تنبيه نموده به توسط نواب معظم اليه به يك قطعه شمشير گل و كرمك مرصع مباهى شد .\r\nمحمد على خان ايلخانى فارس به يك قطعه نشان تمثال بىمثال همايون مكلل به الماس سربلند گشت .\r\nحاجى قوام الملك به منصب متولى باشيگرى آستان حضرت ثامن - الائمه عليه السلام و لقب جنابى مفتخر گرديد .\r\nزين العابدين خان سرتيپ سوارهء شاهسون دويرن كه در خراسان خدمت كرده بود به اعطاى نشان و حمايل از درجهء اول سرتيپى اختصاص يافت .\r\nسيد على خان سرتيپ فيروزكوهى نيز چون در خراسان خدمت كرده بود به يك قطعه نشان از درجهء دويم سرتيپى نايل آمد .\r\nميرزا جعفر خان سرهنگ توپخانه كه در عربستان خدمت كرده بود به نشان و حمايل سرهنگى درجهء امتياز حاصل نمود .\r\nميرزا عبد اللّه خان مستوفى حاكم همدان ملقب به علاء الملك شد .\r\nآقا حسن نايب فراشخانهء مباركه به نشان و حمايل سرهنگى سرافراز گشت .\r\nنواب و الا معتمد الدوله حكمران عربستان و لرستان به يك قطعه نشان تمثال بىمثال همايون مباهى گرديدند . و سلطان اويس ميرزا ولد نواب معظم اليه رئيس ديوان نظامى لرستان به يك قطعه نشان از درجهء اول سرهنگى نايل آمد .\r\nولايات ملاير و تويسركان را به نواب و الا اعتضاد السلطنه وزير علوم واگذار فرمودند كه آنچه مخارج مدرسهء مباركهء دارالفنون است از\r\n\r\n","description":"","footnote":"","page_name":" 1432 ","page_number":20},
  {"content":"\r\n\r\nماليات اين ولايات اخذ و فاضل را به ديوان همايون موصول دارند .\r\nچراغعلى خان سراج الملك به منصب بيگلربيگى و رياست ديوان نظامى اصفهان برقرار گرديد .\r\n\r\nوقايع و سوانحى كه دراين سال در تمام روى زمين و اقطار كرهء ارض واقع و سانح گرديده\r\n\r\nاتائونى ينگىدنيا :\r\nجنگ ايالات جنوبى و شمالى در كمال سختى است . اگرچه فتح غالبا با عساكر شمالى است لكن هنوز نتيجه‌اى كه فايده‌اى از آن بردارند حاصل نشده . جنرال گران « 1 » سردار شمالى دو سه قلعهء معتبر از جنوبيها به زور اسلحه گرفته و متصرف شده است . لنكلن رئيس جمهورى اتائونى كه حالا به واسطهء اين اختلاف كه درميان شمالى و جنوبى است فقط رياست ايالات شمالى را دارد ، حكم به احضار صد و بيست هزار قشون علاوه بر قشون معمولى خود مىكند . دولت فرانسه درصدد ميانجيگرى است كه در ميان ايالات جنوبى و شمالى اصلاح نمايد . لكن وساطت اين دولت بىفايده مىماند . كمك باطنى انگليس به ايالات جنوبى .\r\nشورش سخت در نويرك « 2 » كه سبب چندين قتل و حرق عظيم مىشود .\r\nتقريبا معادل چهارصد كرور تومان پول ايران ، ايالات جنوبى تا اين وقت استقراض نموده و به مصارف جنگ رسانيده‌اند .\r\nعدد كشتيهاى جنگى طرفين به پانصد و هشتاد و هشت رسيده با سى - و چهار هزار عساكر بحرى .\r\n\r\nاسپانيا :\r\nژاپن پسر دن كارلس « 3 » ايزابل ملكهء اسپانيول را به سلطنت اسپانيا شناخته و حقوقى كه پدرش و طايفه‌اش در سلطنت اسپانيا داشته ژان\r\n\r\n\r\n","description":"","footnote":"\r\n( 1 ) -  Grant \r\n( 2 ) -  NewYork \r\n( 3 ) -  DonCarlos \r\n","page_name":" 1433 ","page_number":21},
  {"content":"\r\n\r\nدست از آن حقوق مىكشد .\r\nزلزلهء سخت مانيل كه مورث خرابى زياد شد .\r\nنزاع ما بين سياهها و سفيدها در هائيتى . ياغيها پرتيلاتا « 4 » را در هائيتى سوزاندند .\r\n\r\nافريقا - ماداگاسكار :\r\nشورش اهالى بر ضد وزرا و خواص پادشاه و بعد از چندى قتل پادشاه و نصب زوجه‌اش به جاى او .\r\n\r\nافغانستان :\r\nفوت امير دوست محمد خان در بهار و نصب امير شير على خان ولد آن مرحوم به جاى پدر .\r\nنقار ما بين امير شير على خان و برادر او محمد شريف خان . جنگ داخلى و شورش در هرات و كابل .\r\n\r\nآلمان :\r\nاتفاق آراء در ايجاد مجلس پارلمان واحد در تمام مملكت . ملاقات اعليحضرت امپراطور اطريش و اعليحضرت پادشاه پروس در گاستن در سرحد اطريش و تكليف كردن امپراطور اطريش به پادشاه پروس كه يك مجلس شورائى مركب از سلاطين و ولاة آلمان در فرانكفور منعقد شود كه دراين مجلس حل‌وعقد امورات كليهء آلمان بشود . پادشاه پروس قبول حضور آن مجلس را نمىكند . ليكن مجلس مزبور در اواخر تابستان اين سال منعقد شده سلاطين جزء با وزراى خارجه كه دارند حضور به هم مىرسانند . اين مجلس آن‌طورى كه مقصود بود فايده نبخشيد .\r\nافتتاح مجلس پارلمان پروس كه در تابستان اين سال شد و از مضمون خطبه‌اى كه در افتتاح اين مجلس مسيو بيزمارك صدر اعظم قرائت كرد معنى صلح و سلامت مفهوم نمىگردد . در پروس ، به واسطهء تباين رائى كه ما بين مسيو بيزمارك و وزراء و وكلاى ملت است ، مجلس وكلاء عزل شده و وكلاى جديد منصوب مىشوند . افتتاح مجلس جديد را اعليحضرت پادشاه پروس بشخصه نمودند . استقراض وجه معتدبه براى تهيهء جنگ\r\n\r\n\r\n","description":"","footnote":"\r\n( 4 ) - اين شهر اكنون مركز هائيتى است به نام پورت‌دوپرنس  PortedPrince \r\n","page_name":" 1434 ","page_number":22},
  {"content":"\r\n\r\nدر مملكت پروس بر ضد دانمارك .\r\nدر اطريش شخصى كسوت « 5 » نام از اهالى مجارستان آزادى مجارستان را از تحت سلطنت اطريش طالب است و جمعى را به دور خود جمع مىكند . مجلس پارلمان اطريش هم مساعد است از براى اين‌كه دولت با دانمارك جنگ كند .\r\nفوت فيلسوف معروف ژاكب گريم « 6 » .\r\nشروع گفتگو ما بين دول اطريش و پروس از يك طرف و دولت دانمارك از طرف ديگر راجع به مسئلهء ايالتين اسلشويك و هلستن كه اين دو دولت معظمه ، ايالتين مذكوره را جزء ممالك آلمان دانسته و تصرف دانمارك را دراين دو ايالت بىحق مىدانند و استرداد ايالتين را به ممالك آلمان طلب مىكنند و در صورت مضايقه در استرداد ايالتين مذكوره به توسط دانمارك در تهيهء جنگ هستند كه به زور اسلحه بگيرند .\r\n\r\nانگليس :\r\nاز مخارج وزارت جنگ ده كرور ليره كسر مىشود .\r\nتوپ جديدى كه آرمسترنگ « 7 » نام اختراع كرده بود دولت قبول مىكند .\r\nجنگ در نول زلاند « 8 » با طايفهء مااورى « 9 » .\r\nماليات دولت در هندوستان به واسطهء ترياك و نمك زياده از سال قبل است . در هندوستان نيشكر و پنبه را آفت ملخ‌خوارگى ضرر زياد رسانيده است . اين ملخها از سمت سند آمده و بيشتر از زراعات سواحل رودخانهء گنگ را خراب كرده‌اند . جنگ دولت با طايفهء كوهستان لاهور .\r\nنصب سيرژان لاورانس « 10 » به فرمانفرمائى هندوستان و فوت حاكم سابق لرد الژن « 11 » .\r\nايجاد راه آهن زيرزمينى در شهر لندن .\r\n\r\n\r\n","description":"","footnote":"\r\n( 5 ) -  Kossuth  اين نام در متن مرآة البلدان به صورت « سكوت » آمده است .\r\n( 6 ) -  JacobLouisGrimm  ( 1863 - 1785 )\r\n( 7 ) -  Armstrong \r\n( 8 ) -  Nouvellezelande \r\n( 9 ) -  Maori \r\n( 10 ) -  SirJohnLawrence \r\n( 11 ) -  LordElgin \r\n","page_name":" 1435 ","page_number":23},
  {"content":"\r\n\r\nبقيهء منازعه ما بين برزيل و انگليس به واسطهء ندادن ترضيهء دولت برزيل انگليس را در قتل و نهب اهالى كشتى موسوم به پرنس دگال « 12 » كه در سواحل برزيل طوفانى شده بود . قطع مراوده ما بين برزيل و انگليس و حكم قراردادن دولتين مذكور پادشاه بلجيك را و حق دادن پادشاه بلجيك به دولت برزيل .\r\n\r\nبرزيل :\r\nبروز وباى سخت در اغلب ممالك برزيل .\r\n\r\nپرتوغال :\r\nترك قتل مقصرين ؛ يعنى دولت از اين به بعد اشخاصى را كه واجب القتل هستند به قتل نمىرساند بلكه به جاى كشتن ، حبس مؤبد مىكند .\r\n\r\nچين :\r\nشانپائو سردار چينى كه با ياغيها در جنگ بود متهم به اين شد كه شكستى كه يافته است از راه خيانت بوده و باوجود خدمات چندين ساله كه به دولت كرده بود او را محبوس نمودند و حكمى به او صادر شد كه در حبس خود را بكشد . بعد از صدور اين حكم او خود را به‌دست خود كشت .\r\nبنياد يك كليساى كاتوليكى در شهر كانتون .\r\n\r\nدانمارك :\r\nدر دانمارك وليعهد آن‌دولت فردريك فرديناند ، عموى پادشاه ، بدون وارث فوت مىكند ، و به فاصلهء چندى پادشاه دانمارك فردريك هفتم ، به سن پنجاه و پنج سالگى ، نيز وفات مىنمايد . كريستيان نهم « 13 » كه از اقوام دو پادشاه مزبور بود به جاى او جلوس مىكند . پادشاه تازه چهل و پنج سال داشت . يكى از صباياى ايشان زوجهء نواب وليعهد دولت انگليس است و پسر بزرگ ايشان ژرژ اول پادشاه يونان مىشود .\r\nشورشى در ايالت هلستن كه مجزا از دانمارك بشود . دولتين پروس و اطريش هفت روز به دانمارك مهلت مىدهند كه عساكرى كه به‌جهت\r\n\r\n\r\n","description":"","footnote":"\r\n( 12 ) -  Princedegalles \r\n( 13 ) -  CharistianIX \r\n","page_name":" 1436 ","page_number":24},
  {"content":"\r\n\r\nتنبيه ياغيان هلستن « 14 » فرستاده است احضار نمايد و الا شروع به جنگ خواهد شد . دول اطريش و پروس و ساكس و هانور در جنگ با دانمارك متفق‌اند . دولت انگليس به ساير دول تكليف مىكند كه يك مجلس كنگره تشكيل بيابد كه درآن مجلس دعاوى دول آلمان با دانمارك مرتفع بشود .\r\n\r\nروس :\r\nشورش در لهستان نه تنها در ورشو بلكه در ساير شهرهاى ديگر نيز .\r\nقطع سيم تلگراف و خط راه آهن . شورشيان رياست خود را به مىميرالفسكى واگذار مىكنند . دولتين پروس و روس معاهده مىكنند كه ياغيهاى لهستانى اگر به خاك پروس پناه بجويند عساكر روس تخطى نموده در خاك پروس آنها را تعاقب نمايند . نوشتجات سختى كه دولت فرانسه به دولتين پروس و روس دراين فقره مىنويسد بىفايده مىماند . صدور فرمان اعليحضرت امپراطور روس كه هركس در ظرف بيست روز از ياغيان اسلحهء خود را زمين گذاشته قبول خدمت كند دولت روس از جريمه و جرم او خواهد گذشت . فراريهاى لهستان كه به ايطاليا و فرانسه رفته بودند به وطن مراجعت نموده با ياغيان شريك و همدست مىشوند .\r\nفى الواقع جميع لهستان در شورش است . ژنرال برگ « 15 » سردار روس مأمور تنبيه اشرار است و همچنين ژنرال مراويف « 16 » و جمعيت زيادى از نجبا و كشيشها و كسبه و غيره كه در زمرهء ياغيان بودند و سرداران مزبور آنها را به چنگ آوردند يا فى المجلس كشتند يا به سيبرى به حبس فرستادند . بناى شورش در ايالت اسملنسك « 17 » . بالاخره دول فرانسه و انگليس و اطريش متفق شده يادداشتى كه شش تكليف در او مرقوم بود و راجع به مملكت لهستان به دولت روس مىفرستند و آن شش تكليف اين بود :\r\nاولا : اعليحضرت امپراطور روس تقصيرات ياغيان را كلية معفو دارد .\r\nثانيا : چنان كه در گاليسى - كه يكى از قسمتهاى ثلاثهء لهستان و سهم دولت اطريش است - مجلس شوراى ملتى برپاست در ورشو نيز برقرار باشد .\r\n\r\n\r\n","description":"","footnote":"\r\n( 14 ) -  Holstein \r\n( 15 ) -  Berg \r\n( 16 ) -  Moraviev \r\n( 17 ) -  Smolensk \r\n","page_name":" 1437 ","page_number":25},
  {"content":"\r\n\r\nثالثا : قبول نمودن اهالى لهستان را در خدمات ديوان .\r\nرابعا : آزادى عقايد . به اين معنى كه هر ملتى كه در لهستان سهم روس است هر مذهبى را كه دارد آشكارا بتواند به سبك آن مذهب عبادت كند على الخصوص رعايت زياد به اهالى كه طريقهء كاتوليكى دارند .\r\nخامسا : زبانى كه در عدالتخانه و محاكمات تكلم مىشود زبان لهستانى باشد نه روسى .\r\nسادسا : وضع گرفتن قشون از اهالى لهستان از روى عدل و انصاف باشد .\r\nدولت روس قبول هيچيك از اين تكاليف را نمىكند و عقيده‌اش اين است كه ابتدا بايد رفع شورش و شرارت را كرد و ياغيان و اشرار را تنبيه نمود بعد به ميل و رضايت خود قرارهائى كه لازم است براى رفاهيت اهالى لهستان خواهد داد . حكم امپراطور روس به احضار قشون زياد كه تقريبا سيصد هزار باشد براى رفع ياغيان . زمستان قطع جنگ نكرد .\r\nگراندوك قسطنطين - برادر اعليحضرت امپراطور روس - كه نيابت سلطنت لهستان او را بود خود را از اين خدمت معاف مىدارد . ژنرال - برگ مستقلا از طرف اعليحضرت امپراطور روس فرمانفرماى لهستان مىگردد .\r\nدر قفقاز مختصر شورشى درميان طايفهء لزگى .\r\nسفاين جنگى روس دراين سال صد و بيست و دو فروند است كه درآن كشتيها دو هزار و دويست و چهل و شش توپ و بيست هزار و پانصد نفر قشون بحرى بودند .\r\n\r\nژاپن :\r\nتهديدنامهء انگليس به اين دولت به‌جهت استرضاى قتل جمعى از انگليسيها در ژاپن بىفايده مىماند . اميرال انگليس كيپر يكى از شهرهاى ساحل كاك زيما « 18 » را به ضرب گلولهء توپ منهدم مىسازد .\r\n\r\nعثمانى :\r\nاعليحضرت سلطان از وزراى خود در مسائلى كه راجع به سروستان\r\n\r\n\r\n","description":"","footnote":"\r\n( 18 ) -  Kagoshima \r\n","page_name":" 1438 ","page_number":26},
  {"content":"\r\n\r\nو قراباغ « 19 » بود نارضائى حاصل نموده تغيير و تبديل كلى در دايرهء وزراء داده شد . فؤاد پاشا از صدارت عزل و رئيس مجلس شورا و وزير ماليه گرديد و ليكن بعد از دو ماه باز به صدارت منصوب شد .\r\nفوت سعيد پاشا والى مصر در زمستان و نصب اسماعيل پاشا برادرش به جاى او . سفر سلطان به مصر در بهار .\r\nاول تحرير كتابچهء جمع و خرج دولت دراين سال كه ماليات دولت را غير از فروعات شصت و نه كرور و صد هزار تومان معين كرده‌اند و مخارج را شصت و هشت كرور و دويست و شصت هزار تومان .\r\n\r\nفرانسه :\r\nورود سفراى آنام ماچين به پاريس . افتتاح مجلس دارالشوراى فرانسه .\r\nدر خطبه‌اى كه اعليحضرت ناپلئون خود قرائت مىنمايد اظهار تأسف از بيچارگى اهالى لهستان و مظلومى آنها مىكند و ضمنا از دول فرنگ انعقاد مجلس كنگره در يكى از نقاط اروپا را طالب است كه در اين مجلس كنگره مسائل لاينحلى كه در تعيين حدود دول و بعضى مطالب عمده كه از چند سال قبل تا به حال باقىمانده حل شود . ليكن جميع دول رد اين خواهش را نموده‌اند .\r\nدولت فرانسه براى مصارف جنگ مكزيك و ماچين معادل شصت كرور تومان وجه استقراض مىخواهد .\r\nفوت نقاش معروف هراس ورنه « 20 » .\r\nجنگ عساكر فرانسه در حوالى شهر فوبلاى « 21 » مكزيك با هواخواهان ژوآرز « 22 » رئيس جمهورى مكزيك و فتح اين شهر به‌دست ژنرال بازن . ورود سردار فرانسه به مكزيكو پايتخت مكزيك و فرار ژوآرز با شش هزار قشون به سالوى . مجلس شوراى مكزيك كه تازه در مكزيك پايتخت تشكيل يافته است بالاتفاق آرشيدوك ماكسيميلين\r\n\r\n\r\n","description":"","footnote":"\r\n( 19 ) - منظور سربستان  ( Serbie )  است و منتنگرو  ( Montenegro )  . كلمهء قراباغ ظاهرا ترجمهء منتنگرو است .\r\n( 20 ) -  HoraceVernet \r\n( 21 ) -  Puebla \r\n( 22 ) -  Juarez \r\n","page_name":" 1439 ","page_number":27},
  {"content":"\r\n\r\nبرادر اعليحضرت امپراطور اطريش را به امپراطورى خود منتخب مىنمايند و دراين مجلس ذكر مىشود كه چنانچه مشاراليه قبول سلطنت ايشان را ننمايد هركه را كه اعليحضرت امپراطور فرانسه ناپلئون سيم انتخاب كند ، آنها به اتفاق او را قبول خواهند نمود .\r\n\r\nچين :\r\nوباى سخت در هوئه « 23 » .\r\n\r\nيونان :\r\nدول فرنگ درصدد تعيين پادشاهى از براى يونان هستند و به چند نفر از شاهزادگان آلمان كه تكليف نمودند آنها رد كردند . بالاخره ژرژ پسر وليعهد دانمارك كه دراين وقت هفده ساله بود قبول نمود و سلطنت يونان به اسم ژرژ اول برقرار شد مشروط كه خود و اولادش بعد از اين طريقه و مذهب يونانى را اختيار كنند . باوجود تعيين پادشاه ، باز در آتن فرق مختلفه در شورش و باهم مشغول منازعه مىباشند . دراين مورد دولت انگليس وعده مىدهد كه بعضى جزاير يونان را كه در تصرف داشت به دولت جديد يونان رد كند . پادشاه تازهء يونان به لندن و از آنجا به پاريس و از آنجا به وينه بعد به آتن پايتخت يونان ورود مىكند .\r\n\r\n\r\n","description":"","footnote":"\r\n( 23 ) -  Hue \r\n","page_name":" 1440 ","page_number":28},
  {"content":"\r\n\r\n\r\nوقايع سال هفدهم سلطنت و تاجدارى اعليحضرت اقدس خسرو صاحبقران ادام الله تعالى ايام ملكه مطابق سنهء هزار و دويست و هشتاد هجرى تنگوزئيل تركى\r\nدراين سال خيرمآل ، امور كشور و لشكر و مهام ملكى به توجهات خاطر خطير همايون و اهتمامات اولياى دولت قوى شوكت روزافزون اعلى درجهء نظم و انتظام را دارد .\r\nتعزيهء دولتى را در تكيهء مباركهء سلطنت‌آباد مىخوانند .\r\nحكومت لرستان را ضميمهء حكمرانى كرمانشهان و نهاوند و سرحددارى عراقين فرموده به نواب عماد الدوله واگذار فرمودند .\r\nحكمرانى عربستان را به نواب حشمة الدوله تفويض داشتند .\r\nعبد العلى خان اديب الملك پيشخدمت خاصه حاكم قم چون در حكومت خود كمال كفايت را به كار برده بود به اعطاى يك قطعه نشان از درجهء سيم سرتيپى با حمايل مخصوص آن سرافراز شد .\r\nمحمد يوسف خان سرتيپ به منصب سرتيپى اول سرافراز گرديد .\r\nدو فوج مراغه را به آقاخان سرتيپ اول سپردند .\r\nفوج پانزدهم شقاقى را علاوه بر فوج مخبران شقاقى به محمد - قاسم خان سرتيپ ابواب جمع فرمودند .\r\n\r\n","description":"","footnote":"","page_name":" 1441 ","page_number":29},
  {"content":"\r\n\r\nآقا خان پسر مرحوم عبد الصمد خان افشار به منصب سرتيپى سيم نايل گرديد و رياست ديوانخانهء نظامى مازندران را نيز به مشاراليه مفوض فرمودند .\r\nنظر به حسن سلوك عسكر خان سرهنگ در سرپرستى ارامنهء ارومى و سلماس و مهماندارى سفراى دول متحابه مشاراليه را به منصب سرتيپى سيم سرافراز فرمودند .\r\nنظر به اتحاد دولتين عليتين ايران و عثمانى از جانب دولت عليه به اسماعيل افندى نايب اول سفارت عثمانى نشان از درجهء دويم و به ناظم افندى نايب دويم سفارت عثمانى نشان از درجهء سيم نيز به مخلص افندى حكيم سفارت مزبوره نشان از درجهء سيم مرحمت شد .\r\nسيصد نفر سوار تراكمهء سالور و ساروق كه به تاخت نواحى خراسان آمده بودند ، قشون ظفرنمون خراسان كه به سردارى مظفر الدوله درآن سامان مىباشند آنها را تنبيه و تدمير نمودند و چون باباخان پسر يوسف خان سرتيپ هزاره‌اى دراين موقع خدمت كرده بود به توسط نواب و الا حسام السلطنه حكمران خراسان به اعطاى يك قبضه شمشير يراق طلا مفتخر گرديد و سايرين به نشان طلا سربلند گرديدند .\r\nموكب همايون در ماه صفر المظفر تشريف‌فرماى نوروكجور است .\r\nميرزا هاشم خان امين خلوت به اعطاى يك قطعه نشان تمثال همايون مكلل به الماس سرافراز و ميرزا محمد خان پسر مشاراليه به منصب نيابت رياست خلوت برقرار آمد .\r\nرياست امور نظامى عربستان به عهدهء عبد الله ميرزا جنرال آجودان واگذار شد .\r\nحاجى محمد بيك قهوه‌چىباشى به اعطاى يك قطعه نشان شير - و خورشيد از درجهء سرهنگى سرافراز آمد .\r\nحبيب الله خان تنكابنى به منصب سرتيپى اول مفتخر گرديد .\r\nفوج اردبيل و مشكين ابواب جمعى حسنعلى خان افشار شد .\r\nده‌هزار تفنگ خان‌دار كه جناب حسنعلى خان وزير مختار در پاريس تمام كرده‌اند متدرجا وارد طرابوزان و تبريز مىشود .\r\nعمارات مباركات سلطنتى دارالخلافه را حسب الامر مرمت نموده\r\n\r\n","description":"","footnote":"","page_name":" 1442 ","page_number":30},
  {"content":"\r\n\r\nبر فسحت و نزهت آنها مىافزايند .\r\nميرزا احمد خان ساعد الملك « 1 » سرتيپ اول به رتبهء امير تومانى سرافراز گرديد .\r\nآقا خان سرتيپ اول به سرتيپى دو فوج مراغه مباهى گرديد .\r\nمحمد حسين خان صدر الدوله ايشيك آقاسىباشى حضرت مستطاب اعظم و الا وليعهد دولت عليهء ايران سلطان مظفر الدين ميرزا به يك قطعه نشان و حمايل سرتيپى مفتخر گرديد .\r\nميرزا اسد الله نوائى كه در ادارهء وزارت علوم پيوسته مصدر خدمات بوده اين اوقات كه حكومت ملاير و تويسركان را به نواب - و الا اعتضاد السلطنه وزير علوم واگذار فرمودند مشاراليه به لقب خانى و نيابت حكومت ملاير و تويسركان سرافراز شد .\r\nحاجى غلامعلى خان خوئى به منصب قوريساول‌باشيگرى حضرت - اجل اعظم و الا وليعهد دولت عليهء ايران مفتخر و عسكر خان ولد مشاراليه به منصب نيابت سيم آجودان‌باشى نايل آمد .\r\nمحمد على خان برادر عين الملك به منصب بيگلربيگىگرى استراباد قرين افتخار گرديد .\r\nحضرت امجد اكرم و الا نايب السلطنة العلية العالية چون در قواعد نظامى درجهء كمال را يافته‌اند در نظام داراى منصب سرهنگى از درجهء اول گرديدند .\r\nمحمد مهدى خان كشيكچىباشى به اعطاى يك قطعه نشان امير - تومانى و يك رشته حمايل مخصوص آن مفتخر گرديد .\r\nاميرزاده انوشيروان ميرزاى جنرال آجودان خاصه به سرتيپى فوج سربند عراق سرافراز شد .\r\nوالى خان پيشخدمت « 2 » پسر مرحوم سهراب خان به اعطاى يك قطعه نشان از درجهء سيم سرتيپى با حمايل مخصوص آن مباهى آمد .\r\nشاگردان ايرانى كه در مدارس پاريس مشغول تحصيل علوم\r\n\r\n\r\n","description":"","footnote":"\r\n( 1 ) - پسر ميرزا تقى خان امير كبير .\r\n( 2 ) - مؤلف « رسالهء فجوريه » .\r\n","page_name":" 1443 ","page_number":31},
  {"content":"\r\n\r\nمتنوعه بودند به موجب راپورتهاى مسيو وردو معلم كه به جناب حسنعلى - خان وزير مختار دولت عليه مقيم پاريس نوشته ترقى كامل كرده‌اند .\r\nنواب و الا معتمد الدوله را در جزء اجزاى محترم دارالشوراى كبرى منسلك فرمودند .\r\nمحمد قلى خان شاطرباشى به يك قطعه نشان از درجهء سرتيپى و حمايل مخصوص آن سرافراز آمد .\r\nمحمد ابراهيم خان معمارباشى به يك قطعه نشان از درجهء اول سرهنگى با حمايل آن نايل آمد .\r\nامير الامراء العظام محمد قاسم خان والى گيلان به اعطاى يك قطعه نشان تمثال بىمثال همايون قرين افتخار كامل آمد .\r\nجعفر قلى خان سرتيپ اول به منصب امير تومانى نايل گشت .\r\nميرزا نصر الله نايب لشكرنويس‌باشى مدير گمركخانه‌هاى ممالك محروسه به يك قطعه نشان از مرتبهء اول سرتيپى با حمايل مخصوص آن سرافراز گرديد .\r\nمحمد اسماعيل خان وكيل الملك در كرمان و توابع رباطات و حمامها و ابنيهء بسيار خوب بنا نموده . از جمله بازار جديدى است كه در شهر كرمان در آخر بازار گنجعلى خان كه متصل مىشود به ميدان خيابان ساخته و مسجد جامع بسيار خوبى نيز در كمال وسعت بنا مىكند و قريب به اتمام است .\r\nدر دارالخلافهء باهره در خارج دروازه دولت در جنب ميدان مشق ، جبه‌خانهء بسيار خوبى بنا مىنمايند .\r\nميرزا طاهر سررشته‌دار كاشانى به منصب استيفاى دفترخانهء مباركه از درجهء چهارم نايل گرديد .\r\nاز ولايات ممالك محروسه به اشارهء عليه سواره رديف اخذ و انتخاب مىشود و دراين اوان ، امير الامراء العظام محمد قاسم خان والى گيلان دويست نفر سوارهء رديف به سركردگى على خان نايب الحكومه پسر خود به ركاب مبارك فرستاده است . فوج خوئى كه ابواب جمع جمشيد خان سرتيپ بود حسب الامر به‌جهت قراولى مخصوص به عليقلى خان آجودان - باشى سپرده شد و جمشيد خان را به منصب سرتيپى توپخانهء مباركه سرافراز فرمودند .\r\n\r\n","description":"","footnote":"","page_name":" 1444 ","page_number":32},
  {"content":"\r\n\r\nسيم تلگراف آذربايجان را حسب الامر تا سرحد ارس امتداد دادند .\r\nنيز مقرر است كه سيم تلگرافى از دارالخلافه تا بندر بوشهر بكشند و صاحب‌منصبان مأمور و مشغول اين خدمت‌اند .\r\nحاجى محسن خان سرهنگ مستشار سفارت دولت عليه مقيم پاريس به امضاى جناب حسنعلى خان وزير مختار به منصب سرتيپى از درجهء سيم و نشان و حمايل اين رتبه سرافراز شد و روز دهم جمادى الثانيهء اين سال ، به اتفاق بندهء مؤلف ، كه دراين وقت به نيابت دويم سفارت برقرار شده بود روانهء پاريس گرديديم .\r\nميرزا موسى مأمور كارپردازى مصر به نشان از درجهء سيم سرهنگى سرافراز گرديد .\r\nبعد از آن كه حكومت لرستان نيز ضميمهء حكمرانى كرمانشهان و واگذار به نواب و الا عماد الدوله گرديد چون اميرزاده صارم الدوله ولد نواب معظم اليه در تدمير و تنبيه طايفهء شرير سگوند لرستان - كه تقريبا چهار هزار خانوار مىباشند - مجاهدات نموده بود به اعطاى يك قبضه شمشير يراق مرصع مفتخر گرديد و نواب و الا عماد الدوله را نيز به يك ثوب جبهء ترمهء شمسهء مرصع درجه اختصاص مرحمت فرمودند .\r\nآقا رضاى پيشخدمت حضور همايون چون در فن عكاسى به درجهء كمال رسيده به لقب « عكاسباشى » سرافراز گرديد .\r\nپوشيده نماند كه يكى از صنايع جديده متعلق و منشعب از علوم طبيعى كه در زمان سلطنت اين شاهنشاه رواج گرفته و ترقى حاصل كرده عكاسى است . هرچند بسيارى از مردم مىدانند كه به آلات و ادويه عكس تمام اشياء موجوده در كرهء ارض برداشته مىشود و كمتر كسى است كه معاينه نديده باشد و باوجود اين از اسرار حكمتى و تاريخ اين صنعت بسيارى غافلند . اكنون بر سبيل اجمال شرحى تاريخ مانند از اين صنعت جديدة الاحداث ذكر مىكنيم :\r\nبايد دانست كه اجسام بر دو قسم‌اند : يا مادى هستند يعنى داراى وزنىاند مانند جامدات و مايعات و بخارات يا غير مادى و بىوزن هستند مانند حرارت و نور و الكتريسيته و مقناطيس و هريك از اين دو جسم داراى دو رشته خواص‌اند كه يكى را خواص ظاهرى يا فيزيكى گويند و ديگرى\r\n\r\n","description":"","footnote":"","page_name":" 1445 ","page_number":33},
  {"content":"\r\n\r\nرا خواص باطنى يا شيميائى مانند نور كه يكى از اجسام غير مادى است نيز داراى خواص ظاهرى از قبيل انعكاس و انكسار و انتشار مىباشد و اين معنى را حكماى سلف مصر و يونان در كتب خويش به اجمال يا تفصيل ذكر كرده‌اند و كتب متعدده در مناظر و مرايا نوشته‌اند . ولى خواص باطنى نور يا معروف حكماى سلف نبوده يا در كتب خود مندرج نساخته‌اند و نمىتوان گفت اهل مصر كه در علوم طبيعى مهارت داشته‌اند از اثر باطنى نور و دخالت آن در تنميه و تغذيه آنها بىاطلاع بوده‌اند . بلكه بعضى از يونانيان در كتب خود ذكر و ثبت كرده‌اند اختلاف لونى را كه بعضى احجار و جواهر آلات از مجاورت متمادى آفتاب پيدا مىكنند و معماران رومهء قديم عمارات منقوشه را در سمت شمال مىساخته‌اند تا از اثر اشعهء آفتاب فاسد نشود . ولى [ در 
  ] قرون متواليه گذشته كه حقيقة كسى از خواص باطنى نور مستحضر نبود ، بعضى از كيمياگران سيصد سال قبل از اين ملتفت شدند كه نقرهء راسب با نمك طعام به مجاورت اشعهء شمس اختلاف لون پيدا مىكند . صد سال قبل شئل « 1 » نام حكيم طبيعى ثابت نمود كه پرتو آبى و بنفش آفتاب آن نقره را زودتر سياه مىكند . درآن ايام بسيارى از علما و عمال در تكميل تحصيل آثار نور در اجسام ادويه برآمده به خيال گرفتن عكس اشياء برآمدند . ولى اول كسى كه توانست عكس صورتى را بردارد نيپس « 2 » نام فرانسوى بود و او قيرجده « 3 » و جوهر اسطو خودوس را در صفحهء مس مفضض مىكشيد و هشت ساعت آن صفحه را در حجرهء مظلم مجاور نور عدسى اسبابى مىكرد و بعد با مخلوطى ديگر آن را مثبت و مىخشكانيد هر جاى روشن صورت صفحه پردهء حساس را مىخورد و جاى سياه و سايه به حالت خود باقى مىماند . پس از تجارب متكاثره نيپس به اشتراك دگر « 4 » نام در\r\n\r\n\r\n","description":"","footnote":"\r\n( 1 ) - ظاهرا منظور دانشمند سوئدى شيل  ( Scheele )  است .\r\n( 2 ) - در متن « نيپلس » آمده ولى مسلما منظور دانشمند فرانسوى است به نام نيپس  Josep hNicephoreNiepce \r\n( 3 ) - قيرجده همان  BetumedeJudee  است و مترجم ژوده ( يهوديه ) را با جده ( بندر مكه ) اشتباه كرده و منظور از جوهر اسطوخودوس هم  Essencedelavande  است .\r\nاز صفحهء مس هم استفاده نمىشده بلكه از صفحهء قلع سود مىجستند .\r\n( 4 ) -  Daguerre \r\n","page_name":" 1446 ","page_number":34},
  {"content":"\r\n\r\nسنهء 1829 مسيحى اشكال را در صفحهء نقره نمودار كرد و شعبه‌اى تازه در علوم طبيعى احداث شد و سى و هفت سال قبل از اين در لندن عكس در روى كاغذ انداختند و تلبو « 5 » نام مخترع اين كاغذ با اين عمل صور معكوسه را به‌دست مىآورد . يعنى مواضع نورانى در كاغذ مظلم مىشدند و مواضع مظلمه روشن مىنمود و اين كاغذ را « منفيه » « 6 » مىناميدند و از روى اين كاغذ عكسهاى صحيح برمىداشت و آنها را « موجبه » « 7 » ناميد . در همين ايام ، حكما و ارباب صنايع در تكميل اين قاعده برآمدند و ادويهء مناسب اين اعمال از قبيل قليائيان و املاح فضى و ذهبى و جوهريات مأخوذه از مازو و سركه و ليمو مكشوف ساخته‌اند و عدد نسخه‌ها و عاملين و قواعد زياد شد و رفته‌رفته هشت ساعت زمان عكاسى به چند ثانيه رسيد و بيست و نه سال قبل برادرزادهء نيپس مذكور داشت ، در مجلس علماء ، كه اگر پرده‌اى از سفيدهء تخم مرغ كه ممزوج با ادويهء عكاسى باشد در صفحهء شيشه بكشند و مجاور روشنائى نمايند صورتهاى عكاسى بهتر از كاغذ برداشته مىشود بيست و شش سال قبل لگرى « 8 » نام ثابت نمود كه استعمال كلديون « 9 » در عكاسى مناسب است هم سرعت عمل بيشتر مىشود و هم صورت كاملتر و دقيق‌تر منعكس مىشود .\r\nبالجمله آغاز ترقى عكاسى ، زمان كشف كلديون است و اكنون اين قاعده معمول عكاسان جميع روى زمين است و تقريبا ساير قواعد متروك‌اند و اين‌گونه عكاسى فوايد كليه براى عامهء ناس پيدا كرده بلكه در علوم طبيعى و جغرافيا و سياحت و نجوم و رصدخانه‌ها خدمات كليه كرد و موجب ترقى آنها و سبب منطبعهء فتگرافى « 10 » از ابنيه و اشخاص تاريخى حقيقى و يادگارى ابدى به جا گذاشت كه غالب خلق به اشكال ملحوظهء عكس از دورى يا مرگ خويشان و دوستان خود را تسلى مىتوانند داد .\r\n\r\n\r\n","description":"","footnote":"\r\n( 5 ) - مقصود تالبو  Talbot  از پايه‌گذاران فن عكاسى است . در متن « تلو » آمده .\r\n( 6 ) -  Negative \r\n( 7 ) -  Positive \r\n( 8 ) -  LeGrey  ( متن : لكرى )\r\n( 9 ) -  Collodion \r\n( 10 ) -  Photographie \r\n","page_name":" 1447 ","page_number":35},
  {"content":"\r\n\r\nدر اواخر عهد شاهنشاه مبرور محمد شاه غازى ، البسه الله ثوب - النور ، مسيو ريشارخان سرتيپ معلم كه اكنون زبان انگليسى و غيره مدرسهء دارالفنون را معلم است با زحمات زياد بر روى صفحهء نقره عكس مىانداخت و در اوايل سلطنت شاهنشاه روحنا فداه كه بناى مدرسهء دارالفنون شد ، مسيو كريشش نمساوى معلم توپخانه قدرى در روى كاغذ امتحانات عكاسى نمود . مسيو فكتى معلم طبيعى اول كسى است كه در مدرسهء طهران ، كلديون استعمال نمود و مسيو كارليان كه براى انتشار علم و عمل عكاسى با فرخ خان امين الدوله از پاريس به طهران آمد عكس كلديون را شايع كرد و چون خاطر خطير همايون به رواج و ترقى اين علم تعلق گرفت ، خود ذات ملكوتى صفات شاهنشاهى براين علم اطلاع تمام يافته برآن شدند كه يكى از چاكران دربار حضرت شاهنشاهى و خاصان خلوت همايون نيز دراين فن مهارتى تمام يابد كه سفرا و حضرا به موجب امر قدرقدر ملوكانه ، آشنا و غريبه و ابنيه و آثار قديمه را عكس بردارد و خاطر مبارك همايون را در اوقات فراغت بدان مشغول سازد .\r\nپس آقا رضا پيشخدمت خاصه كه امروز آجودان مخصوص حضور همايون و خازن صرف جيب مبارك اعليحضرت شاهنشاهى و محل وثوق و اعتماد ذات كامل الصفات خسروانى و از خانزادان حقيقى و تربيت‌يافتگان اين دولت قوىشوكت است به آموختن اين علم شريف بر حسب امر همايون مأمور گشت . چندى برنيامد كه از يمن توجهات ملوكانه دراين علم تكميل يافت و شناسائى كامل حاصل نمود . خاطر مبارك خسروانى از اين معنى خرسند گشته مشاراليه را به عواطف ملوكانه مفتخر ساخته از براى انتشار اين علم و وسعت دراين عمل يكى از عمارات مخصوص پادشاهى را مخصوصا عكاسخانهء مباركه فرموده كه گاهى كه از كارها فراغت حاصل مىفرمودند براى تماشا و ترقى اين عمل به آنجا تشريف مىبردند .\r\nدر اسفار بزرگ مثل سفر خراسان و مازندران و كربلاى معلى ، جميع اماكن و ابنيهء قديم و آثار بعيده را عكس برداشته مرقع « 11 » ساخته به حضور مبارك تقديم مىنمودند كه الآن هم در حضور همايون است .\r\nهم دراين سال ، بعد از آن كه نريمان خان مستشار سفارت به عنوان شارژدافرى در اسلامبول ماند و ميرزا ملكم خان ( ناظم الملك ) به‌سمت\r\n\r\n\r\n","description":"","footnote":"\r\n( 11 ) - به معناى « آلبوم » .\r\n","page_name":" 1448 ","page_number":36},
  {"content":"\r\n\r\nقونسول جنرالى به مصر رفت ، در بيستم جمادى الثانيه جناب حاجى - ميرزا حسين خان وزير مختار دولت عليه مقيم دربار دولت عثمانى با ميرزا حسن نايب دويم سفارت از اسلامبول عازم دارالخلافهء باهره شده در بيست و يكم رجب وارد طهران و مورد مراحم خاصهء ملوكانه گرديده در سلك اجزاى دارالشوراى كبرى منسلك گرديد و ميرزا حسن نايب دويم سفارت به يك قطعه نشان شيروخورشيد از درجهء سيم و لقب خانى و نيابت اول سفارت و خلعت همايون سرافراز شد و دويست تومان بر سيصد تومان مواجب سابق مشاراليه افزودند و ميرزا حسين كارپرداز طرابزان به لقب خانى ملقب و به جنرال قونسولى سرافراز آمد .\r\nهم دراين اوان ، نظر به كمال مودت و اتحاد بين دولتين عليتين ايران و عثمانى از جانب اعليحضرت همايون شاهنشاهى ، يك قطعه نشان شيروخورشيد مكلل به الماس گرانبها با حمايل آبى كه از علايم اوليهء خاصهء سلطنتى و امتيازات مخصوصهء اين دولت جاويد شوكت است محض اظهار تودد و دوستى كامل ، براى اعليحضرت سلطان عبد العزيز خان سلطان عثمانى هديه و انفاذ فرمودند و براى جناب فؤاد پاشا وزير جنگ و صدر اعظم دولت عثمانى و جناب عالى پاشا وزير امور خارجهء آن‌دولت نيز نشان تمثال همايون مكلل به الماس ارسال داشتند و در هشتم ذيقعده جناب حاجى ميرزا حسين خان وزير مختار مجددا با اجزاى سفارت كبرى از راه بغداد و ديار بكر روانهء اسلامبول شدند .\r\nميرزا محمد على خان سررشته‌دار توپخانه به منصب لشكرنويسى سرافراز گرديد .\r\nميرزا قاسم خان فيروزكوهى به منصب رياست ديوانخانهء نظامى كرمان برقرار آمد .\r\nموكب همايون اعلى حضرت شاهنشاهى روز هشتم شعبان عزيمت شكارگاه مسيله فرمود .\r\nميرزا نصر الله مستوفى پيشكار اصفهان به اعطاى يك قطعه نشان از مرتبهء اول سرتيپى و يك رشته حمايل مخصوص آن مفتخر گرديد .\r\nميرزا مصطفى خان بهاء الملك وزير مازندران و استراباد به يك قطعه نشان تمثال همايون سرافراز آمد .\r\n\r\n","description":"","footnote":"","page_name":" 1449 ","page_number":37},
  {"content":"\r\n\r\nعبد الحسين خان غلام پيشخدمت تحويلدار و تحصيلدار كل ماليات اصفهان به نشان و حمايل از مرتبهء اول سرهنگى نايل گشت .\r\nدر اواخر رجب زلزله‌هاى شديد در ترشيز و تربت و كوه سرخ شده است .\r\nدر ماه رمضان اين سال ، وزارت ماليه را مستقلا به عهدهء جناب اجل آقاى مستوفى الممالك واگذار و ايشان را مخاطب به « وزير ماليه » فرموده در سه‌شنبه هشتم اين ماه در مجلس شوراى دولتى قلمدانى كه محبرهء آن مكلل به الماس بود از جانب سنى الجوانب همايون به جناب معظم اليه مرحمت شد و دستخط همايون دراين باب شرف صدور يافت :\r\n\r\nسواد دستخط همايون\r\nاز قديم الايام يعنى از ابتداى دولت قاجاريه الى شش سال قبل از اين‌كه در امورات وزارتخانه‌هاى دربارى تغييرات عمده قرار فرموديم ادارهء عمل ماليات و جمع و خرج دولتى در دست يك نفر از پيشكاران معتبر دربارى بود كه او را « وزير ماليه » خطاب مىكردند . درآن وقت كه نظر ملاحظه و دقت در امورات دولتيه مىافكنديم از همهء امور بىنظم‌تر ، امر معاملهء ماليات و جمع و خرج دولتى را ملاحظه فرموديم و يقين حاصل شد كه هيچ نظمى به كارهاى دولتى داده نخواهد شد مگر اين‌كه در ابتدا ماليات و جمع و خرج به حالت نظم درآيد . اين بود كه به نفس خودمان دراين مدت خواستيم نظم كاملى دراين كار بدهيم و به حمد الله تعالى آن‌طورى كه مقصود و منظور ما بود اين كار منظم شد . دراين اوقات چون كارهاى عمده‌تر از اين براى فوايد دولت ايران درنظر داشتيم ديگر لازم نبود اوقات شريف خود را مشغول اين كارها كنيم و اين كار هم مختص وزير ماليه بود ، لهذا به موجب اين دستخط ، جميع نظم امور ماليات و جمع و خرج دولت را كلية به عهدهء ميرزا يوسف - مستوفى الممالك كه از نوكران معتبر بزرگ صادق دربارى است محول و موكول فرموديم كه بيشتر از پيشتر منظم دارد .\r\nبه تاريخ سال تنگوزئيل شهر رمضان المبارك سنهء 1280 » .\r\n\r\n","description":"","footnote":"","page_name":" 1450 ","page_number":38},
  {"content":"\r\n\r\nهم در ماه رمضان اين سال ، انوشيروان خان عين الملك خوانسالار و حكمران مازندران و استراباد به منصب ايلخانىگرى و رياست ايل - جليل قاجار سرافراز گرديد .\r\nچون در اوايل اين سال ، حسب الامر مقرر شد كه سيم تلگرافى از دارالخلافه تا بندر بوشهر امتداد يابد و بعدها نيز قرار دادند كه خطى هم از خانقين و كرمانشهان كشيده و به سيم تلگراف دارالخلافه وصل شود تا بلاواسطه با دول خارجه مخابره نمايند ، لهذا اين اوقات از سه نقطه كه بندر بوشهر و اصفهان و كرمانشهان باشد شروع نموده مشغول انجام اين خدمت مىباشند و نظر به مودت دولت انگليس با اين دولت ابدآيت گماشتگان آن‌دولت نيز در تقديم اين امر مهم معاونت و مظاهرت تمام دارند .\r\nنصر الله خان سرهنگ فوج شوكت كرمان به يك قطعه نشان و يك رشته حمايل از مرتبهء سرهنگى سرافراز آمد .\r\nغلامحسين خان پسر عليقلى خان نايب اول آجودان‌باشى به منصب نيابت آجودان‌باشى سرافراز شد .\r\nسرهنگى فوج‌خوى را به شيخعلى خان ماكوئى مرحمت فرمودند .\r\nجناب فرخ خان امين الدوله به يك قطعه نشان امير نويانى قرين مفاخرت كامل گرديد .\r\nجناب ميرزا زين العابدين ولد مرحوم ميرزا ابو القاسم امام جمعهء دارالخلافه كه بعد از فوت معزى اليه اعلى الله مقامه الى الآن مشغول تحصيل علوم دينيه بود - چون دراين اوان به درجهء رشد و لياقت رسيده و از ناصيهء او آثار زهد و ورع آشكارا مىباشد - به منصب امام جمعگى « 1 » دارالخلافه برقرار گرديده به اعطاى يك قبضه عصاى مرصع قرين مباهات آمد و جناب ميرزا مرتضى عموى جناب معزى اليه ملقب به صدر العلماء گرديد .\r\nميرزا على اكبر منشى به لقب ناظم مهامى خارجهء بندر عباسى و يك قطعه نشان سرهنگى از درجهء سيم سرافراز و روانهء محل مأموريت خود گرديد .\r\n\r\n\r\n","description":"","footnote":"\r\n( 1 ) - متن : « امام جمعه‌گى » .\r\n","page_name":" 1451 ","page_number":39},
  {"content":"\r\n\r\nشب بيست و يكم شعبان اين سال ، زلزلهء شديدى در شيراز شده ولى به حمد الله آسيبى به جائى نرسانيده است .\r\nديوان اشعار و منشآت مرحوم قايم مقام به طبع رسيده و مى - فروشند « 2 » .\r\nچون جناب محمد ناصر خان ظهير الدوله ايشيك آقاسىباشى اغلب در ايالات ممالك محروسه مشغول انجام خدمتى بزرگ مىباشد ايشيك - آقاسى باشيگرى را به امير الامراء العظام امير اصلان خان مجد الدوله مرحمت و به يك قبضه عصاى مرصع و خلعت همايون ايشان را سربلند فرمودند .\r\nسيم تلگراف آذربايجان به سرحد ارس و اصل و فى ما بين جانشين مملكت قفقاز و اعليحضرت همايون شاهنشاهى و فى ما بين اعليحضرت امپراطور روس و اعليحضرت همايون شاهنشاه مخابرات تهنيت‌آميز شد .\r\nنيز جناب مسيو گيرس « 3 » كه به‌سمت وزير مختارى و ايلچىگرى مخصوص از جانب دولت روس مأمور اقامت دربار ايران شده بود از روز ورود به سرحد ايران همه‌جا با تقديم شرايط كاملهء معموله و مهماندار مخصوص مسافرت نموده روز چهاردهم رجب وارد دارالخلافه گرديدند و شرايط پذيرائى دربارهء جناب معزى اليه به وجه اكمل به عمل آمد .\r\nميرزا محمد على خان كارگزار خارجهء فارس به اعطاى يك قطعه نشان شيروخورشيد از درجهء اول سرهنگى با حمايل مخصوص آن مباهى گرديد .\r\nپانصد نفر سوار تراكمهء يموت آتاباى و جعفرباى استراباد كه بناى خودسرى گذاشته بودند به اهتمام محمد على خان بيگلربيگى و حاكم\r\n\r\n\r\n","description":"","footnote":"\r\n( 2 ) - فرهاد ميرزا معتمد الدوله اقدام به چاپ منتخبى از اشعار و منشآت قائم مقام نمود .\r\nميرزا احمد ديوان بيگى در تذكرهء حديقة الشعرا در ذيل عنوان ثنائى كه تخلص قائم مقام ثانى بوده مىنويسد « ارباب تواريخ پرده بر فضايل و محامدش كشيده‌اند . . . چندى قبل بعضى از منظومات و مكاتبات ايشان را بزرگى جمع كرده چاپ نمود و به قول ديگرى از بزرگان ، جامع را مقصود كسرشان قائم مقام بود كه بيشتر اشعارش كه چندان تعريف ندارد و مكاتبات كم مضمون را درآن‌جا درج نموده » ( حديقهء الشعراء ، جلد اول ص 361 - 364 به تصحيح و تحشيهء دكتر عبد الحسين نوائى ) .\r\n( 3 ) -  Guiers \r\n","page_name":" 1452 ","page_number":40},
  {"content":"\r\n\r\nاستراباد تنبيه شده مشاراليه به يك قطعه نشان از درجهء اول سرهنگى سرافراز شد و چون عباسقلى خان سرتيپ لاريجانى نيز دراين مورد خدمت كرده بود به يك قبضه شمشير سروته غلاف طلا مفتخر گرديد و بعدها جعفر قلى خان امير تومان مأمور شد كه به وجه اكمل طوايف طاغيه را تدمير نمايد .\r\nنواب و الا حشمة الدوله حكمران عربستان و بختيارى به يك طوق كمر مكلل به الماس بسيار ممتاز قرين مفاخرت آمد .\r\nاعتماد السلطنه حاجى على خان چون در امورات وزارت عدليهء عظمى مساعى جميله نموده بود ، به يك قبضه عصاى مرصع سربلند شد .\r\nحاجى رحيم خان پيشخدمت خاصه به منصب جليل صندوقدارى كه جواهردارى و رخت‌دارى ملبوس تن‌پوش مبارك باشد برقرار و به يك قطعه گل كمر الماس و يك ثوب جبهء ترمه سرافراز گشت .\r\nآقا على پيشخدمت خاصه حاكم ولايات ساوه و ايل شاهسون بغدادى به يك طوق كمر مكلل به الماس مباهى گرديد .\r\nشب هفتم ماه شعبان يك ساعت به طلوع فجر مانده در كرمان زلزلهء بسيار شديدى شد و تا چند روز بعد زلزله‌هاى خفيف نيز متواتر بود .\r\nدر ماه ذيحجة الحرام هواى شهر دارالخلافه به اقتضاى فصل گرم شده موكب همايون تشريف‌فرماى ييلاق شميران و قصر نياوران گرديد .\r\nامير الامراء العظام مجد الدوله به پيشكارى اصفهان و ميرزا محمد - قوام الدوله به پيشكارى فارس مأمور شدند .\r\nحاجى محمد حسين تاجر كاشانى به توسط نواب و الا اعتضاد السلطنه وزير علوم به منصب ملك التجارى كاشان سرافراز شد .\r\nميرزا صادق خان كارگزار خارجهء سابق گيلان به كارگزارى خارجهء استراباد مأمور شد . چون نظم كليهء سرحد استراباد منظور نظر همايون بود ، اردوئى به سركردگى جناب ميرزا محمد خان سپهسالار كل عساكر منصورهء نظام و غير نظام مأمور آن سامان گرديد . هنگام روانگى « 4 » جناب سپهسالار به اعطاى يك رأس اسب از اسبهاى خاصهء اصطبل مبارك با زين و يراق مرصع مفتخر و مباهى شد و جعفر قلى خان امير تومان كه\r\n\r\n\r\n","description":"","footnote":"\r\n( 4 ) - متن : « روانه‌گى » .\r\n","page_name":" 1453 ","page_number":41},
  {"content":"\r\n\r\nمأمور تدمير تراكمهء طاغيهء آن صفحات بود تنبيه كاملى از اشرار آن نواحى نموده مورد مراحم كاملهء شاهانه آمد . قشون ظفرنمون كه مىبايست به اردوى جناب سپهسالار ملحق شوند متدرجا روانه مىگردند . در غياب جناب سپهسالار ، پاشاخان امين شورى و محمد خان امير تومان به امور قشون رسيدگى مىنمايند .\r\nميرزا محمد حسين دبير الملك به اعطاى يك رشته شرابه‌بند كاغذ مرصع سرافراز گرديد .\r\nچون اقرب طرق از دارالخلافه به بحر خزر خطى است كه از كوه البرز در مقابل دارالخلافه مىگذرد و از ييلاقات آن صفحات عبور نموده از كجور به كنار دريا مىرود و سى و دو فرسخ مسافت آن است ، ولى به‌جهت قلل صعب المسالك موجب خطر عابرين است ، لهذا مسيو كاستگر مهندس نمساوى كه در خدمت اين دولت جاويد شوكت است مأمور شد كه راه مزبور را در كمال خوبى بسازد كه از طرق سهل المسلك گردد .\r\nصادق خان يوزباشى برادر شهاب الملك به اعطاى منصب سرتيپى از درجهء سيم سرافراز شد .\r\n\r\nوقايع عمده و سوانح معظمه كه دراين سال در تمام روى زمين و اقطار كرهء ارض اتفاق افتاده\r\n\r\nاتائونى ينگىدنيا :\r\nرئيس جمهورى لنكلن يك كرور قشون از براى جنگ با ايالات جنوبى حاضر مىنمايد . جنگ سخت ما بين ايالات شمالى و جنوبى .\r\nجنگ بزرگ شش روزه كه طرفين دويست و بيست‌هزار قشون در مقابل هم داشتند . سردار شمالى ژنرال گراند « 5 » و سردار جنوبى ژنرال لى « 6 » با يكديگر مخاصمه نمودند و جمعيت زيادى به كشتن دادند بدون اين‌كه ثمرى ببخشد مگر در سواحل رودخانهء جمس « 7 » مختصر شكستى به عساكر جنوبى داده شد . چون موعد پنج سال رياست لنكلن منقضى شده بود ،\r\n\r\n\r\n","description":"","footnote":"\r\n( 5 ) -  Grant ( ulysses ) \r\n( 6 ) -  Lee ( RobertEdward ) \r\n( 7 ) -  James  رودخانه‌اى در ناحيهء ويرجينيا .\r\n","page_name":" 1454 ","page_number":42},
  {"content":"\r\n\r\nدر انتخاب رئيس تازه مجددا او را برقرار كردند . مخارج ايالات شمالى از براى اين جنگ هزار و دويست كرور تومان پول ايران شده است . تا به حال ايالات شمالى ينگى دنيا از سلطنت ماكسيميلين برادر اعليحضرت امپراطور اطريش در مكزيك رضايت ندارند .\r\nفوت ژن آدامس در سن نود و سه سالگى . اين شخص يكى از آن اشخاص بود كه منتهاى جدوجهد را در آزادى اتائونى نمود و از تبعيت انگليس و دول ديگر اين ايالات را خارج و مجزى نموده دولت مستقلى كرد .\r\n\r\nاسپانيا :\r\nچهل و چهار هزار ذرع راه آهن كه وصل مىكند راه آهن اسپانيا را به راه آهن فرانسه از دره‌هاى كوه پيرنه امسال به اتمام رسيد و مسافر مىتواند از پاريس به مادريد پايتخت اسپانيا مستقيما سفر نمايد .\r\n\r\nآلمان :\r\nفوت پادشاه باوير ماكسيميلين دويم در سن پنجاه و دو سالگى و جلوس پسرش لوئى دويم در سن هجده سالگى .\r\nفوت پادشاه وورتن‌برگ « 8 » گيم « 9 » اول و جلوس پسرش شارل به جاى او .\r\nايجاد تفنگ سوزنى جديد در مملكت پروس معروف به تفنگ دريز « 10 » كه به واسطهء اختراع اين تفنگ اول اميد به فتح و غلبه بر دشمن مىدهد .\r\nشورش و بىنظمى در مجارستان و در اغلب ممالك اطريش .\r\nمسافرت اعليحضرت امپراطور اطريش و شاهزاده‌هاى خانوادهء سلطنت به مجار و نظم دادن آنجا را بشخصه . وكلاى ملت اطريش به دولت بىوفائى دولت پروس را اثبات مىكنند كه چون خيال دولت پروس بزرگ شدن است لهذا به دوستى او نبايد اعتماد نمود . اما در فقرهء ايالتين اسلشويك و هلستن كه مقدمات آن در ذيل سال قبل ذكر شد ، بعضى از دول معظمهء آلمان از قبيل باوير و ساكس مايل براين بودند كه از سلطنت دانمارك مجزى شده به پرنس اگوست بورگ كه ادعاى بر ملكيت ايالتين داشت داده شود . اما جزء دولتين پروس و اطريش نشود . دولتين اطريش\r\n\r\n\r\n","description":"","footnote":"\r\n( 8 ) -  Wurtemberg \r\n( 9 ) -  Guillaume \r\n( 10 ) -  Dreyse \r\n","page_name":" 1455 ","page_number":43},
  {"content":"\r\n\r\nو پروس ، بدون مشاوره با ساير دول آلمان و بدون قبول وساطت دولت انگليس ، قشون خود را به سردارى پرنس فردريك شارل برادرزادهء اعليحضرت پادشاه پروس و وليعهد پروس وارد ايالتين مزبورتين نموده هفتاد هزار قشون مسلح دولتين كه به بهترين اسلحه مسلح بودند با چهل هزار قشون دانماركى كه اسلحهء ممتازى نداشتند مقابلى نموده در ظرف هشت روز ايالتين مزبورتين را متصرف شدند و هر قدر دولت دانمارك به دول انگليس و روس و فرانسه ملتجى شد فايده نبخشيد و قشون پروس و اطريش متصلا قلعه‌جاتى را كه دولت دانمارك در ايالتين داشت متصرف شدند . دولت دانمارك كه به همه جهت پنج كرور رعيت داشت دو كرور از رعاياى او از او مجزى شدند . اعليحضرت پادشاه پروس با مسيو - بيزمارك صدر اعظم خود به‌جهت ملاقات اعليحضرت امپراطور اطريش به وينه و از آنجا به منيك « 11 » پايتخت باوير « 12 » سفر مىنمايند . مسيو - بيزمارك به‌جهت اظهار خصوصيت با اعليحضرت ناپلئون امپراطور فرانسه دو مرتبه به فرانسه سفر كرده در پاريس و در بياريتس « 13 » با اعليحضرت ناپلئون ملاقات مىكند و آخرالامر تمام بلاد و اراضى كه در سمت جنوب ژوتلند « 14 » و واقع شده بعد از اين جنگ از دانمارك مجزى شده به پروس و اطريش واگذار مىشود و بعد از امضاى عهدنامه دولت پروس بدون شراكت اطريش - كه بدوا با اتمع بود - درصدد تصرف ايالتين مذكورتين است .\r\n\r\nانگليس :\r\nتولد پسر نواب وليعهد در زمستان .\r\nورود گاريبالدى به مملكت انگليس با تشريفات كاملى كه براى او فراهم آوردند به‌طورى كه نواب وليعهد انگليس به منزل او رفته او را ملاقات نمود . ملت انگليس ايرادهاى سخت به وزرا گرفته‌اند كه چرا در فقرهء دانمارك به سكوت گذرانيده‌اند ؟\r\n\r\n\r\n","description":"","footnote":"\r\n( 11 ) - امروز ما بدين شهر ، مونيخ مىگوئيم و آلمانها آن را  Munchen  مىخوانند و فرانسويها  Munich  .\r\n( 12 ) -  Baviere \r\n( 13 ) -  Biarritz \r\n( 14 ) -  Jutland \r\n","page_name":" 1456 ","page_number":44},
  {"content":"\r\n\r\nصد و پنجاه هزار نفر از عمله‌جات انگليس به واسطهء نرسيدن پنبه از ينگى دنيا بيكار مانده‌اند .\r\nاز مهاجرين انگليس در ظرف اين سال تنها نود و چهار هزار و صد - و چهل و هفت نفر به اتائونى ينگى دنيا رفته‌اند .\r\nدر حوالى شهر شفيلد « 15 » از بلاد انگليس سدى كه جلو رودخانه بسته بودند خراب شده دويست و پنجاه نفر آدم به واسطهء طغيان آب هلاك گرديده و زياده از سه كرور به رعيت خسارت وارد آمده .\r\nدر نول زلاند « 16 » شرارت ياغيان و متمردين به منتهى درجه است .\r\nدر هندوستان يعنى در كلكته به واسطهء طغيان آب ، به درجه‌اى كه سالها بود به آن درجه ديده نشده ، پنجاه هزار نفر آدم و معادل هشتاد كرور تومان پول ايران مكنت مردم تلف مىشود . انعقاد مجلس دربار در لاهور به توسط سيرلورنس فرمانفرماى هند كه ششصد نفر از سلاطين راجه و نواب و ولاة هند و افغانستان حتى از خوقند حضور به هم رسانيدند .\r\nافتتاح راه آهن از بمبئى به داخلهء هند .\r\nابتداى تلگراف بحرى از خليج فارس كه سواحل هندوستان و عربستان را به هم وصل مىكند .\r\nچيت و پنبه كه از كارخانجات انگليس در ظرف اين سال به خارج برده‌اند معادل نود و يك كرور و دويست و شصت هزار ليرهء انگليسى است و هر ليره معادل دو تومان و پنج هزار ايران مىباشد .\r\n\r\nايطاليا :\r\nمسافرت گاريبالدى با دو پسر خود به انگليس .\r\nخيال تغيير پايتخت و نقل آن از تورن به فلورانس . نقار آشكار فى ما بين پاپ و دولت . معاهده ما بين اعليحضرت پادشاه ايطاليا و اعليحضرت امپراطور فرانسه كه دولت فرانسه عساكر خود را كه به‌جهت حفظ سلطنت ظاهرى پاپ در رومه گذاشته بود از آن تاريخ بعد از انقضاى دو سال بردارد و پادشاه ايطاليا متعهد است كه به هيچ وجه درصدد تصرف\r\n\r\n\r\n","description":"","footnote":"\r\n( 15 ) -  Sheffield \r\n( 16 ) -  NouvelleZelande \r\n","page_name":" 1457 ","page_number":45},
  {"content":"\r\n\r\nرومه و حدود معينهء سلطنت ظاهرى پاپ برنيايد . شورش و تغير اهالى تورن « 17 » كه چرا بايد پايتخت از آنجا عوض شود ؟ دو روز و دو شب قتل‌وغارت و جنگ در تورن .\r\nتغير اغلبى از وكلاى ملت ايطاليا به دولت فرانسه كه به چه جهت مانع است كه رومه جزء ايطاليا بشود .\r\n\r\nبلژيك :\r\nمعادل يك كرور تومان پول ايران دولت بلژيك از اهالى مملكت خود مأخوذ داشته كه بندر آنورس را محكم نموده قلعه‌جات در آنجا بنا نمايد .\r\n\r\nچين :\r\nقدغن سخت در بنادر چين كه كشتيهاى اتائونى ينگى دنيا عبور نكنند . چينىها به عساكر فرانسه ملتجى شده ياغيهاى تاىپنك را شكست دادند . شهر نانكن را كه مركز ياغيها بود قشون زياد چينى فتح كرد .\r\n\r\nدانمارك :\r\nنامزد نمودن پرنسس داگمار « 18 » دختر پادشاه دانمارك را براى گراندوك نيكلا پسر اعليحضرت امپراطور روس و وليعهد اين دولت .\r\n\r\nروس :\r\nشورش سخت و خونريزى زياد در لهستان . پناه ندادن دول پروس و اطريش ياغيهاى لهستان را . كدورت ما بين دول روس و فرانسه كه اهالى فرانسه ياغيهاى لهستان را اغوا مىكنند . جلادادن « 19 » اغلب ياغيهاى لهستان را به سيبرى و سياست سخت به آنها نمودن . پاپ در خطبه‌ها و موعظه‌ها نسبت به دولت روس بسيار بد مىگويد به واسطهء\r\n\r\n\r\n","description":"","footnote":"\r\n( 17 ) -  Tourin - Torino \r\n( 18 ) - اين دختر كه براى گراندوك نيكولا پسر الكساندر دوم نامزد شده بود ، به حكم تقدير ، زن الكساندر برادر نيكولا شد . الكساندر بعد با عنوان الكساندر سوم تزار روسيه شد و زن او به آئين ارتدوكسى درآمد و بر طبق سنت روسى ، مارى فئودوروونا ناميده شد . پيش از اين نامش مارى سوفى بود . وى مادر تزار نيكولاى دوم آخرين تزار روسيه است .\r\n( 19 ) - جلا دادن به معناى نفى بلد كردن و تبعيد است .\r\n","page_name":" 1458 ","page_number":46},
  {"content":"\r\n\r\nبىرحمى كه به لهستانيها مىشود . رعاياى لهستان كمال رضايت را از اعمال روس دارند كه دفع شر ملاكين و نجبا و بىاعتدالى كه به آنها مىشد شده .\r\nدر ايالت قازان بعضى طلاب مدارس نسبت به دولت بناى شورش را گذاشته مقصرين قتل و تنبيه شدند .\r\nطبقهء نيهيليست « 20 » كه طبقهء تازه‌اى هستند و بر ضد دين و دولت و نظم عقيده دارند سبب حرق شهر سامبريسك شدند .\r\nطايفهء چراكسه به واسطهء قحط و غلائى كه ميان آنها بروز كرده و روى داده هزارهزار دسته شده با ايل والوس به خاك عثمانى پناه مىبرند و در بين راه جمعيت زيادى از آنها تلف مىشود .\r\nفتوحات قشون روس در خوقند و فتح شهر تجن از شهرهاى خوقند .\r\nنامزد نمودن دختر پادشاه دانمارك را براى نواب وليعهد دولت روس . اعانت باطنى دولت روس به دولت دانمارك .\r\n\r\nژاپن :\r\nعهدنامه‌هاى دوستى و تجارتى اين دولت با دول فرنگ و ينگى دنيا به امضاى ميكادو كه پادشاه روحانى است و حقيقت سلطنت با اوست . اما مرئى نمىشود و طيقون پادشاه جسمانى كه فى الواقع صدر اعظم مستقلى است و بدون امضاى ميكادو نمىتواند عهدنامه را امضاء نمايد . رفتن اغلبى از اعيان مملكت و رجال دولت به شهر كيتو « 21 » كه مسكن ميكادو بود .\r\nمجبور شدن طيقون كه او نيز از پايتخت كه يدو « 22 » باشد مهاجرت كرده به آنجا رود و به اين واسطه هرج‌ومرج در امور دولت و مخصوصا در كار تجارت .\r\nمنازعهء سفاين جنگى انگليس و فرانسه در جزيرهء نيفن كه متعلق به ژاپن است و بعد از جنگ و شكست دادن شاهزاده كه والى آن جزيره بود .\r\nدول متحده معادل سه كرور و سيصد هزار تومان پول ايران به‌طور ترضيه و خسارت از دولت ژاپن مطالبه مىكند .\r\n\r\nسويس :\r\nايجاد مجلس معظمى در ژنو و حضور مأمورين اغلب دول فرنگ\r\n\r\n\r\n","description":"","footnote":"\r\n( 20 ) -  Nihiliste \r\n( 21 ) -  Kyoto \r\n( 22 ) -  Yedo \r\n","page_name":" 1459 ","page_number":47},
  {"content":"\r\n\r\nدرآن مجلس . مقصود از انعقاد اين مجلس ايجاد بعضى از قوانين و قواعد لازمه است به‌جهت پرستارى و رعايت زخم‌داران و مرضاى قشون دول فرنگ كه از هر طايفه و ملتى باشند كه باهم درصدد مخاصمه و مقاتله برمىآيند .\r\n\r\nعثمانى :\r\nدر افلاق بغدان « 23 » علاوه بر حق معمول كه دولت عثمانى قرار داده والى آنجا قشون مىگيرد .\r\nشورش و انقلاب در ايالت تونيس . نارضائى رعيت از والى به واسطهء ايجاد بعضى ماليات فوق العاده . برقرار داشتن دوازده هزار قشون هميشه زير بيرق و به‌جهت نرسيدن مواجب ياغىگرى همين دوازده هزار قشون برضد والى . شورش و انقلاب به‌حدى است كه كشتيهاى جنگى انگليس و فرانسه و ايطاليا به‌جهت حفظ تبعهء خود از شر اعراب در سواحل تونيس لنگر انداخته‌اند .\r\nطغيان رود نيل در مصر و خسارت زياد به زراعت .\r\nامتداد خط تلگراف از مصر به بيروت . نيز امتداد خط تلگراف از بغداد به بمبئى و از بغداد به اسلامبول .\r\nتغير اهالى بلغارستان از ورود طوايف چراكسه به ايالت آنها و سكنى دادن دولت عثمانى اين طوايف را دراين ايالت .\r\nشورش اعراب در بغداد و شامات . قحطى پول در اسلامبول .\r\n\r\nفرانسه :\r\nحبس چهار نفر از اهالى ايطاليا كه قصد قتل اعليحضرت امپراطور فرانسه را داشتند .\r\nدر فقره فرستادن قشون به مكزيك ، در مجلس پارلمان فرانسه ، ايرادات سختى به دولت وارد آورده‌اند .\r\nملاقات وليعهد هلاند و وليعهد بلژيك با اعليحضرت امپراطور\r\n\r\n\r\n","description":"","footnote":"\r\n( 23 ) - افلاق همان والاشى است و بغدان ناحيهء مولداوى .\r\n","page_name":" 1460 ","page_number":48},
  {"content":"\r\n\r\nفرانسه در قصر فونتن بل و ملاقات پادشاه بلژيك درويشى « 24 » . آمدن وزير جنگ پروس رون در اردوى شالن « 25 » نزد اعليحضرت امپراطور فرانسه .\r\nحكومت مارشال ماك ماهون به الجزاير . شورش و ياغىگرى بعضى شهرهاى الجزاير بخصوص در ميان قبايل عرب .\r\nقحطى و گاوميرى سخت در ماچين « 26 » متصرفى فرانسه . ورود سفراى ژاپن به پاريس .\r\nفوت مارشال پلىسيه ملقب به دوك دمالاكف . برقرار شدن ژنرال با زن سردار فرانسه كه در مكزيك بوده به منصب مارشالى . فوت مميربر معلم معروف علم موسيقى و فوت هاس فيلسوف .\r\nجنگ ما بين عساكر فرانسه و ملت مكزيك با نهايت تشدد برقرار است . ارشيدوك ماكسيميلين برادر اعليحضرت امپراطور اطريش بعد از رفتن به انگليس و فرانسه و بلژيك مراجعت به قصر ميرامار مسكن خود مىنمايد . و در آنجا قبول سلطنت و امپراطورى مكزيك را نموده احكام صادر مىنمايد كه معادل شصت كرور و يكصد و شصت هزار تومان پول ايران از قرار صد شش منفعت در سال وزير ماليه براى مخارج لازمهء مكزيك استقراض نمايد . در اواخر بهار همان سال به وراكروز « 27 » بندر مكزيك وارد مىشود . ژوآرز رئيس جمهورى مكزيك فرار برقرار اختيار مىكند و بعد از ورود ، به فاصلهء قليلى حكم به ايجاد مدارس در اغلب شهرهاى مكزيك شده و ميزان و مقادير را به سبك فرانسه مىنمايند .\r\nملاقات اعليحضرت امپراطور فرانسه با اعليحضرت امپراطور روس در شهر نيس از بنادر فرانسه .\r\n\r\nمرقش « 28 » :\r\nقتل و نهب طايفهء بنى اسرائيل در اغلب شهرهاى مرقش . مراودهء\r\n\r\n\r\n","description":"","footnote":"\r\n( 24 ) -  Vichy \r\n( 25 ) -  Chalon \r\n( 26 ) - ماچين ( مهاچين - چين بزرگ ) همان است كه به نام هند و چين خوانده مىشود .\r\n( 27 ) -  Veracruz \r\n( 28 ) - يعنى مراكش .\r\n","page_name":" 1461 ","page_number":49},
  {"content":"\r\n\r\nتجارتى اين دولت با تمام دول فرنگ .\r\n\r\nهلاند :\r\nدر جزاير سوماترا و برنئو زراعت تنباكو و نيشكر و قهوه زايد - الوصف بد شده است .\r\nبروز وباى شديد در بتاويه .\r\n\r\nينگى دنياى جنوبى :\r\nدر مملكت شيلى شهر كپياپ ( ؟ ) به واسطهء زلزلهء سختى معدوم مىشود .\r\nبروز كوه آتشفشان جديد ما بين بوليوى و شيلى .\r\nمنازعه ما بين دولت برزيل و اروگاى « 29 » .\r\n\r\nيونان :\r\nشورش در اغلب شهرها على الخصوص در پايتخت . نافرمانى اغلب افواج قشون به صاحب‌منصبان كه در بعضى شهرها ساخلو بودند . انهدام قلعهء جزيرهء كرفو « 30 » . رفتن عساكر انگليس از آنجا و ورود عساكر يونان و تصرف نمودن آن جزيره . دول پروس و اطريش دولت جديد يونان را به سلطنت ژرژ اول شناختند . راهزنى و شرارت قاطعان طريق در اغلب نقاط . بىپولى خزانه .\r\n\r\n\r\n","description":"","footnote":"\r\n( 29 ) -  Uruguay \r\n( 30 ) -  Corfou \r\n","page_name":" 1462 ","page_number":50},
  {"content":"\r\n\r\n\r\nشرح وقايع سال هيجدهم سلطنت اعليحضرت اقدس شاهنشاه جم‌جاه خسرو صاحبقران شيد الله تعالى دعايم ملكه مطابق سنهء هزار و دويست و هشتاد و يك هجرى سيچقان‌ئيل تركى\r\nدر تمام اين سال خيرمآل ، خاطر خطير همايون متوجه كليهء امور و رعايت حال جمهور و ترقى و آبادى ممالك محروسه و ولايات معموره و ترفيه رعايا و ترضيهء برايا بود .\r\nتعزيه و روضهء دولتى در تكيهء مباركهء سلطنت‌آباد خوانده مىشود .\r\nمحمد ولى خان سردار كه مأمور سردارى قشون خراسان بود به حكمرانى استراباد سرافراز گرديد .\r\nميرزا على محمد خان وكيل فارس پسر حاجى قوام الملك به يك قطعه نشان از درجهء دويم سرتيپى به انضمام يك رشته حمايل مخصوص آن مباهى آمد .\r\nميرزا على اكبر مشرف كارخانهء مباركه به استدعاى عين الملك - خوان سالار به نيابت نظارتخانه سرافراز گرديد .\r\nچون سهام الدوله حيدر قلى خان ايلخانى زعفرانلو با سواره و جمعيت بجنوردى و خراسانى حسب الامر به اردوى استراباد و گرگان آمده بود ، امير حسين خان ايلخانى را با چند عراده توپ و جمعيتى شايسته مقرر فرمودند به نواحى بجنورد رفته به حراست آن سامان مشغول باشد .\r\nقلعهء ايرافشان از قلاع بلوچستان چون استحكامى داشت اهالى\r\n\r\n","description":"","footnote":"","page_name":" 1463 ","page_number":51},
  {"content":"\r\n\r\nبه سبب اعتمادى كه به حصانت آن داشتند هميشه دم از خودسرى مىزدند ، تا چندى قبل كه وكيل الملك ابراهيم خان سرهنگ بلوچ را با ميرزا - مهدى خان مهندس و قشون مأمور كرده قلعهء مزبوره را تصرف و خراب نمودند . در بندر طيس كرمان حسب‌الامر آباديها نموده‌اند .\r\nمحمد اسماعيل خان وكيل الملك وزير كرمان به لقب جنابى مفتخر گرديد .\r\nپاشاخان امين شورى ملقب به امين الملك شد .\r\nموكب همايون دراين اوان كه ابتداى گرماى دارالخلافه است تشريف‌فرماى ييلاق شهرستانك و شكرآب مىباشد .\r\nشب ششم شهر صفر عيد مولود مسعود همايون را در تمام بلاد ممالك محروسه باشكوهى تمام گرفتند .\r\nجناب سپهسالار كه با قشون ظفرنمون مأمور تنبيه تراكمهء كوكلان و يموت بودند چون به چمن كالپوش رسيدند ، تراكمهء كوكلان كه دو سه سال بود دم از خودسرى مىزدند مضطرب شده پنجاه و شش نفر از رؤساى آنها به اردو خدمت جناب معزى اليه آمده اظهار عجز و طلب عفو نمودند و متقبل شدند كه آنچه ماليات ايشان عقب افتاده با آنچه در راه خراسان از اموال عابرين به سرقت رفته تقديم نمايند .\r\nحكومت يزد را به دوستعلى خان معير الممالك واگذار فرمودند و معزى اليه محمد خان پسر قاسم خان والى گيلان را به حكومت و ميرزا - محمد حسين خان تفرشى را به وزارت آنجا معين نمود .\r\nمحمد خان امير تومان به يك قطعه نشان تمثال همايون سرافراز گرديد .\r\nعبد العلى خان اديب الملك پيشخدمت خاصه و حاكم قم بنابر خدمات او به يك قطعه نشان از درجهء دويم سرتيپى مفتخر گشت .\r\nصندوق عدالت حسب الامر وضع و در ميدان ارگ آن را قرار دادند كه هركس عريضه‌اى به حضور همايون دارد درآن صندوق بيندازد .\r\nخانعلى خان سرتيپ به حكومت درجزين و سرتيپى فوج مخبران قراگوزلو سرافراز شد .\r\nاميرزاده انوشيروان ميرزا به سرتيپى سوارهء باجلان و بختيارى و فوج سيلاخورى نايل آمد .\r\n\r\n","description":"","footnote":"","page_name":" 1464 ","page_number":52},
  {"content":"\r\n\r\nعزيز خان سردار كل پيشكار آذربايجان ، بقعهء عين على و زين على را حسب الامر مىسازد . بقعهء شيخ شبستر را نيز مرمت مىكنند .\r\nچون جناب ناصر الملك مشير خاص حضور همايون ، وزير مختار و ايلچى خاص دولت عليه مقيم دربار دولت انگليس ، سابقا محمد على خان نايب اول سفارت را روانهء دارالخلافه كرده و از حسن خدمات مشاراليه اظهار رضامندى نموده بود ، لهذا معزى اليه به اعطاى منصب سرتيپى از درجهء سيم مفتخر گرديد .\r\nميرزا محمد خان كارگزار خارجهء سابق استراباد به كارگزارى خارجهء گيلان سرافراز شد .\r\nمحمد حسن خان پيشخدمت خاصه به حكومت گلپايگان و خوانسار برقرار آمد .\r\nجناب سپهسالار و سردارانى كه با ايشان همراهند چنان‌كه ذكر شد متوجه نظم صفحات گرگان و تنبيه طوايف تراكمهء يموت و كوكلان كه دم از خودسرى مىزنند مىباشند . اين اوقات حيدر قلى خان - سهام الدوله ايلخانى و سليمان خان افشار سرتيپ اول و مصطفى قلى خان - قراگوزلو سرتيپ اول و حبيب الله خان تنكابنى ( ساعد الدوله ) سرتيپ اول و صفر على خان سرتيپ شاهسون اينانلو را از اردوى بزرگ خود ، جناب سپهسالار مأمور تدمير بعضى طوايف نموده در سنگر غائى كه بسيار جاى سختى است فتح نمايان كرده‌اند و طايفهء غائى را تنبيه كامل نموده طوايف ديگر را نيز سرداران ديگر مغلوب ساختند . خود جناب سپهسالار نيز بعضى از طوايف يموت را مخذول كرده‌اند . سيصد سوار تركمن نيز به سردارى پسر محمد شيخ و دو سه نفر سردار ديگر به تاخت محال باخرز به خراسان آمده بودند آنها نيز منكوب قشون ظفرنمون ساخلوى خراسان و منهزم شده‌اند .\r\nآقا رجب به منصب رخت‌دارى البسهء خاصه سرافراز گرديد .\r\nعبد العلى خان اديب الملك پيشخدمت خاصه به نيابت وزارت عدليهء عظمى مفتخر آمد .\r\nحسينقلى آقا به نشان از درجهء اول سرهنگى مباهى گشت .\r\nراه مازندران را كه مسيو كاستگر مهندس نمساوى مشغول ساختن آن بود به اتمام رسيده و از طرق سهل المسالك وسيعه گرديده است .\r\n\r\n","description":"","footnote":"","page_name":" 1465 ","page_number":53},
  {"content":"\r\n\r\nموكب همايون در ماه ربيع الثانى تشريف‌فرماى صفحات كجور و سواحل بحر خزر شدند و در مراجعت از راه كلاردشت كه راه مسيو كاستگر به آنجا تقاطع مىنمايد از كنارهء رودخانهء چالوس قطع منازل فرموده هشتم ماه جمادى الاولى قصر سلطنت‌آباد محل نزول اجلال خسروانه گرديد .\r\nدرياچه‌اى در ميدان توپخانهء قديم حسب الامر ساختند و آب قناتى كه به توجه خاطر خطير مبارك احداث شده و از عمارات سلطنتى مىگذرد تماما به حوض مزبور داخل مىشود و از اينجا به محلات شهر و حوض سبزه ميدان مىرود و بعدها در تمام فضاى اين ميدان ، به استثناى راه عبور و مرور ، باغچه‌ها طرح و اشجار غرس و گل‌كارى مىشود .\r\nچون جناب ميرزا محمد خان سپهسالار در سرحد گرگان چنان‌كه ذكر نموديم خدمات شايان كرده بود يك حلقه انگشترى الماس برليان بسيار گرانبها براى جناب معزى اليه انفاذ فرمودند .\r\nميرزا مصطفى خان بهاء الملك به وزارت ديوان عدالت منصوب گرديد .\r\nميرزا مصطفى وكيل لشكر به يك قطعه نشان از درجهء سرتيپى سرافراز شد .\r\nحسين خان سرتيپ فوج منصور قراگوزلو به يك قطعه نشان از درجهء سيم سرتيپى و حمايل مخصوص آن مفتخر گرديد .\r\nميرزا غفار خان صديق الملك - كه بعد از مراجعت جنرال منكويس از جانب سنى الجوانب همايون به‌جهت اداى تهنيت و تبريك تفويض منصب جانشينى ممالك قفقاز به نواب جانشين مأمور تفليس شده بود - خدمات خود را در محل مأموريت انجام داده مراجعت به دارالخلافه نمود .\r\nجناب محمود خان ناصر الملك وزير مختار دولت عليه مقيم لندن موقة اجازهء شرفيابى به دربار همايون حاصل نموده و ميرزا سليمان خان مستشار سفارت پاريس به رسم شارژ دافرى مقيم پاريس و لندن و مؤلف به‌سمت نيابت دويم سفارتخانهء دولت عليه مقيم دربار دولت فرانسه خواهد بود .\r\nسيم تلگراف كه بايد از بندر بوشهر الى خانقين امتداد يابد به دارالخلافه وصل شده و از دارالخلافه با اصفهان و شيراز و بوشهر و بمبئى\r\n\r\n","description":"","footnote":"","page_name":" 1466 ","page_number":54},
  {"content":"\r\n\r\nمخابره داير است . همچنين سيم تلگراف كه از طهران به استراباد مىكشيدند به محل مقصود يعنى به استراباد رسيده است .\r\nنواب و الا ملك‌آرا به حكومت بروجرد برقرار و هوشنگ ميرزا پسر نواب معزى اليه به نيابت حكومت رفت .\r\nميرزا يوسف خان كه در مأموريت كارپردازى حاجى ترخان و شارژدافرى پطرزبورغ و جنرال قونسولگرى « 1 » تفليس خدمات لايقه كرده بود به يك قطعه نشان از درجهء دويم سرتيپى و حمايل مخصوص آن سرافراز شد .\r\nحاجى محمد بن آدم ساكن ميناب بندرعباسى به لقب ناظم التجارى بندرعباسى و نشان از درجهء چهارم شيروخورشيد سرافراز گرديد .\r\nعزيزخان سردار كل پيشكار آذربايجان در چمن گاوكان - كه از بلوكات مراغه است - اردوئى مركب از شش هفت هزار نفر سرباز منعقد نموده حضرت اجل اكرم شاهنشاه‌زادهء و الا وليعهد دولت عليهء ايران سلطان مظفر الدين ميرزا حكمران آذربايجان با كارگزاران قلمى و نظامى آن مملكت به اردوى مزبور تشريف‌فرما گرديده قريب يك ماه درآن اردو به تعليم و مشق مشغول بودند ، لهذا يك ثوب قباى نظامى سر و دست و يقه مرواريد از ملابس تن‌پوش مبارك به افتخار سردار كل از جانب سنى الجوانب همايون انفاذ گاوكان شد و بعد از انقضاى اردو و مرخصى افواج ، حضرت مستطاب شاهنشاه‌زادهء معظم ادام الله اقباله العالى به شهر تبريز مراجعت فرمودند .\r\nشب ششم جمادى الاولى ، در رشت بادى سخت وزيدن گرفت و رعدوبرق شديد بعضى ابنيهء كهنه را خراب و اشجار قويمه را از پا درانداخت بلكه موجب حدوث امراض غريبه نيز گرديد .\r\nسردارانى كه در اردوى جناب سپهسالار بودند و مأمور به تدمير طوايف ياغيهء تراكمه به اترك رسيده جمعى از اشرار قراقچى و پانصد ششصد خانوار طوايف اترك‌نشين كه سابقا از در اطاعت درنيامده بودند سر به ربقهء مطاوعت و تمكين نهاده و سايرين كه در مقام مقابله و مقاتله\r\n\r\n\r\n","description":"","footnote":"\r\n( 1 ) - يعنى كارپردازى اول ( ا ع ) .\r\n","page_name":" 1467 ","page_number":55},
  {"content":"\r\n\r\nبودند به سزاى خود رسيده‌اند . مدرسهء بسيار بزرگ مستحكمى كه در اترك و مأمن طاغيان بود خراب كرده هشت هزار قشون زنده نيز مأمور گمش تپه شده كار آنجا را نيز منظم و مدرسهء گمش‌تپه را كه به‌طور قلعهء محكمى بنا شده بود يكسان نموده و اهل گمش تپه به راه فرار رفتند .\r\nبعد از آن كه تمام آن حدود مصفى گرديد جناب سپهسالار به دارالخلافهء باهره معاودت نموده شرف‌اندوز خاكپاى مبارك گشته به اعطاى يك قطعه نشان اقدس مكلل به الماس با حمايل آن رتبهء سربلندى و اختصاص يافتند و مخاطب به خطاب سپهسالار اعظم گرديدند .\r\nمسيو جان داود خان سرتيپ و مترجم اول دولت عليه به يك قطعه نشان از درجهء اول سرتيپى با حمايل مخصوص آن سرافراز و پسرهاى اودشير ( ؟ ) و اناپول ( ؟ ) به لقب خانى نايل گرديدند .\r\nچون از خدمات ميرزا معصوم منشى مهام خارجهء آذربايجان ، ميرزا عبد الوهاب خان نايب الوزارة ( جناب نصير الدوله ) اظهار رضامندى نمودند به اعطاى يك قطعه نشان سرهنگى از درجهء دويم سرافراز گرديد .\r\nميرزا آقاى منشى و امين تذكرهء كردستان به يك قطعه نشان از درجهء سيم سرهنگى مفتخر آمد .\r\nچون اغلب خطوط تلگرافى ممتده از بندر بوشهر الى سرحد خانقين به معيت و استادى ميجر شامپين و ساير صاحب‌منصبان انگليس به اتمام رسيده و به هم وصل شده قرارنامه‌اى مشتمل به چهار فصل به تاريخ شهر جمادى الثانيه به امضاى وزارت علوم و سفارت انگليس بين الطرفين مبادله شده كه صورت آن از قرار ذيل است :\r\n\r\nصورت قرارنامه ما بين وزارت امور خارجه و سفارت دولت انگليس\r\nقرارداد براى تكميل فصل چهارم قرارنامه مورخهء ماه دسامبر 1862 مطابق شهر جمادىالثانيهء 1279 .\r\n\r\nفصل اول :\r\nعالىجاه مجدت همراه ميجر شامپين با بيست و هشت‌نفر از اجزاى حاضرهء خود يا كمتر از روز افتتاح تلگراف ايران تا مدت پنج ماه\r\n\r\n","description":"","footnote":"","page_name":" 1468 ","page_number":56},
  {"content":"\r\n\r\nبه صوابديد نواب مستطاب اعتضاد السلطنه وزير علوم يا كسى كه به جاى ايشان باشد مشغول نظم و تعليم تلگراف دولت ايران از خانقين الى دارالخلافه و از دارالخلافه الى بوشهر خواهد بود .\r\n\r\nفصل دويم :\r\nبعد از انقضاى مدت پنج ماه ، عالىجاه مجدت همراه ميجر شامپين و اجزاى او تلگراف ما بين بوشهر و خانقين را به صاحب‌منصبان دولت ايران واگذار و به كلى تخليه خواهند كرد .\r\n\r\nفصل سيم :\r\nيك نفر صاحب‌منصب انگليس ، بعد از مراجعت اجزاى مزبوره از سر تلگراف ايران ، با دو نفر از اتباع خود ، تا مدت ده ماه در دارالخلافهء طهران متوقف و مواظب حفظ نظم تلگراف كه در مدت پنج ماه به سعى و اهتمام عالىجاه ميجر شامپين و اجزاى او حاصل شده بود خواهد شد و عند اللزوم ، به اطلاع نواب مستطاب اعتضاد السلطنه وزير علوم ، از اتباع مزبور با احكام لازمهء دولت ايران براى سركشى تلگراف به طول امتداد آن هرجا كه ضرورت نظم اقتضا نمايد مأمور خواهند كرد و باز مراجعت به دارالخلافه خواهند نمود و اگر دولت انگليس قبل از تكميل ده‌ماه مزبور صلاح بداند كه آن صاحب‌منصب را با دو نفر اتباع خود از ايران بردارد مختار خواهد بود .\r\n\r\nفصل چهارم :\r\nشرايطى كه براى اختيار عالىجاه ميجر شامپين در مدت پنج ماه مزبور معين مىشود از قرار فصول آتيه خواهد بود :\r\nاولا : نواب مستطاب اعتضاد السلطنه وزير علوم يا هركس را كه به حكم همايون به جاى ايشان باشد بايد رئيس كل تلگرافهاى دولت ايران دانست و امر مزبور را سپرده به ايشان .\r\nثانيا : به‌جهت اين‌كه رشتهء سيم تلگراف بندر ابوشهر و دارالخلافهء طهران و خانقين درست به كار بيفتد به سركارى و صوابديد عالىجاه نجدت و مجدت همراه ميجر شامپين مهندس خاصه اعليحضرت پادشاه انگلستان واگذار شده است .\r\n\r\n","description":"","footnote":"","page_name":" 1469 ","page_number":57},
  {"content":"\r\n\r\nثالثا : هر حكم كه نواب مستطاب اعتضاد السلطنه وزير علوم در باب حفظ سيم و استعمال آن و مأمورين ايرانى آن صادر مىنمايد به توسط و صوابديد عالىجاه ميجر شامپين صادر خواهند كرد .\r\nرابعا : در باب حفظ سيم بايد تمام مسافت از سرحد دولت عثمانى الى بندر بوشهر شهربه‌شهر بدين موجب به شش قسمت تقسيم شود : از سرحد دولت عثمانى الى همدان ، از همدان الى دارالخلافه ، از دارالخلافه الى كاشان ، از كاشان الى اصفهان ، از اصفهان الى شيراز ، از شيراز الى بندر بوشهر . نواب مستطاب اعتضاد السلطنه براى هر قسمى يك صاحب منصب ايرانى مأمور خواهند فرمود و او بايد از عهدهء حفظ آن قدر سيمى كه در قسمت او واقع شده است در خدمت نواب مستطاب اعتضاد السلطنه برآيد و به‌جهت اين‌كه صاحب‌منصب ايرانى مذكور يا ياور درست از عهدهء خدمات خود برآيد عدد معينى از سوار كه در حكم او باشند در عرض راه مقيم خواهند شد و ياور مذكور البته صوابديد آن صاحب‌منصب انگليس مباشر نظم را كه دربارهء محافظت سيم اظهار نمايد قبول خواهد نمود و مبناى كار دراين موارد با مكان و عادت ايران خواهد بود .\r\nخامسا : نظم و تعليم تلگرافخانه‌ها فقط سپرده به صاحب‌منصبان مباشر انگليس خواهد بود و كار كردن تلگرافخانه‌ها يعنى نظم و تعليم در عهدهء آنها خواهد بود و به تلگرافچيان ايرانى بايد قدغن شود كه به دستورالعمل صاحب‌منصبان مباشر انگليس كه درآن خصوص مىدهند اطاعت تمام نمايند و چون بعد از باز شدن سيم دستورالعملى براى انتظام كار و تعيين تكاليف تلگرافى عموما لازم خواهد بود لهذا مادام كه عهدنامهء تلگرافى ما بين دولتين ايران و انگليس مبادله نشده است موقة رجوع خواهد شد به قواعدى كه دولت ايران با دولتهاى ديگر از روى قرارنامه بر وكيل امضا كرده در همهء دولتها معمول است به استثناى قيمت تحريرات دايرهء بين الدولتين كه براى هر بيست كلمه يا كمتر از خانقين الى بوشهر و از بوشهر الى خانقين يك تومان و پنج هزار و چهار صد دينار ايرانى يا چهارده شلنگ انگليسى حساب خواهد شد و به شهرهاى واقعه در مسافت مزبوره نيز به‌همين نسبت قسمت خواهد شد و دولت عليهء ايران عجالة تا انعقاد معاهدهء تلگرافى ما بين خود و دولت انگليس در\r\n\r\n","description":"","footnote":"","page_name":" 1470 ","page_number":58},
  {"content":"\r\n\r\nقيمت تحريرات از بوشهر تا هندوستان و از خانقين تا اسلامبول و اروپا فقط در تحريرات دايرهء ما بين اين دو دولت همين قرارداد اخيرهء تعرفه را كه فى ما بين دولتين انگليس و عثمانى عهدا برقرار شده است امضا خواهند نمود و در مدت اين پنج ماه رواج پوند از قرار بيست و دو هزار دينار و ده پول رايج ايران خواهد بود .\r\nسادسا : مأمورين ايرانى تلگرافخانه‌ها درصورتىكه متابعت ننمايند و مصدر خلافى شوند نواب مستطاب اعتضاد السلطنه - چنان‌كه در فصل پنجم مقرر است - بر عهده مىگيرند كه حقا در حمايت اختيار صاحب - منصبان مباشر انگليس نهايت كوشش را فرمايند و از آن طرف عالىجاه ميجر شامپين بر عهده مىگيرد كه به هيچ وجه از اندازهء آن اختيار تجاوزى نشود .\r\nسابعا : صاحب‌منصبان انگليس به هيچ‌وجه در اخذ رسومات كارى ندارند . يك نفر ميرزا در هر تلگرافخانه بدون واسطه به نواب مستطاب - اعتضاد السلطنه حساب رسومات را خواهد داد .\r\nدر دارالخلافهء طهران به تاريخ پانزدهم شهر رجب المرجب سنهء 1281 مطابق پانزدهم ماه دسامبر سنهء 1863 .\r\nحضرت شاهنشاه‌زادهء اعظم و الا يمين الدوله حكمران فارس به يك قطعه گل كمر مرصع به الماس برليان مفتخر و در نظام به منصب و نشان سرهنگى مخصوص و ميرزا محمد قوام الدوله پيشكار حضرت معظم اليه - و الا دام اقباله العالى به لقب و خطاب جنابى سرافراز گرديد .\r\nميرزا عبد الوهاب مستوفى گيلان به منصب استيفاى ديوان همايون برقرار آمد .\r\nميرزا مسيح وزير مازندران به اعطاى يك قطعه نشان سرتيپى با حمايل آن مباهى گشت .\r\nقنات سابق بهبهان كه شهر را مشروب مىداشت و چندى بود به واسطهء خرابى آب آن به شهر نمىآمد ، تنخواه نقدى به اميرزاده سلطان اويس ميرزا حاكم بهبهان و كوهگيلويه مرحمت شد كه آن قنات را تنقيه نموده مجددا جارى كنند .\r\nبه تاريخ بيست‌وچهارم شهر شوال راى صواب‌نماى ملوكانه بعضى\r\n\r\n","description":"","footnote":"","page_name":" 1471 ","page_number":59},
  {"content":"\r\n\r\nتغييرات در امور دولتى داده دستخط آفتاب نمط حاوى آن مطالب شرف صدور يافت كه صورت آن تيمنا دراين محل درج مىشود :\r\n\r\nصورت دستخط جهان مطاع مبارك\r\nاصل مهام دولتى عبارت از وزارتخانه‌هاى سه‌گانهء عسكريه و ماليه و خارجه است كه اگر انتظام آنها بر وجه كمال باشد باقى شعبه‌هاى امور دولت بر وفق صواب خواهد بود و امروز ادارهء مهام وزارتهاى ثلاثه هريك در دست يكى از چاكران بزرگ دربار شوكت‌مدار همايون ماست كه به حسن كفايت و دولتخواهى هركدام از آنها ، به فضل الله تعالى ، كمال وثوق و اعتماد را داريم و مراتب عقل و دانش آنها را به تجربت رسانيده‌ايم و اكنون به حمد الله از نظم و پيشرفت مهام مزبوره كمال اطمينان براى خاطر همايون ما حاصل است و چون با اين همه باز وارسى هريك از امور وزارتخانه‌ها و غيره را از چند سال تا به حال نظر به مصالح ملكيه به نفس نفيس همايون خود مىفرموديم ديگر براى ما فرصت آن باقى نبود كه افكار عاليهء ملوكانه را در مهام خطيرهء ديگر كه خاصه قشون سلطنتى است مصروف داريم به اين جهت بسيارى از خيالات بزرگ عالى بر حالت تعطيل مىماند و الحق دريغ دانستيم كه اوقات گرانبهاى ما زياده بر اينها در اشتغال به آن امور كه بعون الله در حوزهء توانائى چاكران بزرگ نيز قرار مىتواند يافت صرف شود ، لهذا در ابتداى اين سال خجسته فال اودئيل اراده فرموديم كه وقت همايون خود را بيشتر از آن‌كه بود براى خصايص شئون سلطنتى كه تنها در تحت اقتدار سلطنت متصور است خالص داريم . به‌طورى كه ملاحظه فرموديم اصول اين معنى در ضمن دو قرار جديد مضمر بود : يكى آن‌كه بر شأن و استقلال اين سه وزارت عمده كه داراى مهمات امور دولت است بيفزائيم و آنها را در كفالت امور دولت و اجراى خدمات ملك و ملت متفق و معين يكديگر قرار دهيم به‌طورى كه از نهايت اتفاق\r\n\r\n","description":"","footnote":"","page_name":" 1472 ","page_number":60},
  {"content":"\r\n\r\nبه منزلهء شخص واحد باشند . ديگر باوجود دادن امتياز مزبور به هريك از آنها آن قسمتى را كه موقة در يد اقتدار خودمان گرفته بوديم به يكى از آنها محول فرمائيم كه آن يك نفر علاوه بر اداى تكاليف مختصهء خود ، با داشتن آن امتياز بزرگ مخصوص ، محل اميد و بيم و مرجع تمكين و تسليم خلايق نيز تواند بود و مردم در موارد رجوع به او تكليف خودشان را از هر جهت معلوم توانند نمود و به هيچ وجه من الوجوه نقصى در انتظام كليهء امور دولت و تعطيلى در قاطبهء مهام ملك و ملت باقى نماند و از طرف ديگر از ميامن توجهات ملوكانه كه آنا فآنا بعون عنايت خداوندى جل شأنه در كليات امور دولت مبذول خواهيم فرمود روزبروز بر شكوه و اقتدار و ترقيات دولت و اميدوارى كافهء نوكرهاى بزرگ و كوچك از هر سلك و درجه بيفزايد و ان شاء الله تعالى به جائى برسد كه دراين مدت هميشه مركوز طبع منير و پيشنهاد خاطر همايون ما بوده است .\r\nبناء عليه به هريك از وزراء مشاراليهم به موجب صدور اين دستخط همايون كمال استقلال و تسلط را در مشاغل مرجوعهء مقرره مرحمت مىفرمائيم به‌طورى كه صوابديد رأى آنها را بيش از پيش موقع قبول ارزانى خواهيم فرمود . مع هذا شخص وجود سپهسالار اعظم را به تفويض شعبهء امورى كه ما خود موقة وارسى و توجه همايون بر آنها داشتيم مخصوص و مباهى فرموده از تاريخ صدور اين دستخط همايون امر و مقرر مىفرمائيم كه در كمال استظهار به مراحم ملوكانه و عواطف شاملهء ما مشغول وارسى امور و مهام ملكيه شده حسن ارادت و بندگى و كمال كفالت و برازندگى خود را درنظر ما ظاهر سازد و در آبادى مملكت و انتظام امور سپاهى و رعيت و اصلاح احوال حاكم و محكوم و بالجمله در ترويج آنچه عقل و شرع بر آنها داعى و دليل‌اند مجاهد موفوره به تقديم رساند و اغماض از سزاى هيچ نيك و بد جايز نداند . مىبايد شاهزادگان عظام و وزراء كرام و عموم چاكران دربارى به مدلول اين دستخط مبارك كه متضمن صلاح دولت و مملكت است و ارادهء همايون ما برآن\r\n\r\n","description":"","footnote":"","page_name":" 1473 ","page_number":61},
  {"content":"\r\n\r\nتعلق گرفته است عمل نمايند و در عهده شناسند . فى 25 شهر شوال سنهء 1281 .\r\nبعد از آن كه امر وزارتخانه‌هاى ثلاثه استحكام يافت و آنچه را از مشاغل دولتى به نفس نفيس همايون متوجه بودند به عهدهء كفالت جناب سپهسالار اعظم واگذار فرمودند يك ثوب جبهء ترمهء دور مرواريد شمسه مرصع به جناب سپهسالار اعظم مرحمت فرمودند و جناب مستوفى - الممالك و جناب وزير امور خارجه نيز هريك به اعطاى يك‌ثوب جبهء ترمهء شمسه مرصع و يك رشته شرابه مكلل به الماس اختصاص يافتند .\r\nحضرت شاهنشاه‌زادهء اجل و الا جلال الدوله را از حكومت اصفهان احضار و به حكمرانى مملكت خراسان برقرار فرمودند و نواب و الا - مؤيد الدوله به كارگزارى و سرپرستى آن سرحد و ثغور و انتظام مهام حضرت شاهنشاه‌زادهء معظم مأمور گرديدند .\r\nحاجى رحيم‌خان صندوقدار به اعطاى يك قطعه نشان تمثال همايون سرافراز گرديد .\r\nميرزا فتحعلى خان صاحب ديوان كه از اجلهء چاكران اين دولت ابد اقتران است به حكومت عربستان برقرار گرديد .\r\nچراغعلى خان سراج الملك به رياست احتساب دارالخلافه مأمور آمد .\r\nميرزا حسن لشكرنويس به مستوفيگرى نظام سرافراز شد .\r\nمعابر و كوچه‌هاى دارالخلافه را سراج الملك رئيس احتساب ، به دستور العمل جناب سپهسالار اعظم ، تنظيف مىنمايد .\r\nسررشته‌دارى كل معاملات خراسان را به عهدهء كفايت حاجى - ميرزا محمد رضاى مستوفى ديوان اعلى واگذار فرمودند .\r\n\r\nوقايع و سوانحى كه دراين سال در تمام ممالك روى زمين و اقطار عالم سانح و واقع شده است\r\n\r\nاتائونى ينگىدنيا :\r\nبرقرار بودن جنگ ما بين ايالتين جنوبى و شمالى . بيم نقار و جنگ با دولت انگليس . فتوحات جنرال گراند سردار ايالات شمال و تسخير اغلب از ايالات و قلعه‌جات جنوبى . لنكلن رئيس جمهورى در روز\r\n\r\n","description":"","footnote":"","page_name":" 1474 ","page_number":62},
  {"content":"\r\n\r\nچهاردهم ماه آوريل كه تقريبا بيست و دو روز از عيد نوروز گذشته باشد در يكى از تماشاخانه‌هاى واشنگتن به‌دست يك نفر از بازيگرهاى سابق تماشاخانه كشته شد . همدستهاى او نيز مىبايست در همين حين جنرال گراند سردار كل را به قتل رسانند ولى مجال نكردند . تألم و افسوس جميع مردمان آبرومند ، چه در ينگى دنيا چه در فرنگستان از اين فقره . ژنسن « 1 » كه در عنفوان جوانى به صنعت خياطت مشهور بود رئيس جديد شد . جنگ سخت بين الطرفين . به‌دست‌آوردن ژفرسن دويس « 2 » رئيس ايالات جنوبى كه ياغى بر ايالات شمالى شده بودند . نشناختن دولت اتائونى ماكسيميلين برادر اعليحضرت امپراطور اطريش را به امپراطورى مكزيك . اتمام جنگ بين ايالات جنوبى و شمالى . مرخص‌كردن لشكر برى و بحرى . ايالات شمالى دراين مدت جنگ چه از صدمهء جنگ و چه از امراض مختلفه سيصد و بيست و پنج هزار نفر آدم به كشتن داده بودند .\r\nمنازعه ما بين سياهها و سفيدها در اغلب نقاط به اغواى بعضى اشرار .\r\nحبس و قيد شديد ژفرسن ديويس « 2 » رئيس ايالات جنوبى . نقار دولت اتائونى با انگليس به واسطهء اعانتهائى كه به ايالات جنوبى شده است . قشونى كه در اوايل اين‌سال به دو كرور نفس مىرسيد در اواسط سال زياده از دويست هزار نفر نبود و هشتاد و پنج هزار از اين عدد سياه بودند . نيز در اوايل سال ، پانصد و سى كشتى جنگى بود كه در آنها سه هزار توپ و پنجاه هزار قشون بحرى بود و در اواسط سال اين عده رسيده بود به صد و هفتاد كشتى جنگى و هشتصد و سى توپ و دوازده هزار قشون بحرى . قروض اتائونى به واسطهء اين جنگ تقريبا دو هزار و هفتصد كرور ايران است .\r\nافتتاح مجلس پارلمان اتائونى در زمستان و اول مسأله‌اى كه طرح شد قبول نكردن مداخلهء يكى از دول فرنگ در نقطه‌اى از نقاط ينگى دنيا بود و مقصود از اين مسئله قشون فرستادن فرانسه در مكزيك و تقويت از سلطنت ماكسيميلين امپراطور مكزيك مىبود .\r\n\r\n\r\n","description":"","footnote":"\r\n( 1 ) -  AndrewJohnson  اندريو جانسون\r\n( 2 ) - در متن : « ژفرسندويس » . تلفظ صحيح اين نام جفرسون ديويس  JeffersonDavis  است .\r\n","page_name":" 1475 ","page_number":63},
  {"content":"\r\n\r\n\r\nاسپانيا :\r\nبىپولى دولت در نهايت شدت . استقراض اجبارى از رعيت كه سبب كدورت رعايا شده است . ملكه سه قسمت از چهار قسمت املاك خالصهء خود را به ملت واگذار مىكند كه به فروش برسانند و حاصل آن را به قرض عمومى بدهند . شورش در مادريد و در ايالت والانس . جلاى وطن دادن ژنرال پريم « 3 » و دوباره او را احضار كردن . مسافرت ملكه در ايالات شمالى و خوب نپذيرفتن رعيت او را .\r\nوباى سخت در جزيرهء مادريد .\r\n\r\nآفريقا :\r\nصدمه و اذيت نسبت به طايفهء يهود در مملكت مرقش . شورش سخت در جزيرهء ماداگاسكار .\r\nتا درس « 4 » پادشاه حبشه كاپيتن كامرون قنسول انگليس و جمعى از تبعهء انگليس را كه در حبشه بودند محبوس و مغلول مىنمايد .\r\n\r\nآلمان :\r\nدولتين اطريش و پروس به واسطهء تصرف ايالتين اسلشويك و هلستن كه تازه از دانمارك به زور گرفته‌اند با يكديگر در مقام منازعه هستند .\r\nپروس خيال دارد كه تماما خود متصرف شود . اطريش به واسطهء بعد مسافت از مملكت خود چون نمىتواند تصرف كند به اين خيال است كه ايالتين مذكورتين را يكى از دول متعلقهء آلمان محسوب دارد . پرنس فردريك شارل و ژنرال ملكو از طرف دولت پروس براى قرار و مدار اين فقره به وين پايتخت اطريش مىروند . كيل كه يكى از بنادر ايالتين مذكورتين است بندر نظامى پروس مىشود . مسيو بيزمارك و ژنرال رون در مجلس شوراى پروس به‌طور صراحت مىگويند بايد كيل در تصرف دولت پروس باشد و حفظ حدود و ثغور آلمان را دولت پروس از اين سمت بنمايد و دولت پروس را قصد اين است حاصلى كه از دانمارك بالشراكة با اطريش برده بتمامه خود متصرف شود و چون دولت اطريش تمكين به اين مسئله نمىكند ، پروس تهيه مىبيند كه با او جنگ كند . بعد\r\n\r\n\r\n","description":"","footnote":"\r\n( 3 ) - متن : « پرين » . نام صحيح وى پريم  prim  است .\r\n( 4 ) -  Theodoros \r\n","page_name":" 1476 ","page_number":64},
  {"content":"\r\n\r\nاز وساطت و ميانجىگرى دول ساكس و باوير و غيرهما عهدنامهء گاستن « 5 » منعقد مىشود و در سالس بورگ سلاطين اطريش و پروس با يكديگر ملاقات نموده مقرر داشتند كه ايالتين را به اين قسم تقسيم كنند : ايالت اسلشويك تمام از پروس و هلستن از اطريش باشد . فى الواقع بعد از اين تقسيم منافع كليه را دولت پروس برد . مسيو بيزمارك ملقب به « كنت » « 6 » شد و به فرانسه سفر كرده با اعليحضرت ناپليون سيم ملاقات نمود . وزير جنگ پروس عدد قشون را به دويست و دوازده هزار نفر رسانيد . بناى ساختن كشتيهاى جنگى در كيل « 7 » به توسط پروس . دولت اطريش به‌جهت وحشتى كه از پروس دارد اهالى مجارستان و بعضى ايالات ديگر را كه آلمانى نيستند و در تحت سلطنت اطريش مىباشند از آنها جذب قلوب مىنمايد . پسر دويم اعليحضرت پادشاه انگلستان پرنس آلفرد كه بيست و يك سال از سنش رفته است به‌سمت وليعهدى ايالت ساكس كبورگ كه عمويش در آنجا والى است و اولادى ندارد منصوب مىگردد .\r\nدكتر بارت كه از مسافرين « 8 » آلمان است كه به مراكز آفريقيه رفته بود در برلن فوت مىكند .\r\n\r\nانگليس :\r\nدر مجلس پارلمان به دولت تكليف مىكنند كه مداخله در امور فرنگ و ينگى دنيا به هيچ وجه نكند . ازدياد عدد سفاين جنگى انگليس .\r\nمختصر شورشى در ايرلند . مال مرگى در انگليس به‌طور سخت كه از سمت روسيه و مجارستان سرايت كرده است . بدى زراعت در اغلب نقاط .\r\nبروز طايفهء فنيان در ايرلند كه به منزلهء كمونيستها و بابيها باشد .\r\nحبس اكثرى از ايشان و قتل بعضى .\r\n\r\n\r\n","description":"","footnote":"\r\n( 5 ) -  Gastein \r\n( 6 ) - كنت به منزلهء خان است ( ا ع ) .\r\n( 7 ) -  Kiel \r\n( 8 ) - « مسافرين » ترجمهء نادرستى است و بهتر آن بود كه كاشفين نوشته مىشد . دكتر هانرى بارت از كسانى است كه براى كشف مناطق مجهول ماندهء افريقاى مركزى سالها رنج برده ( 1821 تا 1865 ) .\r\n","page_name":" 1477 ","page_number":65},
  {"content":"\r\n\r\nفوت لرد پالمرستون صدر اعظم در سن هشتاد سالگى . صدارت لرد روسل به سن هفتادوسه سالگى . وزارت امور خارجهء لرد كلارندن .\r\nوحشت دولت انگليس كه مبادا كانادا كه از متصرفات اوست در ينگى دنيا بر او بشورند . شورش سياه‌پوستان در ژامائيك متصرفى انگليس .\r\nحبس و قتل اغلب از سياهها .\r\nايجاد چراغ گاز در كوچه‌هاى بمبئى . جنگ در ايالت بوتان هند .\r\nشورش مردم در نول زلاند . اما ملكهء جزاير ساندويچ مسافرت به انگليس مىنمايد .\r\n\r\nايطاليا :\r\nتغيير پايتخت و نقل آن از تورن « 9 » به فلورانس خيلى سبب كدورت اهالى تورن شده است . افتتاح راه آهن كه از تورن مستقيما به بندر برنديزى مىروند .\r\nبروز و با در طرف شرقى و جنوبى ايطاليا .\r\n\r\nپرتوغال :\r\nايجاد اكسپوزيسيون عمومى در اپرت يكى از شهرها .\r\n\r\nبرزيل ( ينگى دنياى جنوبى ) :\r\nاتحاد دولت برزيل و جمهورى اوروگاى بر ضد لوپز رئيس جمهورى پاراگاى « 10 » كه اين ضديت ابتداى جنگ پنج ساله است . جنگ سخت بين الطرفين امپراطور برزيل داماد خود كنت دو « 11 » ، نوه لوئى فيليب پادشاه سابق فرانسه را سردار كل مىنمايد . شورش اهالى مملكت پرو بر رئيس خود و عزل او . جنگ اين دولت با اسپانيا . اتحاد اغلبى از اهالى ينگى دنياى جنوبى بر ضد اسپانيول .\r\n\r\nبلژيك :\r\nما بين وزير جنگ و يكى از وكلا بر سر مسأله‌اى اختلاف شده كار به جنگ طپانچه رسيده و دولت هر دو را به حبس و قيد و جريمه تنبيه مىنمايد .\r\n\r\n\r\n","description":"","footnote":"\r\n( 9 ) -  Turin - Torino \r\n( 10 ) -  Paraguay \r\n( 11 ) -  Comted'Eu \r\n","page_name":" 1478 ","page_number":66},
  {"content":"\r\n\r\nناخوشى سخت لاوپلت « 12 » پادشاه و فوت او در سن هفتاد و پنج سالگى . جلوس لاوپلت دويم پسرش در سن سى سالگى .\r\nبروز ناخوشى طيفوس به‌طور وبائى و شيوع « 13 » دراين مملكت و سرايتش از هلاند .\r\n\r\nچين :\r\nپرنس كنگ از اقوام سلطنت كه سمت صدارت داشت در مدت شش ماه مغضوب مىگردد . ياغيگرى سخت در سمت شمال چين .\r\nقلعهء تاكو را كه عساكر انگليس و فرانسه گرو خسارت جنگ نگاه داشته بودند تخليه مىكنند .\r\n\r\nدانمارك :\r\nملاقات سلاطين دانمارك و سوئد با يكديگر . اهالى دانمارك به پادشاه سوئد آن‌طور كه بايد و شايد مهربانى نمىكنند و جهت كمك نكردن در جنگ اطريش و پروس است .\r\n\r\nروس :\r\nشورش لهستان مبدل به نظم گرديده و از آن به بعد جميع امورات كه راجع به لهستان است از ماليه و غيره ، به جاى اين‌كه مثل سابق در ورشو مجلس معينى از براى تحقيق و اجراى آن مطالب باشد ، در پطرز - بورغ مركز دولت روس خواهد بود .\r\nمسافرت اعليحضرت امپراطريس به نيس بندر فرانسه و فوت گراندوك نيكلا پسر اعليحضرت امپراطور كه سمت وليعهدى دولت را داشت در سن بيست و سه سالگى دراين بندر .\r\nفتوحات عساكر روس در سمت خوقند كه جز پايتخت خان خوقند ساير ايالات او را به حيطهء تصرف درآورده‌اند . فتح تاشكند و سمرقند .\r\nمنازعهء عساكر روس با امير بخارا .\r\nمراودهء تلگرافى از تفليس به ايروان و نخجوان و ايران .\r\n\r\n\r\n","description":"","footnote":"\r\n( 12 ) -  Leopold \r\n( 13 ) - يعنى به صورت همه‌گير ( اپيدمى ) .\r\n","page_name":" 1479 ","page_number":67},
  {"content":"\r\n\r\nبروز تبى به هيئت وبائى در سمت سبير « 14 » و بروز و با در سمت جنوب قفقاز .\r\n\r\nژاپن :\r\nسفراى انگليس و فرانسه و هلاند و اتائونى به طيقون اصرار مىنمايند كه امضاى عهدنامه‌اى كه ده سال قبل از اين دول مذكوره با ژاپن بسته‌اند از ميكادو پادشاه حقيقى روحانى مطالبه نمايد و چون تهديد ثمرى نبخشيد سفراى مذكوره با كشتيهاى جنگى خودشان بندر ازاكا را معسكر قرار داده به زور اسلحه امضاى عهدنامهء مزبوره را مطالبه نمودند . طيقون جمعى از نجباى اهل بلد را كه از محارم ميكادو و مانع امضاى عهدنامه بودند گرفته حبس نمود تا امضاى عهدنامهء مذكوره را گرفت و بعد از گرفتن آن سفراى دول مراجعت به سفارتخانه‌هاى خود نمودند .\r\n\r\nعثمانى :\r\nشوراى خاصى از وزراء كه در هر هفته يك‌بار اجزاى اين شورا در حضور اعليحضرت سلطان حاضر شوند .\r\nبروز و با به واسطهء ورود زوار مكه در تمام ممالك عثمانى و سرايتش از راه بغداد به ايران . فقط در اسلامبول در ظرف هفتاد روز سى و پنج هزار نفر تلف مىشوند و به واسطهء يانقين « 15 » دو هزار و پانصد خانه طعمهء آتش مىشود .\r\nوالى منتنگرو به وين سفر نموده دوستى دولت اطريش را براى خود مىطلبد .\r\n\r\nفرانسه :\r\nطبع جلد اول تاريخ ژول سزار قيصر روم از تأليفات اعليحضرت ناپلئون امپراطور فرانسه .\r\nاميل اوليويه كه يكى از وكلاى دست چپ و بر ضد دولت بود مايل\r\n\r\n\r\n","description":"","footnote":"\r\n( 14 ) -  Siberie \r\n( 15 ) - يانقين به معناى حريق و آتش‌سوزى است .\r\n","page_name":" 1480 ","page_number":68},
  {"content":"\r\n\r\nبه طرفدارى دولت مىشود . گفتگوى سخت مسيو طير « 16 » در مجلس پارلمان بر ضد دولت كه چرا حمايت از ايطاليا نمود .\r\nفروش قسمت زيادى از جنگلهاى فرانسه كه متعلق به دولت بود .\r\nخيال دولت در ايجاد يك اكسپوزيسيونى براى دو سال بعد .\r\nمسافرت اعليحضرت امپراطور به الجزاير و نيابت سلطنت امپراطريس زوجهء او . ورود امير عبد القادر والى سابق الجزاير كه در شامات مسكن داشت به مملكت فرانسه . مسافرت اعليحضرت امپراطور به الجزاير چهل روز طول كشيد .\r\nمسافرت اعليحضرت امپراطور و امپراطريس به سويس . ملاقات خانوادهء سلاطين فرانسه و اسپانيا در سنت سباستين . ملاقات پادشاه پرتوغال و اعليحضرت امپراطور در بياريتس .\r\nبروز و با در مارسيل بعد به پاريس كه از اسكندريهء مصر آمده بود .\r\nدر ظرف يك ماه در پاريس شش هزار و چهارصد نفر مردند . دولت فرانسه دول فرنگ را دعوت مىكند كه در اسلامبول مجلس شورائى تشكيل دهند براى حفظ صحت . به اين معنى كه چون بروز و با دراين سنوات غالبا از سمت حجاز مىشد و به واسطهء زوار سرايت كرده به اغلب بلاد ربع مسكون مىرسيد قرارى براى تنظيف و آنچه به‌جهت عدم سرايت و بروز اين مرض لازم است دراين مجلس داده شود .\r\nدر الجزاير طغيان سيل در بعضى از نقاط خرابى كلى رسانيد .\r\nفوت مارشال مانيان « 17 » از سردارهاى فرانسه .\r\n\r\nمكزيك ( از ينگى دنيا ) :\r\nايجاد نشانى موسوم به « عقاب مكزيك » .\r\nايجاد يك دسته قشون داوطلب اطريش و يك دسته قشون داوطلب بلژيكى در مكزيك . جنگ هواخواهان ژوارس رئيس جمهورى سابق مكزيك با امپراطور مكزيك در اغلب نقاط . ژوارس اعلان رسمى مىكند و خود را هميشه رئيس جمهورى مىداند و وضع سلطنتى مكزيك را قبول ندارد تا آن‌كه تمام ملت بدون استثناء تصديق وضع سلطنتى او را بنمايند .\r\n\r\n\r\n","description":"","footnote":"\r\n( 16 ) -  Thiers \r\n( 17 ) -  Magnan \r\n","page_name":" 1481 ","page_number":69},
  {"content":"\r\n\r\nماليات مكزيك دراين سال صدودوازده مليان فرانك كه معادل بيست و دو كرور و دويست هزار تومان ايران باشد بود و مخارج دويست و بيست و پنج مليان كه معادل چهل و پنج كرور تومان ايران باشد . دولت اتائونى وساطت فرانسه را به هيچ وجه قبول نمىكند كه وضع سلطنتى را در مكزيك بشناسد .\r\n\r\nينگى دنياى مركزى :\r\nشورش سخت در سانسال‌وادر « 18 » و هندوراس « 19 » .\r\n\r\nيونان :\r\nيكى از اعمام پادشاه ، پرنس ژول ، به واسطهء بدرفتارى كه به ملت كرده بود ، دولت او را از پايتخت جلاى وطن مىدهد .\r\nتغيير و تبديل وزراء به حدى كه دول فرنگ ، يونان را تهديد كردند كه اگر اين فقره را ترك نكند در امور داخلهء او مداخله خواهند كرد .\r\nايجاد اول كليساى كاتوليكى در پايتخت .\r\n\r\n\r\n","description":"","footnote":"\r\n( 18 ) -  San - Salvador \r\n( 19 ) -  Honduras \r\n","page_name":" 1482 ","page_number":70},
  {"content":"\r\n\r\n\r\nوقايع سال نوزدهم سلطنت و شهريارى اعليحضرت اقدس شاهنشاه جم‌جاه خسرو صاحبقران خلد الله - ملكه و سلطانه مطابق سنهء هزار و دويست و هشتاد و دو هجرى اودئيل تركى\r\nدراين سال فرخنده فال كليهء امور سلطنت و ترفيه حال رعيت به اصابت راى مملكت آراى شاهانه زيور كمال داشت .\r\nتعزيه‌خوانى دولتى در تكيهء مباركهء سلطنت‌آباد شد .\r\nچون بازار اكسپوزيسيونى در بندر بمبئى افتتاح مىيابد از دولت عليه دراين باب استمداد مىنمايند .\r\nوليعهد دولت روس انتقال نموده به واسطهء تلگراف اعليحضرت همايون اعليحضرت امپراطور روس را تسليت گفته و از جانب اعليحضرت امپراطورى جوابهاى مودت‌آميز اظهار مىشود .\r\nعلينقى خان سرتيپ فوج سيم كزازى به منصب سرتيپى دويم سرافراز گرديد .\r\nافواج گروسى مقرر شد منحصر به يك فوج تمام باشد كه عبارت از يك هزار و صد نفر است و آنچه علاوه براين عده است معاف باشند .\r\nبر قفسهاى طيور و وحوش كه براى تعليم و تعلم علوم طبيعى در باغ لاله‌زار ساخته بودند افزوده و رونقى دارد .\r\nپانصد سوار از تراكمهء مروى به عزم تاخت صفحات خراسان آمده بودند و يكى از قراى قاين را تاخته سردار عبد الباقى خان كه شهاب - الملك او را با سيصد نفر سوار به حراست سرحدات جام فرستاده بود خبر شده آنها را تا كنار رود هرات تعاقب كرده آنها آنچه را به غارت برده\r\n\r\n","description":"","footnote":"","page_name":" 1483 ","page_number":71},
  {"content":"\r\n\r\nبا اموال خود به كنار رودخانه گذاشته خود به آب زدند و چون آب رودخانه طغيان كلى داشته غرق و روانهء ديار عدم گرديدند و متروكات آنها به تصرف عساكر منصوره درآمد . سواران شاهيسون اينانلو و خراسانى نيز تراكمهء قراياب و ساير اشرار آن صفحات را تدميرى به سزا نموده‌اند .\r\nدر قريهء قراكول كردستان از قرار مذكور مرغابى عظيم الجثه‌اى با گلوله زده‌اند كه پنج من آرد در پوست سر آن و هجده من در پوست بدن آن جاى داده‌اند .\r\nدر نصرت‌آباد كرمان زلزلهء شديد شده و قلعهء قديم آنجا را منهدم ساخته ولى قلعهء جديد بنابر رزانتى كه دارد محفوظ مانده است .\r\nموكب همايون روز بيست‌وپنجم محرم چون هواى اين صفحات گرم شده بود به‌طرف لار و فيروزكوه انتهاض فرمود .\r\nنواب و الا عضد الدوله را به حكومت قزوين مأمور فرمودند .\r\nميرزا موسى وزير دارالخلافه كه هشتاد و چهار سال عمر كرده بود شب نوزدهم محرم مرحوم شد .\r\nاين اوقات دستخطى به افتخار جناب سپهسالار اعظم ميرزا - محمد خان شرف صدور يافت كه سواد آن از قرار ذيل است :\r\n\r\nصورت دستخط جهان مطاع مبارك\r\n« نظم دارالخلافهء طهران و توابع آن از عمل خالصه‌جات ديوانى و غيره را از تاريخ بيست و سيم محرم الحرام سنهء 1282 اودئيل و ما بعدها به سپهسالار اعظم محول و موكول فرموديم و نيك و بد كل امور دارالخلافه را از ايشان مىخواهيم » .\r\nچون حاجى قوام الملك متولىباشى سركار فيض آثار امام ثامن - عليه السلام در شانزدهم محرم داعى حق را لبيك اجابت گفت ميرزا - محمد حسين عضد الملك كه به اين خدمت مسبوق بود به منصب متولى باشيگرى آن آستان مفتخر گرديد .\r\nجناب ميرزا حسين خان وزير مختار و ايلچى مخصوص دولت\r\n\r\n","description":"","footnote":"","page_name":" 1484 ","page_number":72},
  {"content":"\r\n\r\nعليه مقيم دربار عثمانى را به لقب نبيل مشير الدوله ملقب فرمودند .\r\nپاشا خان امين الملك و ميرزا هاشم خان امين خلوت را از خلوت خاص خارج فرمودند .\r\nتحويلدارى وجوه خاص صرف جيب مبارك به يحيى خان آجودان مخصوص حضور همايون مرحمت شد .\r\nتفنگدارى و ريش‌سفيدى و رياست خلوت خاص به علاوه منصب مهردارى مهر مبارك به اعتماد الملك آقا محمد حسن صندوقدار سابق اختصاص يافت .\r\nاسلحه‌خانه و كتابخانهء مباركه به حاجى رحيم خان صندوقدار حاليه سپرده شد .\r\nتحويلدارى ورقهء دولتى مخصوص آقا على امين حضور پيشخدمت خاصه گرديد .\r\nسرتيپى سوارهء ايلات قزوين كه سابقا به عهدهء محمد رحيم خان سرتيپ زند محول بود و چندى از اين منصب عاطل ، در ثانى به مشاراليه محول گرديد .\r\nراه گيلان به عراق و پلهاى عرض راه و چاپارخانه‌هاى جديده را كه حسب الامر مىساختند به اتمام رسيده .\r\nموكب همايون كه تشريف‌فرماى لار و فيروزكوه بود پانزدهم ربيع الاول عود به نياوران فرمود .\r\nنواب و الا اعتضاد السلطنه وزير علوم به يك قبضه شمشير مرصع مفتخر گرديد .\r\nحكومت خوى را به اسكندر خان سردار مرحمت فرمودند .\r\nهزار و هشتصد نفر سوار از تراكمهء مرو و ساروق به عزم تاخت سرحدات خراسان آمده بودند ولى از استعداد سپاه منصور كه درآن حدود ساخلو مىباشند خبر شده بىنيل مقصود بازگرديدند .\r\nچند دستگاه اسباب ساختن كالسكه كه جعفر قلى بيك نايب كالسكه‌خانهء دولتى از مملكت روس خريدارى نموده وارد سرحد ايران كرده است .\r\nجناب علاء الدوله در امور حكمرانى ولايات خمسه ساعىاند و\r\n\r\n","description":"","footnote":"","page_name":" 1485 ","page_number":73},
  {"content":"\r\n\r\nنسق خالصهء آنجا را در كمال خوبى و دقت مىنمايند .\r\nنواب و الا حسام السلطنه مأمور حكمرانى مملكت فارس گرديد و حضرت اجل افخم شاهنشاه‌زادهء و الا يمين الدوله به‌جهت عروسى و انجام امر خير ايشان احضار به دارالخلافه شده‌اند .\r\nامير الامراء العظام حاجى محمد قلى خان قاجار به نديمى حضور همايون مباهى گرديد .\r\nريش‌سفيدى عملهء خلوت خاص همايون به حاجى محمد خان - حاجب الدوله فراشباشى اختصاص يافت .\r\nمنصب امام جمعگى مشهد مقدس را به ميرزا هداية الله ولد مرحوم حاجى ميرزا عسكرى امام جمعه مرحمت فرمودند و ميرزا اسد الله برادر كوچكتر معزى اليه به نيابت او برقرار گرديد .\r\nاميرزاده بديع الملك ميرزا ولد نواب و الا عماد الدوله از جانب نواب معظم اليه به حكومت لرستان رفت .\r\nكتاب « گنجينهء » مرحوم ميرزا عبد الوهاب معتمد الدوله طبع شده به فروش مىرسد .\r\nكتابچه قانونى براى انتظام نظام ظفر فرجام حسب الامر جناب سپهسالار اعظم وضع و ترتيب داده مقرر فرمودند كه طبع شود و از همان قرار رفتار كنند .\r\nموكب همايون روز ششم شهر ربيع الثانى به‌جهت حدت گرماى شميران تشريف‌فرماى ييلاق شهرستانك شده روز بيست و نهم اين ماه معاودت به سلطنت فرمودند .\r\nحكومت ارومى را به نواب شاهزاده معين الدوله واگذار نمودند .\r\nمحمد اسماعيل خان وكيل الملك وزير كرمان به لقب جليل سردارى ملقب گرديد .\r\nيحيى خان آجودان مخصوص حضور همايون به اعطاى يك قطعه نشان از درجهء اول سرتيپى سرافراز آمد .\r\nميرزا قهرمان مستوفى نظام آذربايجان به لقب مشير لشكرى مفتخر گرديد .\r\nميرزا اسد الله خان نايب الحكومهء ملاير و تويسركان به منصب نيابت\r\n\r\n","description":"","footnote":"","page_name":" 1486 ","page_number":74},
  {"content":"\r\n\r\nدوم وزير علوم و لقب مقرب الخاقانى مباهى آمد .\r\nنورويردى خان تركمان با سه چهار هزار نفر جمعيت قصد تاخت - و تاز دره‌جز و آن حدود را نموده بود ولى استعداد قشون ظفرنمون مانع نيل مرام آنها شده متفرق گرديدند .\r\nملخ زيادى به كرمان آمده اوراق اشجار را به كلى خوردند ولى عجايب آن‌كه درختهاى عريان دوباره برگ و شكوفه آوردند .\r\nموكب همايون روز سيم شهر جمادى الآخرة از ييلاق شميران تشريف‌فرماى دارالخلافه گرديد .\r\nبعد از وضع ميدان ارگ و طرح حوضى وسيع درآن و غرس دو باغ در دو طرف حوض و نصب ستونهاى سنگى به فاصلهء چهار ذرع جلو باغها و محجر چوبى در فواصل ستونها ، محض اين‌كه ساحت چنين ميدانى از آمدوشد دواب كه حمل اجناس مىكنند مصون باشد ، حكم شد در جانب شرقى ارگ همايون دروازه‌اى از خارج صحرا به شهر قرار دهند و خندق شرقى شهر را انباشته با سطح زمين برابر كنند و خيابانى عريض تا دهنهء بازار تشكيل دهند و اين اوقات اين جمله صورت انجام يافته است .\r\nجناب خير الله افندى وزير مختار و ايلچى مخصوص دولت عثمانى كه دراين اوان مأمور اقامت دربار همايون است از اول ورود به سرحد پذيرائيهاى كاملهء معموله از جناب معزى اليه نموده با تشريفات لايقه وارد دارالخلافهء باهره گرديد .\r\nيحيى خان آجودان مخصوص حضور همايون به اعطاى يك قطعه گل كمر مرصع مفتخر گرديد .\r\nراه هزار چم مازندران كه از مسالك صعبه بود و در سال گذشته كاستگر خان مهندس نمساوى به ساختن آن راه مأمور شده بود ، اين اوقات اين خدمت را به انجام رسانيده و نهايت مايهء آسايش عابرين گرديده .\r\nحاجى ميرزا يحيى خان نايب بلدهء نور و كجور نيز در امداد كاستگر خان به انجام خدمت مزبوره مساعى وافيه نموده است .\r\nمصطفى خان سرتيپ اول كه در سفر گرگان خدمت كرده بود به منصب جليل امير تومانى سرافراز شد .\r\n\r\n","description":"","footnote":"","page_name":" 1487 ","page_number":75},
  {"content":"\r\n\r\nنواب شاهزاده عضد الدوله حكمران قزوين به يك قطعه نشان از درجهء دويم سرتيپى نايل گرديد .\r\nمحمد صالح خان سرتيپ سيم چون در مأموريت سيستان خدمت نموده به منصب سرتيپى دويم سواره برقرار آمد .\r\nعلى خان پسر نظام الدوله به منصب سرتيپى سيم مفتخر گرديد .\r\nچون سابقا آب جارى در شهر رشت نبود و اهالى بدين جهت گرفتار عسرت بودند ، اين اوقات امير الامراء العظام محمد قاسم خان والى گيلان براى عمارت مباركهء ناصرى نهرى حفر نموده محض آسايش و رفاه حال اهالى نهر را به چند شعبه منشعب ساخته هريك شعبه را به محله‌اى جارى ساخته است .\r\nميرزا بزرگ خان به كارپردازى بغداد مأمور گرديد .\r\nاعتماد السلطنه حاجى على خان را به وزارت موقوفات و وظايف ممالك محروسه سرافراز و منصوب فرمودند .\r\nمحمد ابراهيم خان سهام الملك به منصب سرتيپى اول مفتخر گرديد .\r\nيوسف خان سرتيپ اول كه در سفر گرگان خدمت كرده بود ملقب به شجاع الدوله شده به اعطاى نشان و حمايل سرتيپى اول مباهى گرديد .\r\nمحمد حسن خان سرهنگ فوج كلهر به منصب سرتيپى سيم نايل آمد .\r\nاحمد ميرزا پسر امير تيمور ميرزا به منصب نايب آجودانى مرتبهء دويم مفتخر گشت .\r\nرستم خان پسر مرحوم ميرزا گرگين خان نيز به‌همين منصب سرافراز شد .\r\nعلى اكبر خان پسر حسين خان سرتيپ فوج منصور به منصب نايب آجودانى از درجهء سيم برقرار گرديد .\r\nدر طوايف اكراد در عراق زنى مولودى آورده كه دو سر دارد يكى به جاى خود و ديگرى از بازوى چپ درآمده . همه چيز هر دو سر به جا و زياده از قاعده مو دارد و عند التولد هر دو سر دندان داشته و علاوه بر دو دستى كه در پيش داشت يك دست نيز بر بازوى مولود\r\n\r\n","description":"","footnote":"","page_name":" 1488 ","page_number":76},
  {"content":"\r\n\r\nبود و اين دست از ساعد به پائين دو دست شده كه در واقع چهار دست مىباشد و هر دو صورت زياده شبيه به يكديگر ، مگر آن‌كه يكى سر و گوشش بزرگتر است .\r\nدر مكران و جالق و طبس وباى شديدى بروز كرده است .\r\nجناب مسيو لكونت دماسينياك « 1 » كه به رسم وزير مختارى و ايلچىگرى مخصوص از جانب دولت فرانسه مأمور اقامت دربار همايون شده بود از اول وصول به سرحد تا ورود دارالخلافه همه‌جا مراسم اعزاز و تشريفات معمولهء لايقه دربارهء جناب معزى اليه به عمل آمده روز غرهء شهر رجب وارد دارالخلافه گرديد .\r\nمجلس تحقيق ديوان نظام برقرار و نواب و الا معز الدوله بهرام ميرزا به رياست اين مجلس منتخب گرديده كه مطابق فقرات كتابچهء قانون نظامى به امور نظامى رسيدگى نمايند و اشخاص مفصلهء ذيل از اجزاى عمدهء اين مجلس مىباشند :\r\nحاجى شريف خان مستشار لشكر ، ميرزا عباس خان معاون الملك ، ميرزا حبيب الله لشكرنويس ، ميرزا فضل الله خان نوائى ، جهانگير خان - سرتيپ ، ميرزا ابو القاسم خان علىآبادى .\r\nميرزا بزرگ خان كه در ايام مأموريت به كارپردازى سابق ارزنة - الروم و بغداد مصدر خدمات شده به اعطاى نشان سرتيپى اول با حمايل مخصوص آن سرافراز شد .\r\nعسكرخان كه در لوازم مهماندارى سفراى دول مراقبت نموده و حسن رفتار او مشهود گرديده به اعطاى يك قطعه نشان سرتيپى از درجهء سيم با حمايل آن سرافراز شد .\r\nميرزا صادق خان كارگزار خارجهء استراباد به يك قطعه نشان از درجهء سيم سرتيپى و حمايل آن نايل گرديد .\r\nحسين خان پسر جناب سپهسالار اعظم به نيابت جناب معظم به رياست توپخانهء مباركه مفتخر و برقرار آمد .\r\nنصر الله خان سرتيپ سيم به منصب سرتيپى دويم سرافراز گشت .\r\n\r\n\r\n","description":"","footnote":"\r\n( 1 ) -  ComtedeMassignac \r\n","page_name":" 1489 ","page_number":77},
  {"content":"\r\n\r\nحاجى ميرزا يحيى خان نايب الحكومهء بلدهء نور و كجور به اعطاى يك قطعه نشان از درجهء سيم سرتيپى مباهى گرديد .\r\nمنصب سرهنگى فوج ششم شقاقى را به عليقلى خان جوانشير مرحمت فرمودند .\r\nميرزا على خان پسر مرحوم ميرزا حسن خان به منصب سرهنگى توپخانهء مباركه برقرار آمد .\r\nدر ماه شعبان ، از متعلمين مدرسهء مباركهء دارالفنون امتحانى مفصل نموده مدارج ترقيات شاگردان و اهتمامات نواب و الا اعتضاد السلطنه وزير علوم درجهء استحسان فوق العاده يافت و به هريك از قرار تفصيل ذيل بذل مراحم فرمودند :\r\nميرزا رضاى مستوفى پسر معين الملك نشان سرتيپى اول .\r\nجعفر قلى خان رئيس مدرسه نشان و حمايل سرتيپى سيم و خلعت همايون .\r\nمحمد حسين خان ناظم مدرسه نشان و حمايل سرهنگى و خلعت همايون و پنجاه تومان انعام .\r\nمسيو بنزك ناظم علوم مدرسه نشان از درجهء دويم خارجه .\r\nميرزا عبد الغفار معلم رياضى نشان سرهنگى و پنجاه تومان اضافه مواجب و خلعت همايون .\r\nذوالفقارخان سرهنگ مهندس نشان و حمايل سرهنگى .\r\nميرزا نصر الله خان نشان و حمايل سرهنگى .\r\nميرزا عباس ولد حاجى ميرزا جبار نشان و حمايل سرهنگى و لقب خانى .\r\nمصطفى قلى خان سرهنگ توپخانه نشان و حمايل سرهنگى .\r\nمحمد تقى ميرزا ولد شاهزاده شيردل ميرزا آجودانى مدرسه و نشان طلا و بيست تومان اضافه مواجب .\r\nمسيو كارليان معلم درس زبان نشان از درجهء سيم خارجه .\r\nميرزا كاظم معلم طبيعى خلعت همايون و بيست تومان انعام .\r\nساير نيز هريك به قدر ترقى و فراخور مرتبهء خود به مواجب و نشان و انعام و مراحم ملوكانه مفتخر گرديدند .\r\n\r\n","description":"","footnote":"","page_name":" 1490 ","page_number":78},
  {"content":"\r\n\r\nعين الملك خوان سالار به منصب سردارى قشون مازندران و گيلان سرافراز شد .\r\nحسين خان شهاب الملك به منصب جليل امير تومانى قرين افتخار آمد .\r\nميرزا عبد الله منشى اول و نايب دويم سفارت پاريس به اعطاى يك قطعه نشان سرهنگى از درجهء دويم نايل آمد .\r\nميرزا ابو القاسم پسر ميرزا مهدى مستوفى به منصب استيفاى ديوان اعلى سرافراز گرديد .\r\nمصطفى قلى خان عرب غلام پيشخدمت به نيابت اردستان برقرار گشت .\r\nرباطات عرض راه كرمان را حسب الامر تعمير مىنمايند و مقرر است كه هرجا رباط جديدى لازم باشد از نو بنا كنند .\r\nحاجى شهاب الملك امير تومان به رياست قشون خراسان مأمور گرديد .\r\nدر همدان حسب الامر متدرجا تعميرات كلى از مساجد و مدارس و ساير ابنيه نموده‌اند . همچنين در شوشتر و دزفول و ساير صفحات عربستان تعميرات نموده و ابنيهء جديده بنا كرده‌اند .\r\nنواب و الا عبد الصمد ميرزا عز الدوله را به حكومت همدان منصوب فرمودند و ميرزا زكى مستوفى به وزارت اين ولايت برقرار گرديد .\r\nجناب حسنعلى خان وزير مختار و ايلچى مخصوص دولت عليه كه براى اصغاى اوامر ملوكانه احضار به دربار معدلت‌مدار شده بود اجازهء انصراف به محل مأموريت خود حاصل نموده كه در آخر ماه شوال روانه گردد و به اعطاى يك قبضه قمهء مرصع قرين افتخار آمد .\r\nنصر الله خان زنبوركچىباشى به منصب سرتيپى سيم سرافراز شد .\r\nميرزا تقى لشكرنويس تفرشى به منصب لشكرنويس باشى خراسان مأمور گشت .\r\nالله وردى خان سرتيپ توپخانهء مباركه به منصب سرتيپى اول و اعطاى نشان و حمايل از درجهء مزبوره مباهى گرديد .\r\n\r\n","description":"","footnote":"","page_name":" 1491 ","page_number":79},
  {"content":"\r\n\r\nمحمد خان حاكم يزد به يك قطعه نشان از درجهء سرتيپى با حمايل مخصوص آن مفتخر آمد .\r\nاكبر خان سرهنگ فوج نهاوندى به منصب سرتيپى از درجهء سيم سرافراز شد .\r\nميرزا على تفرشى به منصب لشكرنويسى نايل گشت .\r\nدارالحكومهء سنندج و ساير ابنيهء معتبرهء شهر را حسب الامر مرمت كرده‌اند .\r\nشب چهارشنبه سيم ذيقعدة الحرام پنج ساعت از شب گذشته آفتاب جهان‌تاب از برج حوت به حمل تحويل نموده سلام خاص در پيشگاه حضور همايون منعقد گرديد و روز دويم عيد نوروز در تالار تخت مرمر سلام عام انعقاد يافت .\r\nچون حضرت اجل افخم شاهنشاه‌زادهء و الا نايب السلطنه در فنون نظامى مرتبت و استدراكى به كمال حاصل نموده‌اند ، به امضاى جناب ميرزا محمد خان سپهسالار اعظم ، به يك قطعه نشان از درجهء سرتيپى اول و حمايل مخصوص آن درجه مرتبه اختصاص يافتند و نيز به موجب استدعاى جناب سپهسالار اعظم منصب جليل كشيكچىباشيگرى ديوان همايون را به محمد ميرزا پسر محمد مهدى خان مفوض نمودند و مصطفى - خان امير تومان برادر جناب سپهسالار اعظم به نيابت محمد ميرزا به امور متعلقه به كشيكخانهء مباركه رسيدگى مىنمايد .\r\nمحمد حسن خان پيشخدمت به منصب تحويلدارى جنس ديوانى كل ولايات ممالك محروسه برقرار گرديد .\r\nميرزا تقى پسر ميرزا مصطفى وكيل لشكر به منصب لشكرنويسى ديوان همايون سرافراز شد .\r\nرحيم دل‌خان پسر خان‌زادهء مرحوم جعفر قلى خان امير تومان به سرهنگى فوج ايلات قراجه‌داغ برقرار آمد .\r\nايوان طلاى ناصرى كه در روضهء مقدسهء رضوى حسب الامر بنا كرده‌اند به اهتمام عضد الملك متولىباشى زيور اهتمام يافته و معزىاليه را به ازاى اين خدمت بزرگ به اعطاى يك قبضه عصاى مرصع مكلل به جواهر نفيسه مفتخر فرمودند .\r\n\r\n","description":"","footnote":"","page_name":" 1492 ","page_number":80},
  {"content":"\r\n\r\nمحمود خان پسر ميرزا فضل اللّه خان وزير نظام به منصب سرتيپى از درجهء سيم سرافراز شد .\r\nجان محمد خان سرتيپ سيم فوج خلج در ازاى خدماتى كه در كلات كرده بود به منصب سرتيپى دويم نايل آمد .\r\nحسينقلى خان سرتيپ سوارهء قورت بيگلو در ازاى خدمات گرگان به نشان و حمايل سرتيپى دويم سرافراز گرديد .\r\nموكب همايون ، اواخر شهر ذيقعدة الحرام ، تصميم سفر خيريت اثر مازندران داده از دارالخلافهء باهره انتهاض و روز عيد اضحى را در شهر سارى نزول اجلال فرمودند و روز سيزدهم شهر ذيحجه تشريف‌فرماى بلدهء اشرف گرديدند و باغ شاه كه از بناهاى شاه عباس و بسيار بناى معتبرى مىباشد منزلگاه موكب معلى گرديد . دو روز بعد به تماشاى صفىآباد كه شاه صفى در بالاى كوه مرتفعى ساخته و عبارت از عمارت محكم خوبى كه بر اشرف و جميع صفحات مازندران مشرف است تشريف بردند .\r\nابراهيم خان پسر مرحوم صدر اصفهانى را به منصب بيگلربيگىگرى اصفهان سرافراز فرمودند .\r\nآقا ميرزا محمود ولد مرحوم حاجى ميرزا على اصغر شيخ الاسلام آذربايجان به منصب شيخ الاسلامى آن مملكت برقرار آمد .\r\nروز شانزدهم ذيحجة الحرام موكب همايون به تماشاى عباس‌آباد كه در چهارفرسخى اشرف واقع است تشريف‌فرما گرديد . عباس‌آباد عبارت از سدى است كه شاه عباس در ميان درهء بزرگى بسته كه درياچه‌اى بزرگ مملو از آب است و اين آب سه قريه را مشروب مىنمايد و اطراف آن همه جنگل است . رؤساى طوايف تركمان يموت و كوكلان و غيره در اشرف به خاكپاى مبارك مشرف و هريك على قدر مرتبتهم به خلاع و مراحم ملوكانه سرافراز گرديدند . بعد از آن موكب معلى از اشرف به ناصرآباد نهضت فرما گرديد و از ناصرآباد به مقيمى كه در وسط ميانكاله « 1 » مىباشد تشريف بردند .\r\n\r\n\r\n","description":"","footnote":"\r\n( 1 ) - ميانكاله همان آبسكون معروف است و ما شرح آن را در جلد اول كتاب مرآة - البلدان ذكر نموده‌ايم ( ا ع ) .\r\n","page_name":" 1493 ","page_number":81},
  {"content":"\r\n\r\nروز بيست و يكم ذيحجه موكب همايون تشريف‌فرماى فرح‌آباد گرديده در كنار دريا نزول اجلال فرمودند و چهار فروند كشتى دولت روس كه مخصوصا به‌جهت تشريفات قدوم بهجت لزوم مقدس از جانب دولت روس به اين ساحت آمده بودند در محاذات اردوى همايون لنگر انداخته به شرايط تعظيمات مقدم مبارك اقدام نمودند . اديب الملك پيشخدمت خاصه از جانب سنى الجوانب خسروانه به ابلاغ مراحم پادشاهى نسبت به پرنس اوربليانف فرستادهء جناب جانشين قفقازيه و ساير صاحب - منصبان و معارف مأمورين دولت روس مأمور گرديد . روز بعد مشاراليهم با شرايط اعزاز و پذيرائى به حضور همايون تشرف جستند . عصر اين روز ، سركار اعليحضرت همايون و ملتزمين ركاب معلى در قايقها نشسته به تماشاى سفاين و جهازات روسى تشريف‌فرما گرديدند و يكى از چهار فروند جهاز موسوم به جهاز « حاجى طرخان » بود . و چون اعليحضرت همايون مخصوصا به اين جهاز تشريف ورود ارزانى فرمودند ، بعدها از جانب دولت روس اسم آن جهاز را تغيير داده و به نام مبارك همايون ناميدند .\r\nبالجمله روز بيست و سيم ذيحجه از طرف قرين الشرف ملوكانه نشانها براى مأمورين دولت روس مرحمت شد و يحيى خان آجودان مخصوص آن نشانها را با فرامين و احكام به ميان سفاين برده ابلاغ نمود و همان روز پنج ساعت به غروب مانده جميع مأمورين و صاحب‌منصبان دولت روس را اعتماد السلطنة العليه از جانب دولت ابدآيت دعوت كرده مهمانى بسيار شايانى از آنها نمود و تا غروب در مجلس مهمانى بودند آن وقت به سفاين خود معاودت نمودند .\r\nروز بيست‌وچهارم ذيحجه موكب معلى از فرح‌آباد به مشك‌آباد و روز بعد نهضت‌فرماى بندر مشهدسر شدند . چون بارهاى تجارتى تجار كه از دريا با سفاين بدانجا آورده‌اند محل محفوظى ندارد به ميرزا مسيح وزير مازندران حكم شد انبار دولتى محكمى در مشهدسر بسازد .\r\nروز بيست و ششم تشريف‌فرماى بارفروش شدند .\r\nروز بيست و هشتم آمل محل نزول اجلال اردوى همايون گرديد\r\n\r\n","description":"","footnote":"","page_name":" 1494 ","page_number":82},
  {"content":"\r\n\r\nو روز غرهء محرم به سوله ده كه سپرده به حاجى ميرزا يحيى خان نورى است تشريف بردند .\r\n\r\nوقايعى كه دراين سال در تمام كرهء ارض و اقطار عالم اتفاق افتاده و واقع شده است\r\n\r\nاتائونى ينگىدنيا :\r\nتفويض سپهسالارى كل عساكر اين دولت به ژنرال گران . برقرارى ژنرال شرمان به منصب سردارى كل . اين دو نفر سردار در جنگ شمالى و جنوبى خدمات نمايان كردند .\r\nرئيس ايالات جنوبى ژفرسن دويس « 1 » كه عدالتخانه حكم قتل او را صادر كرده رئيس جمهورى اتائونى از حبس و قتل او گذشته فقط به حبس نظر و بيرون رفتن او از شهر مونروئه اكتفا نمودند .\r\nقرض دولت دراين سال معادل دو هزار و ششصد و چهل كرور پول ايران است .\r\nمراوده و دوستى اين دولت با انگليس نيز با فرانسه نهايت متزلزل است بر خلاف اتحاد اتائونى با دولت روس .\r\nطغيان سيلها و رودخانه‌ها .\r\n\r\nاسپانيا :\r\nشورش در اغلب افواج نظامى على الخصوص در افواج سوارهء ساخلو آران ژواز . پناه بردن ژنرال پريم كه محرك شورشيان است فرارا به مملكت پرتوغال . شورش سخت در مادريد پايتخت اين دولت در تابستان . زخم برداشتن ناروائز از رجال دولت كه در مقام اطفاى نايرهء شرارت اشرار بود .\r\nشورش و انقلاب بعضى نقاط جزيرهء كوبا .\r\nافتتاح راه آهن از شهر مادريد به شهر كردو و امتداد خط راه آهن\r\n\r\n\r\n","description":"","footnote":"\r\n( 1 ) - متن : ژفرسندويس .\r\n","page_name":" 1495 ","page_number":83},
  {"content":"\r\n\r\nاز مادريد به ليزبن پايتخت پرتوغال .\r\nحبس مارشال سرانو .\r\n\r\nآلمان .\r\nبنابر عهدنامهء گاستن ، دولت پروس حكمرانى ايالت اسلشويك و دولت اطريش حكمرانى ايالت هلستن را بر عهده مىگيرد . ابتداى نقار ما بين دولتين اطريش و پروس . در همين فقره در شوراى خاصهء مملكت پروس حكم به تدارك و تهيهء جنگ مىشود . بالاخره دولت پروس بالصراحه ميل خود را در تصرف ايالتين بدون شراكت اطريش آشكار مىسازد . دولت اطريش هم آشكارا تهيهء جنگ مىبيند . دولتين باوير و ساكس نمىخواهند طرف دولت پروس را منظور دارند .\r\nاتحاد مخفى دولت ايطاليا با دولت پروس بر ضد اطريش .\r\nشورش و انقلاب در ونيز كه آن وقت متعلق به دولت اطريش بود .\r\nميل اهالى ونيز اين است كه جزء ايطاليا شوند . دولت ايطاليا نيز معجلا تهيهء جنگ مىبيند .\r\nورود ژنرال مانتوفل « 2 » سردار پروس با عساكر آن‌دولت به ايالت هلستن كه متعلق به اطريش بود . ابتداى جنگ دولت پروس با دول ساكس و هانور و دولت اطريش . ورود قشون پروس به پايتخت هانور و ساكس در تابستان . دولت اطريش به سردارى بندك « 3 » سيصد و شصت هزار قشون در مقابل پروس دارد .\r\nدول باويرو و ورتمبرگ كه متعهد كمك به اطريش شده بودند از جاى خود حركت نمىكنند . ورود قشون پروس به سردارى نواب وليعهد و پرنس فردريك شارل برادرزادهء پادشاه پروس به بوهم خاك اطريش . سردارى كل قشون را اعليحضرت پادشاه پروس گليوم بشخصه قبول مىنمايد .\r\nاز طرف ديگر دولت ايطاليا به سردارى خود اعليحضرت پادشاه ايطاليا در سرحدات شمالى شرقى ايطاليا اردوئى مىزنند . منازعهء\r\n\r\n\r\n","description":"","footnote":"\r\n( 2 ) -  Manteuffel ( Hanskarl ) \r\n( 3 ) -  Benedek \r\n","page_name":" 1496 ","page_number":84},
  {"content":"\r\n\r\nقشون ايطاليا با ارشدوك البرت سردار اطريش و شكست قشون ايطاليا .\r\nليكن سردار اطريش ، بعد از اين فتح به واسطهء جنگى كه پروس در بوهم مىكند ، جرئت ورود به خاك ايطاليا را نمىنمايند .\r\nجنگ سخت ما بين عساكر پروس و اطريش در بوهم .\r\nمقتول شدن جمعيت زيادى از قشون اطريش به واسطهء تفنگ سوزنى جديدى كه عساكر پروس بدان مسلح و در استعمال آن مسلط بودند .\r\nفتح نمايان قشون پروس بعد از جنگ سخت در سادوا « 4 » . دراين جنگ ، از طرفين دويست هزار نفر مقتول مىشوند .\r\nقشون اطريش فرارا به‌طرف وينه پايتخت مىرود . دراين بين ، به توسط اعليحضرت ناپلئون سيم امپراطور فرانسه ، ايالت ونيز را اطريش از خود مجزا نموده جزء دولت ايطاليا مىشناسد و دولت فرانسه ما بين دولتين پروس و اطريش ميانجى مىشود .\r\nحاصل اين جنگ اين شد كه دولت پروس ايالتين هلستن و اسلشويك را متصرف و مملكت هانور را نيز ضميمه نمود و اقتدار سابق دولت اطريش را در تمام ممالك آلمان پست نمود و كنفدراسيون شمالى [ را 
  ] كه عبارت از ايالات و دول واقعه در آلمان باشد فى الحقيقه به رياست خود برقرار ساخت و از ايالات جنوبى خسارت كلى مطالبه نمود و دولت اطريش فى الواقع از ممالك وسيعهء آلمان خارج و غريب محسوب شد .\r\nدراين بين وباى سخت در بوهم و در مراوى « 5 » خاك اطريش بروز كرد و همين فقره سبب شد كه قشون پروس آنجاها را خالى نموده به اوطان خود مراجعت نمودند . اسراى جنگى كه دراين جنگ پروس از اطريش گرفته بود پنج هزار صاحب منصب و سى و پنج هزار تابين بود .\r\nپناه جستن پادشاه هانور به خاك اطريش .\r\nجمعيت ايطاليا بعد از الحاق ونيز و بعضى قطعات ديگر كه تازه از اطريش متصرف شده بودند دراين سال به پنجاه كرور رسيد .\r\nعدد قشونى كه پروس به‌جهت جنگ با اطريش حاضر كرده بود ششصد و پنجاه هزار قشون نظامى و هفتاد و چهار هزار چريك و هزار عراده توپ متحرك اردوئى بود .\r\n\r\n\r\n","description":"","footnote":"\r\n( 4 ) -  Sadova \r\n( 5 ) -  Moravie \r\n","page_name":" 1497 ","page_number":85},
  {"content":"\r\n\r\nمراجعت پادشاه ساكس از وينه به مملكت خود بعد از شروطى كه تماما به‌جهت پروس مفيد بود .\r\nتعيين مسيو بست صدر اعظم سابق مملكت ساكس به وزارت امور - خارجهء اطريش .\r\n\r\nانگليس :\r\nاشتداد مال ميرى در مملكت انگليس به درجه‌اى كه در ظرف مدت يك ماه صد و بيست هزار و هفتصد و چهل رأس گاو و گوسفند تلف مىشود .\r\nشورش و انقلاب طايفهء فنيان « 6 » در ايرلند .\r\nافتتاح مجلس پارلمان انگليس .\r\nبعد از فوت پرنس آلبرت شوهر اعليحضرت پادشاه انگليس ، پادشاه معظم اليها تا افتتاح اين مجلس در افتتاح اين مجالس بشخصه حضور به هم رسانيده بودند .\r\nصدارت و وزارت طايفهء تورى و رياست لرد دربى . تفويض وزارت امور خارجه لرد استانلنى پسر لرد دربى .\r\nشورش و انقلاب در شهر لندن و اغلب از نقاط .\r\nابتياع صد و پنجاه هزار قبضه تفنگ ته‌پر معروف به تفنگ شنيدر .\r\nوباى سخت در ليورپول و در لندن .\r\nشورش اهالى فنيان در ايرلند سبب حبس چندين هزار نفر مىشود .\r\nمراودهء تلگرافى بحرى كه سال گذشته ممكن نشده بود امسال مستقيما از ايرلند مملكت انگليس به ترنو « 7 » و مملكت ينگى دنيا مكالمه شد .\r\nدر هندوستان به واسطهء نباريدن باران در اغلب نقاط قحطى سخت شده و در ايالت اريسا « 8 » كه شش كرور جمعيت داشت به واسطهء قحطى هفتصد و پنجاه هزار نفر تلف شدند .\r\nدر حبشه به تبعه و مأمورين انگليس ، ته ادرس « 9 » پادشاه اين مملكت نهايت ظلم و تعدى را مىنمايد .\r\n\r\n\r\n","description":"","footnote":"\r\n( 6 ) -  Fenians \r\n( 7 ) -  Terre - Neuve \r\n( 8 ) -  Orissa \r\n( 9 ) - تئودوروس .\r\n","page_name":" 1498 ","page_number":86},
  {"content":"\r\n\r\n\r\nايطاليا و رومه :\r\nقرارداد دولت فرانسه با ايطاليا در باب وجود دو دولت مستقله در آن مملكت كه يكى سلطنت پاپ در رومه باشد با حدود معينه و ديگرى سلطنت ايطاليا . معاهدهء مخفى ايطاليا با پروس به‌جهت جنگ با اطريش .\r\nجنگ در كوست‌زا با اطريش و شكست ايطاليا دراين جنگ .\r\nجنگ بحرى ديگر ايضا با دولت اطريش در ليسا كه دراين جنگ نيز براى عساكر ايطاليا پيشرفتى نمىباشد و به‌همين جهت باوجود فتوحات پروس در سادوا دولت اطريش مضايقه دارد كه ونيز را به تصرف ايطاليا دهد .\r\nعهدنامهء وينه ما بين پروس و ايطاليا و اطريش در پائيز اين سال منعقد شده . به موجب اين عهدنامه ونيز با جميع قلاع آن واگذار به ايطاليا مىشود به مال المصالحهء دويست و پنجاه مليان فرانك كه معادل پنجاه كرور تومان ايران باشد .\r\nمخارج ايطاليا در جنگ با اطريش به هفتصد و چهارده كرور فرانك كه معادل هفتاد كرور و دويست هزار تومان ايران باشد رسيده است .\r\nعدهء لشكر پاپ تقريبا دوازده هزار نفر است كه بعضى از آنها اهالى خارجه مىباشند .\r\nبروز وباى شديد در ناپل و سرايت به پالرم « 10 » به واسطهء مراودهء قشون .\r\n\r\nبلژيك .\r\nاهالى بلژيك كمال وحشت را از عظمت و شوكت پروس دارند و از اين مىترسند كه فرانسه نيز به واسطهء همچشمى با پروس در مقام توسعهء مملكت خود برآيد و بلژيك را ملحق به مملكت خود نمايد .\r\n\r\nچين :\r\nجنگ سخت با ياغيان ينان فئى .\r\nعزل فرمانفرماى نانكن كه با فرنگيان عداوت داشت .\r\nبناى معبد كاتوليكى به توسط فرانسه‌ها در پكن پايتخت .\r\n\r\n\r\n","description":"","footnote":"\r\n( 10 ) -  Palerme \r\n","page_name":" 1499 ","page_number":87},
  {"content":"\r\n\r\n\r\nدانمارك :\r\nازدواج پرنسس داگمار شاهزاده خانم اين مملكت با نواب وليعهد دولت روس در پائيز اين سال .\r\n\r\nروس :\r\nتأديب كردن دولت روس كشيشهاى كاتوليكى را در لهستان و حرفهاى سخت پاپ دراين موقع نسبت به وزير مختار دولت روس و قطع نمودن وزير مختار مراوده را با پاپ و عزيمت او از رومه .\r\nيكى از نجيب‌زادگان روسى موسوم به كاراكزف به سن بيست و پنج - سالگى در شهر سنت پطرزبورغ در بهار قصد قتل اعليحضرت امپراطور را مىنمايد . ولى به مقصود خود نرسيد . مجلسى براى تحقيق اين عمل به رياست ژنرال موراويف منعقد و گفتگوهاى طولانى مىشود و حدس كلى مىزنند در شراكت لهستانيها دراين عمل . اما همدستان و رفقاى بسيار از اين مقصر به‌دست مىآيند كه همه كمونيستهاى روسى مىباشند .\r\nپرنس گاگاريم « 11 » به رياست مجلس آخرى اين تحقيق برقرار شده حكم قتل اين مقصر را صادر و در پانزدهم ماه سپتامبر به قتل مىرسد .\r\nحركت ناگهانى چراكسه و تصرف نمودن آنها سخوم قلعه را .\r\nجنگ روس با امير بخارا به بهانهء اين‌كه يكى از سفراى اين دولت را نگاه داشته و غلبهء دولت روس . به واسطهء از دست دادن خجند ، بخارا از خوقند جدا مىشود .\r\nفوت ژنرال موراويف سردار معروف .\r\nمزاوجت نواب وليعهد دولت روس با پرنسس داگمار دانماركى و از آنجا كه پرنسس مشاراليها نامزد وليعهد مرحوم برادر مهتر وليعهد حاليه بود كه سال قبل وفات نمود ، محض اين‌كه اين مزاوجت باشگون باشد ، صدقات بسيار از قبيل بخشيدن مقصرين و گذشتن از بقاياى ولايات بذل نمودند .\r\nدادن لقب سپهسالارى به كنت برگ « 12 » .\r\n\r\n\r\n","description":"","footnote":"\r\n( 11 ) -  Gagarin \r\n( 12 ) -  Berg \r\n","page_name":" 1500 ","page_number":88},
  {"content":"\r\n\r\nافتتاح چراغ گاز در شهر مسكو در قلعهء ارك كرملين و تقديم تشريفات مذهبى .\r\n\r\nژاپن :\r\nباز شدن بنادر اساكا « 13 » و هيگ براى اهالى خارجه به موجب عهدنامه‌ها از قرار نرخ‌نامهء حاليه .\r\nمأمورين دولت فرانسه را دريد « 14 » پايتخت در كمال احترام پذيرفتند .\r\nقرارنامهء اين دولت با دول انگليس و فرانسه و اتائونى و پئىبا « 15 » در باب دريافت صدى پنج از قيمت اجناس واردهء آنها به ژاپن و در باب تعيين نرخ مسكوكات دول مزبوره و تعيين حقوق اهالى ژاپن در دول خارجه .\r\nمعاهدهء تجارتى با ايطاليا .\r\nجنگ داخله و نقار ما بين دايموسها كه عبارت از اعيان و نجباى مملكت باشد .\r\nجنگ ما بين طيقون پادشاه جسمانى و شاهزاده شواچو .\r\nفوت طيقون و برقرار شدن شاهزاده متباسى به جاى او .\r\nزلزله و يانقين در يوكوهوما .\r\n\r\nسويس :\r\nدر ژنو از جانب يكصد و شصت هزار نفر عمله مجلسى از وكلا براى بعضى مذاكرات منعقد شده و اغلب اجزاى اين مجلس فرانسه و انگليس هستند و كمتر آلمانى و ايطاليائى . اين وكلا شكايت از زنها از بابت كارگر شدن آنها در كارخانه‌ها و مدعىگرى آنها با مردها دراين باب دارند .\r\n\r\nعثمانى :\r\nشورش طايفهء مارنيت در محال ادهن در سمت جنوب شرقى\r\n\r\n\r\n","description":"","footnote":"\r\n( 13 ) -  Osaka \r\n( 14 ) -  Yedo - Tokyo \r\n( 15 ) -  Pays - Bas  - هلند\r\n","page_name":" 1501 ","page_number":89},
  {"content":"\r\n\r\nتريپولى « 16 » به سردارى يوسف كارام . داود پاشا حاكم عيسوى ليبان لشكر امدادى زياد از بيروت گرفته باوجود اين نمىتواند اين طغيان را رفع نمايد . يوسف كارام فرار مىنمايد ولى باز طغيان را محرك است و امتداد مىدهد . ابتدا پناه به حاكم شام كه با داود پاشا عداوت دارد مىبرد .\r\nولى بىثمر است . بعد ملتجى به قونسولهاى اروپائى مىشود . آن هم مفيد فايده نمىگردد . آخر الامر به الجزاير مىرود و مدتى در آنجا اقامت مىكند .\r\nدر تونس « 17 » على بن غداهم رئيس شورش و طغيان آخرى گرفتار و محبوس مىشود و ماليات پس افتاده را به زور اسلحه دريافت مىكنند .\r\nخديو مصر از اعليحضرت سلطان عثمانى اجازه حاصل مىنمايد كه بعد از او پسر او مستقيما وارث و جانشين او باشد . چون كه در دولت عثمانى و خانوادهء ولاة مصر سلطنت و ولايت به ارشد طايفه مىرسد نه مستقيما به اولاد .\r\nبرقرار شدن مجلس وكلاى ملت در مصر .\r\nتصديق اعليحضرت سلطان عثمانى قرارداد آخرى خديو مصر را با كمپانى نهر مجمع البحرين سوز « 18 » .\r\nسركشى و طغيان مجلس شوراى سمسنا در افلاق بغدان بر ضد پرنس كوزاى والى و معزولى وزراء .\r\nميل و خواهش اغلب امناء و ملت به اتحاد مملكتين افلاق و بغدان .\r\nبرقرارى وكلاى ملت .\r\nدولى كه عهدنامهء سنهء هزار و هشتصد و پنجاه و هشت پاريس را امضاء كرده بودند ، از دهم ماه مارس ، وكلاء به مجلس منعقد در پاريس مىفرستند و همه - سواى دولت روس - مصر به قبول و برقرار شدن اتحاد افلاق و بغدان مىباشند .\r\n\r\n\r\n","description":"","footnote":"\r\n( 16 ) -  Tripoli  ( طرابلس )\r\n( 17 ) - متن : تونيس . ظاهرا اعتماد السلطنه تلفظ فرانسه را بازگو كرده . زيرا فرانسويها به كشور تونس مىگويند  Tunisie  و به پايتخت آن  Tunis  .\r\n( 18 ) -  Suez \r\n","page_name":" 1502 ","page_number":90},
  {"content":"\r\n\r\nدر ژاسى اهالى بلغارستان و ارامنه و روس بر خلاف اين اتحاد حركت مىكنند ولى مثمرثمرى نمىشود و لشكر مخصوص ملداوى آنها را مطيع مىسازد .\r\nپرنس شارل ههن زلرن « 19 » به سن بيست و هفت سالگى كه سلطان فوجى از افواج پروس و يكى از اقوام نزديك اعليحضرت پادشاه پروس است محل وثوق مملكتين افلاق و بغدان و به واليگرى منتخب مىشود .\r\nدر بهار اين سال پرنس شارل وارد بوخارست پايتخت افلاق بغدان مىشود .\r\nبرقرار شدن وكلاى ملتى و رسم تنظيمات به مشاركت دولت در افلاق بغدان و سوگند پرنس شارل به باقى و برقرار داشتن اين رسم و قانون .\r\nمسافرت پرنس شارل در ممالك افلاق بغدان و توسط پرنس - استيربيك « 20 » در باب عالى از پرنس شارل و رفتن پرنس شارل به باب عالى و دريافت نمودن از دست اعليحضرت سلطان عثمانى امضاى واليگرى خود را و پذيرائى قونسول روس از پرنس شارل هنگام مراجعت او در كمال احترام و افتتاح وزارتخانه‌ها و نطق پرنس شارل به زبان فرانسه مبنى بر ميل و محبت جميع دول نسبت به او .\r\nامضاى قرارنامه ما بين دولت اطريش و روس در باب آمدوشد سفاين در رودخانهء پروت .\r\nاغتشاش در بلغارستان به خيال آزادى .\r\nواگذاشتن دولت عثمانى به اهالى قراداغ مراتعى را كه از سنهء هزار و هشتصد و پنجاه و نه متنازع فيه بود .\r\nاغتشاش در جزيرهء كرت « 21 » در ميان طوايف كوهستانى در سمت شمال كانه « 22 » به‌جهت افزودن ماليات و عوارض . انعقاد مجالس عديده در ولايات غربى به‌جهت تشكى از دولت عثمانى و ابرام در وصول به مقاصد منظورهء خودشان و عريضه دادن مجلس مركزى به باب عالى از جانب طايفهء يونان . دراين عريضه چند فقره عرض مندرج است :\r\nاول : زيادى ماليات .\r\n\r\n\r\n","description":"","footnote":"\r\n( 19 ) -  Hohenzollern \r\n( 20 ) -  BarbouStribei \r\n( 21 ) -  Crete \r\n( 22 ) -  Canee \r\n","page_name":" 1503 ","page_number":91},
  {"content":"\r\n\r\nثانى : تعدى عدالتخانه‌هاى عثمانى .\r\nثالث : عدم مساوات مذاهب و رجحان بعضى بر بعضى .\r\nرابع : تظلم از نداشتن آزادى شخصى و انتخاب اجزاى حكومتى .\r\nاعلان اهالى كرت به قونسولهاى اروپائى در باب مسلح شدن خود و افراشتن علمهاى يونانى و اظهار ميل به رعيتى يونان . اهالى اسفاكيا اظهار ميل به اتحاد و الحاق به دولت يونان مىنمايند .\r\nانعقاد مجالس متعدده در كل ممالك يونان به‌جهت معاونت به هموطنان و برادران دينى خود كه تبعهء عثمانى هستند .\r\nتكليف نمودن به ژنرال كالرژيس كه در كرت متولد شده است رياست قشون را و منع كردن پادشاه يونان او را از قبول اين رياست .\r\nبه چنگ آوردن ياغيان اسلحهء متفرقه از راه شامات .\r\nجزاير قبرس و شيو « 23 » و مملكت پيره « 24 » در تزلزل و اضطراب است . دولت عثمانى قشون زيادى كه اغلب آنها مصرى مىباشند جمع - آورى مىنمايد . نقار سردار سهيم پاشاى مصرى با اسماعيل پاشا حكمران جزيره . سفارت بىثمر مصطفى پاشا حاكم قديم كاندى از اسلامبول به‌جهت دلالت ياغيان به صلح و مأمور شدن همين سفير به سركردگى قشون . حمايت سفراى مختار فرانسه و انگليس از سفير عثمانى در آتن پايتخت يونان . وزير مختار روس مقيم آتن فى الجمله از سفير مزبور حمايت مىنمايد . سفير فرانسه موسوم به ماركى دموستيه « 25 » مقيم در اسلامبول كه بعدها وزير امور خارجه شد مانع اتفاق يونانيهاست و از اول ماه سپتامبر همه روز در بالادستهاى كانه جنگها و خونريزيها مىشود .\r\nچندين هزار از خانواده‌هاى يونانى به واسطهء سفاين روسى و انگليسى از اوطان خود كه خاك عثمانى است مهاجرت كرده به جزاير و بلاد يونان مىروند و در آنجاها با كمال عسرت تحصيل معاش خود را مىنمايند . بسيارى نيز به انتظار كشتيها متحمل گرسنگى و سرماى سخت مىشوند .\r\n\r\n\r\n","description":"","footnote":"\r\n( 23 ) -  Chio \r\n( 24 ) - يا  Epire  منظور است يا بندر پيره  Piree  هردو مربوط به يونان .\r\n( 25 ) -  Demoustier \r\n","page_name":" 1504 ","page_number":92},
  {"content":"\r\n\r\nجنگ ما بين امير يونانيهاى كرت با عثمانى . دول انگليس و فرانسه مايل به حركات و رفتار ياغيان نيستند بلكه بر ضد آنها مىباشند . كشتى بخار يونانى موسوم به پان هلنين « 26 » دفعهء هفتم است كه از ميان سفاين عثمانى كه دور جزيره را گرفته گذشته آذوقه و مأكولات به يونانيها مىرساند .\r\nاتفاق دولت فرانسه و دولت روس در تعمير و برپا نمودن گنبد موسوم به مقبرهء حضرت عيسى در اورشليم .\r\nبىپولى خزانهء عثمانى كه بدين واسطه منافع قروض شش ماهه را كه بايد در ماه ژوئيه ادا كنند از عهده برنيامدند .\r\nصدارت محمد رشدى پاشا به جاى فؤادپاشا .\r\nمنعقد شدن مجلس حفظ الصحه در اسلامبول كه اجزاى اين مجلس از دول خارجه مىباشند . يكى از تدابير و قراردادهاى اين مجلس اين است كه حاج درصورتىكه و با در ميان آنها باشد مراجعت از راه دريا ننمايند .\r\nبروز و با در آسياى عثمانى و سرايت آن به اروپا در تمام مركز و شمال اين اقليم تا هلاند و بلژيك و فرانسه و انگليس و رسيدن به اتائونى و جزاير آنتيل .\r\n\r\nفرانسه :\r\nدر افتتاح مجلس شورا ، امپراطور وعده مىدهد كه به‌جهت رفع مغايرت ما بين فرانسه و اتائونى عساكر خود را از مكزيك كلية احضار نمايد .\r\nدر مجلس وكلاى دولت ، پرسنى كه يكى از وزراء است بالصراحه تكليف مىكند از طرف اعليحضرت امپراطور كه از براى نظم و آسودگى ملت ، اقتدار كامل رئيس دولت لازم است .\r\nاشتهار اتحاد باطنى پروس و ايطاليا با فرانسه بر ضد دولت اطريش كه در عوض دولت پروس از سرحدات آلمان كه طرف رودخانهء رن است به تصرف دولت فرانسه دهد يا اگر دولت فرانسه بلژيك را بخواهد متصرف گردد دولت پروس و ايطاليا بىطرف بوده سكوت كنند .\r\n\r\n\r\n","description":"","footnote":"\r\n( 26 ) -  Panhellenine \r\n","page_name":" 1505 ","page_number":93},
  {"content":"\r\n\r\nنطق معروف مسيو طير دراين موقع كه با كمال سختى مذمت پروس و اطريش را مىكند كه اين دو دولت قوى به چه حق به دولت دانمارك كه ضعيف‌ترين دول فرنگ است حمله بردند ؟ و تكليف به دولت فرانسه مىكند كه ، وجها من الوجوه ، نه ظاهرا و نه باطنا در منازعه ما بين پروس و اطريش مداخله ننمايد . بعضى روزنامه‌ها كه تمجيد مسيو طير را دراين موقع نموده‌اند حكم به منع انتشار آنها صادر گرديد . رقيمهء اعليحضرت امپراطور ناپلئون به وزير امور خارجهء فرانسه دراين مورد معروف است و خلاصهء آن اين است كه ما مستقيما درصدد الحاق بعضى ايالات سرحدى به مملكت خود نيستيم . ليكن اگر تغييرات در نقشهء اروپ رودهد و در همسايگى ما يك دولت معظمى ايجاد شود ما مجبور به اين هستيم كه امتدادى در حدود و ثغور خود دهيم . على الخصوص اگر شهرهائى كه منظور است جزء فرانسه شوند اهالى آنجا به طيب خاطر تبعيت ما را كنند . دراين موقع طير جوابى خواست بدهد كه او را منع كردند و قدغن سختى از طرف دولت به روزنامه‌هاى مملكت شد كه در اين جنگى كه اعلان شده ما بين پروس و ايطاليا و اطريش از يك طرف و ايطاليا و اطريش از سمت ديگر اظهار رأى نكرده به همان وقايع‌نگارى اكتفا كنند تا اين‌كه بعد از شكست سادوا - كه در اوايل تابستان رو داد - دولت اطريش بالطبع دخالت و وساطت دولت فرانسه را طالب گرديد و به تلافى اين وساطت ، ايالت ونيز را كه آن زمان جزء دولت اطريش بود و هنوز ضميمهء دولت ايطاليا نگرديده بود اعليحضرت امپراطور اطريش به دولت فرانسه واگذار كند كه بعد دولت فرانسه به ميل خاطر به دولت ايطاليا ببخشد .\r\nانتشار اين خبر اسباب خوشحالى و شعف در تمام مملكت فرانسه گرديد . ليكن اين خوشحالى و شعف را دوامى نبود . بعد از چند روزى كه خيال دولت پروس واضح شد و دانستند كه مقصودش خارج كردن دولت اطريش از مجمع دول آلمان و بزرگ نمودن خود از طرف شمال رود رن و هيچ ندادن به فرانسه است آن وقت دولت فرانسه ملتفت شد كه كارى از دست رفته و علاج ندارد . نتيجهء خطبه‌هاى مسيو طير و همراهان او آن وقت معلوم شد .\r\n\r\n","description":"","footnote":"","page_name":" 1506 ","page_number":94},
  {"content":"\r\n\r\nبنه‌دتى « 27 » كه سفير كبير فرانسه است در برلن با مسيو بيزمارك صدر اعظم ملاقات نموده براى دولت فرانسه حقى مطالبه مىكند و جواب يأس به او مىدهند .\r\nاستعفاى دروان دلوئيس از وزارت خارجه و نصب ماركى دموستيه سفير كبير دولت فرانسه در اسلامبول به وزارت امور خارجه .\r\nناخوشى سخت اعليحضرت امپراطور كه سه ماه متواليا بسترى بود .\r\nمسلح نمودن قشون فرانسه را به تفنگ جديد كه مسمى به تفنگ شاسپو « 28 » است . عدد قشون فرانسه را اسما آنچه اعلان نموده‌اند دو كرور و دويست و سى و دو هزار و دويست و پنجاه نفر بود .\r\nدر جنگ مكزيك غير از قورخانهء موجودى كه دولت در جبه - خانه‌هاى متعدد داشت وجه نقدى كه به مصارف اين قشون رسيد معادل شش كرور تومان پول ايران بود .\r\nجمعيت فرانسه به موجب تعداد نفوس اين سال هفتاد و شش كرور و شصت و هفت هزار و نود و چهار نفر بود .\r\nبروز وباى سخت در پاريس و در نقاط ديگر .\r\nطغيان اغلب رودخانه‌ها در داخلهء مملكت و خرابى رسانيدن آنها .\r\nورود سفراى مارك « 29 » به پاريس .\r\nشورش سيد لؤلؤ در الجزاير . ملخ‌خوارگى سخت در الجزاير .\r\nفوت مارى آملى « 30 » ، زوجهء لوئى فيليپ پادشاه سابق فرانسه در انگليس . فوت توونل « 31 » از معارف رجال دولت .\r\nصدور فرمان به واسطهء فرانسه و انگليس در باب علايم مخصوصه از الوان بيرقها به‌جهت تكلم در دريا و قبول فورى دول آن را .\r\nسيم تلگراف بحرى خط مخابره ما بين ايرلند و ترنورا معتبر مىنمايد .\r\nبنابراين ، افتتاح سيم تلگرافى بحرى از دنياى عتيق به دنياى جديد كه از نيويورك پايتخت اتائونى در ظرف هشت ساعت مخابره به پاريس مىرسد .\r\n\r\n\r\n","description":"","footnote":"\r\n( 27 ) -  Benedetti \r\n( 28 ) -  Chaspot \r\n( 29 ) -  Maroc  ( مراكش ، كشور مغرب )\r\n( 30 ) -  MarieAmelie \r\n( 31 ) -  Thouvenel  ( متن : تونل )\r\n","page_name":" 1507 ","page_number":95},
  {"content":"\r\n\r\n\r\nمكزيك ( از ينگى دنيا ) :\r\nدر ريكران « 32 » كه سرحد اتائونى و مكزيك است سرداران جمهورىطلب كه هواخواهان ژوارس رئيس جمهورى سابق مكزيك مىباشند اجماعى كرده از عساكر اتائونى با خود شريك نموده بر ضد ماكسيميلين امپراطور جديد اردوئى دارند . وزير خارجهء فرانسه در وين ، به توسط سفير اتائونى از دولت مشاراليه تمنا مىكند كه دولت اتائونى بىطرف بماند و مداخله در امور مكزيك نكند . اين تمنا بىجواب مانده دولت اتائونى تمكين نمىكند . بنابراين نوشته‌اى رسمى از طرف وزارت امور خارجهء فرانسه به سفير فرانسه متوقف در مكزيك فرستاده مىشود كه از اين به بعد وجها من الوجوه صرفهء خودمان را در حمايت ظاهرى دولت مكزيك نمىدانيم و مجبوريم كه عساكرى را كه به كمك امپراطور ماكسيميلين فرستاده بوديم احضار كنيم . بعد از انتشار اين خبر در مكزيك ، سردارهاى جمهورىطلب قوىدل شده بيشتر از پيشتر درصدد به هم زدن دولت امپراطور ماكسيميلين مىباشند و ايالات شمال بلكه بعضى از ايالات مركزى را به تصرف درمىآورند . ژنرال دو سردار فرانسه نيز در سمت شمال حمله به آنها مىآورد . دولت اتائونى يادداشت رسمى به پاريس مىفرستد كه اگر فرانسه عساكر خود را كلية از مكزيك احضار نمايد او نيز بىطرف خواهد بود و كمك ظاهرى به جمهورى - طلبان مكزيك نخواهد نمود . قشون شخصى ماكسيميلين - كه مركب از اهالى بلژيك و اطريش بودند و عددا چندان زياد نشده - دراين مدت خواستند كه بعد از رفتن قشون فرانسه بلكه كارى از پيش ببرند .\r\nاما جنگ و حملات ايشان بىنتيجه و فايده ماند . امپراطور ماكسيميلين از هر جهت خود را بدبخت ديده چنان‌كه دوستان و هواخواهان او را مىكشند و كمك فرانسه به امپراطور مكزيك از هر جهت بىثمر بود . در تمام مكزيك يك مرتبه بناى شورش و بىنظمى شد . حتى از محارم و نوكرهاى شخصى امپراطور به او شوريدند . زوجهء امپراطور مزبور ، امپراطريس شارلت « 33 » كه در فرنگستان بود به‌جهت استعانت به دربار\r\n\r\n\r\n","description":"","footnote":"\r\n( 32 ) - دراين كتاب ( مرآة البلدان ) و بعد در منتظم ناصرى به‌همين صورت آمده و ظاهرا كلمهء « تكزاس » است كه به صورت غلط « ريگران » درآمده .\r\n( 33 ) -  Charlotte \r\n","page_name":" 1508 ","page_number":96},
  {"content":"\r\n\r\nجميع دول فرنگ سفر نموده هيچ كس او را يارى نكرد . بعد از بيچارگى و يأس ، به رومه سفر كرد و در آنجا ناخوشى صرع عارض او گرديد .\r\nژنرال كاستل‌نه « 34 » ، از طرف اعليحضرت امپراطور فرانسه ، به مأموريت مخفى به‌سمت مكزيك حركت نمود و نصايح اعليحضرت امپراطور ناپلئون سيم را به امپراطور مكزيك رسانيد كه دراين وقت جز استعفاى از سلطنت چاره ندارد ، ولى او قبول نكرد .\r\nدولت اتائونى بالصراحه در روزنامه‌هاى رسمى و غير رسمى اعلان مىكند كه ما جز دولت جمهورى در مكزيك آن‌هم به رياست ژوارز وضع ديگر در دولت مكزيك نمىشناسيم .\r\nمنافع گمرك وراكروز « 35 » را كه دولت فرانسه در عوض مخارج و طلب سابق خود از دولت مكزيك مطالبه مىكند سبب كدورت مجددى است ميانهء فرانسه و مكزيك .\r\n\r\nهلاند :\r\nشورش اهالى شهر آمستردام نسبت به اجزاى حكومتى در اوقات شيوع ناخوشى و با .\r\nمال‌ميرى شديد در مركز اروپا و هلاند و سويس .\r\n\r\nهائيتى « 36 » ( از ينگى دنيا ) :\r\nدولت جمهورى سنت دمينيك « 37 » كه سابقا جزء هائيتى بود و در سنهء هزار و هشتصد و بيست و چهار از هائيتى جدا شده و دولت اتائونى تاكنون او را نشناخته دراين سال شناخت .\r\nيك قسمت از شهر گنايئو « 38 » را ياغيان آتش زدند .\r\nيانقين‌هاى شديد در پرت پرنس .\r\n\r\nينگى دنياى جنوبى ( برزيل ) :\r\nجنگ ما بين برزيل و لوپز رئيس جمهورى پاراگاى با كمال شدت است . باوجود زيادى قشون برزيل ، ژنرال لوپز با نهايت رشادت جنگ\r\n\r\n\r\n","description":"","footnote":"\r\n( 34 ) -  Castelnau \r\n( 35 ) -  Vera - Cruz \r\n( 36 ) -  Haiti \r\n( 37 ) -  SaintDominique \r\n( 38 ) -  Gonaives \r\n","page_name":" 1509 ","page_number":97},
  {"content":"\r\n\r\nكرده جمعيت زيادى از آنها را هلاك مىسازد .\r\nدر ريودوژنيرو پايتخت برزيل افتتاح اكسپوزيسيون صنايع .\r\nاتحاد شيلى با پرو بر ضد اسپانيا و ميانجى شدن دول فرانسه و انگليس دراين فقره .\r\n\r\nيونان :\r\nاجتماع قشون يونان در سرحدات ايپروتسالى سرحدات دولت عثمانى و پرتست دولت عثمانى اين مطلب را .\r\n\r\n","description":"","footnote":"","page_name":" 1510 ","page_number":98},
  {"content":"\r\n\r\n\r\nشرح وقايع سال بيستم سلطنت اعليحضرت همايون خسرو صاحبقران اعز نصره و دام ملكه مطابق سنهء هزار و دويست و هشتاد و سهء هجرى پارس‌ئيل تركى\r\nدر ابتداى اين سال خيرمآل موكب مسعود همايون - چنان‌كه در ذيل سال قبل مسطور شد - تشريف‌فرماى صفحات مازندران بود و درآن ساحت پرتو ايمنى و استراحت بر فرق اهالى و نواحى مملكت مىانداخت چنان‌كه در پنجم محرم تشريف‌فرماى چالوس شدند و از آن راه به كلاردشت و مرزين‌آباد و آشان كه راه هزار چم است انتهاض فرمودند .\r\nاز توجهات خاطر خطير اقدس در اول اين سال نسبت به چاكران اين‌كه چون ادارهء تلگراف ممالك محروسه از حسن مجاهدت نواب و الا اعتضاد السلطنه وزير علوم نظم و انتظام و ترقى كلى به هم رسانيده و صاحب‌منصبان ادارهء مزبوره هريك با كمال كفايت به خدمت مرجوعه مشغول‌اند ، اين سبك مراقبت و مواظبت مشهود خاطر مهر مآثر همايون گرديده نواب معظم اليه را به مراحم كاملهء شامله قرين اختصاص فرموده به هريك از صاحب‌منصبان از قرار مسطور در ذيل بذل عنايت فرمودند :\r\nعليقلى خان سرتيپ تلگراف منصب و نشان و حمايل سرتيپى اول .\r\nميرزا جعفر خان منصب سرهنگى و نشان و حمايل از اين درجه .\r\nميرزا جواد خان نشان و حمايل سرهنگى .\r\nميرزا حيدر على ياور تلگراف منصب و نشان و حمايل سرهنگى .\r\n\r\n","description":"","footnote":"","page_name":" 1511 ","page_number":99},
  {"content":"\r\n\r\nميرزا فضل اللّه خان ياور منصب و نشان و حمايل سرهنگى .\r\nميرزا حسن حكيم سامانى ولد مرحوم حكيم قاآنى نشان و حمايل و منصب سرهنگى .\r\nنصر الله خان ياور منصب و نشان و حمايل سرهنگى .\r\nمحمد ابراهيم خان ناظم تلگراف منصب و نشان و حمايل سرهنگى .\r\nبعضى از اشرار در صفحات اورامان شرارت مىكردند . امان الله خان والى كردستان دفع شر آنها را نموده است .\r\nموكب همايون كه از سفر خيراثر مازندران معاودت مىفرمود روز بيست و هشتم محرم از منزل اوشان تشريف‌فرماى سلطنت‌آباد گرديد .\r\nچون راى صواب‌نماى مبارك پيوسته در كليات امور دولتى توجهات مىفرمايد ، لهذا به ارادهء سنيهء همايون ، در هذه السنه پارس‌ئيل سعادت‌دليل ، قرار تقسيم كارها و طرز ادارهء مهام دولتى را به وزارتخانه‌هاى متعدده داده و كفالت هر شعبه از امور را به ملاحظهء لياقت اشخاص به عهدهء يكى از چاكران مجرب دربارى محول و مرجوع فرمودند كه خلاصهء آن نوشته مىشود و خود به نفس نفيس همايون به‌طورى كه لزوم كارها اقتضا نمايد مواظبت در نظم و پيشرفت خدمات منقسمهء مقرره خواهند فرمود و وزراء و چاكران دربارى كليهء امور و مطالب متعلقهء به خود را در روزهاى مخصوصى كه در ذيل مرقوم است به عرض حضور همايون خواهند رساند و احكام آن را به نحوى كه رأى بيضاضياى همايون تعلق يابد امر و مقرر خواهند فرمود . هريك از وزراء در خدمات دولتى و مهمات مملكتى كه راجع به آنهاست بايد نهايت استقلال را داشته باشند به نحوى كه نوشتجات و احكام آنها را حكام و مباشرين امور و ولايت سپردهء به آن وزير سند خود دانسته و در حضور مبارك به امضا و قبول مقرون دانند بلكه اگر فرمان و ملفوفهء فرمان و برات به مهر مبارك را بىاطلاع و امضاى وزيرى كه آن ولايت در تحت ادارهء اوست به ولايات ببرند حكام ولايات در اجراى آن مجبور نيستند و چون حساب هر ولايتى در حضور همايون از وزير آنجا خواسته مىشود ، فرمان و دستخط و برات به مهر مبارك سند آن وزير است لاغير . نيك‌وبد و حسن‌وقبح امور و افعال مباشرين و عمال سپرده به مهر وزيرى از او ديده مىشود لاغير . از وزارتخانه‌ها نبايد هيچ\r\n\r\n","description":"","footnote":"","page_name":" 1512 ","page_number":100},
  {"content":"\r\n\r\nيك مداخله در كار وزارتخانهء ديگرى نمايد . از هيچ وزارتخانه تعيين محصل و صدور حكم به ولايت متعلقه به وزير ديگر نخواهد بود بلكه پسنديده‌تر در خاكپاى مبارك آن است كه مهما امكن محصل به ولايات متعلقه به خود نفرستند و به حكام هم قدغن اكيد نموده مراقب باشند كه محصل به قراء و بلوكات ابواب جمعى خود مأمور ننمايند الا درصورتىكه كمال ضرورت هريك از وزراء در ولاياتى كه در تحت ادارهء آنهاست قرارى بدهند كه بدون تعيين محصل خدمات دولتى و مملكتى انجام بگيرد كه در حضور همايون پسنديده و مورد تحسين خواهد شد . اسم محصل در كل ايران موقوف باشد . اگر كسى جائى مأمور شود براى انجام خدمتى اسم او را مأمور بگويند و بنويسند .\r\nهمچنين وزراى دربارى را در باب قشون يا ماليات يا امور خارجه يا وظايف و گمرك و غيره اگر ضرورت و كارى دست دهد با نوشته‌اى به آن وزارتخانه اعلام خواهند كرد ؛ پس از حصول جواب به عرض حضور همايون خواهند رسانيد . حكام ولايات و مباشرين و متصديان خدمات و مهمات مملكتى هركس در تحت ادارهء هر وزيرى مقرر شده بايد خود را سپردهء به آن وزير بداند و در حل و عقد و نظم و نسق كارها و دادوستد ماليات تابع رأى و ارادهء آن وزير باشد لاغير به حدى كه آن وزير را قادر بر عزل‌ونصب خود بداند . وزراء مطالب جزئيه را كه قابل عرض حضور همايون ندانند خود جواب خواهند نوشت و هرچه را لازم باشد به عرض حضور همايون خواهند رساند و جواب از مصدر خلافت كبرى صادر گرديده به حكام مىنويسند و با چاپار غره و نيمه مىفرستند . وزراء مطالب نوشتجات حكام متعلقه به خود را در روزى كه از ايام هفته براى آنها مقرر است به عرض برسانند مگر مطالب فورى و فوتى كه هر وقت برسد مأذون به عرض آن خواهند بود .\r\n\r\nتقسيم وزارتخانه‌ها و خدمات و ولايات از اين قرار است\r\nوزارت جنگ و رياست قشون كما فى السابق : ادارهء واليگرى و حكومت اين ولايات : خراسان ، سيستان ، استراباد ، شاهرود ، بسطام ، دماوند ، فيروزكوه ، كمره ، جاجرم ، نردين ، حكومت ولايات مفصلهء خوار ، سمنان ، دامغان . خدمات مرقومه به عهدهء سپهسالار اعظم ميرزا محمد خان\r\n\r\n","description":"","footnote":"","page_name":" 1513 ","page_number":101},
  {"content":"\r\n\r\nمحول و مفوض است و بايد خود را به نحوى كه در فوق ترقيم يافته مستقلا داراى خدمات مسطوره دانسته و در انتظام و انتساق امور مزبوره مواظبت نمايد و كاملا على ما يليق از عهدهء انجام اين خدمتهاى بزرگ برآيد .\r\nوزارتخانهء ماليات و رتق‌وفتق محاسبات و معاملات ديوانى : ادارهء امور آذربايجان و كردستان و قم و ساوه و زرند ، حساب ورقهء دولتى ، ادارهء صندوقخانه و رخت‌دارخانه و اصطبل‌خانه و قاطرخانه و شترخانه و فراش‌خانه و زين‌خانه و شتركلائى و ماديان ايلخى . انتظام خدمات و مهمات مفصلهء مسطوره به عهدهء جناب مستوفى الممالك ميرزا يوسف است مىبايد كمال مراقبت به عمل آورده به نحوى كه مرضى طبع مبارك باشد منظم سازد .\r\nوزارت علوم و صنايع ، تجارت ، مدرسهء دارالفنون ، تلگرافخانه‌ها ، معادن ، روزنامهء دولتى و علمى ، باسمه‌خانه‌هاى دارالخلافه و ولايات ، كارخانجات ، حكومت ملاير و تويسركان . وزارت امور مفصله كه از امور مهمهء دولت است بر عهدهء اعتضاد السلطنه عليقلى ميرزا مفوض و موكول خواهد بود مىبايد معزى اليه انتظام امور مزبوره را بر ذمت خود فرض بداند و اهتمامات لازمه را معمول دارد .\r\nوزارت امور خارجه : ادارهء حكومت ولايات مفصلهء كرمانشاهان لرستان ، نهاوند ، خرقان ، تذكرهء سرحدات ، راه‌سازى ، حفظ و آسايش ملل مختلفه كه در ايران در جزء رعاياى اين دولت عليه هستند . وزارت امور خارجه كماكان و ادارهء امور ولايات و مهمات مرقومهء فوق به عهدهء وزير دول خارجه ميرزا سعيد خان است مىبايد در انتظام و انضباط ساير مهمات امور مرقومه نيز شرايط كفايت و كفالت را مرعى دارد .\r\nوزارت حضور همايون : حكومت كاشان ، ادارهء حكومت ولايات مفصلهء اصفهان ، فارس ، نطنز ، ادارهء گمركخانه‌هاى ولايات ممالك محروسه . ادارهء امور مسطورهء فوق محول به امين الدوله فرخ خان خواهد بود مىبايد در انتظام خدمات مرجوعهء لازمه اهتمام را مبذول دارد .\r\nوزارت عدليه به عهدهء حاجى محمد قلى خان محول و مفوض خواهد بود . مىبايد با اجزاء و اشخاصى كه مقرر است رسيدگى به امور عارضين و ملهوفين نمايد و عرايض صندوق عدالت را به نحوى كه معمول است رسيدگى نموده در هفته يك روز كه مخصوصا اوقات همايون را براى\r\n\r\n","description":"","footnote":"","page_name":" 1514 ","page_number":102},
  {"content":"\r\n\r\nاصغاى عرايض ديوان عدالت مصروف مىفرمايند درآن روز معين عرايضى كه درآن هفته به هم رسيده است به اتفاق صدر ديوانخانه به حضور آورده به عرض برسانند و جواب حاصل و از آن قرار حكم صادر نموده به وزير هر ولايتى برسانند . بر ذمهء وزراء است كه اتمام عمل را به ديوانخانهء عدليه اظهار سازند تا به عرض حضور همايون برسد .\r\nوزارت دربار به علاوهء منصب ايشيك آقاسىباشيگرى : شاهزادگان دربارى و ولايات ، علما و سادات دارالخلافه و ولايات ، اعيان و اشراف دارالخلافه و ولايات ، غربا و مهمانان ولايات در دربار ، انتظام امور خادمان حرم و خواجه‌سرايان ، عمل بنائى ، چاپارخانه‌ها ، مواظبت رساندن غلهء ديوانى دارالخلافه ، حكومت جوشقان ، حكومت گلپايگان و خوانسار . وزارت دربار و انجام خدمات مفصلهء مرقومه به عهدهء محمد - ناصرخان ظهير الدوله خواهد بود . مىبايد در انتظام خدمات مزبوره كمال مواظبت را به عمل آورده از اين امور هر كارى به هر وزارتخانه راجع است به همان وزير اعلام نموده اتمام عمل و مطالبهء جواب آن را از آن وزير نمايد .\r\nايلخانىگرى خوانين و آقايان قاجار : دارالنظاره ، حكومت و سردارى قشون مازندران ، ادارهء حكومت قزوين و عربستان ، حكومت محلات . خدمات مرقومهء فوق به عهدهء اعتضاد الدوله انوشيروان خان خواهد بود كه در انتظام حكومتهاى مسطوره و خدمات مزبوره نهايت سعى و جهد مبذول داشته به نحوى كه مرضى خاطر مهر مظاهر همايون است در انتظام امور مزبور مراقبت تامه به عمل آورده جاهد و ساعى باشد .\r\nطهران و توابع و خالصه‌جات و ايلات و اجارات و غيره ، ادارهء حكومت عراق و درجزين ، ادارهء حكومت كرمان ، چاپارخانه‌هاى راه آذربايجان . خدمات مرقومه را به علاوهء وزارت دارالانشاء به عهدهء دبيرالملك ميرزا محمد حسين محول و مفوض فرموده كه با كمال نظم راه ببرد و به نحوى كه در اول مرقوم شد رفتار نمايد .\r\nوزارت وظايف ، وزارت اوقاف ، ادارهء حكومت همدان . انجام خدمات مسطوره بر عهدهء اعتماد السلطنه حاجى على خان است . مىبايد\r\n\r\n","description":"","footnote":"","page_name":" 1515 ","page_number":103},
  {"content":"\r\n\r\nدر انتظام و انتساق خدمات مرجوعه ساعى و جاهد باشد .\r\nنظم خزانه و ماليات عايدى خزانه ، جمع‌آورى وجوه مخصوص خزانه اندرون ، وصول ماليات و اقساط ، رساندن وجوه برات‌داران از قرار حوالهء ديوان ، ضرابخانه‌هاى ممالك محروسه ، كالسكه‌خانه ، زنبورك‌خانه ، حكومت گيلان و يزد كه جزء وجوه مخصوص است ، بعضى بنائى فرمايشى مخصوص ، خدمات مرقومه به عهدهء دوستعلى خان - معير الممالك محول است مىبايد كمال اهتمام در انتظام خدمات مزبوره به عمل آورد .\r\nمهردارى مهر مبارك ، ادارهء حكومت بروجرد ، ادارهء حكومت خمسه . خدمات مفصله به علاوهء احضار وزراء و رساندن اخبار از جانب سنى الجوانب همايون به عهدهء امين الملك پاشاخان محول است مىبايد در خدمات مرجوعه ساعى باشد و بعد از اين بروات و فرامين را بدون صحيح دستخط مبارك به مهر نرساند .\r\nريش‌سفيدى خلوت ، رياست تفنگداران سركارى . چون خدمات مزبوره سابقا نيز به عهدهء ميرزا هاشم خان امين خلوت بود كماكان به او مرحمت و مرجوع گرديد .\r\nبراى انتظام امور وزارتخانه‌هاى مفصله كه هيچ‌يك موجب تعطيل امر ديگرى در عرض عرايض متعلقه به خود نشوند ايام هفته را براى عرض مطالب آنها منقسم به تقسيم مفصلهء ذيل فرمودند كه هريك در روز معلوم شرفياب حضور همايون گرديده مطالب و عرايض متعلق به خود را معروض داشته جواب حاصل سازند .\r\nدبير الملك و معير الممالك به‌جهت اين‌كه انتظام امور دارالخلافه و خزانه سپرده به آنهاست تعيين وقت براى آنها مناسب نيست . در وقت ضرورت عرايض خود را خواهند رسانيد و كذلك ساير وزراء هم هريك عرض و مطلبى فوتى و فورى داشته باشند در هر وقت مأذون به عرض خواهند بود البته بدون تخلف مىبايد همگى از همين قرار رفتار نمايند .\r\nشنبه وزير جنگ .\r\nيك‌شنبه وزير عدليه .\r\nدوشنبه وزير ماليه .\r\n\r\n","description":"","footnote":"","page_name":" 1516 ","page_number":104},
  {"content":"\r\n\r\nسه‌شنبه وزير دول خارجه و وزير وظايف .\r\nچهارشنبه امين الدوله و ظهير الدوله .\r\nپنج‌شنبه اعتضاد السلطنه و اعتضاد الدوله .\r\nجمعه تعطيل خواهد بود . حرره فى شهر صفر المظفر سنه 1283 .\r\nاوان توقف موكب همايون در مازندران ، عمارات و باغ شهريار خلدآشيان آقا محمد شاه طاب ثراه را كه واقع در بلدهء سارى است مقرر فرمودند ميرزا مسيح وزير مازندران مرمت نمايد و در غرس اشجار و تنظيف آنها مراقبت كامل داشته باشد .\r\nچون عين الملك خوان سالار و ايلخانى ايل جليل قاجار در ساختن راههاى سخت و صعب مازندران اهتمامات كافيه نموده بود و در تقديم تشريفات موكب همايون نيز در منازل سفر مازندران زحمات كشيده به لقب جليل « اعتضاد الدوله » ملقب گرديد و محمد على خان برادر معزى اليه كه نيز در اوان تشريف‌فرمائى موكب همايون به آن صفحات خدمات كرده بود به منصب بيگلربيگىگرى و ميرزا مسيح به منصب استيفا از درجهء چهارم و خلعت همايون نايل گرديد .\r\nحبيب الله خان سرتيپ كه در كجور و كلاردشت و در بعض منازل ديگر كه متعلق به او بود واقع در عرض راه سفر خيريت اثر مازندران خدمات نمايان نموده به نشان و حمايل از مرتبهء اول سرتيپى مفتخر گرديد .\r\nنجفقلى آقا آجودان وزارت امور خارجه كه به‌سمت كارگزارى مهام خارجهء گيلان مأمور شده بود و به خوبى از عهدهء خدمت مرجوعه برآمده به اعطاى نشان سرهنگى از درجهء اول و حمايل مخصوص آن سرافراز گرديد .\r\nمحمد قلى خان شاطرباشى به نشان و حمايل از درجهء دويم سرتيپى مفتخر آمد .\r\nچون جمعى كثير از طوايف تراكمهء تكه در رومه و هنه و آقچه - قلعه و اطراف آن كه مساحت آن اراضى تقريبا شانزده فرسخ و آخرش متصل به رود طژن مىشود سكنى گرفته و زراعت نموده بودند و به واسطهء قرب به كلات مأمنى براى تركمانان الامان كه به تاخت‌وتاز مىرفتند شده و به سبب وفور جمعيت از براى كلات اين معنى خالى از آسيبى نبود ،\r\n\r\n","description":"","footnote":"","page_name":" 1517 ","page_number":105},
  {"content":"\r\n\r\nشهاب الملك امير تومان با جمعى از قشون ظفرنمون و توپخانه از ارض اقدس مأمور شده آن جماعت را مخذول و متفرق نمود و چهار محكمهء آنها را خراب و منهدم ساخت .\r\nموكب همايون به سبب گرمى هوا اواخر ربيع‌الاول تشريف‌فرماى شكراب و از آنجا به شهرستانك نزول اجلال فرمودند .\r\nنواب و الا حشمة الدوله حمزه ميرزا را به حكمرانى بروجرد و عربستان منصوب فرمودند .\r\nعزيزخان سردار كل به سردارى كل قشون ظفرنمون وزارت جنگ برقرار گرديد و دستخط آفتاب نمط دراين باب شرف صدور يافت كه صورت آن تيمنا در ذيل نگاشته مىشود :\r\n\r\nصورت دستخط جهان مطاع مبارك\r\nچون همواره ميل خاطر ما اين است كه قشون و نظام و قورخانهء دولت ايران منتظم بوده روزبروز در ترقى باشد ، لهذا رياست كليهء عمل قشون نظام و غيرنظام و توپخانه و قورخانه و جباخانهء كل ايران را به عزيزخان سردار كل محول فرموديم . بايد كمال مراقبت را ان شاء الله تعالى در نظم قشون و غيره به عمل آورد . اصل بنيان نظم قشون را كه از كاردانى او مىخواهيم و بايد به عمل آورد از اين قرار است كه مختصرا دراين دستخط نوشته مىشود :\r\nهركس خيانت و تقصيرى در قشون بكند ، از صاحب‌منصبان الى آحاد و افراد قشون ، يا تهاون از خدمت دولت نمايد فى الفور تنبيه و سياست شود . ابدا گذشت و اغماض از تقصير او نبايد كرد .\r\nعمل قورخانه و جباخانه بايد خيلى مضبوط باشد ان شاء الله تعالى .\r\nمواجب و مرسوم و جيرهء كل سوار و پياده كه از ديوان همه ساله داده مىشود تمام و كمال بدون عيب و نقص در وقت و موقع برساند .\r\nلباس و اسلحهء قشون هميشه پاك و تميز باشد و به اقتضاى تابستان و زمستان لباس به قشون بدهد كه در هر فصلى لباس معينى داشته باشد و به همه جهت آراسته باشد .\r\n\r\n","description":"","footnote":"","page_name":" 1518 ","page_number":106},
  {"content":"\r\n\r\nالتفات و منصب و ازدياد شأن و مواجب در قشون به فراخور خدمت و لياقت شخص باشد نه به واسطه و راههاى ديگر . ششم شهر ربيع الاول سنه 1283 .\r\nمحمد مهدى خان كشيكچىباشى كه قبل از سفر مازندران در عمل كشيكخانه بىدخل شده بود مجددا منصب مزبور را مستقلا به مشاراليه واگذار فرمودند .\r\nحفظ ثغور و سرحدات مملكت خراسان چون درجهء اهميت دارد ، لهذا اين خدمت را به علاوهء حكمرانى خوار و سمنان و دامغان و شاهرود و بسطام و استراباد و سيستان به عهدهء كفايت جناب سپهسالار موكول فرمودند و بعد از چند روزى جناب معزى اليه روانه به محل مأموريت خود گرديدند .\r\nبعضى معادن خوب در پائين قريهء ولىآباد كلارستاق و دوناى نور پيدا شده . ميرزا كاظم محلاتى معلم علم فيزيك و شيمى مأمور و مشغول تحقيق و انكشاف آنها مىباشد .\r\nدر تبريز ناخوشى و با بروز كرده و چند روز شدت داشته است .\r\nبه‌همين جهت حضرت مستطاب اجل اعظم مظفر الدين ميرزا وليعهد دولت عليه به اردبيل تشريف برده‌اند .\r\nروز دهم جمادى الثانيه موكب همايون از ييلاق شميران تشريف - فرماى دارالخلافهء باهره گرديدند .\r\nمراقبت كليهء امور دارالخلافه را بر عهدهء جناب آقاى مستوفى - الممالك مفوض و موكول فرمودند . و به صوابديد جناب معظم ، جناب علاء الدوله محمد رحيم خان را به بيگلربيگى طهران و ميرزا عيسى پسر مرحوم ميرزا موسى را به متصدىگرى كل خالصه‌جات طهران انتخاب نمودند .\r\nبسيارى از اجناس كه گمرك بر آنها بسته مىشد و سالى چندين هزار تومان گمرك داشت محض رفاه خلق ، گمرك آنها را معاف كردند .\r\nنظر به اتحاد دولتين ايران و روس ، اين اوقات بعضى نشانها از جانب دولت روس به رجال و بزرگان و اكابر اين دولت موهبت شد و\r\n\r\n","description":"","footnote":"","page_name":" 1519 ","page_number":107},
  {"content":"\r\n\r\nبه اجازهء اعليحضرت همايون قبول و زيور پيكر خود نمودند كه تفصيل آن از قرار ذيل است :\r\nجناب علاء الدوله سنت استانيسلاس از درجهء اول .\r\nميرزا عبد الوهاب خان نايب الوزاره سنت استانيسلاس از درجهء اول .\r\nمحمد مهدى خان سركشيكچىباشى سنت استانيسلاس از درجهء اول .\r\nعليقلى خان رئيس تلگرافخانهء ممالك محروسه سنت آنا از درجهء دويم با تاج امپراطورى .\r\nجعفر قلى خان رئيس مدرسهء دارالفنون سنت استانيسلاس از درجهء دويم .\r\nميرزا جواد خان مباشر امور تجار روس در طهران سنت استانيسلاس از درجهء دويم .\r\nميرزا صادق خان مباشر امور خارجه در استراباد سنت استانيسلاس از درجهء دويم .\r\nميرزا اسد الله منشى اول وزارت امور خارجه سنت استانيسلاس از درجهء دويم .\r\nميرزا عبد الغفار معلم علم هندسه سنت آنا از درجهء سيم .\r\nميرزا كاظم معلم علم طبيعى سنت استانيسلاس از درجهء سيم .\r\nمحمد اسماعيل خان وكيل‌الملك سردار به اعطاى عصاى مرصع به جواهر سرافراز و مستقلا به حكومت كرمان و بلوچستان مفتخر آمد و مرتضى قلى خان سرهنگ فوج ملاير ولد معزى اليه به سرتيپى دو فوج كرمان نايل گرديد .\r\nحاجى رشيد خان كه در وزارتخانهء خزانه خدمت كرده بود به منصب استيفا از درجهء سيم قرين مفاخرت گشت .\r\nبعد از اتصال سيم تلگراف دولت عليه ، چون مخابرات داخله و خارجه زياد شده ، به نواب و الا اعتضاد السلطنه وزير علوم حكم فرمودند يك رشته سيم ديگر از سرحد بوشهر الى سرحد جلفا بر همان تيرهاى سابق امتداد دهند .\r\nچون يك صد و پنجاه نفر سربازى كه حسب الامر نواب و الا اعتضاد - السلطنه وزير علوم از ملاير گرفته‌اند به مشاقى و تعليم ذوالفقارخان\r\n\r\n","description":"","footnote":"","page_name":" 1520 ","page_number":108},
  {"content":"\r\n\r\nسرهنگ مهندس در تعليمات و فنون جديده از قبيل قلعه‌سازى و نقابى و قلعه فورى و غيره خاصه در ساختن فكاز - كه عبارت از خمپارهء زمينى است - و آتش زدن آن با قوهء الكتريسيته نهايت ماهر شده‌اند مجددا حكم شد يك صد نفر ديگر از ملاير سرباز گرفته كه مشغول دريافت فنون و تعليمات مسطوره باشند .\r\nدراين ايام سيم تلگراف دولت عليه با سيم تلگرافى دولت انگليس اتصال يافت .\r\nنظر به اتحاد دولتين عليتين ايران و عثمانى اعليحضرت سلطان عثمانى اين اوقات نشان سلطنتى دولت خودشان را كه مكلل به الماس مىباشد به رسم هديه مصحوب حاجى عصمت افندى مين‌باشى براى اعليحضرت شاهنشاهى يادگار فرستادند .\r\nاين اوقات سيم تلگراف دولت عليه با سيم تلگراف دولت روس « 1 » اتصال يافت .\r\nبندهء مؤلف كه سه سال بود به‌سمت نيابت دويم سفارت در پاريس و مشغول تحصيل بود در ماه رمضان اين سال معاودت به دارالخلافه نموده به‌سمت پيشخدمتى حضور همايون سرافراز شد .\r\nحكمرانى استراباد را به نواب و الا حاجى كيومرث ميرزاى ملك‌آرا مرحمت فرمودند .\r\nبعضى از تراكمهء تكهء مروى كه در سرحدات خراسان شرارت مىكردند اللهيار خان سرتيپ دره جزى با قشون ظفرنمون آنها را تنبيه و تدمير نمودند .\r\nچون ميرزا ابراهيم خان مظفر الدوله سرتيپ اول در سيستان خدمت كرده بود او را به منصب امير تومانى مفتخر فرمودند .\r\nلطف الله ميرزا پسر مرحوم عبد الله ميرزا به منصب سرهنگى فوج ششم خمسه سرافراز گرديد .\r\nعليقلى خان برادر مرحوم خانباباخان سردار به منصب سرهنگى فوج سمنان برقرار آمد .\r\n\r\n\r\n","description":"","footnote":"\r\n( 1 ) - منتظم ناصرى : دولت روس و انگليس .\r\n","page_name":" 1521 ","page_number":109},
  {"content":"\r\n\r\nشب پنج‌شنبه چهاردهم ذيقعدة الحرام ده ساعت و پنجاه و سه دقيقه و بيست و هشت ثانيه از شب گذشته آفتاب عالم‌تاب از برج حوت به حمل تحويل كرد و سلام خاص در حضور باهرالنور مبارك منعقد شد . روز جمعه پانزدهم نيز سلام عام در تالار تخت مرمر انعقاد يافت .\r\nخشتهاى طلا كه براى گنبد امامين همامين عسكريين عليهما السلام حسب الامر همايون ساخته‌اند و از هدايا و نذرى است كه مخصوصا ذات ملكوتى صفات مقدس فرموده در ماه ذيقعده با مأموريت عليرضا خان پيشخدمت خاصه ( جناب عضد الملك ) حمل به عراق شد .\r\nنواب و الا محمد تقى ميرزا حكمران ولايت خمسه را به لقب ركن الدوله ملقب فرمودند .\r\nميرزا زكى مستوفى وزير سابق همدان به پيشكارى خمسه سرافراز شد .\r\nروز پانزدهم ذيحجة الحرام موكب همايون به عزم سفر سعادت اثر خراسان و زيارت ارض اقدس و سركشى آن مملكت از دارالخلافهء باهره به قصر دوشان تپه نقل مكان فرموده روز بيست‌وسيم روانهء مقصد شدند و شرح اين سفر خيريت اثر در نگارش وقايع سال بعد بيايد .\r\nميرزا محمد قوام الدوله به اعطاى منصب وزارت گمركخانه‌هاى پيشكارى مخصوص حضرت اجل افخم و الا نايب السلطنة دام اقباله العالى مفتخر گرديد .\r\nميرزا محمد قوام الدوله به اعطاى منصب وزارت گمركخانه‌هاى ممالك محروسه سرافراز آمد .\r\nعليقلى خان نايب اول آجودانباشى به منصب سرتيپى دويم مباهى شد .\r\nغلامعلى خان سربندى به نشان و حمايل سرتيپى قرين افتخار گشت .\r\nحاجى حسين خان شهاب الملك امير تومان به يك قطعه نشان امير - تومانى و حمايل مخصوص آن سربلند گرديد .\r\nميرزا ابراهيم خان نايب دويم وزارت خارجه به اعطاى درجهء نيابت اول و نشان و حمايل سرتيپى دويم و كفالت مهام خارجهء آذربايجان سرفراز و مأمور شد .\r\n\r\n","description":"","footnote":"","page_name":" 1522 ","page_number":110},
  {"content":"\r\n\r\nميرزا محمد على خان « 1 » كارپرداز اول دولت عليه مقيم بندر بمبئى به اعطاى منصب سرتيپى دويم و نشان و حمايل مخصوص اين رتبه قرين مباهات آمد .\r\nميرزا معصوم خان كارپرداز مخصوص دولت عليه مقيم حاجى - طرخان به اعطاى نشان سرتيپى سيم و حمايل مخصوص آن مفتخر گشت .\r\nقلى خان سرهنگ و آجودان وزارت خارجه به نشان از درجهء اول سرهنگى و حمايل مخصوص آن نايل شد .\r\nسيد سلطان محمد ملقب به « شاهزاده جهان » برادر حكمران جزيرهء كمرود كه جزيره‌اى است نزديك به ماداگاسكر واقع در جنوب افريقيه به دربار همايون آمده مقارن انتهاض موكب همايون به سفر خراسان شرفياب حضور مبارك و مورد تفقدات ملوكانه گرديده از جانب دولت عليه براى مشاراليه منزل و مخارج منزل معين شد .\r\nچون اقامت حسنعلى خان وزير مختار و ايلچى مخصوص دولت عليه مقيم در پاريس و ميرزا سليمان خان شارژدافر و نظر آقا نايب اول و ساير صاحب‌منصبان سفارت درآن مملكت طول كشيده بود احضار به دربار همايون شده ميرزا يوسف خان سرتيپ كه مادام مأموريت حاجى طرخان و تفليس و پطرزبورغ مراسم كفايت خود را مشهود نموده بود به منصب شارژدافرى مأمور سفارت پاريس گرديد و على خان سرتيپ پسر مرحوم حسين خان نظام الدوله كه پيشتر به رسم نيابت سفارت در لندن و بعدها در سفارت پاريس مشغول خدمت بود به رسم كارپردازى اول مأمور اقامت تفليس گرديد .\r\nحاجى محسن خان سرتيپ اول « 2 » كه به رسم نيابت و مستشارى در سفارت كبرى مأمور پطرزبورغ و نيز در سفارت مخصوصهء پاريس بعدها مستشار سفارت بود به رسم شارژدافرى مأمور سفارت لندن شد .\r\nدر اوان غيبت موكب همايون و امتداد مدت سفر خراسان نيابت شخص اعليحضرت شاهنشاهى دام ملكه مخصوص حضرت اجل افخم\r\n\r\n\r\n","description":"","footnote":"\r\n( 1 ) - بعدها علاء السلطنه لقب يافت و در دورهء مشروطه به وزارت خارجه و صدارت عظمى رسيد .\r\n( 2 ) - بعدها مشير الدوله لقب يافت و به مقام وزارت خارجه نائل گرديد .\r\n","page_name":" 1523 ","page_number":111},
  {"content":"\r\n\r\nشاهنشاه‌زادهء و الا نايب السلطنة العليه « 3 » مىباشد .\r\n\r\nوقايع معظمه كه دراين سال در تمام روى زمين و اقطار عالم واقع و سانح گرديده است\r\n\r\nاتائونى ينگىدنيا :\r\nابتياع دولت اتائونى بعضى اراضى را كه در حوالى اين مملكت دولت روس متصرف بود « 4 » .\r\nكسر عدد قشون برى و بحرى .\r\nنقار و كدورت ظاهرى و باطنى با انگليس به واسطه حمايت از ايالات جنوبى كه ياغى بودند .\r\nامتداد سيم تلگراف بحرى از فلوريدا به جزيرهء كوبا .\r\n\r\nاسپانيا :\r\nشورش ايالت كاتالن « 5 » و ساراكن « 6 » .\r\nملاقات پادشاه پرتوغال با ملكه .\r\n\r\nاطريش :\r\nملاقات اعليحضرت امپراطور فرانسه با اعليحضرت امپراطور اطريش در سالس‌بورگ كه نتيجهء ملاقات اسباب خيال و سوءظن غريب براى دولت پروس گرديد .\r\nصدارت مسيو بست « 7 » .\r\nشنيدن اعليحضرت امپراطور در اوايل تابستان خبر فوت برادر خود ماكسيميلين امپراطور مكزيك را كه به‌دست جمهوريان در كرتر مكزيك به قتل رسيد .\r\nملاقات اعليحضرت امپراطور با پادشاه باوير .\r\nملاقات اعليحضرت امپراطور با اعليحضرت پادشاه پروس در مملكت باوير و مسافرتش به پاريس و لندن .\r\n\r\n\r\n","description":"","footnote":"\r\n( 3 ) - يعنى كامران ميرزا .\r\n( 4 ) - منظور ايالت آلاسكا مىباشد كه دولت امريكا از روسيه تزارى خريد .\r\n( 5 ) -  Catalogne \r\n( 6 ) -  Saragosse \r\n( 7 ) -  Beust \r\n","page_name":" 1524 ","page_number":112},
  {"content":"\r\n\r\n\r\nآلمان :\r\nدول جنوبى خصوصا باوير مايل براين‌اند كه وضع قشون خود را به سبك عساكر پروس نمايند و اتحاد مادى و معنوى با او پيدا كنند .\r\nساكس و وورتنبرگ هم با باوير دراين مسئله متحدند و اعليحضرت پادشاه پروس را به‌سمت سردار اعظمى كل عساكر آلمان اعم از دول شمالى و جنوبى مىشناسند .\r\nملاقات اعليحضرت پادشاه پروس با پادشاه ساكس در درزد « 8 » پايتخت پادشاه ساكس .\r\nافتتاح مجلس پارلمان كنفدراسيون شمالى به‌دست اعليحضرت پادشاه پروس بشخصه با حضور جميع شاهزادگان و بعضى سلاطين و وزراى تمام آلمان . قرنها بود كه چنين تجملى از براى هيچيك از سلاطين آلمان دست نداده بود .\r\nدول آلمان به وحشت اين‌كه مبادا لوكسانبورگ به‌دست فرانسه بيفتد بالاتفاق با پروس سازش باطنى نمودند و اين دوستى و سازش باطنى كه سالها مخفى بود آشكار گرديد براى جنگ آتيه با فرانسه كه قريب الظهور مىديدند ، مدير و مدبر عساكر پروس ژنرال ملك « 9 » و ژنرال رون « 10 » وزير جنگ بعضى قواعد و قوانين جديده ايجاد مىكنند .\r\nعدد نفوس دول شمالى كه خود را در تحت سلطنت اعليحضرت پادشاه پروس قرار داده بودند به شصت كرور رسيده است و در هنگام صلح اين شصت كرور نفس بايد سيصد هزار نفر قشون مستعد و آماده داشته باشند .\r\nاعليحضرت پادشاه پروس و وليعهد و مسيو بيزمارك صدر اعظم به تماشاى اكسپوزيسيون و ملاقات اعليحضرت ناپلئون امپراطور فرانسه به پاريس مىآيند .\r\nاعليحضرت امپراطور روس هنگام مراجعت از پاريس كه از برلن عبور نمودند با اعليحضرت پادشاه پروس ملاقاتى كردند .\r\nتفويض صدارت كل دول شمالى به مسيو بيزمارك .\r\n\r\n\r\n","description":"","footnote":"\r\n( 8 ) -  Dresde \r\n( 9 ) -  Moltke \r\n( 10 ) -  Roon \r\n","page_name":" 1525 ","page_number":113},
  {"content":"\r\n\r\nمخترع تفنگ سوزنى معروف دريزنام كه تفنگ او در جنگ سادوا چنان كه مذكور شد سبب غلبهء قشون پروس بر عساكر اطريش شد دراين سال فوت نمود .\r\n\r\nانگليس :\r\nبروز قحط و غلا در شهرهاى اين مملكت . بىتابى و اضطراب اهالى لندن دراين فقره .\r\nتدارك جنگ ديدن دولت انگليس بر ضد پادشاه حبشه تادروس كه باوجود شورش داخلهء آن مملكت مصمم مقاتله با عساكر انگليس است .\r\nبراى تدارك اين جنگ معادل ده كرور تومان ايران دولت استقراض مىكند . سيرروبرنيپر « 11 » سپهسالار اين قشون است . تداركات اين جنگ از هر حيثيت كمال اشكال را دارد . زيرا كه حمل‌ونقل آذوقه و قورخانه را به واسطهء چهارپايان بايد به داخلهء حبشه نمود .\r\nورود اعليحضرت عبد العزيز خان سلطان عثمانى و والى مصر به انگليس در تابستان .\r\n\r\nايطاليا :\r\nعروسى دوك داوست « 12 » پسر دويم اعليحضرت پادشاه در سن بيست و دو سالگى و ازدواج او با يكى از نجباى اهل مملكت .\r\n\r\nچين :\r\nباوجود ضديت علماى مذهبى ايجاد مدرسه به‌جهت تعليم و تعلم السنهء فرنگ در پكن پايتخت .\r\n\r\nروس :\r\nاستعفاى پرنس داديان از واليگرى ايالت منگرلى و دادن حقوق خود را به اعليحضرت امپراطور روس .\r\nپرنس گرچاكف به لقب صدارت عظمى ملقب گرديد .\r\nازدواج دختر گراندوك قسطنطين ، الگا ، به پادشاه يونان .\r\nبعضى فتوحات در بخارا .\r\n\r\n\r\n","description":"","footnote":"\r\n( 11 ) -  SirRobertNapier \r\n( 12 ) -  Ducd'Aoste \r\n","page_name":" 1526 ","page_number":114},
  {"content":"\r\n\r\n\r\nژاپن :\r\nفرستادن برادر طيقون به سن پانزده سالگى با جمعى از معارف به‌سمت سفارت در دربار دول فرنگ .\r\nانعقاد مجلس شورا درآن مملكت .\r\n\r\nعثمانى :\r\nبعضى جوانها كه از نجباى مملكت بودند در خيال آزادى افتادند كه اغلب آنها را دولت حبس كرد و جلاى وطن داد .\r\nصدارت عالى پاشا . وزارت خارجهء فؤادپاشا .\r\nمدت غيبت اعليحضرت سلطان كه به فرنگستان رفته بود چهل روز شد .\r\nشورش سخت اهالى قندى و حمايت آشكاراى دولت يونان از آنها .\r\nمسافرت عالى پاشاى صدر اعظم به قندى براى استمالت ياغيان . سردارى عمرپاشا به‌جهت تدمير ياغيان .\r\nتفويض لقب خديوى به والى مصر . عبور سفاين تجارتى از نهر سوز .\r\nشورش اهالى بلغارستان و آرام گرديدن آنها .\r\nبرداشتن دولت عثمانى قشون خود را از قلعهء بلگراد سروستان .\r\n\r\nفرانسه :\r\nاعليحضرت امپراطور ناپلئون ، از براى جذب قلوب اهالى فرانسه ، به واسطهء خبطى كه از رجال دولت در مسئلهء مكزيك به ظهور رسيده بود ، مسيو اميل اليويه « 13 » را كه يكى از وكلاى دست چپى بود به‌سمت خود استمالت داده وعدهء وزارت به او مىدهد . آزادى روزنامه‌ها .\r\nدر افتتاح مجلس پارلمان ، اعليحضرت امپراطور در خطبهء خود استعداد قشون از وكلاى ملت براى حفظ و حراست حدود و ثغور مملكت فرانسه مىطلبد به احتياط اين‌كه مبادا دولت مجبور به منازعه با پروس شود . هفتاد هزار قشون علاوه بر معمول حاضر نمودند و بعد از چندى كه اطمينانى حاصل شد مرخص خانه شدند .\r\nنقار و ضديت كلى رعيت و وكلاى ملت با دولت در فقرهء مكزيك .\r\n\r\n\r\n","description":"","footnote":"\r\n( 13 ) -  Emileolivier \r\n","page_name":" 1527 ","page_number":115},
  {"content":"\r\n\r\nدر مدت شش سال كه دولت قشون به مكزيك فرستاد سيصد و شصت مليان فرانك كه معادل هفتاد و دو كرور تومان ايران است مخارج بىفايده براى دولت به هم رسيد . مسيو طير مخصوصا با كمال تشدد قباحت اعمال دولت را آشكار مىنمايد .\r\nافتتاح اكسپوزيسيون عمومى صنايع در پاريس .\r\nورود اغلب از سلاطين اروپ حتى اعليحضرت سلطان عثمانى به پاريس از براى تماشاى اكسپوزيسيون . از سلاطين كه به پاريس و به تماشاى اين اكسپوزيسيون نيامدند اعليحضرت پادشاه انگلستان و پادشاه اسپانيا و پادشاه ايطاليا بودند .\r\nهنگام بودن اعليحضرت امپراطور روس در پاريس ، در سان قشون كه اعليحضرت ناپلئون امپراطور فرانسه به‌جهت تشريفات سلاطين حاضر در پاريس كه از جمله اعليحضرت پادشاه پروس بود ، در حوالى پاريس مىداد ، قبل از وصول به ميدان مشق ، شخصى از اهل لهستان طپانچه به طرف اعليحضرت امپراطور روس خالى مىكند بدون اين‌كه گلوله به اعليحضرت معظم بخورد .\r\nرفتن اعليحضرت امپراطور ناپلئون به تعزيت به مملكت اطريش .\r\nعلت مزاج اعليحضرت امپراطور ناپلئون و رفتن ايشان به بياريتس يكى از بنادر فرانسه به معالجه .\r\nشهرت اتحاد باطنى دولت ايطاليا با پروس .\r\nغلا و تسعير نان در پاريس و ساير بلاد ديگر و شكايت و نارضائى مردم از دولت در اغلب نقاط .\r\nدولت فرانسه به واسطه عظمت پروس كمال تحسر را دارد و در صدد اين است كه ايالت لوكسانبورگ را كه جزء ايالات آلمان محسوب شده و ليكن سلطنت آنجا با پادشاه هلاند است متصرف گردد و اجراى اين عمل را به رضايت پادشاه هلاند طالب است . پادشاه هلاند به حسب ظاهر تمكين نموده اما باطنا اعليحضرت پادشاه پروس را از اين ماجرا اطلاع مىدهد .\r\nتغير سخت اعليحضرت پادشاه پروس از اين مقدمه و اتحاد دول جنوبى و شمالى آلمان به يكديگر بر ضد فرانسه . تهيه جنگ چه از طرف دولت فرانسه و چه از طرف دول آلمان على الخصوص پروس . بالاخره به وساطت\r\n\r\n","description":"","footnote":"","page_name":" 1528 ","page_number":116},
  {"content":"\r\n\r\nدولت انگليس و به واسطهء انعقاد مجلس مشاوره در لندن كه از جميع دول فرنگ به استثناى اسپانيا مأمور در آنجا حضور به هم رسانيد ، قرار براين شد كه ايالت لوكسانبورگ بىطرف بوده نه جزء فرانسه باشد و نه جزء پروس همان قسم كه در تحت سلطنت پادشاه هلاند است به حال خود بماند ليكن قلعهء مستحكم آنجا كه تهديد به سرحد فرانسه مىنمايد با زمين مساوى گردد و به‌همين نحو مقرر شده بين دولتين كار به مصالحه انجاميد .\r\nاحضار تمام قشون فرانسه از مكزيك .\r\nمارشال بازن « 1 » كه از طرف اعليحضرت امپراطور فرانسه مأمور بود كه بلكه بتواند ماكسيميلين امپراطور مكزيك را برآن بدارد كه از سلطنت استعفا و مراجعت به فرنگ نمايد از عهدهء مأموريت خود برنيامده قشون ژوآرز از اطراف ماكسيميلين را محصور نموده تا در تابستان او را به‌دست آورده مقتول مىسازند . ژوآرز بعد از چهار سال و چهل و پنج روز غيبت ، با فتح و فيروزى ، وارد پايتخت گرديده مستقلا به رياست مشغول مىگردد .\r\n\r\nهلاند :\r\nوباى سخت در اغلب بلاد .\r\n\r\nيونان :\r\nتحريك دولت مخفيا و آشكارا اهالى جزيرهء قندى را به شورش نسبت به دولت عثمانى .\r\nمسافرت اعليحضرت پادشاه به فرنگ و ازدواجش با يكى از شاهزاده خانمهاى روس .\r\n\r\n\r\n","description":"","footnote":"\r\n( 1 ) -  Baxin \r\n","page_name":" 1529 ","page_number":117},
  {"content":"\r\n\r\n\r\nوقايع سال بيست و يكم سلطنت و تاجدارى اعليحضرت شاهنشاه صاحبقران شيد الله تعالى - دعايم ملكه و سلطنته مطابق هزار و دويست و هشتاد و چهار هجرى توشقان‌ئيل تركى\r\nابتداى اين سال خيرمآل - چنان كه در شرح خاتمهء سنهء ماضيه مسطور شد - موكب فرخنده كوكب همايون به عزم زيارت ارض اقدس و مشهد مقدس و بازديد مملكت وسيعهء خراسان و حدود و ثغور آن سامان انتهاض فرموده بود . توضيح آن‌كه در پانزدهم ماه ذيحجهء سال قبل موكب اعلى از شهر دارالخلافه به قصر دوشان تپه نقل مكان كرده روز بيست و سيم از دوشان تپه به منزل خاتون‌آباد تشريف‌فرما شدند .\r\nحضرت شاهنشاه‌زادهء امجد اكرم و الا نايب السلطنة العليه حكمران دارالخلافه را در غياب موكب همايون به نيابت سلطنت كبرى مخصوص فرموده جناب آقاى مستوفى الممالك به وزارت ماليه و انتظام خزانه و وصول و ايصال ماليات برقرارند .\r\nوزارت علميه و تجار و تلگرافخانه‌هاى ممالك محروسه مخصوص نواب و الا اعتضاد السلطنه وزير علوم است .\r\nوزارت جنگ و انتظام عمل نظام بالتمام به عهدهء عزيز خان سردار - كل است .\r\nادارهء امور خارجه سپرده به ميرزا سعيد خان مؤتمن الملك وزير امور خارجه مىباشد .\r\n\r\n","description":"","footnote":"","page_name":" 1530 ","page_number":118},
  {"content":"\r\n\r\nحاجى محمد قلى خان وزير عدليه است .\r\nاما صورت همراهان و ملتزمين ركاب معلى از قرار ذيل است :\r\nنواب مستطاب مهد عليا و تمام خدمه .\r\nخادمان حرم جلالت و شاهزادگان عظام كه شصت كالسكهء شش اسبه محمل ايشان بود و هزار و چهار صد مال از براى بنهء ايشان معين شده بود .\r\nنواب عليه عزة الدوله با تمام خانه‌زادان و عيال و خدام .\r\nنواب عليه عصمة الدوله عروس معير الممالك با والدهء امير دوست - محمد خان و خدام ايشان .\r\nحاجى آغا يوسف خواجه‌باشى و تمام خواجه‌هاى حرم از سياه و سفيد .\r\nمهديقلى خان غلام بچه‌باشى و تمام خانه شاگردان و غلام بچه‌ها . .\r\nشاهزادگان عظام : ملك منصور ميرزا ، سلطان احمد ميرزاى - عضد الدوله « 2 » ، تيمور ميرزا پسر مرحوم فرمانفرما ، محمد كريم خان پسر مرحوم مهدى [ قلى 
  ] ميرزا .\r\nوزراى عظام : فرخ خان امين الدوله وزير دربار و رئيس ملتزمين ركاب نصرت انتساب همايون . انوشيروان خان اعتضاد الدوله خوان سالار و ايلخانى قاجار و حكمران و سردار مازندران و استراباد و غيره .\r\nحاجى على خان اعتماد السلطنه وزير وظايف . محمد ناصر خان ظهير الدوله ايشيك آقاسىباشى . ميرزا محمد حسين دبير الملك . پاشاخان امين الملك وكيل مملكت خراسان و غيره .\r\nاعيان و مستوفيان و غيره : حاجى ميرزا محمد خان دبير مهام خارجه و وزير وظايف سابقه « 3 » . ميرزا نصر اللّه مستوفى گركانى . ميرزا مصطفى وكيل لشكر . قاسم خان جارچىباشى . محمد قلى خان شاطرباشى . عبد الله - خان پسر نسقچىباشى . محمد رحيم خان سرتيپ زند . محمد على خان صاحب جمع و پيشخدمت خاصه . محمد نظر خان . ابو الحسن خان .\r\nموسى خان وصاف . محمد تقى خان نايب وزير امور خارجه . رضا قلى خان\r\n\r\n\r\n","description":"","footnote":"\r\n( 2 ) - ملك منصور ميرزا و سلطان احمد ميرزا پسران فتحعلى شاه بودند .\r\n( 3 ) - مجد الملك سينكى پدر ميرزا على خان امين الدوله و ميرزا تقى خان مجد الملك .\r\n","page_name":" 1531 ","page_number":119},
  {"content":"\r\n\r\nنايب ايشيك آقاسى . ميرزا طاهر مستوفى . على خان نايب اول شاطرخانهء مباركه . محمد هاشم خان نايب جارچىباشى . محمد حسن خان پسر جارچى باشى . محمد حسين خان ولد ايضا . ميرزا اسد الله منشى رسايل . حاجى ميرزا عبد الله منشى ايضا . ميرزا اسماعيل منشى ايضا . ميرزا محمد حسين رئيس الكتاب . اسماعيل خان بشير الدوله . ميرزا سيد كاظم مستوفى اصطبل .\r\nسركردگان : مصطفى قلى خان امير تومان و كشيكچىباشى . عليقلى - خان آجودان‌باشى كل افواج قاهره . محمد قلى خان سرتيپ حسام الدوله .\r\nرحمة الله خان سارى اصلان . حاجى حسين خان شهاب الملك امير تومان .\r\nحاجى قنبر على خان سعد الملك . كاظم خان سرتيپ . اللهيار خان سرتيپ .\r\nجان محمد خان سرتيپ . كلب حسين خان سرتيپ امين نظام . زين العابدين - خان سرتيپ . صفر على خان سرتيپ . محمد صادق خان سرتيپ . مصطفى - قلى خان سرهنگ توپخانه . عبد القادر خان . محمد آقاى سرهنگ .\r\nحسينقلى خان سرتيپ برادر سارى اصلان .\r\nيوزباشيان : عليقلى خان . حيدر قلى خان . صادق خان . ابراهيم خان .\r\nجليل خان . نصر الله خان . مصطفى قلى خان . كلبعلى خان . هاشم خان .\r\nمحمد حسين خان . رضا قلى خان .\r\nافواج قاهره : فوج خاصه . فوج دوم نصرت . فوج خلج . نصفه فوج سوادكوه . فوج اميريه . موزكانچيان مخصوص .\r\nغلام پيشخدمتان : ميرزا عبد الله خان خوئى ، حاجى فتحعلى خان ، ابراهيم خان ، زين العابدين خان ، محمد قلى خان خمسه ، حاجى ابو الفتح خان ، آقايان قاجار هشت‌نفر ، فتح اللّه خان ، محمد قلى خان ، محمد حسن خان ايضا ، طهماسبعلى خان ، حاجى زال خان ، ميرشب .\r\nتوپخانهء مباركه با پانزده عراده توپ و غيره : طهماسبقلى خان ، على محمد خان ، على آقا ، ميرزا جواد خان شيرازى .\r\nسواره : غلامان كشيكخانهء مباركه ششصد نفر ، غلام نصرت چهارصد نفر ، غلام زرين‌كمر دويست نفر ، سواره‌نظام دويست نفر ، غلام اينانلو چهارصد نفر ، سوارهء شاهسون دويرن ششصد نفر ، سوارهء شاهسون اينانلو ششصد نفر ، سوارهء ايلات قزوين چهارصد نفر . عيسى خان سركردهء سوار نصرت ، بيوك خان ، عليقلى خان ، ابراهيم آقا ، ميرزا حسن سررشته‌دار .\r\n\r\n","description":"","footnote":"","page_name":" 1532 ","page_number":120},
  {"content":"\r\n\r\nخزانهء مباركه و زنبوركخانه و كالسكه‌خانه و ساير : ابواب جمعى خزانه‌دار همايون .\r\nامير دوستمحمد خان داماد اعليحضرت شاهنشاهى ، دوستعلى خان - معير الممالك حاكم يزد و گيلان ، نصر الله خان سرتيپ زنبوركخانه با يكصد و بيست نفر زنبوركچى ، حاجى عبد الرشيد خان مستوفى خزانهء مباركه ، اهالى خزانه از صراف و تحويلدار و غيره ، عملهء كالسكه‌خانهء مباركه با هشتاد كالسكه ، عملهء تخت‌خانهء مباركه با بيست تخت ، عملهء نقاره‌خانهء همايونى ، آقا مهدى ساعت‌ساز .\r\nصندوقخانهء مباركه : حاجى رحيم خان صندوقدار ، آقا حسن - رختدارباشى ، احمد خان تحويلدار صندوقخانه ، استاد عبد الله خياطباشى و خياطان ، عمله‌جات صندوقخانهء مباركه .\r\nپيشخدمتان : ميرزا هاشم خان امين خلوت و رئيس تفنگداران خاصه ، يحيى خان آجودان مخصوص و تحويلدار صرف جيب همايون ، آقا على - امين حضور و حاكم ساوه و شاهسون بغدادى و غيره ، عبد العلى خان - اديب الملك ، محمد تقى خان افشار ، ميرزا على خان نايب اول وزير امور خارجه و منشى حضور همايون ، محمد تقى خان طهرانى ، ميرزا مهدى - خوئى ، الله قلى خان پسر مرحوم اعتماد الدوله ، آقا رضاى عكاس‌باشى ، محمد حسن خان محقق ، حاجى محمد حسن خان ، على خان گرجى ، اسد الله خان ، محمد على خان ، غلامحسين خان مشهور به موچول خان ، حسين خان پسر سهراب خان ، نصر الله خان پسر امين الدوله ، محمد حسن - خان پسر ايضا ، ميرزا محمد خان پسر امين خلوت ، نور محمد خان محصل امور ديوانخانهء مباركه ، رحيم خان پسر مرحوم بهاء الملك ، احمد خان ، وجيه الله ميرزا ، ابراهيم خان محلاتى ، محمد خان ، محمد باقر خان پسر اديب الملك ، آقا يعقوب حافظ شمايل و دستخط مبارك حضرت ولايت‌مآب - عليه السلام ، حسن آقا ، آقا محسن ، حاجى علينقى فراش خلوت ، آقا محمد - على نقيب‌باشى ، آغا محراب ، حاجى ميرزا بيك فراش خلوت ، غلامعلى خان - دربان خاص همايونى ، پاشابيك فراش خلوت .\r\nاطباء : حكيمباشى خاص دكتر طولوزان فرانسوى ، حاجى آقا - باباى ملك الاطباء ، ميرزا حسين دكتر ، آقا ميرزا سيد على ، ميرزا -\r\n\r\n","description":"","footnote":"","page_name":" 1533 ","page_number":121},
  {"content":"\r\n\r\nعبد العلى ، ميرزا حسينعلى ، ميرزا مسيح ، ميرزا سيد حسين ، ميرزا حسين دواساز .\r\nنظارتخانهء مباركه : نور الدهر ميرزاى نايب ناظر « 4 » ، ميرزا على - اكبر مشرف كارخانه ، حاجى قاسم شربت‌دار و ناظم البكاء ، حاجى - حسين آشپزباشى ، شربت دارو طباخ .\r\nآبدارخانهء مباركه : آقا ابراهيم آبدارباشى جناب امين السلطان و ايل بيگى عرب و غيره ، آقا يوسف سقاباشى ، آقا محمد تقى باشماقچىباشى كه دوشان تپه و بعضى از عمارات همايونى سپرده به اوست ، آقا رضاى - ده‌باشى يساول عملهء خلوت ، آقا حسينعلى ، حاجى حسن ، حاجى مهدى ، آبداران و سقايان .\r\nقهوه‌خانهء مباركه : حاجى محمد خان قهوه‌چىباشى و تحويلدار كشيكخانهء مباركه ، آقا حسن نايب ، قهوه‌چيان .\r\nتفنگداران خاصه : آقاكشى خان ، قهرمان خان ، حاجى فرج خان ، محمد حسن خان ، رضا قلى خان ، مصطفى قلى بيك ، حبيب الله بيك ، ابو القاسم خان ، محمد زمان بيك كلهر ، محمد حسن بيك ، ساير هفتاد نفر .\r\nاصحاب شكار : مصطفى قلى خان ميرشكار ، حبيب اللّه خان برادر ايضا ، ولى بيك ، ساير شكارچيان چهل نفر .\r\nاصطبل خانه : محمد حسين ميرزا پسر ميرآخور نايب كل ، ابراهيم - خان نايب ، حاجى محمد قلى نايب ، نايبان جزء دوازده‌نفر ، جلودار صد نفر ، مهتر و غيره سيصد نفر .\r\nفراشخانهء مباركه : حاجى محمد خان حاجب الدوله ، محمد حسين خان پسر حاجب الدوله و نايب كل ، باقرخان ، مشهدى آقاى نايب ، شير - محمد بيك نايب ، يوزباشيان و ده‌باشيان صد نفر ، كربلائى رمضان نايب قاپوچىباشى ، نايبان جزء ده‌نفر ، فراش‌باشيان هفتصد نفر .\r\nبندهء مؤلف كه دراين وقت منصب پيشخدمتى خاصه داشت نيز به التزام ركاب ظفر انتساب همايون سرافراز بود .\r\nروز بيست‌وپنجم ذيحجه به شريف‌آباد باليمن و السعادة و الاقبال تشريف‌فرما گرديدند . از خاتون‌آباد تا شريف‌آباد دو فرسنگ و نيم است .\r\n\r\n\r\n","description":"","footnote":"\r\n( 4 ) - نور الدهر ميرزا پسر محمد قلى ميرزا ملك‌آرا ، پسر فتحعلى شاه .\r\n","page_name":" 1534 ","page_number":122},
  {"content":"\r\n\r\nروز بيست و ششم به ايوان كيف كه انتهاى خاك ورامين است نزول اجلال فرمودند . از شريف‌آباد به ايوان كيف پنج فرسنگ است .\r\nروز بيست و هفتم قشلاق از قراى خوار مضرب خيام گردون احتشام معلى گرديد . از ايوان كيف به قشلاق شش فرسخ است .\r\nروز بيست و هشتم پاده منزلگاه اردوى همايون بود . از قشلاق به پاده سه فرسنگ است و پاده نيز از قراى معنبر خوار است . دراين منزل ميرزا علينقى طبيب و پيشخدمت خاصه ملقب به حكيم الممالك گرديد .\r\nدر بين راه قشلاق و پاده ، بابابيك و قربان بيك طوقمش و سارى بهادر اتمش و بعضى كدخدايان و ريش‌سفيدان ديگر از طايفهء تراكمهء مروى با عريضهء چاكرى و پيشكشى به خاكپاى مبارك مشرف و به قدر مرتبه مورد عواطف ملوكانه شدند .\r\nروز بيست و نهم به ده نمك نزول اجلال فرمودند . از پاده تا ده نمك سه فرسنگ است .\r\nدوشنبه غرهء محرم الحرام اين سال موكب منصور خسروى تشريف - فرماى لاسجرد گرديد . از پاده تا لاسجرد هفت فرسنگ است . از پاده گذشته اول خاك سمنان مىباشد و محدود است به چند يارلغان « 5 » عميق كه مانند خندق طبيعى در ميان خاك خوار و سمنان واقع است . قصبهء لاسجرد قريب سيصد و پنجاه خانوار رعيت دارد .\r\nروز دوم محرم موكب مسعود شاهنشاهى به شهر سمنان شرف ورود ارزانى فرمود . از لاسجرد تا سمنان شش فرسخ است . شهر سمنان از بلاد قديمهء ايران و جمعيت آن بيست هزار نفر و هواى آن طرب‌افزا و سردتر از دارالخلافه است . خاقان خلدآشيان فتحعلى شاه طاب الله ثراه مسجد شاهى دراين شهر بنا فرموده‌اند كه از ابنيهء بسيار عاليه محسوب مىشود .\r\nدراين وقت حسين خان پسر جناب سپهسالار حاكم سمنان است و ان شاء الله تعالى در حرف سين به تفصيل ، شرح جغرافياى اين بلد نگاشته خواهد شد .\r\nروز سيم و چهارم محرم نيز اردوى همايون در سمنان متوقف بود .\r\n\r\n\r\n","description":"","footnote":"\r\n( 5 ) - يارلغان لغت تركى مىباشد و عبارت از نهرهاى عميق و عريض است كه به تدريج از آب سيل و غيره پديدار شده باشد ( ا ع ) .\r\n","page_name":" 1535 ","page_number":123},
  {"content":"\r\n\r\nروز پنجم از سمنان انتهاض فرموده تشريف‌فرماى آهوان گرديدند .\r\nاز سمنان به آهوان شش فرسنگ است .\r\nروز ششم محرم از آهوان نهضت فرموده به قوشه نزول اجلال فرمودند . از آهوان به قوشه هفت‌فرسنگ مىباشد . در بعضى تواريخ مسطور است كه شهر قومس در صحراى قوشه بوده .\r\nروز هفتم اميرآباد منزلگاه موكب همايون گرديد . از قوشه تا اميرآباد دو فرسخ است .\r\nروز هشتم شهر دامغان به مقدم بهجت شيم مبارك مزين گرديد . از اميرآباد به دامغان چهار فرسنگ است .\r\nروز نهم و دهم و يازدهم را در دامغان توقف فرموده كليهء اردوى كيوان‌شكوه مشغول تعزيه‌دارى و مقتضيات روز تاسوعا و عاشورا بودند .\r\nروز يازدهم را ذات ملكوتى صفات همايون به تماشاى چشمه على دامغان كه مسافت آن تا شهر دامغان چهار فرسنگ مىباشد تشريف‌فرما گرديدند .\r\nچشمه على ما بين مغرب و جنوب و دراين فصل كه اواخر بهار است زياده از بيست سنگ آب دارد . خاقان مغفور البسه الله حلل النور ( فتحعلى شاه ) عمارت و بنائى عالى در چشمه على باقى گذاشته‌اند و تاريخ بنا در سنهء يك هزار و دويست و هفده مىباشد و چندى قبل جناب سپهسالار ميرزا محمد خان به حكم همايون اين ابنيهء عاليه را مرمت نموده حالا چنان به‌نظر مىآيد كه بناى جديدى است و چون اين عمارت وقف حضرت صاحب - الامر عجل الله تعالى فرجه مىباشد صورت وقفنامهء آن را نيز دراين محل مىنگارد و هى هذا :\r\n\r\nصورت وقفنامه و بناى عمارت\r\nدر حينى كه رايات ظفر آيات و الويه نصرت علامات پادشاه عدالت‌پناه و شاهنشاه گردون بارگاه قهرمان الماء و الطين - ظل الله فى الارضين المؤيد بتاييدات ملك الجبار ابو النصر - فتحعلى شاه قاجار خلد الله ملكه به عزم تسخير و تدمير فرقهء اوزبكيهء ماوراء النهر از دارالخلافهء طهران شقه‌گشا گرديده\r\n\r\n","description":"","footnote":"","page_name":" 1536 ","page_number":124},
  {"content":"\r\n\r\nاين مكان دل‌افروز مخيم خيام ظفر انجام پادشاهى شد ، راى صواب‌نماى پادشاهى تعلق‌پذير گرديد كه دراين منزل ارم - مماثل عمارتى ساخته آيد كه راه روان را از تاب آفتاب‌پناه و از رنج راه آرامگاه باشد و وقف صحيح شرعى نمودند اين عمارت دلگشا را به سركار فيض آثار حضرت صاحب الامر صلوات - الله عليه و على آبائه الطاهرين فى سنة هزار و دويست و هفده .\r\nبالجمله شهر دامغان از شهرهاى قديم ايران است و قلعهء بزرگ عالى داشته و شرح جغرافيائى آن در حرف دال ان شاء الله تعالى نگاشته خواهد شد . روز دوازدهم محرم تشريف‌فرماى قريهء مهمان دوست گرديدند . از دامغان تا مهمان‌دوست پنج فرسنگ است .\r\nروز سيزدهم قريهء ده ملامضرب خيام سلطنتى گرديد . از مهمان‌دوست تا ده ملا چهار فرسخ مىباشد .\r\nروز چهاردهم ساحت بسطام منزلگاه موكب همايون آمد . از ده ملا به شاهرود چهار فرسنگ و از شاهرود به بسطام از نيم فرسنگ قدرى بيشتر است و شرح جغرافيائى بسطام و شاهرود در حرف باء در جلد اول مرآة البلدان مسطور شد . دراين وقت نواب جهانسوز ميرزا به حكومت شاهرود و بسطام منصوب است . در بين راه ده ملا و بسطام ، نواب ملك‌آرا حاكم استراباد و عباسقلى خان سرتيپ لاريجانى شرفياب خاكپاى مبارك شدند . روز پانزدهم و شانزدهم موكب معلى در بسطام متوقف بود .\r\nميرزا سيد كاظم مشرف اصطبل‌خانه در بسطام به منصب مستوفيگرى سرافراز شد . حيدر قلى خان سهام الدوله ايلخانى طايفهء شادلو و حاكم بجنورد و توابع با پانصد سوار در بسطام به زيارت خاكپاى همايون مشرف گرديد .\r\nروز هفدهم از بسطام به خيرآباد تشريف‌فرما گرديدند . در بين راه نواب ملك‌آرا را مرخص فرموده به محل حكمرانى خود بازگشت .\r\nعباسقلى خان لاريجانى نيز به اجازهء همايون با نواب معزى اليه همراه شد .\r\nاز بسطام تا خيرآباد سه‌فرسنگ است . از اينجا به ملاحظهء كم‌آبى ميان دشت ، نصف اهالى اردو را مقرر فرمودند به رياست حاجى شهاب‌الملك - امير تومان يك روز پيشتر از موكب مسعود از راه معمول بروند و از ميان\r\n\r\n","description":"","footnote":"","page_name":" 1537 ","page_number":125},
  {"content":"\r\n\r\nدشت بگذرند و نصف ديگر با اردوى همايون كه از راه ارميا عازم است همراه باشند .\r\nروز هيجدهم قريهء ارميا منزلگاه موكب اعلى بود . از خيرآباد تا ارميا پنج فرسنگ است . چنارى دراين قريه است و عقيدهء اهالى دهكده اين‌كه حضرت ارمياى پيغمبر در وسط اين چنار مدفون است . لهذا آن را محترم دارند و از شاخ‌وبرگ آن نبرند و عظمت و كهنگى اين چنار محل نظر و جاى تعجب مىباشد . ميانهء اين چنار در قديم الايام سوخته و از اصل ساقهء درخت جز پوست سطبرى نمانده است . در اينجا پنجاه نفر از خوانين و ريش‌سفيدان طايفهء كوكلان به توسط سهام الدوله شرفياب خاكپاى مبارك شدند .\r\nروز نوزدهم تشريف‌فرماى منزل ميامى گرديدند . از ارميا تا ميامى پنج فرسخ است . در ميامى برادران و برادرزادگان ايلخانى چون سبحان قلى خان و شير محمد خان و غيره به خلاع همايونى مفتخر شدند .\r\nساير سركردگان شادلو ، همچنين ده‌نفر از خوانين تركمان ، به خلعتهاى در خور و انعامات شاهانه نايل گرديدند . روز بيستم منزل ميان دشت مضرب خيام معلى گرديد . از ميامى به ميان دشت زياده از شش فرسنگ است . در ميان راه حاج مصطفى قلى خان حاكم كلات كه از ارض قدس با عريضهء جناب سپهسالار به استقبال موكب همايون مىآمد به خاكپاى مبارك مشرف شد . سقايان ديوانى زياده از پنجاه‌بار آب و راويه‌هاى پر داشتند كه در بين راه به عموم اهالى اردو و زوار و مسافرين و پيادگان آب مىدادند و حكم همايون شد كه در منزل ميان دشت قنوات عديده احداث نمايند كه عابرين از آب تنگدستى نداشته باشند .\r\nروز بيست و يكم از ميان دشت به عباس‌آباد تشريف‌فرما شدند . سه فرسخ به عباس‌آباد مانده قريهء الهاك واقع است . بناى اين قلعه نيز در عهد خاقان مغفور شده است . در بين راه هر قسم شكار خاصه گور فراوان است . از ميان دشت به عباس‌آباد شش فرسنگ است .\r\nروز بيست‌ودويم استربد مضرب خيام اردوى همايون شد و در بين راه ذات معدلت صفات همايون به قلعهء صدرآباد كه درميان راه واقع است رانده بعد از آنجا به استربد تشريف‌فرما شدند . از عباس‌آباد به استربد به خط مستقيم پنج فرسنگ است ولى از راه صدرآباد زياده از هفت فرسنگ\r\n\r\n","description":"","footnote":"","page_name":" 1538 ","page_number":126},
  {"content":"\r\n\r\nمىباشد . استربد جزء نيشابور است و پنجاه خانوار رعيت و مزارع متعدد دارد .\r\nروز بيست و سيم به منزل داورزن نزول اجلال فرمودند . از استربد به داورزن از راهى كه موكب مسعود حركت فرمود شش‌فرسنگ است .\r\nداورزن اول خاك سبزوار است . شاهزاده پرويز ميرزا حاكم سبزوار با سوار سبزوارى بين راه به خاكپاى مبارك مشرف شد .\r\nروز بيست‌وچهارم در داورزن اطراق و به جواب عرايض وزراء مشغول بودند .\r\nروز بيست‌وپنجم از داورزن به منزل مهر توجه فرمودند . از داورزن تا مهر شش فرسنگ است .\r\nروز بيست و ششم قريهء ريبد منزلگاه موكب همايون گرديد . از مهر تا ريبد سه فرسنگ است .\r\nروز بيست و هفتم سبزوار به يمن قدوم ملوكانه مزين گرديد .\r\nنرسيده به شهر جناب سپهسالار حكمران مملكت خراسان و اميرحسين - خان ايلخانى زعفرانلو و اللهيار خان حاكم دره جز و يوسف خان هزاره با سركردگان و سرداران خراسانى و تركمانان ساروق و تكه و غيره كه زياده از سه هزار نفر بودند موكب معلى را استقبال كرده به زيارت ركاب اعلى مباهى گرديدند . از ريبد تا سبزوار پنج فرسنگ است و شرح جغرافيائى سبزوار در جلد اول كتاب در حرف باء در لغت بيهق مسطور شد .\r\nبالجمله روز بيست و هشتم و بيست و نهم در بلدهء سبزوار اقامت و با علماى اين ديار خاصه جناب حاجى ملا هادى سبزوارى كه از اجلهء حكماى متالهين است ملاقات و مفاوضات فرمودند و آقا رضاى عكاس - باشى پيشخدمت خاصه ( آجودان مخصوص و خازن صرف جيب همايون ) حسب الامر عكسى از جناب حاجى ملا هادى برداشت و چون جناب حاجى تا اين وقت عمل عكاسى را نديده بلكه آن را مخالف قانون و براهين علميهء حكماى سلف مىديدند نهايت متعجب شدند . و چون ارگ شهر سبزوار به مرور دهور خرابى به هم رسانيده بود به جناب سپهسالار امر فرمودند كه آن را مرمت نمايد .\r\nروز غرهء شهر صفر موكب همايون از سبزوار به رباط زعفرانى\r\n\r\n","description":"","footnote":"","page_name":" 1539 ","page_number":127},
  {"content":"\r\n\r\nتشريف‌فرما گرديد . از سبزوار تا رباط زعفرانى شش فرسنگ است و رباط قديم منهدم و آنچه الآن آباد است رباطى است كه به حكم محكم شاهنشاهى ، حاجى مصطفى قلى خان نورى در ايام حكومت سبزوار بنا نموده و نواب و الا حسام السلطنه سلطان مراد ميرزا حكمران خراسان نيز به امر اعلى چاپارخانهء دولتى و مهمانخانه و آب‌انبار و يخچالى در جنب آن ساخته‌اند .\r\nروز دويم صفر از زعفرانى به زمان‌آباد توجه فرمودند . در بين راه حاجى سليمان خان قاجار حاكم نيشابور به خاكپاى مبارك مشرف شد .\r\nاز زعفرانى تا زمان‌آباد شش‌فرسنگ است .\r\nروز سيم صفر نيشابور به ورود موكب منصور مزين گرديد و در غربى شهر در باغ رضوان كه از بناهاى امام ويردى خان نيشابورى است نزول اجلال فرمودند . از زمان‌آباد به نيشابور چهار فرسنگ است . شرح جغرافيائى شهر نيشابور در حرف نون بيايد .\r\nروز چهارم و پنجم و ششم و هفتم ماه را در نيشابور توقف فرمودند .\r\nعلماى اين بلد به زيارت جمال مهر مثال مبارك فايز گرديدند . مسجد على كرخى كه از ابنيهء عاليهء نيشابور است و محتاج به مرمت شده امر اعلى به تعمير آن شرف صدور يافت .\r\nروز هشتم صفر از نيشابور موكب منصور به قدمگاه تشريف‌فرما گرديده سه روز در اينجا اطراق شد . از نيشابور به قدمگاه پنج فرسنگ است . چون قدمگاه را گنبدى است مزين به كاشى معرق از بناهاى سلاطين صفويه و باغى است متصل به گنبد بسيار باصفا با خيابانى مطول كه بعضى اشجار آن را به مرور كنده و بريده‌اند حكم به تعمير اين آثار بزرگ فرمودند . از قدمگاه به شهر مشهد مقدس دو راه است : يكى از راه دررود كه از ميانهء درهء دررود و گلستان و ترقبه مىرود و راه ييلاق و سايه‌دار است اما كالسكه‌رو نيست . ديگرى راه معمول طرق و ديزآباد است كه دور تر و گرمسير است ولى چون راه را ساخته‌اند و مخصوصا امسال جناب سپهسالار تعمير كرده كالسكه از آن عبور مىنمايد و معبر دائمى قوافل زوار است .\r\nخلاصه روز يازدهم صفر تشريف‌فرماى ديزآباد شدند . از قدمگاه\r\n\r\n","description":"","footnote":"","page_name":" 1540 ","page_number":128},
  {"content":"\r\n\r\nتا ديزآباد چهار فرسخ است .\r\nروز دوازدهم به شريف‌آباد نزول اجلال فرمودند . از ديزآباد تا شريف‌آباد چهارفرسنگ است .\r\nروز سيزدهم به جانب طرق نهضت‌فرما شدند . در بين راه در محل موسوم به تپه سلام حضرت شاهنشاه‌زادهء اجل و الا جلال الدوله فرمانفرماى مملكت خراسان و حاجى بهاء الدوله و حاجى شريف خان بيگلربيگى و حاجى ميرزا محمد رضاى مستوفى با سوارهء شاهيسون افشار و غيره به رسم استقبال به تقبيل ركاب اعلى نايل گرديدند و اجازهء مراجعت به شهر يافتند كه پذيراى مقدم مبارك باشند . از شريف‌آباد تا طرق چهار فرسنگ است .\r\nروز چهاردهم صفر موكب مسعود به مشهد مقدس ورود فرمود .\r\nاز طرق تا شهر مشهد يك فرسنگ و نيم است و راه به نهايت صاف و مسطح و كالسكه‌رو مىباشد . از هنگام انتهاض موكب از طرق تا شهر على الاتصال در خارج خيابان توپچيان به شليك توپ مشغول گشتند . مستقبلين همه‌جا از پياده و سواره صف كشيده بودند . همه‌جا جمعيت و ازدحام زياده از حد و صداهاى شادى و ذكر صلوات بلند بود . از ابتداى خيابان خارج شهر تا درب دروازه سربازان ملتزم ركاب از دو سمت ايستاده از دروازه تا درب صحن مقدس افواج متوقف ارض اقدس حاضر شده بودند . دكاكين و اطراف خيابان را اصناف و كسبه زينت بسته بودند . نقاره‌خانهء حضرت فيض آثار را مىنواختند . ناظر و عمال و خدام حضرت رضوى با علمها و بيدقهاى زرنگار موكب همايون را استقبال كردند . در وقت ورود به صحن مطهر ، محض احترام امام همام و حرمت به عترت سيد انام ، اعليحضرت همايون جيقهء مكلل به الماس را كه از علايم خاصهء سلطنت است از تارك مبارك برداشته به رسم پيشكش در آستان حضرت رضوى - سلام الله عليه تقديم فرمودند و با كمال ادب و خضوع از صحن شريف گذشته داخل روضهء منوره شدند و با رقت قلب ، زيارت خواندند . بعد از لوازم زيارت و دعا به تفرج مسجد گوهرشاد تشريف برده و به سر مقبرهء مرحوم مغفور وليعهد مبرور عباس ميرزا طاب الله ثراه فاتحه خوانده از در بالا خيابان بيرون آمده سوار شده از باغات محلهء سراب گذشته به ارگ همايونى تشريف ورود ارزانى داشتند و اردوى معلى در خارج ارگ سكنى\r\n\r\n","description":"","footnote":"","page_name":" 1541 ","page_number":129},
  {"content":"\r\n\r\nگرفت و وزرا و اعيان داخل شهر منزل نمودند .\r\nشهر مشهد را چندان قدمتى نيست و از هنگامى كه مضجع حضرت - مقدس رضوى شده روبه حليهء آبادى نهاده و پيش از آن طوس - كه مسافت آن تا اين شهر چهار فرسنگ است - آباد بوده و چون شرح جغرافيائى مشهد مقدس و ساير بلاد و قصبات و قراى خراسان به ترتيب حروف تهجى هريك به جاى خود ايراد مىشود دراين محل فقط به ذكر ابنيهء مطهره متعلقه به حرم و صحن و روضهء منوره مىپردازيم و آن از قرار ذيل است :\r\n\r\nصحنهاى مباركه\r\nصحن بزرگ كه در طرف شمال و پشت سر حضرت واقع است معروف به صحن عتيق . نصف آن كه در سمت گنبد طلاست از بناهاى امير على شير وزير شاه سلطان حسين بايقراست و نصف ديگر كه سمت ايوان شاه عباسى است سابقا مدارس اهل سنت بوده و مرحوم شاه عباس ثانى بر صحن افزوده . اين صحن را چند در است : درى به خيابان بالا و درى به پائين خيابان و درى به بازار بزرگ و درى به بازار بزازان كه از ابنيهء ميرزا - فضل الله وزير نظام است و درى به‌سمت قتلگاه كه به در بازار آقاچه معروف است . حجرات واقعه دراين صحن فوقانى و تحتانى است و آنچه از بناهاى آن كه به اسم و رسم است از اين قرار است :\r\nايوان طلاى نادرى كه بناى آن از امير على شير است و طلاى آن از نادرشاه . از اين ايوان درى به دارالسياده و درى به توحيد خانه مىرود و كتابخانهء مباركه دراين ايوان است . در جنبين اين ايوان دو كفشكن است : يكى كفشكن بالا كه به سقاخانه و دارالسياده مىرود و راهى به گلدستهء طلاى عباسى دارد و ديگرى كفشكن پائين به گنبد الله ويردى خانى كه در به دو امر به جاى كرياس روضهء مطهره بوده است منتهى مىشود .\r\nايوان شاه عباس مقابل ايوان طلاست كه كاشيكارى آن نهايت امتياز دارد . در پشت‌سر آن محل مدرسهء ملاتاج است كه درآن مدرسه جز گلدستهء طلاى نادرى آثارى باقى نيست . تعمير اين گلدسته را ، بعد از نادرشاه ، والدهء خاقان خلدآشيان كرده است .\r\n\r\n","description":"","footnote":"","page_name":" 1542 ","page_number":130},
  {"content":"\r\n\r\nمدرسهء ميرزا جعفر كه از بناهاى بسيار عاليه و در عهد اوزبكيان ساخته شده است و در كتيبهء ايوان قبلى آن اسم شاه سلطان حسين ضبط است . ولى معلوم نيست كه مرحوم شاه سلطان حسين معمر يابانى اين بنا بوده .\r\nحجرهء ميرزاى ناظر ، شامخانهء حضرت ، كشيكخانهء مؤذنان ، مكتبخانهء ايتام ، كشيكخانهء دربانان ، مجلس‌خانهء حضرت ، حجرهء ميرزا - حسينعلى وزير ، عمارت وزير نظام ، دارالتوليهء عضد الملكى .\r\nسمت خيابان پائين بالاى در پائين خيابان نقاره‌خانهء حضرت است كه مرحوم حاجى قوام الملك تمام نموده .\r\nسقاخانهء وسط صحن موسوم به سقاخانه طلا كه سنگ آب آن را در عهد نادر شاه آورده‌اند و اصل عمارت و طلاى آن را اسماعيل خان طلائى در عهد خاقان خلدآشيان ساخته است .\r\nصحن جديد كه صحن شرقى باشد معروف به صحن خاقان كه در پائين پاى حضرت واقع است و اصل آن از بناهاى خاقان خلد آشيان فتحعلى شاه است . كاشيكارى آن كه در كمال امتياز است از مرحوم - حاجى ميرزا موسى خان و ازارهء سنگ آن قدرى از مرحوم معزى اليه و قدرى از ميرزا عبد الباقى منجم‌باشى و اتمام آن از ميرزا فضل الله وزير نظام شده . حوض وسط نيز از مشاراليه است . آن صحن را چند در است :\r\nدرى مقابل ايوان موسوم به در ضرابخانه ، در خيابان پائين ، درى به بازار زرگران ، درى به‌طرف مقبرهء مرحوم شيخ بهائى .\r\nعمارات واقعه در صحن علاوه بر عمارات تحتانى و فوقانى كه محل توطن طلاب است از اين قرار است :\r\nايوان طلاى مباركهء ناصرى : اصل بناى آن از خاقان مغفور - فتحعلى شاه و طلاى آن را بر حسب امر شاهنشاه جم‌جاه ، مرحوم ميرزا - محمد حسين عضد الملك در ايام حكومت نواب و الا حسام السلطنه از منافع ملكى حضرت فيض آثار ساخته است و از اين ايوان درى به دارالسعاده است و در جنبين آن‌دو كفشكن است كه به خود ايوان منتهى مىشود .\r\nكارخانه و شربت‌خانهء خدام ، سقاخانهء كاشيكارى وسط از بناهاى حاجى - ميرزا محمد رضاى مستوفى است .\r\n\r\n","description":"","footnote":"","page_name":" 1543 ","page_number":131},
  {"content":"\r\n\r\nصحن جنوبى كه در مقابل حضرت واقع است مسجد گوهرشاد است كه يكى از بناهاى بسيار عاليه و معروف است . خاصه كاشيهاى معرق و غير معرق آن كه با چينيهاى بسيار ممتاز مىتواند برابرى كند . بانى اين بناى عالى گوهرشاد عروس اميرتيمور گوركان است و دراين صحن چهار ايوان و شبستان است و دروب آن از اين قرار است : درى به بازار بزرگ ، درى به محوطهء معروف به پائين پا كه مقبرهء مرحوم شيخ بهائى است ، درى به‌سمت خانهء حاجى ميرزا موسى خان است و درى قبلى كه به معبر عام مىرود . اسامى ايوانها بدين موجب است : ايوان مقصوره با گنبدى بسيار عالى و دو گلدستهء بلند كاشى . دهنهء اين ايوان دوازده ذرع و ارتفاع آن بيست و پنج ذرع و نيم و طول آن سى و چهار ذرع است و ارتفاع گنبدى كه در وسط آن واقع است چهل و يك ذرع و قطر پىهاى ايوان پنج ذرع و ارتفاع هريك از گلدسته‌ها چهل و يك ذرع است . نيز از محسنات اين ايوان آن‌كه از سنهء ششصد و بيست كه بناى آن شده الى حال به هيچ‌وجه محتاج به تعمير نگشته .\r\nايوان سمت حضرت معروف به ايوان دارالسياده كه درى مقابل حضرت دارد و در جنبين آن‌دو كفشكن است .\r\nايوان شرقى ، ايوان غربى ، شبستانهاى اطراف ، محوطهء مسجد معروف به مسجد پيرزن .\r\n\r\nعمارات رواق مطهر\r\nسمت غربى كه به طول واقع شده دارالسياده است كه از سمتى به مسجد گوهرشاد و از سمتى به سقاخانه و ايوان طلاى نادرى منتهى مىشود و از بناهاى گوهرشاد است .\r\nسمت شرقى دارالسعاده است كه از بناهاى آصف الدوله است و پائين پاى حضرت واقع است . بالاى آن محوطهء پائين‌پاست و سمت پائين آن ايوان طلاى ناصرى است .\r\nسمت شمالى توحيدخانه .\r\nميانهء غرب و شمال سقاخانه و راهرو گلدستهء طلاى شاه عباسى است .\r\n\r\n","description":"","footnote":"","page_name":" 1544 ","page_number":132},
  {"content":"\r\n\r\nسمت جنوبى دارالحفاظ كه سمت بالاى آن حرم مطهر است و سمت پائين ايوان مسجد گوهرشاد . اين بناى عالى نيز از گوهرشاد است و آيينه‌كارى آن را نواب و الا حسام السلطنه كرده است .\r\nميانهء شمال و شرق كتابخانهء حضرت و گنبد الله ويردى خان است .\r\nاين گنبد قوى الأساس كه سابقا كرياس حرم مطهر بوده از ابنيهء الله - ويردى خان بيگلربيگى فارس است كه در زمان سلاطين صفويه ساخته شده و كاشيكارى آن در كمال امتياز است .\r\nميانهء مشرق و جنوب مدرسهء علينقى ميرزا كه در او ميرزا - عليرضاى مستوفى مهمانخانهء محقرى ساخته است و در حقيقت اين مدرسه حال حياط كشيكخانه است و در پهلوى اين كشيكخانه خدام و قهوه‌خانه و راهرو كشيكخانه معروف به گنبد كپك ميرزا و خزانهء مباركه كه درآن از دارالحفاظ است . سمت ميان جنوب و مغرب تحويل خانه منقولات و تحويل‌خانه فراشان كه در هر دو از دارالحفاظ است .\r\nحرم مطهر حضرت امام هشتم على بن موسى الرضا عليه آلاف التحية - و الثناء محلى است مربع كه در وسط اعلاى آن ضريح منور حضرت - امام عليه السلام است . چهار ديوار اين بناى عالى مقدار از قرار معروف از بناهاى اسكندر است . گويا روزى از اين زمين بهشت آئين عبور كرده و واقعهء خارق عادتى مشاهده فرموده سبب آن را از برهمنى دانا جويا گشته از اخبار معلوم نموده كه اين مكان مدفن يكى از اولاد خاتم - پيغمبران خواهد شد . پس نذرى به خاطر گذرانده و بعد از وصول به مطالب ، چهار ديوارى محكم درآن محل برپا نموده كه تاكنون به همان اسم باقى است . هارون الرشيد ، در زمان خلافت كه غالبا خراسان و ماوراء النهر را مقر سلطنت مىداشت و مرو و سرخس دارالخلافه بود ، هواى طوس را ملايم حالت و مناسب اقامت ديده روزى از طوس به آن محل رفيع آمده و اين بناى منيع را مشاهده نموده از حقيقت آن جويا گشته حكايت گذشته باز شنيد . گفت اينك منم آن شخص كه از خانوادهء رسالت و خليفهء پيغمبرانم و اين مكان از براى مدفن من معين شده .\r\nپس امر نمود كه برآن چهار ديوار گنبدى عالى بنا كردند و چون به عالم ديگر رفت جسم او را دراين محل دفن نمودند . از آن پس در زمان خلافت مأمون ، روح پاك و گوهر تابناك امام عليه السلام در قريهء سناباد\r\n\r\n","description":"","footnote":"","page_name":" 1545 ","page_number":133},
  {"content":"\r\n\r\nكه هنوز بعضى از محلات شهر مشهد به آب قنات آن مشروب است به عالم قدس و مركز اصلى خراميد به اشارت مأمون الرشيد جسد مطهر را دراين گنبد به جائى كه بالاى سر هارون است به خاك سپردند و غبار آن مكان را توتياى ديدهء رضوان كردند و چون مقبرهء هارون در وسط واقع بود لابدا مىبايستى مرقد مطهر منور بالاتر از آن باشد ، پس صندوق مبارك به قسمى واقع شد كه وسعت سمت بالاسر بسيار كم و نزديك به ديوار گشت . مرحوم مغفور شاه عباس صفوى رحمة الله عليه بالاى اين گنبد مطهر را طلا نموده و داخل گنبد مبارك را در عهد اين شاهنشاه جم‌جاه عالميان‌پناه ميرزا - صادق قائم مقام آيينه‌كارى كرده است . كاشى ازارهء وسط گنبد كه سركوب چينى فغفور است دو قسم ساخته شده : قسمى در كتيبه كه خطوط رقاع و اسليمى برجسته دارد و مىتوان دعوى كرد كه تا امروز چينى به اين صفا و صنعتى به اين دقت نشده است . ديگر خشتهاى مسدس سفيد است كه با خطوط طلا به آيات و احاديث تزئين يافته . آنچه به تحقيق پيوست خميرهء اين كاشى اعلى از معدنى كه بالفعل در نواحى مشهد موجود است حاصل مىشود . حرم مطهر را از دو سمت يكى از سمت پشت سر و ديگرى از سمت بالاى سر دو فضاى شاه‌نشين مانند است كه اولى به مسجد زنانه و ثانى را كه مرحوم نواب محمد ولى ميرزا ساخته است به مسجد ايشان موسوم و معروف است . از اين دو مسجد به يكديگر راهى است كه آيينه‌كارى آن را عباسقلى خان ميرپنجهء پسيان نموده اكنون محل نشستن قراء كلام الله است . ضريح مطهر مربع طولانى است و سطح آن از خشتهاى بلور مفروش است و آن را سه ضريح است : ضريح اول طلا است كه مرحوم شاه عباس جنت مكان در سفرى كه پياده به آستان ملايك پاسبان آمده بر حسب نذر به مبلغ هفت هزار تومان انجام داده و ناصر قلى ميرزا نوادهء نادرشاه آنها را دزديده و بعد به حكم نادر ميرزا به محل خود عود داده‌اند ولى طلاى يك سمت آن در حمل‌ونقل مفقود شده است و حال يك سمت آن نقره و سه سمت طلا است . ضريح دوم فولاد مرصع است كه از قرار معروف نادرشاه براى قبر خود ساخته بوده است و چون چنين ضريحى جز لايق امام نبود ، بعد از فوت نادرشاه ، به سعادت مصرف سركار فيض آثار رسيده است . ضريح سوم فولاد است . روى شيروانى ضريح فولاد صفحه نقره و بر روى آن صفحهء طلا استوار كرده‌اند . حرم مطهر را سه در است : درى\r\n\r\n","description":"","footnote":"","page_name":" 1546 ","page_number":134},
  {"content":"\r\n\r\nبه دارالحفاظ و درى به پائين پا و درى به توحيدخانه .\r\n\r\nدروب طلا و نقرهء رواق و روضهء مطهره\r\nدر طلا دو باب ، دروب نقره هفت باب ، در ضريح طلاى مرصع كه خاقان مغفور خلد آشيان ساخته بودند و سالار طلاى آن را دزديده بعد بر حسب امر خسروانه نواب سلطان مراد ميرزا حسام السلطنه دوباره طلا و مرصع كرده است . در دارالحفاظ كه مرحوم عضد الملك بر حسب امر قدرقدر همايون طلا كرده است . ايوان نادرشاهى يك باب . ساير سه باب .\r\nدر كتابخانه . درى كه از دارالسياده به دارالحفاظ مىآيد نواب و الا حسام - السلطنه سلطان مراد ميرزا ساخته است . دور چهارچوب آن را مرحوم عضد الملك طلا كرده . در كفشكن اول . در توحيدخانه . در دارالسياده از سمت ايوان طلا . در دارالسياده از ايوان نادرى كه مرحوم عضد الملك ساخته است . در پائين پا كه طلا و مرصع بوده و در زمان طغيان سالار طلاى آن را برده‌اند و حال نقرهء زير آن باقى است .\r\n\r\nمقابر اشخاص معروف كه در خدمت حضرت فيض آثار مدفون شده‌اند\r\nخليفه هارون الرشيد . مرحوم شاه طهماسب . شيخ بهائى عليه الرحمه بيرون رواق در محوطه معروف به پائين پا است . حضرت نايب السلطنه مرحوم عباس ميرزا در دارالحفاظ . حاجى محمد ولى ميرزا در مسجد خودش . محمد تقى ميرزاى حسام السلطنه . حاجى قوام‌الملك . فرمانفرما .\r\nآقاى حاجى ميرزا عسكرى امام جمعه . حاجى ميرزا موسى خان . ولى خان از جمله قبور قديمه است . مرحوم آقا ميرزا احمد . ميرزا جعفر خان - مشير الدوله . ميرزا محمد حسين عضد الملك . ميرزا محمد خان سپهسالار اعظم . نجفقلى خان قوچانى . امير گونه‌خان قوچانى . شاهزاده ملك قاسم - خان افغان . شاهزاده ملك حسين ميرزا . عباسقلى خان ميرپنج پسيان . ميرزا - محمد على متولىباشى . ميرزا ابو طالب .\r\n\r\n","description":"","footnote":"","page_name":" 1547 ","page_number":135},
  {"content":"\r\n\r\n\r\nدارالشفا و مهمانخانه\r\nدارالشفا در خيابان واقع است . مهمانخانهء زوار در خيابان بالا .\r\nمهمانخانهء اعيان در پائين .\r\nروز پانزدهم صفر كه روز دويم اقامت موكب همايون در ارض اقدس بود ، ابتدا به مطالعهء عرايض وزراء كه از دارالخلافه رسيده بود پرداخته حكم به جواب هريك فرمودند . بعدها ميرزا ميناى شاعر ملك الشعراى حضرت رضوى سلام الله عليه كه قصيده در مدح حضرت و ورود موكب معلى به ارض فيض قرين انشاد كرده بود به توسط محمد حسن خان محقق پيشخدمت خاصه به عرض رسانيد و به انعام ملوكانه نايل گرديد و ما از آن قصيده به مطلع آن اكتفا مىنمائيم و هو هذا :\r\n اى خراسان يك‌جهان جان بايدت بهر نثار * در ورود موكب مسعود كيهان شهريار \r\nروز شانزدهم خوانين و صاحب‌منصبان و سركردگان خراسانى به توسط جناب سپهسالار شرفياب خاكپاى فرقدسا گرديدند . نيز ميرزا - مسيح و ساير صاحب‌منصبان و سركردگان مازندرانى به توسط اعتضاد الدوله شرفيابى حاصل نمودند .\r\nروز هفدهم وقت نماز صبح جناب سپهسالار داعى حق را لبيك اجابت گفت و خاطر مهر مظاهر از اين جهت متألم شد . نظر به پاس خدمات و حقوق آن مرحوم ، مقرر فرمودند جميع وزراء و اعيان كه ملتزم ركاب مبارك بودند نعش او را تشييع نمايند و به احترام هرچه تمامتر در محلى كه در صحن مقدس خود آن مرحوم انتخاب كرده دفن كنند و مواظب باشند كه چيزى از اموال او تفريط نشود .\r\nروز هيجدهم در ديوانخانهء مباركه به صدور احكام و امور ملكى اشتغال داشتند . محمد صالح خان كرد بچه سرتيپ كه از سيستان به عزم تقبيل آستان مبارك آمده بود به توسط جناب دبير الملك به خاكپاى مبارك مشرف گرديد و حكم به تعمير مدرسهء ميرزا جعفر و مرمت اسواق و تنظيف معابر فرمودند و مقرر شد كه درهاى خانه‌ها را كه به وضع پستى\r\n\r\n","description":"","footnote":"","page_name":" 1548 ","page_number":136},
  {"content":"\r\n\r\nبود تغيير دهند و به سبك درب خانه‌هاى شهرهاى معتبر بسازند .\r\nمسيو بوناتال فرانسوى چهلچراغى از مفرغ با نهايت امتياز مثل نقره ريخته بود به حضور همايون آورده به انعامى شايان نايل گرديد و مقرر شد آن چهلچراغ را با لاله‌هاى كار مشهد كه كمال امتياز را داشت تقديم چراغخانهء مباركهء حضرت نمايند .\r\nروز نوزدهم ، ابتدا بعضى علما به زيارت جمال مهر مثال مقدس مسرور و مباهى شدند و بعدها رؤساى تراكمهء يموت و كوكلان و غيره كه به عزم تقبيل عتبهء عليه آمده بودند به واسطهء جناب ظهير الدوله به اين فيض عظيم نايل شدند . چون دو ساعت به غروب مانده شد ، ذات معدلت صفات همايون متوجه زيارت و روضهء منوره شدند و ابتدا به كتابخانهء مباركهء حضرت ورود فرموده كتابهاى خطى ممتاز و قرآنهاى گرانبها را مطالعه و ملاحظه فرمودند .\r\nروز بيستم كه روز اربعين بود به روضه‌خوانى گذشت .\r\nروز بيست و يكم پسر وكيل طبس و امير حسينعلى خان خافى و برادرش كه مدتى بود از خراسان فرارى و در صفحات هرات به سر - مىبردند به توسط جناب ظهير الدوله شرفياب خاكپاى مبارك و مورد تفقدات شاهانه گرديدند . چون هوا گرم شده بود ، راى مبارك چنين اقتضا فرمود كه با معدودى از خواص خدم به ييلاق گلستان تشريف‌فرما گردند . اعاظم ملتزمين ركاب اعلى چون امين الدوله و دبير الملك و معير الممالك و امين الملك و سركردگان افواج و غيره از اين سفر معاف شدند و مقرر شد عكاسباشى عكس حرم محترم و صحنها و ابنيهء مقدسه را بردارد .\r\nروز بيست و دويم تشريف‌فرماى ييلاق گلستان شدند . از شهر تا ييلاق گلستان سه فرسخ است . اين قريه چهل خانوار رعيت و رودخانهء آبى و باغات مشجر باصفائى دارد و آب و هواى آن نهايت خوب است .\r\nروز بيست و ششم از گلستان به شهر مشهد مقدس معاودت فرمودند .\r\nروز بيست و هفتم محمد حسين خان مأمور كلات شد و در انتظام امور سوارهء هزاره و اسفراين احكام محكمه شرف صدور يافت و يوسف خان هزاره و پسر او كه مصدر بىحسابى و بىنظمى شده در انتظام\r\n\r\n","description":"","footnote":"","page_name":" 1549 ","page_number":137},
  {"content":"\r\n\r\nامور سوار و رساندن مواجب و مرسوم آنها بىمبالاتى كرده بودند معزول شدند و محمد خان هزاره به ايل بيگيگرى ايل هزاره منصوب شد . بعد از آن به زيارت روضهء منوره پرداختند .\r\nبيست و هشتم عرايض وزرا را كه از دارالخلافه رسيده بود مطالعه فرمودند .\r\nروز بيست و نهم چاپارى از استراباد رسيده از جملهء اخبار اين بود كه مراد نامى از افاغنه در ميان طايفهء جعفرباى آمده و به شعبده خود را پيغمبر قلم داده و به لقب ايشانى كه از القاب پيشوايان تراكمه است ملقب گرديده و مصدر شرارت شده است . نيز از سرحد مكرى و لاهيجان معروض افتاد كه حمزه آقاى منگور به لباس كه از اشرار است غفلة به ايل قراپاپاق تاخته بسيارى را كشته و يك دو قريه را غارت كرده و به خاك روم گريخته . و هم از عربستان و خوزستان به عرض رسانيدند كه مرضى شبيه به طاعون در بصره و محمره و سواحل نهر هنديه بروز نموده اسباب وحشت و اتلاف مردم شده است . دفع اين آفات را احكام مفيده حاصل گرديد .\r\nروز سلخ ، به مزار خواجه ربيع تشريف‌فرما شدند « 1 » . چون مرحوم سلطان فتحعلى خان جد امجد شاهنشاهى نيز در خواجه ربيع مدفون است فاتحه خوانده و به تعمير بقعه حكم فرمودند و وقت عصر مراجعت به ارگ شد . دراين وقت اعتضاد الدوله معروض داشت كه مراد ملقب به « ايشان » با تركمانان به‌سمت آن قلعه تاخته و با نواب ملك‌آرا جنگ درانداخته و جناب حاجى ملا رضاى رئيس العلماء دراين جنگ به درجهء شهادت فايز گرديده و خود ملك‌آرا با معدودى در خانهء آدينه خان كه از خدمتگزاران دولت است متحصن گرديده محمد ميرزا پسر نواب معزى اليه زخم گلوله و شمشير برداشته و چون جمعيت نواب ملك‌آرا كم و تراكمه چندين هزار نفرند پيشرفتى براى او نشده . خاطر مهر مظاهر\r\n\r\n\r\n","description":"","footnote":"\r\n( 1 ) - خواجه ربيع از اخلاص كيشان مولاى متقيان و از اقران اويس قرنى و هرم بن حيان و طاهر بن عبد قيس بوده و از جانب آن حضرت در رى و عراق رياست لشكر عرب داشته و در جنگ صفين با چهار هزار نفر از رى به كوفه به امداد حضرت رفته و كمال جانفشانى را نموده .\r\nقبر شريفش در كنار رودخانهء طوس است ( ا ع ) .\r\n","page_name":" 1550 ","page_number":138},
  {"content":"\r\n\r\nاز استماع اين خبر آشفته و متوجه رفع غايله بود كه دو ساعت از شب رفته چاپارى از دارالخلافه رسيده مژده داد كه نواب ملك‌آرا غالب و تراكمه منهزم و « ايشان » به تير خود نواب معظم كشته شده است . اين خبر موجب مسرت گرديده مع ذلك احكام اكيده در نظم صفحات استراباد و حدود بحر خزر و تنبيه كامل از طايفهء مطروده شرف صدور يافت .\r\nروز غرهء ربيع الاول به سان خدام آستان مبارك حضرت رضوى - سلام الله عليه و تعديل جمع و خرج موقوفهء آستانهء متبركه و بازديد بقيهء كتابخانه پرداختند و اوراق قرآن كريم كه به خط ميرزا بايسنقر است به‌نظر مبارك رسيده مقرر فرمودند به همه‌جا بسپارند كه اگر بقيهء اوراق اين قرآن را بيابند به كتابخانهء مباركه موصول دارند و به وصول انعام سرافراز گردند .\r\nروز دوم و سيم ربيع الاول اوقات مبارك مصروف مهام ملكى بود .\r\nروز چهارم محمد ابراهيم خان مظفر الدوله كه مدت زمانى مأمور خدمت سيستان بود و از شهر جديد ناصرى كه درآن سامان بنا كرده‌اند با سواره و پياده ابواب جمعى خود به تقبيل عتبهء عليه آمده به خاكپاى مبارك مشرف خود او و پسرش نيز مورد مراحم ملوكانه شدند .\r\nامير شاهنواز خان پسر مرحوم سلطان احمد خان حاكم هرات با عبد الله خان برادرش و چند نفر از رؤساى عليكزائى و خزرائى و ديگر طوايف افغان كه از راه سيستان به همراهى مظفر الدوله به‌جهت شرفيابى آستان همايون آمده بودند نيز به تفقدات خسروانه مباهى گرديدند . و مبلغى دراين‌روز به اهل استحقاق مشهد سركار اعليحضرت شاهنشاهى بذل و انعام فرمودند و جمعى را به وظيفه و مستمرى داخل در جرگهء دعاگويان و آسوده نمودند . و عزم سياحت و تفرج ييلاقات شانديز را تصميم دادند .\r\nروز پنجم ماه به مطالعهء نوشتجات مرحوم سپهسالار مشغول بودند و ميرزا على خان منشى حضور همايون ( جناب امين الملك ) مختصر روزنامهء اردوى كيوان شكوه معلى را كه از به دو حركت موكب منصور در دارالطباعهء اردو طبع مىشد به عرض حضور مهر ظهور رسانيده مقبول خاطر اقدس افتاد .\r\nروز ششم ماه به ييلاقات شانديز تشريف‌فرما شدند . از شهر مشهد\r\n\r\n","description":"","footnote":"","page_name":" 1551 ","page_number":139},
  {"content":"\r\n\r\nبه شانديز پنج فرسنگ و اكثرآباد و معموره است و قصبهء شانديز يك صد خانوار رعيت و باغات و عمارات عاليه دارد و قلعهء قديم شانديز كه بالاى تپه واقع است خندق و بارو و حصار محكم داشته و چون حصانت آن گاهى موجب شرارت اهالى مىشد ، نواب و الا حسام السلطنه در ايام حكمرانى خود آن را خراب نموده‌اند .\r\nروز جمعه نهم به قصبهء اسجيل نزول اجلال فرمودند . از شانديز تا كاهو دو فرسنگ و نيم است . دو فرسنگ صحرا و مسطح و بقيهء آن باغات و ابتداى دره است . و اين دره و باغات تا قصبهء دولت‌آباد و اسجيل كه چهار فرسنگ است امتداد دارد و همچنين ممتد است تا قصبهء گل مكان كه در نيم فرسخى اسجيل واقع است . دولت‌آباد و اسجيل هر دو دو قصبهء بزرگ و سيصد الى چهارصد خانوار رعيت دارد .\r\nروز دهم ماه وارد چشمه سبز شدند . چشمه سبز عبارت است از فضائى در دره كه در سمت شمال‌شرقى نيشابور است و از آنجا تا نيشابور هفت فرسنگ است . دور اين محوطه تقريبا پنج هزار قدم و در وسط آن درياچه‌اى است كه هزار قدم دور اوست و آب چند چشمهء كوچك از اطراف در او جمع شده و هم در وسط درياچه چشمه‌هاى متعدده دارد كه آب از آنها غليان و فوران مىكند ولى نه به قسمى كه در ظاهر معلوم شود و زياده از چهار سنگ آب از اين درياچه به‌سمت گل مكان جارى است كه اين قريه و مزارع آن را مشروب مىنمايد .\r\nروز يازدهم ماه در شانديز مشغول جواب عرايض وزراء بودند .\r\nدوازدهم به شهر مشهد معاودت فرمودند .\r\nسيزدهم سردار يعقوب خان والى هرات پسر سردار امير شير على خان كه به عزم شرفيابى آستان مبارك آمده بود با تمام بزرگان و اعيان هرات و افغانستان به توسط ظهير الدوله بار حضور همايون يافت و عرض پيشكشها نمود .\r\nچهاردهم و پانزدهم فقط مشغول مهام ملكى و رسيدن به عرايض متظلمين بودند . حاجى ميرزا رضاى مستوفى خراسان به لقب مستشار الملكى سرافراز شد . حاجى محمد باقر خان وكيل طبس « عماد الملك » لقب يافت و محمد حسين خان ولد مشاراليه به منصب سرهنگى نايل گرديد .\r\n\r\n","description":"","footnote":"","page_name":" 1552 ","page_number":140},
  {"content":"\r\n\r\nروز شانزدهم به كارهاى خراسان و امور اين مملكت رسيدگى فرموده ارباب صنايع و غيره را به عواطف و تشويقات زايدا ما كان اميدوار فرمودند .\r\nروز هفدهم كه عيد مولود مسعود حضرت ختمىمآب صلى الله عليه - و آله بود سلام عيد را در حرم مطهر برابر مرقد امام همام عليه السلام انعقاد دادند و ذات مقدس شاهانه با تمام اعيان اداى تهنيت فرمودند .\r\nدراين‌روز سردار يعقوب خان و اعاظم هرات و افغانستان به خلاع همايون سرافرازى حاصل نمودند .\r\nروز هيجدهم آستان عرش نشان حضرت رضوى را وداع فرموده موكب معلى تشريف‌فرماى چمن قهقهه گرديد و سردار يعقوب خان و همراهان او نيز اجازهء انصراف حاصل كرده روانهء هرات شدند . چمن قهقهه در شمال مشهد و در چهار فرسنگى واقع و به اسم قريهء قهقهه كه از توابع ارض اقدس و قريب به طوس است موسوم مىباشد .\r\nروز نوزدهم به چشمه گيلاس نزول اجلال فرمودند . از چمن قهقهه به چشمه گيلاس پنج فرسخ است . چشمه گيلاس در فضاى دامنهء كوه واقع و قريب ده سنگ آب غليظ ناگوارى دارد كه در نواحى شهر مشهد مقدس ضميمهء آب سد گلستان شده از خيابان داخل صحن مقدس مىگذرد .\r\nنواب پرويز ميرزا حاكم سبزوار ملقب به نير الدوله شده از خاكپاى مبارك اجازهء انصراف به محل حكومت خود يافت .\r\nروز بيستم چمن كوباغ منزلگاه موكب معلى گرديد . از چشمه - گيلاس تا چمن كوباغ چهار فرسنگ است و همه‌جا صحرا مسطح و سبز و خرم و مرتع و موقف ايلات كيوانلو است كه زياده از پنج هزار خانوار مىباشند .\r\nروز بيست و يكم به بلدهء رادكان تشريف‌فرما گرديدند . از كوباغ به رادكان يك فرسنگ است . قصبهء رادكان قلعهء بزرگ و محكمى دارد كه هزار خانوار درآن مسكن دارند .\r\nروز بيست و دويم به ملاحظهء مطالعهء عرايض وزراء در رادكان اطراق شد .\r\nبيست و سيم از رادكان به منزل سوهان نزول اجلال فرمودند . از\r\n\r\n","description":"","footnote":"","page_name":" 1553 ","page_number":141},
  {"content":"\r\n\r\nرادكان تا سوهان سه فرسنگ و راه شمال مغربى و در جلگه واقع است كه از يمين و يسار آن رشته كوهى امتداد دارد . كوه سمت راست آن نيم فرسنگ زيادتر از راه دور نيست و قلعهء كلات در سمت مشرقى و انتهاى شعبهء اين كوه واقع است .\r\nروز بيست‌وچهارم به علىآباد كه اول خاك قوچان است تشريف‌فرما گرديدند و امير حسين خان ايلخانى زعفران‌لو در بين راه با پانصد سوار زعفران‌لو و سران سپاه و خوانين زعفران‌لو به تقبيل ركاب اعلى مفتخر گرديد . از سوهان تا علىآباد هفت فرسنگ است .\r\nروز بيست‌وپنجم قوچان به ورود مسعود خسروانه مزين گرديد .\r\nاز علىآباد به قوچان ( خبوشان ) سه فرسنگ است و شرح جغرافى آن در موقع خود بيايد .\r\nروز بيست و ششم و بيست و هفتم و بيست و هشتم در قوچان توقف و به مهام ملكى توقف داشتند . امير حسين خان ايلخانى را شجاع الدوله لقب دادند و به ابو الحسن خان پسر مشاراليه شمشيرى گل مرصع مرحمت - شد و ساير كسان او به خلاع ملوكانه سرافراز شدند .\r\nروز بيست و نهم موكب همايون تشريف‌فرماى چمن ليلى گرديد و قراخان برادر اللهيارخان حاكم دره‌جز كه به اردوى همايون احضار شده بود با دويست نفر سوار دره‌جزى در راه به ملتزمين ركاب اعلى و ديگر سواران پيوست . مقصود از احضار سواران خراسانى تنبيه طاغيان طايفهء يموت و كوكلان بود . ولى احدى از قصد و نيت اعليحضرت همايون خبرى نداشت . از قوچان به چمن ليلى دو فرسنگ و نيم راه است و اين چمن بسيار وسيع و سبز و خرم و از هر سمت چشمه‌ها و نهرهاى آب گوارا دارد .\r\nروز غرهء ربيع الثانى به منزل فيض‌آباد نزول اجلال فرمودند . از چمن ليلى تا فيض‌آباد سه فرسنگ است . قريهء فيض‌آباد قلعهء محكم بزرگى دارد كه قريب سيصد خانوار درآن سكنى دارند .\r\nروز دويم ربيع الثانى شهر شيروان به ورود مسعود شاهانه مزين گرديد . امير گونه خان برادر شجاع الدوله حاكم شيروان با علماء و اعيان بلده در بين راه به زيارت جمال مهر مثال مبارك فايض گرديدند . از\r\n\r\n","description":"","footnote":"","page_name":" 1554 ","page_number":142},
  {"content":"\r\n\r\nفيض‌آباد به شيروان چهار فرسنگ است . بلدهء شيروان شهر دويم قوچان است . ولى به حسب بنا شهر اول است و هزار و پانصد خانوار دارد و شرح جغرافيائى آن بيايد .\r\nروز سيم ماه منزل عبدآباد مضرب خيام معلى گرديد . از شيروان به عبدآباد سه فرسنگ است .\r\nروز چهارم به قريهء نوده تشريف‌فرما شدند . در بين راه محمد خان بيگلربيگى و خان سوار خان سركردهء هزاره با هفتصد و پنجاه نفر سوار به اردوى همايون پيوست . يك فرسنگ به نوده مانده حيدر قلى خان - سهام الدولهء ايلخانى حاكم بجنورد و جاجرم و جوين و هزاره با هزار سوار شادلو كه در نهايت رشادت بودند به تقبيل ركاب اعلى مفتخر گرديده مورد تفقدات شاهانه شدند . دراين‌روز وقت عصر ، سهام الدوله را طلبيدند و از مكنونات ضمير منير كه مبنى بر تدمير طاغيان طايفهء كوكلان و يموت بود او را آگاهى دادند و مقرر شد كه قصد ملوكانه را مخفى دارد و در تهيهء اين امر ساعى باشد . از عبدآباد به نوده چهار فرسنگ است و نوده اول خاك بجنورد است .\r\nروز پنجم ربيع الثانى بلدهء بجنورد به مقدم مبارك مزين آمد . از نوده الى بجنورد پنج فرسنگ است ، شرح جغرافيايى بجنورد كه در تواريخ « بزنجرد » ضبط شده در جلد اول كتاب ثبت گرديده است .\r\nروز ششم و هفتم ربيع الثانى در بجنورد اقامت فرمودند و سهام - الدوله را رئيس قشونى كه بايد به تدمير تراكمهء طاغيهء يموت و كوكلان روانه شوند نموده و صاحب‌منصبان مفصلهء ذيل را مقرر داشتند كه دراين خدمت از صواب ديد سهام الدوله و اوامر او نگذرند و شب هشتم وقت سحر از صحراى شوغان به‌سمت مقصود روانه گردند . اسامى رؤسا و سركردگان و صاحب‌منصبان از اين قرار است : سهام الدوله حيدر قلى خان ايلخانى سردار قشون مأمور ، شجاع الدوله امير حسين خان ايلخانى ، كلب حسين - خان امين نظام و سركردگان نصرت ، حسينقلى خان سركردهء سوارهء مخصوص ، صفر على خان سرتيپ ، زين العابدين خان سرتيپ ، صادق خان - سرتيپ ، عباد الله خان غلام پيشخدمت ، حسنعلى خان سرتيپ قورت‌بيگلو ، سبحانقلى خان برادر سهام الدوله ، شير محمد خان برادر ايضا ، عليقلى -\r\n\r\n","description":"","footnote":"","page_name":" 1555 ","page_number":143},
  {"content":"\r\n\r\nخان يوزباشى غلامان مخصوص ، قراخان سركردهء سوارهء دره‌جزى ، محمد خان بيگلربيگى هزاره ، خان سوار خان سركردهء هزاره .\r\nسوارهء مأمور : از ملتزمين ركاب همايون : غلامان مخصوص ، غلامان نصرت ، سوارهء مهاجر ، سوارهء دويرن ، سوارهء اينانلو ، سواره قورت بيگلو ، از سوارهء خراسانى : شادلو ، زعفران‌لو ، دره‌جزى ، هزاره ، جوينى ، جاجرمى .\r\nعلى خان گرجى پيشخدمت خاصه را نيز با مأمورين حكم به همراهى فرمودند .\r\nروز هشتم موكب فيروز از بجنورد تشريف‌فرماى فيروزه گرديد .\r\nاز بجنورد به فيروزه دو فرسنگ است .\r\nروز نهم از فيروزه به چهار بيد نزول اجلال فرمودند . از فيروزه تا چهار بيد چهار فرسنگ مىباشد .\r\nروز دهم چهارده سنخاص مضرب خيام معلى گرديد . از چهار بيد تا چهارده پنج فرسنگ است . چون يكى از معابر حقيقى تراكمه كه به‌سمت عباس‌آباد و بسطام و غيره مىرود از دهنهء سنخاص و از اين بيابان فاصلهء جاجرم و اسفراين است كه منتهى به كبابها و كلاتها كشته از دهنهء زيدر به‌سمت بيارجمند مىرود و يا از دهنهء ايازدوكلن به ميان دشت و عباس‌آباد و يا از شيخ مرتضى على ميدان عبور نموده به مغز و كيلان و از آنجا به خيرآباد و دهات زيرستاق مىرود حكم همايون شد در تمام آن گذرها قراولخانه‌ها و قلعه‌جات بنا نمايند خاصه در سد بند و گذر معروف كه به صحراى شوغان مىآيند و يكى موسوم به‌دشت و يكى به رباط - عشق و يكى به ارمدلو موسوم است در هذه السنه قلاع بنا كنند و قراولخانه‌هاى معتبر بسازند و چند خانوارى درآن قلاع ساكن نمايند تا راه از شوايب خطر مصون ماند .\r\nروز يازدهم موكب معلى به جاجرم تشريف‌فرما گرديد . از چارده به جاجرم هشت فرسنگ است و شرح جغرافيائى آن در حرف جيم بيايد .\r\nدر بين راه ميرزا رحيم سركردهء سوارهء جاجرمى و ميرزا فتحعلى نايب الحكومهء جاجرم و يك صد نفر سوار جاجرمى به تقبيل ركاب اعلى سربلند گرديدند . نواب جهانسوز ميرزا حاكم شاهرود كه دراين اوان در نردين بود به زيارت آستان همايون مبادرت نموده به توسط اعتماد السلطنه حاجى على خان كه وكالت ايالت شاهرود و بسطام و نردين و جاجرم\r\n\r\n","description":"","footnote":"","page_name":" 1556 ","page_number":144},
  {"content":"\r\n\r\nداشت به خاكپاى همايون مشرف شد .\r\nروز دوازدهم در جاجرم اقامت فرمودند و به مطالعهء عرايض كه از دارالخلافه و ساير بلاد رسيده بود مشغول گرديدند و در ضمن جواب جناب آقاى مستوفى الممالك معلوم فرمودند كه طريق معاودت موكب همايون از راه چشمه على دامغان و فيروزكوه است تا از جانب حكومت دارالخلافه به هرجا لازم باشد قبل از وقت تهيه و سيورسات برسانند و حاضر نمايند .\r\nروز سيزدهم از جاجرم به قريهء ايور و دره تشريف‌فرما شدند . از جاجرم به دره دو فرسخ مىباشد و به فاصلهء دو فرسنگ اندك كمتر يا زيادتر سلسله كوهى است بلند و سخت كه به‌سمت مغرب امتداد يافته .\r\nدراين سمت چند مزرعه و دو قريه است كه يكى از آن‌دو كه قريب به اردوى همايون است موسوم به ايور است .\r\nروز چهاردهم نردين به مقدم مبارك مزين گرديد . از دره به نردين هشت فرسنگ است و شرح جغرافيائى نردين در حرف نون بيايد . در ميانهء راه دره و نردين چون راه گردنه و كالسكه‌رو نيست مقرر داشتند كالسكه‌ها را از راه كبابها به كلاته خيج برده منتظر حكم باشند و در نردين مژدهء فتح و غلبهء سپاه منصور كه مأمور تدمير تراكمهء يموت و كوكلان بودند رسيد و معلوم شد مأمورين شب اول به شوغان كه در نه فرسنگى بجنورد است رفته روز دويم به رباط عشق كه شش فرسنگى شوغان است شب سيم به ارمودلى كه هم شش فرسنگ است شب چهارم هفت فرسنگ طى نموده به كالپوش رسيدند شب پنجم نيز هفت فرسنگ طى كرده و از مقابل فرنك و فارسيان گذشته در دهنهء گرگان منزل كرده‌اند . شب ديگر بعد از نماز مغرب و عشاء سوار شده هم درآن تاريكى شب از چهار فرسنگ جنگل گذشته وارد صحراى گرگان گشته از محاذى گنبد قابوس « 1 » عبور نموده هنگام نماز صبح به اوبه‌هاى تركمان نزديك شده‌اند . خلاصه بعد از نماز صبح ، قشون ظفرنمون به آلاچيقهاى تراكمه تاخته مشغول نهب و جدال شدند و تا چهار ساعت و نيم\r\n\r\n\r\n","description":"","footnote":"\r\n( 1 ) - گنبد قابوس در كنار رود گرگان و هشت فرسنگى استراباد واقع و از ابنيهء قديمه است و بنابر قول معروف قبر قابوس شمس المعالى حكمران استراباد و مازندران بوده است ( ا ع ) .\r\n","page_name":" 1557 ","page_number":145},
  {"content":"\r\n\r\nاز طلوع آفتاب گذشته نايرهء حرب اشتعال داشت تا به كلى آن ملابير ( ؟ ) مخذول و سپاه منصور غلبهء كلى يافتند و زياده از هزار اسير و دويست نيزه سروالجه را كه از چند طايفهء قوچوق و تاتار و قان‌يخمزوچاروا و چمور نصيب سواران جلادت نشان شده از دربند گذرانده و به نوده رسيده‌اند .\r\nروز پانزدهم موكب همايون در نردين توقف كرده به سياحت چمن كالپوش كه چمنى است بىنظير توجه فرمودند . از كالپوش تا نردين دو فرسنگ است و در شمال نردين واقع . صفاى اين چمن معروف و روح آن موصوف . هر سو چشمه‌سارى نمايان و نهرى چون سلسبيل جارى و عيان . آواز طيور و خروش وحوش و تماشاى اصناف رياحين و گلهاى رنگارنگ طبع را نشاطى خاص و طربى مخصوص مىبخشد . دراين چمن دو رود عظيم است كه از كوه جارى مىشود علاوه بر آب چشمه‌سارها .\r\nروز شانزدهم موكب معلى از نردين به كاشىدار نهضت‌فرما گرديدند . در بين راه سهام الدوله و شجاع الدوله و ساير سركردگان به ركاب معلى پيوستند و هر دسته سوارى اسرائى كه به‌دست آورده بودند در معبر ملوكانه حاضر ساخته همگى به عواطف خاصهء خسروانه سربلند گرديدند . خلاصه دراين منزل مقرر شد كه اعتضاد الدوله را به حكومت استراباد سرافراز فرمايند و نواب جهانسوز ميرزا به نيابت جناب ايشان معجلا به استراباد رود و خود اعتضاد الدوله از منزل خوش ييلاق از اردوى همايون هجرت گزيده با فوج خاصه و يك صد غلام و يك صد نفر از آقايان قاجار و يك صد نفر سواره‌نظام به مقر حكومت روان شوند .\r\nروز هفدهم تيلاور منزلگاه اردوى همايون گرديد . از كاشىدار به تيلاور سه فرسنگ است .\r\nروز هيجدهم از تيلاور به خوش ييلاق انتهاض فرمودند . از تيلاور به خوش ييلاق چهار فرسنگ است . ولى موكب همايون از راه زردابه كه زياده بر ده‌فرسنگ است راه پيموده و در بين راه شكار جرگه فرمودند .\r\nامير حسين خان شجاع الدوله به خلعت همايون سرافراز و اجازهء انصراف به محل حكومت خود يافت .\r\nروز نوزدهم از خوش ييلاق به كلاته خيج بسطام تشريف‌فرما شدند .\r\n\r\n","description":"","footnote":"","page_name":" 1558 ","page_number":146},
  {"content":"\r\n\r\nاز خوش ييلاق به كلاته خيج چهار فرسنگ است . دراين محل حيدر - قلى خان سهام الدوله به خلعت همايون و نشان امير تومانى سرافراز و رخصت معاودت به بجنورد يافت .\r\nروز بيستم از كلاته خيج به كرمه و قلعه نو نهضت‌فرما گرديدند .\r\nاز كلاته خيج به كرمه و قلعه نو چهار فرسنگ است .\r\nروز بيست و يكم و بيست و دويم در كرمه اقامت فرمودند . در اينجا مقرر شد كه اردوى همايونى قسمت شده قسمتى كه در اسفار كوچك و شكارگاهها همواره در ركاب اعلى بوده‌اند باز در موكب همايون باشند .\r\nقسمت ديگر از قرار شرح ذيل در ملازمت حضرت مهدعليا از راه شاهرود و سمنان و دامغان به دارالخلافه روانه شوند . قسمت ديگر كه مأمور استرابادند با اعتضاد الدوله به محل مأموريت خود روانه شوند . ملتزمين خدمت حضرت مهدعليا از قرار ذيل است : شاهزاده ملك منصور ميرزا ، حاجى رحيم خان صندوقدار و اهالى صندوقخانهء مباركه ، حاجب الدوله با جزء اعظم از فراشان و سراپرده‌چيان و فراشخانه و غيره ، مظفر الدوله ، افواج خمسه ، توپخانه ، كالسكه‌خانه ، زنبوركخانه و نقاره‌خانه . محمد - قلى خان حسام الدوله كه در تمام مدت سفر ملتزم ركاب اعلى بود از اينجا مرخص و روانهء دارالخلافه شد .\r\nروز بيست و سيم به قريهء ابرسيج بسطام نزول اجلال فرمودند . از كرمه به ابرسيج سه فرسخ است .\r\nروز بيست‌وچهارم به تاش تشريف‌فرما شدند . از ابرسيج به تاش پنج فرسنگ است .\r\nروز بيست‌وپنجم شاه كوه مضرب خيام معلى گرديد . از تاش به شاه كوه چهار فرسخ است و شاه كوه دو قريه است كه يكى را شاه كوه عليا و ديگرى را شاه كوه سفلى مىنامند و فاصلهء ميانهء دو قريه نيم فرسخ است .\r\nروز بيست و ششم چهارده كلاته منزلگاه اردوى همايون بود .\r\nاز شاه كوه به چهارده كلاته شش فرسنگ است . در اينجا در باغ شاه كه از باغاتى است كه به امر خاقان مغفور فتحعلى شاه طاب الله ثراه احداث شده منزل فرمودند . اين باغ نهايت با روح و صفا و درختهاى صنوبر عظيم الجثه و بلند دارد .\r\n\r\n","description":"","footnote":"","page_name":" 1559 ","page_number":147},
  {"content":"\r\n\r\nروز بيست و هفتم در اينجا اطراق شد . زين العابدين خان سرتيپ و صفر على خان سرتيپ شاهسون و عبد القادر خان سرتيپ مهاجر با سواران خود از اينجا مرخص و روانهء دارالخلافه شدند .\r\nروز بيست و هشتم به چشمه‌على دامغان تشريف‌فرما گرديدند و در بين راه به تماشاى چشمهء بادخان دامغان توجه فرمودند . اين چشمه در وسط حصارى واقع و آبى قليل و بدرنگ و با عفونت دو ذرع پائين‌تر از سطح زمين از آن چشمه جريان دارد . چنين مىنمايد كه اين آب آلوده به گوگرد باشد . عقيدهء مردم اين است كه اگر چيز ناتميزى دراين چشمه اندازند طوفان شديد در هوا پيدا شود و تا در كنار چشمه قربانى نكنند آن طوفان آرام نگيرد . چشمهء بادخان به واسطهء مجاورت و ارتباط با بحر خزر اغلب طوفان مىنمايد و در صد مرتبه طوفان بيست مرتبه مقارن وقتى بوده كه آلوده به قذر گرديده و اين را عوام مأخذ پنداشته ملتفت و متوجه هشتاد مرتبهء ديگر نشده‌اند و شهرت داده‌اند كه هر وقت چيز ناپاكى در اين چشمه افتد طوفان مىنمايد . از چهارده كلاته تا چشمه على سه فرسنگ است . تختى كه بر حسب ارادهء عليه در هنگام تشريف‌فرمائى اردوى همايون به خراسان مقرر شده در وسط حوض چشمه ساخته شود به اهتمام حسين خان حاكم ساخته شده است .\r\nروز بيست و نهم و سلخ در چشمه‌على اطراق شد . در اينجا دستخطى به امين الدوله شرف صدور يافت كه چون تا فولاد محله مسافتى بعيد است پيشخانهء مباركه را قدغن نمايند به سرخه ده و يك شبه در آنجا سيورسات مهيا سازند و بندهء مؤلف حامل آن دستخط مبارك بود .\r\nغرهء جمادى الاولى تشريف‌فرماى سرخه ده شدند . از چشمه على تا سرخه ده سه فرسنگ است .\r\nروز دويم فولاد محله مضرب خيام مباركه گرديد . از سرخه ده تا فولاد محله دو فرسنگ و نيم است و فولاد محله از هزار جريب و قريهء معتبرى است .\r\nروز سيم به منزل خرند توجه فرمودند . از فولاد محله به خرند بر حسب قول معروف چهار فرسنگ است . ولى زياده از شش ساعت راه است .\r\nروز چهارم تشريف‌فرماى آسران شدند . دراين منزل ، عريضهء\r\n\r\n","description":"","footnote":"","page_name":" 1560 ","page_number":148},
  {"content":"\r\n\r\nجناب آقاى مستوفى الممالك رسيد . از جمله معروض داشته كه مرض و با كه در دارالخلافه بروز كرده بود در ماه ربيع الثانى هفتصد نفر را هلاك نموده و در اواخر ماه مزبور اشتداد مرض تمام و رو به انحطاط نهاده است .\r\nخاطر مبارك متألم شده به دكتر طولوزان حكيمباشى مخصوص اعليحضرت همايون و حكيم الممالك فرمودند پس از مراجعت موكب اعلى با استحضار و صواب‌ديد جناب آقاى مستوفى الممالك و ميرزا عيسى وزير دارالخلافه اسباب حفظ صحت شهر را فراهم آوردند . از خرند به آسران سه فرسنگ مىباشد .\r\nروز پنجم به چمن كورسفيد نزول اجلال فرمودند . در اينجا ناخوشى و با در اردو بروز كرد و علت آن از قرارى كه معلوم شد آمدن افواج از سمت سمنان و دارالخلافه بوده . از آسران به كورسفيد پنج فرسنگ و نيم راه است .\r\nروز ششم اردوى همايون به‌سمت شورستان و جلگهء فيروزكوه انتهاض فرمود . حاجى قنبر على خان سعد الملك ميرپنج و جان محمد خان سرتيپ فوج خلج از ركاب اعلى مرخص و روانهء دارالخلافه شدند .\r\nبه واسطهء تلگراف فيروزكوه معلوم شد مرض و با هنوز در دارالخلافه باقى است و اسماعيل خان خزانه‌دار نظام به اين مرض درگذشته است .\r\nاز كورسفيد به شورستان چهار فرسنگ است .\r\nروز هفتم تنگه واشى مقر اردوى معلى گرديد .\r\nروز هشتم و نهم و دهم در تنگه واشى اطراق شده طامسن صاحب نايب اول سفارت انگليس كه از ابتداى اين سفر خيريت اثر ملتزم ركاب اعلى بود از اينجا اجازت يافته به دارالخلافه رفت . يحيى خان ژنرال - آجودان مخصوص حضور همايون به يك قطعه نشان و حمايل از درجهء امير تومانى سرافراز گرديد . آقا على آشتيانى پيشخدمت خاصه به لقب امين حضور ملقب گرديد . عليرضا خان قاجار پيشخدمت خاصهء شريفه كه حامل خشتهاى طلاى گنبد مطهر امامين همامين عسكريين عليهما - السلام بود بعد از انجام اين مأموريت بزرگ مراجعت كرده و دراين محل به خاكپاى مبارك مشرف و مورد مراحم خاصهء ملوكانه گرديد .\r\nروز يازدهم به قريهء لزور تشريف‌فرما گرديدند و دوازدهم به منزل ارجمند . دراين منزل ميرزا على خان پيشخدمت و منشى حضور\r\n\r\n","description":"","footnote":"","page_name":" 1561 ","page_number":149},
  {"content":"\r\n\r\nهمايون و نايب اول وزارت خارجه كه بر حسب امر اعلى مشغول نگارش احكام و روزنامجات و غيره بود به خلعت همايون مفتخر گشته مرخص و روانهء دارالخلافه شد .\r\nروز سيزدهم به و زنا تشريف‌فرما شدند .\r\nروز چهاردهم به سرچشمهء انگمار . در اينجا يكى از بنات سلطنت كبرى به مرض و با مبتلا گرديد ولى به حمد الله تا روز ديگر بهبودى و شفا يافت .\r\nروز پانزدهم به خاك لاريجان توجه فرمودند .\r\nروز شانزدهم چشمه لاى دماوند به قدوم مبارك مزين گرديد .\r\nروز هفدهم و هيجدهم در دماوند اطراق شد . در اينجا باز يكى از بنات سلطنت به ناخوشى و با دچار شد ولى به حمد الله او نيز شفا يافت .\r\nروز نوزدهم به‌سمت مبارك‌آباد دماوند حركت فرمودند . دراين روز ، چاپارى از دارالخلافه رسيده جناب آقاى مستوفى الممالك عرايض محمد اسماعيل خان وكيل الملك و مير علم خان حشمة الملك امير قاين و سيستان را به حضور مبارك فرستاده از آن عرايض معلوم شد كه قلعهء نادعلى كه آن سمت رود هيرمند و از قلاع محكمه است قشون ظفرنمون بعد از چهار ساعت محاصره و محاربه به قهر و غلبه از ابراهيم خان بلوچ انتزاع نموده و متصرف شده‌اند .\r\nروز بيستم به رسنان من محال لواسان نزول اجلال فرمودند .\r\nروز بيست و يكم لتيان و كنار رود جاجرود محل اردوى همايون بود .\r\nيك‌شنبه بيست‌ودويم جمادىالاول باليمن و السعاده وارد سلطنت - آباد گرديده در بين راه بسيارى از شاهزادگان و رجال و اعيان به زيارت جمال مهرمثال مقدس فايز شدند و از روز ورود موكب همايون به حمد الله روزبه‌روز و با رو به تمامى گذاشت و تا دهم جمادى الثانيه ديگر به هيچوجه آثارى از آن نماند .\r\nروز دهم جمادى الثانيه تشريف‌فرماى قصر دوشان‌تپه گرديدند .\r\nروز پانزدهم شهر مزبور شهر دارالخلافه به مقدم بهجت شيم مقدس\r\n\r\n","description":"","footnote":"","page_name":" 1562 ","page_number":150},
  {"content":"\r\n\r\nمزين گرديد . جناب آقاى مستوفى الممالك دراين‌روز به رياست وزراء سرافراز و به اعطاى قلمدان مرصع و جبهء شمسهء الماس كه از علامات اين منصب جليل است مفتخر گرديد . حضرت شاهنشاه‌زادهء اعظم وليعهد « 1 » دولت عليهء ايران فرمانفرماى آذربايجان را احضار به دارالخلافه فرمودند . همچنين حضرت شاهنشاه‌زادهء اعظم يمين الدوله « 2 » حكمران اصفهان را به دربار همايون احضار فرمودند .\r\nهم از وقايع اين سال آن‌كه روز دويم جمادى الثانيه سيلى در دارالخلافه آمده بعضى از خانه‌هاى بيرون دروازهء محمديه و چند باب خانه نيز در گود زنبوركخانه خراب كرد . در شاهزاده عبد العظيم هم خرابى كمى نمود . در سرحد جلفا نيز سيلى عظيم آمده است .\r\nميرزا قهرمان مشير لشكر لقب امين لشكرى يافت و به نشان سرتيپى از درجهء اول و حمايل مخصوص آن سرافراز آمد .\r\nميرزا على اكبر خان آجودان‌باشى توپخانهء مباركه به نشان و حمايل از درجهء سرهنگى مفتخر گرديد .\r\nميرزا حبيب الله لشكرنويس ملقب به مشير لشكر شد .\r\nچون در عراق عرب ناخوشى طاعون بروز كرده حكم شد در سرحدات ، قرانتين بگذارند كه سرايت به ممالك محروسه ننمايد .\r\nوزارت خراسان را به عهدهء جناب ظهير الدوله واگذار و وكالت آن ايالت را به امين الملك ( پاشاخان ) مفوض فرمودند .\r\nحاجى ميرزا محمد خان به لقب مجد الملكى ملقب و به منصب جليل متولىباشيگرى حضرت امام ثامن عليه السلام سرافراز گرديد .\r\nحكومت بلوك خوار به جناب دبير الملك و مهام فيروزكوه و دماوند به امين خلوت ( ميرزا هاشم خان ) واگذار شد .\r\nپيشكارى حضرت شاهنشاه‌زادهء اعظم وليعهد دولت عليه و كار - گزارى مملكت آذربايجان را به نواب و الا نصرة الدوله مقرر فرمودند .\r\nامين لشكر به‌جهت رتق‌وفتق امور مالياتى و رسيدگى به كارهاى نظام مأمور آذربايجان گرديد .\r\n\r\n\r\n","description":"","footnote":"\r\n( 1 ) - مظفر الدين ميرزا كه بعدها مظفر الدين شاه شد .\r\n( 2 ) - سلطان مسعود ميرزا كه بعد لقب ظل السلطان يافت .\r\n","page_name":" 1563 ","page_number":151},
  {"content":"\r\n\r\nمحمد رضا خان قراگوزلو پسر مرحوم بهرام خان در افواج توپچيان همدانى منصب سرهنگى يافت .\r\nحاجى ميرزا نجفقلى منشى به يك قطعه نشان از درجهء اول سرهنگى با حمايل آن مفتخر گرديد .\r\nدر ماه جمادى الآخره دستخطى به افتخار جناب دبير الملك شرف صدور يافت كه صورت آن از قرار ذيل است :\r\n« چون انتظام دارالانشاء دولتى كه سپرده به دبير الملك است همواره منظور نظر است و الحق انتظام اين عمل باعث نظم احكام صادرهء ديوانى است ، لهذا حكم مىشود از تاريخ غرهء جمادى الثانيه و ما بعدها احكامى كه صادر مىشود از قبيل فرمان لقب و فرمان منصب و فرمان حكومت و فرمان نشان و مواجب و مستمرى و غيره و احكام رسيدگى به عرايض و دعاوى مردم سواى آنچه در ديوانخانهء عدليه صادر مىشود همه را دبير الملك بايد بنويسد و به‌نظر برساند و به صحه برسد و بعد از آن به هريك از وزارتخانه‌ها آن احكام كه متعلق است برساند . البته همين دستخط را به همهء وزارتخانه‌ها داده و اطلاع از اين حكم بدهد .\r\nتحريرا فى شهر جمادى الاخرى سنه 1284 » .\r\nروز چهارم جمادى الآخرة در تبريز ابتدا به جشن عروسى حضرت شاهنشاه‌زادهء اجل اعظم وليعهد دولت عليه نمودند كه با صبيهء مرحوم ميرزا تقى خان اتابيك اعظم از نواب عليهء عاليه عزة الدوله دامت شوكتها مىبود « 3 » . تا هفت روز متوالى جشن بود .\r\nمحمد اسماعيل خان وكيل الملك حكمران كرمان و بلوچستان در اجراى قنوات و احياى اراضى موات مساعى جميله دارد و در باغ نظر كرمان عمارتى در كمال خوبى و استحكام بنا نموده است .\r\nميرزا عيسى وزير دارالخلافه به اعطاى يك قطعه نشان تمثال همايون سرافراز آمد .\r\n\r\n\r\n","description":"","footnote":"\r\n( 3 ) - تاج الملوك خانم كه مادر محمد على شاه است و بعدها « ام الخاقان » لقب يافت .\r\n","page_name":" 1564 ","page_number":152},
  {"content":"\r\n\r\nمحاسبهء دارالخلافهء طهران و توابع را به عهدهء ميرزا عباس خان - معاون الملك واگذار فرمودند .\r\nمدرسهء دارالفنون از حسن اهتمام نواب و الا اعتضاد السلطنه آنا فآنا رو به ترقى است و كتابها كه معلمين ترجمه و تأليف كرده‌اند از قرار ذيل است :\r\nكتبى كه ميرزا عبد الغفار نجم الملك معلم كل علوم هندسه و رياضى ترجمه و تأليف كرده : رساله در علم حساب ، علم حساب كامل ، اصول هندسه ، علم مثلثات ، علم نقشه‌كشى ، علم هيئت جديد ، علم جغرافى ، علم جبر و مقابله ، علم جراثقال ، علم تپوگرافى ، رسالهء ابعاد بلاد ، رساله در استخراج خط نصف النهار و انحراف ، علم تسطيح .\r\nكتبى كه ميرزا كاظم معلم شيمى ترجمه و تأليف كرده : شيمى مطلق و صنعتى و زراعتى و تجزيه جلد اول ، فيزيك ، دواسازى و غيره ، عكاسى .\r\nكتبى كه محمود آقا معلم علم پياده نظام ترجمه و تأليف نموده : مشق سرباز و مخبران ، مشق با طاليان ، كتاب تيراندازى ، كتاب تكاليف سفر جنگ ، كتاب قراول ، كتاب خدمات داخله ، كتاب جغرافى .\r\nميرزا على و ميرزا رضاى دكتر نيز چند كتاب در علم طب ترجمه و تأليف كرده‌اند .\r\nروز شانزدهم جمادى الاخرة محمد اسماعيل خان وكيل الملك حكمران كرمان و بلوچستان داعى حق را لبيك اجابت گفت و حسين خان - شهاب الملك امير تومان به حكومت كرمان منصوب گرديد .\r\nجناب مسيو دوبونير كه از جانب دولت فرانسه به‌سمت وزير مختارى مأمور دربار دولت عليه بود ، از ابتداى ورود به خاك ايران ، جميع شرايط احترامات دربارهء جناب معزى اليه معمول و روز بيست و يكم جمادى - الثانيه به دارالخلافهء باهره عز وصول يافت .\r\nنصر الله خان سرتيپ زنبوركخانه به اعطاى يك قطعه نشان سرتيپى و حمايل مخصوص آن سرافراز آمد .\r\nنواب و الا حشمة الدوله را به حكومت عربستان و بروجرد منصوب فرمودند .\r\n\r\n","description":"","footnote":"","page_name":" 1565 ","page_number":153},
  {"content":"\r\n\r\nميرزا سيد حسين سررشته‌دار چاپارخانهء مباركه به پيشكارى شهاب الملك حكمران كرمان برقرار گرديد .\r\nچون جمعيت و آبادى دارالخلافه نهايت روبه ازدياد نهاده و شهر گنجايش جمعيت حاليه را ندارد ، رأى صواب‌نماى ملوكانه اقتضا فرمود كه وسعت مكانى براى اهالى حاصل آيد . لهذا مقرر فرمودند كه شهر طهران را از سمت دروازه شميران يك هزار و هشتصد ذرع و از سه جانب ديگر از هر طرف يك هزار ذرع وسعت دهند و كفالت اين امر را به عهدهء جناب آقاى مستوفى الممالك و ميرزا عيسى وزير دارالخلافه موكول فرمودند و چند نفر از مهندسين را نيز مأمور تعيين حدود و طول و عرض خندق آن فرموده مقرر شد كه قسمى خندق را حفر كنند كه از براى مترددين معبر نباشد و شهر از آفت سيل مصون ماند . روز يك‌شنبه يازدهم شعبان ، در بيرون شهر در محاذى دروازه دولت ، سراپردهء مخصوص ذات مقدس همايون را برپا نموده وزراء و شاهزادگان حتى وزراى دول خارجه مقيم دربار معدلت‌مدار دراين محل در زير چادرها جمع آمده سلام عام منعقد گرديد . بعد در موضعى كه طرح خندق را ريخته بودند ، با كلنگى كه از نقره و در كمال امتياز ساخته شده بود ، بندگان سركار اعليحضرت شاهنشاهى كلنگى به‌دست مبارك بر زمين زده و حضرت امجد شاهنشاه‌زادهء و الا نايب السلطنه « 4 » نيز اقتدا به وجود مسعود مبارك كرده ايشان هم كلنگى به زمين زدند . ازآن‌پس مأمورين به حفر خندق مشغول گرديدند و وزير دارالخلافه متعهد شد كه سه ساله حفر خندق تمام شود . دور اين شهر تخمينا سه فرسنگ و نيم خواهد شد و دوازده دروازه مقرر است كه ساخته شود و از اين‌روز شهر طهران موسوم به « دارالخلافهء ناصرى » گرديد و ميرزا محرم خليفه درس زبان مدرسهء مباركهء دارالفنون كه در فن ماده تاريخ يدى طولى دارد تاريخ اين بنا را چنين سرود :\r\n طبع محرم با دل شاد از پى تاريخ گفت * « جاودان با فر يزدان باد شهر ناصرى » \r\nو مقصود از دل شاد الف است كه اضافه به عدد مصرع ثانى مىشود\r\n\r\n\r\n","description":"","footnote":"\r\n( 4 ) - كامران ميرزا\r\n","page_name":" 1566 ","page_number":154},
  {"content":"\r\n\r\nو با هزار و دويست و هشتاد و چهار هجرى كه تاريخ بنا است مطابق مىگردد .\r\nصورت كليهء خشتهاى طلا و ساير لوازم زينت گنبد امامين همامين عسكريين كه به امر ملوكانه ساخته شده و بيشتر آن به همراهى عليرضا خان قاجار و پيشخدمت خاصه انفاذ آستان امامين همامين - عليهما السلام گرديد از قرار ذيل است :\r\nخشت بيست و هفت هزار و هفتصد و چهل و هشت عدد ، كتيبه صد و شصت عدد ، حاشيه سيصد و بيست عدد ، سرطوق گنبد مطهر عدد ، دايرهء ترنجى كه اسم مبارك اعليحضرت شاهنشاهى درآن نوشته شده هشت عدد . در اين اوان نيز قدرى از اين خشتها به همراهى گماشتهء معير الممالك فرستاده - شد و بقيه كه عبارت از هشت هزار خشت و يك عدد سر طوق و هشت عدد ترنجى است تا عيد نوروز انفاذ مىشود .\r\nحضرت شاهنشاه‌زادهء اعظم يمين الدوله حكمران اصفهان روز پنجم شعبان به دارالخلافهء باهره وارد و شرفياب حضور مبارك گرديدند .\r\nآقاخان محلاتى كه چندين سال است كه در صفحات هندوستان متوقف مىباشد سه زنجير فيل و يك كرگدن به دربار معدلت‌مدار فرستاده اين اوقات به وصول موصول گرديد .\r\nهم دراين سال ، بناى عمارت مباركهء شمس العماره كه از يك سمت محدود به ابتداى خيابان ناصريه است و بر حسب امر اقدس اعلى به پنج طبقه و مرتبه ساخته شده و نظير بناهاى عالى فرنگستان است صورت اتمام يافت . اين بناى رفيع به مواظبت و اهتمام دوستعلى خان معير - الممالك ساخته شده و تالار و حجرات آن همه مزين به پرده‌هاى مفتول‌دوز و چهلچراغهاى بسيار نفيس گرانبها و پرده‌هاى نقاشى قيمتى ممتاز اعلى و ساير اسباب و اشياء ثمينه است و صورت آن از قرارى است كه در صفحهء مقابل ساخته شده است .\r\nدروازهء مباركهء ناصرى در انتهاى خيابان ناصريه نيز زيور اتمام يافت .\r\nروز هفدهم شعبان حضرت شاهنشاه‌زادهء اجل اعظم وليعهد دولت عليهء ايران ادام الله اقباله العالى وارد دارالخلافهء باهره گرديدند و ميرزا محمد صادق قائم مقام به پيشكارى حضرت امجد اجل معظم اليه و\r\n\r\n","description":"","footnote":"","page_name":" 1567 ","page_number":155},
  {"content":"\r\n\r\nوزارت آذربايجان برقرار گرديد كه حين مراجعت حضرت شاهنشاه‌زادهء اعظم و الا در ملازمت ايشان به آذربايجان روانه گردد و نواب و الا نصرة - الدوله را به حكمرانى قزوين منصوب فرمودند .\r\nدراين اوان ، ايام هفته به اشارهء عليه به نحو مسطور در ذيل تقسيم شده است :\r\nشنبه : چون اول ايام هفته است براى عامهء چاكران حقى در شرفيابى حضور مبارك خواهد بود . در صورت اقتضاى راى صواب‌نماى ملوكانه مجلس سلام و بار عام منعقد شده چاكران دربارى شرف‌اندوز مىشوند و الا مخصوص احضار بعضى از شاهزادگان و وزراء و امراء و ساير طبقات اصناف خدم از مستوفيان و صاحب‌منصبان نظام و لشكرنويسان و غيره و اوامر شفاهيه خواهد بود .\r\nيك‌شنبه : به قانونى كه سابقا مقرر بود ديوان مظالم و خاص ملاحظهء عرايض ديوانخانهء عدالت است . عرايض صندوق عدالت نيز دراين‌روز به شرف ملاحظهء همايونى مىرسد . بالمناسبه عرايض متعلقه به وظايف و اوقاف هم به توسط وزارتخانهء وظايف دراين‌روز به عرض خواهد رسيد .\r\nدوشنبه : روز تعطيل است و بعضى از دوشنبه‌ها را به ميدان مشق و قورخانه و ملاحظهء احوال متعلمين مدرسهء دارالفنون و غيره اشتغال خواهند فرمود .\r\nسه‌شنبه : بروات و فرامين و احكام و ارقام دولتى به ملاحظه و تصحيح همايونى خواهد رسيد . از هر وزارتخانه برات و فرمان و حكمى باشد روز مزبور به حضور مبارك خواهند فرستاد لاغير . عرايض و فهرست و مستدعيات متفرقه نيز خارج از حوزهء ديوانخانه دراين‌روز به عرض مىرسد . عرايض و نوشتجات نواب و الا اعتضاد السلطنه و امين الدوله و ساير مطالب و عرايض از هر مقوله نيز دراين‌روز تقديم حضور مبارك خواهد شد .\r\n\r\n","description":"","footnote":"","page_name":" 1568 ","page_number":156},
  {"content":"\r\n\r\nچهارشنبه : به امور ماليه از قبيل محاسبات خزانهء عامره و كتابچه‌هاى دستورالعمل ولايات و محاسبات گذشته و مهام متعلقه به حكام ممالك محروسه رسيدگى مىشود و كليهء امور متعلقه به وزارتخانهء استيفا مخصوص اين‌روز است .\r\nپنج‌شنبه : مخصوص عرايض وزارت جنگ و خارجه است . عرايض و مطالب اين دو وزارتخانه دراين‌روز به حضور مبارك رسيده جواب صدور مىيابد بجز بروات و فرامين كه بايد روز سه‌شنبه به حضور بفرستند .\r\nجمعه : نيز تعطيل است و روز فراغت .\r\nو اين ترتيب در اوقاتى است كه دارالخلافهء باهره مقر سلطنت عظمى باشد . اما هنگامى كه موكب منصور همايون تشريف‌فرماى شكارگاه يا يكى از ييلاقات است وزراء عظام هريك عرايض و مطالب متعلقه به خود را به‌طورى روانهء حضرت ملوكانه خواهند داشت كه روز مقرر به موقف همايون موصول و از عرض حضور مبارك بگذرد .\r\nمحمود آقاى سرهنگ و معلم پياده نظام به سرهنگى فوج خلج قم سرافراز گرديد .\r\nحكم همايون شد كه مريضخانه‌اى به‌جهت مرضاى مسلمين ساخته شود و مهندسين مشغول طرح و نقشهء آن مىباشند .\r\nروز چهارم شوال موكب همايون عزيمت شكارگاه مسيله و زيارت بقعهء منورهء حضرت معصومه فرمود .\r\nحضرت شاهنشاه‌زادهء اجل اعظم وليعهد دولت عليهء ايران را اجازهء معاودت به محل حكمرانى خود داده روانهء آذربايجان شدند و قائم مقام كه به رياست و پيشكارى آذربايجان منصوب شده بود در خدمت حضرت معظم اليه روانه گرديد .\r\nميرزا غفارخان صديق‌الملك به ريش‌سفيدى درب خانهء حضرت شاهنشاه‌زادهء اعظم برقرار گرديد و نواب و الا معتمد الدوله را به حكمرانى كردستان منصوب و مأمور فرمودند .\r\n\r\n","description":"","footnote":"","page_name":" 1569 ","page_number":157},
  {"content":"\r\n\r\nدر بهبهان اين اوقات تگرگى باريده كه دانه‌هاى آن به بزرگى نارنج بوده .\r\nروز بيست و دويم شوال موكب همايون از شكارگاه مسيله و قم معاودت فرمود .\r\nميرزا فتحعلى خان صاحب‌ديوان به وزارت حضرت امجد شاهنشاه - زادهء و الا يمين الدوله برقرار گرديد كه در خدمت حضرت معظم اليه روانهء اصفهان شود .\r\nاعتضاد الدوله حكمران و سردار استراباد بعد از نظم آن حدود و سركشى به مازندران به خاكپاى مبارك مشرف شده به نشان امير تومانى سرافراز آمد .\r\nميرزا اسد الله خان نايب دويم وزير علوم و نايب الحكومهء تويسركان و ملاير به نيابت اول وزير علوم سرافراز شد .\r\nحاجى ميرزا على مشكوة الملك مأمور رسيدگى امور همدان گرديد .\r\nحاجى محمد خان پسر مرحوم وكيل الملك به منصب پيشخدمتى سرافراز آمد .\r\nميرزا سيد كاظم سررشته‌دار صندوقخانهء مباركه به منصب استيفا مفتخر گشت .\r\nعليقلى ميرزاى صارم الدوله ولد نواب و الا عماد الدوله به نشان و حمايل امير تومانى سرافراز گرديد .\r\nعليقلى خان نايب اول آجودان‌باشى به يك قطعه نشان از درجهء دويم سرتيپى و حمايل مخصوص آن مباهى آمد .\r\nفرج الله بيك ياور توپخانهء مباركه به منصب سرهنگى توپخانه مفتخر گشت .\r\nرضا قلى خان آجودان حضور حضرت شاهنشاه‌زادهء اعظم وليعهد دولت عليه به يك قطعه نشان از درجهء دويم سرهنگى سربلند گرديد .\r\nروز بيست‌وپنجم ذيقعدة الحرام چهار ساعت و چهل و دو دقيقه از طلوع آفتاب گذشته مهر جهانتاب از برج حوت به حمل تحويل كرد و سلام خاص در تالار جديد شمس العماره در پيشگاه حضور همايون منعقد گرديد . روز بيست و ششم سلام عام در تالار تخت مرمر انعقاد يافت و\r\n\r\n","description":"","footnote":"","page_name":" 1570 ","page_number":158},
  {"content":"\r\n\r\nيحيى خان آجودان مخصوص حضور همايون به لقب نبيل معتمد الملكى ملقب گرديد .\r\nميرزا زمان به منصب كلانترى شهر دارالخلافه سرافراز شد .\r\nانتظام امر خيام‌خانهء مباركه به عهدهء ميرزا احمد خان خيام‌باشى و ميرزا عليرضاى سررشته‌دار دفترخانهء مباركه موكول آمد .\r\nعبد الرزاق خان سرهنگ فوج خرقان به منصب سرتيپى فوج مزبور نايل گرديد .\r\nچون ميرزا ابراهيم خان مظفر الدوله مرحوم شد ، منصب سرتيپى فوج خمسه را به آقا خان سرهنگ پسر آن مرحوم مرحمت فرمودند .\r\nاسبان اصطبل توپخانهء مباركه را به مراقبت محمد تقى خان افشار واگذار نمودند .\r\nكتاب قرابادين صالحى طبع شده و به فروش مىرسد .\r\nدر اواخر ماه ذيحجة الحرام يك ثوب جبهء ترمهء كشميرى شمسه‌دار مكلل به ياقوت و الماس كه مخصوص وزير اعظم و شخص اول است به جناب اجل آقاى مستوفى الممالك مرحمت فرمودند .\r\nپاشاخان شجاع الملك ملقب به مظفر الدوله گرديد .\r\nدو فوج خمسه و پانصد نفر سوارهء آنجا را ابواب جمع حاجى مهر - على خان شجاع الملك فرمودند .\r\nاستراباد و مازندران و شاهرود و بسطام كه به حكمرانى اعتضاد الدوله مقرر است از قرار ذيل نواب براى آن ولايات تعيين شد :\r\nحكومت مازندران به اعتماد الدوله پسر اعتضاد الدوله به پيشكارى حاجى ميرزا يحيى خان سرتيپ نورى ، نيابت حكومت استراباد به محمد - على خان بيگلربيگى و نيابت حكومت شاهرود و بسطام به محمد حسن خان پسر شريف خان واگذار آمد .\r\n\r\n","description":"","footnote":"","page_name":" 1571 ","page_number":159},
  {"content":"\r\n\r\n\r\nوقايع عظيمه‌اى كه دراين سال در تمام نقاط روى زمين و اقطار كرهء ارض اتفاق افتاده\r\n\r\nاسپانيا :\r\nشورش در ايالت گرناد . نارضائى مردم از دولت . اخراج بلد نمودن ايزابل ملكه همشيرهء خود و شوهر او را به اتهام سازش با ياغيان . ضديت سردارهاى قشون با ملكه . بروز كينه و عداوت تمام اهالى اسپانيا بدون استثناء با ملكه . ايجاد و تشكيل دولت موقتى به رياست سررانه . اهالى اسپانيا درصدد اين هستند كه وضع دولت را جمهورى قرار بدهند .\r\nخروج دون كارلس كه يكى از اقوام ملكهء سابق بود . جمعى از اهالى اسپانيا در خيال اين هستند كه پادشاهى از خارج براى خود انتخاب كنند و وضع جمهورى را قبول ندارند شناختن دولت اتائونى جمهورى اسپانيول را و بعد از آن شناختن تمام دول متدرجا اين جمهورى را .\r\nبروز شورش در جزيرهء كوبا متعلق به اسپانيا و همين شورش مقدمهء يك جنگ طولانى سخت و خونريزى شد كه در آتيه ذكر خواهيم نمود .\r\nفرار ملكه ايزابل به مملكت فرانسه و پناه يافتن درآن مملكت .\r\n\r\nاطريش :\r\nعدد قشون تمام ممالك اطريش در حالت صلح به ششصد هزار مقرر شد .\r\n\r\nآفريقا مرغش « 1 » :\r\nبىاقتدارى سلطان سيد مولا محمد . ياغيگرى بعضى ايلات عرب خاصه طايفهء ظهير و غارت اطراف شهرها . بروز وباى سخت در ميان اين طايفه و پراكنده كردن اين طايفه را .\r\n\r\nافغانستان :\r\nمنازعهء بخارا با امير شير على خان امير افغانستان و فتح بلخ به‌دست امير شير على خان .\r\n\r\n\r\n","description":"","footnote":"\r\n( 1 ) - منظور از مرغش كشور مراكش است كه در زبانهاى اروپايى بدان ماروك گفته مىشود .\r\n Maroc \r\n.\r\n","page_name":" 1572 ","page_number":160},
  {"content":"\r\n\r\n\r\nآلمان :\r\nكوشش اعليحضرت پادشاه پروس و مسيو بيزمارك صدر اعظم در اتحاد و اتفاق دول آلمان و شناختن آنها اعليحضرت پادشاه پروس را به رياست خود .\r\nافراشتن مجسمهء لوتر رئيس مذهب پروتستانى آلمان در حس « 2 » با حضور اعليحضرت پادشاه پروس .\r\nتهيهء جنگ پروس با فرانسه با كمال دقت و سختى در آلمان ديده شده است . خيال ميانجيگرى دولت انگليس را ما بين پروس و فرانسه كه بلكه احترازى از اين جنگ قريب الظهور بشود اغلب روزنامه‌هاى آلمان نمىپسندند .\r\n\r\nانگليس :\r\nصدارت ديسرائيلى . شورش و انقلاب سخت در ايرلاند . استعفاى ديسرائيلى بعد از چند ماه و صدارت گلادستن رئيس طايفهء ويگ .\r\nفتوحات قشون انگليس به سردارى نپيه در حبشه باوجود مخاطرات و موانع طبيعى دراين نقطه . جنگ سخت در حوالى ماگتلا پايتخت حبشه .\r\nبيشتر عساكر انگليس از بدى هوا و امراض مختلفه تلف شدند تا بالاخره در اواسط حمل يورش به پايتخت برده آنجا را تصرف نموده تئودرس « 3 » پادشاه در بين جنگ خود را به‌دست خود كشت . نپيه « 4 » سردار بعد از اين فتح به لقب لردى ناميده شد .\r\nاختراع تفنگ مارتينى و توپ هانرى در مملكت انگليس و قبول كردن دولت اين اسلحه را و تقسيم نمودن آن را به قشون خود .\r\n\r\nايطاليا :\r\nازدواج وليعهد با صبيهء دوك دژن « 5 » موسوم به مارگريت . طغيان كوه آتشفشان اتنا .\r\n\r\nپرتوغال :\r\nضديت مردم با يكديگر در مسئلهء اتحاد اسپانيول و پرتوغال و\r\n\r\n\r\n","description":"","footnote":"\r\n( 2 ) -  Hesse \r\n( 3 ) -  Theodoros \r\n( 4 ) -  Napier \r\n( 5 ) -  DucdeGenes \r\n","page_name":" 1573 ","page_number":161},
  {"content":"\r\n\r\nتفويض سلطنت اسپانيا به پادشاه پرتوغال .\r\n\r\nچين :\r\nفرستادن يك دسته از رجال دولت به‌سمت سفارت به اغلب بلاد فرنگ به رياست شخصى ينگى دنيائى .\r\n\r\nدانمارك :\r\nازدواج وليعهد اين دولت با دختر پادشاه سوئد .\r\n\r\nروس :\r\nدچار شدن ايالات شمالى به قحط و غلا و بروز ناخوشى طيفوس در فلاند « 6 » . تقسيم تفنگ ته‌پر به عساكر روس . فتوحات در تركستان بخارا . فتح سمرقند به‌دست ژنرال كفمان « 7 » .\r\n\r\nژاپن :\r\nجنگ و شورش در داخله . خيال عامه اين است كه ميكادو كه پادشاه حقيقى است بدون مداخلهء طيقون مستقلا به امور سلطنت برسد .\r\nدو دسته شدن ديموسها « 8 » . غلبهء هواخواهان ميكادو « 9 » بر هواخواهان طيقون .\r\n\r\nسويس :\r\nطغيان رودخانه‌ها كه از كوه آلپ جريان دارند . طغيان آب درياچه‌ها . خرابى اغلب آباديها . اتلاف مال و آدم زياد و رسيدن خسارت به مردم زياده از سه كرور .\r\n\r\nعثمانى :\r\nقتل والى سرب ميشل در گردشگاه خارج شهر بلگراد و نصب ميلان برادرزادهء او به سن چهارده سالگى .\r\nشورش سخت در جزيرهء قندى . حركت يونانيها بر ضد عثمانى .\r\nدخالت دول فرنگ در كار يونان و عثمانى .\r\n\r\n\r\n","description":"","footnote":"\r\n( 6 ) -  Finlande \r\n( 7 ) -  Kaufmann \r\n( 8 ) - ديموسها يعنى نجباى مملكت ( ا ع ) .\r\n( 9 ) -  Mikado \r\n","page_name":" 1574 ","page_number":162},
  {"content":"\r\n\r\nصدور فرمان اعليحضرت سلطان كه ولايت عهد حق پسر خديو « 10 » است بر خلاف قانونى كه رسم بوده كه ارشد اولاد به خلافت مىرسيده است .\r\n\r\nفرانسه :\r\nشورش آشكار بعضى از شهرها به دولت بعد از پانزده سال امنيت و آسودگى . اغوا نمودن شورشيان مردم را به واسطهء روزنامه و غيره .\r\nنطقهاى سخت و خطبه‌هاى خشن در مجلس وكلا از جانب مسيو طير « 11 » و ژول فاور « 12 » . تقسيم تفنگ موسوم به شاسپو به قشون فرانسه با كمال عجله . فوت والفسكى « 13 » از معارف . درگذشتن رسينى « 14 » معلم معروف علم موسيقى . فوت بارون ميررچل « 15 » در سن هفتاد و شش سالگى درحالىكه اول شخص با مكنت مردم دنيا بود .\r\n\r\nمكزيك ( از ينگى دنيا ) :\r\nشناختن دولت اتائونى دولت جمهورى مكزيك را به رياست ژوارز .\r\n\r\nينگى دنياى جنوبى :\r\nبروز وباى سخت دراين مملكت . منازعهء سخت برزيل با پاراگاى « 16 » .\r\nبروز حماى « 17 » زرد در مملكت پرو .\r\nزلزلهء سخت در پائيز اين سال در اغلب نقاط روى زمين و به واسطهء اين زلزله در حوالى كاليفرنى و شيلى طغيان آب دريا سبب خرابى اغلب آباديها و هلاكت مردم گرديد .\r\n\r\n\r\n","description":"","footnote":"\r\n( 10 ) - خديو عنوان اولاد محمد على پاشا بود كه بر مصر حكومت داشتند .\r\n( 11 ) -  Thiers \r\n( 12 ) -  JulesFavre \r\n( 13 ) -  Walewski \r\n( 14 ) -  Rossini \r\n( 15 ) -  Baro nMayerRothschild \r\n( 16 ) -  Paraguay  پاراگوئه\r\n( 17 ) - حماى زرد همان تب زرد است .\r\n","page_name":" 1575 ","page_number":163},
  {"content":"\r\n\r\n\r\nوقايع سال بيست و دويم سلطنت اعليحضرت اقدس شاهنشاه جم‌جاه خسرو صاحبقران خلد الله تعالى ملكه و دولته مطابق سنهء هزار و دويست و هشتاد و پنج هجرى لوىئيل تركى\r\nاز ابتداى اين سال فرخنده‌فال ذات بىهمال و مثال اعليحضرت همايون به تعميم مكارم و مراحم شاهانه دربارهء خاص و عام و رعايا و خدام با احتشام متوجه بود .\r\nعليرضا خان پيشخدمت خاصهء حضور همايون ملقب به عضد الملك « 18 » گرديد .\r\nنواب و الا مؤيد الدوله به پيشكارى و كارگزارى مملكت آذربايجان مأمور و به اعطاى جبهء شمسه‌دار مفتخر گرديدند .\r\nسردار كل عزيز خان وزير جنگ به اعطاى يك رشته حمايل آبى از درجه اول امير نويانى سرافراز آمد .\r\nنواب شاهزاده محمد امين ميرزا « 19 » بر حسب استدعاى نواب - و الا اعتضاد السلطنه وزير علوم به نيابت ملاير و تويسركان نايل آمد .\r\nجناب رضا بيك وزير مختار دولت عثمانى مأمور اقامت دربار عليه\r\n\r\n\r\n","description":"","footnote":"\r\n( 18 ) - همان كسى كه در زمان مشروطيت ، در دوران كودكى احمد شاه ، عنوان و سمت نايب السلطنه يافت .\r\n( 19 ) - پسر فتحعلى شاه و برادر صلبى اعتضاد السلطنه .\r\n","page_name":" 1576 ","page_number":164},
  {"content":"\r\n\r\nاز اول ورود به خاك ايران مراسم اعزاز و شرايط پذيرائى و احترام در حق جناب معزى اليه به وجه اكمل به عمل آمده روز غرهء ماه صفر شرفياب حضور مبارك گرديد .\r\nروز بيست و يكم ماه صفر موكب همايون از قصر سلطنت‌آباد عزيمت ييلاق لار فرمود .\r\nنواب و الا حسام السلطنه فرمانفرماى فارس به يك رأس اسب خاصه با يراق مرصع جواهرنشان مفتخر گرديدند .\r\nكاظم خان سرتيپ به منصب فراشباشيگرى سرافراز آمد .\r\nمرتضى قلى خان قوللر آقاسىباشى به تفويض منصب كشيكچى - باشيگرى مباهى شد .\r\nحيدر قلى خان پسر مرحوم محمد ولى خان قاجار از اجزاى ديوانخانه گرديده و به خلعت همايون سرافراز گشت .\r\nحاجى بهاء الدوله به بيگلربيگىگرى تبريز برقرار گرديد .\r\nروز دوازدهم ربيع الثانى به شكراب شهرستانك تشريف‌فرما گرديده روز چهاردهم به‌سمت دونا انتهاض كرده روز بيست و يكم از دونا به سياه‌بيشه كه اول خاك كلارستاق است نزول اجلال فرمودند . روز بيست و دويم دامنهء گردنهء هزار چم مضرب خيام معلى گرديد . راه هزار چم را كه از مسالك صعبه بود حسب‌الامر چنان كه در شرح سنوات سابقه ذكر شد مسيو كاستگر مهندس نمساوى در كمال خوبى ساخته و دروازه‌اى از سنگ احداث كرده كه از غرايب مستحدثات است و به عطاياى وافرهء شاهانه و لقب خانى سرافراز آمده بالجمله موكب همايون به كلاردشت نزول اجلال فرمود . روز بيست و هشتم ربيع الثانى از كلاردشت به دامنهء گردنهء هزار چم معاودت نمودند . روز بيست و نهم تشريف‌فرماى چمن سياه‌بيشه گرديدند . نواب و الا اعتضاد السلطنه وزير علوم قطعه ماده تاريخى براى دروازهء سنگى مزبور به نظم آوردند كه در نظر انور ملوكانه نهايت مستحسن افتاد و آن قطعه بعينها در ذيل ثبت مىشود :\r\n\r\n","description":"","footnote":"","page_name":" 1577 ","page_number":165},
  {"content":"\r\n\r\n\r\nقطعه تاريخ دروازه سنگى من كلام نواب و الا اعتضاد السلطنه وزير علوم متخلص به فخرى\r\n در همايون عهد داراى سترگ * خسرو عادل شهنشاه كريم \r\n بوالمظفر ناصر الدين شاه راد * كز نظيرش مادر گيتى عقيم \r\n در ركابش فتح و نصرت ملتزم * بر جنابش حشمت و شوكت مقيم \r\n امر او جان‌بخش چون امر مسيح * راى او تابنده چون دست كليم \r\n ديد راهى سخت همچون وام‌خواه * سالكان از خوف چون مرد غريم \r\n معبرى باريك چون طبع حسود * مسلكى تاريك چون طبع لئيم \r\n رهروان ديدند با چشم عيان * صد چو خود افتاده با عظم رميم \r\n بر جبالش كى پرد مرغ خيال ؟ * در وهادش كى رسد فكر حكيم ؟ \r\n دور مردم زين طريق پرخطر * همچو از آيات شيطان رجيم \r\n قاطعان راه در طى طريق * خويش را ديدند چون مرد سليم « 1 » \r\n كاروانى چند زين مسلك گدا * كودكانى چند زين معبر يتيم \r\n ارتفاع قله را دانا خداست * انخفاض دره را الله عليم \r\n شد بزرگ اين راه از فرمان شاه * شارعش فرخنده چون شرع قويم \r\n مسلكى محكم نهاد از سنگ و خاك * آن كه سنگ و خاك پيشش زر و سيم \r\n كس نديده است اين چنين بنياد سخت * هيچكس نشنيده ز آثار قديم \r\n بس قوافل بگذرد بىخوف و ترس * بس سواره بسپرد بىباك و بيم \r\n گلخنى را حكم شه گلشن نمود * ز امر خسرو اين جحيم آمد نعيم \r\n اين چنين كارى كند عزم ملك * خسرو اعظم كند كارى عظيم \r\n جست پير عقل تاريخش ز من * گفت فخرى ( شد صراط المستقيم ) - 1285 \r\n در هزار و دو صد و هشتاد و پنج * زد رقم كلك من از طبع سليم \r\nهم دراين اوقات حضرت شاهنشاه‌زادهء معظم جلال الدوله حكمران خراسان درآن مملكت داعى حق را لبيك اجابت گفتند « 2 » .\r\n\r\n\r\n","description":"","footnote":"\r\n( 1 ) - سليم به معناى مارگزيده .\r\n( 2 ) - شاهزاده حسين ميرزا جلال الدوله برادر بزرگتر سلطان مسعود ميرزا يمين الدوله ظل السلطان بود . ظل السلطان از بس به اين برادر وابستگى داشت ، نخستين فرزند خود را سلطان حسين - ميرزا جلال الدوله خواند .\r\n","page_name":" 1578 ","page_number":166},
  {"content":"\r\n\r\nغرهء جمادى الاولى كندوان دونا كه از توابع نور است منزلگاه موكب همايون بود . روز دويم به ميدانك تشريف‌فرما شدند از اينجا به گله‌گيله كه از توابع شهرستانك است نزول اجلال خواهند فرمود .\r\nاز مجلدات ناسخ التواريخ كه از مصنفات مؤتمن السلطان لسان - الملك مستوفى ديوان اعلى است جلدى كه در احوال حضرت رسول - صلى الله عليه و آله مىباشد طبع شده و به فروش مىرسد . ديوان يغما را نيز طبع نموده‌اند .\r\nروز يازدهم جمادى الاولى موكب معلى قصر سلطنت‌آباد را به مقدم مبارك مزين فرمود . ناخوشى و با كه چندى قبل به‌جهت زوار مشهد در دارالخلافه بروز كرده و بعد تخفيف يافته بود ، چون مجددا در بعضى محلات شدت نموده ، موكب همايون بيست‌وچهارم ماه به‌سمت لواسان حركت فرمود كه بعد از چهار شب توقف در گلندوك به قريهء امامه تشريف‌فرما گردند .\r\nشب يازدهم جمادى الاولى تقريبا پنج ساعت از شب گذشته زلزلهء شديدى در طهران و كاشان و قم و فيروزكوه شد و روز دهم به‌همين جهت سيم تلگراف با همه جا به صعوبت حرف مىزده . زيرا كه به تجربه رسيده كه هر وقت زلزله مىشود يك روز پيشتر قوهء الكتريسيتهء زمين مغشوش مىگردد و در رصدخانه‌هاى فرنگستان به واسطهء اسباب مخصوصه ده ساعت پيش از وقوع ، حكم به زلزله مىنمايند و در شب مزبور قبل از حركت ارض و مقارن زلزله ، حيوانات از دواب و طيور يك مرتبه به صدا آمده و بوى متعفنى مثل بوى كبريت به مشام اغلب مردم مىرسيد كه مايهء تهوع بود . گويند چون قوهء شامهء حيوانات زيادتر از انسان است يحتمل سبب فرياد حيوانات همان بو شده باشد كه از ابخرهء محتبسه در جوف كرهء ارض است كه به سبب زلزله از خلل و فرج زمين بيرون مىآيد .\r\nاعتماد السلطنه والد مؤلف در سلخ ربيع الاول داعى حق را لبيك اجابت گفت . چون وقت وفات اعتماد السلطنه ، بندهء مولف در ركاب نصرت انتساب همايون بودم و برادر بزرگ مؤلف - اديب الملك - پرستار پدر بود و در هر مقام از احوال او باخبر ، بدين واسطه خود چيزى ننگاشته و موقوف به اطلاعات اديب الملك داشته‌ام و تفصيل احوالات او از قرارى است كه اديب الملك نوشته و در ذيل ثبت است :\r\n\r\n","description":"","footnote":"","page_name":" 1579 ","page_number":167},
  {"content":"\r\n\r\n\r\nنگارش اديب الملك [ در شرح حال حاجى على خان اعتماد السلطنه 
  ]\r\n« تاريخ رحلت مرحوم حاجى على خان اعتماد السلطنه غفر الله له يوم - جمعه سلخ ربيع الاول سنهء 1285 مطابق سال لوىئيل دو ساعت از دسته گذشته است كه در قريهء جماران شميران در خانهء جناب آقا سيد محمد باقر - جمارانى به عالم باقى پيوسته و از سن ايشان شصت و سه سال گذشته بود .\r\nسلسلهء احفاد آن مرحوم على بن حسين بن محمد رسول بن عبد الله ابن جعفر است كه جعفر از هفت پشت واسطه به بردىبگ بن اوزبك خان ابن جوجى خان مغول مىرسد و تفصيل احوالات جوجى خان از قرارى است كه در كتاب روضة الصفا و حبيب السير و غيره مسطور است .\r\nاما اين‌كه چگونه شد كه در مراغه متوطن گرديده و معروف به مراغه‌اى هستند : در سنهء هفتصد و پنجاه و هشت بردى بيك كه مردى مسلمان و موحد بود به حكومت تبريز نايل و در همان سال نيز پدرش كه به حكومت قبچاق برقرار بود از اين عالم رحلت نموده رو به عالم باقى آورده بردى بيك به مقام پدر مراجعت كرده و در همانجا بساط حكمرانى گسترد و همين حكومت بردى بيگ در تبريز اسباب اين شد كه علاقه در آنجا به هم بسته و اولادش درآن ولايت متوقف گشتند و تا زمان جعفر خان كه هفت‌پشت واسطه به بردى بيك مىرسد در تبريز متوطن بودند . اوقاتى كه سلطان سليم سلطان عثمانى لشكر به حدود آذربايجان كشيد و شاه اسماعيل صفوى نيز در اواجق و چالدران به محاربهء او رسيد و شكستى عظيم خورده برگرديد ، از آن شكست چالدران ، وحشتى بىپايان در حال اهالى آذربايجان به هم رسيد . هركس را قدرت حركت بود به جانب عراق فرار نمود و آن كس كه قدرت نداشت در كمال تزلزل بماند ، از جمله جعفر خان راه دارالسلطنهء قزوين پيموده در همانجا توطن اختيار نموده تا در اوايل جلوس نادرشاه درآن سامان قحط و غلائى بىپايان به هم رسيد . محمد خان پسر جعفر خان را طاقت زيست نماند ، با كمال استيصال خود را به مراغه كشاند و درآن حدود آرميد . چندى نگذشت كه فقر و استيصال به غنى و كثرت مال مبدل گرديد .\r\n\r\n","description":"","footnote":"","page_name":" 1580 ","page_number":168},
  {"content":"\r\n\r\nجهت نوكرى و سبب ترقيات آن مرحوم در دولت قاجاريه : بعد از آن‌كه خبر شهادت آقا محمد خان شاه شهيد در شوشى به خاقان مغفور فتحعلى شاه طاب الله ثراه رسيد از شيراز لشكر كشيده و به مقابلى صادق - خان شقاقى رسيدند . درآن بين ، احمد آقاى شيخ شرفى حاكم مراغه - كه پسر حاجى على محمد بود و مدار حاجى على محمد پدرش از حمل و نقل بار تجارتى مىگذشت و هنگام رفتن شاه شهيد به قلعهء شوشى كه حمل بارهاى سلطنتى را نموده و به لقب خانى سرافراز گشته بود - بدين خيال افتاد كه دراين اغتشاش كه امر جهانبانى با صادق خان در كشاكش و خاطرها مشوش است هرگاه فرستاده و پيشكشى به رزمگاهشان روانه ندارم خلاف كار حكومت و حكمت است . پس دو عريضه به يك مضمون به اسم آن‌دو جنگجو نگارش نموده و با پيشكشى نقد و موجود مصحوب آقا حسين پسر محمد رسول بيك كه شخص كاردان و باكفايت و بااستعداد و قابليت بود به محل مشاجرت ايشان فرستاد و به او ياد داد كه در حول وحوش دو اردو ملتفت باشد هريك را روزگار برگشت و شكست خورد به حال خود گذارد و آن ديگرى را كه نصرت و جنود فتح و ظفر رسيد به خاك‌بوسى مصمم و عريضه را تسليم نما و پيشكش را تقديم و جواب گرفته به مراغه مراجعه كن . هنوز آن‌دو عسكر اسب در ميدان مشاجرت ندوانيده كه آقا حسين به حكم دولتخواهى خود را به اردوى خاقان مغفور رسانيده و مراتب دولتخواهى حاكم مراغه را به رشتهء عرض اخلاص كشانيده و عريضه و پيشكش را تسليم نمود و معروض داشت كه اهالى آذربايجان خود را رعيت خاقان شهيد مىدانند و خطبهء خاقانى به نام جهانبانى مىخوانند . از اين تقرير و صداقت باب عنايت خسروانى بر چهرهء اميدوارى خود گشوده كفايت و صداقت اين فرستاده مقتضى استحكام حكومت احمد خان گرديد و كما فى السابق او را به حكومت سرافراز گردانيد و شخص آقا حسين را به عنايات ممتاز و به چاكرى برگزيدند و جواب عريضهء احمد خان را مرقوم داشتند و على الظاهر خيال باطنى او را ندانسته انگاشتند و دراين بين دو لشكر بناى محاربه گذاشتند و چيزى نگذشت كه اردوى صادق خان شكست خورده و آقا حسين خدمت خود را انجام داده با نيل مرام به مقام خود مراجعت كرد و جواب عريضهء احمد خان را رسانيد و همان عرض و خدمت صادقانهء آقا حسين اسباب\r\n\r\n","description":"","footnote":"","page_name":" 1581 ","page_number":169},
  {"content":"\r\n\r\nنوكرى جاودانهء او به اين دولت ابدآيت گرديد ، چنان‌كه هنگام مأموريت وليعهد مغفور عباس ميرزا حضرت نايب السلطنه طاب الله ثراه به حكومت آذربايجان ، مخصوصا آقا حسين را به خاقان مغفور سپرد كه به مشاراليه رعايت و عنايت فرمايد . بعد از ورود حضرت نايب السلطنه به آذربايجان ، وليعهد مبرور آقا حسين را احضار نمود و عنايتها فرمود . از شدت خدمت و ديانت كار آقا حسين به جائى رسيد كه محل وثوق حضرت نايب السلطنه گرديد و درآن حضرت سمت ملازمت يافت و از كثرت صداقت و امانت ، اموال موروثى والدهء محمد شاه مبرور البسه الله حلل النور - كه صبيهء ميرزا محمد خان قاجار بيگلربيگى طهران بود - به آقا حسين سپرده گشت و روزگارش به ديانت و آسودگى و فراغت مىگذشت و چندى بدين منوال به سر مىبرد تا آن‌كه شهريار مبرور ماضى محمد شاه طاب ثراه به حكومت مراغه برقرار گرديد . حضرت وليعهد مبرور ، آقا حسين را به مقتضاى ديانت و امانت به خدمات شاه مرحوم مأمور فرمودند و روانه به مراغه كردند . آن اوقات حاجى على خان اعتماد السلطنه ده ساله بود به غلام‌بچگى مخصوص شاه مبرور سرافرازى حاصل نمود . بعد از تميز و رشد به منصب پيشخدمتى مفتخر گشت . بعد از مصالحه با دولت روس ، حضرت نايب السلطنه به تبريز آقا حسين را به ازاى خدمات به پيشخدمت باشيگرى شاه مبرور محمد شاه مفتخر گردانيده و اعتماد السلطنه درآن حضرت به نيابت پدر مخصوص گشت و بعد از دو سال در مراجعت از سفر كرمان و خراسان اعتماد السلطنه به منصب صندوقدارى رسيد و در سفر اول شاهنشاه مبرور به هرات كارش از صندوقدارى بالاتر كشيد و اغلب خدمات و انتظامات اردوى كيوان شكوه به او محول گرديد . تا آن‌كه بعد از فوت و رحلت حضرت نايب السلطنهء مغفور در ارض اقدس ، شاهنشاه مبرور از هرات به مشهد آمده و بعد از اداى رسوم تعزيت به حكم خاقان مغفور به دارالخلافه احضار و به جاى پدر به وليعهدى برقرار شدند و از طهران به آذربايجان تشريف‌فرما گرديدند و چندى نگذشت كه خبر فوت خاقان مغفور فتحعلى شاه از اصفهان به آذربايجان رسيد و روزگار طور ديگر گرديد . درآن وقت ، نواب وليعهد محمد شاه رخت از آن مملكت بيرون كشيدند و به مناسبت امور متعلقه به سلطنت بناى تغيير و تبديل مناصب شد و خواستند امر نظارت و خوانسالارى را به شخصى رجوع\r\n\r\n","description":"","footnote":"","page_name":" 1582 ","page_number":170},
  {"content":"\r\n\r\nفرمايند كه قابل و مستعد و صادق و معتمد باشد . لهذا شاه مبرور اين منصب و خدمت را منحصر به امانت و صداقت اعتماد السلطنه دانسته ، محض حفظ وجود مسعود ، خدمت خوانسالارى به او مفوض گشت . پس از قراردادها و دستورالعملهاى ملوكانه از آذربايجان تشريف‌فرماى طهران گرديدند و به مقر سلطنت رسيدند و تاج‌وتخت را زينت بخشيدند .\r\nدرآن وقت اعتماد السلطنه از مراحم سلطانى به لقب خانى سرافرازى حاصل نمود و به علاوهء حكومت كاشان ، بلوكات و وجوهات دارالخلافهء طهران را نيز به عوض مخارج كارخانهء مباركه به او مفوض فرمودند و همان اوقات آقا حسين به حكومت كاشان رفت . چندى بعد از خدمت نظارت معاف شد و با نواب ستر كبرى والدهء شاه مرحوم به مكهء معظمه شرفيابى حاصل نموده و در مراجعت از آنجا در آذربايجان سر بر آستان نواب مستطاب وليعهد گردون مهد ناصر الدين ميرزا نهاد و در ركاب مهد عليا به دارالخلافه آمده شرفياب حضور همايون گرديده به مراحم خسروانى سرافراز شد . تا اين‌كه شاهنشاه مبرور از اين دوران درگذشت و از آفتاب وجود مسعود اعليحضرت قدر قدرت شاهنشاه جم‌جاه گيتى - پناه ناصر الدين شاه خلد الله ملكه و سلطانه مملكت ايران ضياءافزا گشت و نظر به ايام فترت ، امور گيلان و رشت منجر به بىنظمى گشت . نواب عليهء عاليه مهد عليا طاب الله ثراها - كه درآن وقت به رتق‌وفتق امور مملكت مىپرداختند - اعتماد السلطنه را به‌جهت حكومت و انتظام آن ولايات مأمور فرمودند . به اندك زمانى امور آنجا را به رشتهء انتظام كشانيده و ماليات را به وصول رسانيده پس از تشريف‌فرمائى موكب مسعود به مقر سلطنت با انجام خدمت از گيلان مراجعت كرده شرفيابى حاصل نمود و به مراحم خسروانى سرافراز آمده و تا آن زمان مسمى به حاجى على خان بود . از عنايات شاهانه به لقب جليل حاجب الدولگى مفتخر و ممتاز گرديد و فراشخانهء مباركه و سرايدارخانه و خيام‌خانه و مهمانخانه و معمارخانه و باغات و خالصه‌جاتى كه در او عمارات و ابنيهء دولتى بود سپرده به او گشت . امور تشريفات سفراى دول خارجه و محصلى وجوهاتى كه سال به سال به خزانه اندرون برده مىشد و عمارات و بساتين دولتى جميع ممالك محروسه و حكومت خوار نيز به او واگذار شد . در تشريف‌فرمائى موكب همايون به اصفهان ، در دارالسلطنهء قزوين حكم حكومت اردو و اردو\r\n\r\n","description":"","footnote":"","page_name":" 1583 ","page_number":171},
  {"content":"\r\n\r\nبازار به علاوه حكومت هر ولايت تا مادام توقف موكب همايون درآن صفحات به اعتماد السلطنه مرحمت شد و در سنهء 1268 كه ملا شيخعلى نامى كه يكى از خلفاى ميرزا على محمد باب ملعون بود با جمعى از مريدهاى آن مردود در خانهء حاجى سليمان خان پسر يحيى خان تبريزى مجلسى آراسته آسيب وجود همايون را با يكديگر پيمان بستند تا روز يك‌شنبه بيست‌وهشتم شهر شوال همان سال چنان‌كه در جلد دويم كتاب مرآة البلدان مسطور شد سانحهء هايله رو داد و اعتماد السلطنه تنبيه آن طايفهء مطروده را در پيشگاه اقدس متعهد شده قريب هشتاد نفر از آن سلسلهء خبيثه را به حكم دين و دولت به سزاى خود رسانيد .\r\nدر سنهء هزار و دويست و هفتاد و پنج از حاجب الدولگى معزول گشت . اما زمانى نگذشت كه عرض حسابش كه زياده از سه كرور بود از حضور مهرظهور شهريار درگذشت و حساب صادقانه‌اش مزيد اعتبار ديگر گشت . تا هنگام حركت موكب همايون به سفر ميمنت‌اثر سلطانيه امر و مقرر شد كه ملتزم ركاب ظفر انتساب گردد . روز پانزدهم شهر ذيحجة الحرام همان سنه به لقب ضياء الملكى و حكمرانى خوزستان سرافراز گرديد و به محض فرمايش ، خود را به مقر حكمرانى كشيد .\r\nچندى نگذشت كه آفتاب عنايت خسروى به سرش سايه‌افكن گرديد و لرستان و بختيارى را ضميمهء ايالت عربستان فرموده و به مراتب عاليه رسيد و علاوهء ايالت آن سه ولايت به منصب امير تومانى سرافراز گرديد و به نشان و حمايل مخصوص آن قرين افتخار آمد . چندى براين منوال درآن حدود مشغول خدمت بود تا آن‌كه به‌جهت لزوم ، احضار به دربار معدلت‌مدار شد و به منصب وزارت جليلهء عدليهء اعظم و لقب اعتماد السلطنه و خطاب جنابى و در جرگهء وزراى دارالشوراى كبرى در سنهء 1281 برقرار گرديد و در كمال اقتدار دراين شغل جليل حكمرانى نمود و پس از چندى به‌جهت مصالح دولتى از اين شغل بىكار و به حكومت گلپايگان و خوانسار مأمور شد و چندى نگذشت كه احضار به دارالخلافه گشت و از اين شغل نيز معاف و به وزارت وظايف و اوقاف او را سرافراز فرمودند و به علاوه حكومت شاهرود و بسطام و سمنان و دامغان و نردين نيز در ادارهء او بود و دراين منصب وزارت وظايف و اوقاف باقى بودند تا جهان فانى را وداع كرده و رو به عالم باقى آوردند .\r\n\r\n","description":"","footnote":"","page_name":" 1584 ","page_number":172},
  {"content":"\r\n\r\nامتيازاتى كه دراين مدت از دولت ابدآيت داشت : نشان تمثال همايون ، نشان و حمايل از درجهء اول امير تومانى ، انگشترى خاص نگين الماس ، قمهء مرصع ، گل كمر مرصع ، عصاى مرصع .\r\nبناهائى كه به حكم همايون به سليقه و سعى و اهتمام ايشان به انجام و اتمام رسيده از اين قرار است :\r\nزراندود و تذهيب گنبد حضرت عبد العظيم عليه التحية و التعظيم است ، ديگر كارخانجات صنايع ريسمان‌ريسى و كاغذسازى طهران و شكرريزى مازندران است ، ديگر بناى سبزه ميدان در حوالى ارگ همايون است ، ديگر عمارت جديد البناى بهشت‌آئين اندرون است كه نمونه‌اى از خلدبرين مىباشد ، ديگر افزايش باغ عمارت گلستان است ، ديگر عمارت بادگير است ، ديگر عمارت خروجى است كه الحال موزهء مباركه است ، ديگر درياچهء مصفاى باغ گلستان است ، ديگر حمام چهار حوض اندرون است ، ديگر خيابان ارگ مبارك است كه حالا تغيير كرده است ، ديگر عمارت مباركهء سلطنت‌آباد است ، ديگر عمارت نياوران كه محل ييلاق سلطنت است ، ديگر قصر دوشان تپه است ، ديگر تعميرات و تغييرات در كليهء عمارت اندرون است ، ديگر سربازخانه‌هاى دارالخلافه و ساير ممالك محروسهء ايران و سربازخانه‌هاى دم هر دروازه است ، ديگر تعمير عمارت الاقاپوى دارالسلطنهء اصفهان است .\r\nامتياز فراشهاى دولتى از فراشهاى آحاد ناس از تصرفات اوست كه نشان از براى كلاه و اسلحه و لباس به يك قاعده به‌جهت آنها ترتيب داد و همچنين فراش سواره به اين قاعده كه الآن هست از مخترعات اوست .\r\nچهار نفر اولاد داشت ، سه ذكور و يك اناث هريك از يك زوجه :\r\nاولاد بزرگتر عبد العلى خان اديب الملك است كه مادرش صبيهء ملا احمد از علماى مراغه كه به مستجاب الدعوه معروف بود ، پسر ميانى عبد الحسين - خان سرهنگ فوج خلخال كه مادرش از سادات مرند بود ، پسر كوچك محمد حسن خان صنيع الدوله است كه مادرش صبيهء رضا قلى خان قجر كه از اولاد مصطفى خان قاجار قوانلو برادر شاه شهيد آقا محمد شاه قاجار است .\r\n\r\n","description":"","footnote":"","page_name":" 1585 ","page_number":173},
  {"content":"\r\n\r\n\r\nشرح احوال اديب‌الملك\r\nتاريخ تولدش در پنجم شهر شعبان المعظم سنهء 1243 . در سال اول جلوس شاهنشاه مبرور محمد شاه طاب الله ثراه ، اعتماد السلطنه او را از مراغه به دارالخلافه احضار نمود و در خدمت پدر مشغول تحصيل ادب از فنون عجم و عرب بود . در اعياد در اندرون به حضور مبارك شاهنشاه مبرور شرفياب و به الطاف و اعطاف ملوكانه كامياب مىشد تا به غلام‌بچگى سرافراز گرديد . دو سال در اندرون مىبود و در حضور مبارك خدمات مىنمود تا حد غلام‌بچگى سرآمده و از اندرون بيرون آمده به منصب پيشخدمتى سرافراز گشت . بعد در سنهء 1258 به نيابت نظارت پدر قرين امتياز آمد . و هم درآن اوقات آقا حسين چون از اهل ييلاق بود به‌جهت ناسازگارى هواى كاشان به مزاجش از حكومت آن سامان استعفا نموده استعفاى او مقبول شده اديب الملك را به جاى او مأمور فرمودند . بعد از رفتن اعتماد السلطنه به مكهء معظمه ، حسب الامر شاهنشاه مبرور ، موافق فرمان مبارك ، در سنهء 1261 به پيشخدمت‌باشيگرى حضرت وليعهد گردون‌مهد مفتخر شد و همه‌جا ملتزم ركاب و از هر جهت معتبر بود .\r\nبعد از آن كه حضرت وليعهد به تخت سلطنت مستقر شد از پيشخدمتهاى محرم مخصوص بود و چون ميل او را با ارباب كمال ديدند در سنهء 1270 او را به لقب اديب الملكى برگزيدند كه عرايض جميع ادبا و شعرا با مشاراليه باشد .\r\nبالجمله اعتماد السلطنه در هر شغل و منصب و حكومت بود اديب - الملك او را وكالت و معاونت و نيابت مىنمود و درآن اوقات كه وزراى مختار تشريفاتشان با اعتماد السلطنه مىبود اديب الملك هميشه از جانب سنى الجوانب به احوال‌پرسى مىرفت و فرمايشات حضرت اقدس را مىگفت بعد هم مدتها اين شغل با خودش بود و در زمان فراش‌باشيگرى اعتماد السلطنه ، اديب الملك به‌جهت وصول صد هزار تومان باقى ميرزا - صادق قائم مقام مأمور آذربايجان گرديد و درآن سفر خدمات بزرگ به انجام رسانيده و در حكومت عربستان و بختيارى و لرستان از جانب پدر وكالت آن سامان داشت و اوقاتى كه اعتماد السلطنه وزير عدليه بود ،\r\n\r\n","description":"","footnote":"","page_name":" 1586 ","page_number":174},
  {"content":"\r\n\r\nدر سنهء 1281 ، موافق دستخط آفتاب نقط ، نيابت وزارت عدليه مىنمود و جميع مطالب را به عرض مىرساند و جواب مىگرفت و كمال اقتدار را دراين شغل و كار داشت و در سنهء 1284 به حكومت قم سرافراز شد و درآن سفر همه قسم امتياز به او عنايت گرديد . پس از فوت اعتماد - السلطنه ، اعليحضرت اقدس همايون محض استعداد و قابليت خودش و ملاحظهء حقوق خدمات پدرش در سنهء 1285 به وزارت وظايف و اوقات برقرار و خدمات و وضع انتظامش در حضرت شهريار پسنديده آمد و بعد از چندى به ملاحظهء مصالح امور مملكتى از وزارت وظايف و اوقاف معاف شده و در سنهء 1287 به حكومت گلپايگان و خوانسار برقرار گرديد و چندى نگذشت كه از اين شغل استعفا نموده در سنهء 1289 به حكومت سمنان و دامغان مفتخر گرديده و درآن سال گرانى ، آن ولايت را چنان به رشتهء انتظام كشيد كه موجب خشنودى خاطر مهر مظاهر مبارك گرديد و در سنهء 1293 به حكومت قم و ساوه و زرندش فرمان داده و بعد از چندى احضار به دربار معدلت‌مدار شد و چندى نگذشت كه در ديوانخانهء عدليه جمعى از وزراى عظام مجلس محترمى تشكيل يافت و اديب الملك درآن مجلس از جانب سنى الجوانب مدير و در جميع امور ديوانخانه مشار و مشير و تمام عرايض و مطالب به توسط او به عرض همايون مىرسيد و كليهء احكام به‌دست او صادر مىگرديد . پس از انقضاى آن مجلس ، حال باز در ركاب مشغول خدمات حضور آفتاب ظهور است و سمت اختصاص دارد . امتيازاتى كه دراين مدت از دولت ابدآيت به او مرحمت شده علاوه بر خلعت و تن‌پوشهاى بدن مبارك ، نشان مرتبهء اول سرتيپى با حمايل مخصوص آن ، نشان مرتبهء سيم سرتيپى با حمايل آن ، گل كمر مرصع ، قمهء مرصع ، ساعت قاب طلا ، نشان مدال قرن سلطنت ، خطاب عمدة الامراء العظامى .\r\nپسر وسطى عبد الحسين خان سرهنگ فوج خلخال تفصيل احوال او در جلد دويم كتاب مرآة البلدان ذكر شده است .\r\nپسر كوچكتر مرحوم اعتماد السلطنه ، محمد حسن خان صنيع الدوله است كه تفصيل احوالات او در كتاب مرآة البلدان كما هو حقه ذكر شده است » . انتهى .\r\nامير الامراء العظام مجد الدوله كه چندى قبل به يك قطعه نشان\r\n\r\n","description":"","footnote":"","page_name":" 1587 ","page_number":175},
  {"content":"\r\n\r\nامير تومانى مفتخر گرديد به حكمرانى گيلان منصوب آمد .\r\nناصر قلى خان نايب الحكومهء خمسه به لقب عميد الملكى سرافراز شد .\r\nميرزا شفيع شيرازى منشى وزارت خارجه به اعطاى يك قطعه نشان سرهنگى از درجهء اول با حمايل آن قرين مفاخرت آمد .\r\nموكب همايون روز دويم رجب چون هواى دارالخلافه روبه اعتدال نهاده از ييلاق تشريف‌فرماى شهر ناصرى گرديدند .\r\nنظر به مراتب ترقيات و مراسم قابليت حضرت شاهنشاه‌زادهء اعظم - امجد و الا نايب السلطنه دام اقباله العالى ايشان را به منصب جليل و لقب نبيل سردارى كل قشون سرافراز و به اعطاى يك ثوب سردارى دور مرواريد شمسه مرصع و يك قبضه شمشير مكلل به الماس و قباى زرى مباهى فرمودند .\r\nنواب و الا حشمة الدوله به نيابت اول وزارت جنگ و مراقبت در انتساق و انتظام امور لشكر مأمور و به يك ثوب سردارى شمسه مرصع مفتخر گرديدند .\r\nامارت و رياست توپخانهء مباركه را مزيد ساير مشاغل انوشيروان - خان اعتضاد الدوله فرموده به يك ثوب سردارى شمسه مرصع معزى اليه قرين افتخار آمد و خان خانان پسر اعتضاد الدوله به منصب نظارت و خوانسالارى و خلعت همايون درجهء اختصاص يافت .\r\nجناب ميرزا محمد حسين دبير الملك به منصب متولىباشيگرى حضرت رضوى سلام الله عليه سرافراز آمد .\r\nعليرضا خان عضد الملك به منصب خازنى مهر مهرآثار درجهء افتخار يافت .\r\nعبد العلى خان اديب الملك پيشخدمت خاصه به منصب جليل وزارت وظايف و اوقاف مفتخر گرديد .\r\nحاجب الدوله حاجى محمد خان به حكومت خرقانين و خلعت همايون سرافراز شد .\r\nمسجد ملك در بلدهء كرمان كه از بناهاى قاورد بن جغرى بك بن - ميكائيل بن سلجوق است حسب الامر به اهتمام حاجى شهاب الملك حكمران\r\n\r\n","description":"","footnote":"","page_name":" 1588 ","page_number":176},
  {"content":"\r\n\r\nكرمان تعمير شده است . همچنين حوض خان را كه آب‌انبارى است واقع در راه خراسان از طرف كرمان مرمت كرده‌اند . مدرسه‌اى نيز به امر اعلى در كرمان به‌جهت تلامذهء جناب حاجى سيد جواد مجتهد كرمانى از نو ساخته‌اند .\r\nميرزا سيد حسين وزير كرمان به منصب استيفا و خلعت همايون نايل شد .\r\nروز هشتم رجب شاگردان مدرسهء مباركهء دارالفنون را امتحان فرموده مراتب ترقيات هريك مشهود و به انعامات شاهانه سرافراز گرديدند .\r\nاين اوقات قرار جديدى در امر قشون ظفرنمون دادند كه مبنى بر دو فقره است و شرح آن از قرار ذيل مىباشد :\r\n\r\nفقرهء اول :\r\nراى ممالك آراى اقدس همايون اعلى حضرت شاهنشاهى ادام الله - سلطانه از آنجا كه هميشه بر اصلاح احوال كشور و لشكر و برقرارى قواعد و رسومى متعلق و مصروف است كه همه روزه باعث بهترى و ترقيات اين مقصود عمده و بزرگ باشد ، لهذا دراين اوقات كه استعفاى سردار كل سابق عزيز خان را از خدمات نظاميه در پيشگاه اقدس ملوكانه خودشان به عز قبول مقرون فرمودند خواستند قرارهاى تازهء شايسته در كليهء امور عساكر نصرت‌مآثر دولت ابدآيت مقرر فرموده باشند كه بدان واسطه منظورات عليهء خسروانه به‌طور اكمل و طرز اجمل صورت ظهور به هم رساند رياست و اختيار كل قشون و موقع نبيل و جليل سردارى كل را به شاهنشاه‌زادهء اعظم كامران ميرزا نايب السلطنه و مقام بلند و منيع نيابت كليه و كارگزارى بالاستقلال ايشان را به حشمة الدوله حمزه ميرزا و امارت توپخانهء مباركه و رتق‌وفتق امور و مهمات عظيمهء آن را كاملا به اعتضاد الدوله و مهمات قورخانه و جباخانهء مباركه را عموما به علاء الدوله و امر ملبوس را به عليقلى خان آجودان‌باشى و خزانه‌دارى وجوه نظام را جميعا به ميرزا هاشم امين خلوت مرجوع و محول فرمودند و احكام و اوامر عليهء پادشاهى در تفويض هريك از مشاغل خطيرهء عظيمه به عهدهء هريك از ايشان شرف صدور يافت . علاوه برقرارهاى مزبوره راى انور اقدس همايون اقتضاى آن فرمود كه عساكر منصورهء دولت\r\n\r\n","description":"","footnote":"","page_name":" 1589 ","page_number":177},
  {"content":"\r\n\r\nعليه منقسم به شش اردو شوند كه هريك از اردوها در محل مقرر كه بر حسب اقتضاى ارادهء سنيهء همايون مقرر شده با شرايط و لوازمى كه از جانب دولت مشخص است توقف كرده مشغول مشق و نظم و تهيهء لوازم خدمت به‌جهت انتظام داخله مستعد و آماده باشند كه به هرچه از طرف قرين الشرف دولت عليه امر و اشارت رود و به هرطور كه حكم و دستورالعمل صادر مىشود معمول و مرتب دارند و محل اردوها و معسكرهاى نظامى دولت عليه و اسامى سركردگان و ابواب جمعى آنها على سبيل الاجمال از قرارى است كه در ذيل اشارت شده است :\r\nاردوى دارالخلافهء ناصره :\r\nافواج ابواب جمعى نصرة الدوله با افواج ابواب جمعى عليقلى خان آجودان‌باشى .\r\nاردوى آذربايجان :\r\nافواج ابواب جمعى ضياء الدوله محمد رحيم ميرزا و جهانسوز - ميرزا و يوسف خان شجاع الدوله و حسام الدوله و مظفر الدوله و آقاخان و علينقى خان .\r\nاردوى عراق :\r\nافواج ابواب جمعى حشمة الدوله با افواج ابواب جمعى ملك‌آرا و افواج و سوارهء ابواب جمعى عماد الدوله و افواج ابواب جمعى ناصر الملك و مصطفى قلى خان و حاجى قنبر على خان سعد الملك و افواج و سوارهء خمسه و گروس و كردستان و غيره و غيره .\r\nاردوى خراسان و سيستان :\r\nافواج ابواب جمعى مصطفى خان و سوارهء ابواب جمعى شجاع - الدوله و سوارهء ابواب جمعى حيدر قلى خان سهام الدوله و افواج و سوارهء ابواب جمعى مير علم خان حشمة الملك و غيره و غيره .\r\nاردوى گرگان :\r\nبه سردارى اعتضاد الدوله افواج ابواب جمعى حبيب الله خان با افواج ابواب جمعى عباسقلى خان و افواج ابواب جمعى محمد على خان - بيگلربيگى و فوج ابواب جمعى ميرزا كريم خان و فوج ابواب جمعى محمد باقر خان .\r\n\r\n","description":"","footnote":"","page_name":" 1590 ","page_number":178},
  {"content":"\r\n\r\nاردوى فارس و كرمان و اصفهان :\r\nافواج ابواب جمعى حاجى شهاب الملك با افواج ابواب جمعى ميرزا ابراهيم خان سهام الملك و افواج و سوارهء ابواب جمعى ايلخانى فارس و افواج ابواب جمعى رضا قلى خان عرب .\r\nرؤسا و سركردگان جزء نظامى هم كه اسامى آنها در فوق سمت تحرير يافته الحق از چاكران مجرب و مهذب و تربيت شدهء دولت عليه و به زيور صدق و ارادت و جانفشانى هريك على قدر مراتبهم آراسته مىباشند .\r\n\r\nفقرهء دويم :\r\nفقرهء دويم نيز از قرار تفصيل است :\r\nاشخاصى كه به منصب و خدمت نظامى برقرارند اعم از ابناء ملوك غيره ، داخل سلك نوكرى هستند در سلامها و مجالس رسميه كه با لباس نظام و نشان و حمايل هستند نمىتوانند از جا و مقام نوكرى خود تجاوز نمايند . بزرگ و كوچكى و شاهزادگى و غير شاهزادگى ابدا نبايد ملاحظه شود ، در قشون ، مگر از اندازه و درجه و منصب . بىحكم همايون ، از صاحب‌منصب گرفته الى تابين ، سركرده اذن ندارد يك نفر را اخراج كند . وقت جنگ حكم على حده دارد . سركرده اذن ندارد احدى از تابين را به خدمت مخصوص خودش از فراشى و مهترى و غيره وا دارد مگر ياور كه دو نفر و سلطان يك نفر حق دارند به خدمت خودشان وا دارند . اسلحهء سرباز بايد پاك و تميز باشد . دولت اسلحه را به سركردهء كل داده از او سند مىگيرد . اگر تفريط شود غرامت و قيمت آن را از سركردهء كل خواهد گرفت . مواجب و سيورسات و چادر و ملبوس و كل لوازم قشون را تمام و كمال بىنقص از ديوان بگيرند و بعينها به نوكر برسانند . هرگاه ديده شود سربازى با لباس سربازى مشغول فعلگى است البته از رئيس او مؤاخذه مىشود .\r\nتكليف صاحب‌منصبان اين است كه سرتيپ اول نوكر و مال زياده از تفصيل ذيل نگاه ندارد :\r\nنوكر : پيشخدمت دو نفر ، قهوه‌چى يك نفر ، فراش چهار نفر ، آبدار دو نفر ، فراش خلوت يك نفر ، جلودار دو نفر ، آشپز يك نفر ، مهتر دو نفر ، قاطرچى دو نفر ، ساربان دو نفر ، ناظر يك نفر .\r\n\r\n","description":"","footnote":"","page_name":" 1591 ","page_number":179},
  {"content":"\r\n\r\nمال : اسب دوازده رأس ، قاطر چهارده راس ، شتر چهارده‌نفر .\r\nچادر : پوش قلندرى يك باب ، چادر جزء پنج باب .\r\nتكليف سرتيپ دوم در كل اين مراتب نصف تكليف سرتيپ اول است و تكليف سرهنگ نصف تكليف سرتيپ دويم است . در سوار هم آن كه دو هزار سوار دارد رتبهء سرتيپى اول و آن‌كه هزار سوار دارد رتبهء سرتيپى دوم و آن كه پانصد نفر سوار دارد رتبهء سرهنگى دارد . سرتيپى كه يك فوج دارد اسم سرتيپى از او برداشته نمىشود و مواجب سرتيپى هم به او داده مىشود . اما آن فوج ديگر سرهنگ لازم ندارد اگر سرهنگ داشته باشد از صاحب‌منصبان خارج از فوج محسوب خواهند شد .\r\nصاحب‌منصبان خارج از فوج كلا مواجب شش ماهه خواهند گرفت تا وقتى كه به خدمتى مأمور شوند آن وقت ساليانه مواجب داده مىشود .\r\nهر قسمى از قشون كه اين اشخاص مفصله را لازم دارند به آنها داده مىشود : نايب آجودان سه نفر ، مهندس يك نفر ، مشاق دو نفر ، طبيب و جراح سه نفر . اگر صاحب‌منصبى بميرد هرگاه اولاد قابل دارد كه كفايت آن منصب را بكند به جاى پدرش برقرار مىشود و اگر طفل است ثلث مواجب پدرش به او داده مىشود تا در مدرسهء مباركهء دارالفنون تربيت شود . اگر در جنگ كشته شود امتيازى به اولاد او داده مىشود كه در همهء مجالس و محافل سرافراز باشد .\r\nمنصب نظامى به رشوه و تعارف به احدى داده نمىشود و صاحب‌منصب نظام و غير نظام بىخيانت و تقصير ثابت از شغل و عمل معزول نمىشود .\r\nقوانين اردوها و تنبيهات نظامى از قرار كتابچه‌هاى على حده است كه بعد از اين طبع خواهد شد . انتهى .\r\nمناسبات اسلاميه و كثرت روابط از هر مقوله ما بين دولتين عليتين اسلام در پيشگاه نظر همايون اعليحضرت شاهنشاهى اقتضاى آن نمود كه نسبت به دولت عليهء عثمانى و شخص اعليحضرت سلطانى دليل دوستى و احترام‌گذارى تازه اقامه فرمايند لهذا دراين موقع جناب مشير الدوله حاجى ميرزا حسين خان را كه موقة اجازهء كسب شرف حضور اقدس همايون يافته و در مدت اقامت دربار آن‌دولت از حسن مراودات سفيرانهء خود بر تشييد مبانى و داد بين‌الدولتين افزوده و آثار و علايم آن را در نزد اولياى فخام هر دو دولت به منصهء شهود آورده بود از درجهء وزير -\r\n\r\n","description":"","footnote":"","page_name":" 1592 ","page_number":180},
  {"content":"\r\n\r\nمختارى و ايلچيگرى مخصوص ارتقاء و به تفويض رتبهء سفارت كبرى مزيد عز و اعتلاء داده برودوش او را به تشريف ثمين جبهء ترمه و شمسهء مرصع به الماس محلى فرمودند .\r\nروز سه‌شنبه دويم شهر شعبان المعظم موكب فيروزى كوكب همايون تشريف‌فرماى قورخانه و جباخانهء مباركه گشته جناب علاء الدوله در انتظام و ترقيات صنايع جباخانه و قورخانه و راه انداختن چرخ ام الاسباب كمال سعى و اهتمام را به عمل آورده پسند خاطر خطير همايون شده معزى اليه را به اعطاى نشان تمثال بىمثال همايونى سرافراز و قرين هزار گونه مفاخرت و اعزاز فرمودند . از اين موهبت عظمى و عطيهء كبرى كه در حق معزى اليه مبذول افتاد سر مفاخرت و مباهات بر اوج سماوات سائيد .\r\nچندى قبل كه حيدر قلى خان ايلخانى سهام الدوله به مشهد مقدس رفته بود بعضى از تراكمه فرصت غنيمت شمرده به قلعهء حيدرآباد كه در حد سمنقان واقع است تاختى برده بعد از مراجعت ، ايلخانى با جمعى از قشون ظفرنمون به قلعهء راز كه سرحد است رفته و از راز به قارى - قلعه كه مسكن و محكمهء كل طوايف تركمان است و سى فرسنگ مسافت دارد يك شبانه‌روز ايلغار كرده در آنجا بعد از جنگى سخت تدميرى به سزا از طوايف طاغيه نموده است .\r\nنواب و الا مؤيد الدوله پيشكار مملكت آذربايجان به يك قطعه نشان ذىشان امير تومانى قرين افتخار آمدند .\r\nغلامحسين خان پسر مرحوم عليقلى خان نايب آجودان‌باشى به‌همين منصب سرافراز گرديد .\r\nكتاب تحفة الناصريه مشتمل اشعار منتخبهء عرب طبع شده و به فروش مىرسد . ايضا كتاب اندرز قابوس را حاجى محمد خان حاجب الدوله به طبع رسانيده است .\r\nروز پنجم رمضان در شكارگاه دوشان تپه پلنگى شكار شست مبارك شد .\r\nاين اوقات اعتضاد الدوله داعى حق را لبيك اجابت گفته حكومت استراباد را به عهدهء اعتماد الدوله - پسر آن مرحوم - واگذار فرمودند و\r\n\r\n","description":"","footnote":"","page_name":" 1593 ","page_number":181},
  {"content":"\r\n\r\nمحمد على خان بيگلربيگى به نيابت حكومت استراباد برقرار گرديد و عين الملوك پسر ديگر مرحوم اعتضاد الدوله به منصب نظارت و خوانسالارى و لقب عين الملكى سرافراز شد و حاجى ميرزا يحيى خان كما فى السابق به نيابت حكومت مازندران مباهى مىباشد .\r\nنواب و الا بهرام ميرزا معز الدوله به حكمرانى ولايت عربستان و بروجرد و اعطاى يك ثوب جبهء شمسه مرصع سربلند آمدند و ميرزا - زكى مستوفى به وزارت نواب معزى اليه و خلعت همايون نايل آمد .\r\nانتظام افواج و سواره و نوكر مازندران و استراباد را نيز مخصوصا بر عهدهء كفالت نواب و الا حشمة الدوله نايب سردار كل و وزير جنگ واگذار فرمودند .\r\nنواب و الا فرهاد ميرزا معتمد الدوله حكمران كردستان به يك قطعه نشان امير تومانى مكلل به الماس قرين اختصاص گرديدند .\r\nعلى خان پيشخدمت خاصه به منصب تحويلدارى وجوه نظام سرافراز آمد .\r\nمحمد مهدى خان كه به منصب كشيكچىباشيگرى مسبوق بود مجددا به اين منصب مفتخر گشت .\r\nاين اوقات ، مجددا شجاع الدوله امير حسين خان ايلخانى شادلو و حيدر قلى خان سهام الدولهء ايلخانى زعفران‌لو در صحراى اتك آخال بر طايفهء تكهء مروى آخال‌نشين تاخته به كلى اين طايفهء طاغيه را مقهور بلكه نابود نمودند .\r\nاحتشام الملك پسر مرحوم احتشام الدوله به حكومت كاشان برقرار آمد .\r\nاين بندهء مؤلف كه دراين وقت به منصب پيشخدمتى خاصه و جنرال آجودانى حضور مبارك سرافراز بود در ترجمهء كتب تواريخ و جغرافيا و انكشاف ينگى دنيا مساعى موفوره نموده حكم همايون شد كه بعد از اين‌روزنامه‌هاى دولتى به ترجمه‌هاى فدوى مذيل باشد .\r\nسليمان خان سرتيپ اول افشار به حكومت و سردارى استراباد سرافراز گرديد .\r\nميرزا على اكبر خان از ادارهء وزارت علوم به نيابت حكومت ملاير\r\n\r\n","description":"","footnote":"","page_name":" 1594 ","page_number":182},
  {"content":"\r\n\r\nو تويسركان و لقب مقرب الخاقانى مفتخر گشت .\r\nنواب و الا حشمة الدوله نايب وزير جنگ به لقب جليل امير - جنگى درجهء اختصاص يافتند .\r\nانتظام تمامى اطبا و جراحان نظام به عهده كفايت نواب و الا اعتضاد السلطنه وزير علوم موكول آمد .\r\nميرزا عبد الرحيم خان وزير مختار دولت عليه كه مقيم پطرزبورغ بود ملقب به ساعد الملك شد .\r\nحاجى ميرزا على مشكوة الملك به حكومت همدان منصوب گرديد .\r\nمحمد تقى خان افشار پيشخدمت خاصه و امير آخور اصطبل توپخانه به يك قطعه نشان از درجهء دويم سرتيپى و حمايل مخصوص آن سرافراز آمد .\r\nروز شنبه ششم ماه ذيحجه ده ساعت و سى دقيقه و چهل و سه ثانيه از روز گذشته نير اعظم از برج حوت به حمل تحويل نمود و سلام خاص در تالار شمس العماره انعقاد يافت و روز يك‌شنبه هفتم سلام عام در تالار تخت مرمر منعقد گشت .\r\nحضرت شاهنشاه‌زادهء افخم اكرم و الا نايب السلطنه دام اقباله العالى را به منصب جليل و لقب نبيل « امير كبير » درجهء امتياز عنايت فرمودند و به اعطاى يك ثوب سردارى شمسه مرصع و يك قطعه گل كمر مكلل به الماس حضرت اشرف امجد معظم اليه مباهى گرديدند .\r\nنواب و الا حشمة الدوله به حكمرانى مملكت خراسان منصوب و عزيز خان سردار كل كما فى السابق به سردارى كل نظام و غير نظام سرافراز گرديد .\r\nميرزا محمد رئيس دفترخانه و نايب اول وزارت امور خارجه به اعطاى يك قطعه نشان شيروخورشيد از درجهء اول سرتيپى با حمايل مخصوص آن مفتخر گرديد .\r\nمحمد آقاى سرهنگ نايب اول سفارت دولت عليه مقيم در دربار دولت انگليس به اعطاى منصب سرتيپى از درجهء سيم و حمايل مخصوص آن سربلند آمده كه به محل مأموريت خود روانه گردد .\r\nميرزا محمد على خان اصفهانى شمس الشعراء مرحوم شد .\r\n\r\n","description":"","footnote":"","page_name":" 1595 ","page_number":183},
  {"content":"\r\n\r\n\r\nوقايع عظيمه و سوانح عمده كه دراين سال در تمام روى زمين و اقطار عالم سانح و واقع گرديد\r\n\r\nاتائونى ينگىدنيا :\r\nانتخاب رعيت ژنرال گران را به رياست .\r\n\r\nاسپانيا :\r\nنيابت سلطنت و اختيار كل دولت را رعيت به مارشال سرانه گذاشتند .\r\nشورش اهالى جزيرهء كوبا با كمال شدت . و با و تب زرد نيز دراين جزيره شايع است .\r\n\r\nانگليس :\r\nمخارج جنگ حبشه كه به مجلس وكلاى ملت عرضه داشتند به هجده كرور ليره كه هر ليره عبارت از بيست و پنج هزار است رسيده است .\r\nفوت لرد دربى رئيس طايفهء توريها در سن هفتاد سالگى .\r\n\r\nايطاليا :\r\nتولد پسر وليعهد در شهر ناپل و ملقب نمودن او را به شاهزادهء ناپل .\r\n\r\nبلژيك :\r\nفوت وليعهد پسر واحد پادشاه در سن نه سالگى .\r\n\r\nروس :\r\nشورش طايفهء قالموق و قرقيز و تصرف نمودن آنها شهر اولاركس را در حوالى دشت و بعد از تعاقب نمودن قشون روس آنها را پناه بردن آنها به خان خيوه .\r\nفرستادن امير بخارا سفير و پسر خود را به‌طور گروى به پطرزبورغ و كاستن شوكت امير بخارا به واسطهء تصرف روس تقريبا نصف مملكت او را و هر سال نيز مجبور است به‌جهت مخارج جنگ مبلغى به كارگزاران روس تسليم نمايد و پسر بزرگش نيز به او ياغى است .\r\nبخشش اعليحضرت امپراطور تقصيرات شميل را .\r\n\r\nژاپن :\r\nاجراى قواعد و قوانين جديده .\r\n\r\n","description":"","footnote":"","page_name":" 1596 ","page_number":184},
  {"content":"\r\n\r\nاجازهء دخول فرنگيها در اغلب بنادر .\r\nقرار دادن شهر يد « 1 » را رسما پايتخت دولت .\r\nسفراى فرانسه و انگليس و ايطاليا و هلاند و پروس و اتائونى دراين پايتخت من بعد سفارتخانه خواهند داشت .\r\nايجاد مجلس شوراى دولتى كه اجزاى آن تمام ديموسها ( يعنى نجبا و اعيان ) هستند .\r\n\r\n\r\n","description":"","footnote":"\r\n( 1 ) -  Yedo - Tokyo \r\n","page_name":" 1597 ","page_number":185},
  {"content":"\r\n\r\n\r\nشرح وقايع سال بيست‌وسيم سلطنت و تاجدارى اعليحضرت اقدس خسرو صاحبقران دام ملكه و عز نصره مطابق با سنهء هزار و دويست و هشتاد و شش هجرى ئيلان‌ئيل تركى\r\nدراين سال فرخنده‌فال عموم رعايا و برايا و صنوف خدم‌وحشم از ارباب سيف و قلم مشمول توجهات خاطر خطير ملوكانه بودند .\r\nحكومت اصفهان را مستقلا به ميرزا فتحعلى خان صاحب‌ديوان مفوض و معزىاليه را به لقب جنابى مفتخر و به اعطاى يك ثوب جبهء ترمهء پولك‌دوز شمسه مرصع سرافراز فرمودند .\r\nنظر به خدمات مرحوم محمد اسماعيل خان وكيل الملك ، مرتضى - قلى خان پسر آن مرحوم را به لقب وكيل الملكى و حكمرانى كرمان و بلوچستان سرافراز فرمودند .\r\nميرزا خانلر منشى وزارت امور خارجه كه در مأموريت لندن و تحريرات وزارت خارجه به‌طور شايستگى از عهده برآمده به منصب كارگزارى مهام خارجهء گيلان و نشان و حمايل از درجهء سرهنگى سرافراز شد .\r\nميرزا نظام مهندس معدن‌شناس مأمور پيدا نمودن معدن شده و بعضى معادن هم پيدا نمود .\r\nروز ششم شهر صفر المظفر كه عيد مولود مسعود همايون است در تالار تخت مرمر سلام عام منعقد و شاهزاده سام ميرزا كه از مدحت\r\n\r\n","description":"","footnote":"","page_name":" 1598 ","page_number":186},
  {"content":"\r\n\r\nسرايان خاص اين دولت جاويد اختصاص است به لقب شمس الشعرائى سرافراز گرديد .\r\nنواب و الا نصرة الدوله كه به انتظام امور توپخانه برقرار بودند به منصب نيابت وزارت جنگ سرافراز گرديدند .\r\nسواره و ايل كرد و ترك مازندران را به كريم خان سرتيپ ابواب - جمع فرمودند .\r\nميرزا جهان معدنچى نيز مأمور انكشاف معادن گرديده و بعضى معدنها پيدا نمود .\r\nمحمد رحيم ميرزاى ضياء الدوله كه از شاهزادگان كافى است به نظم و تنسيق امور شميران مأمور گرديد .\r\nلقب و منصب معير الممالكى را بر حسب استدعاى امير دوستعلى خان معير الممالك به امير دوست محمد خان ولد مشاراليه مرحمت فرمودند .\r\nعلى خان پيشخدمت خاصه ملقب به امين صره گرديد .\r\nآقا خان سرتيپ را ملقب به صمصام الدوله فرمودند .\r\nحبيب الله خان سرتيپ اول تنكابنى به لقب ساعد الدوله سرافراز آمد .\r\nعليقلى خان سرتيپ و رئيس كل تلگرافخانه‌هاى ممالك محروسه ملقب به مخبر الدوله گرديد .\r\nميرزا حسين خان پسر مرحوم حاجى ميرزا مسعود وزير دول خارجهء سابق نيابت وزير امور خارجه يافت .\r\nموكب همايون تشريف‌فرماى شهرستانك و قريهء دونا و گچسر مىباشد .\r\nميرزا زكى خان سرهنگ قورخانهء مباركه به منصب سرتيپى قورخانه سرافراز شد .\r\nفوج سيلاخورى بروجرد كه سه سال قبل اخراج شدند مجددا آنها را در مأخذ هزار نفر برقرار كرده و سرتيپى فوج مزبور را به محمد - كريم خان سرتيپ مرحمت فرمودند .\r\nتلگراف استراباد كه مقرر شده بود از راه سمنان و شاهرود و بسطام كشيده شود از سمنان گذشته است .\r\n\r\n","description":"","footnote":"","page_name":" 1599 ","page_number":187},
  {"content":"\r\n\r\nعلى خان سرتيپ كارپرداز اول دولت عليه مقيم تفليس به نشان و حمايل سرتيپى سرافراز گرديد .\r\nميرزا مهدى خان منشى وزارت امور خارجه به اعطاى يك قطعه نشان شيروخورشيد از درجهء سرتيپى با حمايل مخصوص آن مباهى آمد .\r\nميرزا احمد خان منشى كه در وزارت امور خارجه متصدى كارهاى عمده بود به اعطاى يك قطعه نشان شيروخورشيد از درجهء سرهنگى و حمايل مخصوص آن سرفرازى حاصل نمود .\r\nموكب همايون روز هشتم جمادى الثانيه از شهرستانك به سلطنت‌آباد نزول اجلال فرمودند .\r\nجناب مسيو بكر كه به‌سمت وزير مختارى از جانب دولت روس مأمور اقامت دربار دولت عليه بود از اول ورود به سرحد شرايط اعزاز و احترام سفراى بزرگ و وزراى مختار دربارهء جناب معزىاليه به وجه اكمل به عمل آمده بعد از ورود به دارالخلافه در سيم رجب به حضور مهر ظهور مبارك مشرف شد .\r\nآقا ابراهيم آبدارباشى خاصه به لقب امين السلطانى و خلعت همايون سرافراز گرديد .\r\nعلينقى خان پسر كاظم خان فراشباشى به سرهنگى فوج قهرمانيهء شقاقى برقرار آمد .\r\nچندى قبل فتحى در اورامان اتفاق افتاده تفصيل آن اين اوقات به دارالخلافه رسيد و از قرار ذيل است :\r\n\r\nتفصيل فتح اورامان كردستان\r\nبلوك اورامان كه از طرف كردستان سرحد دولتين ايران و عثمانى و در جبال شامخهء سخت واقع است سكنه و رؤساى آن بلوك چنان كه عادت ايلات و احشام اغلب دول است هميشه باطنا ياغى و راهزن بوده ولى به ظاهر گاهى اطاعت ولاة كردستان را كرده و گاهى قدم از جادهء اطاعت بيرون نهاده تا آن‌كه نواب و الا معتمد الدوله فرهاد ميرزا كه شاهزادهء\r\n\r\n","description":"","footnote":"","page_name":" 1600 ","page_number":188},
  {"content":"\r\n\r\nكافى ذىشان بود به حكمرانى كردستان مأمور شد . در سال قبل كه به حدود اورامان رفت حسن سلطان را كه يكى از قطاع الطريق بود و در آنجا اقتدار و اختيار پيدا كرده به سزاى عمل خود رسانيده نظم درستى در كار اورامان داده بود و چون به حكم خسرو اسكندرشان بناى قلعهء مريوان كه سد محكم به‌جهت آن طايفهء يأجوج صفت بود بنا نهاد و خود به سركشى قلعه و نظم اورامان با جمعى معدود رفته بود آن طايفهء بىتربيت على الغفلة بر شاهزاده و كسان او شبيخون و صدمه به همراهان او وارد آورده بعضى اسباب معتمد الدوله را به غارت برده جمعى از نوكرهاى معزى اليه مقتول شده و خود با جمعى به سنندج مراجعت كرده تفصيل را به عرض اولياى دولت رسانيد . اين حركت ناشايسته از آن طايفهء ياغى طاغى بر اولياى دولت گران آمده حاجى قنبر على خان سعد الملك را به رياست عسكر مأمور فرموده و از طرفى مصطفى قلى خان اعتماد السلطنه با فوج قراگوزلو و فوج خمسه مأمور شدند كه به صوابديد معتمد الدوله با فوج كردستان و سوارهء سقز و بانه دفع شر اين فرقه را نموده اگرچه مكان سخت و جبال صعب المسلك بود به‌طورى كه رؤساى آنها مثل سعيد سلطان و غيره مىگفتند اگر چندين هزار لشكر بيايد بر ما غلبه نخواهد كرد و اگر دولتين ايران و عثمانى هم اتفاق كنند از عهدهء سختى مكان ما برنخواهند آمد ، معتمد الدوله اعتنائى به آنها نكرده سه فوج و دو عرادهء توپ و قوپوز از طرف يمين به شاميان و كلوبن مأمور ساخت . در اواسط ماه صفر با تفنگچى بانه و سقز كه به اردو ملحق شده بود در تپهء شيخ سليمان كه محاذى دربند كلوبن است رحل اقامت انداختند و در غرهء ربيع الثانى جنگى درآن دربند اتفاق افتاد . چون مكان سخت و پرخار و درخت بود لشكر منصور چندان صرفه نبردند . باوجود اين از صدمهء توپ مخذول و منكوب برگشته شب بيست و هشتم ربيع الثانى به عون يزدانى و اقبال سلطانى حاجى سعد الملك و آقا خان سرتيپ پسر مظفر الدولهء مرحوم با افواج خمسه و سوار ايلات و سوارهء خمسه و توپچى و توپخانه از راه ويسه و مرين برآن جبال عروج كردند و بر دربند دزلى داخل شدند .\r\nاهالى دزلى از صداى شيپور از خواب غفلت بيدار شدند . چون به‌جهت عبور قشون اردوى اعتماد السلطنه از آب سيروان ، اغلب تفنگچيهاى اورامانى سعيد سلطان به‌طرف لهون رفته بودند ، وقتى كه از تسخير\r\n\r\n","description":"","footnote":"","page_name":" 1601 ","page_number":189},
  {"content":"\r\n\r\nدزلى خبر شدند به هيئت اجماع به عزم قتال آمدند . نايرهء حرب اشتعال يافت و رئوس از اعناق افتاد و چند نفر از رؤساى آن قوم مقتول شدند و به اقبال شاهنشاهى شكست فاحش خورده و تا حول‌وحوش بدرانى قشون ظفرنمون آنها را تعاقب كردند و آنجا را تصاحب نمودند و پس از اين شكست زيست را در آنجا محال دانسته تا شهرزور شتافتند و افواج سه‌گانه و تفنگچى سقزى و مريوانى و بانه دادمردى دادند . دو فوج و سه عراده قوپوز از طرف يسار به رفع فتنهء نوسود مأمور شد . محمد - سعيد سلطان پل چوبين را كشيده و سنگرها را بسته به عزم جدال نشسته بودند . لشكر منصور روز ورود به يورش چشمهء آب را كه در دست آنها بود گرفتند . شب بيست و يكم جمادى الثانيه اعتماد السلطنه بىخبر مارپيچ و سنگر را تا كنار رودخانهء مريوان برد . صبح يك فوج افشار به سركردگى بيوك خان سرتيپ هم سنگرى ديگر بسته و شناوران هر دو فوج از موج احتياط نكرده از آب لشا گذشته سنگرهاى آنها را گرفتند . روز بيست و چهارم تفنگچى هر دو اورامان به عزم رزم پيش آمدند و مغلوب شده برگشتند . روز دويم جمادى الاولى با شيپور و بالابان به نوسود روانه شدند .\r\nدر عرض راه رحمن و عثمان پسران سعيد سلطان به جنگ آمدند و شكست خورده برگشتند و پرچم ماه چم در نوسود كه پايتخت لهون است افراشته شد . الحق سران و سركردگان و آحاد و افراد قشون ظفرنمون كمال خدمت را كرده و هريك مورد مراحم همايون شدند .\r\nمرتضى قلى خان وكيل الملك حكمران كرمان و بلوچستان به اعطاى يك قطعه نشان شيروخورشيد با حمايل مخصوص آن از درجهء اول سرتيپى قرين مفاخرت آمد .\r\nنظر به كفايات جناب حاجى ميرزا حسين خان مشير الدوله سفير كبير دولت عليهء ايران مقيم اسلامبول به اعطاى يك رشته حمايل آبى و يك رشته بند كاغذ مرصع جناب معزى اليه را قرين اختصاص فرمودند .\r\nنواب ضياء الدوله به اعطاى يك قطعه تمثال بىمثال همايون سرافراز گرديد .\r\nحاجى ميرزا يحيى خان نايب الحكومهء مازندران به يك قطعه نشان شيروخورشيد و يك رشته حمايل از درجهء سرتيپى قرين افتخار آمد .\r\nروز بيست و سيم رجب متعلمين مدرسهء مباركهء دارالفنون را امتحان\r\n\r\n","description":"","footnote":"","page_name":" 1602 ","page_number":190},
  {"content":"\r\n\r\nفرموده مراتب ترقيات آنها و اهتمامات نواب و الا اعتضاد السلطنه وزير علوم معلوم رأى صواب‌نماى ملوكانه گرديده يك ثوب سردارى شمسهء مرصع به نواب معظم اليه مرحمت فرمودند .\r\nچون محمد ابراهيم خان معمارباشى عمارتى جديد حسب الامر در جاجرود بنا نموده كه پسند خاطر اقدس ملوكانه افتاد مشاراليه به اعطاى يك قطعه گل كمر و نشان و حمايل از درجهء سرتيپى سرافراز شد .\r\nنصر الله خان سرتيپ فوج فراهانى به لقب نصر الملكى مفتخر گرديد .\r\nميرزا محمد على مستوفى ولد مرحوم ميرزا محمد حسين عضد الملك ملقب به صدر ديوانخانه گرديد .\r\nحاجى شريف خان مستشار لشكر حاكم ترشيز و تربت بر حسب استدعاى نواب و الا حشمة الدوله حكمران خراسان به لقب مستشار الدوله مباهى آمد .\r\nحاجى محسن خان شارژدافر دولت عليهء ايران مقيم لندن به اعطاى منصب وزير مقيمى دربار دولت انگليس برقرار گرديد .\r\nمحمد آقاى سرتيپ كه نايب اول سفارت دولت عليه و مقيم لندن بود و به دارالخلافهء باهره احضار شده به منصب مستشارى سفارت و خلعت همايون سرافراز و روانهء محل مأموريت خود گرديد .\r\nنواب و الا عماد الدوله حكمران كرمانشاهان و لرستان و نهاوند را احضار به دارالخلافه نمودند و روز عيد فطر نواب معظم اليه را به نشان از درجهء سيم امير نويانى سرافراز فرمودند .\r\nكاظم خان فراشباشى ملقب به حاجب الدوله گرديد و حسينقلى خان ولد معزىاليه به سركردگى يكصد نفر از سوارهء نصرت ابواب جمعى حسينقلى خان سرتيپ سرافراز آمد .\r\nحاجى ميرزا على مشكوة الملك به منصب وكيل الرعايائى كل ممالك محروسه برقرار گشت .\r\nدكتر طولوزان حكيمباشى مخصوص حضور همايون به اعطاى يك قطعه تمثال بىمثال مبارك قرين افتخار گرديد .\r\nامين حضور پيشخدمت خاصهء شريفه را مأمور تنظيفات و انتظامات شهر دارالخلافه و حوالى آن فرمودند .\r\n\r\n","description":"","footnote":"","page_name":" 1603 ","page_number":191},
  {"content":"\r\n\r\nنواب و الا حشمة الدوله حكمران خراسان در تدمير طوايف تراكمه اهتمامات نموده و قارى قلعه وطژن و قلعهء موسوم به قوشه را كه از قلاع بزرگ طايفهء طاغيه است فتح نموده‌اند .\r\nغلامحسين خان سپهدار به وزارت عدليه برقرار و منصوب گرديد .\r\nچون به‌جهت برخى مواد سرحديهء دايره ما بين دولتين عليتين ايران و عثمانى بايد كميسيونى از سران نيز مأمور و روانهء سرحد شود ، ميرزا محبعلى ناظم دفترخانهء مباركه كه در جزء سفارت كبراى لندن و سفارت اسلامبول و غيره خدمات كرده بود به اعطاى خلعت همايون سرافراز و به‌جهت مقصود مزبور مأمور سرحد شد .\r\nنظر آقا كه در سفارت اين دولت در مأموريت پطرزبورغ و پاريس و در وزارت خارجه خدمات كرده بود به منصب شارژدافرى و اقامت دربار دولت فرانسه و خلعت همايون و نشان شيروخورشيد از درجهء سيم سرتيپى و حمايل مخصوص آن سرافراز شده كه روانهء محل مأموريت خود گردد .\r\nميرزا عبد الله نايب اول سفارت به لقب خانى و مستشارى سفارت برقرار گرديد .\r\nميرزا احمد خان نايب دويم سفارت به نيابت اول نايل گرديد .\r\nبعضى بنائيها حسب الامر در استراباد كرده‌اند از جمله آق قلعه را مشغول تعمير مىباشند و پل حاجى قرا كه مقرر بود كه به اتمام آن اهتمام شود اين اوقات بيست و چهار چشمه پل كه يك صد و بيست ذرع طول و شش ذرع و نيم عرض دارد در كمال استحكام ساخته شده .\r\nميرزا زكى پيشكار عربستان و بروجرد ملقب به ضياء الملك گرديد .\r\nنواب شعاع السلطنه فتح الله ميرزا بن خاقان مغفور در ماه رمضان در دارالخلافه داعى حق را لبيك اجابت گفت .\r\nجناب شيخ عبد الحسين مجتهد نيز در همين ماه در عتبات عاليات به جوار رحمت الهى پيوست .\r\nموكب همايون روز يك‌شنبه بيستم شهر شوال از دارالخلافهء باهره به عزم سفر خيريت اثر گيلان انتهاض فرمود . در غياب موكب مسعود شاهانه ، حضرت شاهنشاه‌زادهء امجد اكرم نايب السلطنه امير كبير و جناب\r\n\r\n","description":"","footnote":"","page_name":" 1604 ","page_number":192},
  {"content":"\r\n\r\nاجل آقاى مستوفى الممالك به مهام ملكى مىپردازند . از وزراى عظام نواب و الا اعتضاد السلطنه وزير علوم و وزير امور خارجه و ظهير الدوله ملتزم ركاب اعلى مىباشند و تفصيل اين سفر خيريت اثر از قرار ذيل است :\r\nموكب مقدس دو روز در كن و دو روز در عمارت سلطانى كرج اقامت فرمود .\r\nروز بيست‌وپنجم شوال سنقرآباد مضرب خيام جلال گرديد .\r\nروز بيست و هشتم به قشلاق كه انتهاى خاك ساوجبلاغ و ابتداى خاك قزوين است تشريف ورود ارزانى فرمودند .\r\nروز بيست و هشتم به عبدل‌آباد و روز بيست و نهم ساحت هزار - جريب به ورود مسعود شاهانه مزين گرديد . جناب علاء الدوله حكمران اين مملكت در تشريفات مقدم مبارك مساعى جميله نموده بود .\r\nسلخ شوال به قزوين و غرهء ذيقعده از قزوين به قريهء آقابابا تشريف‌فرما شدند .\r\nروز دويم قريهء بكندى از توابع قزوين منزلگاه اردوى همايون گشته يك روز در اينجا اطراق شد .\r\nروز چهارم به درهء ملاعلى كه از خاك طارم سفلى است توجه فرمودند . در اينجا نيز يك روز اطراق شد و چون طارم سپرده به نواب و الا اعتضاد السلطنه وزير علوم است در عبور از خاك طارم لوازم تشريفات مقدم مبارك را در كمال خوبى فراهم آوردند . امير الامراء العظام مجد الدوله حكمران گيلان كه در بكندى به خاكپاى مبارك مشرف آمد از ملا على حسب الامر به محل حكمرانى خود معاودت نمود . روز ششم پل لوشان كه اول خاك گيلان است محل اردوى همايون بود .\r\nروز هفتم تشريف‌فرماى منجيل گرديده در حرزه ويل كه نيم فرسنگ بالاى منجيل و مكانى نهايت باصفا و خوش‌هواست نزول اجلال فرمودند و يك روز دراين محل اطراق شد و سروحرزويل كه بيست و يك ذرع بلندى آن است و هفت ذرع قطر دارد معروف است . درخت زيتون نيز در اينجا بسيار است .\r\nروز نهم ماه به رستم‌آباد تشريف ورود ارزانى فرمودند و حين عبور از پل منجيل ، جناب حاجى ملا رفيع مجتهد كه از اجلهء علماست\r\n\r\n","description":"","footnote":"","page_name":" 1605 ","page_number":193},
  {"content":"\r\n\r\nو حسب الامر همايون در تعمير اين پل مواظبت نموده به حضور مبارك مشرف گرديد و چون چشمه‌هاى جديد البناى پل بسيار خوب و مستحكم ساخته شده بر توقير و اعزاز جناب مشاراليه افزودند . هم در كنار پل اسباب چرخ سكه كه براى ضرابخانهء دولت عليه حسب الامر از فرنگستان ابتياع و حمل نموده‌اند از لحاظ نظر انور ملوكانه گذشته مقرر فرمودند نواب و الا اعتضاد السلطنه وزير علوم اسباب مذكور را روانهء دارالخلافه كنند و محمد حسين خان ريش سفيد قاجار قوانلو با پانزده‌نفر از قاجاريه مأمور شدند كه آن اسباب را با عراده و باركش به دارالخلافه ببرند .\r\nروز دهم ماه ، جنگل امامزاده هاشم و كنار رودخانهء سفيد رود به ورود مسعود شاهانه زينت يافت . ساعد الدوله در اينجا شرف‌اندوز خاكپاى مبارك شد .\r\nروز يك‌شنبه يازدهم ماه ذيقعده باليمن و السعادة شهر دارالمرز رشت را به قدوم بهجت لزوم مبارك آراستند و علما و اعيان و عموم اهل بلد در پذيرائى مقدم خسروانه حد شادمانى و جانفشانى را به عمل آوردند .\r\nاز روزى كه موكب اقدس از حرزه ويل بدين سمت نهضت و عزيمت فرمود نهايت بر ملتزمين ركاب مقدس خوش گذشت و راهى كه در سوابق ، اصعب مسالك بود طورى خوب ساخته شده كه تمام اين شانزده فرسنگ خيابانى مسطح بود و به جاى جهنم دره معروف بهشتى مصفا و به هرگونه صفا موصوف مىنمود . در سمت راست همه‌جا رودخانهء سفيدرود و جنگلها و كوههاى سبز بلوك رحمت‌آباد و در سمت چپ جنگلهاى عظيم و كوههاى اخضر و بنفشه‌زار و بساتين زيتون بلوك رودبار مايهء بهجت خاطر خطير ملوكانه مىگرديد .\r\nروز يازدهم ماه كه روز دويم ورود مسعود همايون به رشت بود ژنرال قولى بكين حاكم بادكوبه و توابع كه از جانب اعليحضرت امپراطور روس با جمعى از حكام و صاحب‌منصبان قفقاز به تهنيت ورود موكب اقدس آمده بود بار حضور مهرظهور مقدس يافت و در همين روز قونسولهاى دول متحابهء فرانسه و انگليس كه متوقف رشت بودند شرفيابى حاصل نمودند . روز دوازدهم ابتدا علماى گيلان و لاهيجان و فومن به زيارت جمال مهرمثال شاهانه فايز گرديدند . بعد از آن تمام اعيان و اركان و\r\n\r\n","description":"","footnote":"","page_name":" 1606 ","page_number":194},
  {"content":"\r\n\r\nمستوفيان و عمال و تجار گيلان و سركردگان و خوانين طوالش متعلق به گيلان شرف‌اندوز خاكپاى مبارك شدند . روز سيزدهم و چهاردهم و پانزدهم در رشت اقامت و به مهام ملكى توجه فرمودند و دراين سه روز على التوالى برف مىآمد . روز شانزدهم ماه ، به عزم انزلى ، از رشت انتهاض فرمودند و حسب الامر ، جناب ظهير الدوله در غياب موكب همايون در رشت مشغول انتظام امور بود و جناب علاء الدوله به پيربازار رفته كه مراقب نظم كرجى و كمى اياب‌وذهاب ملتزمين باشد . راه پيربازار با آن‌كه زياده از يك فرسنگ نيست به قدرى سابق براين بد بود كه دو روز عابرين را معطل مىكرد ولى اين اوقات به حكم همايون آن را ساخته‌اند و قريب به اتمام و نهايت آسان و به راحت آمدوشد مىشود . در ابتداى رودخانهء پيربازار ، سركار اعليحضرت شهريارى دام ملكه در نويد ممتازى كه مجد الدوله مخصوص وجود مبارك ساخته بود نشسته و نواب و الا اعتضاد - السلطنه وزير علوم و جناب مؤتمن الملك وزير امور خارجه و مجد الدوله و عضد الملك و معتمد الملك و امين الملك و امين خلوت و امين حضور و حاجب الدوله و حكيم الممالك و ميرزا عبد الوهاب خان نايب الوزاره ( جناب نصير الدوله ) و محمد على خان پيشخدمت خاصه و زيندارباشى و مهديقلى خان پيشخدمت و امين السلطان و قهوه‌چىباشى و آقا رضاى دهباشى و اين بندهء درگاه درآن نويد به شرف التزام حضور همايون مشرف بوديم .\r\nبالجمله در امتداد رودخانهء مزبور كه قريب دو فرسنگ مىباشد ذات كامل الصفات شاهانه تفرج فرموده در اول دهنهء مرداب انزلى ژنرال قولى بكين با كشتى كوچك بخار موسوم به پركاس به استقبال آمده اعليحضرت شاهنشاهى با ملتزمين حضور به آن كشتى نقل فرمودند و ژنرال معزىاليه و ساير صاحب‌منصبان بحرى را كه با او همراه بودند به عواطف ملوكانه سرافراز فرمودند . از اول مرداب تا بندر انزلى كه تقريبا پنج فرسنگ است روى مرداب كرجيهاى بسيار بود كه حمل باروبنهء اهالى اردوى معلى مىنمود . نزديك به اسكلهء انزلى ، كشتيهاى بخار كه محض اتحاد دولتين ايران و روس از جانب دولت روس براى سوارى و خدمت سركار اقدس اعلى آمده بودند صداها به هورا بلند كرده اظهار شعف و شادى نمودند و اسامى آن كشتيها از اين قرار است :\r\n\r\n","description":"","footnote":"","page_name":" 1607 ","page_number":195},
  {"content":"\r\n\r\nكمى پركاس كوچك بخار ، كمى بزرگ بخار مخصوص سوارى همايون موسوم به « شاه » ، كمى آتشى « كاسپين » ، كمى آتشى موسوم به « ميخائيله » .\r\nخلاصه دو ساعت به غروب مانده به عمارت دولتى واقعه در قصبهء انزلى تشريف‌فرما گرديدند .\r\nروز هفدهم كه روز دويم ورود موكب همايون به انزلى بود با جمعى از خواص ملتزمين ركاب اعلى به كشتى بزرگ بخار سوار و به سير بحر خزر توجه فرمودند . صاحب‌منصبان بحرى از مقدم بهجت شيم خسروانه پذيرائى شايانى به عمل آوردند و دو كشتى بزرگ ديگر كه حامل صاحب‌منصبان روس و بعضى از چاكران آستان مقدس بود در دو طرف كشتى همايون به مسافت كمى در كمال سرعت سير مىنمود و هر آن صاحب‌منصبان روس از روى شعف آواز به هورا بلند مىنمودند و مدت سير شاهنشاهى در درياى خزر دو ساعت بود .\r\nروز هيجدهم ماه علماى انزلى شرف زيارت جمال بىمثال شاهانه را استدراك نمودند . بزرگان و اعيان انزلى نيز شرفياب خاكپاى مبارك گرديدند . هم دراين‌روز پنج ساعت به غروب مانده با كشتى بخار كوچك به تماشاى صيد ماهى و شيل تشريف‌فرما شدند و دراين‌روز زياده از چهار هزار ماهى صيد شد .\r\nروز نوزدهم حسب الامر نواب و الا اعتضاد السلطنه و جناب مؤتمن - الملك و معتمد الملك در چادر ديوانخانه نشسته به عرايض مردم از طوالش و غيره رسيدگى نمودند و ذات ملكوتى صفات مقدس در درشكه نشسته با چند نفر از خواص خدام در سمتى كه از ساحل درياى بزرگ به طالش دولاب مىرود تشريف‌فرما شدند .\r\nروز بيستم فقط خاطر مبارك متوجه امور دولتى بود .\r\nروز بيست و يكم حاجى محمد تقى خان حاكم اردبيل به تقبيل ركاب اعلى نايل گرديد و چون دريا آرام بود ، اعليحضرت شاهنشاهى در كشتى بزرگ بخار نشسته قدرى به سير بحر خزر پرداختند .\r\nروز بيست و دويم مجد الدوله از حكمرانى گيلان استعفا نمود و زمام اين امر بزرگ را به كف كفايت جناب مؤتمن الملك وزير امور خارجه داده جناب معزىاليه را به حكومت گيلان سرافراز فرمودند .\r\nروز بيست و سيم با درشكه به كنار درياى بزرگ تشريف بردند و\r\n\r\n","description":"","footnote":"","page_name":" 1608 ","page_number":196},
  {"content":"\r\n\r\nدراين شب عملهء قورخانهء مباركه در روى دريا آتش‌بازى و چراغان بسيار ممتازى نمودند .\r\nروز بيست‌وچهارم نواب و الا اعتضاد السلطنه و جناب مؤتمن الملك و امين الملك به حكم همايون به بازديد باستيانهاى قاضيان و انزلى رفتند و مقرر شد كه لوازم تعمير و اسباب انتظام آنها را فراهم آورند .\r\nروز بيست‌وپنجم علما و اعيان انزلى و اردبيل و غيره به خلاع همايون سرافراز گرديدند . از آنجا كه ژنرال قولى بكين و ساير صاحب - منصبان دولت روس در مدت تشريف‌فرمائى موكب همايون بدين ساحت كمال خدمتگزارى را به عمل آوردند ژنرال معزىاليه به نشان تمثال بىمثال همايون مكلل به الماس سرافراز و ساير صاحب‌منصبان نيز هريك به نشان و حمايل از درجه‌اى كه در خور بود مفتخر گرديده مرخص شدند كه به اوطان خود معاودت نمايند . سيف الملك حاكم طوالش به نشان شير - و خورشيد و حمايل و خلعت همايون مباهى آمد . مير على اكبر خان - دريابيگى به نشان سرهنگى و خلعت همايون نايل گرديد . لطف الله ميرزا سرهنگ توپخانه به نشان و حمايل سرهنگى سرافراز شد . نصر الله خان سرهنگ خارج از فوج به نشان و حمايل سرهنگى و شمشير گل و ته طلا و حكومت كرگان رود مفتخر گشت . امان الله خان به حكومت طالش دولاب و غيره و اعطاى شمشير ته طلا سربلند شد . رحيم خان به حكومت شاندرمين و شمشير ته طلا سرافراز آمد . ساير اعيان و بزرگان و صاحب‌منصبان نظام و غيره نيز به عوارف شاهنشاهى مباهى گرديدند .\r\nروز بيست و ششم از راه منكوده كه كنار رودخانهء مبارك‌آباد واقع است و به راه پيربازار وصل مىشود موكب همايون عازم رشت گرديد .\r\nاين راه را در ايام حكومت مجد الدوله حسب الامر با مخارج گزافى ساخته‌اند و رودخانهء مبارك‌آباد را از اشجار و احجار طورى پاك كرده كه كرجى از آن به سهولت عبور مىنمايد . بالجمله دو ساعت از روز بيست و ششم گذشته بندگان اعليحضرت همايون در كشتى بخار كوچك نشسته و خواص رجال آستان معلى به شرف التزام ركاب اعلى مشرف گرديده ژنرال قولى بكين هم در كشتى ملتزم حضور مبارك آمده تا دهنهء رود مبارك - آباد طى مسافت نمودند در اينجا از كشتى فرودآمده به قايق سوار شده ژنرال معزىاليه را بعد از بذل مراحم خاصه مرخص فرمودند . شش ساعت\r\n\r\n","description":"","footnote":"","page_name":" 1609 ","page_number":197},
  {"content":"\r\n\r\nبه غروب مانده قايق همايون در كنار منكوده ايستاده از قايق به درشكه نقل و تشريف‌فرماى شهر رشت گرديدند . روز بيست و هفتم علما و اعيان دارالمرز را به عواطف و خلاع ملوكانه قرين اختصاص و مباهات فرمودند و انعامات شايسته به سادات و طلاب دادند .\r\nروز بيست و هشتم به قصر ناصريه تشريف‌فرما شده تا وقت عصر آن نواحى به مقدم مبارك مزين بود . روز بيست و نهم به تفرج اصطخر عينك كه در نيم فرسنگى شهر و در طرف شمال و سر راه فومن و طولم واقع است تشريف‌فرما گرديدند .\r\nروز سلخ ذيقعده كه روز آخر توقف موكب مسعود به رشت بود ، تمام اعيان و عمال گيلان و مأمورين متوقف آن سامان به خلاع همايون و عواطف خسروانه سربلند شدند و كارگزاران دول متحابه مقيم رشت را نيز به خلاع فاخره و اشياء نفيسه قرين مفاخرت فرمودند و مقرر شد جناب مؤتمن الملك وزير امور خارجه و حكمران گيلان چند روزى در گيلان توقف نموده مهام اين ولايت را چنان كه بايد در حيز انتظام گذارد .\r\nروز غرهء شهر ذيحجه باليمن و السعاده از شهر دارالمرز انتهاض فرموده تشريف‌فرماى امامزاده هاشم شدند .\r\nروز دوم دراين محل اطراق شد .\r\nروز سيم رستم‌آباد مضرب خيام با احتشام گرديد .\r\nروز چهارم به حرزه ويل نزول اجلال فرمودند .\r\nروز پنجم كنار پل لوشان به مقدم مبارك مزين شد . آقا خان - مظفر الدوله و علينقى خان سرتيپ كه از خمسه به زيارت خاكپاى فرقدسا آمده بودند دراين منزل به تقبيل ركاب اعلى فايز گرديدند .\r\nروز ششم بالاى گردنهء خرزان منزلگاه اردوى معلى گشت .\r\nروز هفتم به منزل آقا بابا و روز هشتم به ظاهر قزوين شرف ورود ارزانى فرمودند .\r\nروز نهم در قزوين اطراق شد و علما و اعيان و شاهزادگان اين بلد به عواطف و خلاع مباركه درجهء اختصاص يافتند .\r\n\r\n","description":"","footnote":"","page_name":" 1610 ","page_number":198},
  {"content":"\r\n\r\nروز دهم كه عيد اضحى بود بعد از تقديم شرايط عيد سعيد به قريهء خاك على تشريف‌فرما شدند .\r\nروز پانزدهم شهر ذيحجه مقر سلطنت كبرى يعنى دارالخلافهء ناصرى به فرقدوم بهجت لزوم اعليحضرت شاهنشاهى دام ملكه مزين گرديد .\r\nشب دوشنبه هيجدهم كه شب عيد غدير بود ، بعد از گذشتن چهار ساعت و بيست دقيقه و سى ثانيه به محاسبهء زيج جديد محمد شاه هندى ، نير اعظم از برج حوت به حمل تحويل نمود و سلام خاص در پيشگاه حضور اقدس انعقاد يافت . روز نوزدهم سلام عام منعقد و ميرزا فضل الله وزير - نظام به خطابات ملوكانه سرافراز آمد .\r\n\r\nتذييل :\r\nهم دراين سال حضرت اجل اكرم شاهنشاه‌زادهء كامكار يمين الدوله حكمران فارس به لقب جليل « ظل السلطان » ملقب گرديدند .\r\nميرزا رضا پسر مرحوم ميرزا زين العابدين البرز به منصب مستوفيگرى مباهى گشت .\r\nميرزا شفيع منشى وزارت خارجه به لقب خانى سرافراز آمد .\r\nمحمد صادق خان سرتيپ برادر شهاب الملك كه به مكهء معظمه مشرف شده بود در عرض راه به رحمت ايزدى پيوست .\r\nآقا سيد محمد باقر مجتهد قزوينى داعى حق را لبيك اجابت گفت .\r\nكتاب صراح اللغة را طبع نمودند .\r\n\r\nوقايع و سوانح عمده‌اى كه دراين سال در تمام روى زمين و اقطار عالم سانح و واقع گرديد\r\n\r\nاطريش :\r\nمسافرت اعليحضرت امپراطور اطريش به‌سمت مشرق‌زمين كه از راه رسجق و وارنا به اسلامبول و از آنجا به يونان و از يونان به ژافا و از اينجا به بيت المقدس و از اين شهر به مصر آمده و در افتتاح نهر مجمع -\r\n\r\n","description":"","footnote":"","page_name":" 1611 ","page_number":199},
  {"content":"\r\n\r\nالبحرين سوئز « 1 » حضور به هم رسانيده بعد مراجعت به فرنگ نمودند .\r\nانعقاد معاهدهء تجارتى با پادشاه سيام و اعليحضرت خاقان چين .\r\n\r\nعثمانى :\r\nخشنودى اعليحضرت سلطان از اين‌كه دول فرنگ رفع مخاصمهء او را با يونان نمودند .\r\nفوت فؤادپاشا وزير امور خارجه درنيس « 2 » از بنادر فرانسه .\r\nتفويض وزارت جنگ به حسين عونى پاشا كه حاكم جزيرهء قندى « 3 » بود به توسط عالى پاشا صدر اعظم .\r\nمسافرت والى مونتنگرو بدون اجازهء اعليحضرت سلطان به تمام فرنگستان و به روسيه و مراجعت نمودن به ولايت خود با پرنس دالقروكى كه يكى از آجودانهاى خاصهء اعليحضرت امپراطور روس است .\r\nمسافرت والى افلاق بغدان نيز به فرنگستان و مزاوجت با پرنسس اليزابت در سويس .\r\nخديو مصر كه مغرور به الطاف اعليحضرت سلطان شده بدون اجازه و اذن باب عالى در قاهره افتتاح مجلس شورائى مىنمايد . نيز بىرخصت اعليحضرت سلطان به فرنگستان سفر نموده سلاطين عظيم - الشان را دعوت به افتتاح نهر مجمع البحرين سوئز مىكند . هشتاد كرور و دويست هزار و هفتصد و هشتاد تومان و دو قران مخارج اين بوغاز شده و طول بوغاز بيست و هشت فرسخ و يك صد ذرع عرض و هشت ذرع عمق دارد . دراين مورد حليم پاشا عموى خديو و مصطفى پاشا برادرش كه از خواص اعليحضرت سلطان هستند سعايت از خديو مىكنند . بنابر - اين صدر اعظم عثمانى تهديدنامه‌اى به خديو مصر مىنويسد كه اولا عدد قشون خود را كم كند ثانيا بر عدد سفاين جنگى نيفزايد ثالثا هر سال كتابچهء دخل‌وخرج خود را به باب عالى اسلامبول انفاذ دارد رابعا بدون اجازهء اعليحضرت سلطان نه مراودهء تجارتى نه پوليتيكى با هيچ دولتى\r\n\r\n\r\n","description":"","footnote":"\r\n( 1 ) - غرض از نهر مجمع البحرين سوئز همان كانال سوئز است كه مديترانه را به بحر احمر متصل مىكند .\r\n( 2 ) -  Nice \r\n( 3 ) - يعنى جزيرهء كرت  Candi - Crete \r\n","page_name":" 1612 ","page_number":200},
  {"content":"\r\n\r\nاز دول فرنگ نداشته باشد خامسا بدون اذن اعليحضرت سلطان استقراضى ننمايد .\r\nبالجمله بعد از ده سال كار به رياست فرديناند دلس‌پس « 4 » فرانسوى در هفدهم نوامبر اين سال افتتاح نهر مجمع البحرين سوئز گرديد .\r\nحضور اغلب از سلاطين و شاهزاده‌هاى بزرگ فرنگ در جشن افتتاح نهر مذكور بجز شاهزاده‌هاى خانواده انگليس .\r\n\r\nفرانسه :\r\nفوت لامارتين شاعر معروف در اواسط زمستان . فوت مارشال نيل .\r\nوزارت جنگ ژنرال لوبوف .\r\nچون اين سال سال صدم تولد ناپلئون اول بود براى تبرك و جشن دراين خانواده علياحضرت ملكه و نواب وليعهد به جزيرهء كرس كه موطن و مولد اعليحضرت امپراطور ناپلئون اول مىباشد سفر مىكند .\r\nشدت مرض اعليحضرت امپراطور ناپلئون سيم و به اين واسطه هرج‌ومرج امورات . خطبه‌هاى شورش‌انگيز خواندن پرنس ناپلئون ابن عم اعليحضرت ناپلئون .\r\nبروز و با در كمال شدت در متصرفات فرانسه در ماچين .\r\nمسافرت علياحضرت امپراطريس به مشرق زمين و حضور ايشان در مصر به موقع افتتاح نهر مجمع البحرين .\r\n\r\nيونان :\r\nمخاصمه ما بين اين دولت و دولت عثمانى كه بدوا از ابتداى شورش اهالى قندى بود و تا اين زمان امتداد داشت و به واسطهء يك مجلس كنفرانس كه در پاريس منعقد گرديد مأمورين دول فرنگ كه درآن مجلس جلوس نمودند رفع مخاصمه شد .\r\nمعدوم شدن شهر سنت مور به واسطهء زلزله .\r\n\r\n\r\n","description":"","footnote":"\r\n( 4 ) -  Fe rdinanddeLesseps \r\n","page_name":" 1613 ","page_number":201},
  {"content":"\r\n\r\n\r\nوقايع سال بيست‌وچهارم سلطنت ابدآيت اعليحضرت قوىشوكت اقدس شاهنشاه جم‌جاه خسرو صاحبقران خلد الله ملكه و دولته مطابق سنهء هزار و دويست و هشتاد و هفت هجرى يونت‌ئيل\r\nدراين سال فرخنده‌مآل كليهء رعايا و برايا به عواطف ملوكانه سربلند و مستمال بودند .\r\nجناب مؤتمن الملك كه حسب الامر چند روزى در گيلان اقامت داشت زمام انتظام آن ولايت را بر عهدهء ميرزا عبد الوهاب خان نايب - الوزارة ( جناب نصير الدوله ) واگذار نموده خود به خاكپاى مبارك مشرف آمد .\r\nحكمرانى دارالعبادهء يزد را به نواب و الا حسام السلطنه تفويض فرمودند و اميرزاده ابو الفتح ميرزا ولد نواب معظم اليه به وزارت ميرزا محمد حسين مستوفى به نيابت حكومت آن ولايت رفت .\r\nعزيزخان سردار كل به وزارت و پيشكارى آذربايجان سرافراز گشت .\r\nميرزا ابو القاسم معين الملك به منصب متولىباشيگرى حضرت رضوى عليه السلام سربلند آمد .\r\nمحمد قلى خان شاطرباشى ملقب به صارم الملك شد .\r\nسرايدارباشى به درجهء سرتيپى سيم و نشان و حمايل مخصوص آن نايل گرديد .\r\nفوج فراهان را كه يكى از افواج ابواب جمعى نصر الملك است ملقب به فوج كامران نمودند .\r\nنقشهء اراضى شهر جديد دارالخلافهء ناصرى را جعفر قلى خان رئيس مدرسهء مباركهء دارالفنون و ميرزا عبد الغفار معلم كل علوم رياضى\r\n\r\n","description":"","footnote":"","page_name":" 1614 ","page_number":202},
  {"content":"\r\n\r\nبا بيست نفر مهندسين كشيده به توسط نواب و الا اعتضاد السلطنه وزير علوم به حضور مبارك برده به سه هزار تومان انعام سرافراز شدند .\r\nيكى از طوايف نور على جعفرباى از طوايف تراكمه چون به راه شرارت مىرفتند سليمان خان صاحب اختيار حكمران استراباد آنها را تنبيه نمود .\r\nمحمد حسن خان سرتيپ توپخانه پسر مرحوم حاجى بيژن خان مرحوم شد .\r\nحاجى آغايوسف خواجه‌باشى در عتبات عاليات به رحمت ايزدى پيوست .\r\nميرزا فضل الله خان نوائى نيز درگذشت .\r\n« تاريخ مختصر ناپلئون بزرگ » امپراطور فرانسه را مسيو ريشارخان فرانسوى معلم ترجمه كرده و طبع نموده‌اند .\r\nنيز رسالهء « زبدة الحكمهء ناصرى » در ماهيت و خواص گنه‌گنه و رسالهء « بدايع الحكمهء ناصرى » كه هر دو از مصنفات دكتر طولوزان حكيم‌باشى مخصوص حضور همايون است به طبع رسيده .\r\nروز پنجم شهر صفر در شكارگاه دوشان تپه پلنگى شكار شست مبارك شد .\r\nامير الامراء العظام مجد الدوله به منصب امير آخورى اصطبل مباركه سرافراز گرديد .\r\nعليرضا خان عضد الملك به اعطاى نشان تمثال بىمثال همايون درجهء اختصاص يافت .\r\nحكومت همدان را ضميمهء حكومت كردستان فرموده به نواب و الا معتمد الدوله واگذار فرمودند و اميرزاده سلطان اويس ميرزا ولد نواب معظم اليه از جانب ايشان به حكومت همدان رفت .\r\nآقا مهدى ملك التجار مرحوم شد و آقا محمد كاظم ولد آن مرحوم به منصب ملك التجارى ايشان مفتخر گشت .\r\nعلينقى خان سرتيپ فوج كزازى ملقب به صمصام الملك شد .\r\nمحمد حسين خان قراگوزلو پسر مرحوم على خان نصرة الملك به لقب حسام الملكى مباهى گرديد .\r\n\r\n","description":"","footnote":"","page_name":" 1615 ","page_number":203},
  {"content":"\r\n\r\nميرزا محمد حسين خان نايب الحكومهء اصفهان ولد صاحب ديوان به نشان و حمايل سرتيپى سرافراز آمد .\r\nحاجى محمد قلى خان آصف الدوله وزير فارس به يك قطعه نشان تمثال بىمثال همايون قرين مفاخرت و اعزاز گشت .\r\nبعضى از متمردين بلوچستان را ابراهيم خان به دستورالعمل وكيل - الملك حكمران كرمان و بلوچستان تنبيه نموده است .\r\nاميرزاده اسماعيل ميرزا ولد نواب و الا معز الدوله كه در انتظام فوج سيلاخورى اهتمام نموده بود به نشان و حمايل سرتيپى سرافرازى حاصل نمود .\r\nميرزا ابو طالب خان نايينى نايب الحكومهء لرستان مرحوم شد .\r\nمحمد حسين خان حاكم سمنان و دامغان به لقب اعتضاد الملكى سرافراز شد .\r\nيوسف خان شجاع الدوله حاكم خوى و سلماس و ارومى و سرحدات كه به دربار معدلت‌مدار احضار شده بود به اعطاى يك قطعه نشان از درجهء اول امير تومانى و يك رشته حمايل مخصوص آن قرين مفاخرت گرديد و فوج خوى را نيز علاوهء سه فوج افشار ابواب جمع مشاراليه فرمودند .\r\nنواب و الا اعتضاد السلطنه وزير علوم به يك قطعه نشان ذىشان از درجهء سيم امير نويانى مكلل به الماس با يك رشته حمايل مخصوص آن درجهء اختصاص يافتند .\r\nميرزا سيد احمد مستوفى به حكومت ولايت عراق منصوب آمد .\r\nميرزا على خان منشى حضور و نايب اول وزارت خارجه ( جناب امين الملك ) به نشان از درجهء ثانيهء خارجه مباهى گرديد .\r\nبندهء مؤلف به اعطاى يك قطعه گل كمر مكلل به الماس سربلند شد .\r\nميرزا سيد ابراهيم سررشته‌دار ماليات خراسان به منصب استيفا از درجهء چهارم برقرار آمد .\r\nميرزا محمد حسين پيشكار خمسه نيز به‌همين منصب سرافراز گشت .\r\nامان الله خان سرتيپ ، « بهاء الملك » لقب يافت .\r\nعلى خان پسر سليمان خان صاحب اختيار حكمران استراباد به منصب\r\n\r\n","description":"","footnote":"","page_name":" 1616 ","page_number":204},
  {"content":"\r\n\r\nسرهنگى فوج اخلاص افشار اسدآباد مباهى گرديد .\r\nميرزا حسن خان پسر ارشد مرحوم ميرزا مسعود وزير امور خارجهء سابق به نيابت اول وزارت خارجه نايل آمد .\r\nميرزا اسد الله خان نايب اول سفارت عليه مقيم پطرزبورغ به كار - پردازى اول تفليس مأمور شد .\r\nميرزا عبد الله كه در مأموريت بندرعباس و مسقط خدمت كرده بود به مأموريت مخصوص بندرعباس سرافراز و به نشان و حمايل از درجهء اول سرهنگى نايل گشت .\r\nجناب صاحب‌ديوان حكمران اصفهان به يك رشته حمايل آبى سير قرين امتياز آمد .\r\nجلد پنجم « ناسخ التواريخ » به طبع رسيده . نيز كتاب « مجموعة - الرسايل » در علم طب از تأليفات حاجى آقا باباى ملك الاطباء طبع شده است .\r\nاز وقايع معظمهء اين سال ميل خاطر مهر مظاهر مبارك به زيارت عتبات عاليات و بازديد و سياحت ساحت عراق عرب است و اگرچه شرح هريك از اسفار سعادت آثار همايون در كتابى مخصوص به قلم معجز رقم مبارك نوشته شده و به طبع رسيده ولى محض تيمن و تتميم مطالب اين كتاب باز خلاصه‌اى از وقايع آن اسفار من البدو الى الختم در موارد خود ذكر مىشود .\r\nپوشيده نباشد كه از سلاطين عظيم الشان و خسروان با حشمت و توان ممالك ايران وجود مبارك اعليحضرت شاهنشاهى دام ملكه اول شهريارى است كه در عالم سلم و صفا بىانديشهء حرب و غزا از ثغور ممالك خود تجاوز فرموده و در ممالك خارجه بىدغدغهء خاطر مسافرت و گردش نموده‌اند و سفر زيارت عتبات عاليات و عراق عرب اول سفر اعليحضرت همايون به ممالك خارجه مىباشد و ابتداى اين سفر سعادت‌اثر روز جمعه بيستم شهر جمادى الثانيهء اين سال خيريت‌مآل بود كه از مقر خلافت عظمى به قصر دوشان تپه نقل مكان فرمودند و شرح روزبه‌روز اين مسافرت خيريت‌آيت از قرار ذيل است :\r\n\r\n","description":"","footnote":"","page_name":" 1617 ","page_number":205},
  {"content":"\r\n\r\n\r\nشرح مسافرت اعليحضرت همايون روحنا فداه به عتبات عاليات و عراق عرب\r\nروز بيستم ماه جمادى الثانيه چنان كه ذكر شد نقل مكان به قصر دوشان تپه فرمودند و محض اين‌كه ملتزمين ركاب اعلى از تهيهء راه فراغت حاصل نمايند پنج روز دراين محل توقف شد .\r\nروز بيست‌وپنجم چشمه على كه در نزديكى زاويهء مقدسهء حضرت عبد العظيم است مضرب خيام با احتشام معلى گرديد و ذات ملكوتى صفات مقدس ابتدا به زيارت امامزادهء واجب التعظيم توجه فرمودند بعدها اردوى كيوان شكوه به مقدم مبارك مزين گرديد . در اينجا نيز سه روز اطراق شد . رياست و حراست اردوى معلى را به نواب و الا حسام السلطنه واگذار فرمودند . در غياب موكب همايون حضرت اجل اعظم شاهنشاه - زادهء و الا نايب السلطنه و جناب اجل آقاى مستوفى الممالك وزير اول به مهام ملكى رسيدگى مىنمايند . اغلب از رجال دولت و خواص عملهء خلوت ملتزم ركاب اعلى مىباشند و اسم هريك در جاى خود ذكر مىشود .\r\nخدام حرم جلالت نيز به اين سعادت مستسعدند « 1 » . بندهء مؤلف نيز غالبا خاطر مهر مآثر مبارك را به ترجمهء روزنامه‌هاى خارجه خاصه اخبار متعلقه به جنگ فرانسه و پروس مشغول مىدارد .\r\nخلاصه روز بيست و هشتم ، قاسم‌آباد خالصه منزلگاه اردوى همايون است .\r\nروز بيست و نهم به رباط كريم تشريف‌فرما گرديدند .\r\nروز دوشنبه سلخ ، در رباط كريم اطراق شد .\r\nروز سه‌شنبه غرهء رجب ، به رحيم‌آباد زرند ملكى محمد مرادخان - سرتيپ زرندى نزول اجلال فرمودند . راه شش فرسنگ بود . در بين راه جان محمد خان سرتيپ خلج و محمد صادق خان حاكم زرند و فتحعلى خان سركردهء شاهيسون بغدادى به تقبيل ركاب اعلى فايز آمدند . ناظم افندى شارژدافر عثمانى و مسيو كربل نايب اول سفارت روس همراه است .\r\n\r\n\r\n","description":"","footnote":"\r\n( 1 ) - منظور آن است كه زنان ناصر الدين شاه نيز همراه بودند .\r\n","page_name":" 1618 ","page_number":206},
  {"content":"\r\n\r\nروز دويم ماه ، به اميرآباد تشريف ورود ارزانى فرمودند . راه دو فرسخ و نيم بود . از اميرآباد تا خانىآباد زرند كه منزلگاه قوافل است زياده از يك ميدان نيست .\r\nروز سيم ، عبدل‌آباد ساوه مضرب خيام با احتشام همايون گرديد . راه شش فرسخ است .\r\nروز چهارم ، در عبدل‌آباد اطراق شد . در اينجا علماى ساوه به حضور مبارك تشريف جستند .\r\nروز پنجم ، به شاهيسون كندى تشريف‌فرما شدند . راه چهار فرسخ سخت سنگين بود .\r\nروز ششم ، نوبران كه آخر خاك ساوه و اول خاك همدان است منزلگاه اردوى كيوان شكوه شد . راه زياده از پنج فرسخ و خود نوبران قلمرو ساوه است . در نوبران چون تلگرافخانه هست جناب معتمد الملك حسب الامر به توسط تلگراف از حضرت امجد افخم شاهنشاه‌زادهء و الا - نايب السلطنه و جناب اجل آقاى مستوفى الممالك و ساير وزرا احوال‌پرسى نمودند و بعضى احكام به توسط تلگراف شرف صدور يافت .\r\nروز هفتم ماه ، در نوبران اطراق شد .\r\nروز هشتم ماه ، به قريهء قراداى ملكى حسين خان حسام الملك نزول اجلال فرمودند . راه شش فرسنگ بود .\r\nروز نهم ، نزديكى خوش‌آباد از محال درجزين اردوى معلى منزل نمود . قريهء زره كه منزلگاه كاروان است سرراه بود .\r\nروز دهم ، تشريف‌فرماى بوبوك‌آباد شدند . نواب و الا معتمد الدوله حكمران كردستان و همدان شرف‌اندوز خاكپاى مبارك شدند . راه چهار فرسخ بود .\r\nروز يازدهم در بوبوك‌آباد اقامت فرمودند .\r\nروز دوازدهم ، به سرخ‌آباد شرف ورود بخشيدند . راه پنج فرسنگ بود .\r\nروز سيزدهم رجب - كه عيد مولود مسعود حضرت امير المؤمنين - على بن ابى طالب عليه السلام بود - شهر همدان به قدوم بهجت لزوم مبارك مزين آمد . جناب حسنعلى خان وزير مختار از گروس آمده امروز به تقبيل ركاب اعلى فايز شد . راه سه فرسنگ بود . علما و اعيان و بزرگان\r\n\r\n","description":"","footnote":"","page_name":" 1619 ","page_number":207},
  {"content":"\r\n\r\nهمدانى در استقبال و شكرگزارى ورود موكب همايون جانفشانيها كردند .\r\nروز چهاردهم ، در همدان اقامت شد . تيمور پاشاخان و بهلول پاشاخان ماكوئى كه از آذربايجان به طهران و از طهران به همدان آمده به خاكپاى مبارك مشرف شدند .\r\nروز پانزدهم علما و اعيان همدان و خوانين ملاير و تويسركان به زيارت جمال مهرمثال مقدس تشرف جستند . هنگام معرفى از علما ، چون قاضى را معرفى كردند ذات ملكوتى صفات مبارك ملاطفت و مطايبت را فرمودند : « قاضى همدان است » « 2 » علما و خود قاضى نيز با حفظ مراتب ادب خنديدند . لطف اين عبارت بر ارباب ذوق معلوم است .\r\nاميرزاده سلطان اويس ميرزا حاكم همدان ملقب به احتشام الدوله گرديد .\r\nروز شانزدهم به تفرج و سير درهء عباس‌آباد كه نهايت باصفا و از دره‌هاى مشهور ظاهر همدان است تشريف‌فرما شدند و از آنجا به راه گردنهء شهرستانه كه به تويسركان مىرود توجه فرمودند . در بالاى گردنه ، سلطان سليم ميرزا اسامى دهات تويسركان را كه نمودار بود به عرض مىرسانيد .\r\nروز هفدهم ، مشغول مهام دولتى بودند .\r\nروز هجدهم ، از همدان انتهاض فرموده به مزرعهء زاغه كه سه فرسنگى همدان است نزول اجلال فرمودند .\r\nروز نوزدهم ، قصبهء اسدآباد منزلگاه اردوى همايون شد . خانباباخان پسر سليمان خان صاحب اختيار با خوانين و ريش‌سفيدان افشار در راه به تقبيل ركاب مبارك سرافراز شدند .\r\nروز بيستم ، دراين منزل اطراق شد .\r\nروز بيست و يكم تشريف‌فرماى قصبهء كنگور شدند . راه پنج فرسخ سنگين بود . غلامعلى خان برادر سارى اصلان نايب الحكومهء كنگور با جمعى از خوانين افشار به تقبيل ركاب معلى مفتخر گشتند .\r\nروز بيست و دويم ، در كنگور اقامت نمودند .\r\nروز بيست و سيم ، از كنگور نهضت‌فرما گرديده ابتدا به تماشاى\r\n\r\n\r\n","description":"","footnote":"\r\n( 2 ) - اشاره به حكايتى است كه شيخ سعدى عليه الرحمة در گلستان ذكر نموده و ابتداى آن اين است كه قاضى همدان را شنيدم كه با نعل‌بند پسرى سرخوش داشت ( ا ع ) .\r\n","page_name":" 1620 ","page_number":208},
  {"content":"\r\n\r\nبنائى كه اعراب آن را قصر اللصوص « 3 » مىنامند توجه فرمودند . از اين قصر شش ستون زياده باقى نمانده و شرح جغرافى آن در حرف قاف بيايد .\r\nپس از بازديد اين بنا به‌طرف صحنه راندند . در بين راه در پائين گردنهء بيدسرخ ، نواب و الا عماد الدوله و اميرزادگان اولاد نواب معظم اليه و حسينقلى خان والى پشتكوه لرستان و محمد حسن خان سرتيپ كلهر و محمد رضا خان سرتيپ زنگنه و برخوردار خان سركردهء فوج امرائى برادر فتح الله خان امرائى و ساير بزرگان كرمانشاهان و كلهر و غيره به خاكپاى مبارك مشرف گرديدند . راه پنج فرسنگ سنگين است .\r\nروز بيست‌وچهارم ، در صحنه اطراق شد .\r\nروز بيست‌وپنجم ، تشريف‌فرماى برناج كه در جلوتنگ دينور واقع است شدند . راه زياده از شش فرسخ است .\r\nروز بيست و ششم و بيست و هفتم در برناج اطراق است .\r\nروز بيست و هشتم بيستون محل اردوى همايون شد . راه سه فرسنگ بود .\r\nروز بيست و نهم به حاجىآباد نزول اجلال فرمودند و راه باز سه فرسخ بود .\r\nروز غرهء شعبان ، عمارت عماديه واقع در كنار رود قراسو به قدم مبارك مزين گرديد . از حاجىآباد به عماديه كمتر از چهار فرسنگ و از عماديه تا شهر كرمانشاه كمتر از يك فرسخ است .\r\nروز دويم و سيم و چهارم در عماديه اقامت داشتند و دراين‌روز ، جناب حاجى ميرزا حسين خان مشير الدوله سفير كبير و وزير مختار دولت عليه مقيم اسلامبول كه از راه حلب و دياربكر و بغداد آمده‌اند شرفياب خاكپاى مبارك شدند . علما و اعيان كرمانشهان نيز دراين‌روز به زيارت جمال مهرتمثال شاهانه فايز گرديدند .\r\nروز پنجم ، به تماشاى طاق وسطام تشريف‌فرما گرديدند . شرح جغرافيائى طاق وسطام و بيستون در جلد اول مرآة البلدان ثبت شده است .\r\nروز ششم نيز در عماديه توقف فرمودند .\r\n\r\n\r\n","description":"","footnote":"\r\n( 3 ) - مقصود بقاياى معبد عظيم آناهيتاست در كنگاور .\r\n","page_name":" 1621 ","page_number":209},
  {"content":"\r\n\r\nروز هفتم به تماشاى كنشت و پير خيبر توجه فرمودند .\r\nروز هشتم و نهم ، اردوى كيوان شكوه در عماديه متوقف بود .\r\nروز دهم ، از عماديه انتهاض و به‌طرف كرمانشهان توجه فرموده در بالاى تپهء مشهور به تپهء فتحعلى خان تماشاى شهر را كه در كمال خوبى نمايان است نموده بعدها تشريف‌فرماى ماهىدشت شدند . شرح جغرافيائى كرمانشهان و توابع در محل خود بيايد ان شاء الله تعالى . از عماديه به ماهىدشت پنج فرسخ و از شهر كرمانشاه تا ماهىدشت چهار فرسخ مىباشد .\r\nروز يازدهم ، هارون‌آباد منزلگاه اردوى معلى گرديد . راه شش فرسخ بود . فوج و سوارهء كلهر نزديكى هارون‌آباد سر راه ايستاده بودند . روز دوازدهم در هارون‌آباد اتراق شد . روز سيزدهم تشريف‌فرماى كرند شدند . راه پنج فرسنگ بود . روز چهاردهم در كرند اطراق شد .\r\nروز پانزدهم پاى طاق به مقدم مبارك مزين آمد . راه شش فرسنگ بود .\r\nروز شانزدهم در قرابلاغ كه نيم فرسخ بالاتر از پل ذهاب است نزول اجلال فرمودند .\r\nروز هفدهم ، دراين محل اطراق شد .\r\nروز هيجدهم ، تشريف‌فرماى قصر شيرين گرديدند . مظفر الدوله - پاشاخان كه با صد سوار مكرى از آذربايجان آمده دراين محل به خاكپاى مبارك مشرف گرديد . نواب اقبال الدولهء هندى كه در بغداد سكنى گرفته به استقبال موكب همايون آمده دراين‌روز به اردوى معلى پيوست .\r\nروز نوزدهم و بيستم ، در قصر شيرين اطراق شد . از قرابلاغ تا قصر شيرين پنج فرسخ است .\r\nروز بيست و يكم ، تشريف‌فرماى خانقين شدند . طبقات نوكر در اين‌روز عموما در لباس رسمى بودند . در بين راه ، در محلهء موسوم به مردآزما ، اردوئى كه از جانب دولت عثمانى با هرگونه تشريفات شايان مأمور به استقبال و پذيرائى موكب همايون بود نمودار شد . اين اردو مركب بود از يك دسته سواره‌نظام كه چفيه « 4 » و عقال عربى به سر\r\n\r\n\r\n","description":"","footnote":"\r\n( 4 ) - چفيه صورت عوامانهء « كوفيه » است به معناى چارقدى رنگين از كتان يا ابريشم كه مردان بر سر مىنهند به‌طورى كه دو گوشهء آن بر دوش افتد و دو گوشه بر پيشانى و سپس عقال ( سربند ) را روى آن مىاندازند . اين رسم بيشتر در ميان وهابيان و قبايل بدوى معمول است . رجوع شود به لغت‌نامه دهخدا ذيل « كوفيه » . در مورد عقال هم در فرهنگ معين آمده است « رشته‌اى كه تازيان دور سر بندند » .\r\n","page_name":" 1622 ","page_number":210},
  {"content":"\r\n\r\nداشتند و يك دسته سربازهاى سوار كه هريك قاطرى داشتند و تفنگ سربازها شاسپو بود و يك دسته سوارهء چركسى و يك دسته موزيكانچى سواره و چندين رأس يدك همه با زين و برگ عثمانى كه آنها را جلودارها پياده مىكشيدند و رؤساى اردو جناب مدحت پاشا والى بغداد و جناب كمال پاشا مأمور مخصوص اعليحضرت سلطان عثمانى و حامل نامهء مودت - علامه‌اى كه سلطان در تبريك تشريف‌فرمائى موكب مقدس به نواحى عراق عرب نوشته بودند و رئوف پاشا مأمور مهام سرحديهء عثمانى و ايران كه دراين وقت مأمور حكومت جزيرهء كريت شده و على بيك تشريفاتچى و آجودانهاى سلطان و غيرهم بودند و اين جمله تا اردوى همايون كه در مسافتى دور از آبادى زده شده بود با تقديم شرايط اكرام و تكريم همراه بودند . وقت شب دراين منزل ، چند مجموعه شام از خورشهاى عثمانى در ظروفى مركب از طرز ايرانى و فرنگى از جانب اعليحضرت سلطان عثمانى ضميمهء شام اعليحضرت شاهنشاه ايران شد . از قصر شيرين به خانقين شش فرسنگ است .\r\nروز بيست و دويم ، در خانقين اطراق شد . مدحت پاشا و كمال پاشا و رئوف پاشا و ناظم افندى شارژدافر دولت عثمانى متوقف دارالخلافهء طهران و حمدى بيك كارگزار خارجهء بغداد به حضور مبارك مشرف شده كمال پاشا نطق خوبى در تهنيت ورود موكب خسروانه و مأموريت خود نمود . اين كمال پاشا در سى و پنج سال قبل از اين در زمان شهريار مبرور ماضى انار الله برهانه به‌سمت سفارت به دارالخلافه آمده است .\r\nروز بيست و سيم ، قزل رباط مضرب خيام گردون احتشام معلى گرديد . راه پنج فرسخ بود .\r\nروز بيست‌وچهارم ، شهروان منزلگاه اردوى همايون شد . قائم - مقام يعقوبيه « 5 » و اجزاى ديوانى آنجا با سواره‌نظام و سوارهء هايطه امروز به استقبال آمدند . راه پنج فرسخ است .\r\nروز بيست‌وپنجم ، تشريف‌فرماى يعقوبيه گرديدند . در بين\r\n\r\n\r\n","description":"","footnote":"\r\n( 5 ) - يعقوبيه مصطلح اهالى عجم است . صحيح اين اسم يعقوبه است چنان‌كه اعراب تكلم مىنمايند ( ا ع ) .\r\nصورت صحيح اين كلمه « بعقوبه » است . رجوع شود به نزهة القلوب حمد اللّه مستوفى ( به تصحيح دكتر محمد دبير سياقى ، تهران ، 1336 ) صفحات 37 ، 47 ، 49 و سرزمينهاى خلافت شرقى تاليف لوسترنج و ترجمه محمود عرفان ( بنگاه ترجمه و نشر كتاب ، 1337 ) صفحه 67 .\r\n","page_name":" 1623 ","page_number":211},
  {"content":"\r\n\r\nراه به قبر مقداد رضى الله عنه رسيده چون مقبرهء خرابى داشت مقرر فرمودند به توسط جناب مشير الدوله تعمير شود . راه هشت فرسنگ بود .\r\nروز بيست و ششم ، در يعقوبيه اطراق شد . روز بيست و هفتم ، در محل موسوم به مشيريه كه به مسافت سه فرسخ و نيم از يعقوبيه است نزول اجلال فرمودند . روز بيست و هشتم شعبان ، در حالتى كه طبقات ملتزمين ركاب اعلى به البسهء رسميه حاضر شده بودند ، به دارالسلام بغداد نهضت‌فرما شدند .\r\nمدحت پاشا كه از يعقوبيه يكسر به بغداد رفته بود مجددا به استقبال مقدم مبارك شتافته و بعد از ساعتى به‌جهت انتظام امور پذيرائى و تشريفات باز جلو افتاده به بغداد رفت . اهالى بغداد و مأمورين دولت عثمانى دراين روز الحق جميع دقايق مراسم خدمتگزارى و اعزاز را منظور نموده بودند . از اهالى شهر جمعيت زيادى بيرون آمده و از دو طرف جاده صف كشيده بودند . از جلو مستقبلين به فاصلهء كم يك قراول از عساكر عثمانى ايستاده بود . بعد از آن افواج سواره‌نظام صف كشيده پيش روى مردم را گرفته بودند . دسته‌هاى موزيكانچى متعدد در فاصلهء افواج و سوار قرار داشتند . در بين راه سايبانى سلطنتى از اطلس زرد و زرى با ريشه‌ها و طرازهاى گلابتون براى توقف و صرف قهوه و تعرفهء وجوه و معارف مستقبلين زده بودند و به فرش ابريشم زردوزى مفروش نموده وجوه عسكريه و ملكيه و قاضى و مفتى و ساير معارف ايستاده بودند .\r\nسركار اعليحضرت شاهنشاهى دام ملكه دراين سايبان قهوه ميل فرموده و مستقبلين را به عواطف و تفقدات شاهانه سربلند كردند . دراين وقت ، پاشا و سايرين آلاى « 6 » جلو را ترتيب دادند و پاشاها و اعيان مزبوره كليه پيش افتادند . حضرت همايون پادشاهى نيز سواره حركت فرموده تا به طاق نصرتى كه محض تشريفات ورود مسعود اقدس بنا كرده بودند رسيدند . اين طاق را فرنگيها « آرك ترييونف » « 7 » مىگويند . خلاصه طاق مزبور با علمها و بيدقها و پرده‌هاى مختلف آراسته شده بود و وضع و ترتيب باشكوهى داشت . ارامنه و كشيشها و يك دسته اطفال ارمنى كه لباسهاى حرير نازك و حمايلهاى كبود منقح داشتند سمت راست صف\r\n\r\n\r\n","description":"","footnote":"\r\n( 6 ) - آلاكه در كلمهء آلاچيق امروز معمول و زنده است به معناى سراپرده و سايبان است و نوعى خيمه از پارچه ستبر و ضخيم .\r\n( 7 ) -  Arcdetriomphe \r\n","page_name":" 1624 ","page_number":212},
  {"content":"\r\n\r\nكشيده به آهنگى خوب تغنى مىكردند . سمت ديگر علماى يهود و يك دسته اطفال يهودى به‌همين ترتيب و آداب ايستاده دعا به وجود مسعود همايون مىنمودند . ايتام مسلمين - كه از مآثر مدحت پاشا تربيت مىشوند - با ملبوس سفيد نظيف ايستاده بودند . پشت سر آنها از هر قسم و هر مذهب اهالى شهر ازدحام و جمعيت داشتند . در ابتداى طاق نصرت ، پاشاها و اعيان پياده شده جلو مركب و در ركاب اعلى افتادند . از طاق نصرت تا در باغى كه براى نزول اجلال اعليحضرت شاهنشاهى عز نصره معين شده بود ، افواج ايران از قشون ظفرنمون ايستاده و صف زده بودند . اين باغ در كنار شط از بناهاى نجيب پاشا است كه در سابق ازمنه والى بغداد بود . اما مدحت پاشا آن را به خيابانها و ابنيهء عاليه مزين كرده و بر حسب حكم اعليحضرت سلطان عثمانى عمارتى ممتاز در انتهاى اين باغ كه مشرف به شط است مخصوص نزول ورود مسعود اعليحضرت شاهنشاهى بنا و به قصر ناصرى موسوم داشته و طاقهاى آن را به انواع و اقسام اسباب چراغ و ميز و صندلى و پرده‌هاى خوب و اشياء نفيسه زينت داده . خلاصه باليمن و السعادة سه ساعت به غروب مانده قصر مذكور به مقدم موهبت ظهور شاهانه آراسته گرديد . مدحت پاشا وجوه عسكريه و ملكيه و ساير را معرفى كرد و اسامى آنها از قرار ذيل است :\r\nامرا و ظابطان عسكريه :\r\nفريق نافذپاشا ، ميرلوا حمدى پاشا ، ميرلوا صالح‌پاشا ، ميرلوا عبد الله - پاشا ، مفتش ميرلوا حسين پاشا ، سرعسكر ياورى قائم مقام فيضى بك ، مير الاى حاجى مصطفى پاشا ، مير الاى حاجى فيض الله بك براى ملاحظهء محاسبهء عسكريه از اسلامبول آمده ، مير الاى حسن بك ، مير الاى صالح بك ، متقاعد مير الاى حسين پاشا ، مير الاى عبد الرحمن بك ، قائم مقام اركان حربيه حسن بك ، قائم مقام حسين بك ، قائم مقام محمد بك ، قائم مقام احمد بك ، محاسبه‌چى حافظ افندى ، قائم مقام حاجى مصطفى بك ، قائم مقام حسين بك ، قائم مقام مصطفى بك ، مين‌باشى حاجى عمر آغا ، مين‌باشى حاجى بهاء الدين - افندى ، مين‌باشى عمر افندى ، مين‌باشى اطباء فانوا افندى ، اجزاى صحيه شاكر افندى ، اجزاى صحيه حسن افندى .\r\nمتصرف بغداد شاكربك ، دفتردارى عبدى بك ، مفتى محمد زهابى - افندى ، كاتب اسرار صائب افندى ، مدير اوقاف درويش افندى ، شيخ\r\n\r\n","description":"","footnote":"","page_name":" 1625 ","page_number":213},
  {"content":"\r\n\r\nسابق منتفج منصور افندى ، معاون متصرفى بغداد احمد بك ، رئيس ادارهء بلديهء بغداد ابراهيم افندى ، نايب بغداد مظهرافندى ، رئيس مجلس جنايت نظامى ابراهيم افندى ، اعضاى ادارهء نظامى محمود افندى ، معاون والى بغداد رائف‌افندى ، حاكم كربلا مظهر پاشا ، مفتش حكام زين العابدين افندى ، نقيب على افندى ، مدير مهام خارجه حمدى بك ، شيخ عشيره شمر فرحان ، مدير تلگراف ديمت راكى افندى ، مدير قرنتين مصطفى - افندى ، اعضاى مجلس ادارهء ولايات سعيد افندى ، متولى امام اعظم مصطفى افندى .\r\nروز بيست و نهم شعبان ، عزيمت زيارت كاظمين عليهما السلام فرمودند . اهالى كاظمين و خدام امامين همامين از موكب منصور استقبالى با بهجت و سرور نمودند . در سفرنامهء عتبات كه به قلم معجز رقم مبارك نوشته شده ورود به روضهء مقدسه را چنين نگاشته‌اند .\r\n« وارد روضه شديم از بهشت جزئى و از رحمت آيتى است .\r\nاز اين موهبت و سعادت شكرها كردم » .\r\nاز خشتهاى طلا كه به امر اعلى براى گنبد مطهر عسكريين عليهما السلام ساخته شده زياد آمده و ايوانهاى كاظمين سلام الله عليهما را طلا مىكردند . بعد از تقديم آداب زيارت و دعا چون فرشهاى رواق و روضه چندان خوب نبود حكم فرمودند اندازه بگيرند كه فرشى بسزا براى اين محل منيف ترتيب داده شود . در مراجعت ، بقعهء امام اعظم را هم تماشا نموده و فاتحه قرائت فرمودند . هم دراين‌روز چون حلول ماه رمضان سبب تعويق مىشد به استدعاى مدحت پاشا به اردوى نظامى كه در خارج بغداد تشكيل يافته بود تشريف‌فرما شده مشق و حركات و اعمال عسكريه و نظامى عثمانى را ملاحظه فرمودند و به مدحت پاشا و كمال پاشا و سايرين حمايل و نشانهاى درخور اعطا شد . شب اين‌روز به شكرانهء قدوم بهجت لزوم مبارك در بغداد آتش‌بازى ممتازى كردند و در كشتيها و سربازخانه‌ها موزيكان به انواع الحان مسرت‌بخش زده مىشد .\r\nروز سلخ شعبان ، با جمعى از ملتزمين ركاب اعلى در كشتى بخار بزرگ نشسته عزم مداين و زيارت حضرت سلمان رضى الله عنه فرمودند .\r\nگزارش اين‌روز در جلد اول كتاب در لغت ايوان مفصلا مسطور است .\r\nروز غرهء رمضان المبارك ، قونسولها و مأمورين خارجه متوقف\r\n\r\n","description":"","footnote":"","page_name":" 1626 ","page_number":214},
  {"content":"\r\n\r\nبغداد به اتفاق جناب مشير الدوله به حضور مهرظهور مبارك مشرف شدند .\r\nبعد از آن به زيارت كاظمين عليهما السلام انتهاض فرمودند . درب نقره را كه حسب الامر ، اميرزاده محسن ميرزاى مير آخور ساخته اين اوقات در رواق مطهر نصب كرده‌اند .\r\nروز دويم رمضان ، به قصد مزار شيخ عبد القادر گيلانى و مرقد شيخ شهاب الدين عمر سهروردى و اردوى نظامى عثمانى سوار شدند .\r\nهم دراين‌روز ده هزار تومان به فوج و سوارهء ملتزم ركاب انعام مرحمت فرمودند و هشت هزار تومان به مدارس ايتام و مريضخانه و افواج عثمانى اعطا شد . نيز دراين‌روز به واسطهء تلگراف از دارالخلافه جناب مستوفى الممالك خبر دادند كه حيدر قلى خان ايلخانى در سمت تكه فتحى كرده و تراكمهء آن حدود را تنبيه نموده است .\r\nروز سيم رمضان ، از بغداد انتهاض فرمودند و خارج قصبهء كاظمين مضرب خيام معلى گرديد . روز چهارم ، منزلگاه اردوى همايون محلى است موسوم به حويزه . دراين‌روز ذات ملكوتى صفات مقدس به زيارت كاظمين عليهما السلام مشرف شده بعد از زيارت در ايوان مطهر جناب آقا سيد صادق علماى كاظمين كثر الله امثالهم را به حضور مبارك آورده معرفى نمودند و به توسط جناب معزىاليه جناب مشير الدوله خلاعى را كه از جانب سنى الجوانب همايون مرحمت شده بود انفاذ داشت و خدام حضرت از كليددار و صاحب‌منصب و غيره همه به عواطف ملوكانه مباهى شدند . بعدها عزيمت راه فرمودند و در بين راه به ملاحظهء بناى عقرقوف پرداختند . تفصيل عقرقوف در جلد اول كتاب مرآة البلدان ناصرى مسطور است .\r\nبالجمله يك ساعت از شب گذشته به منزلگاه شرف ورود ارزانى فرمودند . روز پنجم ماه تشريف‌فرماى مسيب شدند . اردوى همايون را در كنار شط فرات زده و وضع باصفائى داشت . راه نه فرسخ بود . سواره نظام متوقف مسيب با مصطفى افندى قائم مقام مسيب به استقبال مقدم مبارك مبادرت نمودند . روز ششم ، در مسيب اطراق شد . جناب حاجى ميرزا علينقى و جناب شيخ زين العابدين مجتهد مازندرانى و بعضى علماى ديگر و آقا سيد حسين كليددار حضرت عباس سلام الله عليه از كربلاى معلى به استقبال موكب اعلى آمده دراين‌روز به حضور مبارك تشريف\r\n\r\n","description":"","footnote":"","page_name":" 1627 ","page_number":215},
  {"content":"\r\n\r\nجستند . جناب مشير الدوله و جناب مدحت‌پاشا از پيش به كربلا رفتند و رئوف پاشا كه از راه شط فرات عازم اسلامبول بود به حضور مهر ظهور مشرف و روانه شد . وقت عصر اعليحضرت همايون به زيارت طفلان مسلم رفتند و چون صحن و گنبد و ايوان و غيره خرابى داشت به معير الممالك حكم فرمودند تعمير و مرمت نمايد . روز هفتم رمضان ، روانه به مقصد - اعلى يعنى كربلاى معلى شدند و در يك فرسنگى شهر در مقبرهء عون بن - زينب عليه و عليها السلام پياده شده زيارت خواندند . اين راه راه معمولى زوار نيست و كمتر كسى از زيارت عون بهره‌مند مىشود . از اينجا كه گذشتند ، ميرزا حسن كليددار حضرت سيد الشهداء عليه آلاف التحية و الثناء با خدمهء آن حضرت به استقبال آمده به موكب همايون پيوستند .\r\nچون قدرى ديگر راه طى شد به قدر ربع ساعت باران شديد و تگرگ باريد و مردم تر شدند و در سفرنامهء عتبات كه به بنان معجز بيان مبارك نگاشته شده مىفرمايند :\r\n« آسمان ، زوار اين آستان را از لوث معاصى پاك خواست كه پاك شو اول و پس ديده برآن پاك انداز »\r\nنزديكى باغات شهر باران ايستاده جناب مدحت پاشا و جناب مشير الدوله هم به ركاب اعلى پيوسته بودند . از پل سفيد كه بر روى پل حسينيه ساخته شده عبور فرمودند . از اينجا به شهر سابقا راه به واسطهء كثرت نهرها و تنگى كوچه اسباب زحمت زوار بود اما مدحت پاشا محض تشريفات مقدم مبارك اعليحضرت شاهنشاهى دام ملكه اين راه را ساخته و وسعت داده و مجراى نهرها را در زير بنا كرده . همه‌جا خيابان و كوچه زياده از ده ذرع عرض دارد . خلاصه در تمام اين راه از دو طرف معبر آدم و تماشاچى ايستاده و اكثر ايرانى و عجم بودند . خدمهء حضرت عباس عليه السلام هم پياده در خيابان استقبال نمودند و علمهاى آن حضرت را تيمنا از جلو مىكشيدند .\r\nخلاصه از دروازهء موسوم به دروازهء نجف وارد و درب صحن مقدس پياده شدند و با قلبى خاضع و خاشع و حالتى نهايت متواضع به روضهء مقدسه تقرب و تشرف جستند و در تحت قبهء مباركه به آداب زيارت و دعا پرداختند و از تذكر مظلوميت شهدا و مصايب وارده درآن سرزمين ، قلب مبارك قرين\r\n\r\n","description":"","footnote":"","page_name":" 1628 ","page_number":216},
  {"content":"\r\n\r\nرقت گرديده قطرات عبرات گونهء مهر نمونهء پادشاهى را چون گلبرگ ممطور و پر از لؤلؤ منشور داشت . بعد از زيارت مرقد منور حضرت سيد الشهداء صلوات الله و سلامه عليه به صحن و روضهء مقدسهء حضرت عباس عليه السلام مشرف شده آنجا زيارت خواندند . آنگاه به خيام مهر احتشام كه نزديك دروازهء نجف برپا شده نزول اجلال فرمودند .\r\nروز هشتم رمضان ، چهار ساعت به غروب مانده به زيارت روضهء مقدسهء حضرت سيد الشهداء مشرف شده بعد از زيارت ، رواق عرش نطاق مبارك را گردش فرموده و فرمايشات در تعميرات رواق كه خرابى داشت و تجديد فرش تحت گنبد مطهر نمودند و حجرات صحن را كه مرحوم شيخ عبد الحسين « 8 » از جانب سنى الجوانب همايون مرمت كرده و ساخته بازديد كردند .\r\nروز نهم ، به قصد زيارت حر رياحى انتهاض فرمودند .\r\nروز دهم ، علماى كربلا به توسط جناب آقا سيد صادق به حضور مبارك تشرف جستند بعدها به زيارت روضهء مباركهء رقيه بياض خط حضرت امير المؤمنين سلام الله عليه به‌دست مبارك روى صندوق مطهر گذاشتند و قرآن خط حضرت امام زين العابدين را كه كوچك و كم‌حجم و روى ضريح حضرت عليه السلام بود زيارت كردند .\r\nروز يازدهم ، طرف عصر باز به زيارت روضهء منور مبادرت جسته و با ميرزا حسن كليددار داخل ضريح شده و زيارت و دعا خواندند و قدرى تربت صحيح از روى قبر مطهر برداشتند . عباى سفيدى ميرزا حسن از جانب حضرت ، زيب پيكر فرخنده اثر شاهانه نمود .\r\nروز دوازدهم رمضان ، به عزم نجف اشرف به خان شور كه زياده از شش فرسنگ راه است تشريف‌فرما شدند .\r\n\r\n\r\n","description":"","footnote":"\r\n( 8 ) - شيخ عبد الحسين تهرانى معروف به شيخ العراقين از مجتهدين زاهد و متقى بود .\r\nوى مورد توجه كامل امير كبير ميرزا تقى خان قرار داشت تا جايى كه وى را وصى خويش قرار داد و او نيز از مال امير مدرسه و مسجدى عالى در تهران بنا كرد كه اكنون به مسجد شيخ - عبد الحسين يا مسجد تركها ( آذربايجانيها ) شهرت دارد . ناصر الدين شاه نيز او را مأمور به تعمير بقاع متبركه عتبات عاليات كرد و او نيز با كفايت و امانت مأموريت خويش را انجام داد . وى در سال 1286 در عراق درگذشت .\r\n","page_name":" 1629 ","page_number":217},
  {"content":"\r\n\r\nروز سيزدهم ، براى تلثيم درگاه عرش اشتباه حضرت امير المؤمنين و يعسوب الدين صلوات الله و سلامه عليه مصمم شدند . در دو فرسخى شهر كه مناره‌هاى روضهء مقدسه نمايان شد اداى شكر بارى تعالى را از نيل منتهاى مقصد و درك اين فوز عظيم نمودند . مدحت پاشا و مستقبلين نيز به ركاب اعلى پيوستند . هم دراين‌روز ، قبل از سوارى ، علماى نجف كه به استقبال قدوم سعادت لزوم شاهانه آمده بودند از فيض حضور مبارك بهره‌ياب گرديدند . شرح ورود موكب مسعود بدين ساحت خلد نزهت در سفرنامهء همايونى بدين عبارت فرخنده براعت مسطور است :\r\n« نزديك دروازه از كالسكه پياده شدم با همهء نوكرها و پاشاها پياده رفتيم تا وارد شهر شديم . گوش جانم انك بالوادى - المقدس طوى « 9 » مىشنيد . زبان دلم رب ادخلنى مدخل صدق « 10 » مىگفت . اين خاك پاك و ارض مقدس را بايد از عرش خدا جزئى و از جنت آيتى گرفت كه وطن جان و منزل دل است . روح و راحتى مشاهده كردم كه در طاقت بيان نيست » .\r\nخلاصه شهريار آسمان‌جاه در ورود به روضهء مقدسه تقبيل آستان و درگاه امير مؤمنان و سرور انس و جان را نموده آنچه اقتضاى عقيدت پاك و گوهر تابناك همايون است درآن روضهء عرش حوزه به منصهء ظهور رسانيدند و بعد از فراغت از زيارت حضرت مولاى متقيان به سر مقبرهء شاه رضوان جايگاه شهيد آقا محمد شاه طاب الله ثراه توجه فرموده اداى فاتحه نمودند . نيز بر سر مقبرهء والدهء خاقان مغفور - فتحعلى شاه - و مقبرهء حسينقلى خان برادر خاقان مبرور و مقبرهء جدهء اعليحضرت همايون فاتحه خواندند و پياده تا دم دروازه طى مسافت فرموده آنجا سوار شدند و از وادى السلام عبور كردند و به اردو كه در طرف غربى شهر نزديك وادى السلام زده شده بود تشريف‌فرما شدند .\r\nروز چهاردهم ، محل اردو را به‌جهت احترام قبور مسلمين تغيير داده در محلى نزديك به دريا قرار دادند . بعد به زيارت پرداختند و در سر\r\n\r\n\r\n","description":"","footnote":"\r\n( 9 ) - سورهء طه از آيهء 12 .\r\n( 10 ) - سورهء اسراء از آيهء 80 .\r\n","page_name":" 1630 ","page_number":218},
  {"content":"\r\n\r\nمقبرهء مرحوم شيخ مرتضى « 11 » فاتحه قرائت نمودند .\r\nروز پانزدهم ، [ به 
  ] مسجد كوفه و مسجد سهله و زيارت قبر مسلم بن - عقيل و هانى بن عروه و سير آثار شهر كوفه توجه فرمودند و در تعميرات اماكن مسجد و مقبرهء مسلم و هانى به امين الملك فرمايشات كردند .\r\nروز شانزدهم ، بعد از ملاقات بعضى از علما به زيارت روضهء مطهره فايز شدند . جيقهء الماس برليان كه به تارك مبارك داشتند پيشكش آستان ملايك پاسبان حضرت كردند . هم دراين‌روز به حكم همايون درب خزانهء حضرت را كه قريب هفتاد سال بود باز نشده بود و اسباب موجود را از جواهر و طلا و ساير ثبت نموده دوباره از جانب دولتين ايران و عثمانى مهر كردند كه حيف‌وميل درآن نشود .\r\nروز هفدهم و هيجدهم ، مشغول زيارت بودند و دراين‌روز آخرى درب ضريح مطهر را باز كردند و به شرايط تلثيم و تبرك پرداختند .\r\nروز نوزدهم ، بعد از تقديم و تكميل زيارت با كمال تأسف به‌طرف كربلا معاودت فرمودند . دراين‌روز با جناب آقا ميرزا حسن شيرازى « 12 » كه از اجلهء علماست ملاقات اتفاق افتاد . خلاصه منزل امروز قدرى از خان شور بالاتر و به‌طرف كربلاست . روز بيستم معاودت به كربلاى معلى نموده مقرر شد سه روز اقامت و بعد كوچ شود . اين سه روز اغلب به زيارت و دعا مىگذشت .\r\n\r\n\r\n","description":"","footnote":"\r\n( 11 ) - غرض شيخ مرتضى انصارى است از بزرگان علماى عصر قاجار و از مفاخر تشيع بلكه جهان اسلام . وى در سال 1214 قمرى متولد شد و ابتدا در نزد عموى خود شيخ حسن دزفولى درس خواند و سپس به عراق رفت و در محضر بزرگان و دانشمندانى چون شيخ - على كاشف‌الغطا و ملا احمد نراقى و شريف العلماى آملى تلمذ نمود و در 1266 به رياست مطلقهء علميه نايل گرديد . كتب مهمى از او به يادگار مانده من جمله كتاب المكاسب و فرائد - الاصول . مرگ وى در سال 1281 قمرى در شهر نجف روى داد . اعلى اللّه مقامه .\r\n( 12 ) - حاجى ميرزا حسن معروف به « ميرزاى شيرازى » از مراجع تقليد شيعه كه در حدود سال 1230 در شيراز چشم به جهان گشود . تحصيلات اوليه وى در شيراز و اصفهان و سپس در بين النهرين انجام گرفت و پس از مرگ شيخ مرتضى انصارى به مقام مرجعيت رسيد . وى همان است كه در قضيهء الغاء امتياز انحصار توتون و تنباكو فتوى به تحريم تنباكو و توتون داد يا به قولى فتوائى را كه به نام او منتشر شده بود تكذيب نكرد و همين فتوى موجب قيام مردم و لغو امتياز رژى گرديد . وى در 1312 درگذشت .\r\n","page_name":" 1631 ","page_number":219},
  {"content":"\r\n\r\nروز بيست‌وچهارم رمضان تشريف‌فرماى مسيب شدند . مدحت پاشا و ساير پاشاها در موكب همايون بودند .\r\nروز بيست‌وپنجم ، در مسيب اتراق شد .\r\nروز بيست و ششم ، قصر ناصرى بغداد به قدوم بهجت لزوم مبارك آراسته شد .\r\nروز بيست و هفتم ، به زيارت كاظمين عليهما السلام پرداختند .\r\nروز بيست و هشتم ، به ملاحظهء طاق كسرى و زيارت حضرت سلمان انتهاض فرمودند شب در آنجا اقامت و فردا بعد از ملاحظهء طاق كسرى و زيارت حضرت سلمان به مقبرهء حذيفهء يمانى و عبد الله انصارى رضى الله - عنهما رفتند و از آنجا تشريف‌فرماى بغداد و قصر ناصرى گرديدند .\r\nروز شنبه غرهء شوال - كه عيد رمضان بود - در قصر ناصرى سلام عيد انعقاد يافت . اجزاى اين سلام وزراء و رجال اين دولت جاويدشوكت و پاشاها و ساير وجوه و اعيان ملكيه و عسكريهء عثمانى و افواج و توپخانهء ايران و عثمانى بود . الحق سلام ملمع باشكوهى منعقد گرديد . هم دراين روز انعامات بسيار به خدام و غيره بذل فرمودند و جناب مشير الدوله به وزارت عدليهء اعظم و وزارت وظايف و اوقاف منصوب گرديد .\r\nروز دويم شوال ، به عزم سرمن‌راى انتهاض فرموده در منزل دخاله در حوالى شط سراپردهء معلى افراشته شد . راه زياده از شش فرسنگ بود .\r\nروز سيم ، به غازانيه تشريف‌فرما گرديدند . راه چهار فرسخ و نيم بود .\r\nروز چهارم ، خان نجار منزلگاه اردوى همايون است و راه شش فرسنگ مىباشد .\r\nروز پنجم به صوب سامره توجه فرمودند . راه از خشكى شش فرسنگ است . اما چون از روى شط تشريف‌فرما مىشدند و كشتى در محلى كه جزيره حادث و راه دو شعبه شده بود راه را غلط كرده و كشتى به گل نشست و معطليها رخ نمود ، لهذا هشت ساعت از شب گذشته به اردوى معلى كه بيرون شهر در ساحل دجله بود رسيدند . اين يك‌شبه سامره و منزل خان نجار به مردم خيلى سخت گذشت . كاه را خروارى بيست تومان و بيشتر مىخريدند و به‌دست نمىآمد و ساير چيزها هم به‌همين قياس بود .\r\n\r\n","description":"","footnote":"","page_name":" 1632 ","page_number":220},
  {"content":"\r\n\r\nروز ششم ، وارد شهر شده و به زيارت پرداختند . گنبد عسكريين - عليهما السلام كه به امر اعلى طلا شده شكوه و اعتلائى تمام داشت . خدام با علمها و آدابى كه دارند به استقبال آمدند . بعد از زيارت حضرت عسكريين سلام الله عليهما از مقام غيبت حضرت امام عصر عجل الله تعالى فرجه كسب ميامن فرمودند . بعد از آن به بازديد تعميرات و وضع طلا شدن گنبد و غيره كه همه به امر همايون زيور انجام يافته بود پرداختند . آنگاه تماشاى ابنيه‌اى كه منصوب به خليفه متوكل عباسى است و از جمله منارهء ضخيم بلندى مىباشد توجه فرمودند .\r\nروز هفتم ، به تماشا و بازديد خرابه و آثار كهنهء سامره كه بيشتر در شمال و مغرب سامره است مشغول بودند .\r\nروز هشتم شوال ، از سامره عزيمت دارالخلافهء باهره را تصميم دادند و بعد از زيارت و دعا روبه‌راه نهادند . منزل خان نجار تقريبا شش فرسخ راه است .\r\nروز نهم ، غازانيه منزلگاه اردوى همايون است .\r\nروز دهم ، تشريف‌فرماى يعقوبيه ( بعقوبه ) گرديدند . محمد رحيم خان سرتيپ زند و مصطفى قلى خان ميرشكار و بعضى ديگر مرخص شدند كه به مكهء معظمه مشرف شوند .\r\nيازدهم ، در يعقوبيه اطراق شد .\r\nروز دوازدهم ، از يعقوبيه به شهروان توجه نمودند .\r\nروز سيزدهم در شهروان اتراق شد .\r\nروز چهاردهم قزل رباط مضرب خيام سپهر احتشام گرديد .\r\nروز پانزدهم به خانقين نزول اجلال فرمودند .\r\nروز شانزدهم در خانقين توقف شد . دراين‌روز براى پاشايان و مأمورين كه از طرف اعليحضرت سلطان عثمانى آمده بودند و متصدى خدمات شده انفيه‌دان مرصع و انگشترى و شال و وجه نقد به قدرى كه شايسته بود ارسال داشتند و مدحت پاشا و كمال پاشا و ناظم افندى را به حضور طلبيده در باب مهام سرحدى فرمايشات فرمودند .\r\nروز هفدهم ، قصر شيرين محل اردوى خسروانى گرديد . پاشاها كه تا بسيارى از راه را التزام ركاب اعلى داشتند ، بعد از اداى تشكرات وافيه و وداع ، مرخص شده معاودت كردند و در نزديكى تپهء قصر شيرين\r\n\r\n","description":"","footnote":"","page_name":" 1633 ","page_number":221},
  {"content":"\r\n\r\nامر به طرح باغى فرمودند .\r\nروز هيجدهم ، قرابلاغ جايگاه اردوى همايون بود .\r\nروز نوزدهم ، تشريف‌فرماى پاى طاق شدند .\r\nروز بيستم ، در پاى طاق اتراق شد . در اينجا به واسطهء تلگراف خبر دادند كه شب چهارشنبه هيجدهم شوال عزيزخان سردار كل در تبريز مرحوم شده است .\r\nروز بيست و يكم ، به كرند نزول اجلال فرمودند .\r\nروز بيست و دويم ، در كرند اتراق شد . نواب و الا عماد الدوله در اين منزل به حضور مهرظهور مبارك مشرف آمد .\r\nروز بيست و سيم ، هارون‌آباد و روز بيست‌وچهارم ماهى دشت مضرب خيام گردون احتشام گرديد .\r\nروز بيست‌وپنجم در ماهى دشت اتراق شد .\r\nروز بيست و ششم عماديه به مقدم مبارك مزين گرديده چند روز در اينجا به‌جهت رسيدگى به امور و بعضى عرايض مردم توقف فرمودند و فوج دويم نصرت را با سوارهء شاهيسون از اينجا مرخص كردند كه از راه همدان به آذربايجان بروند .\r\nروز بيست و نهم نواب مستطاب مهدعليا - كه در خانه‌هاى صارم - الدوله منزل داشتند - ذات ملكوتى صفات مقدس را دعوت نمودند .\r\nروز غرهء ذيقعده ، به تفرج طاق وسطام اشتغال داشتند .\r\nروز دويم ، تشريف‌فرماى بيستون گرديدند . خبر وفات اسكندر خان سردار كه اغلب در آذربايجان و حاكم خوى و مراغه بود دراين منزل رسيد .\r\nروز سيم ماه ، صحنه منزلگاه اردوى معلى بود .\r\nروز چهارم ، كنگاور به شرف ورود مسعود شاهانه مزين شد .\r\nروز پنجم ، ولاشجرد از خاك تويسركان منزلگاه موكب همايون بود . نواب و الا اعتضاد السلطنه وزير علوم كه از دارالخلافه عزم شرف - اندوزى از خاكپاى مبارك نموده بودند در اينجا به ركاب اعلى پيوستند .\r\nروز ششم ماه ، تشريف‌فرماى فرسيج شدند . در ميان راه نواب و الا عماد الدوله را مرخص فرمودند كه به محل حكمرانى خود معاودت نمايد .\r\n\r\n","description":"","footnote":"","page_name":" 1634 ","page_number":222},
  {"content":"\r\n\r\nروز هفتم ، در فرسيج اتراق شد .\r\nروز هشتم ، جميل‌آباد محل اردوى همايون بود . در بين راه نواب - و الا معتمد الدوله حكمران كردستان را مرخص فرمودند كه به محل حكمرانى خود روانه گردد . راه دو فرسخ و نيم بود .\r\nروز نهم حسين‌آباد مضرب خيام معلى گرديد . راه دو فرسنگ بود .\r\nروز دهم به دولت‌آباد ملاير نزول اجلال فرمودند . راه چهار فرسخ بود . جناب صاحب ديوان كه از اصفهان آمده بود به خاكپاى مبارك مشرف شد و شرحى از گرانى اصفهان معروض داشت . مقرر شد از ولايات حول‌وحوش به قدر كفايت جنس به اصفهان حمل نمايند .\r\nروز يازدهم ، در دولت‌آباد اتراق شد .\r\nروز دوازدهم به منزل پرى شرف نزول ارزانى فرمودند . پرى انتهاى خاك ملاير و اول خاك عراق است . راه چهار فرسنگ بود . قبل از سوارى جناب ميرزا فخر الدين بروجردى و امام جمعه و علماى ملاير به زيارت جمال مهر مثال مبارك فايز شدند . در بين راه ، ميرزا سيد احمد نايب الحكومهء عراق و علينقى خان سرتيپ ملقب به صمصام الملك به تقبيل ركاب اعلى سرافراز گرديدند .\r\nروز سيزدهم به منزل قره حصار تشريف‌فرما شدند . راه پنج فرسنگ بود .\r\nروز چهاردهم ، قريهء نمك كور منزلگاه موكب منصور شد . راه سه فرسنگ بود .\r\nروز پانزدهم ، سلطان‌آباد كه مركز حكومت عراق است به مقدم شاهنشاهى مزين آمد . راه سه فرسخ بود . علماى عراق و طبقات ناس به استقبال مبادرت نمودند .\r\nروز شانزدهم و هفدهم ، در سلطان‌آباد اتراق شده در مهام ملكى توجه مىفرمودند .\r\nروز هيجدهم ذيقعده تشريف‌فرماى مصلح‌آباد شدند . راه چهار فرسنگ بود .\r\nروز نوزدهم به آشتيان نزول اجلال فرمودند . راه چهار فرسخ و نيم بود .\r\n\r\n","description":"","footnote":"","page_name":" 1635 ","page_number":223},
  {"content":"\r\n\r\nروز بيستم در آشتيان اتراق شد و به تماشاى قصبهء آشتيان و اطراف آن پرداختند .\r\nروز بيست و يكم به منزل دستجرد شرف ورود ارزانى فرمودند . راه سه فرسنگ و نيم بود . قبل از حركت ، علما و اعيان آشتيان به حضور مبارك تشرف جستند .\r\nروز بيست و دويم ، قريهء قاضى جايگاه اردوى همايون و راه چهار فرسخ بود .\r\nروز بيست و سيم ، شهر قم به مقدم مبارك مزين آمد و علما و اعيان و متولىباشى و اهالى شهر با شعفى كامل به استقبال موكب همايون آمده بودند .\r\nروز بيست‌وچهارم ، در قم اتراق و به زيارت روضهء طاهرهء حضرت معصومه سلام الله عليها پرداختند و در مقبرهء خاقان مغفور فتحعلى شاه البسه الله حلل النور و مقبرهء شهريار مبرور محمد شاه ادامه الله فى رياض - السرور فاتحه قرائت نمودند .\r\nروز بيست‌وپنجم ، در قم توقف داشتند و چون كمى غله در اغلب بلاد مزاحم حال عباد است و فقراى زياد به قم آمده مقرر فرمودند به توسط آقا حسين مجتهد از غلهء ديوانى تدارك نان كرده تا پنجاه روز فقرا را كه به‌شماره هزار نفر مىشوند اطعام كنند . عباسقلى خان پسر مرحوم محمد ولى خان قاجار به نيابت حكومت قم سرافراز شد .\r\nروز بيست و ششم ، به منزل پل دلاك و روز بيست و هفتم ، به حوض - سلطان تشريف‌فرما گرديدند .\r\nروز بيست و هشتم كناره كرد منزلگاه اردوى همايون بود .\r\nروز بيست و نهم حضرت عبد العظيم و به زيارت زاويهء مقدسه مبادرت نمودند .\r\nروز سه‌شنبه غرهء ذيحجه با ميامن سعادت و اقبال به دارالخلافهء باهره و مقر خلافت عظمى نزول اجلال فرمودند و عموم وزراء و خدام آستان همايون و علما و اعيان دارالخلافه به زيارت جمال آفتاب مثال شاهانه قرين شعف و مسرت موفور شده به دعاى وجود مبارك رطب اللسان گرديدند و اين سفر خيريت اثر به سعادت اختتام يافت .\r\n\r\n","description":"","footnote":"","page_name":" 1636 ","page_number":224},
  {"content":"\r\n\r\n\r\nتذييل :\r\nدر روز ورود موكب مسعود به دارالسلام بغداد از جانب سنى الجوانب همايونى به اعليحضرت سلطان عبد العزيز خان به اسلامبول تلگراف شد .\r\n\r\nسواد تلگراف همايون :\r\nبه مجرد وصول بغداد واجبتر از همه ديدم كه و داد صميمى خود را به واسطهء تلگراف به خاطر شاهانه معلوم كنم و نيز اظهار خشنودى از مدحت پاشا و كمال پاشا و مأمورين باغيرت آن اعليحضرت و اجزاى آنها نمايم . در خاك آن اعليحضرت به حمد الله به وجود ما و همهء خدم خاصه در ورود بغداد بسيار خوش گذشت . نظم و كفايت مدحت پاشا جاى خشنودى است . اميدواريم احوال و مزاج ملوكانه نيز بسيار خوب بوده باشد . مخابرات يك جهتى آيات تلگرافى را زياد مشتاقيم .\r\nبيست و هشتم شهر شعبان المعظم ناصر الدين شاه .\r\n\r\nترجمهء جواب تلگراف از جانب اعليحضرت سلطان\r\nتلگرافنامهء و الا كه به حمد الله تعالى ورود بغداد را به كمال صحت و عافيت مبشر و حركات و معاملات بعض مأمورين را متضمن و مودتهاى صميمه را در حق خالصانهء ما مؤكد بود و اصل دست خلوص شد . تحسين فرمودن ذات همايون به‌طرف ما از مساعى مدحت پاشا و كمال پاشا در مدت تشريف‌فرمائى ممالك دولت عليهء ما به حصول استراحت و سهولت سياحت سنيه كه اقدام افكار و نتيجهء آرزوست موجب ممنونيت تازه و اسباب و علت ازدياد توجه ما در حق آنها شد . تمنيات عليهء اظهاريه كه محض تأكيد وفاق و اتفاق دولتين عليتين اسلام آرزوى طرفين و بقاى عزت و عافيت شاهانه و دعاى آن تكرار و تبريك قدوم شاهانه ابتدار مىشود .\r\nغرهء شهر رمضان 1297 عبد العزيز خان\r\nبعد از آن‌كه موكب فيروزى كوكب همايونى به دارالسلام بغداد رسيد و در هنگامى كه به سلامتى و اجلال و ابهت و اقبال از دروازهء قصر\r\n\r\n","description":"","footnote":"","page_name":" 1637 ","page_number":225},
  {"content":"\r\n\r\nناصرى تشريف‌فرماى قصر مىشدند ، در سر دروازهء مزبوره اين مصراع را نگاشته بودند :\r\n « قدومت شهريارا باد مسعود » \r\nمحمد امين منشى بغدادى در وصف قصر ناصرى و تشريف‌فرمائى خديو همايون فرخسرو عدالت‌گستر درآن قصر كه از قدوم ميمنت لزومش رشك روضهء رضوان بود اين دو بيت عربى را عرض و انشاد نمود :\r\n لناصر الدين قصر قد علا و سما * بلا قصور فحاكى قبة الفلك\r\nترى المصابيح فيه كالنجوم بدت * ليلا و كالشمس فيه طلعة الملك \r\nمحمد زهابى افندى مفتى بغداد نيز قصيده‌اى فارسى به شكرانهء ورود موكب مسعود و اتحاد دولتين عليتين عرض و در حضور ساطع النور خسروانى انشاد نموده امر و مقرر شد كه آن قصيده سمت انطباع يابد و قصيدهء مزبور بعينها حذوا بحذو دراين ورقه ثبت و مندرج شد :\r\n هزاران شكر كز فضل و عطاى ايزد منان \r\n شد از تشريف شه بغداد رشك جملهء بلدان \r\n فلك جدى و حمل آماده كرد از بهر بريانى \r\n چو آمد شاه ايران پادشاه روم را مهمان \r\n از آن تشريف شد اكنون تمام اهل دين ممنون \r\n نمانده هيچكس محزون دراين عالم بجز شيطان \r\n ازاين‌رو اين همه عالم از اين تشريف شد خرم \r\n كه مىباشد دليل اتحاد شاه با سلطان \r\n صلاح ملت است و دين كه اين دو شاه عدل‌آئين \r\n بداردشان خدا « 1 » هميشه يك دل و يك جان \r\n به حدى يك دل‌اند و متحد باهم كه مىباشد \r\n رضاى آن رضاى اين رضاى اين رضاى آن \r\n ز فخر اسلام را شايد كه سر بر آسمان سايد \r\n كه از شه نصردين آيد ز سلطان عزت ايمان \r\n\r\n\r\n","description":"","footnote":"\r\n( 1 ) - در متن كلمه‌اى ناخوانا : « هچين » ؟\r\n","page_name":" 1638 ","page_number":226},
  {"content":"\r\n\r\n سرايت كرده در اتباعشان هم سر بىفرقى \r\n كه اين دو فرقه باهم بىغل و غش‌اند چون اخوان \r\n چرا باهم نباشند اين چنين يك دل كه مىباشد \r\n جهات وحدت ايشان نبى و قبله و قرآن \r\n جهانى را به تشريفش مشرف ساخت تا يابد \r\n تشرف از امامان هدى و حكمت و عرفان \r\n درود بىحد و بىمر ، ز هرچه هست افزون‌تر \r\n مدام از خالق اكبر پياپى باد بر ايشان \r\nدر روز عيد سعيد فطر از جانب اعليحضرت اقدس ظل اللهى به اعليحضرت سلطان والاجاه عثمانى تلگراف شد :\r\nالحمد لله به زيارت اماكن مقدسه در اعلى درجهء خوبى نايل شديم و در مثوبات آن ذات همايون شاهانهء شما را سهيم بزرگ مىدانيم . چرا كه اعظم مستدعيات از درگاه خداوندى ازدياد شوكت اسلام و بقاى استحكام و داد و اتحاد و سلامت وجود همايون ملوكانه بود . در مراجعت بغداد كه مصادف با چنين عيد بزرگ اسلام شد ، ورود خودمان را و تبريك اين عيد عظيم را با اظهار خوشوقتى از خدمات و زحمات مدحت - پاشا و كمال پاشا لازمتر از همه دانستيم كه به اطلاع خاطر شاهانه برسانيم اميدواريم آرزوهاى صميمى ما در دوام و استقرار دوستى و يك جهتى در آينده به درجهء حصول مقرون شود .\r\nناصر الدين شاه\r\n\r\nصورت ترجمهء جواب تلگراف از جانب اعليحضرت سلطان عبد العزيز خان\r\nبه‌جهت تبريك و تهنيت عيد سعيد مسعدت‌بخش فطر ، در شرف مودت‌نامه فرستادن بودم كه ذات معالى صفات شاهانهء شما سبقت فرمودند . الفضل للمتقدم و به اين وسيلهء جليله كه تلگراف‌نامهء خاقانى به عنوان اخلاص شعار ارسال فرموده‌ايد و بشارت صحت و عافيت وجود شاهانه را حاوى بود به درجه‌اى\r\n\r\n","description":"","footnote":"","page_name":" 1639 ","page_number":227},
  {"content":"\r\n\r\nممنون و منت‌دار شدم كه تعريف و بيان نمىتوانم كرد . حق - تعالى ذات عالى شاهانه را نيز به درك چندين اعياد شريفه و مسرات عديده مستسعد و در سرير عزت و جلالت برقرار فرمودن را از درگاه الهى مكررا تمنى مىنمايم . از اين‌كه مدحت پاشا و كمال پاشا در تحصيل ارادهء خدمت شاهانه موفق شده‌اند و حسن نظر همايونى دربارهء ايشان توجهات خالصانهء مراتب درجهء ديگر در حق آنها تزييد و تأييد نمود چون كه اصل آرزوى محبانهء ما در مدت سياحت مباركهء شما در ممالك ما تسهيل و در ميان تعبهاى سفريه وجود همايون شما را به قدر امكان ترويح نمودن است هركس در تحصيل اين مقصود اهتمام و غيرت نمايد مثل اين است كه مخصوصا به ذات و شخص خود من خدمت نموده است .\r\nعبد العزيز خان\r\nچون جناب مشير الدوله سفير كبير دولت عليهء ايران كه سالها مقيم اسلامبول بود دراين سفر خيريت‌اثر منتهاى خدمتگزارى و جان‌نثارى را به عمل آورد محض ظهور مرحمت و وفور مكرمت و پاس خدمات سابقه و لاحقهء معزىاليه و نظر به برترى مقام و درجه كه در حق او منظورنظر معدلت‌گستر همايون است اين اوقات وزارت عدليهء اعظم و وزارت اوقاف و وظايف را به عهدهء كفايت و كفالت معزىاليه مفوض و مرحمت فرمودند و به اين موهبت بين الاماثل و الاقران مباهى و ارجمند و مقرون هزارگونه مفاخرت و اعزاز گشته به اعطاى يك ثوب جبهء شمسه‌دار و يك حلقه انگشترى الماس اعتبار و اختصاص يافت كه حامل آن بنده مؤلف بود .\r\n\r\nسواد دستخط همايون به افتخار مشير الدوله\r\nبنابر خدمات عديده كه در ممالك خارجه ، خاصه در دربار دولت عليهء عثمانيه بخصوص درآمدن ما به سفر عراق عرب و زيارت قبور مطهرهء منورهء ائمهء هدى عليهم السلام ، از ميرزا - حسين خان مشير الدوله سمت ظهور يافته است و بنابر التفات\r\n\r\n","description":"","footnote":"","page_name":" 1640 ","page_number":228},
  {"content":"\r\n\r\nمخصوصى كه نسبت به شخص او داريم لازم شد يك التفات خاصى نسبت به او بفرمائيم كه جوهر كاردانى خود را درآن روز به روز به منصهء ظهور برساند و لياقت خود را عاطل و باطل نگذارد .\r\nلهذا از تاريخ بيست و نهم رمضان سنهء 1287 يونت‌ئيل او را به منصب وزارت عدليهء اعظم كل ممالك ايران به علاوه وزارت وظايف و موقوفات ايران هم ضميمهء وزارت عدليه كرده سرافراز فرموديم بايد ان شاء الله به عمل اين سه وزارتخانه كمال نظم را بدهد . از بغداد نوشته شد .\r\nهم دراين سال ، نواب و الا معتمد الدوله فرهاد ميرزا حكمران كردستان را به اعطاى يك قبضه شمشير مرصع مكلل به الماس قرين مفاخرت و اختصاص فرمودند .\r\nحاجى رحيم خان صندوقدار خاصه ملقب به خازن الملك گرديد .\r\nجان محمد خان سرتيپ فوج خلجستان كه در جنگهاى قارى قلعه و ساير مواضع خدمت كرده به لقب سيف السلطنه سرفراز آمد .\r\nهم دراين سال ، شاهنشاه‌زادهء امجد اعظم ظل السلطان دام اقباله - العالى را عنايت بارى تعالى ولدى ذكور عطا فرموده به لقب جليل جلال - الدوله و اسم گرامى سلطان محمود موسوم و ملقب گرديد .\r\nسليمان خان صاحب اختيار به نشان و حمايل امير تومانى مفتخر گشت .\r\nميرزا محمد حسين كه در خدمت اميرزاده ابو الفتح ميرزا حكمران يزد وزارت اين ولايت دارد ، بر حسب استدعاى نواب و الا حسام السلطنه به لقب ناظم الملكى مباهى آمد .\r\nميرزا جعفر نايب الحكومهء ملاير و ميرزا ابو القاسم نايب الحكومهء تويسركان به لقب خانى و خطاب مقرب الخاقانى سرافراز آمدند .\r\nميرزا عبد الوهاب خان ولد مرحوم ميرزا محمد على خان وزير امور خارجهء سابق نيابت اول وزير علوم يافت .\r\nجناب مؤتمن الملك ميرزا سعيد خان وزير امور خارجه به يك قطعه دوات مرصع به الماس درجهء اختصاص يافت .\r\nميرزا عبد الوهاب خان نايب الوزاره و نايب الحكومهء گيلان ( جناب\r\n\r\n","description":"","footnote":"","page_name":" 1641 ","page_number":229},
  {"content":"\r\n\r\nنصير الدوله ) به اعطاى يك قطعه نشان تمثال همايون مكلل به الماس مفتخر گرديد .\r\nميرزا عبد الوهاب مستوفى گيلان به نشان سرتيپى دويم با حمايل آن مباهى آمد .\r\nنعمت الله خان حاكم و سركردهء نوكر شفت و رحيم خان حاكم و سركردهء نوكر شاندرمين و جواد خان حاكم و سركرده نوكر ماسال و معاف هريك به نشان سرهنگى نايل گرديدند .\r\nميرزا زكى ضياء الملك به نشان و حمايل از درجهء سرتيپى دويم سرافراز و روانهء عربستان شد و ميرزا زين العابدين پسر مشاراليه به منصب لشكرنويسى قاجاريه برقرار گرديد .\r\nسررشته‌دارى غلات خالصه‌جات ولايات ممالك محروسه را به عهدهء حاجى رشيد خان مستوفى واگذار فرمودند .\r\nميرزا هدايت پسر بزرگ لسان الملك به منصب استيفا سرافراز و ميرزا عباسقلى پسر ديگر مشاراليه به منصب انشاى مخصوص مباهى گشت .\r\nميرزا عبد الباقى منجم‌باشى گيلانى در ماه شعبان درگذشت .\r\nنصر الله خان پسر امين الدوله مرحوم شد .\r\nميرزا اسد الله مستوفى پسر مرحوم ميرزا موسى نايب به مرض سكته وفات كرد .\r\nلطف الله ميرزا حاكم سبزوار به استدعاى نواب و الا حشمة الدوله حكمران خراسان ملقب به شعاع الدوله گرديد .\r\nقنات نه گنبد راه يزد را كه مرحوم حسين خان نظام الدوله احداث كرده بود به واسطهء عدم تعمير و تنقيه خشك شده ناظم الملك به امر اولياى دولت به اجراء و تنقيه آن پرداخته است .\r\nحكومت كمره را به نواب و الا محمد امين ميرزا مرحمت فرمودند .\r\nهادى خان پسر مرحوم حاجى محمد ولى ميرزا و ابو القاسم ميرزا ولد مرحوم كيقباد ميرزا مرحوم شدند .\r\nاز علامات خيريه كه دراين سال خيرمآل ضميمهء ساير ماثر سنيهء اين شهريار تاجدار دام ملكه گرديد يكى اين است كه راههاى صعبه از دارالخلافه تا خانقين را قبل از عزيمت عراق عرب مقرر فرمودند مسيو كاستگر خان مهندس نمساوى كه در خدمت اين دولت جاويد مدت\r\n\r\n","description":"","footnote":"","page_name":" 1642 ","page_number":230},
  {"content":"\r\n\r\nاست بسازد و مسطح و هموار و كالسكه‌رو نمايد و مشاراليه در انجام اين خدمت بذل مجهود نموده و الحق اين آثار ابد الدهر موجب استراحت و سهولت تردد قوافل و زوار و بهترين وسيله و اسباب دعاگوئى وجود مبارك است .\r\n\r\nوقايع معظمه كه در اين سال در تمام عالم و اقطار كرهء ارض سانح و واقع شده است اتائونى ينگى دنيا :\r\nتعداد نفوس اهالى اتائونى هفتاد و هفت كرور و چهل و شش هزار نفر مىباشد . چهارده شهر در اتائونى هست كه هر شهرى علاوه بر صد هزار سكنه دارد .\r\n\r\nاسپانيا :\r\nاستعفاى ملكه ايزابل از حقوق سلطنتى خود به اسم پسرش دن الفنس « 1 » در پاريس .\r\nشاهزاده هوهن زلرن « 2 » به واسطهء ضديت فرانسه كه نتيجهء جنگ پروس و فرانسه شد به سلطنت نرسيد . بروز هواخواهان دن كارلوس كه داعيهء سلطنت داشت در ايالت نوار « 3 » . داوطلب شدن دوك داوست « 4 » پسر دويم اعليحضرت پادشاه ايطاليا براى سلطنت اسپانيا . تصديق نمودن دولت اطريش و پروس اين خيال او را و پادشاه شدن او به اين مملكت .\r\nقبل از ورود به پايتخت ، ژنرال پريم كه دوك داوست به حمايت او پادشاه شده بود به‌دست چند نفر اجنبى مقتول مىگردد و بعد از ورود به پايتخت و گذاشتن تاج سلطنت بر سر موسوم به آمده دويم « 5 » مىگردد .\r\n\r\nاطريش\r\nتعداد نفوس تمام ممالك اطريش در اين سال به هفتاد و يك كرور و چهار صد و چهل و سه هزار و پانصد و نود و دو نفر رسيده است .\r\n\r\n\r\n","description":"","footnote":"\r\n( 1 ) -  DonAlfonso \r\n( 2 ) -  Hohenzollern \r\n( 3 ) -  Navarre \r\n( 4 ) -  Ducd'Aoste \r\n( 5 ) -  AmedeeII  ( متن : امد )\r\n","page_name":" 1643 ","page_number":231},
  {"content":"\r\n\r\n\r\nآلمان و فرانسه :\r\nاضطراب دولت فرانسه از انتخاب ملت اسپانيا پرنس لئوپلت - هوهن زلرن « 1 » بنى عم اعليحضرت پادشاه پروس را به سلطنت خود با وجود يك نسبتى كه ما بين خانوادهء سلطنت فرانسه و اين شاهزاده برقرار است به خيال اين‌كه مبادا از يك سمت هم با يكى از شاهزاده‌هاى خانوادهء سلطنت پروس هم سرحد بشوند كه بالمآل از براى فرانسه مضر است ، دولت فرانسه با كمال سختى و تشدد به دولت پروس تكليف مىكند كه شاهزادهء مزبور را مانع از قبول اين سلطنت شود . از ابتداى گفتگو معلوم بود كه كاربين دولتين پروس و فرانسه به منازعه خواهد كشيد . دراين موقع انگليس و ايطاليا و اطريش ميانجيگرى مىكنند . ولى بىثمر مىشود .\r\nباوجودى كه شاهزادهء مزبور به طيب خاطر استعفا از اين عمل مىنمايد ، مسيو بنه‌دتى سفير كبير فرانسه مقيم دربار پروس در شهر امس « 2 » در گردشگاه خاصه اعليحضرت پادشاه پروس را ملاقات نموده مستقيما به ايشان تكليف مىكند كه اولا به خط خودشان عذرخواهى از دولت فرانسه بكنند و ثانيا ضمانت كه شاهزاده هوهن زلرن نه حال و نه در آتيه وجها من الوجوه به خيال سلطنت اسپانيا نباشد . اعليحضرت پادشاه پروس اعتنائى به سفير فرانسه نكرده بلكه او را قدغن مىكنند كه به حضور پادشاه نيايد و مطالب خود را مستقيما معروض ندارد . بعد از فرستادن اين خبر به پاريس ، چه در دربار و چه در مجالس دولتى و ملتى ، جز گفتگوى جنگ نيست . وكلاى سمت چپ خاصه مسيو طير هر قدر به دولت فرانسه تكليف مىكنند كه اسناد صحيحه كه سبب اين جنگ است به ما بنمائيد بعد اقدام به جنگ كنيد دولت اعتنا به اين حرفها نكرده قشون برى و بحرى خود را حاضر مىكند و بعضى جهال پاريس به خيال رفتن به سفارتخانهء پروس و غارت نمودن آنجا هستند و به مسيو طير كه بر ضد اين جنگ است بد مىگويند . ده كرور وجه مسكوك براى مخارج قشون برى و سه كرور و صد هزار تومان به‌جهت خرج عساكر بحرى در ظرف سه روز براى دولت حاضر مىشود و از آن طرف اعليحضرت پادشاه پروس به سلاطين دول شمالى و جنوبى آلمان مقاصد و منظورات دولت\r\n\r\n\r\n","description":"","footnote":"\r\n( 1 ) -  Leo poldHohenzollern \r\n( 2 ) -  Ems \r\n","page_name":" 1644 ","page_number":232},
  {"content":"\r\n\r\nفرانسه را تلقين مىكند كه غرض اين دولت اين است كه بىحق و جهت بهانه از ما بگيرد و با ما جنگ كند و تفرقه در ميان جمعيت ما بيندازد و شوكت و قدرت ما را بكاهد . بنابراين دول جنوبى ، از قبيل باويرو و ورتنبرگ وباد كه تا آن زمان اتحادى با پروس نداشتند ، با اين دولت متفق شده فى الواقع يك آلمان به تمامى بر ضد فرانسه برخواستند و تمام دول بدون استثناء سردارى قشون خود را به اعليحضرت پادشاه پروس واگذار كردند . دولت انگليس مجددا وساطت و ميانجيگرى كرده ولى مثمرثمر نشد و از آن طرف اعليحضرت ناپلئون امپراطور فرانسه سردارى عساكر فرانسه را قبول نموده با پسر خود نواب وليعهد و لوبوف « 1 » وزير جنگ به سرحد پروس حركت مىكند . دول فرنگ تماما بدون استثناء بىطرفى اختيار مىكنند . اعليحضرت ناپلئون امپراطور فرانسه چنين تصور مىنمايد كه اگر با يك دسته قشون منتخب زبده ، خود را معجلا به سرحد رسانيده همين‌قدر تخطى نموده دو سه شهر كوچكى از ممالك آلمان متصرف شود و از طرف ديگر دولت انگليس و ساير دول معظمه را ميانجى قرار دهد هم شكستى به آلمان على الخصوص به پروس وارد آورده هم اعتبار دولت فرانسه را زياد كرده است . نيز بعضى شهرها از اين طرف به مملكت خود افزوده است . ولى غافل از اين‌كه در مقابل سيصد و پنجاه هزار نفر قشون فرانسه يك مرتبه دولت پروس پانصد و هفتاد هزار لشكر و هزار و پانصد عراده توپ حاضر كرده است با سردارهاى معتبر از قبيل فردريك شارل بنى عم اعليحضرت پادشاه پروس و نواب وليعهد خود پروس و ساير سردارهاى مجرب از قبيل استن متس « 2 » و ملك « 3 » و غيرهم . علاوه بر قشون معمول ، پنجاه هزار سوارهء اوهلان جلو قشون آلمان به طرز پيشقراولى حركت مىكردند . ساربروك از شهرهاى پروس در اول حمله با حضور اعليحضرت امپراطور به تصرف قشون فرانسه درآمد و از آن طرف در ويسانبورك يك دسته قشون عمدهء فرانسه به سردارى مارشال ماك ماهون شكست خورده معدوم و متفرق شد . سردارى قشون پروس با نواب وليعهد پروس بود و روز ديگر مارشال ماك ماهون با مختصر قشونى كه داشت و زياده از سى و پنج هزار نمىشد با يك صد هزار قشون پروس به سردارى\r\n\r\n\r\n","description":"","footnote":"\r\n( 1 ) -  Leboeuf \r\n( 2 ) -  Steinmetz \r\n( 3 ) -  Moltke \r\n","page_name":" 1645 ","page_number":233},
  {"content":"\r\n\r\nنواب وليعهد پروس مقابلى كرده و تفصيل جنگ و خونريزى ورت « 1 » چون زياد معروف است ما به نگارش آن نمىپردازيم .\r\nمجملا بعد از اين شكست ، راه مملكت فرانسه براى قشون پروس باز شد . اعليحضرت پادشاه پروس كه تا آن وقت ورود به خاك فرانسه نكرده بود وارد شد و شهر استرازبورگ را كه از قلعه‌جات سرحدى معظمهء فرانسه است قشون باد محاصره نمود و بعد از چندى شهر متس « 2 » كه يكى از قلعه‌جات معظمه است به سردارى فردريك شارل محصور شد .\r\nمارشال بازن « 3 » سردار فرانسه با صد و بيست هزار قشون در متس متحصن شد و اغلب قلاع فرانسه نيز محصور گرديد . اعليحضرت امپراطور ناپلئون از حوالى متس به‌طرف شالن « 4 » به عقب نشست و عساكر پروس اعليحضرت امپراطور را تعاقب مىكنند . از ابتداى جنگ تا اين وقت از قشون آلمان صد و پنجاه هزار نفر مقتول شده و از كار افتاده است . ليكن على الاتصال از مملكت آلمان كمك مىرسد . تعاقب نواب وليعهد پروس اردوى مارشال ماك ماهون و اعليحضرت ناپلئون را و از طرف ديگر مأمور كردن يك دسته از قشون پروس به محاصرهء پاريس . مارشال ماك ماهون هر قدر مىخواهد به مارشال بازن وصل شده كارى از پيش ببرند نمىشود . عقب نشستن يك دسته قشون فرانسه با اعليحضرت ناپلئون به‌طرف سدان « 5 » .\r\nدر مقابل اين قشون كه اعليحضرت امپراطور ناپلئون درآن است شخصا اعليحضرت پادشاه پروس حركت مىكند . جنگ سخت و خونريزى زياد در حوالى سدان . زخم منكر برداشتن مارشال ماك ماهون . قشون فرانسه تسليم و زياده از پنجاه هزار نفر اسير شدند . اعليحضرت ناپلئون نيز تسليم گرديد . با قشون متوقف قلعهء سدان هشتاد و پنج هزار قشون و چهارصد عراده توپ اردوئى و صد و پنجاه توپ قلعه و ده هزار اسب به چنگ اعليحضرت پادشاه پروس افتاد . حبس و اسر اعليحضرت ناپلئون سيم امپراطور فرانسه و فرستادن او به يكى از قلعه‌جات واقعه در حوالى كاسل « 6 » فرار نواب وليعهد پسر ناپلئون به خاك بلژيك . حركت دو اردوى معتبر از قشون پروس به محاصرهء پاريس . خلع اهالى پاريس ناپلئون و خانوادهء او را از سلطنت و ايجاد دولت موقتى نمودن . فرار\r\n\r\n\r\n","description":"","footnote":"\r\n( 1 ) -  Woerth \r\n( 2 ) -  Metz \r\n( 3 ) -  Bazin \r\n( 4 ) -  Chalon \r\n( 5 ) -  Sedan \r\n( 6 ) -  Kassel \r\n","page_name":" 1646 ","page_number":234},
  {"content":"\r\n\r\nملكه امپراطريس از پاريس و اعلان دولت جمهورى در پاريس به رياست جنرال تروشو « 1 » . عزل وزراى سابق و نصب وزراى جمهورى طلب .\r\nمسافرت مسيو طير به لندن و وينه و پطرزبورغ و ملتجى شدن به دول مذكوره به‌جهت ميانجيگرى ميانهء فرانسه و پروس و مراجعت او بىنيل مقصد . شهر ورسايل « 2 » كه در حوالى پاريس است معسكر مخصوص اعليحضرت پادشاه پروس گرديد . محاصرهء پاريس از هر سمت . تغيير دادن فرانسه‌ها مركز دولت را از پاريس به شهر تور « 3 » . آتش گرفتن عمارت سلطنتى سن كلو « 4 » در حوالى پاريس « 5 » . تسليم شدن مارشال بازن با تمام قشون و قورخانهء خود و واگذاشتن قلعهء متس را به پروسها .\r\nتصرف قشون پروس اغلب قلاع و شهرهاى شمالى فرانسه را . كمال سختى زمستان و سخت گذشتن به محصورين و نبودن آذوقه در پاريس . تاجگذارى اعليحضرت پادشاه پروس در ورسايل كه امپراطورى تمام مملكت آلمان باشد و اتمام اين سال در حالتى كه پاريس هنوز دربند محاصره است .\r\nدولت روس ميل باطنى خود را در فتوحات پروس ظاهر مىسازد و نشان سنت ژرژ كه نشان جنگى مخصوص دولت روس است از براى سردارهاى قشون پروس انفاذ مىدارد و با رضايت و اتفاق پروس بعضى از فصول عهدنامهء هزار و هشتصد و پنجاه و شش را كه در مجلس كنگرهء پاريس منعقد نمودند به هم مىزند . ديگر فرانسه نيست كه حامى و حارس عثمانى و ضامن آن عهدنامه باشد و در نقاطى كه در سواحل قرادنگيز ممنوع بود قلعه بسازد بعد از اين خواهد ساخت و مستحكم خواهد نمود . چون دولت پروس و اطريش تمكين اين خيال روس را كردند دولت انگليس هم لابد تمكين نمود .\r\nمراودهء رجال دولت جمهورى كه در شهر تور متوقف بودند با اهالى پاريس به وسيلهء بالن و كبوتر جلد . كار از كمى آذوقه طورى به محصورين پاريس سخت شده بود كه زياده از سه سير گوشت يا نان در يك شبانه‌روز قسمت يك نفر نمىشد . رفتن اجزاى دولت جمهورى موقتى از شهر تور\r\n\r\n\r\n","description":"","footnote":"\r\n( 1 ) -  Trochu \r\n( 2 ) -  Versailles \r\n( 3 ) -  Tours \r\n( 4 ) -  St . cloud \r\n( 5 ) - آلمانها در سال 1871 اين عمارت را كه قبلا اقامتگاه سلطنتى بود آتش زدند .\r\n","page_name":" 1647 ","page_number":235},
  {"content":"\r\n\r\nبه شهر بردو « 1 » . مصمم شدن اهالى فرانسه براى جهاد .\r\n\r\nانگليس :\r\nفوت لرد كلاراندن وزير امور خارجه در سن هفتادسالگى و نصب لرد گرانويل به جاى او .\r\nدولت انگليس جد كامل براى منع منازعه ما بين فرانسه و پروس نموده ولى مثمرثمرى نشد .\r\nيكى از كشتيهاى دولتى در سمت غربى اسپانيا با پانصد نفر آدم كه درآن بود غرق شد .\r\n\r\nايطاليا :\r\nبه محض اين‌كه اعلان جنگ ما بين فرانسه و پروس مىشود ، باوجود اين‌كه پاپ در مجلس شوراى بزرگ و كشيشها و قسيسين اثبات معصوميت خود را نمود چون از تحت حفظ و حمايت سلطنت فرانسه خارج شد و اين دولت به واسطهء جنگ با پروس به خود مشغول گرديد و عساكر خود را از رومه طلبيد ، اعليحضرت پادشاه ايطاليا رومه را بدون مخاصمهء زيادى از طرف عساكر پاپ متصرف گرديد . كوه معروف به منسينى « 2 » كه حد و سد ما بين فرانسه و مملكت ايطالياست و سيزده سال تمام بود كه آن كوه را سوراخ مىكردند در اوايل زمستان اين سال به اتمام رسيده كالسكه‌هاى راه آهن از دو مملكت از اين سوراخ كوه عبورومرور مىكند .\r\n\r\nدانمارك :\r\nتعداد نفوس تمام اين مملكت دراين سال به سه كرور و دويست و هشتاد و سه هزار و پانصد و شصت و پنج نفر رسيده است .\r\n\r\nعثمانى :\r\nاجازه دادن اعليحضرت سلطان كه هنگام شب كشتى از هر دولتى كه باشد بدون ممانعت وارد بغازبسفر و داردانل شود .\r\nيانقين سخت در اسلامبول در محلهء ارامنه و فرنگيها كه هزار -\r\n\r\n\r\n","description":"","footnote":"\r\n( 1 ) -  Bordeaux \r\n( 2 ) -  Mont - cenis \r\n","page_name":" 1648 ","page_number":236},
  {"content":"\r\n\r\nو دويست نفر تلف شدند و شصت هزار نفر بىخانه ماندند .\r\nشورش اعراب در حوالى نجد .\r\n\r\nيونان :\r\nتعداد نفوس اين مملكت دراين سال دو كرور و چهارصد و پنجاه - و هفت هزار و هشتصد و نود و چهار نفر مىباشد .\r\n\r\n","description":"","footnote":"","page_name":" 1649 ","page_number":237},
  {"content":"\r\n\r\n\r\nشرح وقايع سال بيست‌وپنجم سلطنت ابدآيت اعليحضرت اقدس خسرو صاحبقران شاهنشاه جم‌جاه روحنا فداه مطابق سنهء هزار و دويست و هشتاد و هشت هجرى قوىئيل تركى\r\nدر اوايل اين سال خيرمآل ، راى صواب‌نماى ملوكانه برآن علاقه يافت كه شاهزادگان عظام و وزراى كرام كه اسامى آنها در ذيل مسطور است هفته‌اى دو روز - كه روز شنبه و سه‌شنبه باشد - در دارالشوراى كبرى حضور به هم رسانند و در مهام ملكى مشاوره نمايند و گذشته از اين دو روز هم اگر امر مهمى روى نمايد ، به موجب اخبار جناب معتمد الملك كه ناظم امر مشورتخانهء مباركه است ، در دارالشورى حاضر شوند و فرمايشات ملوكانه را اجرا نمايند . اسامى شاهزادگان و وزراى معظم اليهم از اين قرار است : نواب و الا مؤيد الدوله ، نواب و الا ملك‌آرا « 1 » ، نواب - و الا اعتضاد السلطنه وزير علوم ، نواب و الا نصرة الدوله وزير جنگ ، مجد الدوله « 2 » ، جناب مؤتمن الملك ميرزا سعيد خان وزير امور خارجه ، جناب ميرزا حسين خان مشير الدوله وزير عدليه و وظايف و اوقاف ، نظام الملك « 3 » ، قوام الدوله « 4 » ، غلامحسين خان سپهدار ، جناب\r\n\r\n\r\n","description":"","footnote":"\r\n( 1 ) - كيومرث ميرزا پسر فتحعلى شاه .\r\n( 2 ) - امير اصلان خان مجد الدوله .\r\n( 3 ) - ميرزا كاظم خان نظام الملك .\r\n( 4 ) - ميرزا عباس خان تفرشى .\r\n","page_name":" 1650 ","page_number":238},
  {"content":"\r\n\r\nدبير الملك « 1 » ، دوستعلى خان معير الممالك ، جناب علاء الدوله « 2 » ، پاشا خان امين الملك ، جناب ناصر الملك « 3 » ، جناب حسنعلى خان وزير مختار .\r\nادارهء روزنامجات دولت عليه و دارالطباعه‌هاى ممالك محروسه و دارالترجمهء دولتى را به بندهء مؤلف واگذار و روزنامهء دولتى را به اسم « ايران » موسوم فرمودند .\r\nجناب علاء الدوله نسقچىباشى به منصب جليل فراشباشىگرى سرافراز شد .\r\nحكمرانى خراسان را علاوه بر حكومت يزد بر عهدهء كفايت نواب - و الا حسام السلطنه موكول داشتند و حاجى سيف الدوله به نيابت نواب معظم اليه روانهء خراسان شد .\r\nاميرزاده محسن ميرزا مجددا به منصب ميرآخورى سرافراز گرديد .\r\nغلامحسين خان سپهدار حكومت قزوين يافت .\r\nحكومت مازندران را به جناب عضد الملك عليرضا خان قاجار مرحمت فرمودند .\r\nحكومت عراق و كمره به جناب معتمد الملك تفويض شد .\r\nحكومت شاهرود و بسطام و نردين را به امين خلوت ميرزا هاشم خان واگذار نمودند .\r\nپاشا خان امين الملك به منصب وزارت حضرت شاهنشاه‌زادهء اجل اعظم نايب السلطنه و پيشكارى دارالخلافه برقرار گرديد .\r\nادارهء چاپارخانه‌هاى كل ممالك محروسه را به ميرزا على خان منشى حضور ( جناب امين الملك ) سپردند .\r\nدفتر لشكر كه مجزا از ادارهء وزارت جنگ بود به اين اداره ملحق گرديد .\r\nجناب ميرزا يوسف مستوفى الممالك از وزارت اول و وزارت ماليه استعفا نمود .\r\n\r\n\r\n","description":"","footnote":"\r\n( 1 ) - محمد حسين دبير الملك .\r\n( 2 ) - محمد رحيم خان قاجار دولو نسقچىباشى .\r\n( 3 ) - ميرزا محمود خان قراگوزلو .\r\n","page_name":" 1651 ","page_number":239},
  {"content":"\r\n\r\nاين اوقات دستخطى به افتخار شاهنشاه‌زادهء اعظم نايب السلطنه امير كبير شرف صدور يافت كه صورت آن از قرار ذيل است :\r\n\r\nسواد دستخط جهان مطاع مبارك\r\n« نايب السلطنه اين فقره را بالمشافهه به نصرة الدوله قدغن كرديم به آن فرزندهم مرقوم مىشود . ترقى ارباب مناصب عساكر در نزد همايون ما زياده از حد تصور مطلوب است و لكن تا ترقى و ترفع رتبه و منصب و امتيازات قشونى مبنى بر صدور خدمت عمده نباشد ارباب مناصب نظاميه درصدد ابراز خدمت كما يليق برنمىآيند . لهذا به آن فرزند امر و مقرر مىفرمائيم كه در آتيه در عرض و تقدم و ترفع رتبه و منصب ارباب مناصب نظاميه خدمت صادره و درجه استحقاق بايد دقت شده باشد . آن فرزند نيز جميع رؤساى اهل قشون را از نظام و غير نظام از اين حكم اطلاع بدهد » .\r\nمحاسبات كل ممالك محروسه را به عهدهء جناب نظام الملك ميرزا - كاظم خان موكول فرمودند و ميرزا داود خان برادر جناب معزى اليه به نيابت ايشان برقرار گرديد .\r\nحكيم الممالك پيشخدمت خاصهء همايون ناظم دفترخانهء مباركه شده مأمور گذراندن محاسبات كل و معاملات ديوانى گرديد .\r\nجناب دبير الملك به وزارت رسائل مخصوصهء همايونى كه مسبوق به آن بود سرافراز شد .\r\nعمل جنس ممالك محروسه را به كفالت حاجى ميرزا محمد خان مجد الملك واگذار فرمودند .\r\nمملكت آذربايجان را بعد از فوت عزيز خان سردار كل به همان حكمرانى حضرت اجل اعظم وليعهد دولت عليهء ايران مظفر الدين ميرزا ادام الله اقباله العالى و پيشكارى امين لشكر ميرزا قهرمان ابقا فرمودند .\r\n\r\n","description":"","footnote":"","page_name":" 1652 ","page_number":240},
  {"content":"\r\n\r\nاميرزاده عبد الحميد ميرزا « 1 » مأمور خدمات نظامى آذربايجان شد .\r\nجمع و خرج غلهء ديوانى آذربايجان را علاوه بر رياست احتساب به امين حضور پيشخدمت خاصه محول فرمودند .\r\nمحمد على خان زين‌دارباشى به لقب امين السلطنه سرافراز شد .\r\nجناب حاجى ميرزا جواد مجتهد تبريزى كه چندى در نجف اشرف متوقف بود از قرار دستخط همايون امام جمعهء آذربايجان گرديده احضار به دارالخلافهء باهره گرديد كه از اينجا روانهء تبريز شود .\r\nمحمد قاسم خان والى به وزارت حضرت شاهنشاه‌زادهء اكرم افخم ظل السلطان حكمران فارس سرافراز آمد .\r\nميرزا هاشم خان امين خلوت از اجزاى دارالشوراى كبرى گرديد .\r\nجناب حسنعلى خان وزير مختار سابق فرانسه مأمور به وزير مختارى اسلامبول گرديد .\r\nمنصب خوانسالارى كه از اجلهء مناصب است به عهدهء كفايت عضد الملك مهردار و حكمران مازندران واگذار گرديد و دستخط مبارك دراين باب شرف صدور يافت كه صورت آن از قرار ذيل است :\r\n\r\nسواد دستخط جهان مطاع مبارك\r\nمنصب نظارت كه از عمدهء شغلهاى دولت و شخص ماست و انتظام آن از همهء كارها واجب‌تر و مقدم‌تر است چون نوكرى كه اعتماد ما را شايد بايد در سر اين كار باشد لهذا از ابتداى سنهء قوىئيل و ما بعدها اين شغل خطير را به عضد الملك عليرضا خان علاوه بر حكومت مازندران و مهردارى التفات فرموديم كه در نظم كار زياده از حد بكوشد . 1288 » .\r\n\r\n\r\n","description":"","footnote":"\r\n( 1 ) - پسر فيروز ميرزا فرمانفرما نصرة الدوله .\r\n","page_name":" 1653 ","page_number":241},
  {"content":"\r\n\r\nامين السلطان به منصب صاحب‌جمعى سرافراز شد .\r\nميرزا على خان سرهنگ به حمايل و نشان از درجهء سيم سرتيپى نايل گرديد .\r\nچرخ آبى و چرخ بخار جديد الاحداث در دستگاه باروطكوبى مهران نهايت خوب كار مىكند .\r\nحكومت كاشان را علاوهء مشاغل و مناصب ميرزا هاشم خان امين خلوت فرمودند .\r\nمجلس شوراى نظامى مجددا برقرار گرديد .\r\nميرزا مهدى خان ولد مرحوم ميرزا محمد خان سپهسالار اعظم به لقب اعتضاد الدوله ملقب و بر حسب استدعاى معزىاليه منصب كشيكچى - باشيگرى را به محمد ميرزا ولد اعتضاد الدوله مرحمت فرمودند .\r\nاميرزاده بديع الملك ميرزا ولد نواب و الا عماد الدوله به حكومت لرستان و نشان و حمايل از درجهء دويم سرتيپى سرافراز شد .\r\nميرزا محمد خان پيشخدمت خاصه ولد امين خلوت به منصب تفنگدارباشيگرى برقرار گرديد .\r\nروز دوشنبه سيم ماه صفر امير اصلان خان مجد الدوله به جوار رحمت الهى رفت .\r\nحكومت عربستان و بروجرد را علاوه بر عراق و كمره به جناب معتمد الملك مرحمت فرمودند .\r\nحاجى ميرزا محمد خان مجد الملك در سلك وزراى دارالشورى منسلك گرديد .\r\nعبد العلى خان اديب الملك پيشخدمت خاصه به حكومت گلپايگان و خوانسار سرافراز شد .\r\nحكومت اصفهان را علاوه بر حكمرانى خراسان به نواب و الا حسام السلطنه واگذار فرمودند و اميرزاده ابو الفتح ميرزا به نيابت معظم اليه با پيشكارى ميرزا محمد حسين ناظم الملك روانهء اصفهان گرديد .\r\nحاجى ميرزا رضاى كدخدا منصب وكيل الرعايائى يافت .\r\nبعد از فوت مرحوم فرخ خان ، ميرزا هاشم خان امين خلوت ملقب به امين الدوله گرديد و ميرزا محمد خان تفنگدارباشى ولد ميرزا هاشم خان\r\n\r\n","description":"","footnote":"","page_name":" 1654 ","page_number":242},
  {"content":"\r\n\r\nامين خلوت لقب يافت .\r\nحكومت يزد را به امير دوست محمد خان ولد معير الممالك واگذار فرمودند .\r\nميرزا محمد على خان سرتيپ كه مدتى كارپرداز بمبئى بود به لقب معين الوزاره و نيابت حكومت گيلان سرافراز شد .\r\nميرزا هاشم خان امين الدوله منصب وزارت حضور يافت .\r\nدرى از چدن براى دروازهء خيابان باب همايون ريخته‌اند كه كمال امتياز و تعريف را دارد و اين اول نتيجهء چرخ بخارى است كه در كارخانهء دارالخلافه داير گرديده .\r\nناخوشى و با در دارالخلافه و اطراف بروز كرده ولى چندان شدتى ندارد .\r\nموكب همايون هيجدهم ربيع الاول عزيمت ييلاق لار نمود .\r\nميرزا اسد الله خان كارپرداز تفليس به يك قطعه نشان شيروخورشيد از درجهء سرتيپى دويم با حمايل مخصوص آن سرافراز شد .\r\nميرزا اسحق كارپرداز سابق ارزنة الروم به منصب كارپردازى اول مأمور اقامت بغداد گرديده و به اعطاى يك قطعه نشان و حمايل از درجهء دويم سرتيپى سرافراز شد .\r\nهفتصد سوار از تركمانان خيوه به سردارى « ايشان » كه از سردارهاى نامى تركمانان است در حوالى جاجرم قصد تاخت‌وتاز داشتند . حيدر - قلى خان سهام الدوله ايلخانى و سردار كل خراسان خبر شده با سواران شادلو بر سر ايشان تاخته جنگ درگرفت . ايشان سردار و بسيارى از سواران تراكمه را به ديار عدم فرستادند و بقية السيفى از آنها منهزم و متفرق شدند .\r\nنواب صارم الدوله عليقلى ميرزا كه به دربار معدلت‌مدار همايون احضار شده بود به حكومت نهاوند و مضافات برقرار گرديده از خاكپاى فرقدسا اجازهء انصراف يافت .\r\nمحمد على خان سرتيپ ژنرال آجودان كه سابق به شارژدافرى دولت عليه در لندن اقامت داشت به سرتيپى فوج نظميهء دارالخلافه كه به منزلهء پليس است سرافراز شد .\r\n\r\n","description":"","footnote":"","page_name":" 1655 ","page_number":243},
  {"content":"\r\n\r\nنواب و الا ملك‌آرا به منصب كشيكچىباشيگرى برقرار آمد .\r\nجناب معتمد الملك به منصب وزارت مخصوص مفتخر گرديد .\r\nسرافراز خان بلوچ كه جمعى از اشرار را دور خود جمع كرده دم از خودسرى مىزد امير سعد خان سرحدى او را دستگير كرده يك صد و پنجاه نفر از متابعين او را روانهء ديار عدم نمود و به ازاى اين خدمت يك قطعه نشان ياورى به او مرحمت شد .\r\nدر خراسان كار تسعير جنس و غلا بالا گرفته است .\r\nدر ماه ربيع الثانى اين سال چون خدمات و صدق چاكرى بندهء درگاه يعنى مولف مشهود و مقبول پيشگاه اقدس اعلى گرديد چاكر به لقب صنيع الدوله و دستخط همايون فرق مباهات به فرقدان سود و سواد دستخط مبارك از قرار ذيل است :\r\n\r\nسواد دستخط جهان مطاع مبارك\r\nچون ترقيات حاصلهء دارالطباعهء همايونى از حسن مراقبت و اهتمامات كاملهء محمد حسن خان پيشخدمت و مترجم مخصوص و رئيس دارالطباعهء كل ممالك ايران مشهود افتاده و خاطر ما را كاملا خشنود داشته است او را به لقب جليل « صنيع الدوله » مخاطب فرموديم كه موجب امتياز و افتخار او شده به شمول الطاف عليه بيشتر در خدمت محوله به خود اهتمام نمايد . فى شهر ربيع الثانى قوىئيل 1288 .\r\nميرزا زكى ضياء الملك به حكومت عربستان و بختيارى سرافراز گرديد .\r\nرضا قلى خان لله‌باشى اميرالشعراء متخلص به هدايت كه از اجلهء بزرگان و امراى اين دولت قويم الاركان و از فحول مصنفين معتبر و از اكثر علوم و سير به وجه اكمل باخبر و صاحب مصنفات عديدهء كثيره بود گذشته از اين‌كه در مراتب و مقامات عاليهء عرفان و درجات و شئون رفيعهء سلوك و ايقان مقامى منيع و محلى رفيع و مشربى صافى و مسلكى جيد\r\n\r\n","description":"","footnote":"","page_name":" 1656 ","page_number":244},
  {"content":"\r\n\r\nداشت در اواسط ماه ربيع الثانى اين سال طاير روحش سدره‌نشين گرديد .\r\nميرزا زمان نورى مستوفى به درجهء اول از منصب استيفا مفتخر آمد .\r\nطور و طرز و اجراى احكام عادلانه و قطع و فصل كارها و احقاق حقوق در ديوانخانهء عدليهء عظمى از توجهات كاملهء اعليحضرت همايون شاهنشاهى دام ملكه و اهتمامات جناب حاجى ميرزا حسين خان مشير الدوله وزير عدليه چنان است كه هرگز نظير آن ديده نشده و دراين اوان محض بسط بساط معدلت در تمام ممالك محروسه و بلاد دور و نزديك فرامين قضا آئين به جميع حكام بلاد و ايالات و ولايات انفاذ شده و ما به سواد يكى از آنها كه خطاب به حضرت شاهنشاه‌زادهء اجل اعظم وليعهد دولت عليه است اقتصار مىنمائيم :\r\n\r\nسواد ملفوفهء فرمان همايون\r\nمصباح مشكوة روح و مفتاح ابواب فتوح فرزند اسعد ارشد كامكار وليعهد دولت ابد اتصال و صاحب اختيار مملكت آذربايجان به وفور مراحم و عنايات بىنهايات ملوكانه مفتخر و سرافراز بوده بداند از آنجا كه تمامت همت ملوكانه مصروف آرامش بلاد و حصول آرايش عباد است كه در ناحيت و مملكت كافهء رعيت كه حضرت بارى تعالى و تقدس را وديعت - اند از هرگونه تهديد و اضطراب و مثله و عذاب كه در غير ضرورت و وجوب خارج از قانون شرع مستطاب است فارغ و آسوده باشند و پس از اين در هر ولايت رسمى كه معمول حكام پيش بوده كه به اندك تقصير و حركت خلاف كه از رعاياى نادان ناشى مىشد و مباشرين ايالت و حكومت در اجراى حدود به مكافات و مجازات بىاندازه مىپرداختند و گاهى مقصر واقعى بىسياست رها مىشد و زمانى مردم بىتقصير گرفتار بودند خواستيم كليهء اين رسوم مرتفع شده اختيار مجازات هريك از مقصرين عباد در هر بلدى از بلاد فقط با ذات كامل الصفات - اقدس همايون سلطانى متعلق باشد . لهذا از هذه السنهء مسعوده\r\n\r\n","description":"","footnote":"","page_name":" 1657 ","page_number":245},
  {"content":"\r\n\r\nقوىئيل و مابعدها معدلت ملوكانه چنان اقتضا فرمود كه به هر يك از حكام ممالك امر و مقرر داريم كه در سياست و قصاص مقصر از هر طبقه كه باشد خواه مباشر قتل نفوس يا متعرض مال و ناموس كه به اقتضاى شرارت فطريه نادرا اقدام به جنايت و خيانت مىنمايند نفس ايالت و حكومت قبل از ثبوت و وضوح قطعيه ابدا مجاز و مأذون در سياست و قصاص نباشد و از اين تاريخ هر مجرمى كه به‌دست افتاد و هر مقصودى كه در ولايت به هم رسيد فورا محبوس نموده به جز حبس حكم ديگر به هيچوجه نكنند و مراتب را با امارات و اسباب ايضاح و اثبات به توسط جناب جلالت‌مآب قواما للمجد و الاقبال مشير الدولة - العالية كه وزارت عدليهء اعظم به علاوه امور وظايف و اوقاف به عهدهء او مرجوع و خاطر معدلت مظاهر را به محاسن تدابير وافيه و استقصاى او در كليهء امور اعتماد حاصل است به خاكپاى مبارك معلوم دارند تا بعد از غوررسى كامل آنچه در حضور همايون قرين اثبات افتاد و حكم مجازات از مصدر خلافت شرف صدور يافت جناب معزىاليه مدلول حكم همايون را انها نموده از آن قرار اجرا دارند . آن فرزند سعادتمند به نحوى كه مقرر رفته معمول داشته از اين دستورالعمل تخلف و انحراف نورزد و در عهده شناسد . شهر ربيع الثانى 1288 .\r\nابو الحسن ولد امير حسين خان شجاع الدولهء زعفران‌لو حاكم قوچان تدميرى از تراكمه كه قصد تاخت‌وتاز ايزبان و آن حدود داشته‌اند نموده عوض مرادخان سردار را با هيجده‌نفر از متابعين او دستگير كرده و شجاع الدوله سردار مزبور را به سزاى خود رسانيد .\r\nميرزا عبد الوهاب خان نايب الوزاره كه در مأموريت خارجهء آذربايجان و حكومت گيلان خدمات نمايان نموده و كمال كفايت و كاردانى خود را مشهود خاطر خطير خسروانى داشته به لقب جليل نصير الدوله ملقب گرديد .\r\nدارالترجمه مركب از مترجمين السنهء خارجه و دانندگان علوم غريبه و فضلا و ادبا برقرار و بندهء مؤلف به رياست اين مجلس مأمور و\r\n\r\n","description":"","footnote":"","page_name":" 1658 ","page_number":246},
  {"content":"\r\n\r\nمباهى آمد و دستخط همايون دراين باب شرف صدور يافت كه سواد آن از قرار ذيل است :\r\n\r\nسواد دستخط جهان مطاع مبارك\r\nنتايج تربيت دولت روزافزون كه جمعى برآوردگان عهد همايون داراى علوم و داناى السنه و مصطلحات غريبه شده‌اند تا امروز موافق منظورات ملوكانه حاصل نشده است اين اوقات ارادهء عليهء ما اقتضا كرده است كه به انعقاد دارالترجمهء دولتى فوايد مترقبهء اين امر حاصل شود و چنان كه در ساير دول اين كار در تحت قاعدهء معتبره است دراين ملك محروس نيز فايدهء آن از انتشار علوم مفيده و كسب اطلاعات لازمه شايع فرمائيم محمد حسن خان صنيع الدوله مترجم مخصوص حضور همايون را دراين تاريخ فرخنده به رياست دارالترجمهء دولتى اختصاص داديم كه مترجمين از هر زبان و هر فن در عمارتى كه مخصوص اين كار معين شده است مجتمع داشته به‌طورى كه بالمشافهة العلية فرمايش شده است همهء آنها را به خدمات مقرر باز دارد .\r\nمقرر آن‌كه عموم مترجمين و دانندگان السنهء خارجه از تبعهء دولت عليهء ايران بلا استثناء خود را جزء مجلس مزبور دانسته و از دستورالعمل صنيع الدوله خود را خارج ندانند ، فى شهر ربيع الثانى سنهء 1288 .\r\nامير خان ولد محمد صالح خان كردبچه سرتيپ به سركردگى سوارهء كردبچه برقرار گرديد .\r\nحاجى محمد حسين امين الرعاياى قزوين به حمايل از درجهء سرتيپى و حاجى موسى ولد معزىاليه به نشان و حمايل سرهنگى سرافراز شد .\r\nروز پانزدهم جمادى الاولى موكب اقدس اعلى كه از ييلاق لار معاودت مىفرمود به قصر سلطنت‌آباد نزول اجلال نمود .\r\n\r\n","description":"","footnote":"","page_name":" 1659 ","page_number":247},
  {"content":"\r\n\r\nحكومت همدان را ضميمهء ساير مشاغل و مناصب جناب علاء الدوله فرمودند .\r\nبعد از فوت مرحوم ميرزا محمد حسين ناظم الملك پيشكار اصفهان ، حسينقلى خان ما فى به پيشكارى اصفهان سرافراز شد .\r\nميرزا حبيب الله ولد مرحوم ميرزا شكر الله لشكرنويس به منصب لشكرنويسى مفتخر گرديد .\r\nجناب ميرزا فتحعلى خان صاحب ديوان به پيشكارى آذربايجان و وزارت حضرت شاهنشاه‌زادهء اعظم وليعهد دولت عليهء ايران مباهى گرديد .\r\nاميرزاده ابراهيم ميرزا حاكم بروجرد احتشام السلطنه لقب يافت .\r\nمحمد باقر خان سرتيپ ملقب به شجاع السلطنه شد .\r\nمرتضى قلى خان وكيل الملك حكمران كرمان و بلوچستان به اعطاى نشان تمثال بىمثال همايون مفتخر گرديد .\r\nچون اعليحضرت امپراطور روس به‌سمت تفليس تصميم عزم داده‌اند اعليحضرت شاهنشاهى دام ملكه براى تبريك وصول اعليحضرت امپراطورى به آن حدود مقرر فرمودند نواب و الا حشمة الدوله امير جنگ با جمعى از صاحب‌منصبان بزرگ از راه گيلان روانهء تفليس شوند و نواب معظم حامل نامهء مهر علامهء دوستانه مأمور به ابلاغ حضور اعليحضرت امپراطور روس گرديد . اسامى صاحب‌منصبان مزبور از قرار ذيل است : شاهزاده عبد الله ميرزا رئيس سابق قشون خراسان ، على خان سرتيپ اول جنرال قنسول مأمور سابق تفليس پسر مرحوم نظام الدوله ، ميرزا مهدى خان سرتيپ كارپرداز اول سابق بغداد ، ميرزا مهدى خان مهندس مخصوص ، ميرزا پطروس خان مترجم مخصوص وزارت خارجه كه چندى هم در سفارت پطرزبورغ مأمور بود ، ميرزا تقى طبيب كه در مدرسهء دارالفنون و به استادى حكيم‌باشى مخصوص حضرت شاهنشاهى دكتر طولوزان در علم طبابت و لسان خارج مهارت به هم رسانيده .\r\nاين اوان دو مرتبه در تبريز سيل آمده است .\r\nمبلغ چهار هزار تومان نقد و يك صد و پنجاه خروار جنس در هذه - السنه به رعيت و فقراى قم تخفيف دادند . همچنين شش هزار و هفت صد\r\n\r\n","description":"","footnote":"","page_name":" 1660 ","page_number":248},
  {"content":"\r\n\r\nتومان به بعضى از منالهاى دارالخلافه تخفيف مبذول فرمودند .\r\nميرزا فتح الله خان سرهنگ كه در مدرسهء دارالفنون تحصيل علم هندسه و توپخانه نموده به معلمى كل افواج توپخانهء قاهره برقرار گرديد و دويست نفر توپچى خلخالى نيز به او سپرده شد .\r\nميرزا يوسف خان مستشار وزارت عدليهء اعظم بر حسب استدعاى جناب مشير الدوله وزير عدليهء اعظم به رتبهء سرتيپى اول خارج از قشون و حمايل و نشان شيروخورشيد از آن رتبه سرافراز آمد .\r\nناخوشى و با كه در تبريز بروز يافته بود روبه تخفيف نهاده در خوى نيز ناخوشى مزبور بروز كرده ولى كم شده است .\r\nشاهنواز خان خارانى به كرمان آمده كه قرار نوكرى خود را بگذارد .\r\nهزار و ششصد نفر سواره و پيادهء تركمان در حوالى سرخس نمودار شده و عازم تاخت‌وتاز آن حدود بوده‌اند سهام الدولهء ايلخانى به حكم نواب و الا حسام السلطنه بر آنها تاختن نموده بسيارى از آنها را مقتول و بقيه را متفرق ساخت . همچنين از كلات خبر دادند كه دو هزار سواره و پياده از حوالى چهچه عبور كرده به قلعه رستم سركوب قلعهء قراتيكان و به تپه‌هاى سركوب آنجا مستولى شده و اطراف قلعهء قراتيكان را محاصره نموده و بناى جنگ نهاده سربازان رشيد ترشيزى و پيادگان دلير چولائى و اهل قلعه سيصد نفر از آنها را به ضرب گلوله از پا درآورده باقى فرار كردند و در هر دو واقعه جمعى از تراكمه اسير شدند .\r\nروز سيزدهم رجب كه عيد مولود مسعود حضرت امير المؤمنين على بن ابى طالب عليه السلام است سلام عام منعقد و ذات ملكوتىصفات همايون در تالار تخت مرمر به سرير خسروانى جلوس فرموده نطق مسطور در ذيل را بيان فرمودند :\r\n\r\nنطق همايون در سلام مخصوص روز عيد مبارك\r\nالبته امروز خيال مىكنيد كه چرا من ملبس به لباس اهل نظام شده‌ام ؟ علت آن است كه چون امروز روز عيد مولود امير المؤمنين عليه السلام است و روز فرخندهء مباركى است\r\n\r\n","description":"","footnote":"","page_name":" 1661 ","page_number":249},
  {"content":"\r\n\r\nرياست كليهء قشون را به عهدهء خود گرفته‌ايم و از امروز به بعد داخل خدمت قشون محسوب خواهيم بود و سبب اين را البته مىدانيد كه دراين سنوات گذشته آن‌طورى كه بايد و شايستهء دولت ايران است و آن قسمى كه منظور نظر ما بود ترقيات در شعبات نظامى و غير نظامى حاصل نشده بخصوص آن ترقياتى كه در اسلحهء جديدهء يوروپ و در قواعد مشق و درس علم نظامى كه آنا فانا در تزايد است سرايت به ايران نكرده و سركردگان و صاحب‌منصبان از بزرگ و كوچك تكاليف حدود خدمات خود را گم كرده شأن و احترام نظامى از ميان رفته بود و سركردگان و رؤسا و كسانى كه داخل در خدمات عسكريه بودند و به بعضى اعمال ناشايسته عادت كرده قوانين نظاميه را فراموش نموده بودند و اردوهائى كه دائم در مشق و حركت بايد باشند چه در سرحدات چه در داخله و نقاط معينه بىحركت مانده كم‌كم فراموش شده بود و همچنين بعضى معايب ديگر كه رفع آنها الزام امور دولتيه است اين است كه رياست نظامى را به نفس نفيس لازم دانستيم و كار قشون و انتظام آن را به عهدهء خود گرفتيم چون يك نفر نوكر دولتخواه صديق قاعده دادن لازم است كه واسطهء ميان ما و امور قشون باشد لهذا حاجى ميرزا حسين خان - مشير الدوله را كه حاضر حضور است از جانب خود نايب كرده ملقب به سپهسالار اعظم و وزير اعظم عسكريه مىفرمائيم و اين دو كتاب قانون نظام را كه سابقا نوشته شده و هنوز اجرا نيافته بود به‌دست خودمان به او مىدهيم كه ان شاء الله تعالى الى نقطهء آخر مجرى دارد و نكته‌اى فرو نگذارد و از اين‌روز به بعد القاب و مناصب نظاميه به استحقاق بايد باشد نه به واسطه و وراثت و از امروز به بعد هر خدمت را پاداشى نيك خواهيم داد و هر خيانت را تنبيه و سياست ، و گذشت و اغماض به هيچوجه نخواهد شد .\r\nخادم محروم نخواهد ماند و مقصر آزاد نخواهد گرديد .\r\n\r\n","description":"","footnote":"","page_name":" 1662 ","page_number":250},
  {"content":"\r\n\r\n\r\nعرض مشير الدوله در جواب فرمايش ملوكانه\r\nنهايت مفاخرت و كمال مباهات افراد و آحاد قشون ايران را حاصل است كه از امروز به بعد به احترامات لايقه و اكرامات مستحقهء خود و اصل و نايل خواهند گشت . مقدار عنايت در تقديم خدمت دانسته و اندازهء سياست را در ظهور خيانت شناخته‌اند تكاليف شخصيه و امور معينهء هريك معدود و محدود گشت ان شاء الله به‌همين وسيله ترقيات منظورهء خاطر مبارك عن قريب سمت ظهور و بروز خواهد يافت .\r\nبعد از اتمام نطق همايون همهء وزراء و شاهزادگان و امراء و صاحب‌منصبان نظام و غير نظام مرخص شده با سپهسالار اعظم به اطاق نظام رفتند . معير الممالك در اطاق نظام ابلاغ دستخط مبارك را نمود .\r\n\r\nسواد دستخط همايون\r\nچون ميل خاطر ما در ترقى دولت خاصه قشون و نظام است و حالا مىخواهيم كه يك قرار و انتظام تازه دراين امر بدهيم كه هيچ دخل و شباهتى به سابق نداشته باشد ان شاء الله - تعالى جزئيه و كليهء امور عسكريه موافق دستور العمل بايد در تحت قاعده و قانون باشد لهذا در اواسط سنهء قوىئيل خيريت دليل مشير الدوله ميرزا حسين خان را كه يكى از وزراى خاص دولت و از دولتخواهان اين دولت است به وزارت اعظم عساكر منصورهء نظام و غير نظام و به لقب سپهسالارى اعظم ملقب فرموديم كه در اجراى قوانين مستحسنهء عسكريه مختار كل باشد از جانب ما آنچه صلاح دانسته حكم بكند همان حكم ماست بىتخلف . سنهء 1288 .\r\nو هم دراين‌روز مبارك فيروز نظر به حسن خدمت و ظهور صداقت و وفور لياقت معير الممالك وزير خزانهء عامره معظم اليه را به لقب نظام - الدوله و به منصب وزارت ماليهء ممالك محروسهء ايران سرافراز فرمودند\r\n\r\n","description":"","footnote":"","page_name":" 1663 ","page_number":251},
  {"content":"\r\n\r\nو دستخط همايون در اطاق موسوم به نقاشخانه با حضور جميع اركان دولت قرائت شد :\r\n\r\nسواد دستخط همايون\r\nمعير الممالك دوستعلى خان چون در خدمات خود كمال اهتمام را كرده است و خاطر ما را از طرز خدمتگزارى خود خشنود دارد دراين وقت كه اواسط هذه السنهء قوىئيل خيريت دليل است او را به لقب نظام الدوله و وزارت ماليه كه از اعظم مناصب دربارى است سرافراز فرموديم كه در نهايت اميدوارى مشغول خدمت خود باشد .\r\nحضرت شاهنشاه‌زادهء اجل اعظم ظل السلطان حكمران فارس كه احضار به دربار همايون شده بودند روز پانزدهم رجب وارد دارالخلافه شدند .\r\nدر دهات كرمانشهان ناخوشى و با بروز كرده .\r\nدر راه عربستان حسب الامر بعضى قلعه‌ها مىسازند .\r\nمسيو بل شارژدافر فرانسه كه تازه مأمور اقامت دربار دولت عليه شده سه‌شنبه هيجدهم رجب به حضور مهر ظهور همايون مشرف شد .\r\nكتاب فرهنگ انجمن‌آراى ناصرى از مؤلفات مرحوم رضا قلى خان - لله‌باشى روح الله روحه طبع شده و به فروش مىرسد .\r\nحاجى ظهير الدوله ايشيك آقاسىباشى به وزارت عدليه سرافراز گرديد .\r\nچون به واسطهء خشكسالى سنواتى فقرا و ضعفاى اطراف ممالك محروسه به دربار همايون رو نموده جناب سپهسالار اعظم محض دولتخواهى قرار دادند كه محمد على خان سرتيپ رئيس نظميه ، ضعفا و فقراى ولايت را از غريب و بومى جمع‌آورى كند و در قلعهء نصرت‌آباد ملكى ميرزا - عيسى وزير سكنى دهد . مشاراليه حسب الامر آنها را درآن مكان مجتمع كرده به وجه مقرر دو وعده نان و گوشت مىدهند . همچنين اطفال فقرا كه بىمعين و پرستار بودند به‌جهت هريك لباس نظامى ترتيب داده و در\r\n\r\n","description":"","footnote":"","page_name":" 1664 ","page_number":252},
  {"content":"\r\n\r\nمدرسهء مخصوص به‌جهت ايشان اخراجات معين كرده به رياست و مراقبت حاجى ميرزا حسين خان كارپرداز مشغول تحصيل آداب و علوم هستند .\r\nاز روز چهارشنبه دهم شعبان جشن عروسى حضرت اجل اعظم نايب السلطنه امير كبير را شروع نمودند و صبيهء نواب و الا حسام السلطنه به مزاوجت حضرت اجل معظم قرين اعزاز آمد .\r\nوزارت تجارت به اهتمام نواب و الا اعتضاد السلطنه وزير علوم و تجارت و صناعت و معادن انتظام و رونق تمامى دارد .\r\nروز پانزدهم شهر شعبان كه عيد ولادت حضرت صاحب الزمان - عجل الله تعالى فرجه مىباشد يك قبضه شمشير مكلل به الماس كه ده هزار تومان قيمت داشت و از شمشيرهاى خاصهء ملوكانه بود و غالبا در هنگام سوارى و در شكارگاهها بر ميان مبارك مىبستند محض مزيد مرحمت مخصوص نسبت به جناب سپهسالار اعظم به جناب معظم مبذول و مرحمت فرمودند .\r\nحاجى سعد الدوله قنبر على خان به منصب امير تومانى سرافراز گرديد .\r\nروز بيست و نهم شعبان اين سال ، جناب جلالت‌مآب حاجى ميرزا - حسين خان سپهسالار اعظم را به منصب بزرگ صدر اعظمى دولت عليه برقرار و منصوب فرمودند و عصر همين روز با حضور جميع شاهزادگان عظام و رجال دولت و اعيان و اشراف مملكت جناب معتمد الملك وزير مخصوص جبهء ترمهء شمسه مرصع كه از لباسهاى خاص همايون بود با دستخط مبارك مسطور در ذيل را در وزارت اعظم عسكريه از طرف قرين الشرف ملوكانه ابلاغ نمود :\r\n\r\nسواد دستخط مبارك\r\nچون در هر دولت رسم و قرار اين است كه يك نفر از نوكران كافى و رجال دولت را مسئول امور دولت مىنمايند و نظم جميع امور از لشكر و كشور و ماليات و جمع و خرج و آسودگى حال رعايا را از او مىخواهند و چون اين امر دولت ايران متروك و مهمل مانده بود و بدين واسطه بعضى اختلالات در امور دولت پيدا شده لهذا دراين وقت كه سنهء 1288\r\n\r\n","description":"","footnote":"","page_name":" 1665 ","page_number":253},
  {"content":"\r\n\r\nقوىئيل خيريت دليل است چنانچه مصلحت دانستيم كه قاعدهء متداولهء سابق را مجرى داشته شخص كافى دولتخواهى را مسئول كرده امور دولت را كلية به او بسپاريم ميرزا حسين خان - سپهسالار اعظم را كه از چاكران آزمودهء دولت است به لقب صدارت اعظم سرافراز و نيك و بد جميع امور دولت را از قشون و ماليات و حكام و ولايات و كل رتق‌وفتق دولت را از او خواهيم خواست اميدوار هستيم كه ان شاء الله تعالى قصد تازهء ملوكانهء ما را امداد نمايند . بندگان اقدس همايون شاهنشاهى خلد الله - ملكه و سلطانه دستورالعمل نظم امور دولتى و مهام مملكتى را به دستخط مبارك از اين قرار مرقوم فرموده‌اند كه جناب - مستطاب صدر اعظم از همين قرار مجرى دارند . كلية در امورات دولت خواه كشور خواه لشكر خواه داخله خواه خارجه بايد صدر اعظم بشخصه خود رسيدگى نمايند و امور دولتى را از اين قرار مجرى دارند :\r\n\r\nاولا :\r\nامر ارسال و مرسول نوشتجات ولايات است كه از مهام عمدهء دولت است جناب صدر اعظم از روى دقت دستورالعمل به ميرزا على خان منشى حضور و رئيس چاپارخانه‌ها بدهند كه نتيجهء آن اين باشد كه چاپاران در غره و نيمهء ماه بدون خلاف و تأخير از طهران روانهء ولايات شوند و از ولايات نيز عازم دربار گردند .\r\n\r\nثانيا :\r\nحكام ولايات ممالك محروسه عرايض و مطالب خود را به جناب صدر اعظم بنويسند و از جانب معزىاليه جواب بخواهند نه مثل سابق كه از هرجا براى هر جزئى عرض و مطلب به آستان همايون عريضه نگار شده مزاحم خاطر مبارك مىشدند . جناب صدر اعظم بعد از مطالعهء نوشتجات ولايات و اطلاع از مطالب آنها چيزى را كه به عرض ما بايد برسد خلاصه كرده به حضور فرستند و هرطور جواب مرحمت مىشود از آن قرار از صدارت عظمى احكام لازمه صادر نمايند ولى در همان عرايض\r\n\r\n","description":"","footnote":"","page_name":" 1666 ","page_number":254},
  {"content":"\r\n\r\nكه بايد نزد ما فرستاده شود جناب صدر اعظم بايد رأى خودشان را در حاشيهء آن مطلب اظهار كنند و اين در صورتى است كه جناب مستطاب صدر اعظم در ركاب مبارك باشند . وقتى كه دور از حضور مبارك باشند جواب نوشتجات نبايد دقيقه‌اى تأخير بيفتد . بعد از ارسال جواب ، سواد آنها را در هرجا كه اردوى همايون متوقف است ارسال دارند .\r\n\r\nثالثا :\r\nمقصود از مطلب ثانى كه ذكر شد اين است كه جميع آحاد و افراد چاكران دربارى از خدم و حشم از قشون و غير قشون از حكام و رعيت وجها من الوجوه عريضه به خاكپاى مبارك نبايد بنويسند . هر عرض و مطلب كه دارند بايد به جناب صدر اعظم اظهار كنند و جواب را از جناب مستطاب معظم اليه بخواهند .\r\n\r\nرابعا :\r\nآنچه فرمان و برات و احكام نظامى و احكام ديوانخانه و اسناد خرج و غيره كه مىبايست به صحهء مباركه برسد از تاريخ حال به بعد به هيچوجه خاطر مبارك خود را به زحمت نوشتن صحه مشغول نمىفرمائيم . آنچه متعلق به دفترخانهء مباركه است قوام الدوله وزير محاسبات بعد از آن‌كه خودشان كمال مواظبت را در تصحيح آن برات يا آن فرمان كردند و مهر نمودند بايد به مهر جناب مستطاب صدر اعظم برسانند . مهر صدر اعظم در عوض صحهء همايون است . بعد محض اين‌كه خاطر مبارك هم اطلاعى از صدور فرامين و بروات به هم رسانند خلاصهء آنها را به‌طور فهرست بنويسند و جناب مستطاب صدر اعظم مهر نمايند به حضور فرستاده شود .\r\n\r\nخامسا :\r\nوزير امور خارجه مطالب ادارهء خود را به اطلاع صدر اعظم برساند . به اين معنى جواب و سؤالى كه با سفراى خارجه مقيم طهران مىشود و نوشتجاتى كه ردوبدل مىگردد در ابتدا وزير امور خارجه بايد به اطلاع صدر اعظم برساند بعد به حضور بفرستد و همچنين مطالب و نوشتجاتى كه از سفرا و مأمورين\r\n\r\n","description":"","footnote":"","page_name":" 1667 ","page_number":255},
  {"content":"\r\n\r\nدولت عليهء ايران كه در صفحات خارجه مقيم هستند يا در سرحدات مىباشند وزير امور خارجه اول به‌نظر صدر اعظم برساند بعد به حضور بفرستد . اما اگر مطالب فورى و فوتى باشد وزير امور خارجه فهرست كرده مثل اين‌كه سابق به حضور مبارك مىفرستاد نزد صدر اعظم بفرستد . ايشان ملاحظه كرده حكمى كه لازم است بنويسند و تكليف وزير امور خارجه اجراى آن حكم است بعد وزير امور خارجه آن مطلب را به‌جهت اطلاع خاطر مبارك به حضور بفرستد .\r\n\r\nسادسا :\r\nدر باب امور لشكر امضاى لقب و منصب صدارت عظمى به جناب صدر اعظم در حقيقت تقويت به عمل قشون است . هر قدر رئيس قشون معتبر باشد البته پيشرفتش در امور زيادتر است و جناب مستطاب صدر اعظم بيش از پيش بايد مراقبت در عمل قشون نمايند و عمل لشكر را از كارهاى عمدهء مخصوص خود بدانند و هفته‌اى دو مرتبه فهرست خلاصهء امور قشون را بخصوصه نوشته‌اى كه راپورت نظامى باشد و يك نفر آجودان وزارت اعظم عسكريه قرار بدهند كه هفته‌اى دو مرتبه آن راپورت را به حضور بياورد و جواب بگيرد و آنچه از ولايات نوشتجات و مطالب نظامى مىرسد چون خاطر مبارك زياده مايل به نظم ادارهء عسكريه است هفته‌اى دو مرتبه جناب مستطاب صدر اعظم اصل خلاصهء همان مطلب را به توسط همان آجودان بفرستند كه به‌نظر مبارك برسد .\r\n\r\nسابعا :\r\nامور وزارت عدليه دو شق است : يكى عرايض مختصر است كه خود حاجى ظهير الدوله مىگذراند . ديگر عرايض عمدهء مهمه است كه بايد حاجى ظهير الدوله خلاصه كرده به توسط نور محمد خان امين ديوان نزد صدر اعظم ارسال دارد . جواب را صدر اعظم بنويسند . مجددا نور محمد خان به لحاظ مبارك برساند . از آن قرار كه صدر اعظم نوشته است مجرى بدارند .\r\n\r\n","description":"","footnote":"","page_name":" 1668 ","page_number":256},
  {"content":"\r\n\r\n\r\nثامنا :\r\nمطالبى كه متعلق به وزارت علوم است از مدرسهء دارالفنون و تلگرافخانه‌ها و تجار همان‌طورى كه اعتضاد السلطنه سابقا به عرض ما مىرساند و جواب مىگرفت به عرض صدر اعظم برساند و احكام صدر اعظم را مجرى بدارد .\r\n\r\nتاسعا :\r\nدر وجوهات مالياتى ، جناب مستطاب صدر اعظم بايد خيلى مراقبت نمايد كه اقساط از ولايات به زودى و به خوبى و به موقع وارد دارالخلافه شود . بعد از وصول به خزانهء عامره به اطلاع نظام الدوله وزير ماليه به مخارج دولتى برساند . بعد از وصول قسط و رساندن به مخارج لازمه صورت اصل تنخواه و مخارج را بايد به‌نظر همايون ما برساند .\r\n\r\nعاشرا :\r\nمطالب متفرقهء ذيل از قبيل حرمخانهء مباركه به توسط ميرزا زكى نايب وزير درب حرم نظارتخانه تفنگداران ديوانى ، اصطبل‌خانه ، صندوق‌خانه : رخت‌دارخانه ، وجوه صرف جيب تحويلى امين حضور ، فراش‌خانه ، زين‌خانه ، اصطبل توپخانه ، دارالطباعهء خاصه ، دارالترجمه ، قاطرخانه ، شترخانه ، بناخانه ، سرايدارخانه ، باغات ديوانى ، قنوات ديوانى و غيره ، اتباع ميرشكار و غيره كلا بايد به عرض جناب مستطاب صدر اعظم برسد و از صدر اعظم جواب گرفته شود . حكومت طهران بايد روزنامهء شهر و حومه را هفته‌اى دو مرتبه به‌نظر جناب صدر اعظم برساند كه بعد از ملاحظهء ايشان به عرض حضور مبارك برسد .\r\nدر انتهاى اين دستورالعمل به دستخط مبارك مرقوم شده بود :\r\n\r\n","description":"","footnote":"","page_name":" 1669 ","page_number":257},
  {"content":"\r\n\r\n\r\nدستخط همايون\r\nعجالة دستورالعملى است كه در امور دولتى به جناب - صدر اعظم نوشته شد از اين قرار معمول دارند . ان شاء الله تعالى سنهء 1288 .\r\nمحمد مهدى خان اعتضاد الدوله به ايلخانيگرى ايل جليل قاجار سرافراز شد .\r\nامين حضور پيشخدمت خاصهء شريفه ، خازن صرف جيب همايون گرديد .\r\nحكومت سمنان و دامغان را به عهدهء كفايت عبد العلى خان پيشخدمت خاصهء شريفه واگذار فرمودند .\r\nجناب مسيو اليسون وزير مختار دولت انگليس روز ششم رمضان - المبارك به اتفاق جناب وزير امور خارجه شرفياب حضور باهر النور مبارك گرديده مسيو انبله را كه از طرف دولت انگليس به‌سمت قنسولگرى مأمور توقف دربار همايون است معرفى نمود .\r\nرضا قلى خان نايب اول نسقچىباشى به مستشارى ديوان عدليه برقرار آمد .\r\nعبد الحسين خان سرهنگ پسر مرحوم اعتماد السلطنه در سن سى - و هفت سالگى در شب سه‌شنبه سلخ شعبان به مرض مطبقه « 1 » و محرقه « 2 » به رحمت ايزدى پيوست .\r\nنواب و الا حشمة الدوله امير جنگ كه به‌جهت تهنيت مقدم اعليحضرت امپراطور روس روانهء تفليس شده بود سلخ شعبان مراجعت به دارالخلافه كرده نامهء مهر علامهء محبانهء اعليحضرت معظم‌اليه را كه در جواب نامه محبت ختامهء اعليحضرت شاهنشاهى مرقوم داشته بودند ابلاغ نمود .\r\nحاجى محسن خان وزير مقيم دولت عليه مأمور اقامت دربار دولت\r\n\r\n\r\n","description":"","footnote":"\r\n( 1 ) -  Typhus \r\n( 2 ) -  Typhoide \r\n","page_name":" 1670 ","page_number":258},
  {"content":"\r\n\r\nانگليس به اعطاى لقب و منصب وزير مختارى سربلند گرديد .\r\nاين اوقات امتحانى از متعلمين مدرسهء مباركهء دارالفنون نموده هريك از معلمين و متعلمين و مباشرين را به عطاى منصب و اضافه مواجب و انعام و خلعتى كه سزاوار بودند مورد عواطف ملوكانه فرمودند . در اين امتحان ، ميرزا على اكبر كاشانى به لقب نقاشباشى ملقب گرديد و ميرزا جعفر خليفهء شاگردان نقاشى به اعطاى لقب خانى سرافراز شد و مسيو ريشار معلم زبان انگليسى و غيره را نيز به لقب خانى درجهء اختصاص دادند . جعفر قلى خان رئيس مدرسهء مباركه به اعطاى نشان و حمايل سرتيپى اول مباهى و مفتخر گشت . نواب و الا اعتضاد السلطنه وزير علوم كه مساعى جميله در كليهء امور مدرسهء مباركه مبذول نموده بودند خاطر مهر مظاهر همايون از مجاهدات ايشان زايدا ما كان قرين خرسندى گرديده نواب معظم اليه را به يك قطعه گل كمر مكلل به الماس گرانبها و عواطف ملوكانه مورد مرحمت فرمودند .\r\nحاجى محمد كريم خان كرمانى از اجلهء علماى شيخيه در راه عتبات عاليات به جوار رحمت الهى رفت .\r\nاين اوقات مجلس شوراى نظامى برقرار گرديد .\r\nچون اميرزاده محسن ميرزا امير آخور ، به واسطهء بروز مرض نقرس ، توانائى التزام ركاب مبارك را نداشت ، بر حسب استدعاى معزىاليه ، محمد حسين ميرزا ولد ايشان به منصب جليل ميرآخورى برقرار گرديد .\r\nاين اوقات كه به واسطهء خشكسالى آذوقه در بعضى از ممالك محروسه كمياب است و مردم بىبضاعت از اوطان خود به اميد مراحم ملوكانه روبه دارالخلافه آورده ، هر ماهى چندين هزار تومان نفس نفيس مبارك وجه الاعانه به فقرا و ضعفا و ارامل و ايتام مرحمت مىفرمايند و شاهزادگان و امراء و وزراء و رجال و بزرگان دولت جاويدشوكت عليه از شخص جناب مستطاب مشير الدوله صدر اعظم تا ساير وزراء و امراء و غيرهم اقتدا به سجيهء سنيهء شاهانه نموده هرگونه اعانتى به محتاجين مىنمايند و غرباى از فقرا را در اماكن معينه جا داده و به توسط مباشرين مخصوص به آنها آذوقه مىرسانند و از براى اصلاح اين غايله مجلسى معين برقرار است .\r\n\r\n","description":"","footnote":"","page_name":" 1671 ","page_number":259},
  {"content":"\r\n\r\nفوج نظميه را به اللهيار خان سرتيپ فوج سوارهء خرقان واگذار فرمودند كه فوج خرقان به قراولى ارگ مبارك و فوج نظميه به رسيدگى نظم شهر دارالخلافه بپردازند .\r\nميرزا حسن خان منشى تبريزى كه از اجزاى سابق سفارت كبراى اسلامبول و درآن صفحات مصدر خدمات گرديده و صاحب يك قطعه نشان افتخار از جانب دولت تونس گرديده و در سال هزار و دويست - و هشتاد و چهار به كارپردازى ارزنة الروم برقرار بود و يك سال بعد از آن به يك قطعه نشان و حمايل از درجهء دويم سرتيپى و دويست تومان اضافه مواجب سرافراز شد و يك سال قبل از هذه السنه رياست مجلس اجزاى حقوق يافت ، دراين سال به منصب منشى اسرارى جناب جلالت‌مآب صدر اعظم نايل آمد .\r\nحكمرانى دارالخلافهء طهران و توابع را مستقلا به عهدهء كفايت حضرت شاهنشاه‌زادهء اعظم نايب السلطنة العليه امير كبير دام اقباله - العالى مفوض فرمودند و پيشكارى حضرت معظم و وزارت مستقلهء شهر دارالخلافه و توابع موكول و محول به ميرزا عيسى وزير گرديد .\r\nحكومت سوادكوه را ضميمهء حكومت مازندران نموده به جناب عضد الملك مرحمت فرمودند .\r\nرياست قراولى وجود مسعود مخصوص همايون كه با فوج سواد - كوهى است خاص جناب مستطاب صدر اعظم گرديد و ايشان از جانب خود جناب عضد الملك را به رسيدگى امور فوج سوادكوهى و قراولى همايونى گماشتند .\r\nمحمود خان سرتيپ فومنى به اعطاى يك قطعه نشان شيروخورشيد از درجهء ثالثهء خارجه سرافراز و به مهماندارى سفراى دول متحابه كه از سمت گيلان به دربار معدلت‌مدار مىآيند برقرار گرديد .\r\nميرزا ابو القاسم معين الملك متولىباشى حضرت رضوى سلام الله عليه در رمضان اين سال مرحوم شد .\r\nعليمراد خان سرتيپ فوج قلعه زنجيرى درگذشت .\r\nرياست دستجات سوارهء افشار ارومى و سوارهء چهاردولى و سوارهء چلبيانلو و سوارهء ايلات قراجه‌داغ و سوارهء شقاقى و سواره اردبيل و\r\n\r\n","description":"","footnote":"","page_name":" 1672 ","page_number":260},
  {"content":"\r\n\r\nمشگين را به محمد تقى خان افشار ميرآخور اصطبل توپخانه مرحمت فرمودند .\r\nحاجى سلطان محمد ميرزاى سيف الدوله به توليت آستانهء مقدسهء حضرت رضوى عليه السلام سرافراز گرديد .\r\nدر دارالخلافه و اكثر ممالك محروسه بارندگيهاى كامل نافع شده و اميدوارى حاصل شده كه در بهار آينده مردم از زحمت چند سالهء خشكسالى فارغ شوند .\r\nآسياى بخارى كه به واسطهء اسباب بخار در قورخانهء مباركهء دارالخلافه ساخته شده و به اهتمام جهانگير خان سرتيپ اول آجودان‌باشى داير گرديده مورد تحسين و موجب مراحم مخصوصهء اعليحضرت همايون نسبت به جهانگير خان است .\r\nبعضى عمارات ديوانى به توسط و اهتمام جناب علاء الدوله ساخته شده كه نهايت امتياز را از هر جهت دارد و ازآن‌جمله يكى خيابان و دروازه دولت و درى است كه موسوم به « باب همايون » است كه نهايت عالى و ممتاز و بسيار باشكوه ساخته شده است .\r\nادارهء باغات مباركات سلطنتى ييلاقات و عمارت مباركهء دوشان تپه را به امين حضور پيشخدمت خاصهء شريفه واگذار فرمودند .\r\nاين ايام تعليقهء جناب مستطاب صدر اعظم منهى از مكنونات خاطر خطير خسروانه را به حكام ولايات ممالك محروسه مرقوم نمودند كه سواد آن از قرار ذيل است :\r\n\r\nسواد تعليقهء جناب جلالت‌مآب مشير الدوله صدر اعظم\r\nاز جملهء بديهيات است كه اعتبار و عظم هر دولت منوط و بسته به دو چيز است : انتظام در امورات دربارى و ساير رشته‌هاى كار دولت و ثروت رعيت . همين كه اين دو فقره درست و مستحكم نيست يا در يكى از اجزاى او اختلال به هم رسيد ، از عظم و اعتبار دولت كاهيده مىشود .\r\nوقوع اختلال هم از طمع يا غرض كه در حقيقت غرض هم از بابت طمع است به ظهور مىرسد . پس به ادلهء عقلى و نقلى بدترين و بالاترين بليه\r\n\r\n","description":"","footnote":"","page_name":" 1673 ","page_number":261},
  {"content":"\r\n\r\nبه‌جهت تخريب دولت ، طمع است و تا دولت به‌طور جد و يقين ريشه و بيخ اين مرض مهلك مسرى را نكند نمىتواند از ابقاى شان و عظم خود مطمئن و آسوده شود « 1 » . سركار اقدس همايون شاهنشاه عادل و ظل الله فى الارضين خلد الله ملكه و سلطنته درست و به نحو اتم و اكمل ملتفت اين فقره شده‌اند . وقتىكه شغل و منصب جليل صدارت عظمى را به اين بندهء درگاه آسمان جاه مرحمت و عنايت مىفرمودند اول فرمايش و اوامر ملوكانه در قلع و اتمام اين مرض مهلك - كه در ايران عالمگير شده است - فرمودند و به حمد الله از تفضلات الهى و توجهات اعلى درجات شاهنشاهى دراين مدت بسيار قليل در دربار همايون كار سهل شده است كه مىتوان گفت و ادعا نمود از رشوه و تعارف و هديه و پيشكش كه به اسامى مختلفه نتيجهء واحده دارند اسمى باقى نمانده . مناصب و مأموريتهاى دولت عليه به لياقت و استحقاق داده مىشود و مال خزانهء دولت كه در نفس الامر اموال بيت المال مسلمين است به يغما و غارت نمىرود و تنخواهى كه از ملت از بابت ماليات دريافت مىشود صرف حفظ خود آنها و حفظ ثغور مملكت و بيضهء اسلام كرده چيزى كه عجالة باقىمانده است تحديد حدود فىمابين حكام و رعيت است و تحصيل رفاهيت آن بيچاره‌ها كه وديعهء الهى مىباشند . يك شبهه به‌جهت حكام عارض شده كه ان شاء الله بعد از رفع آن شبهه اميدوارم اين فقره هم در تحت انتظام و قاعده بيايد و آن شبهه اين است كه هنوز به معنى الملك عقيم ملتفت نشده‌اند « 2 » و درست خاطرنشان آنها نگرديده است كه سلطنت با اولاد و اقرباء و دوست خصوصيتى ندارد بلكه درستكارى و معقوليت و صدق در خدمات دولت و بىطمعى وسيلهء التفات پادشاهى مىتواند بشود و اولاد واقعى سلطنت قشون است و رعيت و هركه با آنها به طريقهء ظلم و تعدى رفتار نمود غضب و سخط ملوكانه را به‌دست خود از براى خودش دعوت كرده است . چنانچه در سلام عام روز يك‌شنبه بيست‌وپنجم شهر شوال ، سركار\r\n\r\n\r\n","description":"","footnote":"\r\n( 1 ) - متن : « شد »\r\n( 2 ) - دراين قسمت ، روى سخن ميرزا حسين خان با عموهاى مقتدر شاه مانند حسام السلطنه و معتمد الدوله و حشمة الدوله و احتشام الدوله و فرزندان شاه چون ظل السلطان و كامران ميرزا است كه به اعتبار قرابت با شاه ، هرچه مىخواستند با مردم بيچاره مىكردند و كسى را ياراى اعتراض نبود .\r\n","page_name":" 1674 ","page_number":262},
  {"content":"\r\n\r\nاعليحضرت اقدس همايون شاهنشاهى روحنا فداه به لفظ مبارك فرمودند و به صيغهء جلاله بر وجود مبارك خودشان مخمر نموده‌اند كه در آتيه هريك از حكام كه علاوه بر ماليات ديوانى يا به وسيله‌اى ديگر به‌جهت نفع خود تعدى به رعيت نمايد اگرچه بسيار قليل باشد ابقا بر مال و جان و ملك و اعتبار او نفرمايند و به بدترين عقوبات او را معاقب نمايند . از راه اخلاص و مهربانى كه به شما دارم لازم دانستم كه قبل از وقت از نيت پاك همايونى شما را اطلاع بدهم و بنويسم كه دولت از مال حلال خود و از عين ماليات به رسم مواجب و استصوابى و غيره به قدرى كه گذران شما با آبرو بشود مرحمت فرموده است . علاوه محض تفضل و وسعت معيشت راه حلالى نيز كه موجب آبادى ولايت است براى شما معين فرموده‌اند كه به هر قدر كفايت و هنر داريد بر تحصيل منفعت و زيادى ثروت خود بيفزائيد و آن آبادى خالصجات و داير كردن معادن و احداث قنوات جديده در زمين بلامالك ولايت تحت حكومت خود است . هر قدر كفايت داريد دراين امور به كار برده به ثروت خود بيفزائيد . ديگر دولت ضامن اين‌كه شما ميل داريد چهار دست يراق تيپ طلا داشته باشيد يا در مجلس شما قاب و قدح صورتى چيده شود يا فورا چند پارچه ملك شش دانگ ابتياع نمائيد يا تجملات ديگر به‌جهت خودتان حاضر كنيد نيست . اگر به همان مواجب و استصوابى مرحمتى قناعت داريد و طمع و تعدى را مىتوانيد از خودتان دور نمائيد نعم المطلوب و الا اصلح در امور خلع خودتان از حكومت است . زيرا كه گرفتار خواهيد شد و بد هم گرفتار مىشويد .\r\nيك فقرهء ديگر هم هست كه جهال مىتوانند اسباب تسليهء خودشان قرار بدهند و آن اين است كه بگويند خيلى از اين قبيل حرفها سابقا شنيده‌ايم . تحقيق كننده كيست و مجازات دهنده كه ؟ لهذا از بابت اتمام حجت مىنويسم كه در همه‌جا و همه موقع چشم دولت با شماست و از رفتار و اطوار شما از روى حقيقت و بىغرضانه مطلع است . اگر ذره‌اى بر خلاف آنچه دراين ورقه نوشته شد از شما به صدور و وقوع برسد نمك پادشاه اسلاميان پناه را به حرامى خورده و به دين و شريعت محمديه صلوات الله و سلامه عليه خيانت نموده باشم كه اگر به قدر خردلى اغماض يا سكوت نمايم مگر اين‌كه فورا به عرض خاكپاى مبارك همايونى\r\n\r\n","description":"","footnote":"","page_name":" 1675 ","page_number":263},
  {"content":"\r\n\r\nرسانيده و مجازات شما را به‌طور اشد با اصرار مستدعى خواهم گرديد حالا تقديرات آتيهء شما بعد از وصول اين تحريرات در دست خودتان خواهد بود .\r\nجناب الله قلى خان ايلخانى كه سالها در خارجه به سر مىبرد بر حسب استدعاى جناب مستطاب صدر اعظم احضار به دارالخلافه شده در ماه ذيقعده به آستان مبارك آمد .\r\nروز هيجدهم ذيقعده در شكارگاه دوشان تپه پلنگى شكار شست مبارك گرديد .\r\nعبد الرسول خان سرتيپ به حكومت ملاير و تويسركان سرافراز شد .\r\nمحمد حسن خان پيشخدمت خاصه ، تحويلدار نظام شد .\r\nجناب معتمد الملك به منصب جليل سركشيكچىباشيگرى مباهى آمد .\r\nنواب جهانسوز ميرزا سرتيپ اول به حكومت شاهرود و بسطام مفتخر گشت .\r\nپاشا خان امين الملك به وزارت جليلهء عدليهء عظمى منصوب گرديد .\r\nحاجى ميرزا على مشكوة الملك به حكومت همدان سرافراز شد .\r\n\r\nسوانح عظيمه‌اى كه دراين سال در تمام كرهء ارض و اطراف عالم واقع شده\r\n\r\nاتائونى ينگىدنيا :\r\nشهر شيكاگه كه سيصد و ده هزار سكنه داشت در مدت پنج شبانه روز على الاتصال مشتعل و به واسطهء يانقين سختى محترق مىشود . پانصد نفر آدم تلف شده و زياده از صد كرور تومان ايران خسارت به مردم وارد مىآيد .\r\n\r\nاطريش\r\nتفويض وزارت امور خارجه به كنت اندراسى « 1 » كه يكى از اهالى مجارستان است .\r\n\r\n\r\n","description":"","footnote":"\r\n( 1 ) -  Andrassy \r\n","page_name":" 1676 ","page_number":264},
  {"content":"\r\n\r\n\r\nآلمان و فرانسه :\r\nپذيرائى رسمى اعليحضرت پادشاه پروس در قصر سلطنتى و رسايل حوالى پاريس در اول عيد فرنگيان كه مقارن اواسط زمستان است .\r\nمحاصرهء پاريس و قلعه‌جات اطراف آن با كمال شدت . بيست و يك روز تمام نارنجك توپخانهء پروس به شهر پاريس مىباريد . تفويض امپراطورى تمام ممالك آلمان به ميل اهالى آن مملكت به اعليحضرت پادشاه پروس و تاجگذارى ايشان . اهالى شهر پاريس يعنى جمهورىطلبان سخت درصدد انهدام و حرق دارالحكومهء شهر پاريس هستند . مراودهء مسيو ژول فاور با مسيو بيزمارك در ورسايل و خواهش متاركه نمودن از مسيو بيزمارك و قبول او به شرط اين‌كه اهالى فرانسه وضع دولت معينى اختيار كنند .\r\nانتخاب وكلاى ملت در ولايات فرانسه . يراق‌چينى « 2 » قشون در پاريس به توسط عساكر آلمان و جريمه نمودن امپراطور آلمان اهالى شهر پاريس را به چهل كرور تومان ايران . عدهء عساكرى كه دراين وقت دول آلمان در خاك فرانسه حاضر كرده بودند به نهصد و شصت هزار مرد و دويست هزار اسب رسيده بود و از ابتداى جنگ تاكنون صد و هفده هزار و بيست و نه نفر از قشون آلمان تلف شده بودند . هفتاد و نه بيرق و پنج هزار و هشتصد و هفده توپ و صد و هفتاد و يك عراده توپ ميتراىيز « 3 » و چهارصدهزار اسير از قشون فرانسه به تصرف قشون آلمان درآمده بود .\r\nتعيين وضع دولت جمهورى در مملكت فرانسه به رياست مسيو طير .\r\nنصب مسيو ژول فاور به وزارت خارجه و گفتگوى او با مسيو بيزمارك به‌جهت عمل مصالحه .\r\nبالاخره در بيست و ششم فوريه امضاى عهد مصالحه از طرفين در ورسايل شد به شروط مفصلهء ذيل :\r\nاولا : واگذاشتن ايالتين الساس ولرن « 4 » به اعليحضرت امپراطور آلمان .\r\nثانيا : معادل هزار كرور تومان ايران خسارت جنگ دادن .\r\n\r\n\r\n","description":"","footnote":"\r\n( 2 ) - يراق‌چينى به معناى خلع سلاح كردن است .\r\n( 3 ) - منظور از توپ ميترايوز  Mitrailleuse  همان است كه ما « مسلسل » مىگوئيم .\r\n( 4 ) - امروز ما آلزاس  Alsace  مىگوئيم و لورن  Lorraine  مىنويسيم .\r\n","page_name":" 1677 ","page_number":265},
  {"content":"\r\n\r\nثالثا : قلعه‌جات متس و استرازبورگ را ملك طلق دولت آلمان دانستن . بعد از انعقاد مصالحه جميع سلاطين كوچك آلمان از خاك فرانسه معاودت به اوطان خود نمودند .\r\nاعليحضرت امپراطور آلمان نيز در بهار بعد از اين همه فتوحات نمايان به برلن پايتخت خود وارد گرديد و ناپلئون سيم امپراطور سابق فرانسه را از حبس خلاصى داده به‌سمت انگلس روانه گرديد و در قصر اسليش هورن حوالى لندن اقامت جست .\r\nافتتاح مجلس پارلمان آلمان به توسط اعليحضرت امپراطور بشخصه .\r\nدادن لقب شاهزادگى به مسيو بيزمارك از طرف اعليحضرت امپراطور آلمان . واگذاشتن دول آلمان اختيار عساكر برى و بحرى خود را به اعليحضرت امپراطور جديد گليوم پادشاه پروس .\r\nجمعيت تمام ممالك آلمان دراين سال هشتاد و دو كرور و صد و هفت هزار و هشتصد و چهل و نه نفر است .\r\n\r\nانگليس :\r\nدر مجلس وكلاى دولت لرد گرانويل وزير امور خارجه چندان اهميتى براى خيالات دولت روس دراين‌كه درياى سياه براى عبور و مرور كشتيهاى او آزاد شود قرار نداده كه فى الواقع يكى از فصول عهدنامهء موسوم به پاريس كه بعد از جنگ قرم « 5 » منعقد شده بود دولت روس باطل مىسازد .\r\nناخوشى سخت نواب وليعهد دولت انگليس در زمستان اين سال .\r\nتعداد نفوس سه جزيرهء انگليس دراين سال به شصت و سه كرور و سيصد و هفده هزار و صد و هشت‌نفر رسيده است .\r\n\r\nايطاليا :\r\nورود نواب وليعهد اين دولت و زوجهء او به شهر رومه « 6 » و توطن نمودن دراين شهر . تعهد نمودن اعليحضرت پادشاه ايطاليا كه مداخله\r\n\r\n\r\n","description":"","footnote":"\r\n( 5 ) - جنگهاى كريمه منظور است بين انگليس و ايتاليا و فرانسه با دولت تزارى روس ، ظاهرا به منظور حمايت از عثمانى و باطنا به قصد جلوگيرى از توسعهء روزافزون روسيه .\r\n( 6 ) -  Roma - Rome \r\n","page_name":" 1678 ","page_number":266},
  {"content":"\r\n\r\nدر اقتدار روحانى پاپ ننمايد و در سال سيصد و بيست و دو هزار و پانصد تومان از خزانهء دولت مواجب در حق پاپ برقرار گرديد ، ليكن پاپ قبول ننمود . ورود اعليحضرت پادشاه ايطاليا به شهر رومه در تابستان و اين شهر را پايتخت دولت ايطاليا نمودن و در قصر كيرينال « 7 » كه از پاپها بود منزل نمودن .\r\nافتتاح راه آهن منسينى كه يك شعبه از كوه آلپ را سوراخ نموده به‌طور دالان و راه آهن مملكت فرانسه را به راه آهن مملكت ايطاليا اتصال دادند . طول دالان مزبور دوازده هزارودويست‌وبيست متر است و عرض آن به قدرى كه يك كالسكه مىرود و يكى مىآيد .\r\n\r\nينگى دنياى جنوبى ( برزيل ) :\r\nمسافرت اعليحضرت امپراطور و امپراطريس به ممالك فرنگ و تفويض نيابت سلطنت در زمان غيبت ايشان به دختر امپراطور .\r\n\r\nچين :\r\nمعاهده ما بين چين و ژاپن در الفت و دوستى .\r\n\r\nروس :\r\nمراودهء تلگرافى اين دولت با ژاپن . از ژاپن تا پطرزبورغ يازده هزار هزار ذرع مسافت است و اول مخابره كه از ژاپن به پطرزبورغ رسيد در مدت ده ساعت و پنج دقيقه بود .\r\nجمعيت مملكت روس دراين سال به صد و شصت و چهار كرور نفس رسيده است .\r\n\r\nژاپن :\r\nايجاد مدرسهء دارالفنون براى تعليمات علوم فرنگى در پايتخت .\r\n\r\nعثمانى :\r\nفوت عمر پاشا سردار اكرم . فوت عالى پاشاى صدر اعظم .\r\nاقتدار كامل سفير روس ژنرال اگناتيف « 8 » در اسلامبول .\r\nاعليحضرت سلطان عبد العزيز خان خيال دارد كه بر خلاف قانونى كه در سلسلهء جليلهء سلاطين عثمانى است كه ولايت عهد به ارشد اولاد\r\n\r\n\r\n","description":"","footnote":"\r\n( 7 ) -  Quirinal \r\n( 8 ) -  Ignatiev \r\n","page_name":" 1679 ","page_number":267},
  {"content":"\r\n\r\nمىرسد مراد افندى ولد عبد المجيد خان مرحوم را كه ولايت عهد دارد خلع نمايد و پسر سيزده سالهء خود عز الدين افندى را وليعهد سازد .\r\n\r\nفرانسه :\r\nبعد از معاودت قشون آلمان از طرف پاريس و ورود وكلاى ملت و رئيس جمهورى جديد به ورسايل ، جمعى از جمهورىطلبان سخت در پاريس اسم خود را كمونيست گذاشته بر ضد اين دولت جمهورى به رياست مسيو طير كه در ورسايل است مردم شهر پاريس را اغوا نموده اغلب ابنيهء عاليهء شهر را مثل عمارت سلطنتى تويلرى دارالحكومه و عمارت وزارت ماليه و دارالشوراى خاصه و عمارت وزارت عدليه و غيرها را آتش زده و چند نفر از معارف را كه يكى از آنها كشيش بزرگ پاريس بود به قتل رسانيدند . تفويض سپهسالارى كل عساكر فرانسه به مارشال - ماك ماهون . خراب كردن كمونيستها خانهء مسيو طير را در شهر . جنگ سخت كمونيستهاى شهرى با قشون دولتى . غلبهء قشون دولتى بر ياغيان و گرفتن سىهزار نفر اسير از آنها .\r\nوكيل نمودن جمعى از رعايا دو نفر از شاهزاده‌هاى اولاد لوئى - فيليپ پادشاه سابق فرانسه را .\r\nفوت آلكساندر دوما نويسنده و شاعر معروف در سن شصت و هشت سالگى .\r\nزمستان سخت اين سال در پاريس كه نود سال بود زمستانى به اين سختى نديده بودند . نود و دو هزار نفر از اهالى فرانسه در جنگ پروس كشته شدند و تقريبا همين‌قدر در ايام اسيرى از گرسنگى و بيچارگى تلف شدند . علاوه بر يك هزار كرور وجه نقدى كه دولت فرانسه متقبل شد كه به دولت آلمان تسليم كند ، معادل هزار كرور تومان ايران نيز مخارج جنگ و خسارات ديگر برآورده شد . سه كرور و نود و هفت هزار و دويست و بيست و هشت‌نفر سكنهء الساس و لرن از تبعيت فرانسه خارج شده جزء دولت آلمان شدند .\r\n\r\nينگى دنياى جنوبى :\r\nدر مملكت پرو ، يك شهرى موسوم به هوپ به واسطهء طغيان آب معدوم گرديد .\r\nمصالحه ما بين پرو و اسپانيا به وساطت دولت برزيل .\r\n\r\n","description":"","footnote":"","page_name":" 1680 ","page_number":268},
  {"content":"\r\n\r\n\r\nشرح سال بيست و ششم سلطنت و شهريارى اعليحضرت اقدس خسرو صاحبقران شاهنشاه جم‌جاه ادام الله تعالى ايام ملكه مطابق سنهء هزار و دويست و هشتاد و نه هجرى پيچىئيل تركى\r\nاز به دو اين سال خيرمآل به ميامن اقبال مصون از زوال اعليحضرت همايون شاهنشاهى دام ملكه كليهء امور ملكى و دولتى زايدا ما كان روبه ترقى و انتظام دارد .\r\nحكومت خمسه را به نواب و الا محمد تقى ميرزا ركن الدوله مرحمت فرمودند .\r\nحكومت قزوين را به نواب الله قلى ميرزا ايلخانى مفوض داشتند .\r\nپل حاجى واقع ما بين استراباد و آق قلعه را حسب الامر ، سليمان خان صاحب اختيار در كمال استحكام ساخته است .\r\nادارهء ورقهء دولتى را به اين چاكر سپرده و به اعطاى يك قطعه گل كمر سرافراز فرمودند و دستخطى دراين باب خطاب به جناب مستطاب مشير الدوله صدر اعظم شرف صدور يافت كه سواد آن از قرار ذيل است :\r\n\r\nسواد دستخط جهان مطاع مبارك\r\nجناب صدر اعظم ! دراين يك سال گذشته كه خدمت طبع و انتشار روزنامهء دولتى به عهدهء محمد حسن خان صنيع الدوله محول شد موافق تعهدات خود فقرات قرارنامهء اين امر را اجرا كرده خوب از عهده برآمده است اين اوقات كه ادارهء اوراق\r\n\r\n","description":"","footnote":"","page_name":" 1681 ","page_number":269},
  {"content":"\r\n\r\nدولتى به او مرجوع شده براى تشويق خاطر او و علامت عنايت ملوكانه يك قطعه گل كمر مرصع به او عطا و مرحمت شود كه در انجام خدمت بيشتر ساعى شده اميدوارى و سرافرازى حاصل نمايد . شهر محرم 1289 .\r\nقاسم خان والى حكمران فارس شب يازدهم محرم به مرض حصبه درگذشت .\r\nجلال الدين ميرزا ولد خاقان مغفور فتحعلى شاه « 1 » مرحوم شد .\r\nعليقلى ميرزا صارم الدوله ولد نواب و الا عماد الدوله وفات نمود .\r\nجناب آقا عبد الله مجتهد كرمانشهانى به رحمت الهى پيوست .\r\nكلب حسين خان امين نظام داعى حق را لبيك اجابت گفت .\r\nحكومت كرمانشهان و توابع را به عهدهء كفايت نواب و الا مؤيد الدوله واگذار فرمودند .\r\nحكمرانى خوزستان و لرستان را به نواب و الا حشمة الدوله حمزه - ميرزا امير جنگ مرحمت فرمودند .\r\nچون در موقع عيد مولود همايون كه روز ششم ماه صفر المظفر است جناب مستطاب مشير الدوله صدر اعظم دولت عليه جشن مولود همايون را در دو شب و يك روز زايدا ما كان ، با جلوه و شكوه گرفتند و مبلغ پانزده هزار تومان به مخارج اين جشن سعيد رسانيدند ، پاس خدمات جناب معظم را يك عدد قلمدان طلا مكلل به الماس برليان از جانب سنى الجوانب همايون براى جناب مستطاب صدر اعظم انفاذ و مرحمت فرمودند .\r\nحكومت بروجرد و توابع به عهدهء نواب و الا اعتضاد السلطنه وزير علوم و تجارت مرحمت شد .\r\nحكومت ايالت گيلان را به دوستعلى خان نظام الدوله وزير ماليه تفويض فرمودند .\r\n\r\n\r\n","description":"","footnote":"\r\n( 1 ) - وى همان شاهزاده‌اى است كه بر اثر حشرونشر با اروپائيان ، مبانى مذهبى را به كنار نهاد . وى از مخالفين عرب و زبان عربى و از پيشروان مبارزه با كلمات عربى در نگارش زبان فارسى و از طرفداران تند و آتشين فارسى سره‌نويسى بود . كتاب تاريخ او به نام « نامهء خسروان » به فارسى سره نوشته شده .\r\n","page_name":" 1682 ","page_number":270},
  {"content":"\r\n\r\nقوجه سردار تركمان كه با دو هزار سوار تراكمه به عزم تاخت‌وتاز به سرحدات خراسان آمده بود ، سپاه منصور به دستورالعمل نواب و الا حسام السلطنه حكمران خراسان بر سر آنها تاخته قوجه سردار را با سيصد نفر از همراهان او به راه عدم فرستاده باقى منهزم و متفرق شدند .\r\nامر ركيب خانهء مباركه را به عهدهء غلامحسين خان پيشخدمت خاصهء شريفه واگذار فرمودند و دستخط مبارك دراين باب شرف صدور يافت :\r\n\r\nسواد دستخط مبارك\r\nامر ركيب خانهء مباركه از اين‌كه غالبا موكب همايون در حركت است و نفايس جواهر و جلايل ذخاير دولتى درآن مكنون و مدخر شده از امورى است كه مزيد انتظام آن در حضرت سپهر بسطت ملكانه كاملا مرعى است غلامحسين خان پيشخدمت خاصه را كه از مبادى سن و اوايل حال در آستان اعلى تربيت يافته و از كمال امانت و حسن درايت و كفايت خود خاطر ما را قرين اطمينان و مسرت داشته است در هذه السنه پيچىئيل 1289 به رجوع اين خدمت امتياز و افتخار داديم كه موافق منظورات عليه با تنظيمات لازمه اين امر را متصدى باشد مقرر آن كه جناب اجل اكرم صدر اعظم ملزومات ركيب - خانه را از اسباب موجوده و وجوه عايده و محل و متعلقات كليه قدغن نمايد به غلامحسين خان تحويل شده دستورالعمل لازم در حفظ نظم امر و تكاليف تصدى اين خدمت به او بدهد و مشغول خدمت مرجوعه شود .\r\nفى شهر صفر المظفر 1289\r\nمستر اليسون وزير مختار دولت انگليس كه سالها در دربار دولت عليه متوقف بود شب سه‌شنبه بيست‌ويكم شهر صفر وفات نمود و در تشييع جنازهء او لازمهء احترام به عمل آمد .\r\nكريم خان سرتيپ فوج سيلاخورى كه از عربستان به دارالخلافه احضار شده بود در بين راه مرحوم شد .\r\n\r\n","description":"","footnote":"","page_name":" 1683 ","page_number":271},
  {"content":"\r\n\r\nامر كشيكخانهء مباركه و منصب جليل كشيچىباشيگرى را به جناب علاء الدوله واگذار فرمودند و دستخط مبارك دراين باب شرف صدور يافت :\r\n\r\nسواد دستخط مبارك\r\nكشيكخانهء مباركه كه از معظمات امور دولت و محل اعتبار و اعتماد شخص سلطنت است و هميشه طرف رجوع اين خدمت اشخاصى بوده‌اند كه خاطر ما به كفايت و دولتخواهى آنها مطمئن بوده است اين اوقات كه معتمد الملك « 1 » وزير مخصوص از تصدى اين خدمت استعفا كرده چاكر دولتخواه علاء الدوله - نسقچىباشى را كه از هر جهت در پيشگاه مبارك محل وثوق و طرف مرحمت است براى شغل جليل كشيكچىباشيگرى انتخاب و به رجوع اين خدمت اختصاص داديم و به علامت الطاف عليه يك قبضه شمشير مرصع از اسلحهء خاصه اعطا و مرحمت فرموديم كه با كمال مباهات و دلگرمى به موجبات نظم و نسق اين خدمت اشتغال نمايد . مقرر آن‌كه جناب جلالت‌مآب اجل اكرم صدر اعظم لوازم منصب مزبور را به معزىاليه مرجوع و محول داشته مراتب الطاف عليهء شاهانه را به معزىاليه ابلاغ و او را به شمول اين مراحم قرين افتخار دارند . فى شهر ربيع الاول سنه 1289 .\r\nميرزا صادق قائم مقام كه چند سال بود به ناخوشى فلج و امراض ديگر مبتلا بود دراين اوان به رحمت الهى پيوست .\r\nدر ماه ربيع الاول اين سال راپورتى جناب مستطاب مشير الدوله صدر اعظم به‌جهت بعضى تغييرات و ابداع رسوم جديده نوشته به‌نظر انور اقدس اعلى رسانيدند و ذات ملكوتى صفات همايون به قلم معجز رقم در صدرآن راپورت مرقوم فرمودند :\r\n\r\n\r\n","description":"","footnote":"\r\n( 1 ) - يحيى خان پسر ميرزا نبى خان امير ديوان و برادر ميرزا حسين خان سپهسالار قزوينى .\r\n","page_name":" 1684 ","page_number":272},
  {"content":"\r\n\r\n« بسيار صحيح است ان شاء الله همين‌طور مجرى شود » .\r\nما سواد آن راپورت را بعينه دراين محل مىنگاريم :\r\n\r\nسواد راپورت جناب مستطاب صدر اعظم\r\nخداوند عالم جميع نعمات را به خاك و به اهل ايران عطا فرموده است و ليكن به چندين سبب نه قدراين نعمات را چنان كه بايد دانسته‌ايم و نه از هزار يك فوايد آنها بهره برده‌ايم . معادن و منافع ثروت و خزاين ارضى و استعداد شخصى و هنرهاى ذاتى خود را اكثر مجهول و مردود و معطل گذاشته‌ايم . نعمتى كه در ايران از جميع نعمات الهى بيشتر ضايع و پايمال شده است وقت و عمر است . از سوء تربيت و بدبختى در عموم ممالك مشرق ، وقت هيچ قدر و قيمتى نداشته است و حال اين‌كه اولين سرمايهء زندگى وقت و عمر است . چنان‌كه مكرر ذات اقدس ملوكانه شفاها به اين غلام امر و اراده فرموده كه وقت را نبايد ضايع كرد و قدراين نعمت را بالاتر و زيادتر از قدر ساير نعمات خداوندى دانست . اوضاع حكمرانى دراين ممالك از قديم چنان ترتيب يافته است كه لابد هيچ امرى نبايد بگذرد مگر پس از طول زمان و تضييع وقت زياد . عامهء اهل ايران به هزار زبان مىتوانند معروض بدارند كه از اين عيب بزرگ چه قدر ضرر و چه قدر خرابيها ديده‌اند . از طرف ديگر محقق مىدانيم كه يكى از اسباب انتظام و رونق ممالك خارجه اين است كه معنى و قدر وقت را چنان‌كه بايد يافته‌اند و به واسطهء تدابير دقيق چنان وضعى ترتيب داده‌اند كه از سرمايهء گرانبهاى وقت مثل ساير نعمات طبيعت هزار نوع فيض و فوايد برمىدارند . چون اعليحضرت همايون هميشه بر دقايق اين ملاحظات توجه تام داشته‌اند ، دراين اوقات كه راى جهان‌آراى شاهنشاهى تعلق براين يافته است كه اوضاع ايران بر مناظم جديد و آبادى مملكت بر تدابير محكم ترتيب يابد امور دربخانه به موجب يك قرارى معين شود . تا امروز بعضى حالات ادارهء سابق و بخصوص اين بليهء هايلهء قحطى كه وقت و حواس اولياى دولت را منحصرا مصروف نقطهء واحد داشته مجال آن نبود كه به كليهء امور و به اساس تنظيم و توجه اقدامى بشود . اما اين‌روزها كه از فضل الهى و از قدرت همت اعليحضرت اقدس شاهنشاهى مصايب اطراف روبه انحطاط و اميد و چشمداشت خلق\r\n\r\n","description":"","footnote":"","page_name":" 1685 ","page_number":273},
  {"content":"\r\n\r\nمثل اين بهار حيرت‌بخش روبه خرمى و قلوب عامهء خلق تشنهء آسايش مادى و معنوى است ، ديگر به هيچ ملاحظه در اجراى منظورت عاليهء همايونى دقيقه‌اى تأخير روا نخواهد بود . لهذا به‌جهت شروع به اين اقدامات تازه كه ان شاء الله تعالى از ميامن بخت بلند شاهنشاهى بايد وضعى از نو و شوكتى محكمتر از گذشته احداث نمايد اوقات خدمات دربخانه را بر طبق دستورالعمل و اشارهء شاهنشاهى تقسيم و معين نموده معروض خاكپاى اقدس همايون مىدارد . هرگاه قرار مزبور پسند راى مبارك و به شرف امضاى همايون موشح شود ، اجراى آن بر عهدهء عموم بندگان واجب خواهد بود :\r\n\r\nقرار اوقات دربخانه\r\nدر دايرهء صدارت عظمى ايام و ساعات اجراى امور براين ترتيب معين شده : هر روز به غير از جمعه سه ساعت از روز گذشته تا دو ساعت به غروب مانده صدر اعظم به‌جهت انجام امور دولت در دايرهء رسمى خود حاضر خواهد بود . تخصيص روزها از براى امور دولت از اين قرار است :\r\nشنبه : شوراى وزراء .\r\nيك‌شنبه : امور عسكريه .\r\nدوشنبه : امور ماليه و دفتر .\r\nسه‌شنبه : خارجه و عدليه .\r\nچهارشنبه : خلوت و بيوتات .\r\nپنجشنبه : بار عام .\r\nاز براى مطالبى كه خارج از اين امورات معينه باشد و هركس بخواهد مطلبى يا حاجتى مكتوبا يا شفاها اظهار دارد مقدور باشد . هر شخصى كه كار خود را خارج از روز مخصوص آن به عرض برساند مطلب او مسموع نخواهد بود و شخص او تكدير خواهد شد .\r\nكسانى كه به‌جهت كار در روز مناسب در دايرهء صدارت حاضر مىشوند محترما در اطاق بزرگ نشسته ايشان را يك‌به‌يك به اطاق مخصوص به خود خواهد خواست تا هركس حرف خود را بدون خجالت\r\n\r\n","description":"","footnote":"","page_name":" 1686 ","page_number":274},
  {"content":"\r\n\r\nاز غير ، واضح و بىپرده بگويد و جواب شافى و مسكت بشنود . و لكن برآن شخص لازم است كه بعد از اداى مطلب و شنيدن جواب فورا برخيزد تا نوبت به ديگرى تواند رسيد .\r\nهركس هر مطلب فوتى كه داشته باشد مىتواند هر وقت كه باشد تحريرا به مقام صدارت عظمى معروض بدارد . به‌جهت تشخيص مطلب لازم است كه بر روى اين نوع عرايض يك لفظ « فوتى » بنويسند . به‌جهت مطلبى كه فوتى نباشد و بخواهند تحريرا معروض بدارند بايد به عبارت روشن و بسيار مختصر بنويسند و در روزهاى دوشنبه در دايرهء صدارت به اطاق عرايض برسانند . جواب اين نوع تحريرات روز چهارشنبه صبح به صاحبان عرايض و مطالب خواهد رسيد . هيچكس مأذون نيست كه به‌جهت عرض خلوص يا محض ملاقات شخصى به دايرهء صدارت عظمى برود . حضور اشخاص دراين دايره بايد محض كار معين و آن هم بايد در روز معين باشد .\r\nصبح هر پنج‌شنبه و شب هريك‌شنبه صدر اعظم در منزل شخص خود به‌جهت ملاقات معتبرين كه با ايشان ربط شخصى دارند حاضر خواهد بود . هرذىشعورى خواهد فهميد كه رعايت اين شرايط از براى عامهء ارباب رجوع متضمن چه قدر فوايد خواهد بود . هركس محسنات و لزوم اين شرايط را درك نكند و بر خلاف آنها حركتى نمايد كار او معوق و شخص او مردود خواهد بود . انتهى\r\nنظم ايل جليل قاجار را به عبارة اخرى منصب ايلخانيگرى اين ايل لازم التبجيل را به نواب و الا عز الدوله عبد الصمد ميرزا مرحمت فرمودند و دستخط مبارك دراين باب شرف صدور يافت :\r\n\r\nسواد دستخط مبارك\r\nايل جليل قاجار كه منشأ سلطنت جاويد و اصل اين شجرهء همايون است درنظر ما چندان مورد رعايت و طرف توجه و مرحمت است كه غالبا ملاحظهء جزء و كل امور آنها را خود به نفس نفيس مبارك تعهد فرموده‌ايم و هريك از اعاظم چاكران به رياست و ايلخانيگرى آنها مأمور شده فى الحقيقه از جانب\r\n\r\n","description":"","footnote":"","page_name":" 1687 ","page_number":275},
  {"content":"\r\n\r\nسنى الجوانب ما سمت نيابت يافته بودند . اين اوقات كه معتمد الملك وزير مخصوص مصرانه از تصدى اين شغل جليل استعفا كرد و استعفاى معزىاليه در خاكپاى اعلى مقبول افتاد ايلخانيگرى قاجار را بالاستحقاق به نور چشم كامكار عز الدوله عبد الصمد ميرزا « 1 » مرجوع داشتيم كه در نگاهدارى و سرپرستى آقايان و ايصال مرسوم ديوانى آنها به وقت و موقع و حفظ موجبات توقير اين سلسله و نظم امور آنها جهد بليغ ظاهر كند و همه روزه در منزل مخصوص خود به دربخانه حاضر شده به رتق‌وفتق و نظم و نسق اين خدمت اشتغال نمايد و محض مزيد افتخار نور چشم معزىاليه به يك قطعه نشان تمثال بىمثال مبارك به او اعطا فرموديم . جناب اجل اكرم صدر اعظم شرح مراحم عليه را به او ابلاغ نمايند . شهر ربيع الاول 1289 .\r\nمحمد تقى خان افشار پيشخدمت خاصه كه اصطبل توپخانهء مباركه نيز به عهدهء معزىاليه است به لقب حاجب الدوله و منصب فراشباشيگرى برقرار و به اعطاى يك قبضه عصاى مرصع سرافراز گرديد و دستخط مبارك دراين باب شرف صدور يافت :\r\n\r\nسواد دستخط مبارك\r\nاداره و انتظام خدمت فراشخانهء مباركه كه از مهام معظمهء دولتى است و احتساب و انتساق موقف سلطنت كبرى و سدهء سنيهء همايون به اين منصب موكول و مربوط است دراين وقت كه علاء الدوله نسقچىباشى از تعهد اين شغل معاف گرديده به رتبهء جليل كشيكچىباشيگرى نايل شد محمد تقى خان پيشخدمت خاصهء همايونى را كه در حضور ما به كمال صدق و امانت معروف و حسن كفايت و كاردانى او در پيشگاه مبارك معلوم است به حاجب الدوله ملقب و به فراشباشيگرى سرافراز فرموديم كه موافق حسن‌ظن ملوكانه در ادارهء اين خدمت و انتظام آن مراتب\r\n\r\n\r\n","description":"","footnote":"\r\n( 1 ) - عبد الصمد ميرزا برادر ناصر الدين شاه .\r\n","page_name":" 1688 ","page_number":276},
  {"content":"\r\n\r\nامانت و كفايت خود را ظاهر سازد و محض مزيد اعتبار و افتخار او يك قبضه عصاى مرصع به مشار اليه اعطا و مرحمت گرديد .\r\nجناب اجل اكرم صدر اعظم شرح عنايات عليهء شاهانه را به مشاراليه ابلاغ كرده ملزومات خدمت مزبور را حسب المقرر به او مرجوع دارند . ربيع الاول 1289 .\r\nملك‌آرا ولد خاقان مغفور فتحعلى شاه به رحمت الهى رفت .\r\nحضرت شاهنشاه‌زادهء اجل اعظم ظل السلطان حكمران فارس كه احضار به دربار معدلت‌مدار شده بودند به اعطاى يك قطعه نشان امير نويانى از درجهء اول مباهى گرديده عازم محل حكمرانى خود شدند و حامل اين نشان ذىشان بندهء مؤلف بود .\r\nروز بيستم ربيع الاول چون هواى دارالخلافه گرم و موقع ييلاق در رسيده بود موكب همايون از دارالخلافه انتهاض و در قصر سلطنت - آباد نزول اجلال فرمود .\r\nمحمد صالح خان سرتيپ كردبچه مرحوم شد .\r\nميرزا مصطفى قلى خان مستوفى نورى درگذشت .\r\nميرزا سيد اسماعيل كلانتر سابق كه زياده از هفتاد سال داشت وفات نمود .\r\nجناب ناصر الملك محمود خان رئيس مجلس شوراى عسكريه به منصب امير تومانى سرافراز شد .\r\nكتاب « بازنامهء ناصرى » كه در علم شكار و از مؤلفات شاهزاده تيمور ميرزا است به طبع رسيده .\r\nميرزا فضل الله نورى وزير نظام سابق كه تقريبا هشتاد سال داشت مرحوم شد .\r\nميرزا رضاى نجم الملك نيز به رحمت الهى پيوست .\r\nمرحومين اين سال اغلب به مرض حصبه كه بعد از غلا بروز كرده بود مبتلا بوده‌اند .\r\nحكومت اردبيل را به محمد رحيم خان سرتيپ شامبياتى محول فرمودند .\r\nجناب اشرف پاشا وزير مختار دولت عثمانى مأمور توقف دربار دولت\r\n\r\n","description":"","footnote":"","page_name":" 1689 ","page_number":277},
  {"content":"\r\n\r\nعليه كه از اول ورود به خاك ايران شرايط اعزاز و احترامات معموله دربارهء وزراى مختار دربارهء معزىاليه به عمل آمده در عشر آخر ربيع - الثانى به حضور مبارك تشرف جست .\r\nروز غرهء جمادى الاولى موكب همايون عزيمت ييلاق لار فرمود .\r\nجناب آخوند ملا زين العابدين مجتهد گلپايگانى كه تقريبا هشتاد سال از سنشان گذشته به مرض استسفا بدرود زندگانى نموده به جوار رحمت الهى پيوستند .\r\nحاجى ميرزا رحيم پيشخدمت خاصه و ناظم دفترخانهء مباركه مرحوم شد .\r\nامسال بر خلاف سال گذشته ، كه به سبب خشك سالى عمومى تمام اهل عالم جز معدودى گرفتار غلا و تنگى و مصيبت بودند ، الحمد لله تعالى نعماى الهى وافر و شدت مبدل به فرج گرديده است .\r\nبعضى تراكمه به خيال تاخت‌وتاز به سرحدات خراسان آمده بودند نواب و الا حسام السلطنه چند روز به طريق ايلغار بر اثر تركمانان تاخته بسيارى از آنها را دچار هلاكت نموده باقى به راه فرار رفتند .\r\nجناب جلالت‌مآب مشير الدوله صدر اعظم ، روز بيست و يكم جمادى - الاولى به‌جهت بعضى عرايض و مطالب دولتى در لار دريورت چهل‌چشمه ، به حضور مهر ظهور مبارك مشرف شدند .\r\nعباسقلى خان سردار لاريجانى با كاستگر خان مهندس نمساوى مأمور و مشغول ساختن راه آمل به دارالخلافه مىباشند .\r\nيار محمد خان حاكم بجنورد نيز بعضى اشرار تراكمه را تنبيه و تدميرى به سزا نموده است .\r\nميرزا ملكم خان « ناظم الملك » لقب يافت .\r\nبشير خان آغاباشى مرحوم شد و حاجى آغا جوهر به منصب خواجه - باشيگرى سرافراز شد .\r\nموكب همايون از لار عزيمت ساحت نور و كجور و كناره و ساحل درياى خزر فرموده و از كنار دريا ، از راهى كه به امر اعلى كاستگر خان مهندس ساخته يعنى از راه گچه‌سر ، تشريف‌فرماى شهرستانك گرديدند .\r\nمحمد حسين خان ولد محمد تقى خان حاجب الدوله به منصب\r\n\r\n","description":"","footnote":"","page_name":" 1690 ","page_number":278},
  {"content":"\r\n\r\nپيشخدمتى حضور همايون سرافراز و محمد خان ولد ديگر حاجب الدوله به نيابت معزىاليه به رياست اصطبل توپخانهء مباركه برقرار آمد .\r\nبيوك خان سرتيپ اول افشار به لقب اقبال الملكى ملقب آمد .\r\nنواب نير الدوله مجددا به حكمرانى ولايت ترشيز برقرار گرديد .\r\nعبد الباقى خان افشار مجددا به حكومت جام و باخرز نايل آمد .\r\nعبد الله خان ولد جناب علاء الدوله به منصب قوللر آقاسى باشيگرى مفتخر گشت .\r\nمحمد حسن خان ولد كهتر جناب علاء الدوله به منصب نسقچى - باشيگرى سرافراز شد .\r\nميرزا كاظم گيلانى كه از فحول حكما و حذاق اطباء عصر است به لقب نبيل « ملك الاطبا » ئى سربلند آمد .\r\nحضرت شاهنشاه‌زادهء اجل اعظم وليعهد دولت عليهء ايران سلطان مظفر الدين ميرزا ادام الله اقباله العالى كه احضار به دار خلافت شده بودند روز هشتم شهر شعبان وارد شهر ناصرى شدند .\r\nموكب همايون ، روز چهاردهم شعبان از ييلاق سلطنت‌آباد ، تشريف فرماى عمارات سلطنتى دارالخلافه گرديد و دراين‌روز يك ثوب جبهء ترمهء دور مرواريد شمسه مرصع به جناب مستطاب اشرف مشير الدوله صدر اعظم مرحمت و اعطا فرمودند .\r\nميرزا ملكم خان ناظم الملك مستشار صدارت عظمى به نشان تمثال همايون درجهء افتخار يافت .\r\nمكتب مجانى از براى تحصيل السنهء خارجه و علوم متنوعه به اهتمام مؤلف داير است .\r\nدر غرهء رمضان المبارك اين سال چون يك سال تمام بود كه منصب صدارت عظمى به جناب مستطاب حاجى ميرزا حسين خان صدر اعظم تفويض شده جناب معظم اليه راپورتى حاوى شرح خدمات يك ساله نوشته ملحوظ نظر انور مهراثر شاهانه داشتند و دستخطى مبارك از جانب سنى الجوانب همايون خطاب به جناب مستطاب صدر اعظم شرف صدور يافت كه سواد آن از قرار ذيل است :\r\n\r\n","description":"","footnote":"","page_name":" 1691 ","page_number":279},
  {"content":"\r\n\r\n\r\nسواد دستخط جهان مطاع مبارك\r\nجناب صدر اعظم ! كتابچهء راپورت يك سالهء صدارت خودتان را كه نوشته بوديد به دقت ملاحظه كردم . مكرر هم خواندم . اشهد بالله تماما خدمات عمده بود كه بدون يك نقطه زياد و اغراق كه با كمال صداقت و درستى و كفايت و عقل به عمل آورده انجام داده‌ايد و مىتوانم بگويم كه هزار خدمت و كارهاى ديگر را كه كرده‌ايد ننوشته ملتفت نشده‌ايد كه من خودم مىدانم كه هريك از آنها را هم ساير وزراء بسياربسيار عمده مىشمرده‌اند و شما قابل نوشتن و مذاكره ندانسته‌ايد و از همهء خدمات بالاتر آسودگى خيال شخص ما بوده است . خلاصه همان‌طور كه نوشته‌ايد از خداوند عالم مسئلت مىنمايم كه عمرى بدهد و ما و شما را موفق كند كه آنچه از خدمات و اصلاحات و خيالات عمده كه براى ترقى ملت و دولت درنظر است كاملا به انجام و اتمام برسد .\r\nاين‌كه نوشته‌ايد اگر خبطى يا خطائى يا رفتارى كرده باشيد كه مايهء دلخورى ما شده باشد و به ياد شما بياورم كه در آتيه ترك آن بشود خدا شاهد است بجز خدمت و صداقت و دولتخواهى مفرط و عشق به خدمات دولت و درستكارى چيزى از شما نه تنها دراين يك سال بلكه از اول نوكرى شما الى حال كه صدارت اعظم داريد نه ديده‌ام و نه شنيده‌ام . الحمد لله بجز خوبى چيزى نيست كه نوشته شود . زياده فرمايشى نبود .\r\nسنهء 1289 چهارم شهر رمضان پيچىئيل\r\nچون در سنهء آتيه موكب همايون عزيمت سفر خيراثر فرنگستان خواهند فرمود ناظم الملك ميرزا ملكم خان كه علاوه بر وزارت مختار و مأموريت به اقامت لندن براى اعلان عزيمت موكب اعلى به فرنگستان به دربار سلاطين فرنگ سمت مأموريت مخصوص دارد در نيمهء رمضان روانهء فرنگستان شد .\r\n\r\n","description":"","footnote":"","page_name":" 1692 ","page_number":280},
  {"content":"\r\n\r\nدكتر طولوزان فرانسوى حكيمباشى مخصوص اعليحضرت همايون كه موقة از دربار معدلت‌مدار مرخص شده بود و به فرانسه رفته اين اوقات معاودت كرده به خاكپاى فرقدسا مشرف و به يك‌قوطى انفيه‌دان مرصع به الماس سرافرازى حاصل نمود .\r\nجناب حسنعلى خان كه سابقا از جانب دولت عليه در فرانسه و بعد در اسلامبول وزير مختار بودند به وزارت فوايد عامه كه از وزارتخانه‌هائى است كه تازه دراين دولت ابدآيت برقرار شده منصوب گرديدند .\r\nحضرت شاهنشاه‌زادهء اجل اعظم كامكار وليعهد دولت ابد آيت عليه سلطان مظفر الدين ميرزا ادام الله اقباله العالى را به يك قطعه نشان از درجهء اول اميرنويانى مكلل به الماس برليان قرين اعزاز فرمودند .\r\nجناب اشرف پاشا وزير مختار دولت عثمانى به باب عالى احضار و جناب منيف افندى به جاى او برقرار گرديد و حين روانگى اشرف پاشا ، جناب معزىاليه را به نشان اول شيروخورشيد و حمايل سبز و اعطاى يك قطعه قوطى انفيه مكلل به الماس با طغراى ملوكانه مباهى فرمودند و قوطى مزبور صلهء قصيدهء غرائى بود كه در مدح اعليحضرت همايون انشاد كرده بودند .\r\nحضرت مستطاب اسعد وليعهد گردون‌مهد به اجازهء اعليحضرت همايون روانهء محل فرمانفرمائى و حكمرانى خود يعنى مملكت آذربايجان گرديدند .\r\nحاجى شهاب الملك امير توپخانهء مباركه به حكومت خراسان سرافرازى حاصل نمود .\r\nدر اوايل ماه ذيقعدة الحرام اين سال ، لايحهء جناب مستطاب مشير الدوله صدر اعظم در باب تشكيل دربار اعظم نوشته به عرض حضور مهر ظهور همايون رسانيدند . صدرآن لايحه به دستخط جهان مطاع مبارك موشح گرديد و ما تيمنا ابتدا صورت دستخط مبارك را نگاشته بعد سواد لايحه را ثبت مىنمائيم :\r\n\r\n","description":"","footnote":"","page_name":" 1693 ","page_number":281},
  {"content":"\r\n\r\n\r\nسواد دستخط جهان مطاع مبارك\r\nجناب صدر اعظم ! اين تفصيل وزراء و دربار را كه نوشته‌ايد بسياربسيار پسنديديم و ان شاء الله قرارش را به زودى بدهيد و معمول بداريد كه هر قدر به تعويق افتد باعث ضرر دولت است . تحريرا فى 20 شعبان سنه 1289 .\r\n\r\nسواد لايحهء مباركه\r\nمحسنات تشكيل دربار اعظم را مكرر بندگان اقدس همايون شاهنشاهى خلد الله ملكه و دولته بيان و تصديق فرموده‌اند . به اقتضاى همان فرمايشات ملوكانه ، اين دولت ابدمدت بايد حكما يك هيئت رسمى داشته باشد . فوايد چنان هيئت رسمى با منظورات جديدهء شاهانه از براى دولت عليهء ايران محسوس است بخصوص از براى اين عهد كه بندگان اقدس شاهنشاهى عازم مسافرت فرنگستان هستند . در غياب همايون زياده از حد لازم است كه دولت ايران يك هيئت رسمى و يك صورت با عظم باشكوهى داشته باشد .\r\nخلاصهء اصول دربار اعظم را عرض كرده‌ام . چون اين معانى دراين صفحات چندان بروز و ظهورى نداشته‌اند به‌نظر خيلى ساده و سهل و بى نتيجه خواهد آمد . همين‌قدر عرض مىكنم كه انتظام كل امور دولت بسته به اين چند فقره مطالب ساده است . نتايج اين مطالب را بايد در امتحانات ساير دول مشاهده كرد . اميدوارم كه از يمن تربيت و تقويت همت شاهنشاهى براين اساس ساده يك بنائى ساخته شود كه نام نامى شاهنشاهى را تا انقراض تواريخ مايهء تشكر ملت ايران و موجب تمجيد كل آيندگان بسازد .\r\n\r\nتشكيل دربار اعظم\r\nسركار اعليحضرت اقدس همايون شاهنشاهى كل امور دولت را در ميان نه وزارت و يك صدارت تقسيم خواهند فرمود . اسامى نه وزارت\r\n\r\n","description":"","footnote":"","page_name":" 1694 ","page_number":282},
  {"content":"\r\n\r\nاز اين قرار است : وزارت داخله ، وزارت خارجه ، وزارت جنگ ، وزارت ماليات ، وزارت عدليه ، وزارت علوم ، وزارت فوايد ، وزارت تجارت و زراعت ، وزارت دربار ، صدارت عظمى . اجراى جميع اوامر پادشاهى و ادارهء كل امور دولت ايران بر عهدهء اين نه وزارت است . ادارهء اين نه وزارت محول به صدارت عظمى است . دربار اعظم عبارت است از هيئت اجتماع اين ده وزارت . صدر اعظم شخص اول دولت و رئيس دربار اعظم است . عزل‌ونصب صدر اعظم منحصر و موقوف به ارادهء اقدس همايون شاهنشاهى است . عزل‌ونصب ساير وزراء به حكم اقدس همايون شاهنشاهى موقوف به تعيين صدر اعظم است .\r\n\r\nدر باب مجلس وزراء\r\nكليات امور دولت راجع به مجلس وزراء و حضور صدر اعظم است .\r\nصدر اعظم شخص اول دولت و رئيس مجلس وزراء است . مسئوليت كل ادارات دولتى بر عهدهء صدر اعظم است به اين معنى كه ارجاع خدمات و صدور فرمايشات عليه بلاواسطه به شخص صدر اعظم خواهد شد و صدر اعظم هر امرى كه منوط به هر اداره است راجع خواهند داشت . ساير وزراء هر كدامى مخصوصا در محضر صدارت عظمى مسئول امور وزارت خود مىباشند . هر وزيرى در امور وزارت خود كاملا مسلط است . هيچ وزيرى عملا حق مداخله به امور وزارت ديگر ندارد و اما كل وزراء در شور كليهء امورات دولتى شريك اعمال همديگر و عموما مسئول امور دولت هستند .\r\n\r\nدر باب شرايط مشورت وزراء\r\nعموم وزراء هر روز يك‌شنبه و پنج‌شنبه در يك اداره در جنب ادارهء صدارت عظمى چهار ساعت به ظهر مانده جمع خواهند شد . مطالب مشورت قبل از انعقاد مجلس معين خواهد بود كه درآن روز از چه قبيل گفتگو خواهد شد و چه مواد موقع مذاكره گذارده خواهد شد . محل مشورت در يك محل مخصوص هميشه ثابت خواهد بود و خارج از آن دايرهء مشورت جايز نخواهد بود . در دايرهء مشورت بجز امور مشورت به هيچ\r\n\r\n","description":"","footnote":"","page_name":" 1695 ","page_number":283},
  {"content":"\r\n\r\nكار ديگر اقدام نخواهد شد . بجز وزراء هيچكس داخل دايرهء مشورت نخواهد شد . در دايرهء مشورت مشغوليت خارجه به هيچوجه جايز نخواهد بود .\r\n\r\nدر باب اصول ترتيب وزارتخانه‌ها\r\nهر وزارت بايد يك وزارتخانهء مخصوص داشته باشد . اجزاء هريك از وزارت از روى راپورت آن وزير به صدارت عظمى و به تصديق صدر - اعظم و به امضاى اعليحضرت اقدس همايون شاهنشاهى خواهد بود . عدد و مواجب و مناصب و تكاليف جميع عمال وزارتخانه‌ها به حكم مشورت وزراء معين خواهد بود .\r\nهيچ وزيرى مأذون نيست كه عدد اجزاء وزارت خود را بدون اجازهء صدر اعظم در مجلس مشورت زياد و كم نمايد . هيچ وزيرى نمىتواند بدون اجازهء مجلس منصب تازه اختراع نمايد .\r\nهيچ وزيرى نمىتواند مواجب مناصب را تغيير دهد .\r\nهيچ وزيرى نمىتواند بدون اجازهء صدر اعظم يكى از اجزاء وزارت خود را از نوكرى اخراج نمايد . مواجب ، مربوط و مخصوص منصب است هيچ ربطى به اشخاص نخواهد داشت . مواجب ، حق و اجرت تكاليف نوكرى است و به اصل منصب مخصوص است و وجود اشخاص به مواجب و حقوق دولتى ارتباط و بستگى ندارد تنها اجرت خدمتى است كه به اشخاص رجوع شده است .\r\nترقى مناصب اجزاء از روى يك قاعدهء معين خواهد بود . اسم و رسم مواجب از هم جدا نيست و هرچه به ازاى هر منصب داده مىشود بىزياده و نقصان همان مىرسد . مواجبى كه حق شخصى اجزاى وزارتخانه‌هاست بعد از اين اسم مواجب ندارد « مستمرى » و « مقررى » گفته مىشود . عطاى اين مستمرى موافق يك قاعدهء مخصوصى خواهد بود . مستمرى هركس با مواجب مخلوط نخواهد شد .\r\n\r\nدر باب ترتيب وزارتخانه‌ها\r\nبه‌جهت ترتيب هريك از اين نه وزارتخانه يك قاعدهء جداگانه وضع\r\n\r\n","description":"","footnote":"","page_name":" 1696 ","page_number":284},
  {"content":"\r\n\r\nخواهد شد . چون وضع اين قواعد موقوف به مشورت وزراست بايد اول مشورت وزراء را برقرار كرد . روح دربار اعظم همين مجلس مشورت وزراء است . هر وقت مجلس وزراء موافق اين اصولى كه وضع شده قرار يافت دربار اعظم نيز برقرار شده است . اين اساس اصلى هرگاه درست منظم بشود ، ساير امور دولت بالطبع به تدريج انتظام خواهد يافت . چيزى كه حال بر ما واجب است اين است كه اين اصول موضوعه را كه هيئت اجتماع آن را دربار اعظم مىگوئيم درست و محكم نگاه بداريم و آن هم موقوف به عزم همايون شاهنشاهى است كه اطاعت و محافظت اين اصول را بر عهدهء جميع وزراء مؤكدا واجب بسازد .\r\nصدر اعظم بايد مسئول كل باشد در حضور مبارك همايونى و جميع وزراء و شعبات سپرده به خودشان مسئولند در نزد صدر اعظم . واسطهء مراودات امور دولت در خاكپاى مبارك شخص صدر اعظم است به اين معنى كه ساير وزراء مطالب و مستدعيات و راپورت كارهاى وزارتخانهء خودشان را بايد به صدر اعظم اظهار نمايند و صدر اعظم امورات لازمهء مهمه را به خاكپاى مبارك عرضه داشته تحصيل جواب نموده به هريك از وزراء كه تعلق دارد مكتوبا اخبار نمايد .\r\nاين است قاعدهء هيئت وزراء كه به اصطلاح فرنگيها « كابينه » « 1 » مىنامند . حالا رد يا قبول كل يا بعضى از فقرات معروضه موقوف به راى صواب نماى سركار اقدس شاهنشاهى روحنا فداه است . الامر الاقدس - الاعلى مطاع مطاع .\r\nمعروضهء دوازدهم شهر شعبان المعظم 1289 . صدر اعظم .\r\nنواب و الا معز الدوله به حكمرانى ولايت مازندران منصوب گرديدند .\r\nايجاد سالنامه در دولت عليه به امر همايون و صوابديد جناب مستطاب مشير الدوله صدر اعظم در ماه ذيقعدهء اين سال شد .\r\nهمچنين ايجاد چراغهاى پايه چدن براى خيابان ناصريه و غيره از مخترعات اين سال است .\r\nجناب كنت دوبسكى وزير مختار دولت آستريه كه علاوه بر مأموريت\r\n\r\n\r\n","description":"","footnote":"\r\n( 1 ) -  Cabinet \r\n","page_name":" 1697 ","page_number":285},
  {"content":"\r\n\r\nاقامت دربار همايون مأمور به دعوت اعليحضرت قوىشوكت شاهنشاهى به مملكت آستريه و تماشاى بازار اكسپوزيسيون « 2 » وينه بود از ابتداى ورود به سرحد شرايط تشريفات معموله دربارهء سفراى دول متحابه دربارهء جناب مشاراليه به وجه اكمل به عمل آمده روز بيستم ذيقعده وارد دارالخلافه شد و چهار روز بعد به حضور مهر ظهور مبارك مشرف و نامهء مودت خامهء اعليحضرت امپراطور دولت متبوعهء خود را با بعضى هدايا تبليغ كرده مورد تفقدات بلانهايت اعليحضرت همايون گرديد و نطقى كه در پيشگاه سرير معلى نمود صورت آن از قرار ذيل است و ترجمهء مؤلف مىباشد .\r\n\r\nترجمهء نطق كنت دوبسكى :\r\nشاهنشاها ! اعليحضرت امپراطور نمسه و پادشاه مجارستان كه آقا و ولى نعمت من است محض ظهور و بروز ميل باطنى خويش بر استحكام رشتهء مودت و توسعهء رابطهء محبت و مراودت ما بين دولتين نمسه و ايران اين بنده را مفتخر ساخته مأمور خدمت اعليحضرت شاهنشاه ايران داشته‌اند كه عقايد آن اعليحضرت را معروض دارم :\r\nاعليحضرتا ! اين بنده به نهايت به اين مأموريت معزز و خشنودم ، زيرا به وسيلت اين مأموريت اكنون در محاذات تختى قيام دارم كه الحال سه هزار سال است برپا و استوار است و در ميان ملتى هستم كه در شهرت و نام معروف آفاق و ايام است . مستدعى از پايهء همين سرير سه هزار ساله هستم كه مرحمتى شامل فرمايند تا از عهدهء تكليف خود به طريق شايسته توانم برآمد .\r\nپادشاها ! امپراطور نمسه و پادشاه مجارستان چون از قصد همايون شما به مسافرت فرنگستان و سياحت و بازديد بعضى ولايات معتبره و پايتختهاى ممالك آن اقليم مستحضر گشتند مخصوصا سفارش فرمودند كه خدمت اعليحضرت همايون شما معروض و مكشوف دارم كه با كمال شعف و خشنودى هنگام افتتاح اكسپوزيسيون از موكب اعليحضرت شما در ويانه [ - وينه 
  ] پذيرائى خواهند نمود و علاوه بر پذيرائى مهرآميزى كه از موكب همايون شما خواهند نمود اعليحضرت شما به راى العين\r\n\r\n\r\n","description":"","footnote":"\r\n( 2 ) -  Exposition \r\n","page_name":" 1698 ","page_number":286},
  {"content":"\r\n\r\nملاحظه خواهيد فرمود كه در عالم ترقى درجهء كسب و صناعت كه اسباب فخر و مباهات بنى نوع انسان است به چه پايه و اندازه رسيده است .\r\nاعليحضرتا ! اينك نوشتجاتى كه دلالت بر مأموريت اين بنده دارد و هدايائى كه حاصل كسب و صنعت ويانه است و اعليحضرت امپراطور نمسه محض اظهار محبت مخصوص خود به خدمت اعليحضرت شما انفاذ داشته‌اند از لحاظ مبارك و نظر انور همايون شما مىگذرانم .\r\n\r\nمضمون جواب اعليحضرت همايون كه بندهء مؤلف به زبان فرانسه ترجمه كرده\r\nما به نهايت مشعوفيم كه به تازه سفارت دائمى از طرف اعليحضرت امپراطور آستريه و پادشاه مجارستان در دربار ما برقرار شده و مخصوصا از آن اعليحضرت امتنان داريم كه شخص شما را به سفارت خود منتخب نموده‌اند و اميدواريم كه به واسطهء قابليت شخصى شما رشتهء محبت حقيقى ما را با اعليحضرت امپراطور بيش از پيش استحكام و انتظام حاصل آيد . چه صرفهء دولتين بدين استحكام منوط و مربوط است . پيوسته مايل ملاقات با امپراطور و راغب ملاحظهء ويانه بوده‌ايم كه در متون تواريخ معروف و مشهور است . اكنون كه اعليحضرت امپراطور به توسط شما به مسكن سلطنت خود ما را دعوت نموده‌اند ما نيز با نهايت ميل قبول مىنمائيم و اميدواريم كه ان شاء الله به ويانه رفته با امپراطور ملاقات نمائيم . هدايائى را كه از جانب بهترين دوستان ما آورده‌ايد قبول كرده مانند يادگار عزيزى حفظ خواهيم نمود . اما شما به التفات بلانهايات ما نسبت به خودتان مطمئن و متيقن باشيد . به وزراى خود امر فرموده‌ايم كه تكليفات شما را كه مطابق عدل و موافق دوستى باشد بپذيرند .\r\nميرزا يوسف خان مستشار سابق ديوان عدالت به نيابت وزارت خارجه و مباشرت مهام خارجهء آذربايجان برقرار گرديد .\r\nميرزا نصر الله خان منشى خاصهء وزارت خارجه به نيابت وزارت خارجه نايل آمد .\r\nميرزا محمود وكيل به كارپردازى حاجى ترخان مأمور گرديد .\r\nچون نزديك آخر اين سال خيرمآل ، حقوق ديوانى عموم طبقات\r\n\r\n","description":"","footnote":"","page_name":" 1699 ","page_number":287},
  {"content":"\r\n\r\nنوكر از جيره و مواجب و عليق الدواب پرداخته شده و اين از خدمات عمده و اصابت رأى جناب مستطاب صدر اعظم مىباشد دستخطى مبارك به افتخار جناب معظم شرف صدور يافت كه صورت آن از قرار ذيل مىباشد :\r\n\r\nسواد دستخط مبارك\r\nجناب صدر اعظم معتمد الملك كل اسانيد رؤساى دربخانه و صاحب‌جمعان ديوانى را به‌نظر رسانيد كه در هذه السنه پيچىئيل تماما دو ماه به آخر سال مانده به آنها رسانيده‌ايد . اين فقره واضح است كه شما اوقات خود را تماما از روى صداقت و امانت و دولتخواهى وقف خدمات كلى و جزئى دولت نموده‌ايد و دقيقه‌اى آسودگى و فراغت نداشته و نداريد و مثل وزراى سابق به خيالات شخصى نپرداخته كمال غيرت است . در هيچ سنه‌اى نه تنها در دولت خودمان بلكه در ازمنهء سابقه نيز هرگز ديده نشده كه تمام حقوق ديوانى طبقات از قشون و غيره به اين زودى و خوبى رسيده باشد . اين نيست مگر از كمال كفايت شما و ان شاء الله اميد است كه در كل شعبات دولت روزبه‌روز ترقى حاصل شود . خاطر ما از خدمات شما كمال خرسندى و رضامندى دارد .\r\nسنهء پيچىئيل 1289\r\nدر ماه ذيحجهء اين سال امتحانى از متعلمين مكتب مجانى كه به اهتمام بندهء مؤلف داير است به عمل آمده حسن و محاسن اين مكتب كه درآن السنهء مختلفه و جغرافى و غيره تدريس مىشود مشهود جناب مستطاب صدر اعظم و ساير اولياى دولت عليه گرديده بعد از تمجيدات شايسته جناب معظم ، مكتب مزبور را به لقب جليل خود موسوم و « مكتب مشيريه » ناميدند و بسيارى از متعلمين را به مدال و نشان نقره و مس مفتخر فرمودند و در حق مراقبين انعامات مبذول داشتند .\r\nروز هفدهم ذيحجه يك قطعه نشان اقدس كه اول نشان اين دولت\r\n\r\n","description":"","footnote":"","page_name":" 1700 ","page_number":288},
  {"content":"\r\n\r\nابدآيت است از جانب سنى الجوانب همايون به جناب مستطاب صدر اعظم اعطا و مرحمت شد .\r\nپاشا خان امين الملك وزير عدليه در بين راه شاهزاده عبد العظيم روز هيجدهم ذيحجه از درشكه پرت شده و به همان صدمه روز نوزدهم مرحوم شد .\r\nنواب و الا معتمد الدوله حكمران كردستان را موقة از محل حكمرانى خود به دارالخلافه احضار فرمودند كه در غياب موكب همايون و اوان تشريف‌فرمائى به فرنگستان به معاونت حضرت اجل اعظم شاهنشاه‌زادهء و الا نايب السلطنه امير كبير به مهام كشورى و لشكرى رسيدگى نمايند و نواب معظم در ماه ذيحجه وارد دارالخلافه شدند .\r\n\r\nوقايع و سوانح عمده‌اى كه دراين سال در تمام كرهء ارض و اقطار عالم واقع و سانح گرديد\r\n\r\nاتائونى ينگىدنيا :\r\nدر ظرف مدت سيزده سال نهصد و ده هزار و چهارصدوبيست‌وپنج نفر از اهالى آلمان و يك كرور و شصت هزار و هشتصد و سى و يك نفر از مردم ايرلند و هفتصد و پنجاه و يك هزار و هفتصد و شصت و نه نفر انگليسى به خاك اتائونى مهاجرت نموده در آنجا سكنى و جاى گرفتند .\r\nخشكسالى و بارندگى نشدن در ايالات نيويورك . هلاك شدن جمع كثيرى از حدت حرارت آفتاب .\r\nدراين سال شصت هزار و هشتصد و پنجاه و دو ميل امتداد راههاى آهن اتائونى است .\r\n\r\nاسپانيا :\r\nدر ايالات بيسكاى و ناوارن ، كارلوس نامى از شاهزاده‌هاى اسپانيا ادعاى سلطنت نموده جمعى را به دور خود جمع مىنمايد .\r\nدر يكى از شبهاى تابستانى جمعى قصد قتل اعليحضرت پادشاه و ملكه را مىنمايند ولى صدمه و آسيبى به آنها وارد نمىآيد .\r\n\r\n","description":"","footnote":"","page_name":" 1701 ","page_number":289},
  {"content":"\r\n\r\n\r\nآلمان :\r\nدر دويم ماه مارس كه مقارن با روز امضاى عهدنامهء صلح ما بين آلمان و فرانسه منعقده در سال قبل بود جشنى در برلن و ساير ممالك و بلاد آلمان گرفتند . به بيست نفر از سرداران بزرگ كه درآن معركه جلادت و رشادتى بروز داده بودند از طرف اعليحضرت امپراطور على قدر مراتبهم انعامات بذل و اعطا شد . از جمله به پرنس فردريك شارل و كنت دملك « 1 » و ژنرال رون و ژنرال منتقل معادل چهارصدهزار تومان ايران كه هر نفرى صد هزار تومان باشد انعام داده شد .\r\nمسافرت اعليحضرت امپراطور آلمان به ممالك جنوبى آلمان به‌جهت سركشى قشون آن ممالك .\r\nملاقات اعليحضرت امپراطور روس و اعليحضرت امپراطور اطريش با اعليحضرت امپراطور آلمان در برلن و مستحكم نمودن مبانى دوستى فى ما بين را .\r\n\r\nانگليس :\r\nنزاع عساكر هندوستان با طوايف ياغى در طرف شمال‌شرقى آن مملكت . قتل لردمايو فرمانفرماى هند به‌دست شخصى از مسلمانان .\r\nنصب لرد نرت بروك به فرمانفرمائى هند .\r\nجشن اهالى انگليس به‌جهت سلامتى مزاج نواب وليعهد .\r\nطپانچه انداختن شخصى به‌سمت اعليحضرت پادشاه انگلستان و محفوظ ماندن اعليحضرت معظم اليها از آن .\r\nابتياع نمودن دولت انگليس بعضى متصرفات هلاند را در افريقا .\r\nمراجعت استنلى و خبر دادن از سلامتى لونگستن مسافر معروف « 2 » .\r\nدولت انگليس شش كرور و دويست و پنجاه هزار ليره به دولت اتائونى ينگى دنيا خسارت كشتى موسوم به آلاباما كه در بنادر انگليس\r\n\r\n\r\n","description":"","footnote":"\r\n( 1 ) -  Moltke \r\n( 2 ) - چون مدتها از ليوينگستن ، كشيش مبلغ و كاشف انگليسى كه به افريقا رفته بود ، خبرى نرسيده بود و اروپا در نگرانى به سر مىبرد ، استانلى از طرف روزنامهء نيويورك هرالد به افريقا گسيل شد و او دراين سفر كشيش انگليسى را پيدا كرد و هم اين سفر موجب شد كه استانلى ، رود كنگو را از آغاز تا مصب دنبال كند و به عبارت ديگر موفق به كشف كنگو شود .\r\n","page_name":" 1702 ","page_number":290},
  {"content":"\r\n\r\nساخته شده و در جنگ ما بين ايالتين شمال و جنوب اتائونى اهالى جنوبى آن كشتى را ابتياع نموده و به معاونت آن خسارات كلى به ايالات شمال رسانيدند مىدهد .\r\n\r\nايطاليا :\r\nفوت مازينى از معارف .\r\nطغيان كوه آتشفشان وزوو .\r\n\r\nروس :\r\nافتتاح راه آهن تفليس به بندر پوطى .\r\nانعقاد عهد الفت و دوستى با خان كاشغر . تزلزل و انديشهء خان خيوه از عساكر روس .\r\nبروز و با در ايالات جنوب و مركز مملكت .\r\n\r\nژاپن :\r\nيانقين سخت در شهريد « 3 » پايتخت . فوت سيصد و پنجاه نفر و بىمسكن و مأوى نمودن سى هزار نفر .\r\nاقتدار سلطنت جسمانى و روحانى ميكادو و فرستادن جمعى از جوانان به ممالك فرنگ به‌جهت تحصيل .\r\n\r\nسوئد و نروژ « 4 » :\r\nفوت شارل پانزدهم پادشاه آن مملكت و نصب اسكار دويم برادر او به جاى او .\r\n\r\nعثمانى :\r\nعزل و نصب كلى دراين مملكت . تغيير صدور و وزراى جنگ به تواتر . صدارت مدحت پاشا . اتهام محمود پاشا صدر اعظم سابق به اخذ پول زياد از صرافان فرنگ .\r\nفتح عساكر عثمانى قلعهء سخت صنعا را در عربستان .\r\n\r\n\r\n","description":"","footnote":"\r\n( 3 ) -  Yedo \r\n( 4 ) - در متن : « سودونروج » .\r\n","page_name":" 1703 ","page_number":291},
  {"content":"\r\n\r\nاختيار تام دادن در جميع امور از طرف اعليحضرت سلطان به خديو مصر .\r\nمنازعهء عساكر مصرى با امپراطور حبشه .\r\n\r\nفرانسه :\r\nفوت مارشال وايان از سرداران .\r\nخيالات رئيس جمهورى در انتظامات داخله و دادن وجه مقررهء خسارت جنگ را به دولت آلمان كه زودتر ممالك فرانسه را تخليه نمايند .\r\n\r\nمكزيك :\r\nفوت ژوارز رئيس جمهورى و نصب لرد تراژا به جاى او .\r\n\r\n","description":"","footnote":"","page_name":" 1704 ","page_number":292},
  {"content":"\r\n\r\n\r\nشرح وقايع سال بيست و هفتم سلطنت و شهريارى اعليحضرت اقدس شاهنشاه جم‌جاه خسرو صاحبقران ادام الله تعالى سنين سلطنته و ايام ملكه مطابق سنهء هزار و دويست و نود هجرى تخاقوىئيل تركى\r\nكليهء امور دولتى دراين سال خيرمآل به توجهات خاطر خطير همايون منظم و اهالى ممالك محروسه جميعا در خصب راحت و مهد ايمنى و استراحت‌اند .\r\nحاجى محمد قلى خان آصف الدوله به وزارت عدليهء عظمى منصوب گرديد .\r\nميرزا محمد قوام الدوله وزير محاسبات مرحوم شد و جناب ميرزا هداية الله وزير لشكر سابق به وزارت دفتر برقرار آمد .\r\nجناب ميرزا محمد حسين دبير الملك علاوه بر وزارت رسايل به وزارت داخله مباهى و نايل گشت .\r\nامور چاپارخانه‌هاى ممالك محروسه را به اميرزاده مهديقلى ميرزا ولد مرحوم حاجى محمد ولى ميرزا واگذار فرمودند .\r\nجناب مسيو طامسن وزير مختار دولت انگليس مأمور اقامت دربار دولت عليه با تشريفات معموله وارد دارالخلافه گرديد .\r\nجشن عيد مولود مسعود اعليحضرت شاهنشاهى را جناب مستطاب صدر اعظم با كمال شكوه مانند سال قبل گرفتند .\r\n\r\n","description":"","footnote":"","page_name":" 1705 ","page_number":293},
  {"content":"\r\n\r\nبندهء مؤلف به اعطاى يك قطعه نشان از درجهء ثانيهء شيروخورشيد سرافراز شد .\r\nجناب ميرزا كاظم خان نظام الملك به حكومت يزد منصوب گرديد .\r\nدوستعلى خان نظام الدوله در سن پنجاه و چهار سالگى به مرض محرقه مرحوم شد .\r\nمحمد قاسم خان پسر مرحوم فتحعلى خان ملك الشعراء به رحمت ايزدى پيوست .\r\nاين اوقات كه زمان عزيمت سفر فرنگستان نزديك شده ، قشون ظفرنمون حاضر ركاب اعلى تماما يك روز به امر همايون در بيرون دروازه دولت حاضر شده و ذات ملكوتى صفات مقدس به بازديد عساكر منصوره تشريف‌فرما گرديده ملفوفهء فرمان همايون خطاب به آحاد و افراد سپاه ظفر همراه شرف صدور يافته بود . جناب مستطاب مشير الدوله صدر اعظم به آواز بلند قرائت نموده همه را از مضمون موهبت مشحون آن باخبر داشتند و سواد ملفوفهء فرمان مبارك از قرار ذيل است :\r\n\r\nسواد ملفوفهء فرمان همايون\r\nعموم صاحب‌منصبان و آحاد و افراد سربازان اردوى دارالخلافه بدانند كه عزيمت موكب همايونى به ساحت فرنگستان و ملاقات با سلاطين و تاجداران با عز و تمكين كه دوست متحد ما هستند نزديك شده و امروز كه چهاردهم شهر صفر سنهء 1290 است محض ديدن و مشاهدهء حالت شماها به اين موقع آمده‌ايم . منتها آرزو و ميل همايون ما ترقى امور عسكريه و انتظام كارهاى اين رشتهء معظمه و رفاه و آسودگى شماها بوده و خواهد بود . چنان‌كه ديده‌ايد حقوق عسكريه چه قسم در وقت و موقع خود بدون تأخير عايد به شماها شده است و در آتيه نيز بدين منوال بلكه ان شاء الله خيلى منظم‌تر و بهتر دربارهء شماها معمول خواهد شد . از خدمات و مواظبت شماها در وظايف نوكرى ، خاطر همايون ما راضى و خشنود است و حالا هم به اطمينان صداقت تامه و مواظبت كامله كه از قاطبهء عساكر منصوره سراغ داريم كه در غياب همايون ما زايدا على - ما سبق بر مدارج خدمت و صداقت خود خواهند افزود و نظم مملكت را\r\n\r\n","description":"","footnote":"","page_name":" 1706 ","page_number":294},
  {"content":"\r\n\r\nدر تحت اوامر رؤساى خود حفظ خواهند نمود . اين مسافرت را به‌جهت قليل مدت اختيار فرموديم . خاصه شماها كه اصول اردوى دارالخلافه هستيد بايد كمال افتخار و مباهات را داشته باشيد كه ذات اقدس همايون ما پايتخت و جميع ملزومات عسكريهء دولتى را به شما سپرده و به اطمينان شما گذارده حركت مىفرمائيم و از اين سفر خيريت اثر باز جميع افكار و خيالات همايونى خودمان را صرف تكميل لوازم عسكريهء دولت از قبيل اسلحه و معلمين و غيره و غيره خواهيم فرمود و از فكر شماها خاطر مبارك خودمان را فارغ نخواهيم گذاشت . در غياب همايون ما فرزند عزيز خود نايب السلطنه را به نيابت خودمان و رياست كليه و چون صدر اعظم به شرف التزام ركاب مبارك ما مشرف است عم اكرم معتمد الدوله را با اختيار تامه در نزد فرزند معزى اليه مىگذاريم . ناصر الملك « 1 » هم از جانب جناب صدر اعظم به رياست شما معين است همان اختيار و اقتدار كه از جانب همايون ما در امورات عسكريه به جناب صدر اعظم مرحمت شده است ايشان در غيبت خود به ناصر الملك داده‌اند . اطاعت او بر جميع صاحبان مناصب نظام و نفرات عسكريه واجب و لازم است و هرگونه اختيار از عزل و نصب و ساير تبديلات به او داده شده است .\r\nتصديق و تكذيب او به اطلاع و تصديق معتمد الدوله دربارهء هريك از شماها در حضور همايون ما موقع قبول خواهد يافت . مواجب و جيرهء همهء آحاد و افراد قشون را ناصر الملك خواهد رساند . اين فرمايشات و اوامر ملوكانه را درست اصغا نموده تخلف نورزند و در كمال مرحمت شما را وداع مىكنيم حسب المقرر معمول و در عهده شناسند .\r\nتحريرا فى چهاردهم شهر صفر المظفر سنهء 1290\r\nحاجى شهاب الملك والى خراسان بعضى از اشرار تراكمه را تنبيه نموده است .\r\nميرزا رضا خان آجودان صدارت عظمى به منصب سرتيپى سيم مفتخر گرديد .\r\nمحمد آقاى سرتيپ شارژدافر سابق دولت عليه مقيم لندن كه\r\n\r\n\r\n","description":"","footnote":"\r\n( 1 ) - ميرزا محمود خان ناصر الملك قراگزلو همدانى .\r\n","page_name":" 1707 ","page_number":295},
  {"content":"\r\n\r\nبه دربار معدلت‌مدار احضار شده به نيابت اول وزارت فوايد برقرار گرديد .\r\nاز وقايع معظمهء اين سال سفر خيريت‌اثر اعليحضرت همايون است به فرنگستان كه سابقا نيز بدان اشاره نموده‌ايم و اگرچه شرح اين سفر نيز چون ساير اسفار ملوكانه به قلم معجز رقم خسروانه مرقوم و بعدها به كرات در ممالك به فارسى و السنهء مختلفه طبع و منتشر گرديده و از نتايج و فوايد عظيمهء آن بسيارى از ارباب خبرت و درايت بهره‌مند و مستفيد شده‌اند ، ولى ما باز خلاصهء وقايع اين سفر عظيم و اثر كريم را زيور و زينت اين كتاب و آرايش دانش و هوش اولواالالباب قرار داده به‌طور اختصار دراين اوراق درج مىنمائيم :\r\n\r\nشرح سفر خيريت اثر اعليحضرت همايون شاهنشاهى دام ملكه به فرنگستان در سال 1290 هجرى\r\nچون موكب فرخنده كوكب همايون با ميامن اقبال بىزوال روزافزون عازم سفر فرنگ شد دستخطى به افتخار نواب و الا معتمد الدوله شرف صدور يافت كه سواد آن از قرار ذيل است و اين دستخط مبارك از بين راه مرقوم و مرحمت شد :\r\n\r\nسواد دستخط جهان مطاع مبارك\r\nمعتمد الدوله ! از بابت كمال اطمينانى كه به دولتخواهى و كفايت و كاردانى آن عم كامكار داريم زايد مىشماريم كه امورات را جزءبه‌جزء و فقره‌به‌فقره مرقوم و انتظام و انضباط كارها را سفارش و تأكيد فرمائيم . آن عم كامكار را مبسوط اليد فرموديم . ان شاء الله تعالى از قرار حكم فرمان مبارك كه به كل ممالك محروسه و به افتخار حكام ولايات مرقوم و ارسال شده است و دستورالعمل مكتوبى و شفاهى مرحمت و عنايت شده است با كمال قوت قلب مشغول رتق‌وفتق امورات دولتى و مملكتى بوده وقايع اتفاقيه را همه روزه به ما تلگراف نمايد . هر كس از اوامر و نواهى شما تخلف كند - اعم از حكام ولايات\r\n\r\n","description":"","footnote":"","page_name":" 1708 ","page_number":296},
  {"content":"\r\n\r\nو مأمورين دولتى و چاكران دربارى و ساير - قطعا به مؤاخذه و سخط پادشاهى گرفتار خواهد شد . چون عريضهء آن عم كامكار در عرض راه رسيد اين دستخط مبارك را محض افتخار آن عم كامكار مرقوم فرموديم .\r\nسيم ربيع الاول سنه 1290\r\nروز شنبه بيست و يكم صفر المظفر اين سال خيرمآل با بدرقهء عون و عنايت قادر متعال على الصباح از دارالخلافهء باهره و مقر خلافت عظمى انتهاض فرموده تشريف‌فرماى قريهء كن گرديدند . جناب منيف افندى ايلچى دولت عثمانى كه تازه وارد دارالخلافه شده در كن شرفياب حضور مبارك شد .\r\nروز شنبه بيست و هشتم از كن به تنگهء سولقان تشريف ورود بخشيدند .\r\nسه‌شنبه غرهء ربيع‌اول كرج مضرب خيام معلى بود .\r\nچهارشنبه دويم قاسم‌آباد\r\nپنجشنبه سيم كازران سنگ ،\r\nجمعه چهارم عبد الله‌آباد ،\r\nشنبه پنجم قزوين ،\r\nيك‌شنبه ششم آقابابا ،\r\nدوشنبه هفتم خرزان ،\r\nسه‌شنبه هشتم لوشان .\r\nچهارشنبه نهم منجيل ،\r\nپنج‌شنبه دهم رستم‌آباد ،\r\nجمعه يازدهم امامزاده هاشم ،\r\nشنبه دوازدهم رشت به ورود مسعود همايون مزين گرديد .\r\nامروز پرنس منچيكوف كه از جانب دولت روس مأمور مهماندارى موكب معلى است و از پطرزبورغ با ميرزا عبد الرحيم خان ساعد الملك سفير دولت عليه مأمور اقامت سنت پطرزبورغ قبل از ورود به رشت به اردوى همايون پيوستند . حكيم الممالك مأمور پذيرائى مهمانداران دولت روس است . پرنس منچيكوف جنرال آجودان مخصوص اعليحضرت\r\n\r\n","description":"","footnote":"","page_name":" 1709 ","page_number":297},
  {"content":"\r\n\r\nامپراطور روس است و كلنل بيزاك آجودان مخصوص اعليحضرت امپراطور نيز با او همراه و مهماندار است .\r\nروز يك‌شنبه سيزدهم به عزم انزلى انتهاض فرموده از پيربازار به لتكه نشسته قدرى دور تر از رودخانه سه فروند كشتى بخار كوچك ايستاده بود كه يك فروند آن تازه به حكم همايون ساخته شده و نهايت ممتاز و مزين است و ساعتى سه فرسنگ راه طى مىنمايد و دو فروند از دولت روس مىباشد . ذات معدلت صفات مقدس در كشتى بخار كه به امر اعلى ساخته‌اند نشستند . در يكى از كشتيهاى روسى جناب وزير مختار روس و اميرال سيونيكين و دكتر طولوزان حكيم‌باشى مخصوص اعليحضرت همايون جاى داشتند . در كشتى ديگر موزيكانچيان روسى بودند . وزير مختار روس ، دريابيگى را به حضور مهرظهور مشرف ساخت و معرفى نمود . خلاصه چهار ساعت به غروب مانده وارد انزلى شدند .\r\nدوشنبه چهاردهم ربيع الاول ، بعد از آن كه جناب حاجى ملا رفيع مجتهد دعاى سفر خواند ، با بدرقهء حراست و حفظ حضرت بارى تعالى ، در كشتى بخارى دولت عليه نشسته راندند تا به كشتى قسطنطين كه مخصوص مسافرت همايونى دولت روس حاضر نموده بود رسيدند و بدان كشتى نقل فرموده پنج ساعت به غروب مانده لنگر كشيده كشتى به راه افتاد . چندفروند كشتى جنگى روس كه در اينجا حاضر بود متصل شليك مىكردند . كشتى قسطنطين اطاقهاى خوب دارد همه مزين و ممتاز . پيشخدمتهاى اعليحضرت امپراطور روس با اسباب قهوه‌خانه و غيره از پطرزبورغ آمده بودند . اسامى ملتزمين ركاب اعلى در سفر خيراثر فرنگستان از اين قرار است :\r\nاشخاصى كه در كشتى اول موسوم به قسطنطين كه مخصوص اعليحضرت همايون است بودند :\r\nجناب مستطاب صدر اعظم حاجى ميرزا حسين خان ، جناب معتمد الملك ، جناب عضد الملك ، منشى حضور « 1 » ، امين السلطان ، امين - السلطنه ، مهديقلى خان پيشخدمت خاصه ، دكتر طولوزان حكيم‌باشى مخصوص ، عكاس‌باشى ، غلامحسين خان زين‌دارباشى ، محمد حسن خان -\r\n\r\n\r\n","description":"","footnote":"\r\n( 1 ) - ميرزا على خان كه بعدها امين الملك و امين الدوله لقب يافت .\r\n","page_name":" 1710 ","page_number":298},
  {"content":"\r\n\r\nمحقق ، امين خلوت ، فرخ خان ، اميرزاده وجيه الله ميرزا ، جعفر قلى خان ، حاجى محمد خان قهوه‌چىباشى ، آقا رضاى ده‌باشى ، ميرزا عبد الله فراش - خلوت ، ميرزا عبد الرحيم خان ساعد الملك ، سلطان حسين ميرزا ، آقا - محمد على ، آقا حسنعلى آبدار ، آقا باقر ، جبار قهوه‌چى ، نوكرهاى جناب مستطاب صدر اعظم سه نفر ، بندهء مؤلف نيز دراين كشتى به شرف التزام ركاب اعلى مباهى بود .\r\nاشخاصى كه در كشتى براتينسكى بودند : نواب و الا عز الدوله - عبد الصمد ميرزا ، نواب و الا اعتضاد السلطنه وزير علوم ، نواب و الا حسام - السلطنه ، نواب و الا نصرة الدوله ، نواب و الا عماد الدوله ، جناب علاء الدوله ، جناب حسنعلى خان وزير فوايد ، جناب الله قلى خان ايلخانى ، ميرزا - قهرمان امين لشكر ، حكيم الممالك « 1 » ، اميرزاده احتشام الدوله سلطان - اويس ميرزا ، نصر الملك سرتيپ اول ، جناب مخبر الدوله ، محمد باقر خان - شجاع السلطنه ، حسنعلى خان ژنرال آجودان ، ميرزا رضا خان سرتيپ آجودان صدارت ، ابراهيم خان نايب ، ميرزا احمد خان ولد جناب علاء - الدوله ، جلودار دو نفر ، مهتر يك نفر ، نوكر ملتزمين هشت‌نفر .\r\n\r\nاز فرنگيها كه در كشتى براتينسكى بودند :\r\nجناب مسيو دبسكى وزير مختار نمسه ، جناب مسيو طامسن نايب سفارت انگليس ، مسيو ديكسن حكيم انگليسى .\r\nسه‌شنبه پانزدهم ربيع‌الاول اول طلوع آفتاب ابتدا به دماغهء آبشاران رسيدند . از دو ساعت به ظهر مانده دريا منقلب و طوفان شد و تا مدتى اين انقلاب دوام داشت . يك ساعت و نيم از شب گذشته كشتيها به جائى رسيد كه معروف به قرانتين است و كشتى بزرگ داخل آنجا نمىتواند شد و بايد به كشتى كوچك نشست و به حاجى طرخان رفت . ساعتى بعد مسيو پىپين حاكم حاجى طرخان به حضور مبارك مشرف شد و اجازت حاصل نمود كه شبانه به حاجى طرخان رود و مهياى پذيرائى مقدم مبارك باشد .\r\nخلاصه از دريا وارد رود ولگا شده و تا چهار ساعت و نيم به غروب روز\r\n\r\n\r\n","description":"","footnote":"\r\n( 1 ) - ميرزا علينقى حكيم الممالك طبيب .\r\n","page_name":" 1711 ","page_number":299},
  {"content":"\r\n\r\nچهارشنبه شانزدهم ربيع الاول مانده كشتيها در روى رود مزبور در حركت بود . در ساعت مسطور حاجى طرخان به ورود مسعود خسروى مزين آمد .\r\nصبح شانزدهم ميرزا ملكم خان و نريمان خان و ميرزا اسد الله خان قونسول و ميرزا ميكائيل برادر ميرزا ملكم خان از حاجى طرخان به كشتى آمدند . پذيرائى كارگزاران دولت روس در حاجى طرخان از مقدم مبارك به اعلى درجهء كمال بود . طاق نصرت خوبى ساخته بودند . كلانتر شهر چنان‌كه در ممالك روس رسم است كه هنگام ورود امپراطور و پادشاهان لا غيرهم در شهرى معمول مىدارند نان و نمك جلو آورد و برآن نمكدان طلا و دورى نقره مطلا كه نان درآن نهاده تاريخ ورود مسعود اعليحضرت همايون را به شهر حاجى طرخان نقش كرده بودند . دارالحكومهء اين شهر كه براى منزل معين شده محض تشريفات قدوم سعادت لزوم مقدس زايد الوصف زينت يافته . بالجمله پرنس منچيكوف و كلنل بيزاك به اتفاق جناب مستطاب صدر اعظم از حاجى طرخان به اجازهء همايون از جلو به مسكو رفتند . تلمبه‌چيهاى اين شهر مشق خوبى در حضور مبارك كردند .\r\nروز پنج‌شنبه هفدهم ابتدا به مسجد مخصوص مسلمانان شيعه بعدها به مسجد تاتارها كه متعلق به اهل سنت است تشريف بردند . پس از آن به عمارتى كه بعضى از اسباب پطر كبير در آنجا ضبط است توجه فرمودند .\r\nدو قايق بزرگ در اينجا به‌نظر انور رسيد كه پطر كبير به‌دست خود ساخته مخصوصا يكى از آنها را بسيار خوب منبت كرده است . صورت پطر كبير و كاترين امپراطريس را هم آنجا نقش كرده‌اند . بعضى از اسباب نجارى پطر كبير از قبيل اره و كلنگ و غيره دراين عمارت به ديوارها آويخته . پس از بازديد اين اماكن ، بعد از ظهر اين‌روز ، تشريف‌فرماى اسكله شده به عزم ساريتسين « 3 » در كشتى بخار موسوم به الكسندر كه از كمپانى است نشسته كشتى مزبور در روى رود ولگا به راه افتاد . اين كشتى بسيار مزين و وسيع و تندرو است .\r\nروز هيجدهم سه ساعت و ربع به غروب مانده به شهر ساريتسين نزول اجلال فرمودند . اين شهر در بلندى در كنارهء رود ولگا واقع شده\r\n\r\n\r\n","description":"","footnote":"\r\n( 3 ) -  Tsaritsin  اين شهر كه تساريتسين نام داشت در جنگ جهانى دوم استالين گراد خوانده شد و پس از مرگ استالين ، نام آن را ولگاگراد نهادند .\r\n","page_name":" 1712 ","page_number":300},
  {"content":"\r\n\r\nو از اينجا ابتداى راه آهن است . حاكم ساراطوف كه شهر ساريتسين جزء حكومت اوست با جمعى به حضور مبارك آمد . اسمش گاوكين وارافسكى « 4 » است . در اينجا هم طاق نصرت خوبى ساخته بودند .\r\nبعد از ملاقات مستقبلين مجددا به كشتى معاودت فرموده يك ساعت از شب رفته به راه آهن نزول فرمودند . كالسكه‌هاى راه آهن از كالسكه‌هاى مخصوص اعليحضرت امپراطور بود وسيع و مزين با اطاقهاى متعدد از سفره‌خانه و خوابگاه و اطاق پذيرائى همه به هم وصل با چراغ و ميز و صندلى و تخت و نيم تخت .\r\nخلاصه عبور از ايالت تامبوف « 5 » شد . پرنس دالقوريكى « 6 » حاكم شهر مسكو به استقبال موكب همايون آمد و مسيو كامازف « 7 » مترجم اعليحضرت امپراطور كه از جانب اعليحضرت امپراطور آمده بود به حضور مبارك مشرف شد .\r\nبعد از آن به شهر مسكو ورود فرمودند و شرح تشريفات را اگر بخواهيم در هرجا بتمامه بنگاريم آن خود از نو كتابى مبسوط شود و برخى از آن در سفرنامهء مباركهء همايون مسطور است . لهذا ما به وقايع اهم در اين مسافرت اقتصار مىنمائيم .\r\nمنزل اعليحضرت همايون و ملتزمين ركاب اعلى در مسكو عمارت كرملين است كه از عمارات سلطنتى معروف دنيا مىباشد . يورتهاى زياد اين عمارت كه هريك به وضعى موصوف و به زينتى مزين است ملحوظ نظر انور گرديد . از جمله در پائين عمارت كرملين جواهرآلات و تاجهاى قديم پادشاهان و غيره را چيده و از چينيهاى قديم و طلا و نقره‌آلات و اسباب تحفه و غنايمى كه در جنگها گرفته‌اند دراين محل بسيار است .\r\nمدرسهء لازارف و تماشاخانه و موزهء اين شهر نيز ملحوظ نظر شاهانه گرديد . صاحب‌منصبان و جنرالهاى نظامى متوقف مسكو با سردار كل قشون مسكو به حضور مبارك آمدند و مورد تفقد گرديدند . يك شب هم در خانهء پرنس دالقوريكى به بال تشريف‌فرما شدند .\r\nروز بيست و سيم ربيع الاول به گارنيكلا كه سر راه آهن پطرزبورغ\r\n\r\n\r\n","description":"","footnote":"\r\n( 4 ) -  Gavkinvaravski \r\n( 5 ) -  Tambov \r\n( 6 ) -  Dalgorouki \r\n( 7 ) -  Camasov \r\n","page_name":" 1713 ","page_number":301},
  {"content":"\r\n\r\nاست توجه فرموده بعد از اعطاى نشان تمثال همايون به حاكم مسكو از اين شهر انتهاض فرمودند .\r\nروز بيست‌وچهارم به شهر سنت پطرزبورغ باليمن و الاقبال نزول فرمودند . اعليحضرت امپراطور كل ممالك روس - الكسندر دويم - با نواب وليعهد و پسرهاى ديگر اعليحضرت معظم و نواب گراندوك نيكلا سپهسالار كل عساكر روس و نواب گراندوك قسطنطين نيكلايويچ برادران اعليحضرت امپراطور در گار به استقبال حاضر بودند و اعليحضرت شاهنشاه ايران را با كمال گرمى پذيرفتند . صاحب‌منصب زيادى با لباسهاى رسمى سر راه بودند . خلاصه با شرايط اعزازى خارج از حيز بيان وارد عمارت سلطنتى شدند . بعد از تشريف‌فرمائى به اطاق مخصوص منزلگاه همايون به فاصلهء لمحه‌اى كنت آلدربرگ وزير دربار از جانب اعليحضرت امپراطور نشان سنت آندره كه اعظم نشانهاى دولت روس و مكلل به الماس است با حمايل آبى آورده و به اعليحضرت شاهنشاه ايران تقديم نمود . بعد از دقيقه‌اى اعليحضرت شاهنشاهى به بازديد اعليحضرت امپراطور تشريف بردند . ساعتى بعد عازم بازديد نواب وليعهد شدند .\r\nوقت غروب اعليحضرت امپراطور به منزل اعليحضرت شاهنشاه تشريف آورده متفقا به تماشاخانه توجه نمودند .\r\nصبح روز بيست‌وپنجم پرنس گرچاكف صدر اعظم دولت روس به حضور همايون آمد و بعد از معاودت پرنس ، اعليحضرت امپراطور به منزل اعليحضرت شاهنشاه تشريف آورده به اتفاق تشريف‌فرماى ميدان شان دمارس يعنى ميدان مشق شدند و سان خوبى داده شد . زياده از بيست هزار قشون سواره و پياده دراين ميدان بود . بعد چون ناهار را به خانهء پرنس اولدنبورغ مهمان بودند روانهء آن ساخت شدند . مقارن نصف شب امشب به مجلس بال نجبا تشريف‌فرما گرديدند . اعليحضرت امپراطور هم دراين مجلس تشريف داشتند .\r\nروز بيست و ششم ابتدا سفراى خارجه به حضور مبارك مشرف آمدند بعد به تماشاى موزهء ارمى تاج « 8 » توجه فرمودند . تلمبه‌چيان « 9 »\r\n\r\n\r\n","description":"","footnote":"\r\n( 8 ) -  Ermitage \r\n( 9 ) - ظاهرا تلمبه‌چيان ترجمهء  Lespompiers  است به معناى مأمورين آتش‌نشانى .\r\n","page_name":" 1714 ","page_number":302},
  {"content":"\r\n\r\nشهر نيز دراين‌روز مشقى خوب نمودند و مشق آنها ملحوظ نظر انور گرديد . عصر اين‌روز در منزل اعليحضرت امپراطور به شام موعود بودند و دراين شام صد و هفتاد نفر دعوت شده صرف غذا كردند . هم دراين‌روز از پاريس خبر دادند كه مسيو طير رئيس جمهورى از اين شغل استعفا كرده و مارشال ماك ماهون سردار را رئيس كرده‌اند .\r\nروز بيست و هفتم از نواب گراندوك قسطنطين برادر اعليحضرت امپراطور و نواب گراندوك نيكلا برادر ديگر اعليحضرت معظم و پرنس گرچاكف صدر اعظم و بارى نيوتيسكى كه دوست اعليحضرت امپراطور و مرد بسيار پير محترمى است ديدن فرمودند . اين شخص يك وقتى حاكم قفقاز بوده است .\r\nروز بيست و هشتم ابتدا با اعليحضرت امپراطور در كالسكه نشسته به ميدان مشق رفته تماشاى مشق سواره‌نظام و غيره را نموده بعد به قلعه و بانك دولتى تشريف‌فرما گرديدند و ضرابخانه را كه در همين قلعه مىباشد بازديد فرمودند . در اينجا يك مدال طلاى بزرگى كه يك طرف آن صورت اعليحضرت امپراطور و طرف ديگر به خط فارسى تاريخ ورود و اسم مبارك اعليحضرت همايون را نگاشته و رسم شده ضرب نمودند .\r\nشب را از پسر دويم اعليحضرت امپراطور ديدن فرمودند و در منزل ايشان با اعليحضرت امپراطور و نواب وليعهد و جمعى ديگر از رجال و اعيان شام صرف نمودند .\r\nروز بيست و نهم به گردش و تماشاى پطرهوف « 10 » و كرنستاد « 11 » گذشت .\r\nروز غرهء شهر ربيع الثانى با پرنس گرچاكوف محاورات فرموده شب را در شهر سارسكوسلو « 12 » كه عمارت و باغ مخصوص اعليحضرت امپراطور درآن است و چهار فرسنگ كمتر با شهر مسافت دارد و با راه - آهن در نيم ساعت آن راه طى مىشود به شام موعود بودند و دراين شب ، اعليحضرت امپراطور به ملتزمين ركاب اعلى به تفاوت شئونات ، نشان و انگشترى و ساعت و غيره دادند و اعليحضرت همايون اسب موسوم به\r\n\r\n\r\n","description":"","footnote":"\r\n( 10 ) -  Peterhov \r\n( 11 ) -  Kronstadt \r\n( 12 ) -  Tsarskoe - selo \r\n","page_name":" 1715 ","page_number":303},
  {"content":"\r\n\r\n« جافى » را به اعليحضرت امپراطور و اسب « جلفه » را به زوجهء نواب وليعهد هديه دادند .\r\nروز دويم بعد از وداع با اعليحضرت امپراطور از راه ويلنا كه شهر روس و كونيگس بورغ كه شهر پروس است عزيمت آلمان و پروس فرمودند .\r\nروز سيم عمارت سلطنتى شهر كونيگس بورغ « 13 » منزلگاه اعليحضرت همايون و ملتزمين ركاب اعلى است . از اول خاك پروس شرايط تشريفات مقدم مبارك كاملا معمول مىبود . رئيس مهمانداران كه دولت پروس فرستاده ژنرال آجودانى معتبر و اسمش بوين « 14 » است .\r\nروز چهارم عازم برلن گرديده از شهر ماريانبورغ عبور فرمودند .\r\nدر اواخر اين‌روز وارد گاربرلن شدند . اعليحضرت امپراطور گليوم و نواب وليعهد پسر ايشان و نواب پرنس شارل برادر ايشان و فردريك - شارل پسر برادر اعليحضرت امپراطور كه فاتح متز « 15 » است و شاهزاده‌هاى ديگر از خانوادهء سلطنت مثل پرنس ههن زلرن « 16 » كه شاهزاده‌اى جوان است و جنگ آلمان و فرانسه در سر همين شاهزاده شده كه فرانسويها راضى نبودند پادشاه اسپانيا شود و پرنس بيزمارك صدر اعظم دولت آلمان و مارشال رون وزير جنگ و صدر اعظم پروس با ساير جنرالها و صاحب‌منصبان و فوج خاصه موزيكانچى و فوج سواره - نظام و غيره و جمعيت زياده از حد همه سر راه آهن بودند و پذيرائى بسيار خوب شايانى كردند . آنگاه اعليحضرت همايون با اعليحضرت امپراطور در كالسكهء سربازى نشسته به قصر سلطنتى كه براى منزلگاه موكب معلى معين شده بود تشريف‌فرما گرديدند و بعد از گردش دراين عمارت و صحبت اعليحضرت امپراطور به منزل خود عود نمودند . دقيقه‌اى بعد اعليحضرت شاهنشاه به خانهء اعليحضرت امپراطور رفتند و ايشان تا پاى پله استقبال كردند . بعد از ديدن و چند دقيقه صحبت معاودت فرمودند .\r\n\r\n\r\n","description":"","footnote":"\r\n( 13 ) -  Koenigsberg \r\n( 14 ) -  Boyen \r\n( 15 ) -  Metz \r\n( 16 ) -  Hohenzollern \r\n","page_name":" 1716 ","page_number":304},
  {"content":"\r\n\r\nروز پنجم به سياحت شهر پتسدام « 17 » كه خارج برلن است نهضت فرما شده دراين شهر از ملكهء قديم يعنى زوجهء پادشاه سابق پروس كه برادر اعليحضرت امپراطور حاليه بود ديدن فرمودند و از زوجهء پرنس شارل كه خواهر اعليحضرت امپراطريس آلمان و مادر فردريك شارل است در عمارت ييلاقى ديدن كردند بعد مراجعت به برلن فرموده شب را در عمارت منزل اعليحضرت همايون ، اعليحضرت امپراطور شام مخصوص بسيار ممتازى دادند .\r\nروز ششم به سياحت باغ وحش برلن و بعضى اماكن ديگر شهر گذشت .\r\nروز هفتم به سير آكواريوم يعنى جائى كه حيوانات و نباتات دريائى را به‌جهت تماشا نگاه مىدارند توجه فرمودند . هم دراين‌روز از امپراطريس و زوجهء نواب وليعهد كه دختر اعليحضرت پادشاه انگلستان است ديدن فرمودند . شب را اعليحضرت همايون با شاهزادگان ايران و جمعى از شاهزاده‌ها و شاهزاده خانمهاى پروس در عمارت فوقانى منزل اعليحضرت شاهنشاه مهمان اعليحضرت امپراطور بودند .\r\nروز هشتم به بازديد ميدان مشق و تماشاى مشق افواج و سوار و بازديد جبه‌خانه مشغول بودند و شب امروز امپراطريس اعليحضرت همايون و ملتزمين ركاب مبارك را به شام دعوت نمودند .\r\nروز نهم نشان اگل نوار « 18 » مكلل به الماس با حمايل زرد از جانب اعليحضرت امپراطور به اعليحضرت شاهنشاه تقديم شد آنگاه با كالسكهء بخار تشريف‌فرماى شهر پتسدام شدند و شب را براى دعوت شام اعليحضرت امپراطور به قصر بابل برگ « 19 » تشريف بردند و براى خواب به منزل معاودت كردند .\r\nروز دهم به پارلمنت يعنى دارالشوراى آلمان ورود فرمودند بعد به بازديد پرنس بيزمارك بعد به موزه كه مقابل عمارت سلطنتى منزل اعليحضرت همايون بود توجه نموده و هم دراين‌روز با اعليحضرت امپراطور وداع فرمودند .\r\nروز يازدهم عازم شهر كلون « 20 » و ويسباد شدند . ميرزا ملكم خان -\r\n\r\n\r\n","description":"","footnote":"\r\n( 17 ) -  Potsdam \r\n( 18 ) -  Aiglenoire  - عقاب سياه\r\n( 19 ) -  Babelbrig \r\n( 20 ) -  Cologne - Koln \r\n","page_name":" 1717 ","page_number":305},
  {"content":"\r\n\r\nناظم الملك به‌جهت قرارنامهء خريد تفنگ در برلن ماند . در بين راه حكام بلاد و قلاع به حضور مبارك تشريف مىجستند . از شهر هانور و قلمرو وستفالى گذشتند . يك ساعت به غروب مانده به كارخانهء كروپ رسيدند .\r\nمسيو كروپ صاحب كارخانه يك عراده توپ پر شش پوند بسيار اعلا پيشكش مقدم مبارك نمود . شب شهر كلون منزل موكب همايون بود .\r\nروز دوازدهم بعد از تماشاى باغ نباتات و باغ وحش و ماهىخانهء كلون حركت فرموده تا به شهر بن رسيدند . از آن گذشته به شهر كوبلنس و از آنجا عبور كرده بعد از طى مسافت زياد به شهر ويسباد ورود فرمودند .\r\nروز سيزدهم قصبهء شى ارس تين « 21 » و قصبه بيبريش « 22 » به مقدم همايون مزين آمد .\r\nروز چهاردهم عزيمت شهر فرانكفور فرمودند و بعد از بازديد و سياحت آن شهر به ويسباد مراجعت نموده شب را دراين شهر به سر بردند .\r\nروز پانزدهم به عزم بادن باد انتهاض فرمودند و از شهر مايانس و فرانكفور و دارمستاد « 23 » عباور شد و در اينجا با اعليحضرت امپراطور روس و نواب وليعهد روس و زوجهء ايشان ملاقات كردند . معظم اليهم از شهر وينه به آب گرم امس « 24 » مىرفتند . از اينجا گذشته به شهر هيدلبرغ « 25 » كه اول خاك گراندوك‌دباد است رسيدند پس از آن به شهر كارلسروه « 26 » كه پايتخت گراندوك‌دباد است ورود فرمودند . گراندوك با جميع بزرگان مملكت در گار حاضر بودند . در اينجا صرف غذا و قدرى گردش فرموده آنگاه با راه آهن روانهء بادن باد شدند . اين گراندوك آزادى و استقلال دارد .\r\nدختر اعليحضرت امپراطور آلمان زوجهء اوست . خلاصه شب را در بادن باد به سر بردند .\r\nروز شانزدهم گراندوك به بادن باد آمده در اينجا مهمانى بسيار خوبى نمود و آخر الامر به ويسباد معاودت فرمودند .\r\nروز هفدهم در كشتى بخار نشسته از روى رود رن عازم شهر اسپا « 27 » كه اول خاك بلژيك است شدند . بعد از طى مسافتى به شهر\r\n\r\n\r\n","description":"","footnote":"\r\n( 21 ) -  Sehierstein \r\n( 22 ) -  Biebrieh  ( در متن ابريش )\r\n( 23 ) -  Darmstadt \r\n( 24 ) -  Ems \r\n( 25 ) - تصحيح براساس سفرنامهء ناصر الدين شاه  Heidelberg  . در متن هيدلغ .\r\n( 26 ) -  Carlsruh \r\n( 27 ) -  Spa \r\n","page_name":" 1718 ","page_number":306},
  {"content":"\r\n\r\nگوبلانز رسيدند . از اينجا گذشته به شهر بون « 28 » ورود فرموده از كشتى بيرون آمده تا به شهر كولن راندند و از انجا رو به سرحد بلژيك نموده از شهر دورن « 29 » كه از شهرهاى پروس است عبور كرده بعدها از شهر اكسلاشاپل « 30 » كه باز از شهرهاى آلمان است گذشته رسيدند به رودخانهء كوچكى كه سرحد بلژيك و آلمان است . از آنجا نيز تجاوز نموده بدون حالت رسميت وارد شهر اسپا گرديدند . مع ذلك حاكم شهر و بزرگان آنجا و سواره‌نظام و جمعيت زيادى سر راه بودند .\r\nروز هيجدهم و نوزدهم به سياحت اسپا و حوالى آن گذشت .\r\nروز بيستم عزيمت بروكسل پايتخت بلژيك فرمودند و بعد از وصول به گار در كالسكه‌هاى بخارى اعليحضرت پادشاه بلژيك لئوپولد دويم كه براى سوارى اعليحضرت همايون و ملتزمين ركاب اعلى حاضر كرده بودند نشسته روانه شدند . بعد از ساعتى به شهر ليژ « 31 » كه كارخانه‌هاى تفنگ‌سازى و كالسكهء بخارسازى معتبر دارد رسيدند . از آنجا گذشته بعد از دو سه ساعت به شهر بروكسل ورود فرمودند . اعليحضرت پادشاه و برادر ايشان كنت دفلاندر و همهء صاحب‌منصبان نظامى و قلمى و غيره در گار حاضر بودند . بعد از تقديم تشريفات كامله ، اعليحضرت همايون با اعليحضرت لئوپولد در كالسكهء روبازى نشسته به عمارت دولتى رفته در اطاقهاى مرتبه دويم اعليحضرت پادشاه ، منازل اعليحضرت همايون را نشان داده به منزل خودشان كه اطاقهاى آخر همين عمارت بود رفتند .\r\nاعليحضرت همايون ابتدا نشان صورت خسروانه را براى آن پادشاه ذى جاه فرستاده بعد به بازديد ايشان رفتند . اعليحضرت لئوپولد نوهء دخترى لوئى فيليپ پادشاه سابق فرانسه و پسر دائى اعليحضرت پادشاه حاليهء انگليس است . سه دختر دارد و پسر ندارد . كنت دفلاندر برادر ايشان عجالة وليعهد است . لارنس صاحب و كامبل صاحب و طامسون صاحب و چند نفر ديگر از اعيان انگليس كه براى مهماندارى آمده بودند در بروكسل به حضور مبارك مشرف شدند .\r\n\r\n\r\n","description":"","footnote":"\r\n( 28 ) -  Bonn \r\n( 29 ) -  Duren \r\n( 30 ) -  Aix - la - Chapelle \r\n( 31 ) -  Liege \r\n","page_name":" 1719 ","page_number":307},
  {"content":"\r\n\r\nروز بيست و يكم به سياحت بعضى ابنيه و مواضع شهر و قصر لاكن « 32 » كه عمارت ييلاقى پادشاه و ملكه است توجه فرموده و دراين عمارت نشان آفتاب را با حمايل آن به ملكه اهدا فرمودند . شام امشب را مهمان اعليحضرت پادشاه بودند .\r\nروز بيست‌ودويم بعد از وداع اعليحضرت پادشاه به گار تشريف فرما شده در كالسكه نشسته از راه بندر استاند عازم انگليس شدند و از مملكت فلاندر گذشته به بندر مزبور كه تجارتگاه معتبرى است رسيدند .\r\nدر اينجا از كالسكه پياده شده از اسكله داخل كشتى اعليحضرت پادشاه انگلستان گرديدند . اين كشتى موسوم به ويژيلان « 33 » بود . اميرال معتبر سفاين انگليس كه موسوم به ماك كلن تك « 34 » است و چند دفعه به سياحت جزاير قطب شمالى رفته به استقبال موكب همايون آمد . صاحب منصبان بحرى بسيار نيز آمده بودند . از بندر استاندتا دوور « 35 » كه اول خاك انگليس است پنج ساعت راه مىباشد . درياى مانش كه به طوفان و موج زياد معروف است دراين وقت نهايت آرام بود . در عقب كشتى ويژيلان سه كشتى به رديف و دو كشتى بزرگ زره‌پوش جنگى از دو طرف دست راست و چپ محض احترام حركت مىكرد . سفاين بسيار آمدوشد مىنمود . چون به سواحل انگليس رسيدند كشتى جنگى زياد به استقبال آمد . كشتيهاى بخار و قايقها و سفاين كه نجباى انگليس و اعيان در آنها نشسته به تماشا آمده بودند به‌شماره درنمىآمد . خلاصه به بندر دوور ورود فرمودند . پسرهاى اعليحضرت پادشاه انگلستان با وزير دول خارجهء انگليس لرد گرانويل و اعيان و اشراف لندن به استقبال آمده بودند . افواج و سوار بسيار و تماشاچى زياد نيز در اينجا ديده مىشد . پسر وسطى اعليحضرت پادشاه دوك داديمبورغ « 36 » و پسر سيمى پرنس آرتور نام داشت . ايشيك آقاسىباشى اعليحضرت پادشاه موسوم به لرد سيدنى « 37 » كه مردى معتبر و نيز منصب پيشخدمت‌باشى دارد با مستقبلين همراه بود . بعد از انجام تشريفات لايقه ، از اسكله بالا رفته سوار كالسكهء\r\n\r\n\r\n","description":"","footnote":"\r\n( 32 ) -  Laken \r\n( 33 ) -  Vigilant \r\n( 34 ) -  Mac - Clintock \r\n( 35 ) -  Ostand - Douvre \r\n( 36 ) -  Ducd'Edimbourg \r\n( 37 ) -  LordSidney \r\n","page_name":" 1720 ","page_number":308},
  {"content":"\r\n\r\nبخار شدند . بعد از طى چند قدمى به عمارتى رسيدند كه در آنجا ناهار حاضر شده بود . پس از صرف ناهار باز در كالسكهء بخار نشسته عزيمت لندن فرمودند . بين راه از قصبه و آبادى اشلسهورست « 38 » كه مقر ناپلئون سيم بوده و همانجا وفات كرده گذشتند تا رسيدند به اول شهر لندن . نواب وليعهد دولت انگليس پرنس دوگال « 39 » با سوارهء زره‌پوش خاصهء نواب معظم و همهء وزراء و اعيان و جمعيتى زياده از حد از اهل نظام و غيره حاضر بودند . اعليحضرت همايون پياده شده با نواب وليعهد دولت انگليس و جناب جلالت‌مآب صدر اعظم و لرد مرلئى « 40 » مهماندار در كالسكهء روبازى نشسته روانهء عمارت بوكنگام « 41 » كه منزل شهرى اعليحضرت پادشاه است و براى منزلگاه اعليحضرت همايون و ملتزمين ركاب اعلى معين شده بود گرديدند . عموم اهالى لندن اظهار مسرت كامل از ورود مسعود شاهانه مىكردند . هنگامهء غريبى بود . اعليحضرت پادشاه انگلستان و امپراطريس هندوستان در قصر ويندزور « 42 » كه در شش فرسنگى شهر است و با راه آهن در نيم ساعت طى مسافت مزبوره مىشود بودند .\r\nروز بيست و سيم ربيع الثانى به بازديد نواب وليعهد تشريف بردند .\r\nنواب وليعهد دولت روس و زوجهء ايشان كه خواهر زوجهء نواب وليعهد دولت انگليس و هر دو دختر پادشاه دانمارك‌اند آنجا بودند . بعد به منزل پرنس آلفرد كه ملقب به دوك داديمبورغ است رفتند . از آنجا به خانهء دوك دكامبريدج پسر عموى اعليحضرت پادشاه كه سپهسالار كل قشون انگليس است بعد به خانهء خواهر همين دوك از آنجا تشريف‌فرماى منزل گرديده سفراى خارجه و وزراى انگليس كه دراين وقت از دستهء ويگ مىباشند با لرد گلادستون صدر اعظم و لرد گرانويل وزير خارجه به حضور مبارك تشرف جستند و شب را در منزل نواب وليعهد با شاهزادگان و جناب مستطاب صدر اعظم و غيره موعود بودند . بعد از شام نيز به خانهء دوك دستوترلند كه از نجباى انگليس است و سالى يك كرور مداخل دارد به شب‌نشينى دعوت شدند .\r\n\r\n\r\n","description":"","footnote":"\r\n( 38 ) -  Sheslhurst \r\n( 39 ) -  PrincedeGalles \r\n( 40 ) -  LordMorley \r\n( 41 ) -  Buckingham \r\n( 42 ) -  Windsor  ( متن : وينودور )\r\n","page_name":" 1721 ","page_number":309},
  {"content":"\r\n\r\nروز بيست‌وچهارم با جميع ملتزمين ركاب اعلى به قصر ويندزور به ديدن اعليحضرت پادشاه انگلستان تشريف بردند . چون در پاى پلهء قصر پياده شدند ، تا پاى پله اعليحضرت همايون را استقبال كردند و جميع شرايط مودت و اعزاز ملحوظ شد . بعدها لرد زامبرلاند « 43 » وزير دربار پادشاهى نشان ژارتير « 44 » مكلل به الماس را كه به « زانوبند » معروف و از نشانهاى معتبر انگليس و سواى اعليحضرت پادشاه انگلستان كه رئيس ادارهء اين نشان‌اند و شاهزادگان انگليس و سلاطين خارجه كسى داراى آن نيست براى اعليحضرت شاهنشاهى آورده اعليحضرت پادشاه انگلستان و امپراطريس هندوستان برخاسته به‌دست خود آن نشان را به پيكر انور ملوكانه زدند و حمايلش را انداختند . جوراب‌بند را هم دادند . نشان ژارتير را ادوارد سيم پادشاه انگلستان در سنهء هزار و سيصد و چهل و نه عيسوى در قصر ويندزور اختراع نموده بعضى گويند آن را به يادگار فتح كرسى « 45 » كه فيليپ چهارم پادشاه فرانسه را شكست داد اين نشان را اختيار كرد . برخى براين‌اند كه در يكى از مجالس بال جوراب‌بند كنتس دساليسبورى معشوقهء ادوارد افتاده اسباب خندهء حضار شده پادشاه از كمال غيرت و علاقه‌اى كه به او داشت جوراب‌بند را برداشت و گفت مفتضح باد كسى كه خيال بد كند و همين عبارت در تسمه‌نشان زانوبند نقش است و گفت همين بند جوراب را به قدرى محترم خواهم كرد كه همه براى تحصيل آن منت بكشيد . اين شد كه آن را نشان اول دولت قرار داد . اعليحضرت همايون هم نشان و حمايل آفتاب مكلل به الماس را با نشان تصوير بىنظير مقدس همايون به اعليحضرت پادشاه انگلستان دادند . بعد دراين محل صرف ناهار فرمودند . پس از آن قدرى درآن نواحى گردش كرده و مراجعت به شهر شد . شب را در خانهء لرد مر « 46 » حاكم شهر لندن مهمان به شب نشينى و سوپه « 47 » كه شام بعد از نصف شب است بودند . سه هزار نفر امشب دعوت شده بودند .\r\nروز بيست‌وپنجم به تماشاى كارخانجات ولويچ « 48 » كه جبه‌خانه\r\n\r\n\r\n","description":"","footnote":"\r\n( 43 ) -  L . Chamberland \r\n( 44 ) -  Jarretiere \r\n( 45 ) -  Crecy \r\n( 46 ) -  LordMaire \r\n( 47 ) -  Souper \r\n( 48 ) -  Woolwitch \r\n","page_name":" 1722 ","page_number":310},
  {"content":"\r\n\r\nو توپخانه و آهنگرخانهء دولت انگليس است تشريف‌فرما شدند . ولويچ در حقيقت شهرى است و چون وصل به آبادى لندن است يكى از محلات لندن مىباشد . بعد از تماشاى كارخانجات و بازديد مشق توپخانه مراجعت به منزل فرمودند و در محل مشق توپى نه پوند پيشكش حضور مبارك كردند .\r\nروز بيست و ششم به سياحت باغ وحش گذشت .\r\nروز بيست و هفتم براى سان كشتيهاى جنگى عزيمت بندر پرتسموت « 49 » كه يكى از بنادر معتبر جنگى انگليس است فرمودند و از مشق جنگ دريائى و كارخانجات كه اسباب كشتى بخار و بحرى مىسازند تماشاى كامل به عمل آمد و شب را به مجلس كنسر « 50 » يعنى سازوآواز كه در عمارت آلبرهال « 51 » است تشريف برده در بين راه اغلب كارخانجات صنايع متفرقه ملحوظ نظر انور همايون گرديد . مجلس ساز مزبور طورى بود كه از اول عالم تا آن زمان كسى نظير آن را نديده و دراين مجلس دوازده هزار نفر مستمع در كمال سكوت و آرامى به استماع نغمات بسيار خوش مشغول و محظوظ بودند .\r\nروز بيست و هشتم وزير هند با اجزاى خود به حضور مبارك تشرف جستند . اهالى شهرهاى انگليس نيز با عريضهء تهنيت شرفياب شدند . دو ساعت بعد از ظهر به‌جهت سان قشون كه اعليحضرت پادشاه انگلستان خواستند بدهند عازم قصر ويندزور شدند . در ميدان مشق كه چمن وسيعى بود هفت هشت هزار نفر سواره و پياده در كمال خوبى مشق كردند و پس از وداع با اعليحضرت پادشاه انگلستان به شهر مراجعت شد .\r\nروز بيست و نهم به گرن‌ويچ « 52 » كه نه متصل به شهر و نه خارج و در كنار رود طمس « 53 » واقع و در حقيقت از محلات دوردست شهر است تشريف بردند . مدرسهء بحرى انگليس كه در اينجاست ملحوظ نظر انور اقدس گرديد بعد به رصدخانه تشريف برده آنجا را نيز بازديد فرمودند .\r\n\r\n\r\n","description":"","footnote":"\r\n( 49 ) -  Portsmouth \r\n( 50 ) -  Concert \r\n( 51 ) -  Albert - Hall \r\n( 52 ) -  Greenwich \r\n( 53 ) -  Tamise - Thames \r\n","page_name":" 1723 ","page_number":311},
  {"content":"\r\n\r\nدر سلخ ربيع الثانى به سياحت شهر ليورپول و قصر ترنتام كه مال دوك دوسوترلاند است گذشت .\r\nروز جمعه غرهء جمادى الاولى عازم شهر منچستر شدند و بعد از تماشاى كارخانجات پارچه‌بافى و ريسمان‌ريسى اين شهر كه نهايت معروف است به قصر ترنتام معاودت فرمودند .\r\nروز دويم تشريف‌فرماى لندن شدند و عصر در شيزيك « 54 » براى گردش و صحبت و عصرانه مهمان نواب وليعهد دولت انگليس بودند .\r\nاعليحضرت پادشاه انگلستان هم به اين محل آمدند . اين عمارت و باغ مال دوك دودونشير « 55 » است كه از متمولين انگليس مىباشد و امانة به نواب وليعهد داده كه ييلاق ايشان باشد . در باغچهء اينجا درخت كاجى اعليحضرت همايون به يادگار به‌دست مبارك غرس فرمودند . اين عمل در فرنگستان يك نوع احترام بزرگى است نسبت به اشخاص بزرگ .\r\nروز سيم به گردش در بعضى مواضع شهر گذشت .\r\nروز چهارم به صحبت بعضى وزراء و تماشاى مشق تلمبه‌چيان و بوكس ( مشت زدن به هم ) مشغول بودند . شب را در عمارت بلور كه اول اكسپوزيسيون فرنگستان در هجده نوزده سال قبل درآن برپا شده موعود به شام بودند . باغ عمارت بلور بهترين باغهاى انگليس است . بعد از شام آتش‌بازى ممتازى شد .\r\nروز پنجم به تماشاى بانك و برج سيته لندن و كليساى سنت‌پول و وست منستر و پارلمنت و خانهء گلادستون صدر اعظم تشريف‌فرما گرديدند .\r\nروز ششم براى وداع با اعليحضرت پادشاه انگلستان به ويندزور تشريف بردند و بعد از تقديم رسوم تشريف و اعزاز ، عكس جمال مهر مثال همايون را به يادگار به اعليحضرت پادشاه انگلستان دادند . اعليحضرت پادشاه انگلستان نيز عكس خود را با عكس پرنس لئوپولد كه پسر كوچك ايشان است به اعليحضرت همايون دادند . از آنجا به خانهء پرنس هلنا دختر اعليحضرت پادشاه انگلستان كه زوجهء پرنس كريستيان از شاهزادگان هولستن « 56 » آلمان است رفتند . بعد عزيمت مقبرهء پرنس آلبرت شوهر\r\n\r\n\r\n","description":"","footnote":"\r\n( 54 ) -  Chezike \r\n( 55 ) -  DucdeDevonshire \r\n( 56 ) -  Holstein  هلشتاين\r\n","page_name":" 1724 ","page_number":312},
  {"content":"\r\n\r\nاعليحضرت پادشاه فرمودند . در مراجعت در بين راه درخت سروى كوهى به يادگار به‌دست مبارك در محلى غرس فرمودند .\r\nروز هفتم به عمارت بلور تشريف‌فرما شده به خريدن بعضى اسبابها پرداختند . بعد به تماشاى عمارتى كه از روى قصر الحمراء كه اعراب هنگام تسلط خودشان در اندلس و تغلب در اسپانيول بنا كردند ساخته‌اند توجه فرمودند . از آنجا به ماهىخانه رفتند و بعضى سياحتهاى ديگر نيز شد .\r\nروز هشتم ابتدا به ديدن نواب وليعهد انگليس تشريف بردند بعد به مريضخانهء سنت توماس كه در مقابل پارلمنت واقع است و از آنجا به خانهء لرد داركيل وزير هند و پس از آن باز قدرى به سياحت اماكن و ابنيه و تماشاخانه گذراندند . مهربانى و اعزاز و احترام و تشريفات در دولت انگليس از شخص اعليحضرت پادشاه انگلستان تا وزير و اعيان و آحاد و افراد ناس نسبت به وجود مسعود اعليحضرت همايون و ملتزمين ركاب به درجه‌اى بود كه به حيز تقرير نيايد .\r\nروز نهم جمادى الاولى عزيمت بندر شربورغ فرانسه نموده در گارويكتوريا با نواب وليعهد وداع كرده با كالسكهء بخار حركت فرمودند و بعد از سه ساعت وارد بندر پورتسموت شدند و از اينجا در كشتى فرانسه كه سابقا موسوم به اگل « 57 » و از ناپلئون سيم بوده كه براى سوارى خودشان ساخته بودند و حال « راپيد » نام دارد داخل گرديدند .\r\nوقت غروب آفتاب در بندر شربورغ كشتى اقامت كرد .\r\nروز دهم وقت صبح سوار قايق شده به‌طرف ساحل توجه فرمودند .\r\nبعد در كالسكهء بخار نشسته از مملكت نورماندى عبور شد و نيم ساعت در شهر كان پايتخت نورماندى توقف كردند . از شربورغ تا پاريس از راه‌آهن هشت‌ساعت راه و نودفرسنگ مسافت دارد . يك ساعت به غروب مانده به حوالى پاريس رسيده از پل رودخانهء سن كه در خارج شهر واقع است گذشته داخل شهر پاريس شدند . در محلى كه موسوم به پاسى است همهء رجال و اعيان دولت فرانسه حاضر بودند . دم گاربامارشال كماهون\r\n\r\n\r\n","description":"","footnote":"\r\n( 57 ) - سفرنامه : اين كشتى اسمش « اگل » و از ناپلئون سيم بوده است كه به‌جهت سوارى خودش ساخته بوده است . حال كه جمهورى شده اسمش را عوض كرده « راپيد »  Rapide  گذاشته‌اند .\r\n","page_name":" 1725 ","page_number":313},
  {"content":"\r\n\r\nرئيس دولت جمهورى و دوك دوبروگلى « 58 » كه تازه وزير امور خارجه شده تعارف فرمودند . عمارت كرلژيسلاتيف « 59 » منزلگاه اعليحضرت همايون است . امروز و امشب بعضى خيابانها و ابنيهء معتبرهء پاريس را سياحت فرمودند و با مسيو بوفه « 60 » رئيس دارالشوراى ملتى و بعضى ديگر از بزرگان ملاقات اتفاق افتاد .\r\nروز يازدهم بعضى از باغات و مواضع كه از جمله باغات وحوش و طيور و ماهىخانه بود ملحوظ نظر انور گرديد . شب را هم به گردش بازار سرپوشيده تشريف‌فرما شدند . خلاصه تا روز بيست و سيم موكب معلى در پاريس اقامت داشت و به بازديد اماكن معتبره و كارخانجات و مدارس و غيره مىپرداخت . از جمله روزى به تماشاى عمارت و باغ و رسايل تشريف‌فرما شدند و شب در آنجا مهمانى بزرگ و چراغانى و آتش‌بازى ممتازى بود . روزى عزيمت انواليد « 61 » كه مقبرهء ناپلئون اول و ساير سرداران و برادران ناپلئون و سرداران قديم ايام لوئى چهاردهم و غيره در آنجاست فرمودند . روزى به لونشان « 62 » كه چمن وسيعى است براى سان قشون تشريف بردند و قريب صد و بيست فوج پياده نظام كه هر فوجى چهارصد پانصد نفر بودند و سيصد عراده توپ از لحاظ نظر مهراثر همايون گذشت . روزى نيز براى اسبدوانى به لونشان توجه فرمودند و شب اين‌روز چراغانى و آتش‌بازى بود . شب به تماشاى سيرك رفتند و از آنجا به عمارت لوور « 63 » كه جميع حكما و دانشمندان پاريس آنجا بودند تشريف‌فرما گرديدند . روزى به جائى كه پانوراما « 64 » يعنى دورنما نام دارد به سياحت مشغول شدند و در اينجا حالت جنگ فرانسه با پروس و محاصرهء پاريس چنان نمودار بود كه گويا الآن صورت وقوع دارد . روزى به كليساى نتردام و مدرسهء معادن و روزى به گردش عمارت لوكسامبورغ كه دراين وقت دارالحكومهء شهر پاريس مىباشد و بعضى باغات و عمارات ديگر و كليساها تشريف بردند . شبى به بالهء -\r\n\r\n\r\n","description":"","footnote":"\r\n( 58 ) -  DucdeBroglie \r\n( 59 ) -  CorpsLegislatif \r\n( 60 ) -  Buffet  ( متن : بوفه )\r\n( 61 ) -  Invalides \r\n( 62 ) -  Longchamps \r\n( 63 ) -  Louvre \r\n( 64 ) -  Panorama \r\n","page_name":" 1726 ","page_number":314},
  {"content":"\r\n\r\nروايال « 65 » كه جائى است وسيع و دور آن چهارصد پانصد دكان دارد كه همه چيز از جواهر اصل بسيار خوب و بدل و اسباب خرازى و بلور و چينى و غيره مىفروشند تشريف‌فرما شده بعضى چيزها خريده شد .\r\nروزى به تماشاى ضرابخانه روزى به كارخانهء قالىبافى و چاپخانه و عمارت لوور و روزى مجددا به ورسايل و كارخانهء چينىسازى و رسايل و دارالشورى و روزى به باغ وحش و نباتات و شبى در عمارت وزارت خارجه به دعوت مسيو دوبروگلى وزير امور خارجه تشريف بردند .\r\nروزى به ونسن « 66 » كه سمت جنوب پاريس و خارج از شهر است و صحرائى بوده چمن و جنگل و ناپلئون سيم در آنجا خيابانها و درياچهء باصفا ساخته توجه كردند . و همين روز مدرسهء خواهران ترحم دينى را بازديد فرمودند و شب اين‌روز به تماشاى سيرك گذشت .\r\nخلاصه بعد از بازديد و سياحت كامل روز بيست و سيم شهر جمادى - الاولى از پاريس عازم ديژن كه يكى از شهرهاى فرانسه است شده در كالسكهء بخار نشسته وقت غروب به اين شهر ورود فرمودند . ديژن پايتخت مملكت بورگن « 67 » است .\r\nروز بيست‌وچهارم از ديژن حركت فرموده غروبى به شهر ژنو « 68 » رسيدند . مهمانداران فرانسه كه ژنرال پاژال « 69 » و ژنرال - آرتور و كلنل شورن « 70 » و مسيو بىبرستن « 71 » بودند از اينجا كه آخر خاك فرانسه است مرخص شده رفتند . ژنو از شهرهاى سويس و كارخانه - هاى ساعت‌سازى و موزيك‌سازى آن معروف است .\r\nروز بيست‌وپنجم به سير دور درياچهء ژنو گذشت و ناهار را مهمان مسيو سرزل پريزيدان كه وطنش شهر ووئى « 72 » است بودند . شب چراغانى و آتش‌بازى خوبى كنار دريا و توى كشتى كردند .\r\nروز بيست و ششم نيز به سياحت همان حدود گذشت .\r\nروز بيست و هفتم در مهمانخانه هوتل دلاپه « 73 » به ناهار موعود\r\n\r\n\r\n","description":"","footnote":"\r\n( 65 ) -  PalaisRoyal \r\n( 66 ) -  Vincennes \r\n( 67 ) -  Dijon , Bourgogne \r\n( 68 ) -  Geneve \r\n( 69 ) -  Gen . Pageal \r\n( 70 ) -  Chevron \r\n( 71 ) -  Biberstin \r\n( 72 ) -  Vevay \r\n( 73 ) -  Hoteldelapaix \r\n","page_name":" 1727 ","page_number":315},
  {"content":"\r\n\r\nدولت سويس بودند و بعضى اماكن و موزه و غيره ملحوظ نظر آفتاب‌اثر شاهانه گرديد . عصرانه را نيز در باغ و ييلاق مسيو فاور « 74 » كه يكى از متمولين و نجباى سويس است و آن باغ و ييلاق كنار درياچهء ژنو سمت خاك سويس واقع است مهمان بودند .\r\nروز بيست و هشتم از ژنو به شهر تورن پايتخت قديم مملكت ساردن و پيه‌مون تشريف‌فرما گرديدند . در بين راه از شهر شامبرى كه مىگذشتند تشريفات به عمل آمد . بعد از غروب آفتاب به گار شهر تورن رسيده اعليحضرت ويكتور امانوئل ثانى پادشاه ايطاليا و نواب پرنس - هومبر وليعهد و نواب پرنس آمده « 75 » پسر دويم پادشاه كه دو سال در اسپانيا سلطنت نموده بعد استعفا كرده و مسيو من‌گتى « 76 » صدر اعظم و بعضى ديگر از رجال دولت ايطاليا دم گار موكب معلى را پذيرفتند و اعليحضرت همايون با اعليحضرت پادشاه ايطاليا در كالسكهء روبازى نشسته به عمارت دولتى كه براى منزلگاه اعليحضرت همايون است و اعليحضرت پادشاه ايطاليا نيز در همين عمارت منزل دارند تشريف برده وقت شب بود و كوچه‌ها را چراغان كرده بودند . بعد از چند دقيقه به بازديد اعليحضرت پادشاه رفتند .\r\nروز بيست و نهم در تورن اقامت شد و به بازديد اسلحه‌خانه و بعضى اماكن ديگر گذشت . شام را مهمان اعليحضرت پادشاه ايطاليا بودند و بعضى اسباب گرانبها دراين‌روز اعليحضرت معظم به اعليحضرت شاهنشاه هديه نمودند .\r\nروز سلخ جمادى الاولى به تماشاى ابنيه و كتابخانهء اعليحضرت پادشاه ايطاليا و باغ وحوش و طيور و گردش شهر و ميدان مشق مشغول بودند . شب چراغانى و آتش‌بازى خوبى كردند .\r\nروز غرهء جمادىالثانيه از تورن ، بعد از وداع اعليحضرت پادشاه ايطاليا و بدرقهء ايشان ، تا دم گار عازم شهر ميلان شدند و دو ساعت به غروب مانده به اين شهر ورود فرمودند و در همين روز كليساى اين شهر را كه نظير آن در تمام عالم نيست و چهار هزار مجسمهء مرمر به\r\n\r\n\r\n","description":"","footnote":"\r\n( 74 ) -  Favre \r\n( 75 ) -  Amedee \r\n( 76 ) -  Minghetti \r\n","page_name":" 1728 ","page_number":316},
  {"content":"\r\n\r\nتركيبهاى مختلف دارد تماشا نمودند و اگرچه اين كليسا شايسته است كه شرح داده شود ، اما چون وصف آن به وجه اكمل در كتاب مستطاب سفرنامهء همايون با قلم معجز رقم مبارك نگاشته و مسطور شده ما از آن گذشته فقط به وقايع تاريخى مىپردازيم .\r\nبالجمله نواب وليعهد دولت ايطاليا كه از روز قبل به ميلان براى پذيرائى مقدم مبارك آمده پذيرائى كامل نمود و شب را مهمان او بودند .\r\nروز دويم عزيمت شهر سالس بورغ كه جزء مملكت اطريش است فرمودند و از شهرهاى متعدد عبور شده تشريفات كامله همه‌جا به عمل آمد . در آستاسيون‌آلا كه سرحد دولتين ايطاليا و آستريه است كالسكه‌ها ايستاده مأمورين و مهمانداران اطريش به حضور مبارك آمدند . رئيس مهمانداران كنت دوگرنويل « 77 » شخصى معتبر و پيشخدمت‌باشى اعليحضرت امپراطور آستريه است . منصب نظامى هم دارد . از اينجا گذشته شب را هم در راه بودند فردا به شهر سالس‌بورغ نزول فرمودند .\r\nروز سيم به قصد وينه موكب مسعود خسروانه انتهاض نمود . در بين راه از شهرهاى متعدد عبور كرده تشريفات لايقه به عمل آمد . نزديك غروب به آستاسيون بانزنك « 78 » رسيده كالسكه ايستاد . اعليحضرت امپراطور نمسه فرانسوا ژوزف دم كالسكه ايستاده منتظر بودند با نواب - وليعهد و شاهزادگان آن مملكت كه دو فرسنگى شهر به استقبال آمده بودند پائين آمده با اعليحضرت امپراطور شرايط مودت و اتحاد را ظاهر ساختند و با كالسكهء بخار روانهء منزل كه قصر لاكسانبورغ است شدند .\r\nاين قصر تا شهر وينه پنج فرسنگ مسافت دارد . منزل اعليحضرت امپراطور قصر شونبرون است كه به شهر نزديكتر مىباشد .\r\nروز چهارم به قصر شونبرون به بازديد اعليحضرت امپراطور تشريف بردند .\r\nروز پنجم به ملاقات نواب وليعهد و گردش در همين اماكن گذشت .\r\nروز ششم بعضى از شاهزادگان و كنت اندرآسى صدر اعظم و بعضى سفراى خارجه به حضور مبارك تشرف جستند بعد از آن با كالسكهء بخار به قصر شونبرون تشريف برده شام را مهمان رسمى اعليحضرت امپراطور\r\n\r\n\r\n","description":"","footnote":"\r\n( 77 ) -  ComtedeG rennville \r\n( 78 ) -  Benzing \r\n","page_name":" 1729 ","page_number":317},
  {"content":"\r\n\r\nهستند . شونبرون قصبه‌اى است و خانه‌هاى آن وصل به خانه‌هاى بيرونى شهر ونيه است و چندان از شهر دور نيست . دراين‌روز اعليحضرت همايون‌نشان تمثال مبارك خود را كه مكلل به الماس بود به نواب وليعهد دادند .\r\nروز هفتم به تماشاى شهر وينه و بازار اكسپوزيسيون پرداختند و بسيارى از مواضع را از اكسپوزيسيون و غيره كه بازديد مىفرمودند اعليحضرت امپراطور همراه بودند . از دولت ايران هم متاع و اجناس به اين اكسپوزيسيون آورده و به امر همايون اعليحضرت شاهنشاهى دام ملكه عمارتى نيز به سبك ايران در كمال امتياز ساخته‌اند .\r\nروز هشتم به گردش باغ و درياچه گذشت .\r\nروز نهم اعليحضرت امپراطور اعليحضرت همايون را به شكار دعوت كرده شكار بسيار خوبى شد . هم دراين‌روز باغ وحوش و طيور ملحوظ گرديد و در همين روز كور ديپلماتيك « 79 » وينه به حضور مبارك تشرف جستند .\r\nروز دهم به گردش و عكس و غيره گذشت و شب را در تماشاخانه به تماشاهاى غريب كه حالات ديو و پرى و اجنه و جنگلهاى سبز و بهار و بعد حالت قطب شمال و كوههاى يخ و اوضاع آنجا را مىنمود مشغول بودند .\r\nروز يازدهم براى سان قشون به شونبرون تشريف‌فرما شدند و اعليحضرت امپراطور پانزده هزار قشون دراين‌روز از سان نظر مهراثر همايون گذرانيدند .\r\nروز دوازدهم شب اين‌روز چون علياحضرت امپراطريس كه به‌جهت علت مزاج به ييلاق رفته بودند مراجعت به شونبرون كرده دراين محل مهمانى بسيار خوبى نموده ذات ملكوتى صفات مقدس تشريف‌فرماى شونبرون شدند . چراغانى و آتش‌بازى بسيار خوبى هم شد .\r\nروز سيزدهم بعد از وداع با اعليحضرت امپراطور به شهر سالسبورغ تشريف‌فرما گرديدند .\r\n\r\n\r\n","description":"","footnote":"\r\n( 79 ) -  Copsdiplomatique \r\n","page_name":" 1730 ","page_number":318},
  {"content":"\r\n\r\nروز چهاردهم شهر انسبروك « 80 » به ورود مسعود شاهانه مزين شد .\r\nروز پانزدهم عزيمت شهر بولون ايطاليا فرمودند . دراين شهر تلگرافى مبنى بر اظهار مسرت و امتنان از اين‌كه مجددا اعليحضرت همايون به خاك ايطاليا ورود نموده‌اند از اعليحضرت پادشاه ايطاليا كه در شكارگاه كوه آلپ مىباشند رسيد .\r\nروز شانزدهم در بولون توقف شد و به گردش اين شهر و نواحى پرداختند .\r\nروز هفدهم عازم برنديزى كه آخر بندر ايطالياست و آنجا كشتيهاى دولت عثمانى حاضر شده كه موكب اعلى را به اسلامبول ببرد شدند و فرداى اين‌روز كه روز هيجدهم باشد به بندر مزبور ورود فرمودند . دو كشتى از دولت عثمانى يكى موسوم به « سلطانيه » مخصوص سوارى اعليحضرت سلطان عبد العزيز خان سلطان عثمانى و يكى موسوم به « طليعه » در اينجا حاضر و اشرف پاشا كه سابقا به‌سمت وزير مختارى در دارالخلافه اقامت داشت با اين كشتيها بود . دو ساعت به غروب مانده اعليحضرت همايونى با بعضى خواص در كشتى سلطانى نشسته و سايرين داخل كشتى طليعه شدند .\r\nروز نوزدهم عازم اسلامبول گرديدند . شام و ناهار را آشپز اعليحضرت سلطان در كمال امتياز طبخ مىكند .\r\nروز بيستم از سواحل يونان عبور فرموده ، روز بيست و يكم از خليج آتن پايتخت يونان گذشته شش ساعت و نيم از شب گذشته نزديك بغاز داردانل شدند .\r\nروز بيست و دويم بعد از ناهار به بغاز داردانل رسيدند . محمد - رشدى پاشا صدراعظم مشهور به شيروانىزاده با رجال و صاحب‌منصبان بزرگ دولت عثمانى از اسلامبول از جانب اعليحضرت سلطان به چناق - قلعه به استقبال موكب همايون آمده بود . كشتى سلطانيه مقابل قلعهء سلطانيه لنگر انداخت . محمد رشدى پاشا و همراهان او به حضور مبارك تشرف جستند . از اينجا تا اسلامبول ده ساعت راه است . يك ساعت و نيم به غروب مانده لنگر كشيده به‌طرف اسلامبول روانه شدند .\r\n\r\n\r\n","description":"","footnote":"\r\n( 80 ) -  Insbruck \r\n","page_name":" 1731 ","page_number":319},
  {"content":"\r\n\r\nروز بيست و سيم سه هزار نفر از تبعهء ايران كه در اسلامبول بودند در كشتيها نشسته به استقبال موكب معلى آمدند . ايلچيهاى خارجه نيز در كشتى بخار نشسته به استقبال آمده بودند . خلاصه كشتى آمد تا محاذى عمارت مشهور به « بيگلربيگى » كه براى منزل اعليحضرت همايون تعيين شده . اين عمارت طرف آناطولى لب بغاز واقع است و از عمارات بسيار ممتاز دولتى مىباشد و چون در محلهء بيگلربيگى ساخته شده به اين اسم مىنامند . از آنجا كه جريان آب بغاز از بحر قرادنگيز به مارماراست « 81 » و بسيار تند مىرود كشتى ممكن نشد كه محاذى عمارت لنگر بيندازد .\r\nاز عمارت گذشته هزار قدم بالاتر ايستاد . بعد از چند دقيقه اعليحضرت سلطان كه در عمارت بيگلربيگى بودند سوار قايق مخصوص كه براى اعليحضرت همايون حاضر كرده بودند شده به كشتى سلطانيه آمده از اعليحضرت شاهنشاهى پذيرائى شايان نموده پس از قدرى صحبت از كشتى پائين آمده اعليحضرت شاهنشاه ايران و اعليحضرت سلطان عثمانى متفقا در قايق نشسته به اسكله تشريف‌فرما شدند و اعليحضرت سلطان ، اعليحضرت همايون را به عمارت برده اطاقهاى منزل و عمارات را نشان داده به عمارت خودشان مراجعت نمودند . امروز در ورود موكب مسعود هرگونه تشريفات به وجه اكمل به عمل آمد . بعد از نيم ساعت اعليحضرت - شاهنشاهى با جناب مشير الدوله صدر اعظم و جناب معتمد الملك و على بيك تشريفاتچىباشى به عمارت طولمه باغچه به بازديد اعليحضرت سلطان رفتند و اعليحضرت سلطان تا پاى پله به استقبال آمدند و اظهار كمال مودت و اتحاد را نمودند و بعد از قدرى صحبت به منزل معاودت فرمودند .\r\nروز بيست‌وچهارم سفراى خارجه مقيم اسلامبول و وكلاى دولت عثمانى به حضور مبارك تشرف جستند . فريد پاشا از جانب والدهء اعليحضرت - سلطان به احوالپرسى و تهنيت ورود مسعود مبارك آمد . قدرى از روز را هم به گردش و سياحت گذراندند .\r\nروز بيست‌وپنجم در عمارت يالى چراغان ناهار را مهمان اعليحضرت سلطان بودند .\r\n\r\n\r\n","description":"","footnote":"\r\n( 81 ) - قرادنگيز - درياى سياه و مارمارا ( مرمره ) درياى كوچكى بين شبه جزيرهء بالكان و ناحيهء آناطولى .\r\n","page_name":" 1732 ","page_number":320},
  {"content":"\r\n\r\nروز بيست و ششم به شهر اسلامبول به تماشاى مسجد اياصوفيا و سفارتخانهء ايران تشريف‌فرما شدند . نواب يوسف عز الدين افندى پسر اعليحضرت سلطان كه شانزده ساله مىباشد دراين‌روز بديدن اعليحضرت همايون آمد . امشب شام را در عمارت بشكطاش دعوت رسمى بود .\r\nروز بيست و هفتم به سياحت جزاير و كشتى عزيزيه و غيره گذشت .\r\nروز بيست و هشتم در باغ والدهء اعليحضرت سلطان به اتفاق اعليحضرت معظم به ناهار « 82 » موعود بودند . دراين‌روز باغ وحوش و طيور هم ملحوظ نظر انور گرديد . شب اين‌روز حقه‌بازى در حضور - همايون كارهاى غريب عجيب كرد .\r\nروز بيست و نهم كامل پاشا رئيس دارالشوراى دولت به حضور مبارك مشرف شد . عصر اين‌روز به يالى صدر اعظم تشريف‌فرما شدند .\r\nروز غرهء رجب بعد از وداع با اعليحضرت سلطان در كشتى سلطانيه نشسته عزيمت پوتى نمودند و چون كشتى طليعه كه وقت آمدن با كشتى سلطانيه بود چندان امتيازى نداشت كشتى موسوم به عسير « 83 » به جاى آن براى ملتزمين ركاب اعلى معين شد .\r\nروز چهارم به بندر پوتى رسيدند و پرنس منچيكوف و كلنل بيزاك مهمانداران سابق دولت روس كه ابتدا به انزلى آمده بودند باز به اينجا آمده مشغول پذيرائى مقدم مبارك شدند و از كشتى سلطانيه به كشتى بخار كوچكى كه از طرف پوتى آمده بود نقل مكان كرده و در رودخانه داخل و جائى كه از اين كشتى خارج مىشدند لب رودخانه اطاق كوچكى موجود كرده بودند و نواب گراندوك ميشل برادر اعليحضرت امپراطور - روس كه جانشين و فرمانفرماى قفقاز است با صاحب‌منصبان و ژنرالها دم اسكله حاضر بودند . بعد از تقديم تعارفات و تشريفات با كالسكهء بخار به راه افتادند و فردا صبح به تفليس رسيدند . در اينجا نيز تشريفات كامله به عمل آمد و دراين‌روز از نواب گراندوك ميشل ديدن كردند . نواب - معظم نيز با زوجهء خود به بازديد اعليحضرت همايون آمدند و بعدها\r\n\r\n\r\n","description":"","footnote":"\r\n( 82 ) - در متن همه‌جا : « نهار » .\r\n( 83 ) - سفرنامه : « كشتى موسوم به عسير كه كشتى جنگى است » .\r\n","page_name":" 1733 ","page_number":321},
  {"content":"\r\n\r\nبعضى مواضع دراين‌روز و در شب اين‌روز ملحوظ نظر مهراثر شاهانه گرديد .\r\nروز سه‌شنبه ششم شاهزاده بهمن ميرزا « 84 » كه از قراباغ آمده بود با پسرهاى خود به حضور مهر ظهور مبارك مشرف شد . شب اين‌روز در خانهء جانشين به شام موعود بود . چراغانى و آتش‌بازى بسيار خوبى هم كردند .\r\nروز هفتم از تفليس عزيمت بادكوبه فرمودند .\r\nروز هشتم تشريف‌فرماى گنجه گرديدند .\r\nروز نهم به‌طرف توريان‌چاى كه از محال شكى است توجه شد .\r\nشب يازدهم دو ساعت از شب رفته شهر شماخى به ورود مسعود - همايون مزين گرديد . همه‌جا را چراغانى كرده بودند .\r\nروز يازدهم نيز دو ساعت از شب گذشته به شهر بادكوبه ورود فرمودند و بعد از صرف شام به كشتى قسطنطين كه در ابتداى سفر خيريت‌اثر درآن نشسته بودند داخل شده و بعضى ملتزمين ركاب ظفر نصاب همايون نيز در كشتى موسوم به « شاه » نشسته به راه افتادند .\r\nروز دوازدهم اگرچه نزديك به انزلى شدند ولى طوفان و انقلاب دريا مانع بود كه وارد اسكلهء انزلى شوند .\r\nروز چهاردهم رجب به انزلى شرف ورود ارزانى فرموده عموم اهالى ممالك محروسه از سلامت و معاودت اعليحضرت اقدس شاهنشاهى قرين تشكر كامل و مسرت وافر گرديدند و سفر خيراثر فرنگستان به سعادت اختتام يافت .\r\n\r\nتذييل :\r\nبعضى سوار تراكمه قريهء بيار را تاخته نواب جهانسوز ميرزا سوارهء نردينى را مأمور كرده سوارهء مزبور تراكمه را تنبيه كرده آنچه نهب نموده بودند از ايشان مسترد ساختند .\r\nاز وقايع حزن‌انگيز اين سال رحلت نواب عليهء عاليه خدر عظمى و\r\n\r\n\r\n","description":"","footnote":"\r\n( 84 ) - يعنى بهمن ميرزا بهاء الدوله پسر عباس ميرزا و برادر محمد شاه كه به دولت روسيه پناهنده شده بود .\r\n","page_name":" 1734 ","page_number":322},
  {"content":"\r\n\r\nستر كبرى مهدعليا والدهء محترمهء اعليحضرت اقدس شاهنشاهى است كه روز ششم ربيع الثانى در دارالخلافهء طهران به جوار رحمت الهى پيوستند و در بلدهء طيبهء قم در بقعهء مباركهء حضرت معصومه سلام الله عليها در مقبرهء شهريار مبرور ماضى مدفون گرديدند .\r\nعباسقلى خان سردار لاريجانى بيست و هفتم ربيع الاول مرحوم شد .\r\nنواب فخر الدوله عمهء محترمهء اعليحضرت همايون شب بيستم شهر جمادى الاولى به رحمت ايزدى پيوست .\r\nجناب حاجى سيد اسد الله مجتهد اصفهانى ولد مرحوم حاجى سيد محمد باقر از اجلهء علماى اصفهان در بين راه عتبات عاليات در منزل كرند شب سلخ جمادى الاخرى داعى حق را لبيك اجابت گفت .\r\nجناب حاجى ميرزا حسين خان مشير الدوله صدر اعظم ، بعد از ورود موكب مسعود به خاك ايران ، از اين منصب جليل استعفا كرده در رشت متوقف گرديدند .\r\nروز سلخ رجب المرجب موكب اقدس اعلى كه از سفر خير اثر فرنگستان معاودت مىفرمود دارالخلافهء باهره را به مقدم بهجت شيم مبارك مزين نمود .\r\nوزارت جنگ و امارت توپخانهء مباركه و قورخانه و كليهء امور متعلقه به ادارهء عسكريه كما فى السابق به عهدهء كفايت نواب و الا نصرة الدوله موكول آمد .\r\nمجلس دربار با اجزاى مسطور در ذيل تشكيل يافت :\r\nجناب اجل ميرزا يوسف مستوفى الممالك وزير داخله و رئيس كل دفاتر و محاسبات و خزانه و غيره و رئيس دارالشورى و ناظم دارالخلافه و خالصه‌جات .\r\nنواب و الا نصرة الدوله وزير جنگ .\r\nنواب و الا اعتضاد السلطنه وزير علوم .\r\nنواب و الا عماد الدوله وزير عدليهء اعظم .\r\nجناب ميرزا سعيد خان مؤتمن الملك وزير امور خارجه .\r\nجناب نصير الدوله وزير تجارت .\r\n\r\n","description":"","footnote":"","page_name":" 1735 ","page_number":323},
  {"content":"\r\n\r\nجناب مجد الملك وزير وظايف .\r\nجناب ميرزا على خان منشى حضور وزير رسايل .\r\nجناب اجل آقاى مستوفى الممالك به اعطاى قلمدانى مرصع به جواهر مباهى گرديده دستخط جهان مطاع به افتخار جناب معظم شرف صدور يافت كه سواد آن از قرار ذيل است :\r\nوجود جناب آقا در دربخانهء دولت لازم است و از آمدن جناب ايشان كمال خرمى و خوشحالى به ما دست داد .\r\nان شاء الله تعالى امور متعلقه و سپرده به خود را مجددا به تحت قاعده و نظم خواهد آورد . از امروز كه روز غرهء شعبان المعظم است به خواست خداوند متعال امور مخصوصهء معينه را به جناب ايشان محول و موكول مىفرمائيم كه آنچه در قوه دارد به انتظام آنها بكوشد و دراين امورات اولا خداى تعالى امداد فرموده ثانيا ما كمال تقويت را ان شاء الله تعالى خواهيم نمود .\r\nسنهء 1290 تخاقوىئيل در مراجعت از فرنگستان نوشته شد .\r\nوزارت داخله كه حدود معينه دارد و تفصيل داده خواهد شد :\r\nرياست دارالشوراى دولتى ، رسيدگى به محاسبات دولت و مملكت و رياست دفترخانهء استيفا و جمع و خرج ، نظم خزانه و بيوتات دولت كلية ، رسيدگى به امور دارالخلافهء باهره و خالصه‌جات مخصوص طهران و بلوكات آن .\r\nجناب علاء الدوله كه علاوه بر منصب كشيكچىباشيگرى در سفر خيريت‌اثر فرنگستان موقة به‌سمت ايشيك آقاسىباشيگرى معرفى شدند ، دراين اوان ادارهء فراشخانهء مباركه و باغات و عمارات ديوانى دارالخلافهء باهره و ساير بلاد ممالك محروسه را مزيد ساير مشاغل جناب معزىاليه نموده به ايشان واگذار و به اعطاى يك قبضه عصاى مكلل به الماس برليان مباهى آمدند .\r\nآقا رضاى عكاس‌باشى و پيشخدمت مخصوص ، خازن صرف جيب و آجودان مخصوص حضور همايون گرديد و دستخط ملوكانه دراين باب شرف صدور يافت كه سواد آن از قرار ذيل است :\r\n\r\n","description":"","footnote":"","page_name":" 1736 ","page_number":324},
  {"content":"\r\n\r\nآقا رضاى عكاس‌باشى پيشخدمت خاصه از عهد صبى و اوايل حال در آستان اعلى تربيت شده و در رجوع هر خدمت قابليت خود را ظاهر كرده خاطر ما را راضى داشته است اين اوقات به منصب تحويلدارى وجوه صرف جيب مبارك و جنسى را به عهدهء او محول فرموده محض مرحمت خاطر مهرمآثر او را به‌سمت آجودانى مخصوص حضور مبارك اختصاص داديم كه به اين موهبت قرين كمال مباهات و سرافرازى بوده در خدمت محوله شرايط امانت و صداقت مرعى دارد .\r\nفى شهر شعبان المعظم سنه 1290 .\r\nچون نواب و الا عماد الدوله به وزارت عدليهء اعظم برقرار آمد دستخط جهان مطاع مبارك از قرار مضمون مسطور در ذيل شرف صدور يافت :\r\nچون نظم امور رعايا و عرض عارضين و ملهوفين هميشه منظور نظر ما بوده و هست و لازم است كه شخصى امين و نوكرى دولتخواه در انتظام اين شغل و امر بزرگ بگماريم كه به عدالت تمام رفع ظلم را از مظلوم كرده بر مراتب دعاگوئى و آسودگى عموم رعايا بيفزايد لهذا عماد الدوله را كه داراى صفات حسنه است منتخب فرموده اين شغل بزرگ را به عهدهء كفايت و درايت او مىگذاريم و اميدواريم آنچه منظور نظر ماست از قوه به فعل آورد . دراين ماده از طرف ما كمال تقويت در انتظام اين شغل به او خواهد شد ان شاء الله تعالى .\r\nسنهء 1290 تخاقوىئيل .\r\nبندهء مؤلف به منصب معاونت ديوانخانهء عدليهء اعظم مفتخر و سرافراز آمد و دستخط مبارك شرف صدور يافت كه سواد آن از قرار ذيل است :\r\nعماد الدوله ! براى ابلاغ احكام همايونى به ديوان عدالت عظمى و عرض مطالب اين وزارتخانه به حضور مبارك و گرفتن\r\n\r\n","description":"","footnote":"","page_name":" 1737 ","page_number":325},
  {"content":"\r\n\r\nعرايض عارضين در سوارى محمد حسن خان صنيع الدوله را معين فرموديم كه در سفروحضر مواظب اين خدمت بوده خاطر آن عم اكرم را از اين فقرات آسوده دارد و به موجب اين دستخط به‌سمت معاونى ديوانخانهء عدليهء اعظم برقرار و به انجام و اجراى تكاليف مقرره مأمور است .\r\nفى شعبان سنهء 1290 .\r\nبراى هريك از ولايات ممالك محروسه نيز مقرر شد عدالتخانه موضوع و برقرار شود و رئيس آن از طرف وزارت عدليهء دارالخلافه معين گردد .\r\nروز هيجدهم شعبان موكب معلى تشريف‌فرماى مدرسهء مباركهء دارالفنون و مريضخانهء دولتى شده وضع انتظام اين دو دايرهء جليله زايد الوصف پسند خاطر مهر مظاهر شاهانه گرديده دستخطى به افتخار نواب و الا اعتضاد السلطنه وزير علوم شرف صدور يافت كه سواد آن از قرار ذيل است :\r\nاعتضاد السلطنه ! مواظبت شما در خدمات دولت هميشه ممدوح و مطبوع ما بوده و اين‌كه در غياب خود هم به حسن اداره و كفايت خود طورى امر مدرسه و ساير خدمات مقرره را نگاه داشته‌ايد كه امروز كار مدرسه و مريضخانه را به اين خوبى مشاهده كرديم ديگر بيشتر خاطر ما راضى شد . به علامت اين رضا و مسرت خودمان يك ثوب سردارى از ملبوس مخصوص فرستاديم كه به مرحمت كاملهء شاملهء ما زياد اميدوار باشيد .\r\nزياده فرمايشى نيست .\r\nحكمرانى عراق را به جناب دبير الملك واگذار فرمودند .\r\nجناب ميرزا على خان وزير رسايل به لقب جليل امين الملك ملقب گرديد .\r\nحسنعلى خان ژنرال آجودان را به حكومت ولايات اردبيل و مشگين و ايلات شاهيسون اين دو ولايت سرافراز فرموده اين شغل را علاوه بر رياست افواج سپرده به او فرمودند .\r\n\r\n","description":"","footnote":"","page_name":" 1738 ","page_number":326},
  {"content":"\r\n\r\nجناب عضد الملك را علاوه بر منصب جليل خوانسالارى و خازنى مهر مهرآثار به منصب ايلخانيگرى ايل جليل قاجار سرافراز فرمودند و دستخط همايون از قرار شرح زير شرف صدور يافت :\r\nچون انتظام امور قاجاريه هميشه منظور نظر ما بوده و هست لهذا در هذه السنه تخاقوىئيل و مابعدها ايلخانيگرى كل قاجاريه را علاوه بر نظارت و مهردارى به عهدهء عضد الملك واگذار مىفرمائيم كه در آراستگى نوكر ايل و نظم امورشان مساعى جميله به كار برده كوتاهى نكند .\r\nفى شهر شعبان المعظم سنهء 1290 .\r\nجناب كنت دبسكى وزير مختار دولت نمسه مقيم دربار دولت عليهء ايران كه چندى قبل به‌جهت پذيرائى مقدم مبارك اعليحضرت همايون به وينه معاودت كرده بود ، كرة بعد اولى به موجب مأموريت سابق و لاحق خود ، به دربار دولت عليه عود كرده روز پنجم رمضان با شرايط تشريفات وارد دارالخلافه گرديده و روز هشتم به حضور مهرظهور تشرف جست .\r\nمحض مرحمت مخصوص از جانب سنى الجوانب همايون دربارهء حضرت مستطاب اجل شاهنشاه‌زادهء معظم وليعهد دولت عليهء ايران سلطان مظفر الدين ميرزا ادام الله اقباله العالى يك قبضه شمشير مرصع مكلل به الماس بسيار گرانبها به افتخار نواب مستطاب معظم مرحمت فرمودند و اين بنده آن عطيهء مباركه را به جناب صاحب ديوان وزير مملكت آذربايجان ابلاغ داشت كه ايشان خدمت شاهنشاه‌زادهء اجل اعظم تبليغ نمايند و جناب صاحب ديوان به منصب نبيل و لقب جليل وزير نظامى و يك ثوب جبهء شمسه مرصع خلعت آفتاب طلعت همايون سرافراز گرديده دستخط همايون به شرح ذيل به افتخار جناب معزىاليه شرف صدور يافت :\r\nچون صاحب ديوان در خدمات محوله به خود در آذربايجان كمال سعى را كرده است بخصوص در امر قشون ، دراين اوقات كه از ركاب مرخص شده به آذربايجان مىرود او را به منصب جليل وزير نظامى مفتخر نموديم كه با كمال دلگرمى مشغول خدمات محوله به خود باشد .\r\nسنه 1290 تخاقوىئيل\r\n\r\n","description":"","footnote":"","page_name":" 1739 ","page_number":327},
  {"content":"\r\n\r\nابلاغ اوامر عليه به مجلس شوراى كبرى و عرض عرايض وزراى فخام به خاكپاى مبارك بر عهدهء امين السلطنه پيشخدمت خاصه مقرر آمد . دستخط همايون از قرار شرح ذيل شرف صدور يافت :\r\nاعلام و اخبار وزراى دارالشوراى كبرى به عهدهء محمد - على خان امين السلطنه است كه سمت ايشيك آقاسىباشيگرى وزراء خواهد داشت در ايام شنبه و سه‌شنبه دائما و مستمرا و در اوقات ديگر حسب الاتفاق كه مطلبى باشد و حضور وزراء لازم افتد همه را در مجلس دربار اعظم حاضر خواهد كرد و موافق فرمايش ما صورت مشورت و مسئله مقرره را به آنها ابلاغ خواهد نمود و حاصل مشورت را به حضور خواهد رسانيد .\r\nشهر شعبان سنهء 1290 .\r\nجناب مسيو ملينه كه از جانب دولت فرانسه به‌سمت وزير مختارى مأمور دربار دولت عليه بود در اواسط رمضان با شرايط تشريفات معموله وارد دارالخلافه گرديده روز سيم ورود به حضور باهر النور اقدس تشرف جست .\r\nنواب شعاع الدوله به حكومت همدان سرافراز آمد .\r\nنواب محمد امين ميرزا به حكومت گلپايگان و خوانسار مباهى گرديد .\r\nانجام خدمات مسطوره در ذيل به عهدهء ميرزا قهرمان امين لشكر موكول گرديد : وصول وجوه نظام از ولايات ممالك محروسه ، تصدى امر ملبوس كل قشون ، رسيدگى به امور خيام‌خانهء نظام ، محاسبات نظامى و رسيدگى به امور محاسبهء قورخانهء ممالك محروسه .\r\nحاجى ميرزا يحيى خان نايب نور را يكى از نوكرهاى او به زخم چارپاره از پا درآورد .\r\nامير علم خان حشمة الملك امير تومان كه در سيستان خدمت كرده بود به يك قبضه شمشير مرصع مكلل به الماس مفتخر گرديد .\r\n\r\n","description":"","footnote":"","page_name":" 1740 ","page_number":328},
  {"content":"\r\n\r\nفوج بهادران تبريز را علاوه بر فوج ششم اقبال جمعى محمد باقر - خان شجاع السلطنه به معزىاليه ابواب جمع فرمودند .\r\nوزارت عسكريه به اهتمام حضرت اجل اعظم شاهنشاه‌زادهء و الا نايب السلطنه امير كبير ادام الله اقباله العالى و نواب و الا حسام السلطنه و نواب و الا معين الدوله و جناب ناصر الملك و ميرزا موسى رئيس دفتر - لشكر نهايت منظم است .\r\nوزارت امور خارجه را بر عهدهء كفايت جناب حاجى ميرزا حسين - خان مشير الدوله مفوض فرمودند و دستخط مبارك دراين باب از قرار شرح ذيل شرف صدور يافت :\r\nچون وزارت امور خارجه اعظم امور دولت است انتظام آن پيوسته منظور نظر است لهذا دراين اوقات اداره و منصب وزارت امور خارجه را بر عهدهء كفايت جناب ميرزا حسين خان مشير الدوله واگذار فرموديم كه آنچه در قوهء خود داشته باشد صرف انتظام اين كار نمايد .\r\nسنهء 1290 . تخاقوىئيل .\r\nاميرزاده هوشنگ ميرزا ولد مرحوم ملك‌آرا را به ايلخانيگرى يك هزار سوار افشار و دويرن و غيره و لقب ايلخانى سرافراز فرمودند .\r\nنصر الله خان حاكم كرگان رود به منصب سرتيپى سيم و اللهيار خان حاكم اسالم به منصب سرهنگى مباهى آمد .\r\nخدمت توليت آستان ملايك پاسبان حضرت رضوى سلام الله عليه را به جناب ميرزا سعيد خان مؤتمن الملك رجوع فرمودند .\r\nعباسقلى خان سركردهء نوكر اشرفى به يك قطعه نشان سرهنگى از درجهء اول با حمايل آن سرافراز آمد .\r\nوزارت تجارت بر عهدهء جناب نصير الدوله ميرزا عبد الوهاب خان مقرر است .\r\nحكومت بروجرد به كفايت نواب و الا عز الدوله عبد الصمد ميرزا موكول است .\r\n\r\n","description":"","footnote":"","page_name":" 1741 ","page_number":329},
  {"content":"\r\n\r\nابراهيم ميرزا پسر مرحوم حاجى ابو الفتح ميرزا به نيابت حكومت بختيارى و غلامحسين ميرزا پسر مرحوم احتشام الدوله به نيابت جاپلق برقرار گرديد .\r\nميرزا عبد الغفار معلم كل علوم رياضى كه مخصوصا در علم نجوم و هيئت و هندسه تبحرى دارد به منصب منجم‌باشيگرى اعليحضرت همايون و لقب نجم الملكى و خلعت مهر طلعت همايون سرافراز شد .\r\nعبد الحسين خان ولد مرحوم خانباباخان سردار به لقب و منصب ژنرال آجودانى و اعطاى يك قطعه نشان و حمايل از درجهء دويم سرتيپى مباهى گرديد .\r\nبندهء مؤلف به لقب و منصب مقدم السفرائى سرافراز آمد .\r\nادارهء عمارات عاليات و باغات مباركات را با عملهء احتساب نيز به چاكر واگذار فرمودند و دستخط جهان مطاع مبارك از قرار شرح ذيل شرف صدور يافت :\r\nمحمد حسن خان صنيع الدوله كه برآوردهء تربيت و عنايت ماست و در مدت خدمات حضور همايون كفايت و صداقت او را آزموده‌ايم ، در هذه السنه تخاقوىئيل و ما بعدها علاوه بر خدمات سابقه از قرار تفصيل خدمات ادارهء باغات ديوانى را به عهدهء كفايت او مرجوع فرموديم : عمارت و باغ نگارستان ، عمارت و باغ لاله‌زار ، باغ وحوش‌وطيور ، عمارت و باغ ايلخانى ، عمارات و باغ سلطنت‌آباد ، عمارات و باغ اقدسيه ، عمارات و باغات نياوران ، باغ مرحومهء مهدعليا طاب ثراها در نياوران ، خيابان بزرگ نياوران ، عمارت ناهارخورى دربند ، خيابان باب همايون ، خيابان ناصريه ، كوچه‌هاى اطراف عمارت ، خيابان باغ ايلخانى ، خيابانهاى سمت دروازه شميران و جلو - خانهء اعتضاد الدوله ، عمارات و باغ كن ، باغ و عمارات دولت - آباد ، عمارت قديم و جديد جاجرود ، عمارت و باغ قصر قاجار ، عملهء احتساب تماما ، قنوات متعلقه به باغات كه در مواظبت و شروط اين خدمت چنان‌كه منظور نظر همايون است كوشيده\r\n\r\n","description":"","footnote":"","page_name":" 1742 ","page_number":330},
  {"content":"\r\n\r\nتماما را قرين انتظام و آباد نگاه دارد و حسن خدمت خود را دراين مأموريت ظاهر سازد .\r\nفى شهر ذيحجة الحرام سنه 1290 .\r\nحاجى ميرزا محسن خان وزير مختار اسلامبول به لقب نبيل معين - الملكى سرافراز شد .\r\n\r\nسوانح عمده و وقايع عظيمه‌اى كه در ظرف اين سال در تمام روى زمين و اقطار عالم اتفاق افتاد\r\n\r\nاسپانيا :\r\nشورش هواخواهان دن كارلوس قوت و امتدادى به هم رسانده و دولت تهيهء زيادى به‌جهت دفع ياغيان مىبيند ، همچنين شورش اهالى جزيرهء كوبا . استعفاى آمدهء دويم پادشاه جديد از سلطنت و رفتن پادشاه با خانوادهء خود به پرتوغال . تجديد وضع جمهورى نمودن . فتوحات دن كارلوس در اغلب نقاط .\r\n\r\nاطريش\r\nفوت امپراطريس كارولين اگوستا از اقوام امپراطور . مقرر داشتن قشون دولت اطريش را به هشتصد هزار .\r\nافتتاح اكسپوزيسيون صنايع در اول ماه مه در وين . ورود اعليحضرت امپراطور روس و نواب وليعهد اين دولت به تماشاى اكسپوزيسيون در اول ماه ژوئن و ورود علياحضرت امپراطريس آلمان در اواخر همين ماه . ورود اعليحضرت شاهنشاه ايران به وين در سى و يكم ژوئيه . ملاقات اعليحضرت امپراطور ايطاليا و اعليحضرت امپراطور - اطريش در وين . اختتام اكسپوزيسيون در دويم نوامبر .\r\nجشن سال بيست‌وپنجم جلوس اعليحضرت امپراطور را در اغلب نقاط گرفتند .\r\n\r\n","description":"","footnote":"","page_name":" 1743 ","page_number":331},
  {"content":"\r\n\r\n\r\nآلمان :\r\nورود سفراى ژاپن در برلن .\r\nشورش در فرانكفور كه استعمال حربه براى دفع شورشيان لازم شد .\r\nمسافرت اعليحضرت امپراطور به پطرزبورغ .\r\nازدواج شاهزاده لئوپولدباوير با پرنسس ژيزل دختر اعليحضرت - امپراطور اطريش .\r\nورود اعليحضرت پادشاه ايران در برلن در سلخ ماه مه .\r\nچون قسط آخر خسارت جنگ فرانسه داده شد قلعهء بلفر « 1 » را كه آخر نقاط متصرفى بود و به‌طور گروگان نگاه داشته بودند عساكر پروس خالى كرده رفتند .\r\nملاقات اعليحضرت پادشاه ايطاليا و اعليحضرت امپراطور آلمان در برلن و ملاقات اعليحضرت امپراطور آلمان با اعليحضرت امپراطور اطريش در وين .\r\nفوت ژان پادشاه ساكس .\r\n\r\nانگليس :\r\nبعضى از رجال دولت از ترقيات و پيشرفت قشون روس و فتوحات آنها در سمت خيوق متغيرند بنابراين دولت روس ژنرال شوالف آجودان مخصوص اعليحضرت امپراطور را به‌جهت اطمينان دولت انگليس به لندن مىفرستد .\r\nفوت ناپلئون سيم امپراطور سابق فرانسه در قصر اشلسهورست من توابع لندن در نهم ژانويه يك ساعت و نيم قبل از ظهر .\r\nدر افتتاح مجلس پارلمان ، لرد گرانويل وزير امور خارجه وكلاى ملت را اطمينان مىدهد كه دولت روس به هيچوجه در خيال نگاه داشتن خيوق نيست .\r\nاعليحضرت پادشاه انگلستان به تعزيت و تسليت به قصر اشلسهورست به ديدن امپراطريس اوژنى رفتند .\r\n\r\n\r\n","description":"","footnote":"\r\n( 1 ) -  Belfort \r\n","page_name":" 1744 ","page_number":332},
  {"content":"\r\n\r\nابتداى منازعه ما بين پادشاه آشانتى كه يكى از سلاطين افريقاست با دولت انگليس . ژنرال ولسنى مأمور به منازعه با پادشاه اشانتى است .\r\nفتوحات سردار مذكور درآن مملكت .\r\n\r\nايطاليا :\r\nطغيان رودخانهء پو و خرابى رسانيدن به اغلب نقاط .\r\nتأسف اغلب مردم از فوت ناپلئون سيم . توجيه كردن مردم در ميان خود تنخواهى براى ساختن مجسمهء ناپلئون سيم .\r\nورود اعليحضرت شهريار ايران در بيست‌وپنجم ژوئيه به ايطاليا .\r\n\r\nچين :\r\nخاقان چين كه طفل بود به سن بلوغ رسيده خود كفيل امور سلطنت مىشود .\r\n\r\nروس :\r\nفوت عمهء اعليحضرت امپراطور گران دوشس هلن .\r\nورود جمعى از معارف قرقيز به پطرزبورغ و تظلم نمودن از تعديات خان خيوق . بنابراين ژنرال كفمان با دوازده هزار قشون به تنبيه خان خيوق مأمور شد .\r\nورود اعليحضرت شاهنشاه ايران در شانزدهم ماه مه به حاجى طرخان .\r\nنيز ورود اعليحضرت شاهنشاه معظم در بيست‌ويكم همين‌ماه به پطرزبورغ .\r\nعساكر روس در اول تابستان از دو نقطه وارد خيوق شده شهر خيوه را متصرف گرديدند . بعد از تصرف شهر خيوق در بيست‌وپنجم ژوئيه انعقاد مصالحه ما بين سردار روس و خان خيوه شد مشروط براين كه يك قسمت از مملكت خود را به تصرف سردار روس و يك قسمت را به تصرف سردار بخارا دهد و خود را مثل ساير خوانين تركستان در تحت سلطنت روس شناسد . بعد از انعقاد اين صلح طايفهء يموت خيوقى به خان خيوق شوريدند و خان مجبور شد كه از سرداران روس استعانت جويد . انعقاد عهدنامه ما بين دولت روس و امير بخارا . كشتيرانى در رود آمو آزاد خواهد بود . كاروان تجار روس با كمال آزادى در تمام\r\n\r\n","description":"","footnote":"","page_name":" 1745 ","page_number":333},
  {"content":"\r\n\r\nخاك بخارا مىتواند تجارت كند . غربا بدون اين‌كه داراى باش‌برت « 1 » از روس باشند حق توقف در بخارا را ندارند . خريدوفروش بنده و برده ممنوع است .\r\n\r\nژاپن :\r\nمسافرت نواب گراندوك آلكسى پسر اعليحضرت امپراطور روس به اين مملكت . ميكادو عيد نوروز فرنگيها را جشن گرفته سفرائى را كه در دربار او هستند پذيرائى مىكند .\r\n\r\nسويس :\r\nفوت دوك‌دبرونزويك در شهر ژنو و بخشيدن معادل چهار كرور ايران از املاك خود را به اهالى شهر .\r\n\r\nعثمانى :\r\nنصب اسعد پاشا به صدارت و عزل محمد رشدى پاشا .\r\nورود اعليحضرت شاهنشاه ايران در هيجدهم ماه اد به اسلامبول .\r\n\r\nفرانسه :\r\nايجاد مجلس وكلاى دولت كه در زمان سلطنت رسم بوده موسوم به مجلس سنا .\r\nاستعفاى مسيو طير از رياست جمهورى و وزرائى كه تبعهء او بودند در اواخر آوريل و نصب مارشال ماك ماهون به رياست .\r\nورود اعليحضرت پادشاه ايران در دهم ماه ژوئيه به پاريس .\r\nمدت رياست مارشال ماك ماهون به هفت سال مقرر شد .\r\nمارشال بازن كه در قلعهء متس محصور بود و آن قلعه را به تصرف عساكر پروس داده بود حكم عزل او از سردارى با حكم قتل او از شوراى عسكريه صادر شد . مارشال ماك ماهون به واسطهء حق عفوى كه دارد از قتل او درگذشت ليكن مقرر شد مدت بيست سال تمام در جزيرهء سن مارگريت كه نزديك به سواحل فرانسه است محبوس باشد .\r\n\r\n\r\n","description":"","footnote":"\r\n( 1 ) - گذرنامه ( پاسپورت )  Passeport \r\n","page_name":" 1746 ","page_number":334},
  {"content":"\r\n\r\n\r\nمكزيك :\r\nلردتژادا رئيس جمهورى در افتتاح مجلس درصدد اين است كه بلكه بتواند رشتهء الفت و دوستى را كه سابقا با فرانسه داشتند محكم كند .\r\nاهالى ملت روز فوت ژوآرز رئيس سابق را روز عزا و روز تولد او را مقرر داشتند روز عيش براى تمام ملت باشد و براى اولاد و اقرباى او وظيفه قرار دادند .\r\n\r\nهلاند :\r\nابتداى منازعه ما بين اين دولت و سلطان اتچين كه در يك قسمت از جزاير سوماترا سلطنت دارد . اهالى مذهب اسلام دارند . شكست قشون هلاندى از قشون اتچين به واسطهء زخم خوردن ژنرال كلهر سردار قشون هلاندى .\r\n\r\n","description":"","footnote":"","page_name":" 1747 ","page_number":335},
  {"content":"\r\n\r\n\r\nشرح وقايع سال بيست و هشتم سلطنت اعليحضرت اقدس همايون شاهنشاه جم‌جاه خسرو صاحبقران شيد الله تعالى دعايم ملكه مطابق سنهء هزار و دويست و نود و يك هجرى تخاقوى ئيل تركى كه بعد از يك ماه تقريبا ايت‌ئيل مىشود\r\nكليهء امور و مهام دولتى و ملكى دراين سال خيرمآل به توجهات خاصهء اعليحضرت همايون مخصوص و با انتظام تمام و ترقيات كامله مقرون است .\r\nميرزا ابراهيم خان سهام الملك ملقب به سهام الدوله گرديد .\r\nميرزا سيد رضى برادر مرحوم ميرزا سيد عبد الله ناظم ميزان به منصب استيفا از درجهء سيم نايل آمد .\r\nحكمرانى دارالعباد يزد را به جناب معتمد الملك وزير مخصوص مرحمت فرمودند و حسينقلى خان ما فى وزير سابق اصفهان از جانب جناب معظم به نيابت حكومت رفت .\r\nحاجى حسين خان شهاب الملك والى خراسان به لقب جليل نظام الدوله و خطاب جنابى سرافراز آمد .\r\nميرزا جواد خان سرهنگ و رئيس تلگرافخانهء آذربايجان به منصب سرتيپى مفتخر گشت .\r\nواليگرى ايالت كردستان را ضميمهء حكمرانى كرمانشهان فرموده به نواب و الا مويد الدوله مرحمت كردند .\r\n\r\n","description":"","footnote":"","page_name":" 1748 ","page_number":336},
  {"content":"\r\n\r\nحكمرانى عراق و بروجرد را به عهدهء كفالت نواب و الا نصرة الدوله واگذار فرمودند .\r\nمهام امور دولتى راجع به وزراى سته گرديد و دستخط مبارك از قرار شرح مسطور در ذيل شرف صدور يافت .\r\n\r\nسواد دستخط مبارك\r\nاز اعضاى دولت و اعضاى مملكت شش نفر رؤساى ادارات مهمهء دولتى را كه جناب مستوفى الممالك و جناب مشير الدوله و نواب اعتضاد السلطنه وزير علوم و نواب عماد - الدوله وزير عدليه و جناب علاء الدوله وزير جنگ و جناب عضد الملك ايلخانى و خازن مهر مبارك است انتخاب فرموده وزراى مختار دربار اعظم لقب داديم و كليات امور ملكيه را كه منفردا به عهدهء هريك از آنهاست مستقلا به ذمهء اين مجلس و مجمع گذاشتيم . به اين معنى كه هيئت مجتمعهء مزبوره كه وزارت مختار دربار اعظم ناميده شده است از اين تاريخ كه شهر ربيع الاول ايت‌ئيل سنهء هزار و دويست و نود و يك هجرى است از جزء و كل امور مملكت ايران مسئوليت تكاليف اين مجمع و مجلس را كه تطبيق جمع و خرج و انتظام قشون و رفع هرگونه اختلال داخله و تعدى حكام ولايات و مباشرين ديوانى ، وصول وجوه حواله و انتقال بروات اجراى بعضى مقاصد عاليهء همايونى است جداگانه در ضمن اوراقى چند به دستخط خود مرقوم و مقرر داشته‌ايم كه من بعد فقط مهر اين مجلس كه به لفظ صحيح « وزراى دربار اعظم » است براى اتمام و نفاذ احكام كافى خواهد بود و در حوالهء بروات مهر ديگر كه مشعر به اداى وجه نقد وضع شده است در محل حواله زده مىشود . تغيير و تبديل متصديان امور را با دلايل عيب و رجحان مختار هستند و به اختيارات وافيهء خود كه بلا استثنا در امور دولت دارند در هيچ مورد و مقام وسيلهء عذرى نخواهند داشت . اين اعضاى شش‌گانه كنفس واحدة هيئت متحده دارند و در راى و رويت آنها ذره‌اى اختلاف نخواهد بود .\r\n\r\n","description":"","footnote":"","page_name":" 1749 ","page_number":337},
  {"content":"\r\n\r\nوزارت مختار دربار معنى يك قدرت و يك اثر قوى ظاهر خواهد نمود كه هيچكس تعدد وزرا را به تصور نياورده كه صورت متحده و منفرده ببينند و اين وزرا كه به اين مقام اختصاص يافته‌اند به مواحدت و معاضدت و اتفاق با يكديگر قدرتى را كه به آنها افاضه فرموده‌ايم حفظ كنند و اشكالات امور را به اين وسيله تسهيل نمايند . رئوس مسائل و امور مهمه را به ما عرض كنند . ساير كارها را كه خود قطع و فصل مىكنند ، لدى - الاقتضا به‌طور روزنامه معروض خواهند داشت . رجوع ولايات كلية به اين مجلس خواهد بود و جواب از مجلس صادر مىشود .\r\nساير وزراى دربار كه به لفظ مختار اختصاص ندارند اعضاى مجلس عمومى خواهند بود . خلاصهء اين حكم اين است كه از اين تاريخ به بعد كل امور دولت راجع به وزراى مختار سته است لاغير و اينها نفس واحده هستند و از جانب ما كمال تقويت در انتظام عمل آنها به عمل خواهد آمد و آنچه در امور دولت صلاح بدانند فورا مجرى مىداريم و احكامى كه در ترقى مملكت از طرف ما مىشود فورا بايد مجرى دارند و از اين تاريخ به بعد مسئوليت كل امور دولت به عهدهء وزراى ستهء مختار است .\r\nشهر ربيع الاول ايت‌ئيل 1291\r\nرسم تنظيمات حسنه معمول و اجراى آن به عهدهء نواب و الا اعتضاد - السلطنه موكول آمده دستخط مبارك شرف صدور يافت كه سواد آن عينا دراين محل درج مىشود :\r\nاعتضاد السلطنه ! كتابچه‌اى كه در دربار اعظم نوشته شده است از امروز به بعد شما محصل اجراى تمام فقرات و قانون آن كتابچه هستيد كه در ولايات معين فقرات كتابچهء قانون حسنه را مجرى نمائيد و نگذاريد احدى تخلف نمايد . هرگاه از شما و اهل مجلس و مأمورين ولايات اهمالى ظاهر شود مؤاخذهء سخت خواهد شد .\r\nفى شهر صفر 1291\r\n\r\n","description":"","footnote":"","page_name":" 1750 ","page_number":338},
  {"content":"\r\n\r\nجناب علاء الدوله محمد رحيم خان به وزارت جنگ سرافراز و دستخط مبارك به شرح ذيل شرف صدور يافت :\r\nمحمد رحيم خان علاء الدوله از بدايت نوكرى خود مرجع هر خدمت شده به خوبى از عهده برآمد و در هر موقع و مورد به كمال كفايت و قابليت امور محوله را آن‌طور انجام داد كه ميل خاطر ما بود . چندى رياست قشون عراق به عهدهء معزىاليه محول بود . از امروز قسمت قشون آذربايجان را هم ضميمهء ادارهء او فرموده و به موجب اين دستخط او را رياست مستقله و اختيار تامه مىدهيم . در عزل‌ونصب و رد و قبول ارباب منصب مجاز و مختار و وزير جنگ دولت ايران است و بايد خود را مستقلا به اين خدمت مكلف و مأمور دانسته در انتظام امور قشون اهتمامات مفيده مبذول دارد .\r\nشهر صفر المظفر ايت‌ئيل 1291\r\nنواب تيمور ميرزا حسام الدوله كه زياده از هشتاد سال زندگانى كرده بود به رحمت الهى پيوست .\r\nتراكمهء مرو و سالور و ساروق و آخالى را كه عزيمت تاخت‌وتاز خراسان داشتند شجاع الدوله امير حسين خان حاكم قوچان و اللهيار خان حاكم دره جز به دستورالعمل نظام الدوله والى خراسان تنبيهى به‌سزا نموده‌اند .\r\nموكب همايون در ماه جمادى الاولى عزيمت لار فرموده در روز هشتم جمادى الثانيه از لار معاودت و به قصر نياوران تشريف ورود ارزانى فرمودند .\r\nآقا رضا آجودان مخصوص به يك قطعه نشان شيروخورشيد از درجهء دويم و پانصد تومان اضافه مواجب سرافراز آمد .\r\nاعليحضرت پادشاه انگلستان يك قطعه عكس شمايل خود را كه بسيار خوب و شبيه انداخته بودند و در چهارچوب عالى نصب كرده به رسم يادگارى براى اعليحضرت شاهنشاهى دام ملكه فرستادند .\r\nمرتضى خان قاجار ملقب به شهاب الدوله شد .\r\n\r\n","description":"","footnote":"","page_name":" 1751 ","page_number":339},
  {"content":"\r\n\r\nميرزا موسى خان سرهنگ فوج سوادكوهى به يك قطعه نشان شيروخورشيد با حمايل سرهنگى سرافراز آمد .\r\nاز جانب دولت بيرمان سفارت با نامه و هدايا به دربار معدلت‌مدار آمد .\r\nنواب محمد مهدى ميرزا ولد نواب و الا مؤيد الدوله از جانب نواب معظم اليه نايب الحكومهء كردستان گرديد .\r\nروز هيجدهم رجب حكمرانى كرمانشهان و كردستان را به نواب و الا عماد الدوله مرحمت فرمودند .\r\nجناب ميرزا كاظم خان نظام الملك به وزارت عدليهء اعظم منصوب و مباهى شده دستخط مبارك از قرار شرح ذيل شرف صدور يافت .\r\nنظام الملك ! وزارت عدليهء اعظم از مهام جليل دولت و محل توجه ملاحظهء خاطر خطير است و از آنجا كه آن‌دولتخواه را در موقع خدمت كافى و صادق مىدانيم و به اقتضاى تربيت و مرحمتى كه از ما ديده است و اقدامات خود را تابع ميل و اراده عادلانهء ما نموده است اين مهم خطير را به عهدهء آن دولتخواه مرجوع مىداريم كه از روى كمال جهد و سعى اوقات شبانه‌روز خود را صرف احقاق حقوق متظلمين و حصول موجبات دعاگوئى دولت روزافزون نمايد . در امر صندوقهاى عدالت موضوعه در ولايات محروسه موافق ترتيبات چند كه فرموده‌ايم مراقبت كرده هيچيك از شرايط اين خدمت بزرگ را ترك نكند و به مزيد توجهات و مراحم ما به شكوه و شوكت اين امر بيفزايد .\r\nفى شهر رجب المرجب ايت‌ئيل 1291\r\nجناب ميرزا على خان امين الملك وزير رسايل خاصهء شريفه به اعطاى نشان تمثال بىمثال همايون مكلل به الماس سرافراز شد .\r\nميرزا موسى رئيس دفتر لشكر به منصب جليل وزير لشكرى مفتخر آمد .\r\nحسينقلى خان سرتيپ سوارهء شاهيسون قورت بيگلو به منصب سرتيپى اول مباهى گشت .\r\n\r\n","description":"","footnote":"","page_name":" 1752 ","page_number":340},
  {"content":"\r\n\r\nنواب بديع الملك ميرزا ولد نواب و الا عماد الدوله به لقب جليل حشمة السلطنه ملقب و از جانب نواب معظم اليه و الا به حكومت كردستان منصوب و سرافراز شد .\r\nجناب آقامير سيد محمد امام جمعهء اصفهان ملقب به سلطان العلماء مرحوم شد .\r\nادارهء تلگرافخانه را بلاواسطه به مخبر الدوله واگذار فرمودند و دستخط مبارك به شرح زير شرف صدور يافت :\r\nمخبر الدوله ! امر تلگراف امروز در داخلهء ايران مرجعيت كليه دارد و غالب مخابرات دولتى و مخفيات امور مملكت منوط به مكالمات تلگرافى است و با اين حال امر مزبور قابل خيلى ملاحظه و محل اهميت و دقت كامل است . محض رعايت جلالت و اهميت اين كار ، از اين تاريخ ادارهء تلگرافى دولت عليه را به مراقبت نفس نفيس و شخص خودمان گرفته از امور مختصهء دايرهء سلطنت قرار داديم و بايد وجها من الوجوه احدى مداخله به جزء و كل آن نكرده آن چاكر از طرف قرين الشرف ما مستقلا مشغول ترتيب و انتظام اين امر باشد و آن طورها كه مقصود خاطر ماست شرايط انتظام اين امر خطير را حفظ كند .\r\nفى شهر رجب المرجب 1291\r\nعبد الرسول خان نايب الحكومهء گيلان نوادهء مرحوم صدر اصفهانى به منصب سرتيپى اول سرافراز آمد .\r\nحسينقلى خان ما فى وزير يزد به لقب سعد الملكى مباهى آمد .\r\nآقا رضاى دهباشى به لقب ناظم خلوتى و به اعطاى يك قطعه نشان شيروخورشيد از درجهء سيم سرافراز گرديد .\r\nمنجمين از دولت آلمان براى ديدن گذشتن زهره از مقابل آفتاب به دارالخلافه آمده روانهء اصفهان شدند .\r\nحاجى ميرزا صفا از اجلهء عرفا در دارالخلافه مرحوم و نزديكى چشمه على ميانهء راه شاهزاده عبد العظيم مدفون شد و بقعه‌اى براى او ساختند .\r\n\r\n","description":"","footnote":"","page_name":" 1753 ","page_number":341},
  {"content":"\r\n\r\nپنجاه هزار قبضه تفنگ ابتياعى از دولت آلمان به مرور به دارالخلافه مىرسد .\r\nمجلس تنظيمات حسنه در اغلب ولايات برقرار است .\r\nدر ماه شوال اين سال دو دستخط جهان مطاع يكى به افتخار جناب اجل آقاى مستوفى الممالك و ديگرى به افتخار جناب اشرف حاجى - ميرزا حسين خان مشير الدوله شرف صدور يافت كه سواد هر دو از قرار ذيل است :\r\n\r\nسواد دستخط همايون به افتخار جناب اجل آقاى مستوفى الممالك\r\nچون نظم امور ملك و رعيت ايران و خزانه و حكام از لوازم است و شخص كافى دولتخواهى لازم است كه متصدى اين اعمال باشد لهذا حال كه نصف از سنهء ايت‌ئيل است كل امور حكام و كل ولايات ايران را بلااستثناء و امور خزانه و حواله‌جات ديوانى و غيره و غيره و غيره را به عهدهء كفايت جناب آقا موكول فرموديم كه ان شاء الله تعالى روزبروز بر نظم جميع شعبات خزانه و رعيت بيفزايد و خاطر ما را خرسند و آسوده دارد .\r\n\r\nسواد دستخط همايون به افتخار جناب اشرف حاجى ميرزا حسين خان مشير الدوله\r\nبراى انتظام كليهء امور قشون لازم شد كه يك قرار مجددى داده شود . دراين اوقات كه اواسط سنهء خيريت دليل ايت‌ئيل است كل امور قشون ايران را بدون استثناى احدى از هر طبقه سواره و پياده توپخانه و قورخانه و جبه‌خانه و ملبوس نظامى و چادر و تدارك نظام به علاوه منصب وزارت امور خارجه به عهدهء جناب حاجى ميرزا حسين خان موكول فرموده او را ملقب به سپهسالار اعظم فرموديم كه از اين دقيقه به بعد دقيقه‌اى\r\n\r\n","description":"","footnote":"","page_name":" 1754 ","page_number":342},
  {"content":"\r\n\r\nاز نظم امور قشون و غيره خود را معاف ندارد و حسن ظن ما را دربارهء خود بيفزايد .\r\nروز بيست و هشتم شوال اين سال ، چون طرح باغ عشرت‌آباد ريخته شده و ديوار دور ساخته بناى مشجر نمودن آن است بندگان اعليحضرت همايون شاهنشاهى دام ملكه تشريف‌فرماى اين باغ كه در ميان قصر قاجار و نگارستان واقع است شدند و چهار اصله درخت به‌دست مبارك خسروانه دراين باغ غرس فرمودند . ميرزا محمد حسين اديب اصفهانى كه منشى روزنامهء دولتى و در صحبت مؤلف است قطعه‌اى در تاريخ اين درختكارى عرض كرده به انعامات و مراحم ملوكانه سرافراز شد و سواد آن قطعه كه عينا در ذيل ثبت مىشود به امر همايون كتيبه شده به ديوار قصر عشرت‌آباد نصب كردند .\r\n\r\nتاريخ غرس همايونى\r\n با دست خويش خسرو در قصر عشرت‌آباد * فرمود از عنايت رأى درختكارى \r\n اى باغبان فردوس نام خوش تو رضوان * كوثر بيار كاينك شد وقت آبيارى \r\n اصلش بود عدالت فرعش بود كرامت * شاخى كه شه نشاند با دست شهريارى\r\nتا بر فلك كشد سر اين شاخ عدل امسال * يك چند زودتر باش اى ابر نوبهارى \r\n شاخ ملك‌نشان را صد بار به توان گفت * از دوحهء بهشتى از سرو جويبارى \r\n از اين شجر ثمرها بينند اهل عالم * برتر ز بختيارى بهتر ز كامكارى \r\n زودا كه عشرت‌آباد همچون سپهر گردد * هم مشرق كواكب هم مطلع درارى \r\n برجاى ميوه خورشيد آرند اين درختان * از فر شهريارى از فرط بختيارى \r\n\r\n","description":"","footnote":"","page_name":" 1755 ","page_number":343},
  {"content":"\r\n\r\n تا اصلهء كرامت بار آورد فتوت * دست ملك نشاند شاخ بزرگوارى \r\n اصل است ذات اقدس فرع‌اند جمله عالم * از اصل فرع را باد پيوسته استوارى \r\n در باغ عشرت‌آباد از يمن دست خسرو * بادا شكفته دايم گلهاى تاجدارى \r\n شعر اديب باشد در مدح شاه شاهان * چون آفتاب روشن مانند آب جارى \r\n « شاخ نشاط كى » گشت تاريخ غرس خسرو * كيخسروانشاندى شاخ اميدوارى \r\n سعى صنيع دولت ، امر خديو اعظم * بخشيد اين بنا را آذين استوارى \r\nدارالشوراى كبرى در دربار اعظم برقرار است .\r\nميرزا محمد حسين اديب اصفهانى را ملقب به فروغى فرمودند .\r\nحضرت اجل اعظم و الا ظل السلطان حكمران اصفهان و مضافات به عزم تقبيل آستان معلى به دارالخلافه آمدند .\r\nادارهء صندوقهاى عدالت ولايات را به جناب عضد الملك تفويض فرموده دستخط جهان مطاع همايون به شرح ذيل شرف صدور يافت :\r\n\r\nسواد دستخط همايون\r\nعضد الملك ! از وضع صندوق عدالت و اين همه مراقبت كه به شخص همايون خود در احقاق حق و اجراى عدل مىنمائيم هنوز قلب خود را آسوده و مطمئن نتوانسته‌ايم فرمود كه نتايج حسن نيت ما در آسايش خلق و دفع ظلم و جور صورت وقوع و وجود خارج داشته باشد . چرا كه تاكنون براى وصول عرايض متظلمين و اجراى احكام همايونى ترتيب صحيحى نبوده . [ لذا چون 
  ] آن چاكر را به امانت و دين‌دارى و\r\n\r\n","description":"","footnote":"","page_name":" 1756 ","page_number":344},
  {"content":"\r\n\r\nدولتخواهى شناخته‌ايم ، ادارهء اين خدمت بزرگ را كه متضمن رضاى حق تعالى و آسايش خاطر عدالت مظاهر ما و راه راحت بندگان خداست به عهدهء مراقبت و اهتمام آن چاكر محول مىفرمائيم [ تا 
  ] آن‌طور كه به سليقه و مقصود خاطر ما آگاهى دارد اين امر را محل خيلى اهتمام و مراقبت قرار داده حسن انتظام و ترتيب آن را موجب كمال رضا و مرحمت ما بداند .\r\nتكاليف آن چاكر آنچه درنظر بود اين است كه شرح داده مىشود و البته خود نيز شرايط لازمهء كار را بىحاجت شرح و تفسير مىداند .\r\nحاجى ميرزا حسين خان و اجزاى مجلس صندوق عدالت را نزد خود آورده مأموريت خود را به آنها معلوم دارد و ترتيباتى كه دراين امر بود با تغييرات مستحسنه برقرار كند و اسباب و اصحاب اين خدمت را در تكاليف خودشان دستور - العمل كافى بدهد .\r\nعرايضى كه از به دو استقرار صندوقهاى ولايات رسيده و بر طبق آنها احكام صادر شده و مأمورين رفته و اتمام عملها فرستادند غالب فقرات آنها صورت حتمى و قطعى ندارد و نمىتوان آنها را فيصل يافته دانست . عضد الملك از روى ثبت دفاتر اين مجلس مراجعهء نظر كرده عرايض را با احكام صادره و اتمام عملها مطابق نمايد . هرچه ناقص و غير مجرى است ثانيا بيرون‌نويس كند و به عرض ما برساند و اجرا و اهتمام آنها را به عهدهء مأمورين ولايات گذاشته انجام قطعى هر فقره را معروض دارد .\r\nسابقا مأمورين موقت از عملهء خلوت و تفنگداران و اهالى كشيكخانه به ولايات رفته بود كه بعضى معاودت و بعضى در كار مراجعت‌اند عضد الملك بايد به اعمال آنها رسيدگى و غور كند كه هريك در مأموريت خود چه قسم سلوك كرده خوب از عهده برآمده‌اند يا به خلاف تكاليف خود بدرفتارى و طمع‌كارى و خاطرخواهى كرده‌اند و نگذارد خوب و بد آنها بىمجازات بگذرند . از جمله مير مهدى خان مأمور خمسه و يك نفر ديگر آنچه\r\n\r\n","description":"","footnote":"","page_name":" 1757 ","page_number":345},
  {"content":"\r\n\r\nبه عرض رسيده خوب حركت نكرده‌اند . بايد با تحقيقات بىغرضانهء خود حقايق حالات آنها را معلوم كنند . مأموران جديد كه به حكم يك سالهء اقامت ولايات رفته‌اند آنچه به‌نظر مىرسد غالبا قابل رجوع اين نوع خدمت نبوده‌اند . عضد الملك ملاحظه كند و موافق لياقت اين مهم خطير مأمورين را جرح و تعديل نمايد و اشخاصى منتخب و مأمور كند كه حقيقت شايستهء تعهد اين خدمت باشند .\r\nدر مراكز معينهء هر مملكت و نقاط اصليهء ولايات صندوق فرستاده شده است و به قواعد مقرره بايد دو نوبت از هر محل كيف عرايض بسته برسد . حكام ولايات در فرستادن كيفها تقاعد دارند و مباشرين چاپارخانه‌ها مراقب نيستند . بايد عضد الملك قرار بدهد مأمورين ولايات هر ماه دو مرتبه كيف عرايض را به چاپار بدهند و نگذارند كيفها در محل خود آن قدر بماند كه يك دفعه عرايض چند ماهه خاطر ما را خسته كند و آنچه در ولايات خارج از خطوط چاپارخانه‌هاست موافق احكام سابقه مأموران بلد محصل باشند مصحوب قاصد و وسايل ممكنه كيف را مرتبا به خط چاپارخانه برسانند . از اين طرف هم عضد الملك كيفهاى خالى شده را بىمعطلى به محل خود اعادت دهد كه موقع آن خالى و معطل نماند و اگر كيف عريضه به قدر كفايت حاضر نباشد از نو به قدر لزوم كيف عريضه ساخته آماده داشته باشد . كيفهاى عريضه را بعد از ورود ، عضد الملك سربسته به حضور خواهد آورد . در حضور ، مهر آن برداشته شده اجمالا ملاحظه مىشود .\r\nهرچه عرايضى است كه فقط به ملاحظهء ما مخصوص است در حضور ضبط مىشود . ساير عرايض را عضد الملك به دفترخانهء عريضه‌جات خواهد برد . اولا در پشت عريضه خلاصهء عرض را طورى كه از مقصود عارض خارج نباشد يادداشت مىكند كه در عرض حضور ما كار مشكل نشود . بعد احكام صادر و عرايض مرتب به عضد الملك داده مىشود كه به موقع اجرا و ثبت و ترتيب بگذارد .\r\nآنچه از عرايض راجع به ادارات و وزارتخانه‌هاى دربارى يا اشخاصى است كه در دارالخلافه حاضرند عضد الملك با منتهى\r\n\r\n","description":"","footnote":"","page_name":" 1758 ","page_number":346},
  {"content":"\r\n\r\nدرجهء همت و مراقبت نخواهد گذاشت كه دقيقه‌اى تأخير شده در ترتيب امر خللى راه يابد . احكامى كه بر طبق مستدعيات عارضين صادر مىشود از هرگونه رسوم و خواهش معاف خواهد بود .\r\nمأمورين مختلف كه براى انجام و اجراى بعضى فقرات و مواد مخصوصه فرستاده مىشوند يابد اشخاص درست امين بىطمع باشند و تنها انجام مأموريت را درنظر بگيرند نه فوايد و عوايد مأموريت را و عضد الملك دراين نوع مأمورين هم خيلى دقيق شود و در عيب آنها خود را مسئول بداند .\r\nعرايض صندوقها غالبا طمع انعام و وظيفه و شرح دعاوى كهنه بود و مىتوان تصور كرد كه آن نوع آزادى براى صندوقها نيست كه توانند از ظلم و ستم كه مقصود بالذات بود اظهارى كنند . مأمورين ولايات در عين اين‌كه بايد معارض نظم حكومت نباشند در آزادى صندوقها مراقبت نمايند .\r\nاين فقراتى است كه درنظر بود و دراين دستخط مندرج شد . عضد الملك ساير شرايط و لوازم پيشرفت منظورات عادلانهء ما را ملاحظه كرده مجرى و مرعى دارد و اين حكم را در عداد فرايض و واجبات دينيه معدود داشته از حسن مراقبت و اهتمامات كافيهء خود خاطر ما را خرسند دارد و در عهده شناسد .\r\nفى 8 شهر ذيحجة الحرام 1291 .\r\n\r\nوقايع عظيمه و سوانح عمده كه دراين سال در تمام روى زمين و اقطار كرهء ارض اتفاق افتاد\r\n\r\nاتائونى ينگىدنيا :\r\nعدد قشون دولت را به همه جهت به بيست هزار نفر مقرر داشتند .\r\n\r\nاسپانيا :\r\nتفويض رياست دولت جمهورى اسپانيا را به مارشال سرانه . فتوحات\r\n\r\n","description":"","footnote":"","page_name":" 1759 ","page_number":347},
  {"content":"\r\n\r\nكارلوس در بيلبائو . قتل مارشال كنشا يكى از سرداران معتبر كه به دفع دن كارلوس رفته بود به ضرب گلوله . قبول نمودن مارشال سرانه رئيس - جمهورى سردارى قشون را به‌جهت دفع دن كارلوس . جمعى از معارف و بزرگان مملكت طالب سلطنت دن آلفونس پسر ايزابل ملكهء سابق مىباشند . تغيير وضع جمهورى و مسافرت مارشال سرانه به فرانسه . تمام قشون بدون استثناء دن آلفونس را به پادشاهى مىخواهند .\r\n\r\nاطريش\r\nمسافرت اعليحضرت امپراطور اطريش به پطرزبورغ و ملاقات ايشان با اعليحضرت امپراطور روس .\r\n\r\nآلمان :\r\nآمدن نواب وليعهد دولت انگليس و زوجهء ايشان به برلن .\r\nخطبهء پرنس بيزمارك در افتتاح مجلس و بر ضد جمعى از وكلاى ملت ، حرف زدن و ختم كردن نطق خود را به اين مطلب كه يكى از شرافات من اين است كه اول شخصى كه طرف نفرت تمام اهالى اروپ هست منم به واسطهء حب وطن و خدمتگزارى به دولت خود .\r\nمسافرت عليا حضرت امپراطريس اطريش به پايتخت باوير . مسافرت اعليحضرت امپراطور اطريش نيز به باوير به ملاقات صبيهء خود .\r\nعدد قشون آلمان در وقت صلح از صاحب‌منصب و تابين به چهارصد و يك هزار و ششصد و پنجاه و نه نفر مقرر گرديد .\r\nمارشال ملك « 1 » در مجلس اظهار مىكند كه فتوحات ما در مملكت فرانسه اسباب جذب قلوب ساير دول نسبت به ما نشده بلكه كينه و عداوت آنها زيادتر گرديد . اولا پنجاه سال ديگر آنچه را حالا به زور اسلحه تحصيل كرديم بايد به اعانت اسلحه حفظ كنيم .\r\nاعليحضرت امپراطور روس كه به مملكت انگليس سفر مىكردند در برلن با اعليحضرت امپراطور آلمان ملاقات نمودند . ايضا ملاقات دو امپراطور در شهر امس .\r\n\r\n\r\n","description":"","footnote":"\r\n( 1 ) -  Moltke \r\n","page_name":" 1760 ","page_number":348},
  {"content":"\r\n\r\nشخصى موسوم به كولمان به‌سمت مسيو بيزمارك طپانچه خالى كرد كه جزئى تألمى به‌دست او وارد آمد .\r\nملاقات اعليحضرت امپراطور آلمان و اعليحضرت امپراطور اطريش در ايشل . حبس كنت دارنيم سفير سابق دولت آلمان در پاريس به اتهام اين‌كه بعضى نوشتجات دولتى رسمى كه در سفارتخانهء پاريس بوده مخفى داشته است .\r\nاستعفاى موقتى پرنس بيزمارك و قبول نشدن آن .\r\n\r\nانگليس :\r\nحركت عساكر انگليس به‌سمت كوماسى پايتخت طايفهء آشانتى كه پادشاه آنجا اعلان جنگ با انگليس كرده بود در آفريقا . ازدواج نواب - دوك دادينبورگ پسر دويم اعليحضرت پادشاه انگلستان با گران دوشس - مارى صبيهء اعليحضرت امپراطور روس .\r\nقحط و غلاى سخت در بنگالهء هند و فوت چندين كرور نفس .\r\nسردار قشون انگليس شهر كوماسى را كه پايتخت آشانتى بود فتح نموده قسمتى از آن شهر را آتش زد كه كار به مصالحه انجاميد .\r\nعزل وزراى و يك و نصب وزراى تورى به رياست مسيو ديسرائلى .\r\nورود اعليحضرت امپراطور روس به لندن .\r\nدر ايالت بنگاله سى كرور نفس كه دچار قحط بودند به اعانت دولت انگليس از هلاكت خلاص شدند .\r\nيادداشت فرستادن دولت عثمانى به دول آلمان و اطريش و روس كه وجها من الوجوه حق انعقاد عهد تجارتى با ايالاتى كه در تصرف عثمانى است از قبيل افلاق بغدان و صربى و منتنگرو ندارند .\r\nفتح دارفور « 2 » از ممالك آفريق به‌دست قشون مصرى . جمعيت دارفور كه به تصرف قشون مصرى آمده ده كرور نفس است .\r\n\r\nايطاليا :\r\nجشن بزرگ گرفتن مردم به‌جهت سال بيست‌وپنجم جلوس اعليحضرت پادشاه .\r\n\r\n\r\n","description":"","footnote":"\r\n( 2 ) -  Darfour \r\n","page_name":" 1761 ","page_number":349},
  {"content":"\r\n\r\n\r\nبلژيك :\r\nپذيرائى نمودن اعليحضرت پادشاه بلژيك از اعليحضرت امپراطور روس با تشريفات لازمه وقتى كه امپراطور معظم از انگليس مراجعت مىكردند .\r\n\r\nچين :\r\nنقار و كدورت سخت ما بين اين دولت و ژاپن به‌جهت فرستادن ژاپنيها چند فروند كشتى به تسخير جزيرهء فرمز « 3 » . به واسطهء طوفانهاى سخت كه در دريا واقع شده بود در اوايل پائيز اين سال در سواحل جنوبى چين و سواحل ژاپن ابنيهء زياد و كشتى زياد حتى كشتيهاى آتشى زره‌دار غرق شد . در مسئلهء جزيرهء فرمز بين دولتين چين و ژاپن كار به مصالحه و صلح انجاميد و قشون ژاپنى جزيره را تخليه كرده رفتند .\r\n\r\nدانمارك :\r\nاستعفاى تمام وزراى اين دولت . مسافرت پادشاه به جزيرهء ايزلند « 4 » كه جشن سال هزارم الحاق اين جزيره به مملكت دانمارك گرفته شد .\r\n\r\nروس :\r\nايجاد قانون نظامى ممالك اروپ را در وضع گرفتن آحاد قشون و اجبار خدمت نظامى به تمام رعيت بدون استثنا دراين مملكت .\r\nورود نواب وليعهد انگليس و زوجهء ايشان به پطرزبورغ .\r\nفوت كنت دبرگ « 5 » سردار و حاكم لهستان .\r\nملاقات اعليحضرت امپراطور اطريش و اعليحضرت امپراطور روس در پطرزبورغ . مسافرت اعليحضرت امپراطور به آلمان و بعد به انگليس .\r\nيكى از برادرهاى خان خيوه در جزء قشون روس قبول خدمت مىكند .\r\n\r\nژاپن :\r\nپذيرائى امپراطريس زوجات سفراى كبار را كه دراين دولت بودند .\r\nفرستادن يك دسته قشون به سردارى سائىگو و تصرف جزيرهء فرمز كه جزء مملكت چين است .\r\n\r\n\r\n","description":"","footnote":"\r\n( 3 ) -  Formose \r\n( 4 ) -  Islande \r\n( 5 ) -  ComtedeBerg \r\n","page_name":" 1762 ","page_number":350},
  {"content":"\r\n\r\n\r\nعثمانى :\r\nعزل رشدى پاشاى صدر اعظم و نصب حسين عونى پاشا وزير جنگ به جاى او .\r\nورود پرنس ميلان والى سرب « 6 » به اسلامبول .\r\n\r\nفرانسه :\r\nمدت رياست مارشال ماك ماهون بدون ترديد به هفت سال مقرر شد .\r\nفرار مارشال بازن از جزيرهء سن مارگريت .\r\n\r\nهلاند :\r\nفتح كراتن يكى از قلعه‌جات اتچين به‌دست سردار هلاندى .\r\nجشن اهالى هلاند در موقع سال بيست‌وپنجم جلوس اعليحضرت پادشاه .\r\n\r\nينگىدنياى جنوبى :\r\n\r\nبرزيل :\r\nصلح حقيقى دائمى ما بين اين دولت و پاراگاى .\r\n\r\n\r\n","description":"","footnote":"\r\n( 6 ) -  Serbie \r\n","page_name":" 1763 ","page_number":351},
  {"content":"\r\n\r\n\r\nوقايع سال بيست و نهم سلطنت و تاجدارى اعليحضرت اقدس شاهنشاه جم‌جاه خسرو صاحبقران خلد الله ملكه و دولته مطابق هزار و دويست و نود و دو هجرى ايت‌ئيل تركى كه بعد از دو ماه تنگوزئيل مىشود\r\nكليه امور دولتى و مهام ملكى دراين سال خيرمآل به توجهات كاملهء بندگان اعليحضرت قدر قدرت همايون قرين انتظامات كامله مىباشد .\r\nجناب حاجى ظهير الدوله محمد ناصر خان مأمور حكمرانى و واليگرى خراسان و سيستان گرديد .\r\nحاجى سليمان خان نايب ايشيك آقاسىباشى مأمور حكومت قراجه‌داغ شد .\r\nبعضى ولايات كه سيم تلگراف ندارد ، امر اعلى شرف نفاذ يافت كه به آنها نيز سيم تلگراف كشيده شود .\r\nاحتشام الملك به منصب سرتيپى سيم سرافراز شد .\r\nحيدر خان ولد حاجى آصف الدوله به منصب سرتيپى سيم سرافراز شد .\r\nرياست مدرسهء جديد نظامى و صاحب‌منصبان اتاماژر به عهدهء ميرزا عباس خان سرتيپ و مهندس واگذار گرديد .\r\nحكمرانى دارالخلافهء ناصرى را مخصوص حضرت اجل اعظم شاهنشاه‌زادهء و الا نايب السلطنة العليه امير كبير ادام الله اقباله العالى فرمودند و دستخط مبارك به شرح ذيل شرف صدور يافت :\r\n\r\n","description":"","footnote":"","page_name":" 1764 ","page_number":352},
  {"content":"\r\n\r\n\r\nصورت دستخط جهان‌مطاع مبارك\r\nدارالخلافهء طهران كه مركز سلطنت و مقر خلافت است حاكمى عدل و مقتدر مىخواست كه تالى شخص همايون ما باشد و با آن درجه وثوق و اطمينان كه شايستهء اين امر خطير است شرايط اين خدمت را واگذار و رعايت فرمائيم فرزند كامكار نايب السلطنه اميركبير كه به اين خدمت مسبوق و محاسن مراقبتش دراين امر محل وثوق است به مصداق لقب سزاوار نيابت سلطنت و حكمرانى بيت خلافت بود دراين سال فرخنده‌فال و مابعدها حكمرانى دارالخلافه را در ضمن مشاغل سايره به عهدهء فرزند معزى اليه موكول و محول فرموديم كه به اهتمامات خود خاطر ما را كماكان آسوده و خشنود دارد .\r\nشهر صفر المظفر ايت‌ئيل 1292\r\nحاجى حسين خان نظام الدوله روز بيست و سيم محرم مرحوم شد .\r\nحضرت اجل اعظم شاهنشاه‌زادهء و الا ظل السلطان حكمران اصفهان و توابع ادام الله تعالى اقباله العالى به يك قطعه نشان اقدس مكلل به الماس درجهء اختصاص يافته از آستان همايون به محل حكمرانى خود معاودت فرمودند .\r\nوزارت دربار همايون را كه از اجلهء خدمات دولت روزافزون است به عهدهء جناب علاء الدوله موكول فرمودند .\r\nوزارت عدليهء اعظم را به جناب عضد الملك مفوض و مزيد ساير مشاغل جناب معظم فرمودند .\r\nحكمرانى عربستان و لرستان را به نواب و الا معز الدوله بهرام ميرزا واگذار فرمودند .\r\nحكمرانى فارس را به عهدهء كفايت جناب معتمد الملك موكول داشتند .\r\nحكمرانى گيلان بر عهدهء جناب ناصر الملك مقرر آمد .\r\nواليگرى يزد را به محمد خان والى سرتيپ اول مرحمت فرمودند .\r\n\r\n","description":"","footnote":"","page_name":" 1765 ","page_number":353},
  {"content":"\r\n\r\nموكب همايون تشريف‌فرماى شكراب و شهرستانك گرديد .\r\nروز بيست و يكم جمادى الثانيه موكب معلى از قصر نياوران به اردوى نظامى تشريف‌فرما شده چون انتظام اردو را به درجهء كمال ديدند روز ديگر به واسطهء تلگراف ، دستخطى خطاب به جناب مستطاب اشرف سپهسالار اعظم از قصر نياوران شرف صدور يافت كه صورت آن از قرار ذيل است :\r\n\r\nصورت دستخط جهان مطاع همايون\r\nديروز كه به اردوى نظامى آمديم به سبب تنگى وقت و گرمى هوا مقدور نشد رضامندى و مسرت خاطر خودمان را از مشاهدهء چنان ترتيب و حسن انتظام اردو و كمال جهد و اهتمام شما و صاحب‌منصبان و افراد قشون بيان كنيم . حالا به واسطهء تلگراف خشنودى قلب خود را مىگوئيم كه شما خود مستحضر شده عموم ارباب مناصب و نفرات قشون دولتى را اطلاع بدهيد .\r\nخاطر ما بىاندازه از ملاحظهء اين اردو و آن نوع نظم و ترتيب و آرامى و سلامت كه ديديم مسرور است . رضامندى و انبساط قلبى خاطر خودمان را از اهتمامات حسنه و غيرت و دولتخواهى شما شرح مىدهيم كه حقيقتا در امور دولت با يك جذبهء شوق - طبع فطرى حركت مىكنيد . ثانيا از صاحب‌منصبان كه حاضر اردو هستند و مراقب انتظام امور قشون هستند خيلى رضامندى داريم . ديگر از نفرات قشون كه با تحمل چنين گرما و حرارت فوق طاقت جز حفظ تكليف و تبعيت دقايق نظم از آنها امرى صادر نشده است . مرحمت ما را به بيانات واضح به همه القا و ابلاغ كنيد .\r\nنواب و الا عماد الدوله در نيمهء رجب داعى حق را لبيك اجابت گفت و نواب حشمة السلطنه بديع الملك ميرزا ولد آن مرحوم به حكومت كرمانشهان و كردستان سرافراز شد .\r\nوزارت گمركخانهء ممالك محروسه را به ميرزا قهرمان امين لشكر مفوض فرمودند .\r\n\r\n","description":"","footnote":"","page_name":" 1766 ","page_number":354},
  {"content":"\r\n\r\nروز هفدهم شهر شعبان به‌جهت امتحان قشون ظفرنمون و ترقيات ادارهء جنگ در صحراى دوشان تپه در حضور مبارك مشق بزرگ عمده شد . چون نهايت كامل و مطبوع بود فى الفور يك قبضه شمشير مرصع از شمشيرهاى مخصوص همايون به جناب مستطاب اشرف سپهسالار اعظم مرحمت فرمودند و دستخط مبارك حاوى شرح رضامندى شرف صدور يافت كه صورت آن از قرار ذيل است :\r\n\r\nصورت دستخط جهان مطاع مبارك\r\nجناب سپهسالار اعظم ! الحمد لله تعالى از روزى كه خدمات نظامى و قشونى را به عهدهء كفايت شما واگذار و مرحمت فرموده‌ايم روزبروز در ترقى و انتظام است و از اين جهت خاطر ما كمال مسرت را دارد . بخصوص در انعقاد اردوى تابستانى طهران كمال مراقبت در نظم و مشق و حركات قشون ديده شد و ان شاء الله اميد كلى هست كه در اندك زمان كليهء قشون به حالت اردوى طهران برسند . براى آن‌كه علامتى از رضايت خودمان لازم بود به ظهور برسانيم لهذا يك قبضه شمشير كه از شمشيرهاى مخصوص است براى شما فرستاديم و اين التفات را نشانهء كمال مرحمت ما دانسته بيش از پيش در نظم امورات محوله به خود ساعى باشيد .\r\nسنهء 1292 تنگوزئيل\r\nميرزا قهرمان امين لشكر به اعطاى نشان تمثال همايون و لقب جليل جنابى سرافراز آمده دستخط همايون به شرح ذيل شرف صدور يافت :\r\n\r\nصورت دستخط مبارك\r\nاز اوايل اين عهد همايون ، ميرزا قهرمان امين لشكر در سلك خدام دولت بوده و با نظر تربيت و مرحمت ما به مرجوعات ديوانى امتحان شده قابليت جبلى و صداقت مفطور خود را\r\n\r\n","description":"","footnote":"","page_name":" 1767 ","page_number":355},
  {"content":"\r\n\r\nوسيلهء كسب سعادات و نيل درجات كرده مراحم ملوكانه را بيشتر به خود متوجه داشت تا دراين اوقات كه به منصب وزارت گمرك دولت عليه منصوب شده براى اختصاص و افتخار معزى اليه يك قطعه نشان صورت همايون كه از امتيازات جليل اين دولت است اعطا و عنايت فرموده او را به لقب نبيل جنابى مخاطب داشتيم كه به اين مواهب و عنايات ملوكانه قرين اميدوارى و سرافرازى بوده به مدارج خدمتگزارى خود بيفزايد .\r\nشهر شعبان تنگوزئيل 1292 .\r\nموكب فرخنده موكب همايون عزيمت سفر خيريت‌اثر مازندران فرموده روز بيست‌وچهارم شعبان از اقدسيه به قريهء اوشان تشريف‌فرما شدند .\r\n\r\nشرح سفر خيريت‌اثر مازندران\r\nدوشنبه بيست و ششم شعبان ، موكب فيروزى كوكب معلى از اوشان روانهء شهرستانك گرديد .\r\nسه‌شنبه بيست‌وهفتم در اينجا اتراق شد .\r\nبيست و هشتم ، گچه‌سر و بيست و نهم ، نيز در همين منزل اقامت فرمودند .\r\nجمعه سلخ ، از گردنهء كندوان كه سرحد خاك عراق و مازندران است عبور فرموده به منزل دونا تشريف‌فرما شدند .\r\nشنبه غرهء رمضان ، منزل پول كه از دهات توابع نور است مضرب خيام گردون احتشام گرديد .\r\nروز دويم ، همين جا اقامت شد .\r\nروز سيم ، از گردنهء معروف به زانوس گذشته يورتى كه نزديك قريهء زانوس است مخيم موكب اعلى گرديد و دو روز در اينجا اتراق شد .\r\nروز ششم ، به منزل پل كه از توابع كجور است تشريف‌فرما شدند .\r\n\r\n","description":"","footnote":"","page_name":" 1768 ","page_number":356},
  {"content":"\r\n\r\nهفتم ، جلگهء كجور نزديك قريهء هزار خال محط رحال اردوى همايون گرديد و تا يازدهم در اينجا توقف شد .\r\nروز دوازدهم به منزل پل معاودت فرمودند .\r\nچهاردهم ، تشريف‌فرماى دشت نظير شدند .\r\nپانزدهم ، به مرزن‌آباد كه كنار رودخانهء چالوس است تشريف بردند و دراين‌روز درياچهء واقع در نزديكى قريهء ميرم را كه در قلهء كوهى است و دور آن از سه الى چهار هزار ذرع و آب آن فقط از چند چشمه است كه از زير مىجوشد سياحت فرمودند .\r\nشانزدهم ، به عزم پل كلارك از راه معروف به هزار چم كه چند سال قبل ساخته شده و از شهرستانك الى كنار دريا امتداد دارد عبور فرمودند .\r\nهفدهم ، منزل امروز كنار دريا نزديك دهنهء چالوس بود كه داخل دريا مىشود .\r\nهيجدهم ، همين جا اقامت شد .\r\nروز نوزدهم ، به منزل خير رودكنار حركت فرمودند .\r\nبيستم ، به صلاح الدين كلا تشريف‌فرما شدند .\r\nبيست‌ويكم ، دراين منزل اقامت شد .\r\nروز بيست‌ودويم ، به سوله‌ده و بيست‌وسيم ، به عزت‌ده و بيست‌وچهارم ، به محمودآباد تلكيه سركه جزء اهلم‌رستاق است تشريف‌فرما گرديدند .\r\nبيست‌وپنجم ، اتراق شد .\r\nبيست و ششم ، فرى كنار منزلگاه اردوى همايون گرديد .\r\nبيست و هفتم ، به مشهد سر نزول اجلال فرمودند و تا بيست و نهم اتراق شد .\r\nبيست و نهم عزيمت لارين فرمودند .\r\nسلخ شهر رمضان از لارين به فرح‌آباد تشريف‌فرما گرديدند . غرهء شوال ، در اينجا اقامت شد .\r\nدويم ، به منزل نوذرآباد و سيم ، قلعهء پلنگان كه در ابتداى شبه جزيرهء ميانكاله واقع است توقف‌گاه اردوى مبارك آمد .\r\n\r\n","description":"","footnote":"","page_name":" 1769 ","page_number":357},
  {"content":"\r\n\r\nروز چهارم ، يورت مقيمى كه در وسط شبه جزيرهء مزبوره مىباشد مضرب خيام معلى گرديد و دو روز در اينجا اقامت فرمودند .\r\nروز هفتم ، به قلعهء پلنگان معاودت فرمودند .\r\nروز هشتم ، به منزل چهارامام و نهم ، به شهر اشرف تشريف‌فرما گرديدند و دو روز دراين شهر موكب اعلى توقف داشت .\r\nروز دوازدهم ، منزل پل‌نكا « 1 » به مقدم مبارك مزين آمد .\r\nروز سيزدهم ، به شهر سارى عز وصول ارزانى فرمودند و در باغ مرحوم ملك‌آرا جايگاه موكب معلى معين گرديد و ملتزمين ركاب اعلى در حوالى باغ چادر زدند .\r\nموكب همايون تا روز هيجدهم شهر شوال در شهر سارى متوقف بود . دراين‌روز ، كوچ كرده منزل علىآباد مضرب خيام گردون احتشام گرديد .\r\nروز نوزدهم ، به شهر بارفروش نزول اجلال فرموده عمارت بحر ارم مقر حضرت گردون بسطت خسروانه گرديد و هريك از اين بلاد كه به مقدم مبارك مزين مىگرديد اهالى و اعيان و علماء تشريفات و تعظيمات ذات ملكوتى صفات مقدس را به اعلى درجه منظور نموده اظهار تشكرات وافيه از توجه موكب اعلى بدان ساحت مىنمودند . خلاصه تا روز بيست و دويم ، در بارفروش اقامت شد .\r\nروز بيست و دويم به منزل كاظم بيگى تشريف ورود بخشيدند .\r\nروز بيست و سيم ، شهر آمل به ورود مسعود مزين آمد .\r\nروز بيست‌وچهارم ، در آمل توقف شد .\r\nروز بيست‌وپنجم از آمل به منزل پرس تشريف بردند .\r\nروز بيست و ششم ، به منزل كهرود و روز بيست و هفتم در حوالى قريهء وينه كه از بلوك لاريجان است نزول اجلال فرمودند .\r\nروز بيست و هشتم ، در اينجا اتراق شد . جناب عضد الملك حكمران مازندران كه در موجبات آسايش ملتزمين ركاب اعلى و استراحت وجود مسعود همايون و انتظام امور حكمرانى خود كمال خدمتگزارى و مراقبت را به عمل آورده بود به يك ثوب سردارى ترمهء شمسه مرصع مفتخر آمد .\r\nدوشنبه بيست و نهم ، به چشمه لاى دماوند تشريف‌فرما گرديدند .\r\n\r\n\r\n","description":"","footnote":"\r\n( 1 ) - متن : نكاح .\r\n","page_name":" 1770 ","page_number":358},
  {"content":"\r\n\r\nسه‌شنبه غرهء ذيقعده ، در چشمه لاى اتراق شد .\r\nچهارشنبه دويم ، به بومهن ( بوم هند ) تشريف ورود عنايت فرمودند .\r\nپنج‌شنبه سيم ، اردو در زير پل حاجى ميرزا بيك قرار داشت . جمعه چهارم ، به قصر دوشان تپه و شنبه پنجم مقر خلافت عظمى را به مقدم بهجت‌شيم مبارك آراستند .\r\nمقارن اين ايام ، در دارالخلافه درب جديدى در خيابان ناصريه براى مدرسهء مباركهء دارالفنون ساخته شد .\r\nدارالشوراى كبرى و مجلس وزرا مجددا افتتاح شده و به نفس نفيس همايون در مجلس افتتاح تشريف‌فرما گرديده و نطقى فرمودند كه از قرار ذيل است :\r\n\r\nصورت نطق همايون\r\n« امروز خودمان به اين مجلس آمديم كه افتتاح مشورتخانهء دولت را خودمان كرده باشيم . با اين‌كه فى الحقيقه دراين مدت هم مجلس وزرا ترك نشده بود ، ليكن با آن ترتيب نتيجهء منظوره به‌نظر نمىرسيد و البته تا اين مجلس مستقلا در مقام مخصوص و حدود محفوظ نباشد و هيچ كار خارج و شخص بيرونى وارد نشود فايده نمىتوان گرفت . دراين اطاق كه از سابق به مجلس وزرا و دارالشورى اختصاص داشت هفته‌اى دو روز شنبه و سه‌شنبه مستمرا بدون تعطيل بايد مجلس شورا منعقد شود و اگر گاهى كار لازم و فورى پيش آيد در ساير ايام نيز موقة اين مجلس منعقد مىشود . امين الملك به نظم و ترتيب مجلس مراقبت كند . احكام ما را در مجلس تقرير نمايد . رأى مجلس را به عرض ما برساند . در ساير دول ، اين مجالس در كمال قوت و دوام برقرار است و بايد علاوه بر تكليف دولتى به حكم مذهب و تأكيدات شرع شريف مشاوره در امور و حفظ مجلس شورا را نظير واجبات بدانيم . البته فكرها و عقول و تصويب آراء در هر جزء كار چيزها مىبيند كه هرگز از يك عقل كامل آن\r\n\r\n","description":"","footnote":"","page_name":" 1771 ","page_number":359},
  {"content":"\r\n\r\nدرجه بينائى متصور نيست . اين همان مجلس است كه در هرجا به اصطلاحات مختلفه تسميه كرده‌اند و ما دارالشورى و مجلس وزراء مىگوئيم . اين مجلس هيچ كار جزئى و كلى را ترك نخواهد كرد و آنچه را كه حكم مىدهيم بايد تا نقطهء آخر و حد اجرا برساند و هر وقت كه مقررات و فرمايشهاى ما به مجلس فرصت و مهلت بدهد بايد خودشان در آنچه مقتضى صلاح دولت و اصلاح امور مملكت است گفتگو كنند و آراء و عقايد خود را به عرض ما برسانند . امين الملك مأمور است حدود مجلس را بر وفق فرمايش ما حفظ كند و نگذارد ساعتى امر مجلس معطل شود . روزهاى معين از صبح تا غروب مجلس با حضور تمام اعضاء برقرار خواهد بود و امين الملك از هيچيك عذر تأخير يا ترك حضور قبول نكند . اجزاء از اين‌كه حاضر است كمتر نخواهد شد ولدى الاقتضاء بر عدد اجزاء خواهيم افزود . اساس مجلس به كمال راستى و دولتخواهى و ترك هر قسم ملاحظات لغو است و بايد اين مجلس را دائمى و مستحكم و داراى حقوق و حدود معتبر دانست » .\r\nنيز دستخطى مبارك مشعر به حدود و حقوق اين مجلس خطاب به جناب امين الملك وزير رسايل خاصه شرف صدور يافت كه صورت آن از قرار ذيل است :\r\n\r\nصورت دستخط مبارك\r\nامين الملك ! انعقاد اين مجلس چنان‌كه مكرر شفاها و به نوشته حكم و مقرر شد از لوازم امور حاليهء دولت است و كمال ميل را به ترقى و انتظام آن داريم و كمال تقويت را در هر باب حاضر هستيم به عمل بياوريم . بعضى فرمايشات تازه به‌نظر آمد كه لازم شد مجددا حكم بشود در مجلس قرائت شده جزء تنظيمات و قرارداد مجلس بشود .\r\nاولا چون فرمايشات زياد و مطالب دولتى روزبروز در ازدياد است هفته‌اى دو مرتبه انعقاد مجلس را كافى نمىدانيم .\r\n\r\n","description":"","footnote":"","page_name":" 1772 ","page_number":360},
  {"content":"\r\n\r\nبايد هفته‌اى سه روز مجلس بشود : شنبه ، سه‌شنبه ، پنج‌شنبه .\r\nثانيا اهالى مجلس در گفتگو و حرف آزاد هستند هر چيزى را بايد بدون شايبهء هيچ غرضى يا بدون هيچ ترس و واهمه‌اى تقرير نمايند . فى المثل از صف نعال اگر شخصى برخيزد و بر وزراى بزرگ ايرادى وارد بياورد و بگويد تو فلان كار را نفهميده كرده‌اى به اين دليل ، نبايد آن وزير كدورتى حاصل كند . بلكه هيچ حق ندارد . بايد كارى كه مىكند جواب آن شخص را موافق قاعده يا رد نمايد يا اذعان نمايد و هريك از اجزاى مجلس آنچه در شب‌وروزهاى تعطيل در خير دولت به خاطرشان بيايد يادداشت كرده در مجلس مذاكره نمايد .\r\nثالثا آنچه آراى مجلس به يك امرى از جزئى و كلى قرار گرفت بايد به نوشته و مهر تمامى اهل مجلس باشد . اين نوع امور به پيغام يا عرض شفاهى هيچ پذيرفته نيست . حتى حكامى كه بعد از اين به ولايات تعيين مىشود يا يك نفر مميز به جائى مىرود يا يك حكمى فوق العاده و غيره صادر مىشود بايد به تصديق و رأى اهل مجلس باشد .\r\nپستخانهء ممالك محروسهء ايران دراين سال به وضع پستخانه‌هاى فرنگستان گرديد .\r\nخوجه‌قه سردار تراكمه كه با جمعيت زياد به تاخت سرحدات خراسان آمده بود خود با جمعى از همراهان او به‌دست سپاه منصور مقتول و بقية السيف متفرق شدند .\r\nجناب اللهقلى خان ايلخانى را به حكومت همدان سربلند فرمودند .\r\n\r\nوقايع و سوانح عمده‌اى كه دراين سال در تمام روى زمين و اقطار كره ارض روى نمود\r\n\r\nاتائونى ( ينگىدنيا ) :\r\nفوت ژن‌سن رئيس سابق .\r\n\r\nاسپانيا :\r\nدر جزيرهء كوبا ، ژنرال كوزا مردم را دعوت به تبعيت پادشاه جديد آلفونس مىنمايد . ورود اعليحضرت پادشاه جديد در نهم ژانويه به بندر\r\n\r\n","description":"","footnote":"","page_name":" 1773 ","page_number":361},
  {"content":"\r\n\r\nبارسلن از بنادر اسپانيا . منازعهء سخت هواخواهان دن كارلوس با عساكر پادشاه . نفاق ما بين كارليستها و تفرقه ميان آنها . فتوحات عساكر پادشاه در ممالكى كه كارليستها متصرف بودند .\r\n\r\nاطريش :\r\nمسافرت اعليحضرت امپراطور به مملكت دالماسى .\r\nملاقات اعليحضرت امپراطور با اعليحضرت پادشاه ايطاليا در شهر ونيز .\r\nملاقات والى منتنگرو با اعليحضرت امپراطور در كاتارو .\r\nافتتاح كشتيرانى در شعبه‌اى از دانوب كه به حكم امپراطور تازه حفر نموده از وسط شهر وينه عبور داده‌اند .\r\nملاقات اعليحضرت امپراطور اطريش و اعليحضرت امپراطور روس در اژر .\r\nفوت امپراطور فرديناند عموى اعليحضرت امپراطور حاليه كه از سلطنت استعفا نموده و سلطنت را به اين امپراطور تفويض كرده در بيست و نهم ژون در شهر پراگ .\r\nپناه جستن ياغيان مملكت عثمانى به خاك اطريش .\r\n\r\nآلمان :\r\nمخالفت آشكار پاپ بر ضد اين دولت . صدور احكام از رم به كشيشهاى كاتوليكى مذهب كه تمكين و اطاعت قوانين جديده كه دولت مىخواهد در قوانين مذهب ايجاد نمايد ننمايند . قدغن دولت در بيرون نبردن اسب از مملكت . پرنس بيزمارك بالصراحه در مجلس شورا مىگويد كه در مسئلهء مذهب بهتر اين است كه شخص به خالق معتقد باشد نه به مخلوق و مقصود از اين حرف كنايه به پاپ است .\r\nملاقات نواب وليعهد آلمان و پادشاه ايطاليا در شهر ناپل .\r\nدر هفتم ماه مه كشتى موسوم به سيلر « 1 » كه از هامبورگ عادة به ينگى - دنيا مىرفته و مراجعت مىكرده است و سيصد و پنجاه نفر را حامل بوده غرق مىشود و از اين جمعيت سيصد و دوازده‌نفر هلاك مىشوند .\r\n\r\n\r\n","description":"","footnote":"\r\n( 1 ) -  Sailor \r\n","page_name":" 1774 ","page_number":362},
  {"content":"\r\n\r\nملاقات اعليحضرت امپراطور آلمان و اعليحضرت امپراطور روس در برلن .\r\nملاقات اعليحضرت پادشاه سود و ملكهء اين مملكت با اعليحضرت امپراطور آلمان در برلن .\r\nملاقات آرشيدوك آلبرت سپهسالار عساكر اطريش با اعليحضرت امپراطور آلمان در امس .\r\nمسافرت نواب وليعهد دولت آلمان به مملكت اطريش .\r\nملاقات اعليحضرت امپراطور آلمان با اعليحضرت امپراطور اطريش در ايشل .\r\nكشيش شهر كلن كه بر خلاف حكم دولت رفتار نموده بود اخراج بلد مىشود .\r\nملاقات اعليحضرت امپراطور آلمان با اعليحضرت پادشاه ايطاليا در ميلان .\r\n\r\nانگليس :\r\nصد و بيست هزار نفر عمله‌جاتى كه در معدن ذغال سنگ مملكت گال كار مىكردند يك مرتبه شورش نموده تعطيل از كار مىكنند .\r\nالحاق جزاير فيجى به مملكت انگليس .\r\nوزير امور خارجه در مجلس به وكلا اطلاع مىدهد كه دول روس و آلمان و اطريش باهم متحد شده‌اند كه با ايالات سروى و افلاق بغدان « 2 » كه جزء مملكت عثمانى هستند بدون استيذان و اطلاع دولت عثمانى معاهدهء تجارتى ببندند .\r\nمأموريت يك دسته از علما به رياست كلنل بدون براى تحقيق و انكشاف علمى به مملكت چين مغربى و به مقصود نرسيدن و در اوايل ورود به خاك چين صدمهء كلى ديدن و كشته شدن جمعى از آنها و مراجعت نمودن به خاك بيرمان .\r\nنقار ما بين دولت انگليس و دولت بيرمان .\r\nعزل والى بارودا از ايالات هند به حكم دولت انگليس .\r\nرياست نواب وليعهد انگليس به مجمع فراموشخانه‌هاى آن‌دولت .\r\nمسافرت جمعى از علما و دانشمندان به قطب شمالى . در هيجدهم\r\n\r\n\r\n","description":"","footnote":"\r\n( 2 ) -  Serbie  ( سربستان )  Valachie , Moldavie \r\n","page_name":" 1775 ","page_number":363},
  {"content":"\r\n\r\nماه‌اد ، كشتى موسوم به آلبرتا كه اعليحضرت پادشاه انگلستان درآن كشتى بود و از ازبرن به پرتسموت مىآمد در عرض راه على الغفله به كشتى ميتس لتو برخورده قسمتى از آن كشتى را شكسته سه نفر را غرق مىكند .\r\nكاپيتن وب از بندر دوور انگليس به بندر كالهء فرانسه با شنا از دريا عبور كرده بيست و چهار ساعت تمام در روى آب مىماند .\r\nدر يازدهم اكتبر نواب وليعهد انگليس به قصد مسافرت هندوستان از بندر دوور حركت كرده در هشتم نوامبر وارد بندر بمبئى مىشود .\r\nابتياع دولت انگليس سهامى را كه خديو مصر در نهر مجمع البحرين سوز داشت به هشت كرور ليرهء انگليسى .\r\nدر اول دسامبر نواب وليعهد انگليس به سيلان مىرسد و در پانزدهم همين ماه به مدرس و در بيست و سيم به كلكته .\r\n\r\nايطاليا :\r\nگاريبالدى در مجلس وكلا به دولت تكليف مىكند كه رودخانهء تيبر را كه از وسط شهر رم گذشته مصبش درياست قابل كشتيرانى نمايند .\r\nبروز طبقه‌اى از فراموشخانه‌ها در رم .\r\n\r\nچين :\r\nفوت خاقان چين در دوازدهم ژانويه .\r\n\r\nروس :\r\nنقار دولت باخان خوقند . ورود عساكر روس به سردارى جنرال كفمان « 3 » به خوقند . ناصر الدين خان والى خوقند مطيع مىگردد ليكن عبد الرحمن نامى بر ضد روسها برخاسته حكم به جهاد مىكند . ژنرال اسكبلف « 4 » مأمور به تدمير عبد الرحمن شده تمام خوقند را متصرف مىشود .\r\nاگرچه روزنامه‌ها طرف صلح را دارند و از جنگ حرف نمىزنند و ليكن دولت روس شورش بعضى ايالات عثمانى را به ديدهء حقارت نمىنگرد و سهل نگرفته مخفيا به تدارك و تهيهء جنگ مىپردازد و آشكارا اعانت و رعايت زيادى به ياغيان عثمانى مىنمايند .\r\n\r\nعثمانى :\r\nياغيهاى هرزگوين جدا با قشون دولت در مجادله هستند . اهالى\r\n\r\n\r\n","description":"","footnote":"\r\n( 3 ) -  Kaufmann \r\n( 4 ) -  Skobeleu \r\n","page_name":" 1776 ","page_number":364},
  {"content":"\r\n\r\nايالات منتنگرو و سروى به آنها اعانت مىكنند . ياغيان ، شهر تربنژ « 5 » را محاصره كرده‌اند .\r\nاستعفاى اسعد پاشا از صدارت و نصب محمود پاشا .\r\nمأموريت كميسيونى از طرف دولت عثمانى با معيت قنسولهاى دول فرنگ نزد ياغيان هرزگوين براى تحقيق شكايات آنها از دولت . مأمورين بعد از ورود به شهر مستار « 6 » هر قدر رؤساى ياغيان را مىطلبند كه حاضر شده گفتگو نمايند ولى مأمورين بىنيل مقصود مراجعت مىنمايند .\r\nدر سروى وكلاى ملت به والى تكليف مىكنند كه بايد رعايت و اعانت ياغيهاى سروى را كرده به آنها حمايت نمود .\r\nدولت عثمانى اعلان به طلبكاران خود مىنمايد كه نصف طلبى كه از دولت عثمانى دارند از بابت فرع تنخواه دولت نخواهد داد .\r\nازدواج والى سرب با پرنسس ناتالى كوشك « 7 » .\r\nورود عساكر مصرى به حبشه و شكست يافتن از حبشه و مراجعت كردن آنها به مصر .\r\nشورش اهالى هرزگوين و بسنى به نهايت است و روزبروز روبه تزايد مىباشد . عزل حسين عونى پاشاى صدر اعظم و نصب اسعدپاشا به جاى او .\r\nزلزلهء سخت در ازمير و حوالى آنجا در دوازدهم ماه مه كه بيشتر از دو هزار نفر به هلاكت مىرسند .\r\n\r\nفرانسه :\r\nفوت كنت دونوزا از وزرا و از رجال معتبر فرانسه .\r\nطغيان آب رودخانه‌هاى جنوب فرانسه و خرابى رسانيدن به اغلب اماكن . دويست هزار تومان دولت از خزانه به اشخاصى كه اموال و املاكشان تلف شده است مجانا بخشش مىكند .\r\n\r\nهلاند :\r\nفتوحات قشون اين دولت در اتچين .\r\n\r\nينگى دنياى جنوبى :\r\nشهر آلبانه به واسطهء زلزله كلية خراب مىشود .\r\n\r\n\r\n","description":"","footnote":"\r\n( 5 ) -  Trebinge \r\n( 6 ) -  Mostar \r\n( 7 ) -  NataliKechko \r\n","page_name":" 1777 ","page_number":365},
  {"content":"\r\n\r\n\r\nشرح سال سىام سلطنت و تاجدارى اعليحضرت اقدس شاهنشاه جم‌جاه خسرو صاحبقران خلد الله ملكه و دولته مطابق سنهء هزار و دويست و نود و سهء هجرى تنگوزئيل تركى كه تقريبا بعد از دو ماه سيچقان‌ئيل مىشود\r\nكليهء مهام ملكى و امور دولتى دراين سال فرخنده‌فال به توجهات اعليحضرت همايون و اهتمامات اولياى دولت روزافزون قرين نظم و انتظام است .\r\nامور مملكت خراسان را از هر جهت به جناب مستطاب اشرف مشير - الدوله سپهسالار اعظم واگذار فرمودند و دستخط مبارك به شرح ذيل شرف صدور يافت :\r\n\r\nسواد دستخط جهان مطاع مبارك\r\nچون جناب سپهسالار اعظم در هر فرمايشى و خدمتى كه از جانب ما رجوع شد و مىشود كمال اهتمام را در نظم آن كار و دولتخواهى خود را به ظهور رسانيده از تاريخ اواخر سنهء تنگوزئيل و مابعدها امور مملكت خراسان و استراباد را از هر جهت به ايشان واگذار مىفرمائيم كه آنچه لازمهء كفايت و دولتخواهى است در انتظام امور سرحدات و رعيت و قشون آنجا به عمل آورده خاطر ما را آسوده دارد .\r\n\r\n","description":"","footnote":"","page_name":" 1778 ","page_number":366},
  {"content":"\r\n\r\nجناب حاجى ظهير الدوله به امر اعلى عمارتى بسيار عالى به‌جهت محل سكناى ولاة و حكمرانان خراسان در شهر مقدس بنا نموده‌اند .\r\nجشن ميلاد سعادت بنياد همايون را جناب اشرف امجد سپهسالار اعظم به اعلى درجه كمال گرفتند . در تمام ممالك محروسه نيز شرايط اين جشن و عيد مبارك به خوبى منظور و تقديم شد . تلگرافهاى دوستانه از روى كمال و داد و اتحاد از سلاطين عظيم الشأن فرنگ مبنى بر تهنيت عيد ميلاد خسروانه به حضور همايون تبليغ شد و اعليحضرت شاهنشاه نيز به اجوبهء مودت‌آميز تلگرافى با هريك از سلاطين معظم اظهار مودت و مخالصت فرمودند .\r\nچون در نوزدهم ربيع الثانى هزار و دويست و نود و دو جناب اگوستين محترم ارشوك هراكله از طرف حضرت پاپ با هدايا و نامه به حضور مبارك تشرف جست ، جواب آن‌نامه از جانب اعليحضرت شاهنشاهى بدين صورت كه عينا در ذيل مسطور مىشود تبليغ شد :\r\n\r\nصورت جوابى كه از جانب سنى الجوانب ملوكانه به حضرت پاپ مرقوم شده\r\nحضرت مسيحا خصلت ملكوتى مرتبت پاپ محترم بسيار مفخم به عنايات خداوندى مؤيد باشند . نامهء مودت علامت آن حضرت ملك‌خصلت كه از كثرت محبت نگاشته و با تحف و هداياى خيلى عزيز و گرامى كه ودايع و يادگارهاى معزز و ملاحظهء آنها همواره موجب ازدياد حالت مودت باطنى است مصحوب جناب اگوستين محترم ارشوك هراكله فرستادهء خود ارسال داشته بوديد به حضور مخالصت موفور ما و اصل گرديده براى مزيد احترام و اعتبار ، اگوستين ارشوك و نامه و هداياى آن حضرت مخصوصا همه را به حضور ملوكانهء خود پذيرفته و از حالت مخالصت و دوستى خالصانهء شما به‌طور شايسته خصوصا ياد نموده لازم شمرديم به صدور اين ملفوفهء محبت مألوفه مسرتهاى قلبيه و شعفهاى باطنيهء خودمان را از اين‌كه اظهار مودت و صفاى بىرياى شما ظاهر ساخته خاطر دوستى اثر\r\n\r\n","description":"","footnote":"","page_name":" 1779 ","page_number":367},
  {"content":"\r\n\r\nشما را مطمئن سازيم كه چنان كه مرضى طبع و خواهش نيات خالصهء شما است كما فى السابق مأمورين ملت محترمهء كاتوليك و آحاد و افراد اين ملت درنظر شفقت‌اثر ما عزيز و در نزد اولياى دولت عليهء ما ممتاز و برگزيده و محل هرگونه رعايت و مورد اعلى درجه حمايت بوده و خواهند بود . علاوه بر رعايتهاى سابقه ، بعد از ظهور اين مراودهء مطلوبه ، احكام اكيده در رعايت و حمايت و آزادى كاتوليكها در عقايد خودشان به سرافرازى حكام صادر نموديم . ما در حقيقت آحاد ملت مزبوره رعاياى دولت ايران را وديعهء آن حضرت مىدانيم و معلوم است ودايع شما را كاملا محبوب مىداريم . چرا كه شخص شما را بزرگترين مريدهاى حضرت مسيح عليه السلام و به آن درجه لازم الاحترام مىشماريم و خواهش داريم كه از صفاى قلب خودتان ما را در مقام استجابت دعوات از خاطر خود فراموش ننموده پيوسته مراودهء آن حضرت پاينده بماند .\r\nدر قصر ملوكانهء دارالخلافهء طهران . شهر ربيع‌الثانى .\r\nمجددا حضرت پاپ جوابى به حضور همايون انفاذ داشتند كه ترجمهء آن از قرار ذيل است :\r\n\r\nجواب نامه‌اى كه حضرت پاپ نگاشته‌اند\r\nبه حضور اعليحضرت پادشاه و امپراطور بسيار نامور با اقتدار ! به احترامات و ارادتى كه مىخواهيم به موجب هدايائى كه انفاذ حضور مبارك مىشود به اعليحضرت همايون ظاهر سازيم اين‌نامه را الحاق نموده تا به اين وسيله محبت و خلوص قلبى خودمان را مشهود خاطر مبارك نمائيم . اين هدايا نه به واسطهء ارزش معززاند بلكه شأن آنها به واسطهء محبتى است كه به موجب آن آنها را تقديم حضور همايون مىسازيم .\r\nبر ما واضح است كه شما پادشاه خيلى نامور و بسيار مقتدر الطاف مخصوصه و مراحم ملوكانهء خودتان را همواره شامل حال مأمورين كاتوليك و مريدهاى حضرت مسيح كه در ممالك\r\n\r\n","description":"","footnote":"","page_name":" 1780 ","page_number":368},
  {"content":"\r\n\r\nمتوقف‌اند مىفرمائيد . اين مراحم خاص نسبت به ايشان سبب گرديده كه در كمال آزادى و به منتهاى شعف دين كاتوليك را كه به آن علاقه دارند پيروى نموده مراسم آن را مجرى دارند . البته بديهى است كه هيچ چيز جز اين فقره بيشتر موجب سرور و نشاط قلب ما نمىگردد ، بخصوصه دراين اوان نامساعد كه اين همه صدمات ما را گرفتار ساخته و نيز هيچ چيز نمىتواند بهتر از صفات حقيقى همايونى شخصى شما را كه با نهايت ميل مشاهده مىنمائيم آشكار سازد . به اين لحاظ در كمال شعف و سرور ، خلوص امتنانى كه از جهت الطاف همايونى ايشان داريم مشهود نظر مبارك اعليحضرت همايونى شما مىسازيم . به سهولت مقام خلوص و ارادت ما معلوم خواهد گشت بخصوص وقتى كه تصور فرمائيد كه جميع نيكى و التفاتى كه به اهل كاتوليك ممالك شما خواه از جانب همايونى يا به واسطهء اشخاصى كه به اجراى فرمايشات اعلى اشتغال دارند بذل شده گويا دربارهء خود ما بوده است . علاوه براين ، اعليحضرت همايون شما خوب مستحضرند كه مأمورين مذهب كاتوليك و اهل كاتوليكى مذهب كه آن قدر از مراحم ملوكانهء شما به خود باليده و دراين باب در كمال تعريف به ما اظهار داشته‌اند روزبروز آنچه لازمهء جد و جهد است به عمل آورده تا به واسطهء اطاعت و انقياد كه به شخص همايونى شما لازم است خود را بيشتر لايق آن مراحم سازند و بخصوصه دينى كه ايشان پيروى دارند بر آنها تكليف گذارده كه به سلاطين روى زمين در هر بابى كه بر خلاف عظمت خداوندى نباشد اطاعت و انقياد داشته باشند و چيزى كه از براى ايشان فايده‌اش بيشتر است آن است كه در ازاى مراحم و الطاف ملوكانهء شما وفا و ارادت خود را ظاهر سازد .\r\nاجراى تكليف رياست مذهبى خود مىدانم كه جسارت ورزيده به‌طور تأكيد جميع كاتوليكهائى [ را 
  ] كه در ممالك محروسه توقف دارند به شما سپرده و استدعا نمايم كه در بذل حمايت همايونى خودشان نسبت به ايشان اعاده فرمايند . به علاوه از\r\n\r\n","description":"","footnote":"","page_name":" 1781 ","page_number":369},
  {"content":"\r\n\r\nاين‌گونه رفتار مستوجب مراحم حق تعالى گرديده ايزد تعالى وجود همايونى شما را محفوظ و ممالك وسيعتان را حراست خواهد فرمود . به اگوستين محترم ارشوك هراكله كه مأمور به دربار همايونى شماست فرموده‌ايم كه به وضع اكمل جميع خلوص و ارادت ما را به اعليحضرت همايون شما به مقام عرض درآورد .\r\nميل مفرط اين است كه او مستوجب مراحم ملوكانهء شما گرديده و در آنچه تعلق به حق تعالى و سلامتى نفوس دارد در اجراى مأموريت خود اعليحضرت همايون شما او را حامى باشند . حينى كه خلوص و ارادت خودمان را به اعليحضرت همايونى اظهار مىداريم از خداى رحمن استغاثه مىنمائيم كه مراحم خود را شامل حال شما و جميع خانوادهء سلطنت‌تان داشته طول عمر به شما كرامت كرده و ممالك شما را محافظت فرمايد و به علاوه دعاهاى گرمانهء ما آن است كه شما با ما در رشتهء محبت خداوندى متفق باشيد .\r\nدر شهر رومه در حضور سن‌ير « 1 » مورخهء 19 سپتامبر سنهء 1873 در سال 29 سلطنت مذهبى ما مرقوم گشت .\r\nحضرت اجل شاهنشاه‌زادهء و الا وليعهد گردون مهد دولت عليهء ايران ادام الله اقباله العالى احضار به دارالخلافه شده روز بيست و دويم صفر وارد دارالخلافه گرديده در باغ دولتى موسوم به باغ ايلخانى « 2 » منزل براى حضرت اجل معظم معين گرديد .\r\nعليقلى خان مخبر الدوله رئيس ادارهء تلگرافخانه به وزارت تلگراف و اعطاى لقب جنابى سرافراز شده دستخط مبارك به شرح ذيل شرف صدور يافت :\r\n\r\nسواد دستخط مبارك\r\nمخبر الدوله عليقلى خان سرتيپ اول كه به دولتخواهى و صداقت امتحانات شايسته داده و به خدمتگزارى طى درجات\r\n\r\n\r\n","description":"","footnote":"\r\n( 1 ) -  Seigneur \r\n( 2 ) - محل بانك ملى كنونى در خيابان فردوسى جنوبى .\r\n","page_name":" 1782 ","page_number":370},
  {"content":"\r\n\r\nبلند نموده اين اوقات كه در سلك وزراى دولت و از اعضاى مجلس دارالشوراى اعظم برقرار شد او را به لقب جنابى ملقب و به وزارت تلگرافى دولت عليه مخاطب فرموديم . مقرر آن كه عموم چاكران دولت روزافزون ، معزى اليه را به اين سمت شناخته درجه و مقام او را رعايت نمايند .\r\n15 صفر 1293\r\nروز دوشنبه بيست و سيم شهر صفر سه ساعت و سى و هشت دقيقه و چهل ثانيه از روز گذشته موافق زيج جديد فرنگى آفتاب عالمتاب از برج حوت به حمل تحويل نمود .\r\nحكيم الممالك پيشخدمت‌باشى سلام به حكومت بروجرد منصوب گرديد .\r\nنواب و الا ركن الدوله به حكمرانى ايالات خراسان و سيستان مفتخر گرديد .\r\nاديب الملك پيشخدمت خاصهء شريفه به حكومت قم و ساوه و زرند سرافراز آمد .\r\nحاجى ميرزا تقى وكيل الرعايا كه سابق به كدخدائى محلهء عودلاجان برقرار بود به منصب كلانترى دارالخلافه برقرار گرديد و ميرزا محمد حسين پسر معزى اليه به كدخدائى محلهء مسطوره مباهى شد .\r\nمحض ظهور عواطف خاصهء خسروانه ، دربارهء حضرت اجل اعظم شاهنشاه‌زادهء امجد اكرم وليعهد دولت عليهء ايران ادام الله اقباله العالى ، يك قبضه شمشير مرصع به جواهر ثمينه و فيروزه از شمشيرهاى خاصهء سلطنتى به‌دست مبارك همايونى به حضرت مستطاب معظم مرحمت فرمودند .\r\nحكمرانى ايالت عربستان و لرستان را به نواب و الا حشمة الدوله مفوض داشتند .\r\nامين حضور پيشخدمت خاصهء شريفه به حكومت كاشان سرافراز شد .\r\nميرزا اسد الله مستوفى اول به پيشكارى مازندران مفتخر آمد .\r\nنواب و الا معتمد الدوله فرهاد ميرزا كه به مكهء معظمه مشرف شده بودند غرهء ربيع الثانى به دارالخلافه ورود نموده به خاكپاى مبارك شرفياب و مورد مرحمت مخصوص گرديدند .\r\n\r\n","description":"","footnote":"","page_name":" 1783 ","page_number":371},
  {"content":"\r\n\r\nحاجى ميرزا محمد رضاى مستشار الملك پيشكار خراسان به يك قلمدان و دوات مرصع و خلعت همايون سرافراز آمد .\r\nحاجى ميرزا عبد الله خان علاء الملك به يك قطعه نشان تمثال بىمثال مبارك مفتخر آمد .\r\nجمعيتى از تراكمه با عاشور لنگ كه يكى از سرداران تراكمه است و ادنه نفس كه آن نيز از رؤساى تركمانان مىباشد به تاخت‌وتاز سرحدات خراسان آمده مصطفى قلى خان ميرپنج رئيس اردوى خراسان با قشون ظفرنمون سرراه بر آنها گرفته جمعى را مقتول و عاشور لنگ را كشته و ادنه نفس را با ده‌نفر سوار دستگير كرده باقى متفرق گرديدند . بعضى طوايف ديگر تراكمه را نيز سپاه نصرت همراه تنبيه كرده‌اند .\r\nحكمرانى و فرمانفرمائى مملكت فارس را مزيد ساير مشاغل جناب مستطاب اشرف سپهسالار اعظم فرمودند و دستخط مبارك از قرار شرح ذيل شرف صدور يافت :\r\n\r\nسواد دستخط جهان مطاع مبارك\r\nنظر به بعضى مقتضيات ملكيه و رعايت ازدياد امنيت و آبادى مملكت فارس چنان صلاح مىدانيم كه انتظام آن مملكت را كلية از جناب سپهسالار اعظم بخواهيم و موافق اين دستخط حكم مىشود كه از امروز قرارهائى كه لازم است براى انتظام آن مملكت و رفاهيت و آسودگى رعاياى آن و نظم سرحدات و تنبيه اشرار ايلات و غيره بدهد و اقدامات سريعانه نمايد و آن مملكت را آباد و داير كرده به هر جهت در نظم آن نواحى خوددارى ننمايد و كل حكام جزء و مباشرين آن مملكت را از اشخاص كاردان با نظم عادل عاقل معين نمايد و رعايت حقوق رعيت و انتظام امور دولتى را به هر چيز مقدم دارد . از اين تاريخ به بعد انتظام كل فارس را به هر جهت از او مىخواهيم و مسئول خواهد بود .\r\nسيچقان‌ئيل 1293\r\nوزارت معادن ممالك محروسه را مجددا بر عهدهء نواب و الا اعتضاد - السلطنه وزير علوم موكول فرمودند .\r\n\r\n","description":"","footnote":"","page_name":" 1784 ","page_number":372},
  {"content":"\r\n\r\nحضرت اجل اعظم شاهنشاه‌زادهء و الا وليعهد دولت عليهء ايران ادام - الله اقباله العالى روز چهارشنبه هفتم جمادى الاولى به اجازهء همايون عزيمت محل حكمرانى خود كه مملكت آذربايجان باشد نمودند .\r\nرياست اصطبل توپخانهء مباركه را به نواب جهانسوز ميرزا مرحمت فرمودند .\r\nيار محمد خان ايلخانى شادلو تنبيهى در سرحدات بجنورد از تراكمه نموده است .\r\nمحمد خان والى حكمران يزد به خطاب جنابى سرافراز آمد .\r\nميرزا حسينعلى طبيب از اطباى حضور همايون به لقب شيخ - الاطبائى ملقب گرديد .\r\nموكب همايون در ماه جمادى الثانيه عزيمت ييلاق لار فرمود .\r\nحكومت و فرمانفرمائى فارس را به نواب و الا معتمد الدوله واگذار فرمودند .\r\nمحمد حسن خان ولد جناب علاء الدوله وزير دربار اعظم به منصب فراشباشيگرى سرافراز شد .\r\nسيم تلگراف خراسان به مشهد مقدس وصل آمد .\r\nادارهء ملبوس و خيام‌خانهء نظام را به عهدهء مراقبت حاجى ميرزا - عبد الله خان علاء الملك موكول داشتند .\r\nدر ماه شعبان اين سال نظر به خدمات جناب اشرف امجد سپهسالار - اعظم يك ثوب سردارى مفتول دوز نظامى شمسهء مرصع از ملابس خاص تن‌پوش مبارك به ايشان مرحمت فرموده دستخط جهان مطاع مبارك شرف صدور يافت :\r\n\r\nسواد دستخط جهان‌مطاع مبارك\r\nجناب سپهسالار اعظم ! چون دراين سال از كليهء خدماتى كه به شما محول شد خاطر ما كمال خوشوقتى را دارد و در اجراى اوامر و احكام ما دقيقه‌اى خوددارى نكرده است خاصه در نظم و انعقاد اردوى نظامى ييلاقى امسال و فرستادن اردوهاى متعدده به گرگان و ساير سرحدات و به وقت و موقع رساندن آنها به محلهاى مأموريت ، لهذا يك سردارى مفتول‌دوز نظامى شمسه مرصع از ملابس خاصهء همايونى براى نشانهء التفات براى شما فرستاديم . 1293 .\r\n\r\n","description":"","footnote":"","page_name":" 1785 ","page_number":373},
  {"content":"\r\n\r\nمجلس تحقيق علاوه بر مجلس شوراى كبرى و مجلس خاص وزراء برقرار و داير گرديده و اجزاى اين مجلس از قرار ذيل مىباشد :\r\n\r\nاعضاء مجلس تحقيق دولتى\r\nنواب و الا اعتضاد السلطنه وزير علوم ،\r\nنواب و الا حسام السلطنه ،\r\nنواب و الا نصرة الدوله ،\r\nجناب حاجى ظهير الدوله ،\r\nجناب ناصر الملك ،\r\nجناب حاجى دبير الملك ،\r\nجناب حسنعلى خان ،\r\nجناب نصير الدوله ،\r\nجناب امين لشكر ،\r\nجناب مخبر الدوله ،\r\nجناب امين الملك وزير رسائل خاصه و مدير مجلس ،\r\nميرزا محمود خان منشى اسرار و كاتب مجلس .\r\nبعضى بناهاى بديع رفيع بر ابنيهء سلطنتى دارالخلافه افزوده شد .\r\nنواب و الا نصرة الدوله به حكومت ايالت مركزى كه عبارت از عراق و همدان و ملاير و تويسركان و گلپايگان و خوانسار و نهاوند و بروجرد باشد منصوب و به لقب فرمانفرمائى ملقب گرديدند و دستخط مبارك دراين باب به شرح ذيل شرف صدور يافت :\r\n\r\nسواد دستخط جهان مطاع مبارك\r\nعم اكرم نصرة الدوله كه در رجوع هر كار و تصدى هر خدمت ، رضاجوئى خاطر ما و رفاه خلق و صلاح مملكت را پيشنهاد كرده در خيرخواهى اين دولت روزافزون آن‌طور اقدامات صادقانه دارد كه مقصود خاطر معدلت مظاهر ماست\r\n\r\n","description":"","footnote":"","page_name":" 1786 ","page_number":374},
  {"content":"\r\n\r\nو به اين وسيله طى درجات و كسب مقامات نموده در هر قدم مرتبتى تازه يافته است اين اوقات كه حكمرانى ايالات مركزى عراق به عهدهء عم معزى اليه محول است به اقتضاى راى مرحمت نماى همايون او را به لقب جليل فرمانفرمائى ملقب و مخاطب فرموديم كه اين عاطفت جزيله را سرمايهء مزيد اعتبارات و ترتيبات برترى خود دانسته خدمات دولتى را به وجوه مستحسنه به تقديم برساند و مورد شمول مراحم ديگر آيد .\r\n1293 .\r\nحكمرانى ايالتين كرمانشهان و كردستان را به عهدهء نواب و الا حسام - السلطنه مفوض داشتند .\r\nروز نوزدهم شهر شوال اين سال جناب منيف افندى وزير مختار و ايلچى مخصوص دولت عثمانى كه حامل اعلان‌نامهء رسمى جلوس اعليحضرت سلطان عبد الحميد خان بر تخت سلطنت عثمانى بود به حضور مهر ظهور مبارك مشرف شد .\r\nايالات قم و كاشان و ساوه و زرند را ضميمه و مزيد مشاغل و حكمرانى حضرت اجل اعظم شاهنشاه‌زادهء و الا امير كبير نايب السلطنهء دولت عليه حكمران دارالخلافه ادام الله اقباله العالى فرمودند .\r\nوزارت عدليهء اعظم را به جناب ميرزا كاظم خان نظام الملك كه مسبوق به اين امر بود تفويض فرمودند .\r\nبندهء مؤلف به يك رشته حمايل سرخ و نشان سرتيپى سرافراز آمد .\r\nپست خط راه فارس نيز الى بندر بوشهر منسق گرديد .\r\nمجلس حافظ الصحه در دارالخلافه به رياست نواب و الا اعتضاد - السلطنه وزير علوم و معادن در كمال نظم داير است .\r\nروز بيست و سيم ذيقعدة الحرام موكب همايون عزيمت شكارگاه مسيله فرمود .\r\nچون اوايل عشر سيم ذيقعدة الحرام اين سال ، اول سال سىام سلطنت و شهريارى اعليحضرت شاهنشاه جم‌جاه بود و اين قرن سعيد با قرن صد سالهء سلطنت سلسلهء ابد پيوند قاجاريه اقتران داشت جناب اشرف امجد سپهسالار اعظم جشن قرن همايون را در چند روز و چند شب به وجه اكمل گرفته از بيستم ذيحجة الحرام شروع به ضيافتها و چراغانيها\r\n\r\n","description":"","footnote":"","page_name":" 1787 ","page_number":375},
  {"content":"\r\n\r\nو مجالس عيش و سرور و آتش‌بازى و غيره نمودند و سلاطين عظيم‌الشأن فرنگ به واسطهء تلگراف تهنيتها گفته اجوبهء مودت‌آميز از جانب اعليحضرت همايون به واسطهء تلگراف به هريك تبليغ شد .\r\nجناب مسيو زينويف وزير مختار و ايلچى مخصوص دولت روس مأمور به اقامت دربار دولت عليه كه از اول ورود به خاك ايران شرايط اعزاز و تشريفات معموله دربارهء سفراى بزرگ دول متحابه دربارهء جناب معزى اليه به وجه اكمل به عمل آمد روز شانزدهم ذيحجه وارد دارالخلافه گرديده روز هجدهم به حضور مهرظهور تشرف جست .\r\n\r\nوقايع و سوانح عمده‌اى كه دراين سال در تمام روى زمين و اقطار كرهء ارض سانح گرديده است\r\n\r\nاتائونى ( ينگىدنيا ) :\r\nدر چهارم ژوئيه كه سه‌شنبه دوازدهم جمادىالثانيه باشد جشن سال صدم آزادى اتائونى را در تمام آن مملكت گرفتند . ( مخفى نماند كه قبل از صد سال ممالك فسيح المسالك اتائونى جزء مملكت انگليس بوده و از آن تاريخ به بعد آزاد شده ، دولت مستقل بزرگى گرديده است ) .\r\nورود امپراطور برزيل در بهار اين سال به نيويورك پايتخت . مخارجى كه به شخص رئيس اتائونى مىدادند از طرف دولت ، آن مخارج را ژنرال - گران رئيس تنصيف نمود .\r\nافتتاح اكسپوزيسيون صنايع عمومى براى جميع دول و ملل روى زمين در شهر فيلادلفى در اواخر بهار .\r\n\r\nاسپانيا :\r\nتمام نقاطى كه عساكر ياغى دن كارلوس گرفته بودند قشون دولتى به حيطهء تصرف درآورد . شانزده هزار از قشون ياغى كار ليست اسلحهء خود را زمين گذاشته مطيع اعليحضرت پادشاه اسپانيا شدند . فرار دن‌كارلوس به مملكت فرانسه . ورود اعليحضرت پادشاه اسپانيا با فتح و نصرت به مادريد .\r\n\r\nاطريش\r\nمسافرت عليا حضرت امپراطريس به انگليس . ملاقات اعليحضرت\r\n\r\n","description":"","footnote":"","page_name":" 1788 ","page_number":376},
  {"content":"\r\n\r\nپادشاه يونان و ملكهء اين مملكت با اعليحضرت امپراطور دروينه . ملاقات اعليحضرت امپراطور روس با اعليحضرت امپراطور اتريش در رشتار در حالتى كه صدر اعظم دولت روس و صدر اعظم دولت اطريش كنت اندرآسى حضور داشتند . ملاقات اعليحضرت امپراطور اطريش در وينه با اعليحضرت پادشاه ساكس . ورود اعليحضرت پادشاه يونان به وينه .\r\n\r\nآلمان :\r\nمنع دولت فروش اسب را به كسانى كه مىخواهند آنها را به خارج ببرند .\r\nفوت ژنرال پوكر از معارف در برلن .\r\nطغيان آب اغلب رودخانه‌ها على الخصوص در شهر فرانكفورت و درزد « 1 » .\r\nمسافرت اعليحضرت پادشاه انگلستان به شهر باد .\r\nملاقات اعليحضرت پادشاه انگلستان و اعليحضرت امپراطور آلمان در شهر كوبورك .\r\nملاقات اعليحضرت امپراطور روس و اعليحضرت امپراطور آلمان در برلن .\r\nملاقات وزراى دول ثلاثهء روس و آلمان و اطريش ( پرنس گرچاكف ، پرنس بيزمارك ، كنت اندرآسى ) .\r\nملاقات ارشيدوك آلبرت سپهسالار اعظم دولت اطريش با اعليحضرت امپراطور آلمان و اعليحضرت امپراطور اطريش در شهر امس .\r\nمسافرت نواب وليعهد دولت ايطاليا با زوجهء خود به برلن .\r\nملاقات اعليحضرت امپراطور اطريش و اعليحضرت امپراطور آلمان در سالزبورگ .\r\nورود اعليحضرت امپراطور برزيل و امپراطريس برزيل به آلمان .\r\n\r\nانگليس :\r\nلرد دربى وزير امور خارجه مذمت از وضع سلطنت و حكمرانى دولت عثمانى مىكند .\r\nملقب شدن ديسرائيلى صدر اعظم به لقب كنت دبوكونس فلد « 2 » .\r\n\r\n\r\n","description":"","footnote":"\r\n( 1 ) -  Dresde \r\n( 2 ) -  Beaconsfield \r\n","page_name":" 1789 ","page_number":377},
  {"content":"\r\n\r\nتعدى و ظلم عثمانيها نسبت به اهالى بلغارستان با كمال نفرت در انگليس ديده مىشود .\r\nمسيو گلادستون كتابچه‌اى در مذمت دولت عثمانى انشاء مىكند .\r\nسان دادن قشون هند در دهلى با حضور نواب وليعهد .\r\nافتتاح پارلمنت با حضور شخص اعليحضرت پادشاه انگلستان . تكليف ديسرائيلى صدر اعظم به وكلا كه به القاب اعليحضرت پادشاه انگلستان امپراطريس هندوستان افزوده شود .\r\nابتياع بقيهء اسهام خديو مصر از شركت حفر نهر مجمع البحرين سوئز به واسطهء دولت انگليس . مسافرت اعليحضرت پادشاه انگلستان به آلمان و مراجعت به انگليس .\r\nمعاودت كامرون سياح معروف از آفريقا به انگليس .\r\nمراجعت نواب وليعهد از هندوستان به انگليس .\r\nفرستادن كشتيهاى جنگى انگليسى به اسلامبول به‌جهت رعايت دولت عثمانى .\r\n\r\nايطاليا :\r\nمسافرت نواب وليعهد با زوجهء خود به پطرزبورغ .\r\nورود سفراى مرغش به تورن و به حضور اعليحضرت پادشاه رفتن .\r\nاهالى ايطاليا از صدماتى كه از طرف دولت عثمانى به اهالى بلغارستان مىرسد متألم مىباشند .\r\nفوت كاردينال آن تونلى معروف صدر اعظم پاپ و برقرارى كاردينال سيمونى به جاى او .\r\nزوجهء دوك دااوست پسر دويم اعليحضرت پادشاه ايطاليا فوت مىنمايد .\r\nمسافرت اژنى امپراطريس سابق فرانسه به شهر رم .\r\n\r\nبرزيل ( از ينگى دنيا ) :\r\nمسافرت اعليحضرت امپراطور به ينگى دنياى شمالى .\r\n\r\nبلژيك :\r\nورود اعليحضرت پادشاه يونان و ملكه دراين مملكت ، نيز ورود اعليحضرت امپراطور برزيل و امپراطريس به بلژيك .\r\n\r\n","description":"","footnote":"","page_name":" 1790 ","page_number":378},
  {"content":"\r\n\r\nملاقات اعليحضرت پادشاه بلژيك و ملكه در شهر ويسباد .\r\nشورش مردم در شهر بروكسل پايتخت و در آنورس .\r\n\r\nچين :\r\nفتوحات عساكر چينى در كاشغر . گرفتن شهر ارمت‌سى را از يعقوب بيك امير كاشغر .\r\n\r\nدانمارك :\r\nمسافرت اعليحضرت پادشاه با زوجهء خود به پطرزبورغ .\r\n\r\nروس :\r\nدر دهم نوامبر اين سال كه مطابق است با جمعه بيست و دويم شوال ، خطبه‌اى اعليحضرت امپراطور در مسكو با حضور رجال دولت و اعيان و اشراف مملكت قرائت كرده آشكارا بيان مىنمايد كه اگر اجماع دول فرنگ نتوانستند قرارى در رفاهيت عيسويان رعيت عثمانى بدهند من مسلما بشخصه حاضر هستم كه كمال رعايت را به آنها بنمايم و سه روز بعد عساكر اردوهاى جنوبى مأمور توقف در ايالت ادسا گرديدند . نواب - گراندوك نيكلا برادر اعليحضرت امپراطور سردار اين اردو گرديد .\r\nاردوى مذكور عبارت از دويست و شانزده هزار پياده و چهل و نه هزار و دويست نفر سواره و ششصد و چهل و هشت عراده توپ . دويست كرور منات عجالتا از براى تدارك جنگ دولت از داخلهء مملكت استقراض نموده‌اند و مقرر شد كه از آن به بعد وجه گمرك ، زر مسكوك باشد نه پول ديگر . تمام اهالى روس از هر مملكت و هر منطقه عريضه‌ها به اعليحضرت امپراطور روس نوشته دعاى خير به اعليحضرت معظم مىنمايند كه به خيال آزادى عيسويهاى عثمانى است . در اول دسامبر كه مطابق با جمعه چهارم ذيقعدة الحرام است نواب گراندوك نيكلاى سپهسالار برادر اعليحضرت امپراطور كه سردار عساكر جنوب بود به‌سمت كشين‌يف كه معسكر اردوى روس بود حركت كرد .\r\nفوت اميرال كراب وزير بحريه در زمستان .\r\nفوت گراند دوشس مارى خواهر اعليحضرت امپراطور .\r\n\r\n","description":"","footnote":"","page_name":" 1791 ","page_number":379},
  {"content":"\r\n\r\nالحاق مملكت خوقند به متصرفات روس در تركستان و موسوم - نمودن اين ايالت را به ايالت فرغانه . فتوحات و غلبهء ژنرال اسكوبلف سردار بر طايفهء قراقرقيز .\r\n\r\nژاپن :\r\nمسافرت ميكادو پادشاه اين مملكت با سفاين جنگى به اطراف جزيرهء خود .\r\nموقوف داشتن شكنجه را نسبت به مقصرين دراين مملكت .\r\nشورش ايالات مغربى . قتل ياغيان .\r\n\r\nسود و نروج :\r\nفوت مادر اعليحضرت پادشاه در تابستان .\r\n\r\nسويس :\r\nدخل اين مملكت دراين سال هشت كرور و دويست و چهل و يك هزار و پانصد و پنجاه و دو تومان و شش هزار دينار است و خرج هشت كرور و چهارصد و بيست و هفت هزار و شصت تومان .\r\n\r\nشيلى ( ينگى دنياى جنوبى ) :\r\nبه نسوان حق داده شد كه مثل رجال آنها نيز در مجلس پارلمنت حق تعيين وكيل دارند .\r\n\r\nعثمانى :\r\nجنگ سخت دولت با ياغيان هرزگوين و بسنى « 1 » . كنت اندرآسى صدر اعظم اطريش دستورالعمل و يادداشتى براى استمالت ياغيان هرزگوين و بسنى كه به امضاى دول روس و آلمان و انگليس رسيده است به اسلامبول روانه مىسازد و اصول اين دستورالعمل و يادداشت مبنى براين بود :\r\nآزادى تام و تمام اهالى در مذهبى كه پيروى مىكنند .\r\nقانونى در وضع اخذ ماليات كه تعدى به آنها نشود .\r\nتشويق زارعين و ملاحان .\r\nيك قسمتى از ماليات معينه كه اين دو ايالت ياغيه به دولت عثمانى مىدهند همه ساله خرج خود آن ايالت شود يعنى به مصرف ساختن مدارس\r\n\r\n\r\n","description":"","footnote":"\r\n( 1 ) -  Bosnie \r\n","page_name":" 1792 ","page_number":380},
  {"content":"\r\n\r\nو راهها و مريضخانه‌ها و غيره برسد .\r\nايجاد مجلسى دراين دو ايالت مركب از عيسوى و مسلمان كه معا درآن مجلس نشسته و قرارهاى لازم براى رفاهيت رعيت بدهند .\r\nدولت عثمانى قبول اين تكاليف را مىنمايد و چهار هفته به ياغيان مهلت مىدهد كه اگر در ظرف اين مدت اسلحه بر زمين گذاشته ايليت اختيار كنند آنها را عفو كرده نيز سلطان براى خرابى كه به اهالى رسيده مقرر مىدارد كه در ظرف دو سال تخفيف كلى در ماليات آنها داده شود .\r\nملاقات ژنرال برديج حاكم دالماسى من ايالات اطريش با عالى پاشا و مختار پاشا سرداران عثمانى در شهر راگوز .\r\nياغيهاى بسنى با نهايت شدت بر ضد دولت هستند . مختار پاشا با هفده هزار قشون با ياغيهاى هرزگوين و بسنى در جنگ است .\r\nابتداى شورش در بلغارستان .\r\nاستعفاى محمود پاشاى صدر اعظم و نصب محمد رشدى پاشا به جاى او .\r\nبه‌دست‌آوردن قاتلين قنسولهاى فرانسه و آلمان كه در سالونيك بندر عثمانى مقتول شده بودند و به قتل رسانيدن آنها را در اسلامبول .\r\nخلع سلطان عبد العزيز خان از سلطنت در سىام ماه مه كه سه‌شنبه ششم شهر جمادى الاولى باشد و نصب سلطان مراد پنجم به جاى او .\r\nدر چهارم ماه ژوئن كه يك‌شنبه يازدهم جمادىالاولى باشد عبد العزيز خان شريان خود را با مقراض دريده خود را هلاك مىسازد .\r\nدر شانزدهم ژوئن كه شنبه بيست‌وچهارم جمادى الاولى باشد حسين عونى پاشاى وزير جنگ را و رشيد پاشاى وزير امور خارجه را حسن - نام چركس در خانهء مدحت پاشاى صدر اعظم به قتل رسانيد .\r\nدر حينى كه در بلغارستان و هرزگوين و بسنى قشون دولتى به اطفاى نايرهء شرارت ياغيان مشغول بودند و آن ايالات را منظم كرده ايالت سروى به بهانهء اين‌كه مىخواهند حدود و سنور خود را محفوظ از دستبرد و تخطى ياغيان يا قشون منظم دولت عثمانى نمايند عساكر زيادى حاضر مىكنند و پرنس ميلان والى سروى سردارى اين قشون را بشخصه قبول مىكند . در اول ژوئيه كه شنبه نهم جمادى الاخر باشد منتنگرو و سروى به عثمانى اعلان جنگ مىكنند . سردار عساكر سروى ژنرال چرنايف « 2 » مىباشد .\r\n\r\n\r\n","description":"","footnote":"\r\n( 2 ) -  Tchernaiev \r\n","page_name":" 1793 ","page_number":381},
  {"content":"\r\n\r\nفتوحات مختار پاشا در منتنگرو و از طرف ديگر شكست دادن قشون منتنگرو عساكر عثمانى را و حبس كردن عثمان پاشا . عساكر عثمانى به سردارى سردار اكرم عبد الكريم پاشا ورود به خاك سروستان مىنمايند . فتوحات عبد الكريم پاشا در سروى . ميانجيگرى دولت انگليس كه اسباب اصلاح ميان سروى و عثمانى را فراهم آورد .\r\nدر سى و يكم ماه او « 3 » كه دوشنبه نهم رجب باشد ، به فتواى شيخ الاسلام كه سلطان مراد خان پنجم مريض و مجنون است و قابل سلطنت و فرمانفرمائى نيست از سلطنت خلع شده ، برادر كهتر او عبد الحميد خان به جاى او منصوب گرديد . در هفتم سپتامبر كه پنج‌شنبه هيجدهم شعبان باشد سلطان عبد الحميد خان رسما جلوس به تخت سلطنت مىكند .\r\nتكليف صلح نمودن دولت انگليس دولت عثمانى را با سروى و منتنگرو با شراكت ساير دول فرنگ و جواب مبهم دادن دولت عثمانى .\r\nورود اعليحضرت امپراطور برزيل به اسلامبول .\r\nايجاد پارلمنت عثمانى مركب از صد و بيست نفر .\r\nفتوحات عبد الكريم پاشا در سروى و استمداد نمودن سروى از دولت روس . ورود صاحب‌منصب و سرباز زيادى به اسم داوطلب به مملكت سروى .\r\nبىطرفى اختيار كردن افلاق بغدان . قبول كردن دولت عثمانى يك‌مجلس كنفرانسى را كه اجزاء اين مجلس سفراى كبار دولت فرنگ باشند به‌جهت قراردادهاى جديد در داخلهء عثمانى .\r\nاستعفاى ژنرال جرنايف از سردارى عساكر سروى .\r\nدولت روس به تنهائى مطالبهء يك ضمانتى از طرف دولت عثمانى مىكند كه به وعدهء تنها اكتفا ننموده بايد ضامن شود كه قرارهاى جديدى كه مأمورين دول فرنگ خواهند گذاشت از عهده برآيد و مأمور باوجود اين‌كه اين مجلس براى او منعقد است حق حضور دراين مجلس را نداشته باشد . دولت عثمانى جدا مدحت پاشا و ادهم پاشا را از طرف خود مأمور نموده به اين مجلس مىفرستد . افتتاح مجلس كنفرانس در دوازدهم دسامبر كه سه‌شنبه بيست‌وپنجم ذيقعدة الحرام باشد بدون قبول حضور مأمورين عثمانى به رياست ژنرال اگناتيف سفير كبير روس .\r\n\r\n\r\n","description":"","footnote":"\r\n( 3 ) -  Aout \r\n","page_name":" 1794 ","page_number":382},
  {"content":"\r\n\r\nعزل رشدى پاشاى صدر اعظم و نصب مدحت پاشا به جاى او . دولت عثمانى پنج تكليف از تكاليف مجالس كنفرانس را قبول نمىكند .\r\n\r\nفرانسه :\r\nرياست مسيو گروى « 4 » به مجلس پارلمان . ورود اعليحضرت پادشاه انگلستان به بندر شربورغ و ورود به پاريس و ملاقات با مارشال ماك ماهون .\r\nورود سفراى مرغش « 5 » به پاريس .\r\n\r\nمكزيك :\r\nشورش اهالى ريوگراند به تحريك ژنرال دياز و شكست يافتن ياغيان از قشون دولت .\r\n\r\nهلاند :\r\nآزاد كردن غلام و كنيز را دولت هلاندى در جزيرهء سوماترا .\r\n\r\nينگىدنياى جنوبى :\r\nژنرال پرادو به رياست جمهور منتخب گرديد .\r\n\r\nيونان :\r\nورود اعليحضرت امپراطور برزيل دراين مملكت .\r\nمراجعت اعليحضرت پادشاه يونان بعد از گردش و سياحت تمام فرنگستان به مملكت خود .\r\nاستقراض دولت براى تدارك قشون . فرستادن چند كشتى جنگى به بندر سالونيك .\r\n\r\n\r\n","description":"","footnote":"\r\n( 4 ) -  Grevy \r\n( 5 ) - منظور مراكش است .\r\n","page_name":" 1795 ","page_number":383},
  {"content":"\r\n\r\n\r\nشرح وقايع سال سى و يكم سلطنت و تاجدارى اعليحضرت قوىشوكت شاهنشاه جم‌جاه خسرو صاحبقران زاد الله تعالى شوكته و دولته مطابق سنهء هزار و دويست و نود و چهار هجرى سيچقان‌ئيل تركى كه تقريبا بعد از دو ماه اودئيل مىشود\r\nابتداى اين سال خيرمآل محض مزيد نظم و انتظام امور دولت و رفاه و آسايش حال رعيت ، جناب اشرف امجد سپهسالار اعظم به اشارهء عليهء ملوكانه قانونى براى تعيين حدود و تكاليف حكام و رؤساى قشون كه در ولايات ممالك محروسه هستند نوشته به امضاى ملوكانه موشح و صورت آن از قرار شرحى كه در ذيل مسطور شود به ولايات انفاذ شد :\r\n\r\nصورت قرارداد و قانونى كه جناب اشرف امجد سپهسالار اعظم نوشته‌اند\r\n« اولا فى ما بين دو نفر كه هر دو به‌جهت انجام خدمت دولت معين مىشوند بايد كمال اتفاق و اتحاد بوده بوجه من الوجوه با يكديگر مخالفت نداشته باشند .\r\nثانيا حاكم هر ولايتى حق تقدم بر رئيس نظام خواهد داشت .\r\nثالثا در موقعى كه خدمت دولت اقتضا نمايد و حاكم به‌جهت دفع متمردين و يا امنيت ولايت ، سوق عسكر را به يكى از نقاط ولايات صلاح ببيند بايد مكتوبا به رئيس نظام تكليف و معلوم نمايد و رئيس نظام بايد اطاعت حاكم را دراين مرحله بدون سئوال نمايد و اگر اين حركت بدون موقع واقع شده مسئول در نزد دولت حاكم خواهد بود .\r\n\r\n","description":"","footnote":"","page_name":" 1796 ","page_number":384},
  {"content":"\r\n\r\nرابعا رشتهء اين دو اداره كلية از يكديگر موضوع و جدا است به اين معنى كه رئيس نظام به هيچ وسيله و بهانه به امورات ولايتى از قبيل ماليات و تعيين ضباط و نواب و ساير كارهائى كه بر عهدهء حاكم است نبايد مداخله نمايد و همچنين حاكم به هيچ وسيله به امورات قشونى نبايد مداخله نمايد .\r\nجميع امورات متعلقه به قشون بانفراده تعلق به رئيس نظام آن ولايت دارد .\r\nخامسا تنخواه نقد و جنسى كه در كتابچهء دستورالعمل به خرج آن ولايت آمده است تمام او را بايد بدون هيچ قسم مداخله به مأمورى كه از جانب وزارت عسكريه معين مىشود تسليم نموده و قبض آن مأمور را سند خرج خود بداند لاغير و اگر مداخلهء جزء نمايد و خود بخواهد به تنخواه نقد و جنس قشونى دخل‌وتصرفى نمايد و قبض جزء را سند خرج خود قرار بدهد در ديوان و دفتر محاسبات ابدا مقبول و مسموع نگشته و آن قدرى كه خود مداخلهء جزء نموده است حتما بدون عذر از او استرداد خواهد شد .\r\nسادسا حاكم ولايات بايد تنخواهى را كه در كتابچهء دستورالعمل ديوانى نوشته مىشود به اسم قشون و ساير مخارج و مصارف مقدم داشته و از آن قدر وجوه جمعى خود اولا تنخواه قشون را برساند و به هيچ عذرى از قبيل فاضل كتابچهء دستورالعمل يا كسر لاوصول ولايت يا استدعاى تخفيف ، تنخواه قشونى را نبايد معوق و معطل بگذارد بلكه تنخواه متعلق به قشون را مقدم داشته و از براى معاذير مستدعيات خود ساير مصارف و مخارج ولايتى را محل قرار بدهد و تنخواه قشونى را واجب الادا دانسته تخلف جايز ندارند .\r\nسابعا چنان‌كه در فصل چهارم ذكر شد - كه اين دو رشته حكومت و نظام از يكديگر كلية موضوع و جداست - بديهى است كه اجزاء و اسباب كار اين دو رشته خدمت دولت هم مختلف و جدا خواهد بود . ممكن است كه دولت به‌جهت مصالح خود رياست اين دو رشته را به شخص واحد مفوض فرمايد و انتظام اين هردو كار را از آن شخص بخواهد ليكن آن حاكم كه هر دو عمل به او رجوع شده است بايد اين دو كار را از يكديگر موضوع و جدا دانسته و اين قانون‌نامه را در مدنظر خود داشته و خدمت هريك از دو شعبه را به اجزاى خود رجوع نموده و رئوس مسايل را به مرجع هريك از دو كار رجوع و اظهار نمايد .\r\n\r\n","description":"","footnote":"","page_name":" 1797 ","page_number":385},
  {"content":"\r\n\r\nثامنا اگر از بابت بشريت اختلافى فى ما بين حاكم و رئيس نظام به وقوع برسد اين اختلاف را به هيچوجه اسباب نقاضت و عداوت فى ما بين خودشان قرار نداده در كمال ادب و انسانيت و معقوليت با يكديگر رفتار كرده مايهء اختلاف را به رؤسا و مرجعهاى خود نوشته هر قسم حكم رسيد رفع اختلاف نمايند .\r\nتاسعا اگر امرى فى ما بين اهل نظام و قشونى با اهل ولايت و رعيت اختلاف و محاجه واقع شود حاكم و رئيس نظام متفقا و مشتركا بايد رسيدگى و غوررسى نموده احقاق حق كنند .\r\nعاشرا چنان‌كه در فصل پنجم و ششم ذكر شده و تأكيد در ايصال وجوه متعلقه به قشون گرديده است اين فقره هم واضح و بديهى است مالياتى كه افراد و صاحب‌منصب نظامى بايد در جزء ماليات كل ولايات به حاكم بدهد به قدرى كه تعلق به آنها دارد حاكم بايد به رئيس نظام محل داده و تتمهء وجه متعلقه به قشون را مطابق مدلول و مندرجات در فصل پنجم و ششم كارسازى دارد » .\r\nميرزا سنگلاخ كه تقريبا يك صد و ده سال عمر كرده شب جمعه هفدهم صفر در تبريز داعى حق را لبيك اجابت گفت .\r\nعيد مولود مسعود اعليحضرت شاهنشاهى دام ملكه را جناب اشرف - امجد سپهسالار اعظم به اعلى درجهء كمال باشكوه و زينتى تمام گرفتند . در تمام بلاد ممالك محروسه نيز اين عيد سعيد با تشريفات كامله گرفته شد .\r\nبعضى استخوانهاى ماموت « 1 » را در اصفهان ميرزا تقى خان - حكيم‌باشى حضرت اجل اعظم شاهنشاه‌زادهء و الا ظل السلطان حكمران اصفهان و مضافات انكشاف كرده است .\r\nروز شانزدهم صفر در شكارگاه جاجرود پلنگى عظيم الجثه شكار شست مبارك شد .\r\nروز سه‌شنبه چهارم شهر ربيع‌الاول بعد از نه ساعت و بيست و هفت دقيقه و سى و شش ثانيه به حساب زيج جديد فرنگى از روز گذشته ، نير اعظم از\r\n\r\n\r\n","description":"","footnote":"\r\n( 1 ) - ماموت حيوانى است كه قبل از طوفان اخرى در كرهء ارض وجود داشته شبيه به فيل ولى بزرگتر اما بعد از طوفان ديگر ازين جنس حيوان وجود نيافته است ( ا ع ) .\r\n","page_name":" 1798 ","page_number":386},
  {"content":"\r\n\r\nبرج حوت به حمل تحويل كرد . سلام خاص در عمارت عاج در پيشگاه حضور همايون منعقد گرديد و روز چهارشنبه كه روز عيد نوروز است سلام عام در تالار تخت مرمر انعقاد يافت .\r\nحكمرانى مازندران را به عهدهء كفايت جناب معتمد الملك وزير مخصوص موكول داشتند . مجلسى براى تحقيق اشياء معدنى و فلزات به رياست نواب و الا اعتضاد السلطنه وزير علوم و معادن داير و برقرار گرديد .\r\nميرزا على دكتر بعد از مراجعت از سفر فرنگ كه براى تحصيل رفته بود از اطباى حضور همايون و به منصب معلمى طب مدرسهء مباركهء دارالفنون سرافراز آمد .\r\nرسيدگى به امور عربستان و لرستان را به عهدهء كفالت جناب علاء الدوله وزير ماليه و دربار اعظم موكول داشتند . نيز ادارهء گيلان را مزيد ساير مشاغل جناب معظم فرمودند و ضياء الملك به حكومت گيلان منصوب شد .\r\nحكمرانى خمسه را به نواب و الا عز الدوله عبد الصمد ميرزا واگذار فرمودند .\r\nميرزا محمد حسين پسر ميرزا جعفر وقايع‌نگار به منصب استيفا سرافراز آمد .\r\nموكب همايون پانزدهم جمادى الاولى تشريف‌فرماى ييلاق لار گرديده ولى به زودى مراجعت فرمودند .\r\nچرخ سكه و ضرابخانهء دولتى در محلى كه مشهور به كارخانهء ريسمان ريسى است به رياست جناب ميرزا على خان امين الملك وزير رسايل خاصه و مباشرت مسيو نچن نمساوى تكميل و داير مىشود .\r\nآقا محمد ابراهيم امين السلطان به لقب جنابى ملقب و از اجزاى دارالشوراى كبرى گرديد .\r\nمهام و امور دولتى را در تحت دو وزارتخانه قرار داده جناب اجل آقاى مستوفى الممالك را « وزير امور كشور » و جناب اشرف سپهسالار اعظم را « وزير امور لشكر » خواندند .\r\nاوايل شهر رجب موكب همايون مجددا عازم لار و نمارستاق شد .\r\nميرزا زكى رشتى وزير درب حرم جلالت به خطاب جنابى مفتخر آمد .\r\n\r\n","description":"","footnote":"","page_name":" 1799 ","page_number":387},
  {"content":"\r\n\r\nدر سلخ شهر رجب ، شهرستانك مضرب خيام معلى گرديد .\r\nبعد از معاودت سفراى بيرمان از دارالخلافه به آن مملكت ، ميرزا فضل الله خان كارپرداز بمبئى را مأمور به ايلچيگرى و سفير بيرمان قرار دادند . مشاراليه اين مأموريت را از روى كفايت به انجام رسانيده معاودت كرده اين اوقات عريضه‌اى از مسافرت و شرح سفارت خود به خاكپاى همايون ارسال داشت\r\nميرزا شفيع خان برادر مرحوم ميرزا جعفر خان به منصب سرهنگى توپخانه نايل گرديد .\r\nميرزا هاشم خان امين الدوله مرحوم شد .\r\nميرزا محمد خان امين خلوت ولد مرحوم ميرزا هاشم خان علاوه بر رياست تفنگداران خاصه به رياست خلوت همايون سرافراز گرديد .\r\nمسيو نيكلا سمينو از جانب مسيو ريدرر رئيس كل پستخانه‌هاى ممالك محروسه درجهء نيابت كل يافته داخل اين اداره گرديد .\r\nمجلسى از اجزاى محترمهء مسطورهء ذيل براى رسيدگى امور ديوانخانهء عدليهء اعظم به امر همايون تشكيل يافت : نواب و الا اعتضاد - السلطنه ، جناب نظام الملك ، جناب نصير الدوله ، مستشار الدوله ، ميرزا زكى نايب ، اديب الملك مدير مجلس ، ميرزا محمود وزير طهران ، حاجى ميرزا - حسين خان صدر ديوانخانه ، اعتماد الملك ، حيدر قلى خان ، بعضى اجزاى ديگر .\r\nدر ماه رمضان اين سال ، تكيهء دولتى محل و جايگاه تعزيه‌دارى و استماع مواعظ است و در غرفات آن جواهرفروشان دارالخلافه و تجار و ارباب صناعت و محترفه منزل نموده به كسب و حرفهء خود مشغولند .\r\nنصر الله خان نصر الملك سرتيپ اول به يك قطعه نشان تمثال همايون سرافراز گرديد .\r\nميرزا شيخعلى جناب منصب نيابت نظام العلماء يافت .\r\nنواب و الا جهانسوز ميرزاى امير تومان حكمران استراباد به اعطاى نشان تمثال بىمثال همايون سرافراز آمد .\r\nحسينعلى خان ولد جناب علاء الدوله به منصب غلام پيشخدمت - باشيگرى مباهى گرديد .\r\n\r\n","description":"","footnote":"","page_name":" 1800 ","page_number":388},
  {"content":"\r\n\r\nكميسيونى به رياست نواب و الا اعتضاد السلطنه وزير علوم و معادن برقرار گرديد كه اجزاى آن امتعه و اقمشه و اجناس لايقهء ايران را به‌جهت اكسپوزيسيونى كه در سال آينده در دارالملك پاريس افتتاح مىيابد جمع‌آورى و حاضر نمايند و ميرزا جواد خان كه مأمور حمل اين امتعه به پاريس مىباشد به منصب سرتيپى دويم مفتخر گرديد .\r\nميرزا محمدعلى ناظم پستخانه به اعطاى يك رشته حمايل و نشان از درجهء سرهنگى نايل آمد .\r\nبعضى از تراكمهء ساروق كه به خاك خراسان به تاخت‌وتاز آمده بودند مصطفى قلى خان ميرپنج رئيس نظام خراسان آنها را تدميرى بسزا نموده است .\r\nمهام حكمرانى خراسان و سيستان و استراباد را مزيد مشاغل جناب مستطاب اشرف سپهسالار اعظم فرمودند .\r\nمحمد على خان امين السلطنه جامه‌دار خاص به اعطاى يك قطعه نشان و حمايل سرخ از درجهء دوم سرتيپى سرافراز آمد .\r\nميرزا اسد الله خان جنرال قنسول دولت عليه مقيم تفليس به اعطاى نشان و حمايل سرتيپى اول مباهى گشت .\r\n\r\nسوانح و وقايع عمده‌اى كه دراين سال در تمام روى زمين و اقطار كرهء ارض واقع گرديده است\r\n\r\nاتائونى ( ينگىدنيا و ينگىدنياى شمالى ) :\r\nدر بهار اين سال ، ريشاردهاى « 1 » به رياست جمهورى برقرار و ژنرال گران از اين عمل خلع گرديد . سالى پنجاه هزار دلار به رئيس جديد مواجب و مرسوم داده مىشود ( هريك دلار معادل است با پنج قران پول ايران ) .\r\nپيغمبر طايفهء مرمن « 2 » كه مذهبى است جديد الاحداث و ژهن نام پيغمبر مزبور است « 3 » به حكم دولت به قتل مىرسد .\r\n\r\n\r\n","description":"","footnote":"\r\n( 1 ) -  Hayes ( Ru therfordBirchard - ) \r\n( 2 ) -  Mormon  ( از فرق مسيحى در آمريكا )\r\n( 3 ) - پيغمبر مورمونها ژوزف اسميت  Josephsmith  بوده .\r\n","page_name":" 1801 ","page_number":389},
  {"content":"\r\n\r\nتمام قشون اتائونى برى و بحرى بيست و پنج هزار است .\r\nمسافرت رئيس سابق ژنرال گران به‌سمت فرنگ و ورود او به ليورپول بندر انگليس .\r\nشكست عساكر دولتى از طايفهء سيوكس كه از وحشيهاى قديم ينگى - دنيا مىباشند .\r\n\r\nاسپانيا :\r\nهواخواهان دن كارلوس كه به خارجه فرار كرده بودند به حكم اعليحضرت پادشاه به اوطان خود برمىگردد .\r\nتمام ياغيهاى جزيرهء كوبا مطيع و منقاد دولت شدند .\r\n\r\nاطريش\r\nملاقات پرنس بيزمارك صدر اعظم آلمان و كنت اندرآسى صدر اعظم اطريش در شهر سالسبورگ .\r\n\r\nآلمان :\r\nگرفتن اعليحضرت امپراطور جشنى در موقع سال هفتادم داخل شدن ايشان به خدمت قشونى و سال هشتادم عمر اعليحضرت معظم .\r\nپرنس بيزمارك به واسطهء علت مزاج موقة چندى از كار كناره مىجويد .\r\nملاقات اعليحضرت امپراطور آلمان با اعليحضرت امپراطور اطريش در شهر ايشل .\r\n\r\nانگليس :\r\nورود سفراى چين به لندن .\r\nگفتگوى سخت در مجلس پارلمان در مسائلى كه راجع به عثمانى است . الحاق جمهورى ترانس وال « 4 » افريق قريب به رأس اميد به متصرفات انگليس درآن ناحيه .\r\nسفاين جنگى انگليس ورود به خليج بزيكا نزديكى اسلامبول مىكنند .\r\n\r\n\r\n","description":"","footnote":"\r\n( 4 ) -  Transwaal \r\n","page_name":" 1802 ","page_number":390},
  {"content":"\r\n\r\n\r\nايطاليا :\r\nپى نهم پاپ جشن سال پنجاهم سلطنت روحانى و جسمانى خود را مىگيرد .\r\n\r\nبرزيل ( از ينگى دنياى جنوبى ) :\r\nبه واسطهء خشكسالى و نيامدن باران در ايالات شمال مردم به بليهء قحطى مبتلا مىشوند .\r\n\r\nپرتوغال :\r\nبىطرفى اين دولت در جنگ روس و عثمانى .\r\n\r\nچين :\r\nفوت وليعهد در سن بيست و هشت سالگى .\r\n\r\nروس :\r\nصدر اعظم اين دولت پرنس گرچاكف به دول آلمان و اطريش و فرانسه و ايطاليا يادداشتى مىفرستد كه دولت عثمانى به هيچوجه تكاليف دولت روس را در مسائلى كه راجع به رفاهيت عيسويان آن مملكت است قبول ننموده و به اين جهت دولت روس در تهيهء قشون است . آمدن اعليحضرت امپراطور به كشينو « 5 » به اتفاق نواب وليعهد و سان ديدن قشون و در آنجا اعلان جنگ‌كردن به عثمانى . شارژدافر عثمانى با تمام اجزاى سفارت خود از پطر به‌سمت مملكت خود حركت مىكنند .\r\nاعليحضرت امپراطور با نواب وليعهد بشخصه در عساكر روس كه به خاك عثمانى ورود مىكنند حاضر هستند .\r\n\r\nژاپن :\r\nايجاد راه آهن جديد و افتتاح آن با حضور پادشاه از ازاكابه - كيتو « 6 » .\r\n\r\nعثمانى :\r\nسردارى سليمان پاشا به جاى مختار پاشا در هرزگوين .\r\nصفوت پاشا در مجلس وكلا از طرف سلطان اظهار مىدارد كه تكاليف مجلس كنفرانس دول را كه در اسلامبول منعقد شده بود چون به شأن و\r\n\r\n\r\n","description":"","footnote":"\r\n( 5 ) -  Kichinev \r\n( 6 ) -  Kyoto , osaka \r\n","page_name":" 1803 ","page_number":391},
  {"content":"\r\n\r\nشوكت عثمانى خللى وارد مىآورد اعليحضرت سلطان قبول نكرده رد نموده‌اند . مجلس وكلاى دولت عثمانى تماما تكاليف مجلس كنفرانس دول فرنگ را رد كردند . رفتن مأمورين دول كه در مجلس كنفرانس حاضر شده بودند از اسلامبول .\r\nعزل مدحت پاشا از صدارت و نصب ادهم پاشا به جاى او .\r\nانعقاد مصالحه ما بين سروستان و عثمانى . سردارى كل سفاين جنگى عثمانى به هبر پاشا « 7 » نام كه اصلا انگليسى است تفويض شد .\r\nشارژدافر روس با اتباع سفارت بيرق خوابانيده از اسلامبول خارج شدند . در بيست‌وچهارم آوريل مطابق سه‌شنبه دهم ربيع الثانى عساكر روس و ورود به سرحد عثمانى نمودند . ايالت افلاق بغدان به قشون روس اجازه مىدهد كه از مملكت او عبور نموده به خاك عثمانى بروند . والى افلاق بغدان پرنس شارل سردارى عساكر خود را قبول كرده بر ضد عثمانى برمىخيزد . تصرف عساكر عثمانى ، سخم « 8 » قلعه را از بنادر روس در هفدهم مه مطابق پنج‌شنبه سيم جمادىالاولى . شهر اردهان را روس متصرف شد . شيخ الاسلام فتواى جهاد مىدهد . در چهارم ژوئن مطابق دوشنبه بيست و يكم جمادى الاولى عساكر روس شهر قارص را محاصره مىكنند . در بيست و دويم همان ماه عساكر روس از رود دانوب عبور مىنمايند . ورود عساكر روس در سمت اروپ به پترنوا خاك عثمانى .\r\nپيشقراول قشون روس به سردارى ژنرال گوركو « 9 » از كوه بالخان عبور مىكند . شهر نيكپلى « 10 » به تصرف عساكر روس درمىآيد . شكست اردوى نهم روس به‌دست عثمان پاشا سردار عثمانى . محمد على پاشا به جاى عبد الكريم پاشا سپهسالار كل عساكر عثمانى در سمت اروپ مىشود .\r\nعثمان پاشا در پلونا « 11 » محصور شده در حملهء اول عساكر روس به آن نقطه ده هزار نفر قشون روس كشته مىشود . شكستى به ژنرال گوركو در حالى قازان لق‌رو مىدهد . سليمان پاشا در يك حمله با روسها به‌جهت به چنگ آوردن درهء شيپكا دو هزار نفر به كشتن مىدهد . عساكر افلاق بغدان با عساكر روس متحد شده در محاصرهء پلونا جدا مشغولند و سردارى\r\n\r\n\r\n","description":"","footnote":"\r\n( 7 ) -  Hubert \r\n( 8 ) -  Sokhom \r\n( 9 ) -  Gourko \r\n( 10 ) -  Nicopoli \r\n( 11 ) -  Plevna \r\n","page_name":" 1804 ","page_number":392},
  {"content":"\r\n\r\nاين دسته قشون با پرنس شارل حاكم افلاق بغدان است . لف‌چا به تصرف روس درآمد . در حملهء دويم عساكر روس و افلاق بغدان به پلونا بيست هزار نفر از عساكر روس كشته مىشود . شكست مختار پاشا در الشكرد و خود را به قلعهء قارص انداختن\r\nدر هيجدهم نوامبر مطابق يك‌شنبه يازدهم ذيقعدةالحرام قلعهء قارص به تصرف قشون روس درآمد و عساكر روس به‌سمت ارزنة الروم حركت كردند . در دهم دسامبر مطابق دوشنبه چهارم ذيحجة الحرام عثمان پاشا با قشون ابوابجمعى خود در پلونا تسليم عساكر روس مىشود . و در همان وقت ايالت سرب باوجود عقد مصالحه با دولت عثمانى نقض عهد نموده با قشون روس متفق مىشود .\r\nباوجود سرماى سخت و برف زياد عساكر روس از چند نقطهء كوه بالخان عبور مىكند .\r\n\r\nفرانسه :\r\nرياست مسيو گروى به مجلس وكلاى ملت .\r\nفوت ژنرال شان گارنيه از سردارهاى معروف .\r\nدر سيم سپتامبر كه دوشنبه بيست‌وچهارم شعبان باشد مسيو طير رئيس سابق دولت جمهورى فرانسه وفات مىكند .\r\n\r\nمكزيك :\r\nرياست ديازنام در مكزيك .\r\n\r\nهلاند :\r\nفتوحات عساكر دولت در اتچين . فوت ملكهء اين مملكت در تابستان .\r\n\r\nيونان :\r\nبا كمال عجله دولت در تهيهء حاضر كردن قشون است و كارخانجات اسلحه‌سازى ايجاد مىشود . بيست هزار قشون علاوه بر قشون معمول حاضر مىكنند .\r\nورود نواب وليعهد دولت انگليس به آتن پايتخت يونان .\r\n\r\n","description":"","footnote":"","page_name":" 1805 ","page_number":393},
  {"content":"\r\n\r\n\r\nشرح وقايع سال سى و دويم سلطنت و تاجدارى اعليحضرت اقدس شاهنشاه جم‌جاه خسرو صاحبقران عز نصره و دام ملكه مطابق سنهء هزار و دويست و نود و پنج هجرى اودئيل تركى كه تقريبا بعد از دو ماه و نيم بارس‌ئيل مىشود\r\nكليهء امور دولتى دراين سال فرخنده‌فال از توجهات كاملهء بندگان اعليحضرت اقدس شاهنشاهى صان الله تعالى ملكه عن التناهى زايدا ما كان قرين نظم و انتظام است .\r\nجشن ميلاد سعادت بنياد همايون را جناب اشرف امجد سپهسالار اعظم به وجه اكمل و طرز شايان گرفتند .\r\nكتاب مستطاب « منتخب مثنوى » كه به قلم معجز رقم مبارك انتخاب شده به اهتمام محمد حسن خان محقق به طبع رسيده است .\r\nحكومت كرمان و بلوچستان را به حاجى غلامرضا خان شهاب الملك مفوض فرمودند .\r\nميرزا محمد مستوفى ولد حاجى ميرزا باباى حكيمباشى به منصب استيفاى نظام سرافراز شد .\r\nشب پنج‌شنبه شانزدهم ربيع‌الاول بعد از گذشتن سه ساعت و پانزده دقيقه و دو ثانيه از شب به محاسبهء زيج جديد فرنگى آفتاب عالمتاب از برج حوت به حمل تحويل نموده سلام خاص در عمارت عاج منعقد گرديد و چون روز هفدهم نيز عيد مولود مسعود حضرت سيد المرسلين و خاتم النبيين\r\n\r\n","description":"","footnote":"","page_name":" 1806 ","page_number":394},
  {"content":"\r\n\r\nمىباشد سلام عام عيد نوروز را به اين‌روز قرار داده و در تالار تخت مرمر انعقاد يافت .\r\nادارهء وزارت امور بنائى دارالخلافهء باهره و ساير ممالك محروسه را بر عهدهء نواب و الا اعتضاد السلطنه وزير علوم و معادن موكول فرمودند .\r\nحكمرانى بروجرد و گلپايگان و خونسار را ضميمهء حكمرانى اصفهان نموده به حضرت اجل اعظم شاهنشاه‌زادهء و الا ظل السلطان حكمران اصفهان ادام الله اقباله العالى واگذار فرمودند .\r\nنواب و الا عباس ميرزا « 1 » كه چندين سال در عتبات عاليات و عراق عرب ، بسر مىبردند عواطف و مراحم ملوكانه ايشان را به دربار همايون احضار فرموده و مشمول تفقدات بلانهايات نموده مبلغ شش هزار تومان وجه نقد از خزانهء عامره به رسم سيورغال و مواجب در حق نواب معظم و يك هزار و پانصد تومان در حق نواب محمد ميرزا ولد ايشان مقرر و برقرار فرمودند .\r\nعلاوه براين موهبت نواب و الا عباس ميرزا به لقب جليل ملك‌آرائى و حكومت خمسه و زنجان مباهى شدند .\r\nنواب و الا معز الدوله بهرام ميرزا را به وزارت عدليهء عظمى مفتخر و منصوب فرمودند .\r\nحكمرانى ملاير و تويسركان و نهاوند را بر عهدهء كفالت نواب و الا - مؤيد الدوله موكول داشتند .\r\nجناب الله قلى خان ايلخانى به حكومت همدان منصوب و مباهى گشت .\r\nحاجى محمد رحيم خان قاجار شامبياتى به رياست مجلس مظالم عامهء كل ممالك محروسه برقرار آمد . امير دوستمحمد خان معير الممالك به اعطاى\r\n\r\n\r\n","description":"","footnote":"\r\n( 1 ) - منظور عباس ميرزا برادر ناصر الدين شاه است و پسر محمد شاه از بطن خديجه خانم كرد چهريقى . وى در آغاز جلوس ناصر الدين شاه چيزى نمانده بود كه كشته شود يا چشمان خود را از دست بدهد اما به پايمردى فرهاد ميرزا معتمد الدوله و دخالت سفارت انگليس ، وى به عراق عرب تبعيد شد و پس از يك دورهء بيست و هفت سالهء تبعيد ، به سعى ميرزا حسين خان سپهسالار وى از ناصر الدين شاه اجازه يافت كه به ايران بازگردد . عباس ميرزا شرح حال خود را در كتابى شيرين نوشته و آن كتاب را نگارنده در سال 1325 شمسى منتشر كرده و بعدها چند بار مجددا چاپ شده .\r\n","page_name":" 1807 ","page_number":395},
  {"content":"\r\n\r\nنشان تمثال بىمثال همايون سرافراز گرديد .\r\nميرزا حسن نورى ولد ميرزا ابراهيم به منصب استيفا از درجهء سيم نايل آمد .\r\nحاجى ميرزا علينقى منشىباشى نظام به لقب مشير لشكرى سرافراز آمد .\r\nحاجى آغا جوهر خواجه‌باشى به لقب معتمد الحرم مفتخر آمد .\r\nكل قراولخانه‌هاى دارالخلافه را به عهدهء كفايت اميرزاده وجيه الله ميرزا پيشخدمت خاصه و خزانه‌دار كل وجوه نظام واگذار فرمودند .\r\nآقا رضاى آجودان مخصوص حضور همايون و خازن وجوه صرف جيب مبارك به اعطاى يك قطعه نشان از درجهء اول شيروخورشيد با حمايل سبز مفتخر آمد .\r\nاسفنديار خان سرتيپ به يك قطعه نشان شيروخورشيد و يك رشته حمايل مخصوص آن مباهى آمد .\r\nاز وقايع عمدهء اين سال خيرمآل ، مسافرت بندگان اعليحضرت قوى شوكت همايون است به فرنگستان كه شرح آن در سفرنامهء مباركه مرقوم قلم معجز رقم شاهنشاهى مفصل و مبسوط مسطور شده و انطباع يافته است و ما محض تتميم و تيمن اين كتاب خلاصهء آن را زيور اين اوراق قرار مىدهيم و مقدمة اظهار مىداريم كه چون مقصود و خيال حقايق تمثال خسروانه از اين سفر خير اثر استدراك دقايق و نكات عمدهء علوم و فنون و صنايع و بدايع اقليم اروپا مىبود اين سفر مبارك را بدون سمت رسميت قرار دادند تا تشريفات و تعظيمات سلاطين و وزرا و بزرگان دول و رؤساى ملل مانع نيل مقصد اعلى و مطلب و منظور اهم نگردد .\r\n\r\nشرح سفر خيراثر اعليحضرت همايون به فرنگستان\r\nچون موكب مسعود مقدس عزيمت اين سفر خيراثر فرمود نيابت مخصوص وجود موهبت نمود شاهانه را در مدت غيبت ذات ملكوتى صفات اقدس به حضرت اجل اعظم شاهنشاه‌زادهء افخم و الا نايب السلطنة العليه امير كبير ادام الله اقباله العالى مفوض فرمودند و جناب اجل آقاى مستوفى الممالك را در كليهء كارهاى كشورى مشارك رأى و خيالات حضرت اشرف معظم\r\n\r\n","description":"","footnote":"","page_name":" 1808 ","page_number":396},
  {"content":"\r\n\r\nقرار دادند و جناب معتمد الملك وزير مخصوص نيز از جانب جناب اشرف امجد سپهسالار اعظم مشغول رسيدگى به كار لشكرى و نظامى و امور دايرهء وزارت خارجه گرديد .\r\nبعد از وضع اين ترتيبات ، روز پنج‌شنبه سلخ ربيع‌الاول كه پانزده روز از عيد نوروز گذشته بود ، موكب همايون از دارالخلافهء باهره انتهاض فرموده تشريف‌فرماى قريهء حسين‌آباد حاجى سليمان خان شدند .\r\nجمعه غرهء ربيع الثانى ، به قريهء كرج و شنبه دويم به سنقرآباد و يك‌شنبه سيم به كازران سنگ و دوشنبه چهارم به ظاهر قزوين در هزار جريب نزول اجلال فرمودند .\r\nروز پنجم و ششم ، در اينجا اطراق شد و بعد از ظهر روز ششم ، شهر قزوين به مقدم مبارك مزين گرديد .\r\nروز هفتم ، قريهء سياه دهن كه آخر خاك قزوين است مضرب خيام گردون احتشام آمد .\r\nجمعه هشتم به قصبهء ابهر تشريف‌فرما شدند .\r\nروز نهم در اينجا اطراق شد .\r\nدهم ، به صاين قلعه خالصه كه تيول اصطبل توپخانه است شرف ورود ارزانى فرمودند و دراين‌روز ضياء الملك حكمران گيلان به نشان تمثال همايون مفتخر آمد .\r\nروز يازدهم ، به سلطانيه نزول اجلال فرمودند . شرح جغرافى سلطانيه در حرف سين ان شاء الله بيايد .\r\nروز دوازدهم ، ظاهر شهر زنجان مضرب خيام معلى گرديد .\r\nسيزدهم ، نيز در اينجا اقامت شد .\r\nروز چهاردهم به قريهء نيك‌پى تشريف‌فرما گرديدند .\r\nپانزدهم به قريهء آق‌مزار ملكى مظفر الملك شرف ورود بخشيدند .\r\nشانزدهم قريهء سرچم و هفدهم جمال‌آباد كه خاك آذربايجان و شقاقى است و هيجدهم ميانج مضرب اردوى كيوان شكوه گرديد . بين راه حضرت اجل اعظم شاهنشاه‌زادهء و الا وليعهد دولت عليهء ايران صاحب‌اختيار و حكمران مملكت آذربايجان و جناب صاحب‌ديوان وزير نظام و پيشكار آذربايجان و صدر الدوله و عمله‌جات حضرت معظم به خاكپاى مبارك مشرف شدند .\r\n\r\n","description":"","footnote":"","page_name":" 1809 ","page_number":397},
  {"content":"\r\n\r\nنوزدهم قريهء صومعهء علياملكى جناب صاحب‌ديوان اقامتگاه اردوى معلى گرديد .\r\nبيستم به تركمانچاى و بيست و يكم به قراچمن نزول اجلال فرمودند .\r\nبيست و دويم ، تكمه داش جزء محال عباس و بيست و سيم ، قريهء حاجى آقا منزلگاه موكب مقدس بود . علما و اعيان تبريز كه به استقبال آمده بودند در اينجا به حضور مبارك تشرف جستند .\r\nبيست‌وچهارم ، به منزل باسمنج تشريف‌فرما گرديدند .\r\nروز شنبه بيست‌وپنجم ، شهر تبريز به ورود مسعود خسروانه مزين گرديده در باغ شمال نزول اجلال فرمودند . مأمورين خارجه و جمعيت بىشمار و افواج و سوار بسيار موكب معلى را استقبال كرده همگى به مراحم اعليحضرت شاهنشاهى دام ملكه سربلند گرديدند . پس از ورود مسعود سلام عام منعقد گرديد . نواب و الا حسنعلى ميرزا خلف ارجمند حضرت مستطاب اجل اعظم وليعهد دولت عليه ادام الله اقباله العالى كه تا اين‌روز به حضور مهرظهور مبارك مشرف نشده از تقبيل آستان اعلى مستسعد و مباهى آمد .\r\nبيست و ششم ، جناب فخرى بيك سفير كبير عثمانى كه از راه حلب و دياربكر و وان به تبريز آمده و سه روز پيشتر به اين شهر رسيده به حضور باهر النور مقدس مشرف گرديد .\r\nروز بيست‌وهشتم ، براى صرف ناهار به عمارت حضرت اجل اعظم وليعهد ادام الله اقباله العالى كه در شهر است تشريف‌فرما گرديدند و از آنجا به ديوانخانهء قديم حضرت نايب السلطنهء مغفور عباس ميرزا طاب الله ثراه شرف ورود ارزانى فرموده در اينجا شاگردان مدرسهء جديد البناى تبريز كه به رياست ميرزا عباس خان سرتيپ پسر مرحوم حاجى ميرزا جبار - ناظم المهام داير است به خاكپاى مبارك مشرف گرديده امتحان شدند . هم دراين‌روز تجار و كدخدايان شهر و علماى مراغه و خوى و ارومى به حضور مهر ظهور مقدس تشرف جستند و علماى تبريز را نيز اين‌روز بازديد فرمودند .\r\nروز بيست و نهم ، از شهر تبريز انتهاض فرموده قريهء صوفيان به مقدم مبارك مزين آمد .\r\n\r\n","description":"","footnote":"","page_name":" 1810 ","page_number":398},
  {"content":"\r\n\r\nروز شنبه غرهء جمادى الاولى ، عزيمت مرند فرمودند . شرح جغرافيائى مرند ان شاء الله در حرف ميم بيايد .\r\nروز دويم ، به گلين قيا و سيم به كنار رود ارس تشريف‌فرما گرديدند .\r\nروز سه‌شنبه چهارم با بدرقهء حفظ خداوند از رود ارس عبور فرموده عازم قفقاز شدند . پرنس منچيكوف كه از جانب دولت روس موكب مقدس را مهماندار بود با صاحب‌منصب زيادى لب رودخانه ايستاده بودند .\r\nپرنس مشاراليه و پسر ژنرال ميلوتين وزير جنگ دولت روس كه آجودان خاصهء اعليحضرت امپراطور است و حاكم ايروان رسلاولف و صاحب‌منصب كل قشون سمت ايروان پرنس آميلا خوارف با سواره و غيره كه سر راه ايستاده بودند به عواطف شاهانه مشمول گرديدند . حضرت اجل اعظم شاهنشاه‌زادهء افخم و الا وليعهد دولت عليه و جناب صاحب ديوان امروز از ركاب اعلى مرخص شده به محل حكمرانى خود معاودت فرمودند . شب اين‌روز از جانب دولت روس آتش‌بازى بسيار خوبى نمودند .\r\nروز پنجم نخجوان به مقدم مبارك مزين گرديد . حاكم اين شهر با فوج ساخلو نخجوان تعظيمات مقدم خسروانه را به عمل آوردند .\r\n\r\nاسامى ملتزمين ركاب اعلى دراين فرنگستان از قرار ذيل است :\r\nجناب اشرف امجد سپهسالار اعظم ، جناب عضد الملك ، جناب ناصر - الملك ، جناب امين السلطان ، دكتر طولوزان حكيمباشى مخصوص اعليحضرت همايون ، حكيم الممالك ، مهديقلى خان پيشخدمت خاصهء شريفه ، آقا رضا آجودان مخصوص و خازن صرف جيب همايون ، محمد على خان امين السلطنه ، اميرزاده سلطان حسين ميرزا ، غلامحسين خان زيندارباشى ، محمد حسن خان محقق ، فرخ خان پيشخدمت خاصهء شريفه ، جعفر قلى خان غلام بچه‌باشى ، آقا رضاى ناظم خلوت ، آقا محمد على آبدارباشى ، آقا ميرزا محمد ، حاجى حسن آبدار ، حاجى حيدر . بندهء مؤلف نيز به شرف التزام ركاب مبارك سرافراز بود .\r\nپنج‌شنبه ششم باش نوراشين كه يكى از دهات محال شرور ايروان است منزلگاه اردوى همايون شد .\r\nجمعه هفتم عزيمت ايروان فرمودند . حاكم اين شهر و سركردهء قشون\r\n\r\n","description":"","footnote":"","page_name":" 1811 ","page_number":399},
  {"content":"\r\n\r\nساخلوى ايروان پذيرائى كامل از موكب معلى نمودند .\r\nروز هشتم در ايروان توقف شد و دراين‌روز به بازديد مسجد جامع ايروان و بعضى مواضع ديگر و اوچ كليسا تشريف‌فرما گرديدند .\r\nروز نهم بعد از آن‌كه به جميع صاحب‌منصبان نظامى و قلمى حاكم شهر ايروان على قدر مراتبهم نشانها مرحمت فرمودند و همگى مشمول عواطف ملوكانه گرديدند از اين شهر عازم دليجان گرديدند .\r\nدوشنبه دهم ، آل كست منزلگاه موكب همايون شد . پرنس گاگارين حاكم قلمى « 1 » شهر تفليس كه به استقبال آمده بود امروز در بين راه به ركاب اعلى پيوست .\r\nسه‌شنبه يازدهم ، عزيمت تفليس نمودند . در بين راه جناب امين الملك كه چند ماه قبل مأمور فرنگستان شده بود با ژنرال قنسول ايران ميرزا محمود خان مقيم تفليس به تقبيل ركاب اعلى فايز گرديدند . در كنار شهر سر راه فرش انداخته و طاق نصرت زده بودند و تشريفات زياد در ورود مسعود شاهانه به شهر تفليس به عمل آوردند . پرنس ميرملكى نايب جانشين جميع صاحب‌منصبان نظامى و قلمى قفقاز را در حضور باهر النور اقدس معرفى كرد . نواب گراندوك ميشل جانشين قفقاز اينجا نبودند .\r\nولى دو پسر ايشان كه دراين شهر توقف داشتند به حضور مهرظهور مقدس تشرف جستند . شب چراغانى و آتش‌بازى خوبى شد . كارگزاران دولت روس نهايت خدمتگزارى را به عمل آوردند .\r\nدوازدهم ، در تفليس اقامت شد و از شاهزادگان پسرهاى جانشين بازديد فرمودند و موزه و بعضى جاهاى ديگر تفليس را سياحت نمودند .\r\nامشب نيز چراغانى بود .\r\nروز سيزدهم ، بعد از آن‌كه به شاهزادگان پسرهاى جانشين نشان و حمايل ايران عطا فرمودند و ساير اعيان و صاحب‌منصبان را نيز به قدر مرتبه مشمول مكارم ملوكانه داشتند از تفليس انتهاض فرموده به منزل مليت تشريف‌فرما گرديدند .\r\n\r\n\r\n","description":"","footnote":"\r\n( 1 ) - ظاهرا « قلمى » اينجا به معناى غير نظامى است . زيرا نظاميان را صاحب سيف مىشناختند و غير نظاميان را صاحب قلم .\r\n","page_name":" 1812 ","page_number":400},
  {"content":"\r\n\r\nروز چهاردهم ، تشريف‌فرماى شهر ولاد قفقاز شده از وسط شهر با كالسكه گذشته ، دم گار پياده گرديدند . فوجى با موزيكان صف كشيده حاكم و صاحب‌منصب بسيار و جمعيت زيادى از زن و مرد فرنگى و ارمنى و غيره سر راه ايستاده بودند . نظر آقا وزير مختار ايران مقيم پاريس هم از پاريس آمده به حضور مبارك مشرف شد . خلاصه داخل كالسكهء بخار شده تا شش ساعت از شب گذشته دراين محل توقف شد . آنگاه كالسكه راه افتاد و تا سه شبانه‌روز از كالسكه بيرون نيامده متصل در حركت بودند .\r\nروز دوشنبه هفدهم جمادى الاولى ، دو ساعت و نيم به غروب مانده به شهر مسكو ورود فرمودند . دراين‌روز قامازوف مترجم خاص اعليحضرت امپراطور كه از پطر مأمور شده بود و ميرزا ملكم خان ناظم الملك ايلچى مقيم لندن به حضور همايون مشرف شدند . در ورود به گار ، پرنس دالقوركى حاكم مسكو با همهء صاحب‌منصبان و جنرالها به استقبال آمده بودند .\r\nمنزلگاه همايون در مسكو قصر كرملين است .\r\nسه‌شنبه هيجدهم ، در مسكو اقامت شد و به بازديد موزهء اين شهر و بعضى اماكن ديگر گذشت .\r\nچهارشنبه نوزدهم ، تا غروب در مسكو توقف فرموده بعد از صرف شام به راه آهن تشريف‌فرما شده عازم پطرزبورغ گرديدند و فردا چون به شهر پطرزبورغ نزديك شدند لباس رسمى دربر كرده نشان دولت روس را به پيكر مبارك زده در آستاسيون آخرى كه آبادى لوبان بود كالسكه ايستاده مأمورين ادارهء شرقيهء وزارت خارجه به حضور مهرظهور مبارك تشرف جستند . چون به گار ورود فرمودند اعليحضرت امپراطور با لباس رسمى و نشان ايران و همهء شاهزادگان خانوادهء سلطنت و جميع صاحب - منصبان با نشانهاى ايران تا گار به استقبال آمده بودند . دراين محل ، بعد از اقدام و انجام رسم مودت و مخالصت ، اعليحضرت امپراطور اولا تمام شاهزادگان خانوادهء خودشان را معرفى كردند . آنگاه با اعليحضرت شاهنشاهى در يك درشگهء سربازى نشسته به عمارت زمستانى ارمى تاج كه منزل اعليحضرت همايون است ورود فرمودند و زياده از آنچه به تصور بيايد امپراطور اسباب احترام و تشريفات و پذيرائى موكب همايون را فراهم آوردند .\r\n\r\n","description":"","footnote":"","page_name":" 1813 ","page_number":401},
  {"content":"\r\n\r\nجمعه بيست و يكم ، در پطر اقامت شد . ميرزا ملكم خان ناظم الملك بر حسب مأموريتى كه داشت امروز از مسكو روانهء برلن شد . دراين‌روز از اعليحضرت امپراطور و نوابان برادران اعليحضرت معظم بازديد فرمودند . شام را امشب مخصوصا در منزل اعليحضرت امپراطور موعود بودند .\r\nشنبه بيست‌ودويم ، در ميدان شان‌دومارس سان بسيار خوبى از قشون متوقف در پطرزبورغ داده شد و دراين سان جميع فرمان را خود اعليحضرت امپراطور مىدادند . امشب را نيز در منزل مخصوص اعليحضرت امپراطور به شام رسمى دعوت شدند .\r\nيك‌شنبه بيست‌وسيم ، يك زوج گلدان چينى بسيار ممتاز اعليحضرت امپراطور براى اعليحضرت همايون فرستادند . شب اين‌روز در خانهء نواب وليعهد دولت روس به شام رسمى مهمان بودند و دراين شب نشان تمثال بىمثال همايون مكلل به الماس را براى نواب گراندوك الكسى اهدا فرمودند .\r\nدوشنبه بيست‌وچهارم ، تشريف‌فرماى پطرهوف شدند . با كالسكهء بخار سه ربع ساعت راه است . شرح صفاى پطرهوف در سفر سابق فرنگستان مسطور است . روز بيست‌وپنجم ، بعد از وداع با اعليحضرت امپراطور و جميع نوابان خانوادهء امپراطورى و اظهار مخالصتهاى كامله از جانبين ، با كالسكهء بخار عزيمت ورشاو فرمودند .\r\nروز بيست و هفتم ، يك ساعت و نيم به غروب مانده وارد شهر شدند .\r\nمنزل اعليحضرت همايون دراين شهر قصر لازنسكى است . حاكم و صاحب - منصبان متوقف اين بلد و اعيان در پذيرائى موكب اعلى كمال اهتمام را به عمل آوردند . شب چهارشنبه بيست و ششم و پنج‌شنبه بيست‌وهفتم ، در ورشاو اقامت شد و موزه و سيرك و بعضى مواضع ديگر اين شهر را تماشا فرمودند .\r\nجمعه بيست و هشتم ، عازم برلن شدند و شب يك‌شنبه سلخ جمادى - الاولى ، وارد برلن گرديدند و تشريفات كامله از مقدم مبارك به عمل آمد .\r\nروز سلخ ، اعليحضرت امپراطور گليوم « 1 » به ديدن اعليحضرت\r\n\r\n\r\n","description":"","footnote":"\r\n( 1 ) -  Guillaume \r\n","page_name":" 1814 ","page_number":402},
  {"content":"\r\n\r\nهمايون آمدند و اظهار مخالصت و و داد كامل از جانبين شد . منزل اعليحضرت همايون همان عمارت دولتى است كه در سفر سابق فرنگستان درآن منزل داشتند . خلاصه بعد از نيم ساعت اعليحضرت همايون به بازديد اعليحضرت امپراطور تشريف بردند . عصر اين‌روز در حالتى كه اعليحضرت امپراطور براى گردش قبل از شام در كالسكهء روبازى نشسته گردش مىكردند ، شخصى دكتر شارل نبلنگ « 2 » نام از خاندان معروفى از طبقهء موسوم به سوسياليست دمكرات با تفنگى كه با چهارپارهء زيادى پر كرده بود دو تير به‌طرف اعليحضرت معظم خالى نموده چون كلاه خود به سر داشتند سر ايشان محفوظ مانده ولى حوالى شانه و گردن ايشان مجروح گرديد و اين سانحه زياد مايهء تألم اعليحضرت همايون و جميع ناس گرديد . سه هفته پيش از اين هم يك نفر از طبقهء مذكوره طپانچهء شش لوله به اعليحضرت امپراطور انداخته اما آسيبى به ايشان نرسانده .\r\nشنبهء غرهء جمادى الثانيه ، دو ساعت به غروب مانده ، به عزم بادن باد انتهاض فرمودند و روز دويم به اين شهر وارد گرديدند .\r\nروز سيم ، به تماشاى بعضى قصبات و آباديهاى آن نواحى گذشت .\r\nروز چهارم ، و پنجم ، در همين ساحت به شكار و تفرج مشغول بودند .\r\nروز ششم نيز به بازديد اماكن همين نواحى گذشت .\r\nروز يك‌شنبه هفتم ، يك ساعت به ظهر مانده با كالسكهء بخار عازم پاريس شدند و در بين راه شهر استرازبورغ را تماشا و بازديد فرمودند .\r\nدوشنبه هشتم ، صبح بسيار زود وارد دارالملك پاريس گرديدند . در گراند هتل يعنى مهمانخانهء بزرگ منازل و اطاقهاى خوب براى اعليحضرت همايون و ملتزمين ركاب اعلى اجاره و معين شده بود . همهء پادشاهان كه به پاريس مىآيند در همين مهمانخانه منزل مىكنند . جناب مارشال ماك - ماهون رئيس جمهورى به ديدن اعليحضرت همايون آمد . بعد از آن به بازديد اكسپوزيسيون تشريف‌فرما شدند .\r\nروز دويم ورود مسعود به عمارت اليزه ، به بازديد جناب مارشال ماك ماهون رفتند . بعد رسما به اكسپوزيسيون تشريف ورود بخشيدند و همه‌جا را گردش و بازديد فرموده از جمله بنائى كه به حكم همايون\r\n\r\n\r\n","description":"","footnote":"\r\n( 2 ) -  Nobling \r\n","page_name":" 1815 ","page_number":403},
  {"content":"\r\n\r\nبه سبك ايران در نهايت خوبى ساخته‌اند ملحوظ نظر انور اقدس گرديد و امتعهء ممتاز ايران را كه دراين عمارت به معرض ظهور گذارده بودند ملاحظه فرمودند . بالجمله يك روز به بوادبولن « 3 » و يك روز به اكسپوزيسيون و روزى به بوت دشومون « 4 » كه تفرجگاه بسيار خوبى است و روزى به آن گن « 5 » كه قصبهء بزرگى است تشريف‌فرما گرديدند . از سوانح اين ايام آن‌كه پادشاه سابق هانور كه مملكت آن را دولت آلمان تصرف كرده و عموى تنى اعليحضرت پادشاه انگلستان است و مدتى در پاريس بوده غفلتا وفات مىنمايد .\r\nروز شنبه سيزدهم ، نواب وليعهد دولت انگليس از اعليحضرت همايون ديدن نمود . مسيو ملينه وزير مختار فرانسه كه مقيم طهران بود و قبل از موكب اعلى به پاريس آمده امروز به حضور مبارك تشرف جست .\r\nبعضى ديگر نيز شرفياب شدند ، آنگاه موكب همايون به بازديد بعضى اماكن پرداخت .\r\nروز چهاردهم ، در لن‌شان اسبدوانى بود و اعليحضرت همايون با جناب مارشال ماك ماهون به تماشاى اسبدوانى تشريف‌فرما گرديدند .\r\nروز پانزدهم ، از درى كه داخل محل ماشينها مىشود به اكسپوزيسيون داخل شده ماشينهاى فرانسه و انگليس و روس و بلژيك و غيره را بازديد فرمودند و شب را براى شام مهمان جناب مارشال ماك ماهون بودند .\r\nروز شانزدهم ، به قلعهء مون والرين و جبه‌خانهء پوتو تشريف بردند .\r\nيك روز نيز در لونشان بواد بولون سان قشون بزرگى كه قريب پنجاه هزار نفر بودند در حضور مبارك داده شد . يك شب در خانه و قصر بازى - ليسكى كه مال ملكهء اسپانياست موعود به شام بودند .\r\nروز جمعه نوزدهم ، عزيمت فونتن بلو فرمودند .\r\nشنبه بيستم ، به مدرسهء توپخانه تشريف بردند . بعد به تماشاى عمارت قديم دولتى پرداختند . يك روز هم باغ‌وحش را بازديد فرمودند . روزى به تماشاى هتل ديو « 6 » كه مريضخانهء بزرگى است تشريف‌فرما شدند و از آنجا به مدرسهء كورها رفتند . روزى به سن ژرمن كه با راه‌آهن كمتر از\r\n\r\n\r\n","description":"","footnote":"\r\n( 3 ) -  BoisdeBoulogne \r\n( 4 ) -  Buttesdechaumont \r\n( 5 ) -  Enghien \r\n( 6 ) -  HotelDieu \r\n","page_name":" 1816 ","page_number":404},
  {"content":"\r\n\r\nيك ساعت راه است تشريف بردند . نيز روزى به سن ژرمن و روزى به سفارتخانهء ايران و روزى به ماگازن دولوور « 7 » كه چندين طبقه و چندين دالان است و هزاران پيچ‌وخم و اطاقها و تالارها دارد كه همه پر از امتعه و اجناس است تشريف‌فرما شدند و چون روز آخر ماه ژوئن شد و عيد جديدالابداع فرانسويها دررسيد و اسباب جشن و عيش و چراغان و آتش‌بازى فراهم آمد ، شبى كه چراغان و آتش‌بازى بود ، با جناب مارشال ماك ماهون بالاى آرك دتريونف « 8 » كه وسط شهر است و از بالاى آن همهء شهر چراغان و آتشبازيهاى اطراف شهر و مردم پيدا هستند تشريف بردند .\r\nروز دوشنبه بيست و نهم جمادى الثانيه ، تشريف‌فرماى اليزه شده جناب مارشال ماك ماهون را وداع فرمودند . بعد از آن به اكسپوزيسيون توجه فرموده قدرى گردش كردند .\r\nروز سه‌شنبه غرهء رجب ، از پاريس باليمن و السعاده عازم ايران شدند . مارشال ماك ماهون و اعاظم آن مملكت موكب اعلى را بدرقه كردند ، وقت شب از استرازبورغ عبور شد . فردا عصر به شهر سالس بورغ ورود فرمودند . نواب آرشيدوك ويكتور برادر اعليحضرت امپراطور اطريش كه از جانب اعليحضرت امپراطور به استقبال آمده بود در اينجا به حضور مبارك تشرف جست و تشريفات كامله از قدوم بهجت لزوم مقدس به عمل آمد .\r\nروز سيم ، در اينجا توقف شد . امشب در عمارت ييلاقى خارج از شهر مهمان نواب آرشيدوك ويكتور بودند .\r\nروز جمعه چهارم ، عزيمت وينه فرمودند و چون به گاروينه رسيدند ، اعليحضرت امپراطور و همهء صاحب‌منصبان و غيره دم گار با لباس رسمى حاضر بودند . اعليحضرت همايون با اعليحضرت امپراطور با كمال خصوصيت و مهربانى و مودت دست دادند و بعد از تقديم رسوم و تشريفات با اعليحضرت امپراطور در كالسكهء روبازى نشسته به عمارت دولتى موسوم به پاله دبورق « 9 » تشريف‌فرما شدند . منزل اعليحضرت امپراطور هم در همين\r\n\r\n\r\n","description":"","footnote":"\r\n( 7 ) -  MagasinsdeLouvre \r\n( 8 ) -  ArcdeTriomphe \r\n( 9 ) -  PalaisdeBourg \r\n","page_name":" 1817 ","page_number":405},
  {"content":"\r\n\r\nعمارت است . بعد از دقيقه‌اى اعليحضرت همايون به بازديد اعليحضرت امپراطور تشريف بردند .\r\nروز پنجم ، به تماشاى همين عمارت از خزانه و موزه و غيره گذشت و شام را مهمان اعليحضرت امپراطور بودند . همهء شاهزادگان و بزرگان و وزراى آن‌دولت و ملتزمين ركاب اعلى سر شام حاضر بودند .\r\nروز ششم ، به تماشاى بعضى ابنيه و عكس پرده‌هاى نقاشى و غيره مشغول گرديدند .\r\nروز هفتم ، بعضى از وزراى مختار و بزرگان وينه به حضور مهرظهور مشرف شدند .\r\nروز هشتم ، به جبه‌خانه و توپخانه و مدرسهء شرقيه تشريف بردند و شب را در قصر شونبرون مهمان اعليحضرت امپراطور بودند .\r\nروز نهم ، با راه آهن به قصر لوكسامبورغ تشريف‌فرما شدند و درآن نواحى گردش فرمودند .\r\nروز دهم ، با كشتى در روى رودخانهء دانوب مشغول گردش شدند و ناهار هم در كشتى خورده شد .\r\nروز يازدهم ، به سياحت كالمبرق انتهاض فرمودند . روز دوازدهم ، اعليحضرت امپراطور را وداع فرمودند بعد به قصر شونبرون تشريف‌فرما گرديدند . باغ وحشى كه دراين قصر هست ملحوظ نظر انور شاهانه گرديد .\r\nبعضى مواضع و ابنيهء ديگر نيز از لحاظ همايون گذشت .\r\nروز سيزدهم رجب ، كه عيد مولود مسعود حضرت امير المؤمنين عليه السلام است ، از وينه به‌طرف ايران حركت فرمودند و اعليحضرت امپراطور به منزل اعليحضرت همايون آمده بعد از قدرى صحبت ، در حالتى كه همهء صاحب‌منصبان و بزرگان دولت آستريه حاضر بودند ، با اعليحضرت امپراطور در كالسكه نشسته به‌طرف گار مشرق راندند و در گار مجددا اعليحضرت امپراطور را وداع كرده روانه شدند و فردا قبل از ظهر وارد سرحد روس شدند . از آنجا گذشته چون به رادرى ويلوف كه آستاسيون روسها بود رسيدند صاحب‌منصبان روس در اينجا حاضر بودند و از آنجا به كالسكه‌ها و ترن مخصوص اعليحضرت امپراطور روس داخل گرديدند و از آنجا كه پرنس منچيكوف ناخوش بود ژنرال آجودان موسوم به كوشلوف به جاى او از جانب اعليحضرت امپراطور به مهماندارى موكب\r\n\r\n","description":"","footnote":"","page_name":" 1818 ","page_number":406},
  {"content":"\r\n\r\nاعلى مأمور شده بود و همان خدمه و پيشخدمتهاى سابق و غيره و ميلوتين پسر وزير جنگ هم در اينجا حاضر بودند .\r\nخلاصه روز پنج‌شنبه هفدهم رجب ، به ولاد قفقاز شرف ورود ارزانى داشتند . قبل از ورود به ولاد قفقاز محمد على ميرزا ولد بهمن ميرزا به حضور مبارك مشرف گرديد . دو شب در ولاد قفقاز توقف شد و تشريفات كامله از چراغانى و غيره به عمل آمد .\r\nشنبه نوزدهم ، از ولاد قفقاز حركت فرمودند . بيستم ، به گروزنواى و بيست‌ويكم از اينجا انتهاض فرموده با كالسكه تا بندر پطروفسكى طى راه شد . از اينجا در كشتى موسوم به الكسندر سزاريويچ ورود فرمودند .\r\nروز چهارشنبه بيست‌وپنجم رجب ، انزلى به مقدم فرخنده شيم مبارك مزين آمد و اين سفر خيراثر به ميامن اقبال بىزوال خسروانه به سعادت اختتام يافت .\r\nروز نهم شهر شعبان المعظم ، به دارالخلافهء باهره و مقر خلافت عظمى نزول اجلال فرمودند و عموم اهالى به زيارت جمال مهرمثال مقدس سربلند و سه شب در دارالخلافه چراغانى و جشن بود .\r\n\r\nتذييل :\r\nميرزا عباس خان سرهنگ و رئيس تلگرافخانهء آذربايجان به منصب سرتيپى سرافراز شد .\r\nحاجى آغا جوهر معتمدالحرم به منصب سرتيپى دويم و نشان و حمايل مخصوص آن مباهى گرديد .\r\nتوپچيان همدانى و نهاوندى و شراهى و كرمانشهانى را به ميرزا على اكبر خان آجودان‌باشى توپخانهء مباركه ابواب جمع نمودند .\r\nچون خط تلگراف عربستان كشيده شد جناب مخبر الدوله وزير تلگراف را به اعطاى يك قطعه نشان شيروخورشيد از درجهء اول با حمايل سبز كه مخصوص آن است مفتخر فرمودند و حسينقلى خان سرهنگ و رئيس تلگرافخانه ولد جناب معزىاليه به منصب سرتيپى سيم و نشان و حمايل آن مباهى گرديد .\r\nروز پنج‌شنبه چهارم جمادىالثانيه ، جناب فخرى بيك سفير كبير عثمانى مأمور اقامت دربار دولت عليه با شرايط تشريفات معموله وارد دارالخلافه گرديد .\r\n\r\n","description":"","footnote":"","page_name":" 1819 ","page_number":407},
  {"content":"\r\n\r\nاميرزاده وجيه الله ميرزا سرتيپ اول به اعطاى نشان تمثال همايون سرافراز گرديد .\r\nالله ويردى خان سرتيپ اول توپخانه به اعطاى نشان تمثال همايون مفتخر آمد .\r\nموسى خان سرهنگ فوج سوادكوهى به منصب سرتيپى سيم مباهى گشت .\r\nباقر خان سرهنگ افشار قراول مخصوص به منصب سرتيپى سيم نايل شد .\r\nاسماعيل خان سرهنگ فوج فيروزكوهى را به منصب سرتيپى سيم سربلند فرمودند .\r\nهنگام اقامت موكب همايون در پطرزبورغ ، يك قطعه نشان سنت استانيس لاس از درجهء دويم با ستاره و پلاك از جانب دولت روس به بندهء مؤلف اعطا شد .\r\nعباس ميرزا كه از طفوليتش در بغداد متمكن و دائما مشمول نعما و مراحم ملوكانه بود و چند سال قبل بر خلاف شان بىاجازهء همايون به اسلامبول فرار كرد بعد عريضهء استغفار به دربار اعليحضرت شاهنشاهى عرض كرده معفو گرديد و به دربار همايون احضار و مورد عنايات خاصه شده و هفت هزار و پانصد تومان مواجب در حق او برقرار فرمودند و ملقب به ملك‌آرا گرديده حكومت ولايات خمسه را نيز به او تفويض داشتند اين اوقات از محل حكمرانى خود از راه ناسپاسى و سفاهت فرار به‌طرف قفقاز نمود .\r\nدو قطعه نشان طغراى غراى نام نامى مبارك مكلل به الماس كه از بزرگترين نشانهاى اين دولت جاويدشوكت است به جناب اشرف امجد - سپهسالار اعظم مرحمت فرمودند و دستخط مبارك به شرح ذيل صدور يافت :\r\n\r\nسواد دستخط مبارك\r\nجناب سپهسالار اعظم ! اختصاص شخص شما به مقامات خدمت ما و اين طور روابط معنويه كه به حسن صداقت و دولتخواهى خود در نزد ما حاصل كرده‌ايد سزاوار علايم مخصوصه است كه بالانحصار مايهء امتياز آن جناب باشد دو قطعه\r\n\r\n","description":"","footnote":"","page_name":" 1820 ","page_number":408},
  {"content":"\r\n\r\nطغراى مكلل به الماس كه به اسم همايون ماست براى وضع آن در روى شانه و تزئين لباس نيم‌رسمى خود را به آن طغراها مرحمت كرديم كه اين نشانهء لطف و عنايت ما منحصرا مايهء امتياز و افتخار آن جناب بوده هميشه توجهات ما را نسبت به خود يادآورى كند .\r\nشهر رمضان المبارك بارس‌ئيل 1295 .\r\nمهديقلى خان پيشخدمت خاصهء شريفه به نشان تمثال بىمثال همايون سرافراز شد .\r\nعميد الملك ولد مرحوم مجد الدوله به حكومت خمسه سرافراز آمد .\r\nيك قطعه نشان قدس مكلل به الماس كه از برترين نشانهاى دولت عليه است به جناب اجل آقاى مستوفى الممالك مرحمت فرمودند و دستخط مبارك در شمول اين عنايت شرف صدور يافت كه عينا در ذيل ثبت مىنمايد :\r\n\r\nسواد دستخط جهان مطاع مبارك\r\nجناب آقا ! مقتضيات مقام شما و معتقدات ما در حق آن جناب سزاوار علامت مرحمتى است كه بالاختصاص از وجود اقدس ما صادر شده باشد . نشان قدس از ابداعات شخص همايون ما و احترام آن تالى احترامات علايم خاصهء سلطنتى است . آن جناب را به اعطاى يك قطعه نشان مزبور مكلل به الماس مخصوص مىفرمائيم كه از الطاف خفيهء ما آيتى ظاهر و علامتى باهر بوده همان‌طور كه شخص آن جناب به صدق و دولتخواهى ممتاز است به نيل اين مرحمت نيز قرين امتياز باشد .\r\nغرهء شوال بارس‌ئيل 1295 .\r\nعمارت سلطنتى كه در ييلاق شهرستانك نهايت عالى و مزين به امر همايون جناب امين السلطان بنامى نمايد زيور اتمام يافته است .\r\nحضرت اجل اعظم شاهنشاه‌زادهء و الا نايب السلطنة العليه امير كبير ادام الله اقباله العالى به يك قبضه شمشير مكلل به الماس از شمشيرهاى خاصهء سلطنتى مباهى گرديدند .\r\n\r\n","description":"","footnote":"","page_name":" 1821 ","page_number":409},
  {"content":"\r\n\r\nميرزا محمود مستوفى وزير دارالخلافه به لقب جنابى سرافراز شد .\r\nمحمد حسين خان رئيس عمله‌جات حكومت دارالخلافه به نشان سرتيپى از درجهء سيم نايل آمد .\r\nاين اوقات ارادهء عليهء همايونى اقتضا فرمود كه ترتيبات سابقهء ادارات دولتى را تكميل فرمايند و تكاليف هر دايره مستقلا محدود باشد و دراين حسن ترتيب نتايج و فوايدى كه هميشه مقصود خاطر خطير همايون است به سهل‌ترين وجه حاصل شود . نواب اشرف و الا امير كبير نايب السلطنهء دولت عليه ادام الله اقباله العالى و جناب اجل آقاى مستوفى الممالك و جناب اشرف سپهسالار اعظم به حضور مهرظهور خسروانه احضار و بدين‌گونه خطاب فرمودند كه :\r\n« انتظام مهام مملكت اگرچه به مراقبت و دولتخواهى وزراء و كارگزاران دولت قصورى ندارد ليكن هنوز خاطر ما قانع و راضى نيست كه معاذير و بطىء اقدامات شما اصلاحات فوريهء امور را تأخير كرده و منظورات بلند ما را به مقام انجام نياورده است . چون نايب السلطنه را در مبادى عمر و شوق و شور جوانى به رجوع خدمات امتحان كرده‌ايم و مىبينيم به غيرت و دانش فطرى چه قدر به خدمت دولت مايل است در رتبهء شاهزادگى پايهء وزارت هم داده و دراين خطاب با شما شريك مىكنيم و ادارهء امور مملكت را چنان كه بود با چندين مراتب استيلا و استقلال به شما تفويض مىشود به شرايط و حدودى كه خواهيم نوشت و شما سه نفر را به اجراى اين تكاليف مأمور و مسئول قرار مىدهيم . بايد وزراى ما متفق و متحد باشند . بايد در كارها به طرز و اسلوب كهنه قانع نشوند . بايد از دستگاه وزراء اسباب تفرقهء حواس و مفسدهء وسواس منسوخ شود . كذلك در حضور ما وسايل و وسايط مختلف انتظام احكام و عرايض را مختل نكنند . تمام نوشتجات از هر قبيل و هر قسم به امين الملك برسد و او به حضور آورده عرض كند و جواب هر اداره را او بفرستد . دستورالعمل و تكاليف شماها را مىنويسم و بايد خود را به تمام آنچه معين و مقرر كرده‌ايم مكلف بدانيد » .\r\nپس از رخصت وزراى فخام جناب امين الملك را به حضور همايون\r\n\r\n","description":"","footnote":"","page_name":" 1822 ","page_number":410},
  {"content":"\r\n\r\nخواسته و از روى يادداشتى - كه مشروحا به دستخط همايون مرقوم شده بود - حدود و تكاليف ادارات مستقله را تقرير فرمودند . جناب معزىاليه منصوصات اوامر عليه را ثبت و به امضاى ملوكانه توشيح داد و خطاب به هريك از وزراى مسئول سه‌گانه دستخط مخصوص داير به شرح اداره و توضيح تكاليف معظم اليهم صادر نمود و مقرر گرديد كه روز ديگر تمام چاكران و رجال دولت و شاهزادگان و اعاظم در تالار تخت مرمر حاضر شده دستورالعمل و تكاليف وزراء مسئول در مجمع عام قرائت و دستخطهاى مطاعه كه به افتخار هريك شرف صدور يافته در همان مجلس ابلاغ شود .\r\nروز سه‌شنبه هفدهم شوال ، حسب الامر الاعلى مجلسى مشحون به تمام شاهزادگان و وزراء و رجال و اعاظم ترتيب شده دستورالعمل ادارات مستقله را با شرح زير لسان الملك قرائت نمود :\r\nدولت عليهء ايران براى انتظام امور و تحديد تكاليف و تحصيل نتايج صحيحه كه منشأ آن نظم داخله و استحكام اوضاع اساسيه است به تاريخ پانزدهم شهر شوال بارس‌ئيل هزار و دويست و نود و پنج قرار كارها و دواير مهام مملكت را به اين طور معين و مرتب مىفرمايد :\r\nمرجعيت وزارتخانه‌ها و ادارات و حكام و طبقات نوكر و صنوف اهالى دراين قرارداد معلوم و حدود هر كار به درجه‌اى محفوظ خواهد بود كه تعدى و تجاوز از آن نظير خطيئات كبيره و مستوجب مجازات سخت است و به اين قاعده هركس تكليف خود را خواهد دانست و طرف مسئوليت دولت هم در نيك و بد معلوم است .\r\nنواب اشرف و الا امير كبير نايب السلطنهء دولت عليه دام اقباله العالى ولايات و امور مشروحهء ذيل را اداره خواهند كرد : حكمرانى و انتظام طهران كما فى السابق ، مازندران و گيلان ، دماوند و فيروزكوه ، قم و كاشان و ساوه و زرند ، ملاير و تويسركان و نهاوند .\r\nعرايض و حوائج سادات و علما و محترمين به توسط ايشان به حضور مبارك مىرسد . شاهزادگان و منتسبين خانوادهء سلطنت اناثا ذكورا هر نوع حاجت و استدعائى دارند به ايشان اظهار كرده به واسطهء ايشان به حضور همايون عرض مىشود و جواب به ايشان رسيده ابلاغ خواهند نمود . امور تجار و محاكمات اين طبقه به اطلاع و صوابديد ايشان خواهد بود .\r\nجناب اجل آقا بالاستقلال ولايات و امور مشروحه را اداره خواهند\r\n\r\n","description":"","footnote":"","page_name":" 1823 ","page_number":411},
  {"content":"\r\n\r\nكرد : فارس و كرمان و بلوچستان ، اصفهان و يزد ، كرمانشهان و كردستان ، عربستان و لرستان ، عراق و بروجرد و گلپايگان و خونسار ، كمره و نطنز و جوشقان و محلات ، همدان و اسدآباد و كنگاور . نظم دفتر استيفا و محاسبات ديوان عدالت عظمى ، وزارت وظايف و اوقاف به شرح قواعد موضوعهء جديده ، ايشيكخانه و انتظامات دربخانه ، تلگرافخانه ، گمرك ، بيوتات دولتى از قبيل صندوقخانه و رختدارخانه و زينخانه و غيره و غيره و غيره ، قنوات و باغات و عمارات دولتى ، امور خزانه و نظم و ترتيب حواله‌جات ، عملهء خلوت ، تفنگداران ، جارچيان ، شاطران ، كالسكه‌خانه ، اصطبل‌خانه ، چاپارخانه .\r\nجناب اشرف سپهسالار اعظم بدين تفصيل كفايت مهام ملكيه خواهند نمود : امور قشونى كلا و مستقلا بدون استثناى جزئى با شرايط و لوازم آن كه از شرح و تفصيل مستغنى است ، امور خارجه با آنچه شرط و حق اين وزارت است ، آذربايجان ، خراسان و سيستان ، استراباد و گرگان و تركمان ، قزوين و خمسه ، سمنان و دامغان ، شاهرود و بسطام ، گروس ، خرقانين ، امور سرحديه ، و تذكرهء يهود و مسيحى و گبر .\r\nفقط نواب و الا اعتضاد السلطنه وزير علوم و جناب علاء الدوله و جناب عضد الملك و جناب امين السلطان و ميرشكار حق دارند كه در خدمات مرجوعه و امور شخصيهء خود تا آنجا كه به ادارات مستقله راجع نيست مستقيما به حضور همايون عرض مطلب كنند .\r\nدر موجبات استقلال و رعايت حدود ادارات ثلاثه از طرف قرين - الشرف همايون توجه مخصوص مبذول خواهد بود . و بالصراحه مقرر است كه هر حكم به هرجا و هركس باشد بالمناسبه به عنوان ادارات مستقلهء ثلاثه صادر فرموده و از ادارات مزبوره جواب خواهند خواست .\r\nصاحبان ادارات در جزء و كل امور محوله مسئولند . حكام ولايات بايد رجوعشان بالانحصار به ادارهء متبوعهء خودشان باشد و به خفيه و آشكار حتى به اخوانيات هم مكاتبه و تحريرات متفرقه را ترك خواهند كرد .\r\nاز امور قشونى و سرحدى و آنچه به معاملات خارجه مربوط است ادارات مزبوره به جناب اشرف سپهسالار اعظم اطلاع داده به صوابديد ايشان جواب خواهند نوشت .\r\nگذشته از تكاليف مخصوصه ادارات مستقله هفته‌اى دو روز دوشنبه\r\n\r\n","description":"","footnote":"","page_name":" 1824 ","page_number":412},
  {"content":"\r\n\r\nو پنج‌شنبه وزراى ثلاثه در مجلس خاص دولتى نشسته چند نفر از وزراء و رجال دولت را حاضر و در اصول مهام و اصلاحات امور ملكيه و ترقيات هر شعبه از قشون و غير گفتگو كرده حاصل مذاكرات و قرارداد خود را به عرض برسانند .\r\nعرايض و تحريرات ادارات به وسايل مختلفه به حضور همايون فرستاده نخواهد شد فقط به توسط جناب امين الملك به عرض رسيده احكام عليه را منحصرا جناب معزىاليه به ادارات ابلاغ خواهند كرد و جواب خواهند گرفت .\r\nاصول مطالب و خلاصهء تحريرات اطراف را بدون حشو و زوايد و نوشتجاتى را كه شرح آن قابل ملاحظه و حاوى مطالب لازمه است عينا نزد جناب امين الملك خواهند فرستاد . جناب امين الملك در اجراى تكاليف ادارات از طرف قرين الشرف همايون مواظب مخصوص دارد و بايد هميشه انجام و اجراى اوامر عليه و تكاليف هر دايره را مطالبه كند .\r\nبايد وزراى مسئول خود را كنفس واحدة فرض كرده در نيك‌وبد هركار خود را شريك و سهيم بدانند . در مواقع امور اگر براى احدى از ايشان مشكلى رو دهد دو نفر ديگر به او امداد كرده تا آن جزء كار به اصلاح نيايد آرام نگيرند . هيچ مفسد و نمام در نزد اين وزراء راه نخواهد داشت .\r\nاحيانا اگر از احدى روايت فتنه‌آميز ببينند علاوه بر رد وضع تنبيه سخت كنند و اين رسم را به كلى از ميان بردارند . حدود كارهاى خود را هميشه ملاحظه كرده تكاليف مقرره را بىهيچ نوع تخطى و تجاوز محفوظ خواهند داشت و دخالت به كار و تكليف يكديگر را حرام خواهند داشت و بالفرض اگر سهوا كارى متعلق به ادارات به جاى ديگر رجوع شده باشد مرتكب را ملتفت نموده مسئله را به جاى خود راجع نمايند . در مخارج ولايات و ساير وجوهات فقط اسناد احكامى را محل اعتنا دانند كه به صحه و امضاى همايون موشح است لاغير . در آخر هر سال حساب ولايات و وجوه جمعى خود را بلاعذر در دفتر بگذرانند . به اعمال هر حاكم و مباشر حتى كدخدا و بلوكباشيها مراقب باشند و از رفتار آنها روزنامهء صحيحه داشته باشند كه به احدى از رعايا و زيردستان تعدى نشود . اوامر و احكام دولت را فورى الاجرا بدانند . پاداش بىنظمى و فساد را به تأخير نگذارند .\r\nمعنى اداره و مقصود از اين ترتيب حفظ مال ديوان است و نگاهدارى حكام و منع تعدى آنها به رعيت و ايجاد قوانين و قواعد جديده كه متضمن\r\n\r\n","description":"","footnote":"","page_name":" 1825 ","page_number":413},
  {"content":"\r\n\r\nآبادى ولايت باشد و حفظ رعيت و انتشار صنايع و رواج تجارت و انكشاف معادن و ساختن راهها و پلها و نگاهدارى ابنيه و عمارات ، گذاشتن نظم درست كه مردم از مال و جان خود ايمن و ناموس خلق محفوظ باشد ، نظم طرق و شوارع ، تأديب و قمع اشرار ، نتراشيدن خرج بىمعنى براى دولت ، رسانيدن حقوق خزانهء دولت ، برقرار كردن ديوانخانه‌هاى مظالم در هر شهر كه به كمال استقلال و بىغرضى به عرايض مظلومين آن ناحيه رسيدگى شود ، فرستادن اطباى حاذق به هرجا و تشكيل مجالس حفظ صحت و تكميل و تصحيح دواخانه‌ها در هرشهر و آبادى و رسيدن روزنامجات صحيحه به مجلس حافظ الصحهء طهران ، اهتمام زياد در اجراى قانون آبله‌كوبى حتى در ميان طوايف صحرانشين هم اين رسم ترك نشود ، رعايت تنظيفات شهرها و آباديها به‌طورى كه در هيچ‌جا اسباب فساد هوا جمع نشود .\r\nمعنى مسئوليت اين است كه مكرر در ضمن قراردادهاى دولت لفظ مسئوليت گفته شده است و چون معنى و تفسير آن را ندانسته‌اند به‌نظر سهل ملاحظه كرده اهميت آن را منظور نداشته‌اند . در وقوع خلاف تعهد مرجع خدمت و مدير امر مسئول است به اين معنى كه قصور غيرت و عدم كفايت خود را ظاهر كرده وقت دولت را ضايع و كار مملكت را معطل نموده است .\r\nبه ازاى اين تقصير مورد پرسش و مؤاخذه گرديده از تمام اعتبارات و امتيازات محروم خواهد شد » .\r\nبعد از قرائت شرح مزبور ناظم خلوت وارد مجلس شده دستخطهاى مبارك را كه به عنوان وزراى ثلاثه صادر شده بود و به زيارت آنها كه خلاصهء دستورالعمل و متضمن حدود تكليفات هريك بود افتخار حاصل نمودند .\r\nدر ختام مجلس جناب امين الملك قسمنامه‌اى كه ما بين دول منتظمه براى متصديان مهام خطيرهء دولتى رسم است به ايشان تكليف نموده به راستى و درستى قبول خدمات محوله و حفظ مقرره را سوگند ياد كردند .\r\nصورت قسمنامه كه به مهر وزراى مسئول در دفتر مخصوص همايونى ضبط است به شرحى است كه در ذيل ايراد مىشود :\r\nخداوند خالق منتقم را به صدق خود شاهد خواسته به تاج و تخت همايون و حق نعمت اين دولت روزافزون قسم ياد مىكنم كه قصد و همت و غرض و خيال خود را به خيرخواهى شاهنشاه\r\n\r\n","description":"","footnote":"","page_name":" 1826 ","page_number":414},
  {"content":"\r\n\r\nو صلاح دولت و مملكت و آسايش و امنيت رعيت منحصر كرده جز اين خيالى به خاطر خود راه ندهم و از طمع و غرض شخصى كلية پرهيز نمايم و اگر غير از اين عهد و شرط از من صادر شود در پيش خدا و خلق شرمسار و در حضور شاهنشاه معاقب و مؤاخذ باشم .\r\nچون بعضى از تأليفات بندهء مؤلف در پاريس به مطالعهء جناب مسيو شفر مترجم‌باشى دولت جمهورى فرانسه و رئيس مدرسهء السنهء شرقيه و ساير علما و دانشمندان خبير و بصير آن مملكت كه وقوفى كامل و مهارتى تام به زبان فارسى و عربى دارند رسيده زايد الوصف تمجيد نمودند و جناب اميرال لارونسيه دنورى « 1 » رئيس مجلس جغرافياى فرانسه اين بندهء را جزء اجزاء آن مجلس محترم شمرد . جناب مسيو باردو وزير علوم و صنايع و مذاهب آن‌دولت فخيمه پس از اظهار به رجال دولت جمهورى فرانسه نشانى از مرتبهء اول مجمع العلوم « 2 » كه بالاترين علايم و نشان فضل و دانش است با فرمان مخصوص آن از طرف وزارت علوم دولت جمهورى فرانسه براى اين بنده ايصال داشتند و از خاكپاى همايون اجازهء استعمال آن را يافت .\r\nكاغذى كه جناب مسيو شفر دراين موقع نوشته‌اند از قرار شرح ذيل است :\r\n\r\nسواد كاغذ جناب مسيو شفر\r\nاز پاريس به تاريخ پانزدهم ژوئيه 1878 به جناب محمد - حسن خان صنيع الدوله منشى و مترجم‌باشى مخصوص اعليحضرت قوى شوكت شاهنشاه ايران و رئيس دارالطباعه و دارالترجمهء آن مملكت محروسه .\r\nآقاى من رئيس ! شرف دارم كه رسما نشان و فرمان كه وزير علوم و صنايع و اديان به‌جهت جناب شما به تاريخ اول\r\n\r\n\r\n","description":"","footnote":"\r\n( 1 ) -  L aroncieredeNoury \r\n( 2 ) - به معناى آكادمى .\r\n","page_name":" 1827 ","page_number":415},
  {"content":"\r\n\r\nژوئيه امضا نموده است براى آن جناب ارسال دارم و با كمال افتخار قبول اين مأموريت را كه از طرف وزير علوم دارم مىنمايم و مخصوصا به من مأموريت داده‌اند كه از طرف وزارت علوم از شما اظهار امتنان نمايم كه ترجمه‌هاى شما كلية يقين سبب آگاهى و اطلاع اهالى ايران كه هموطنان شما هستند شده است بر مراتب علم و دانش علما و دانشمندان فرانسه و مخصوصا جناب وزير علوم نهايت امتنان و رضايت را از شما دارند كه كتب مؤلفهء خودتان را كه راجع به تسهيل تعليم و تعلم زبان فرانسه و غيره است منطبع و مشتهر ساخته‌ايد و ماها نيز كلية در علوم و السنهء شرقيه ممارست مىكنيم . اميدوار هستيم كه دراين راه راست و جادهء مستقيمى كه جناب شما با اين همه اهتمام و مراقبت پيش گرفته‌ايد و منتج اين همه افتخار و ترقى و فايدت است مكث و سستى نكنيد و نتايج افكار ابكار خودتان را كاملا اظهار ساخته به خاتمت برسانيد و اين تأليف شريف را به پايان بريد كه فوايد آن تام و منافع آن عام است .\r\n\r\nمخلص حقيقى شما رئيس مدرسهء السنهء شرقيه شفر\r\nمحمد على خان امين السلطنه جامه‌دار خاصهء شريفه و خازن مخزن تداركات عسكريه به منصب صندوقدارى صندوقخانهء مباركه سرافراز شد .\r\n\r\nوقايع و سوانح عمده كه دراين سال در تمام روى زمين و اقطار كرهء ارض روى داده است\r\n\r\nاتائونى ( ينگىدنيا ) :\r\nبروز تب زرد با نهايت شدت در بعضى ايالات اتائونى .\r\n\r\nاسپانيا :\r\nعروسى اعليحضرت پادشاه با پرنسس مرسده دختر دوك دمونت - پانسيه كه خاله‌زادهء اعليحضرت معظم بود .\r\nشورش اهالى كوبا بر ضد اين دولت رفع شده آن جزيره به كلى مطيع مىشود .\r\n\r\n","description":"","footnote":"","page_name":" 1828 ","page_number":416},
  {"content":"\r\n\r\nفوت ملكهء جديد زوجهء اعليحضرت پادشاه در بيست و ششم ژوئن مطابق با چهارشنبه بيست‌وچهارم جمادى الاخرى . اين ملكه كه پنج ماه و اندى بود عروسى كرده در هزار و هشتصد و شصت مسيحى متولد شده بود .\r\nجمعه بيست‌وهفتم شوال شخص چليك‌سازى طپانچه به‌طرف اعليحضرت پادشاه خالى كرده ولى به ايشان نخورد .\r\n\r\nاطريش\r\nكنت اندرآسى وزير اعظم اطريش به دول آلمان و انگليس و فرانسه و ايطاليا اعلان رسمى مىفرستد كه مأمورين در مجلس كنگره كه از براى قرار مسائل شرقيه منعقد خواهد شد به وينه پايتخت اطريش روانه دارند و دولت آلمان تكليف مىكند كه محل انعقاد اين مجلس در برلن باشد .\r\nفصول عهدنامهء سان استفانو ما بين روس و عثمانى را كنت اندرآسى قبول نمىكند .\r\nورود عساكر اطريش به هرزگوين و بسنى ايالات عثمانى به‌جهت تصرف نمودن اين دو ايالت و راضى نبودن اهالى . در هشتم رمضان اين سال عساكر اطريش شهر تربين را در هرزگوين و بسنى تصرف نمود و به اين واسطه دولت اطريش از تصرف كردن اين دو ايالت و جنگ با اهالى آسوده گرديد .\r\nسفارت كبراى مسيو دبست « 1 » از طرف دولت اطريش به فرانسه .\r\nآتش گرفتن كشتى موسوم به اسفنكس « 2 » در محيط « 3 » و تلف شدن پانصد نفر .\r\nاستقراض دولت معادل دوازده كرور ايران به‌جهت مخارج لازمهء قشون . تصرف نمودن عساكر اطريش شهر سراجو « 4 » را كه شورشيان هرزگوين و بسنى در آنجا جمع بودند .\r\n\r\nآلمان :\r\nدر افتتاح مجلس پارلمان اعليحضرت امپراطور بشخصه خطبه\r\n\r\n\r\n","description":"","footnote":"\r\n( 1 ) -  Beust \r\n( 2 ) -  Sphinx \r\n( 3 ) - محيط به معناى اوقيانوس .\r\n( 4 ) -  Serajevo \r\n","page_name":" 1829 ","page_number":417},
  {"content":"\r\n\r\nخوانده و كوشش خود را در انعقاد مصالحه بين روس و عثمانى و حفظ صلح در تمام دول فرنگ اظهار مىدارند . در شنبه هشتم جمادى الاولى اين سال ، در كوچه برلن معروف به تپل ، اعليحضرت امپراطور با صبيهء خود واليهء - باد در كالسكهء روبازى از گردش مراجعت مىكرده هدل نام دو تير طپانچه به‌سمت اعليحضرت معظم خالى مىكند ولى هيچكدام به ايشان نمىخورد .\r\nكشتى جنگى زرهدار بزرگ آلمان موسوم به گرس كورفورست در حوالى انگليس به كشتى جنگى موسوم به كينگ ويلهلم برخورده با سيصد نفر عمله كه درآن كشتى بودند غرق مىشود .\r\nدر سلخ جمادى الاولى ، نيز در كوچهء تپل برلن ، هنگام رفتن اعليحضرت امپراطور به گردش دو تير تفنگ به‌سمت اعليحضرت معظم خالى مىشود و چند چارپاره به بازو و شانه‌هاى اعليحضرت امپراطور مىخورد . ضارب كه موسوم به نبلنگ است با طپانچه قصد هلاكت خود را دارد ليكن زخم شديدى به او نرسيده و نمىميرد . دويم جمادى الثانيه به واسطهء جراحات سختى كه به بدن اعليحضرت امپراطور رسيده زمام اختيار سلطنت را موقتا به نواب وليعهد مىدهند .\r\nيازدهم جمادى الاخرى مجلس كنگرهء دول در برلن افتتاح شده و مأمورين دول آلمان و اطريش و فرانسه و انگليس و روس و ايطاليا و عثمانى در مجلس جلوس كرده و رياست مجلس به پرنس بيزمارك داده مىشود .\r\nشنبه دوازدهم رجب مأمورين دول عهدنامهء برلن را امضا مىنمايند .\r\nاختتام مجلس كنگره .\r\nپنج‌شنبه دهم ماه ذيحجه اعليحضرت امپراطور از ييلاقات و شهرهاى آبهاى معدنى كه چندى در آنجاها سفر كرده بودند به برلن مراجعت و ورود نموده بشخصه مشغول رسيدگى به امور سلطنت شدند .\r\nفوت ژرژ پادشاه هانور در چهارشنبه دهم شهر جمادى الثانيه در پاريس .\r\n\r\nافغانستان :\r\nقبول نكردن امير شير على خان امير افغانستان مأمورين انگليس را در ماه رمضان و قبول نمودن مأمورين روس را در كابل كه انتشار اين خبر در لندن سبب اضطراب گرديد . رفتن امير شير على خان از كابل\r\n\r\n","description":"","footnote":"","page_name":" 1830 ","page_number":418},
  {"content":"\r\n\r\nبه‌سمت تركستان و زمام اختيار سلطنت را به پسر خود سردار يعقوب خان دادن در دوازدهم ذيحجه .\r\n\r\nانگليس :\r\nما بين اين دولت و دولت روس آثار كدورت پديدار است . در اغلب بلاد انگليس اهالى با دولت موافق در جنگ با روس نيستند . ورود عساكر روس در حوالى اسلامبول اسباب كمال وحشت رجال دولت انگليس است و به اين جهت كشتيهاى جنگى انگليس از سمت دريا به حوالى اسلامبول مىآيد . استعفاى لرد دربى از وزارت خارجه كه به تهيهء قشون انگليس راضى نبود . از خطبه‌اى كه اعليحضرت پادشاه انگلستان در افتتاح مجلس پارلمان مىخوانند و نوشتجات كه لردساليسبورى كه تازه به وزارت امور خارجهء انگليس منصوب شده چنين معلوم مىشود كه دولت انگليس به هيچوجه راضى به فصول عهدنامهء سان استفانو منعقده ما بين دولت روس و عثمانى نيست و با كمال شدت دولت انگليس تهيهء جنگ مىبيند . استقراض دولت دوازده كرور ليره براى حاضر كردن عساكر برى و بحرى . وزراى عثمانى اظهار كمال امتنان را از رعايت و حمايت انگليس دارند .\r\nنامزد نمودن نواب پرنس آرتور پسر اعليحضرت پادشاه انگلستان پرنسس مارگريت صبيهء پرنس فردريك شارل بنى عم اعليحضرت امپراطور آلمان را .\r\nدر مجلس كنگرهء برلن كنت بوكنست فلد صدراعظم انگلستان اظهار مىدارد كه بنابر عهدنامهء مخفى مخصوصى كه ما بين دولت انگليس و دولت عثمانى منعقد شده عساكر انگليس جزيرهء قبرس من جزاير عثمانى را متصرف مىگردند . لرد ساليسبورى بعد از مراجعت از مجلس كنگرهء برلن تمجيدات زياد از نتايج اين مجلس مىكند به‌جهت اين‌كه عهدنامهء سان استفانو را به هم زد . مرخص نمودن دولت انگليس عساكرى را كه تازه جمع كرده بود .\r\nكشتى موسوم به پرنسس اليس در چهارم رمضان با كشتى ديگر روى رود طمس كه از وسط شهر لندن مىگذرد برخورده كشتى پرنسس اليس درآن واحد غرق شده ششصد نفر مسافر هلاك مىشوند .\r\nاحضار هفت هزار قشون از هندوستان .\r\nما بين دول انگليس و روس قرارهاى مساعد داده مىشود .\r\nفرستادن تهديدنامه از طرف فرمانفرماى هند به امير شير على خان\r\n\r\n","description":"","footnote":"","page_name":" 1831 ","page_number":419},
  {"content":"\r\n\r\nامير كابل در ماه ذيقعده . هم دراين ماه صدر اعظم انگليس در يكى از مجالس خطبه مىخواند و اظهار مىكند كه فرستادن عساكر هندوستان به سرحد افغانستان به واسطهء بعضى رفتار خصمانهء امير شير على خان نسبت به اين دولت واجب گرديد . پنج‌شنبه بيست‌وپنجم ذيقعده عساكر انگليس از چند نقطه وارد به خاك افغانستان شده و فرداى آن روز قلعهء على مسجد را كه در دهنهء تنگهء خيبر است متصرف شدند . فتح قلعه و درهء پيوار افغانستان به‌دست ژنرال ربر سردار انگليس در دوشنبه هفتم ذيحجه .\r\nفوت كنت روسل از معارف .\r\n\r\nايطاليا :\r\nفوت اعليحضرت ويكتور امانوئل دويم پادشاه اين مملكت در ماه محرم و جلوس هومبر اول « 5 » ولد ارشد آن پادشاه به تخت سلطنت ايطاليا .\r\nفوت پى نهم پاپ اعظم در چهارم شهر صفر . انعقاد مجلس كنكلاو « 6 » يعنى شوراى بزرگ كشيشان به‌جهت انتخاب پاپ تازه در پانزدهم صفر و انتخاب نمودن كشيشان كاردينان‌پچى « 7 » را به پاپى و پانزدهم صفر و انتخاب نمودن كشيشان كاردينال‌پچى « 7 » را به پاپى و صدارت مسيو گيولى در مملكت ايطاليا .\r\nدر بيست و يكم ذيقعده شخصى پاسانانت نام در شهر ناپل با كارد حمله به اعليحضرت پادشاه كرده ولى به ايشان نمىخورد اما گيولى صدر - اعظم كه در صندلى جلو كالسكه نشسته بود رانش از آن ضربت مجروح مىگردد . بعد از اين مقدمه در چند شهر از بلاد ايطاليا مردم شورش مىكنند .\r\n\r\nبلژيك :\r\nسه‌شنبه بيستم شعبان اين سال اهالى بلژيك جشن سال بيست و پنجم عروسى اعليحضرت پادشاه و عليا حضرت ملكه را گرفتند .\r\n\r\nروس :\r\nدولت روس اعلان مىكند كه اگر كشتيهاى جنگى انگليس در حوالى اسلامبول بماند او نيز شهر اسلامبول را متصرف مىگردد . لهذا\r\n\r\n\r\n","description":"","footnote":"\r\n( 5 ) -  Humbert \r\n( 6 ) -  Conclave \r\n( 7 ) -  Pecci \r\n","page_name":" 1832 ","page_number":420},
  {"content":"\r\n\r\nقسمتى از سفاين جنگى انگليس به حوالى گالى پولى رفتند .\r\nغرهء محرم شهر صوفيا از ممالك اروپائى عثمانى به تصرف عساكر روس درآمد . سرماى شديد را كه بلانهايت بود قشون روس ممد خود ساخته از تنگهء شيپكاى كوه بالخان كه قسمت عمدهء قشون عثمانى به واسطهء برودت هوا تخليه كرده بودند گذشتند . مراجعت اعليحضرت امپراطور بعد از فتوحات نمايان در خاك عثمانى به پطرزبورغ . ورود عساكر روس به شهر ادرنه . بيست و يكم صفر نواب گراندوك نيكلا سردار عساكر روس در قريهء سان استفانو نيم فرسخى اسلامبول اردو زد . بيستم ربيع - الاول نواب گراندوك نيكلا به شهر اسلامبول رفته و با اعليحضرت سلطان ملاقات مىنمايد . ژنرال اگناتيف كه از طرف دولت روس مأمور به بعضى گفتگوها ما بين روس و اطريش بود به وينه رفته بىنيل مقصود مراجعت مىكند . معاودت نواب گراندوك نيكلا از خاك عثمانى و تعيين نمودن ژنرال تتلبن را در بيست‌وپنجم ربيع الثانى به جاى خود . تصرف نمودن عساكر روس بندر و شهر باطوم را در جمعه هفتم رمضان . تصرف قشون روس شهر عثمان بازار ورسچق و ارزنة الروم را . رفتن قشون روس از سان استفانو حوالى اسلامبول سه‌شنبه هيجدهم رمضان .\r\nمجروح ساختن ژنرال تريوف حاكم شهر پطرزبورغ را شخصى از طايفهء نيهيليست . در شانزدهم شعبان ژنرال مزنت زور رئيس احتساب مخفى روس را در يكى از كوچه‌هاى پطرزبورغ در روز روشن به قتل رسانيدند و قاتل مخفى گرديد .\r\nسان دادن قشون در پطرزبورغ با حضور اعليحضرت شاهنشاه ايران .\r\n\r\nعثمانى :\r\nاضطراب اهالى اسلامبول و عريضه دادن به اعليحضرت سلطان در انعقاد مصالحه . قراردادن بعضى از اصول مصالحه را در شهر ادرنه .\r\nفتوحات منتنگرو و عساكر سربى در نيش . فتح شهر فليپ پيلى « 8 » .\r\nقشون افلاق بغدانى ودين « 9 » را متصرف مىگردد . انعقاد مصالحه بين عثمانى و روس در سان استفانو در بيست و هشتم صفر و اين عهدنامه مبنى بر بيست و نه فصل است .\r\n\r\n\r\n","description":"","footnote":"\r\n( 8 ) -  Philippopoli  ( شهرى در بلغارستان بر كنار رود ماريتزا ) .\r\n( 9 ) -  Vidin  ( شهرى در بلغارستان بر روى دانوب ) .\r\n","page_name":" 1833 ","page_number":421},
  {"content":"\r\n\r\nموقوف داشتن منصب صدارت در مملكت عثمانى .\r\nسفراى عثمانى در لندن و وينه به دول انگليس و اطريش رسما اطلاع مىدهند كه اصول عهدنامهء صلح بين عثمانى و روس ممضى شد .\r\nسفاين جنگى عثمانى در محاذى پيره بندر يونان لنگر انداخته دولت يونان را تهديد مىكند كه اگر عساكر خود را كه در خاك عثمانى تخطى نموده‌اند نطلبد آن بندر را به ضرب گلوله معدوم سازند .\r\nجميع دول انعقاد مجلس كنگره را به‌جهت حل مسائل شرقيه قبول مىنمايند مگر دولت روس و آلمان كه در محل انعقاد اين مجلس گفتگو دارند و راضى نيستند كه اين مجلس در وينه منعقد شود .\r\nتعيين خسارت جنگى كه دولت عثمانى بر عهده گرفته كه موافق عهدنامهء سان استفانلو به دولت روس بدهد دو هزار و هشتصد و بيست كرور منات است . ايالات بلغارستان و دبرچاى را از مملكت اروپ خود مجزا دانسته و در سمت آسيا قارص و باطوم و اردهان را ملك طلق دولت روس مىداند .\r\nدوشنبه هفدهم جمادى الاولى جمعى از معارف اسلامبول در خيال اين هستند كه سلطان مراد را مجددا بر تخت سلطنت جلوس داده اعليحضرت سلطان عبد الحميد خان را خلع نمايند . حتى جرأت نموده خواستند اين قصد را به موقع اجرا رسانند . مقصرين گرفتار شده مورد تنبيهات سخت شدند . مسلمانهاى ياغى روملى در ظرف دو ماه و نيم چهارده جنگ سخت با عساكر روس نموده در اغلب فتح و ظفر با ياغيان بود . دو ثلث بلغارستان كه به موجب عهدنامهء سان استفانو از خاك عثمانى مجزا شده بود به اين دولت برگشت . قرادنگيز از براى عبور و مرور سفاين جميع دول آزاد شد و بايزيد به دولت عثمانى مسترد شد و به اين جهت راه تجارت با ايران آزاد و باز شد .\r\nيانقين سخت در باب عالى .\r\nايجاد منصب صدارت نمودن مجددا به شخص رشدى پاشا و بعد از شش روز عزل نمودن آن صدر اعظم را و نصب نمودن صفوت پاشا به جاى او .\r\n\r\nفرانسه :\r\nافتتاح اكسپوزيسيون عمومى صنايع با تشريفات زياد در اول ماه مه\r\n\r\n","description":"","footnote":"","page_name":" 1834 ","page_number":422},
  {"content":"\r\n\r\nمطابق چهارشنبه بيست و هفتم ربيع الثانى .\r\nدر تمام ممالك فرانسه على الخصوص در پاريس در سىام ماه ژوئن به اسم عيد و جشن جمهورى جشن بزرگى گرفتند .\r\nقيمت مخابرات تلگرافى در فرانسه كلمه‌اى پنج سانتيم مقرر شد « 10 » .\r\nدر بيست و ششم صفر ، ادارات تلگراف و چپرخانه را در فرانسه يكى نموده در تحت وزارت ماليه قرار دادند .\r\nشورش اهالى نول كالدونى استرالى در دهم رجب بر ضد دولت فرانسه و كشتن جمعى از اهالى فرانسه را درآن جزيره .\r\nدر بيست و سيم شوال ، رئيس جمهورى فرانسه به مأمورين و ارباب حرف و صنايع كه امتعه از هر دولت به اكسپوزيسيون آورده‌اند نشان و مدال مىدهد .\r\nسفارت كبراى مسيو فورينه از طرف دولت فرانسه به اقامت اسلامبول .\r\nانتخاب وكلاى ملت در دولت فرانسه مساعد وضع جمهورى بود .\r\nاغلب وكلاى ملت جمهورى طلب‌اند نه سلطنت طلب .\r\n\r\nهلاند :\r\nمزاوجت وليعهد اين دولت با يكى از شاهزاده خانمهاى پروس .\r\n\r\nيونان :\r\nياغيهاى ايالت مقدونيه كه بر ضد عثمانى هستند ميل به تبعيت يونان دارند . دولت يونان به دولت عثمانى اطلاع مىدهد كه الجاء عساكر خود را به ايالات اپير « 11 » و تسالى « 12 » و مقدونيه من ايالات عثمانى خواهد فرستاد .\r\n\r\nصورت ترجمهء عهدنامهء منعقده در مجلس كنگرهء برلن\r\nكه دراين كتاب مبارك ثبت و درج شده است بعينها بدون نقطه‌اى جرح و تعديل و كسر و تكثير از روى ورقه\r\n\r\n\r\n","description":"","footnote":"\r\n( 10 ) - يك فرانك صد سانتيم است ( ع ) .\r\n( 11 ) -  Epire \r\n( 12 ) -  Thessalie \r\n","page_name":" 1835 ","page_number":423},
  {"content":"\r\n\r\nشمارهء بيست و نه از روزنامهء موسومه به اختر منطبعهء دارالخلافهء اسلامبول نقل و استنساخ شده است و مسئوليت نيك و بد ترجمه و غث و سمين عبارات و اصطلاحات راجع به همان جريده است نه به نگارندهء اين كتاب مبارك .\r\n\r\nعهدنامهء برلين\r\nروزنامه‌هاى اين هفته خلاصهء عهدنامهء برلين را از روى اخبار - نامه‌هاى وين ترجمه و نقل كرده بودند . ولى ناقص و مجمل و غير معتبر بود . پريروز اخبارنامهء معتبر « وقت » اصل عهدنامه را از روى نسخه‌اى كه از جانب مرخصهاى « 13 » دولت عليهء عثمانيه امضا شده است نقل كرده ما هم چون او را متعهد مىدانيم به ترجمه‌اش پرداختيم .\r\nاعليحضرت شوكت‌مآب سلطانى و اعليحضرت ايمپراتور آلمان و اعليحضرت ايمپراتور اوستريا و جناب رئيس الجمهور فرانسه و عليا - حضرت ملكهء انگلستان و ايمپراتريس هندوستان و اعليحضرت پادشاه ايتالى و اعليحضرت ايمپراتور روس ، به ملاحظهء نگاهدارى انتظام وضع اروپ موافق احكام عهدنامهء پاريس مورخ 3 مارس 1856 ، خواستند مطالبى را كه از اوضاع سالهاى پيش و از عهدنامهء اوليهء اياستفانوس و از جنگ ختام يافته حاصل شده بود انجام و قرارى بدهند و انعقاد كونگره را براى آسان كردن اين مهم بهترين وسيله دانسته متفق الرأى شدند . بنابراين اعليحضرت پادشاهان مشاراليهم و رئيس الجمهور فرانسه مرخصها « 14 » تعيين فرمودند يعنى از جانب اعليحضرت شوكت‌مآب سلطانى الكساندر قره‌تو درى پاشا وزير فوايد و محمد على پاشاى مشير و سعد الله بيك سفير كبير برلين و از جانب اعليحضرت ايمپراتور آلمان پرنس بيسمارك رئيس وزرا و وزير خارجه و مسيو ارنست بولوف معاون وزارت خارجه و پرنس هوهن لوهه « 15 » ايلچى پاريس و از جانب اعليحضرت ايمپراتور اوستريا كنت اندرآسى وزير خارجه و كنت كارولى « 16 » ايلچى برلين و\r\n\r\n\r\n","description":"","footnote":"\r\n( 13 ) - يعنى نمايندگان دولت عثمانى كه اجازه داشتند قرارداد را امضا كنند .\r\n( 14 ) - نمايندگان مختار .\r\n( 15 ) -  Hohenlohe \r\n( 16 ) -  Carolyi \r\n","page_name":" 1836 ","page_number":424},
  {"content":"\r\n\r\nبارون هيمرله « 17 » ايلچى رؤسا و از جانب رئيس الجمهور فرانسه مسيو وادينگتون « 18 » وزير خارجه و كنت سن واليه « 19 » ايلچى برلين و مسيو ده‌پره « 20 » مدير پولتيك در وزارت خارجه و از جانب عليا حضرت ملكهء انگلستان و ايمپراتريس هندوستان كنت بيكونسفيلد « 21 » رئيس وزرا و ماركى دوسالس‌برى « 22 » وزير خارجه ولورا دودوروسل « 23 » ايلچى برلين و از جانب اعليحضرت پادشاه ايتالى كنت كورتى « 24 » وزير خارجه و كنت دولونه « 25 » ايلچى برلين و از جانب اعليحضرت ايمپراتور روس پرنس غورچاقوف وزير خارجه و كنت شوالوف « 26 » ايلچى لندن و مسيو دوبريل « 27 » ايلچى برلين به مرخصى معين و به موجب خواهش دولت اوستريا و دعوت دولت آلمان در برلن اجتماع كرده اعتمادنامه‌هاى خودشان را به قاعدهء مقرره مبادله و در ميان ايشان به قرارداد آتى الذكر اتفاق افكار حاصل و تيمنا بدان‌گونه قرار دادند :\r\n\r\nمادهء اول :\r\nبلغارستان در زير حقوق حكمرانى سلطنت سنيهء عثمانيه به ادارهء مختاره مانند يك امارت ماليات بدهى تشكيل شده است . حكومت بلغارستان يك حكومت عيسويه بوده عساكر مليه نيز خواهد داشت .\r\n\r\nمادهء دوم :\r\nامارت بلغارستان عبارت از اراضى مفصلهء ذيل خواهد بود : حدود آن شمالا از حدود صربستان قديم ابتدا شده از ساحل راست رودخانهء طونه مىرود تا به يك قطعه كه در سمت شرقى سلستره از جانب كوميسيون اروپ معين خواهد شد و از آنجا به‌طرف درياى سياه از جنوب منقاليا كه به اراضى رومانيا ملحق مىشود خواهد گذشت . حد جنوبى آن از مصب حدود بالاتر به مجراى رودخانه بالا رفته از حوالى دهات هوجه كوى\r\n\r\n\r\n","description":"","footnote":"\r\n( 17 ) -  BaronHaymerle \r\n( 18 ) -  Waddington \r\n( 19 ) -  Saintvallier \r\n( 20 ) -  Desprez \r\n( 21 ) -  Beaconsfield \r\n( 22 ) -  Salisbury \r\n( 23 ) -  OdoRussel \r\n( 24 ) -  Corti \r\n( 25 ) -  Launay \r\n( 26 ) -  Chouvalov \r\n( 27 ) -  Oubril \r\n","page_name":" 1837 ","page_number":425},
  {"content":"\r\n\r\nو سلامكوى و ايواجق و قولبه و صوجيلق خواهد گذشت . خط حدود از محاذى صحراى قامچق گذشته از جنوب بليه و كمخالق و از قامچق كه در دو كيلومتر و نيم آن طرف چنگه است و از شمال حاجى محله مرور خواهد كرد و به نقطهء تپه كه در ميان تكنلك و ايدوس و بره‌سا است رفته از بالكان قرين‌آباد و بالكان پره ديويف و از شمال كوتل از بالكان قره‌غال گذشته به تيمور قپو خواهد رسيد و از سلسلهء اصليهء بالكان بزرگ گذشته در حالتى كه بر روى همهء مساحت آن ممتد خواهد بود به تپهء قوزيقه خواهد رسيد از آنجا ذروه بالكلها را ترك نموده به‌سمت جنوب ميان قريه‌هاى پيرتوپ و دوزنجى رفته پيرتوپ در قسمت بلغارستان و دوزنجى در قسمت روم ايلى شرقى خواهد ماند و از آنجا به رودخانهء طوزلى دره و به مجراى اين نهر تا مصب آن به نهر طورپولينچه رفته و از آنجا تا نهر اسموسكبودره كه در حوالى قريهء پتريچوه به اين نهر مىريزد خواهد گذشت و به قدر دو كيلومتر اراضى در آنجا و در بالاى درهء مذكور به روم ايلى شرقى ترك نموده به خط تقسيم آبها در ميان نهرهاى اسموسكبودره و قامنيقه رفته و از تپهء دونجاق به‌سمت جنوب غربى برگذشته و مستقيما به نقطهء 875 نقشهء هيئت اركان حرب اوستريا منتهى خواهد شد . خط حدود سمت بالاى درهء اهتمان را به خط مستقيم بريده از ميان بوغدينه و قره‌ولى گذشته به خط تقسيم آبهائى كه مبدأهاى نهر مريج را در ميان اسقر و قمرلى و حاجب‌لر جدا مىسازد خواهد رسيد و از تپه‌هاى ووليناموغيلا به خط مذكور رفته به گذرگاهى كه در نقطهء 531 نقشه است و به مايليقادره و سومناتيقه رفته از ميان سيورى طاش و قادرتيه گذشته به حدود ادارهء سنجاق يعنى محال صوفيه خواهد رسيد . خط حدود از قارتپه به‌سمت جنوب غربى رفته از ميان مبداهاى آبهاى سنه قره‌مو و استروماقره به خط تقسيم آبها مرور و به‌سمت تپه‌هاى كوهستان اردب كه موسوم به بالكانهاى تيمورقپو و اسقوقنيه و قاضيمسار است گذشته به حدود قديم سنجاق صوفيه متصل خواهد شد .\r\nخط حدود بلغارستان از بالكان قاتنيق و ميان صحراهاى ريلسقارقا و بسقرارتا به خط تقسيم آبها رفته از تپه و دينجه پلانينا به محل يكى شدن\r\n\r\n","description":"","footnote":"","page_name":" 1838 ","page_number":426},
  {"content":"\r\n\r\nنهر استروما با اب‌رلسقرقا به صحراى استروما رسيده قريهء براقلى را به دولت عثمانيه واگذار خواهد كرد . از آنجا از سمت جنوب قريهء پلشينقه بالا رفته به كوتاه‌ترين خطى به سلسلهء غولماپلانينا و تپه غيقه خواهد رسيد و در آنجا به حدود سنجاق صوفيهء قديم منتهى و منبع صوهارفارا تماما به دولت عثمانيه ترك خواهد كرد . خط حدود از كوه ژنيقا به‌سمت غرب و كوه قره‌نى وره و از كوههاى قارونا يابوقه و از حدود سنجاق صوفيهء قديم برگشته از سمت بالاى مجراهاى اكرى صوواپنيقه گذشته به تپه‌هاى بابناپولانا بالا رفته به كوه قره‌نى وره منتهى خواهد شد . خط حدود از اين كوه به تپه‌هاى استرزر و ويله‌غوصو و مسيدپلانينا گذشته از ميان اسروما و موراوه به خط تقسيم آبها رفته از روى غاسينا و قرنه طراوه و دارقوسقه و درانيقه پلان و پس از آن دوشانى قلاوانق و مستقيما از خط تقسيم آبهاى صوقوه و موراوه بالاى باستول رفته از آنجا پائين آمده از راهى كه از صوفيه به پيروت ( يعنى شهر كوى ) مىرود در شمال غرب قريهء سنوسه هزار كيلومتر مسافت قطع كرده از ويدليه پلانينا به خط مستقيم به كوه رادوچينا در سلسلهء بالكان بزرگ بالا رفته قريهء دوبقپتجى را به صربستان و قريهء سناقوس را به بلغارستان خواهد داد و پس از تپهء رادوچينا به‌سمت غرب از بالكان سپروق و از استاره پلانپاتيه‌هاى بالكان را گشته به حدود شرقيهء قديمهء صربستان در حوالى تولااسميلوه قوقه متصل شده از آنجا به همان حدود تا نهر طونه رفته در راقويچه به نهر طونه منتهى خواهد شد .\r\nاين خط حدود به معرفت كوميسيون اروپ كه مركب از مأمورين دولتهاى امضا كننده خواهد بود و در محلش تعيين و تخطيط خواهد شد متفق عليه است كه اولا اين كوميسيون ايجابات محافظت و مدافعت سلطنت سنيهء عثمانيه را در حدود روم ايلى شرقى به‌نظر اعتنا خواهند ديد و ثانيا در اطراف صماقو تا قطر يك كيلومتر زمين استحكامات ساخته نخواهد شد .\r\n\r\nمادهء سوم :\r\nپرنس يعنى حكمران بلغارستان از جانب اهالى به‌طور آزادى منتخب شده به موافقت دولتها از جانب باب عالى تصديق خواهد شد . از اجزاى خانواده‌هاى دولتهاى اروپ كه الان اجراى حكمرانى مىكنند كسى حكمران بلغارستان نتواند شد . چون مقام حكمرانى منحل بشود امر\r\n\r\n","description":"","footnote":"","page_name":" 1839 ","page_number":427},
  {"content":"\r\n\r\nانتخاب پرنس ديگر بعينه مانند شروط و عمليات سابقه به عمل آورده خواهد شد .\r\n\r\nمادهء چهارم :\r\nپيش از آن‌كه حكمران بلغارستان معين بشود معتبرين بلغارستان در شهر طرنوى مجلسى منعقد كرده نظامنامهء اساسى امارت بلغارستان را ترتيب خواهند داد . در جاهائى كه در ميان بلغارها ترك و رومانيائى و روم و ساير جنسها بوده باشد چه در امر انتخابات و چه در تنظيم نظامنامهء اساسى حقوق و منافع اهالى مرقومه نيز مرعى شده داخل حساب خواهد بود .\r\n\r\nمادهء پنجم :\r\nفقرات آتى الذكر اساس حقوق عموميهء بلغارستان خواهد بود براى بهره‌مندى از حقوق مدنيه و سياسيه ، فرق مذهب و آئين هيچكس را در هر جائى كه باشد وسيلهء استثناء و عدم قابليت نشده اين چيزها مانع از دخول در خدمات عموميه و رسيدن به مناصب و اجراى صنايع نتواند شد .\r\nآئين خارجى و حريت مذاهب مختلفه را كه در بلغارستان موجود هستند و همچنين تبعهء خارجه را از اين دو جهت امنيت داده شده است تشكيلات مذهبيه و مناسبات با رؤساى روحانيه را به وجهى ممانعت نتواند شد .\r\n\r\nمادهء ششم :\r\nتا وقت تمام شدن نظامنامهء اساسى بلغارستان ادارهء آنجا به واسطهء يك كوميسرى از جانب دولت روس موقتا اجرا خواهد شد . يك كوميسر عثمانى و كونسلهائى كه از طرف امضاكنندگان اين عهدنامه مخصوصا تعيين و توكيل خواهند شد مأمور به رسيدگى و تفتيش ادارهء موقتهء كوميسر روس بوده معاونت او را خواهند كرد . درصورتىكه در ميان كونسلهاى وكيل شده اختلافى حادث شود به اكثريت آراء قرار داده خواهد شد و هرگاه در ميان اكثريت و كوميسر روس يا كوميسر عثمانى اختلاف پيدا بشود ايلچيهاى دولتهاى امضاكننده در اسلامبول مجلس مذاكره منعقد كرده قرار خواهند داد .\r\n\r\nمادهء هفتم :\r\nادارهء موقتهء بلغارستان زياده از مدت نه ماه از تاريخ تصديق و مبادلهء\r\n\r\n","description":"","footnote":"","page_name":" 1840 ","page_number":428},
  {"content":"\r\n\r\nهمين عهدنامه امتداد نخواهد يافت پس از آنكه پرنس انتخاب و در جاى خود نشانده شد تشكيلات و قراردادهاى تازه مرعى الاجرا شده امارت مختارى اداره را مالك خواهد بود .\r\n\r\nمادهء هشتم :\r\nاحكام معاهدات و مقاولاتى كه در ميان باب عالى و دولتهاى خارج در خصوص تجارت و تردد كشتيها منعقد شده و الان معمول و معتبر هستند در امارت بلغارستان نيز كماكان جارى و برقرار خواهد بود و احكام آن به هر دولتى كه تعلق دارد مادامى كه از جانب آن‌دولت موافقت نشده است به وجهى تغيير نخواهد پذيرفت . متاعهائى را كه در داخلهء بلغارستان به جاهاى ديگر حمل‌ونقل بشود به وجهى رسم ترانسيت يعنى حق مرور از آنها مطالبه و دريافت نخواهد شد . دربارهء تبعه و تجارت همهء دولتها در بلغارستان به قاعدهء مساوات كامله رفتار خواهد شد . حقوق و امتيازات تبعهء خارجه و كاپيتولاسيون كونسلها ( يعنى حقوق محاكمات و حقوق حمايت آنها كه به موجب معاهدات و معاملات جاريه دارند ) مادامى كه از جانب دولتهائى كه علاقه دارند موافقت كرده نشود تعديل و تغيير داده نخواهد شد .\r\n\r\nمادهء نهم :\r\nامارت بلغارستان سال به سال مالياتى به دولت متبوعهء خود خواهد داد . اين ماليات به بانكى كه در ثانى از جانب باب عالى معين خواهد شد بايد داده شود و مقدار آن در آخر سال اول اجراى تشكيلات تازه به معرفت دولتهاى امضاكنندهء اين عهدنامه معين خواهد شد . و اين ماليات از روى واردات متوسط امارت قرارداده خواهد شد . چون بلغارستان قسمى از ديون عموميهء عثمانيه را در عهده دارد درآن اثنا كه دولتها مقدار ماليات را معين مىكنند به يك قسمت نسبت عادلانهء حصهء ديوانى را كه به قسمت بلغارستان خواهد افتاد به‌نظر اعتنا خواهند ديد .\r\n\r\nمادهء دهم :\r\nاز تاريخ مبادلهء همين عهدنامه حقوق و وظايفى كه دولت عثمانيه در مقابل كومپانى راه‌آهن روبه سجق و وارنه داشت به امارت بلغارستان راجع مىباشد . محاسبات گذشته منحصرا به اتفاق باب عالى و امارت بلغارستان و كومپانى محول كرده شده است . از تعهداتى كه باب عالى با دولت\r\n\r\n","description":"","footnote":"","page_name":" 1841 ","page_number":429},
  {"content":"\r\n\r\nاوستر يا مجارستان و با خود كومپانى كاركنى راه‌آهن روم ايلى بسته است آنچه را از بابت تمام كردن خطوط راه آهن يا راه انداختن شمن‌دو - فرحصهء بلغارستان بوده باشد امارت بلغارستان بر عهدهء خود خواهد گرفت براى انجام و قرارداد اين مطالب پس از انعقاد عهدنامه هرگونه مقاوله كه لازم باشد بلاتأخير در ميان دولت اوستر يا مجارستان و باب عالى و امارتهاى صربستان و بلغارستان ترتيب و تنظيم خواهد يافت .\r\n\r\nمادهء يازدهم :\r\nديگر عساكر عثمانيه در بلغارستان اقامت نخواهد كرد . قلعه‌هاى قديم همه به خرج امارت در مدت يك سال و اگر ممكن باشد زودتر خراب خواهد شد . حكومت محليه در خصوص خراب كردن اين قلعه‌ها تدابير لازمه به كار برده استحكامى هم از نو نمىتواند ساخت . آلات جنگ و غير آنها را كه مال دولت عليهء عثمانى بوده و به موجب احكام متاركهء 31 ژانويهء سال 1878 ميلادى ( 9 محرم 1295 ) در قلعه‌هاى طونه يا شهرهاى شمنى و وارونه مانده است باب عالى مىتواند حمل‌ونقل نمايد يا اين‌كه بفروشد .\r\n\r\nمادهء دوازدهم :\r\nدرصورتىكه مسلمانان يا ديگر صاحبان املاك اقامتگاه شخصى خودشان را در بيرون امارت بلغارستان قرار بدهند املاك خودشان را در بلغارستان نگاهدارى مىتوانند كرد مىخواهند به اجازه مىدهند و يا آن‌كه به واسطهء وكيل اداره‌اى مىنمايند يك كوميسيون عثمانى و بلغارى و امور خواهند بود كه در عرض دو سال املاك اميريه و وقفيه را بفروشد و مطالبى را كه متعلق به اصول اداره و استعمال آن است و كارهائى را كه تعلق به منافع آحاد ناس كه دراين چيزها علاقه دارند صورت و انجام بدهند .\r\nاهالى بلغارستان كه در ديگر ممالك عثمانيه سياحت يا اقامت كنند تابع حكومت و نظامات عثمانيه خواهند بود .\r\n\r\nمادهء سيزدهم :\r\nايالتى در جنوب بالكانها به نام روم ايلى شرقى تشكيل خواهد يافت و اين ايالت به شرط مختارى اداره‌اى مستقيما در زير حكومت سياسيه و عسكريهء دولت عثمانيه بوده ، والى اين ولايت عيسوى خواهد بود .\r\n\r\n","description":"","footnote":"","page_name":" 1842 ","page_number":430},
  {"content":"\r\n\r\n\r\nمادهء چهاردهم :\r\nحدود روم ايلى شرقى از جهت شمال و غرب شمالى محدود به بلغارستان بوده در داخل دائرهء آتى الذكر داراى اراضى خواهد بود . حدود روم ايلى شرقى از درياى سياه آغاز كرده از بالاى مصب رودخانه كه در نزديكى دهات هوجه كوى و سلامكوى و ايواجق و قولبه و سوجليق مىباشد به مجراى نهر بالا رفته از محاذى صحراى دلى قامچق گذشته به‌سمت جنوب دهات بليبه و كمخالق و سمت شمال حاجىمحله به فاصلهء دو كيلومترونيم از بالاى چنكه خواهد گذشت از آنجا به يك تپه كه در ميان تيكنلك و ايدوس برسا است بالا رفته از بالكان قرين‌آباد و بالكان پره زيويچه و از بالكان قزغان در شمال قوتلك به تيمورقپو خواهد رسيد و از آنجا سلسلهء اصليهء بالكان بزرگ را تماما گشته به تپهء قوزيقه منتهى خواهد شد . دراين نقطه حدود غربيهء روم ايلى از ذروهء بالكان جدا شده از ميان قريه‌هاى بيتروب بلغارستان و دورانس روم ايلى به‌سمت جنوب پائين آمده به طوزلى دره مىرسد تا آنجائى كه به رودخانهء طوپوليفا يكى مىشود به طول آنجا ممتد شده در حوالى قريهء پتريسووا به جاى يكى شدن اين آب باسمو و سقيودره مىرود و بدين طريق به قدر دو كيلومتر زمين به روم ايلى شرقى ترك مىكند به اقتضاى خطوط فاصلهء آنها به طول رودهاى سمو و سقيودره و قامينقا بالا رفته در تپهء وانژاق به جنوب غربى ميل كرده به نقطه‌اى كه در نقشهء اركان حرب اوستريا به نمرهء 87 نشان داده شده است مىرسد .\r\nخط حدود مذكوره بالاى مجراى رودخانهء ايچمان دره را به‌طور عمودى قطع كرده از ميان بوغدينا و قارولا مىگذرد و به خط فاصل دره‌هاى اسفر و ماريقا در ميان كورلى و حاجىلر متصل مىشود . آن تپه‌هاى دوليناموژيلا و جائى كه در نقشه به‌شمارهء 530 نموده شده است و ژمابليقادره و سومناتيقا به طول خط گذشته در ميان سورى طاش و قادرتپه به حدود ادارهء سنجاق صوفيه مىرسد . حدود روم ايلى شرقى از حدود بلغارستان در كوه قادرتپه سوا شده از يك طرف به حدود فاصله مجراى ماريقا و توابع آن و از طرف ديگر مجراهاى متاقره‌صو و توابع آن را پيروى كرده از تپه‌هاى دسپوط طاغى به‌سمت كوه كروشووا رفته به جنوب شرقى و جنوب ميل مىكند كه اين كوه ابتداى خط حدود بود كه در\r\n\r\n","description":"","footnote":"","page_name":" 1843 ","page_number":431},
  {"content":"\r\n\r\nعهدنامهء اياستفانوس معين شده بود . از كوه كروشووا به همان خطى كه در عهدنامهء مذكوره معين بود تابع مىشود يعنى از سلسله‌هاى بالكان سياه و تپه‌هاى كوهستانهاى قولاقلىطاغ و اشك‌چپلى و قره‌قولاسى و ايشقلر گذشته از اين تپهء آخرى تا سمت جنوب شرقى منتهى به نهر اردا مىشود و به طول مجراى آن رفته به نقطه‌اى كه در نزديك آطه قلعه است مىرسد . آطه قلعه يعنى قلعهء جزيره مستقيما در دست ادارهء دولت عثمانيه خواهد بود . خط حدود از اين نقطه به تپه طاغى بالا رفته از آنجا سرازير شده به فاصلهء پنج كيلومتر از پل مصطفى پاشا بالاتر رفته نهر مريج را گذشته از ميان تيمور خانلى دره و دره‌هاى كوچكى كه به رودخانهء مريج مىريزد به چراگاه كودلر و به خط تقسيم آبها روبه شمال خواهد گذشت و از آنجا چراگاه به‌طرف مشرق برگشته به چمن صقار و از آنجا به صحراى طونجه و به‌سمت دربند بزرگ ممتد خواهد شد و دربند بزرگ با صوجاق در شمال خط حدود خواهد ماند .\r\nخط حدود از دربند بزرگ از ميان رودخانه‌هائى كه شمالا به طونجه و جنوبا به مريج مىريزد به خط تقسيم آبها رفته به تپهء قبيلر بالا مىرود و قبيلر شرقى در سمت روم ايلى خواهد ماند . پس از آن حدود به‌سمت جنوب رفته از ميان آبهائى كه جنوبا در ميان درهء مريج و دهات بلورن والتلى مستقيما به درياى سياه مىريزد و از جنوب قريهء المالى خواهد گذشت از آنجا از سمت شمالى قراناق تپه‌هاى ووسنه و زواق را گشته به خطى كه آبهاى دوقه را از آب قره آغاج جدا مىسازد رفته در ميان نهرهاى دوقه و قره آغاج به درياى سياه منتهى خواهد شد .\r\n\r\nمادهء پانزدهم :\r\nسلطنت سنيهء عثمانيه حقوق محافظت و مدافعت اين ايالات را برا و بحرا مالك بوده در حدود مذكوره استحكامات ساخته لشكر خود را اقامت خواهد داد . آسايش داخلى را در روم ايلى شرقى به معاونت عساكر مليه و عساكر ضبطيه محليه نگاهدارى خواهد شد صاحب‌منصبان اين دو فرقه از جانب سلطنت سنيهء عثمانيه نصب و معين خواهد شد و در هنگام ترتيب و تشكيل عساكر محليهء مرقومه مذهب اهالى نيز به اقتضاى موقع به حساب آورده خواهد شد . سلطنت سنيهء عثمانيه تعهد مىكند كه درآن حدود به نام عساكر محافظه لشكر غير نظامى از چركس و غير آنها نگاه\r\n\r\n","description":"","footnote":"","page_name":" 1844 ","page_number":432},
  {"content":"\r\n\r\nندارد . عساكر نظاميه كه براى محافظت حدود است در هيچ حالى در خانه‌هاى اهالى اقامت نتوانند كرد . در هنگام عبور از داخلهء ايالت نيز در جائى اقامت نخواهند نمود .\r\n\r\nمادهء شانزدهم :\r\nدرصورتىكه آسايش ايالت داخلا يا خارجا در موقع بيم و خطرى باشد عساكر عثمانيه از جانب والى دعوت خواهند شد ، دراين حال باب عالى قرارداد خود را و دلايل اين قرارداد را به سفراى دول متحابه اطلاع خواهد داد .\r\n\r\nمادهء هفدهم :\r\nوالى روم ايلى شرقى از جانب باب عالى به موافقت دولتها پنج ساله معين و نصب خواهد شد .\r\n\r\nمادهء هجدهم :\r\nپس از مبادلهء تصديق‌نامه‌هاى همين عهدنامه بلاتأخير به موافقت باب عالى كوميسيون اروپى تشكيل خواهد شد كه نظامات اساسيهء روم ايلى شرقى را تنظيم نمايند . اين كوميسيون در ظرف سه ماه حقوق و وظايف والى را و اصول اداره و محكمه‌ها و ماليات را معين خواهد كرد .\r\nبراى اين نظامات نظامنامه‌هاى متعدد ولايات و تكاليفى كه در مجلس هشتم كنفرانس اسلامبول كرده شده بود تكيه‌گاه خواهد بود . نظاماتى كه براى روم ايلى شرقى قرار داده خواهد شد در ضمن يك فرمان همايون پادشاهى درج شده و اين فرمان از جانب باب عالى اعلان و به دولتها تبليغ خواهد شد .\r\n\r\nمادهء نوزدهم :\r\nتا تمام شدن قراردادهاى تازه ، امور ماليهء ايالت را كوميسيون اروپ به اتفاق باب عالى اداره خواهد كرد .\r\n\r\nمادهء بيستم :\r\nهرگونه معاهدات و مقاولات و تعهدات دوليه كه در ميان باب عالى و دول خارجه منعقد شده است يا بعد از اين خواهد شد احكام آنها مانند ديگر ممالك عثمانيه در روم ايلى شرقى نيز مرعى الاجرا خواهد بود .\r\nدر ايالت مذكوره حقوق و امتيازات تبعهء اجنبيه را به همه حالى رعايت\r\n\r\n","description":"","footnote":"","page_name":" 1845 ","page_number":433},
  {"content":"\r\n\r\nخواهد شد . باب عالى تعهد مىكند كه احكام نظامات عمومى دولت عثمانيه را كه در خصوص آزادى مذاهب و اديان و اجراى آئين‌هاست مرعى الاجرا بدارد .\r\n\r\nمادهء بيست و يكم :\r\nحقوق و وظايف باب عالى از جهت راههاى آهن كه از روم ايلى شرقى مىگذرد تماما باقى و برقرار خواهد بود .\r\n\r\nمادهء بيست و دوم :\r\nقشون روس كه در بلغارستان و روم ايلى شرقى اقامت خواهد كرد عبارت از دو فرقه پياده و دو فرقه سواره بوده از پنجاه هزار نفر بيشتر نخواهد بود و مصرف آنها از جانب مملكتى كه اقامت دارند داده خواهد شد . اين قشون روس راه مخابرات خودشان را موافق مقاولاتى كه در ميان دولتين خواهد شد از راه رومانيا و از لنگرگاههاى بحر سياه و وارنه و برغوس نگاهدارى خواهد كرد . لشكر روس براى اقامت خودشان در لنگرگاههاى بحر سياه انبارهاى لازم را خواهند داشت . مدت اقامت لشكر روس در روم ايلى شرقى و بلغارستان نه ماه از تاريخ مبادلهء اين عهدنامه قرار داده شده است . دولت روس پس از تمام شدن آن مدت در ظرف مدت سه ماه از رومانيا گذشته امارت رومانيا را هم تماما تخليه خواهد كرد .\r\n\r\nمادهء بيست و سوم :\r\nباب عالى تعهد مىكند كه تمامى احكام نظامنامهء اساسى جزيرهء كريد را كه در سال 1868 نوشته شده است به انضمام اصلاح و تعديلاتى كه موافق حقانيت بوده باشد مجرى نمايد براى ديگر ممالك روم ايلى كه به موجب اين عهدنامه صورت ادارهء مخصوصيه معين نشده است موافق احتياجات محليه و به استثناى امتيازات مالياتى كه به جزيرهء كريد داده شده است نيز نظامنامه‌ها نوشته خواهد شد . باب عالى در هر ولايتى براى قرارداد متفرعات نظامات اساسيهء مذكوره كوميسيونها تشكيل خواهد كرد و قسم اعظم اين كوميسيون را از اهالى همان محل اعضا خواهد بود .\r\nيادداشتهائى كه اين كوميسيونها خواهند نوشت به باب عالى داده شده باب عالى پيش از اجراى احكام آنها راى و صوابديد كوميسيون اروپ روم ايلى را استفسار خواهد نمود .\r\n\r\n","description":"","footnote":"","page_name":" 1846 ","page_number":434},
  {"content":"\r\n\r\n\r\nمادهء بيست‌وچهارم :\r\nهرگاه در خصوص فقرهء تصحيح حدود يونانستان در ميان باب عالى و دولت يونان ائتلاف و اتفاقى حاصل نشود موافق احكام ضبطنامهء مجلس سيزدهم كنگرهء دولتهاى آلمان و اوستريا و مجارستان و فرانسه و ايتاليا و روس براى آسان كردن مذاكرات حق توسط را منحصر به خودشان مىسازند .\r\n\r\nمادهء بيست‌وپنجم :\r\nايالتهاى بوسنه و هرصك « 1 » از جانب دولت اوستريا و مجارستان اداره خواهند شد و دولت مشاراليها به اين دو ايالت لشكر خواهد فرستاد .\r\nايالت سنجاق ( يگى بازار ) « 2 » را كه از ميان صربستان و قره طاغ از جهت جنوب شرقى تا به آن طرف متروويتسيا منتهى مىشود دولت اوستريا نخواست به عهدهء خود بگيرد . لهذا اين سنجاق در زير ادارهء دولت عثمانيه خواهد ماند . ولى به اقتضاى وضع حاضر سياسى و محافظات طرق و معابر دراين سنجاق ، دولت اوستريا حق داشتن قراول و ساختن مواردات عسكريه و تجاريه خواهد داشت . در خصوص متفرعات اين مطلب دولت عثمانيه و دولت اوستريا و مجارستان حق مذاكره و اتفاق را باقى مىدارند .\r\n\r\nمادهء بيست‌وششم :\r\nاستقلال قره‌طاغ را چنان‌كه از جانب باب عالى تصديق شده است دولتهاى متعاهده كه تا حال استقلال آن را نشناخته‌اند نيز تصديق مىكنند .\r\n\r\nمادهء بيست و هفتم :\r\nدول معظمهء متعاهده شرايط آتى الذكر را متفقا قرار دادند براى بهره‌مندى از حقوق مدنيه و سياسيه فرق و مغايرت مذهب ما بين هيچكس را در هر جائى كه مىخواهد بوده باشد وسيلهء استثنا و عدم قابليت نتواند شد و اين چيزها مانع از قبول در خدمات عموميه و مأموريتها و مناصب و اجراى صنايع نتواند بود . اهالى مذاهب مختلفه و تبعهء خارجه را در قره طاغ از جهت آزادى آئين و مذاهب خارجه امنيت داده مىشود .\r\nتشكيلات مذهبيهء ملل مختلفه و مناسبات آنها را با رؤساى روحانيه\r\n\r\n\r\n","description":"","footnote":"\r\n( 1 ) -  Herzegovine \r\n( 2 ) - يگى ( ينى - ينگى ) به معناى جديد .\r\n","page_name":" 1847 ","page_number":435},
  {"content":"\r\n\r\nبه وجهى ممانعت نبايد بشود .\r\n\r\nمادهء بيست و هشتم :\r\nحدود تازهء قره طاغ بدين قرار معين شده است : خط حدود از ايلنيو - برود و آغاز كرده به‌سمت شمال قلوبوق و از روى تره‌بينجه نيز به غرانيقارو خواهد گذشت . غرانيقارو در داخل هرسك خواهد ماند . خط مذكور از نهر قرانقا روبه بالا رفته به نقطه‌اى كه يك كيلومتر بالاتر از رودخانه كه به سيليقه مىريزد مىرسد از آنجا به پيلاتوه رفته اين قريه در سمت قره طاغ خواهد ماند و از تپه‌ها به جانب شمال و از راه بيلكه ( غوريتو ) و غاچقه به قدر امكان به فاصلهء شش كيلومتر گذشته به گذرگاهى كه در ميان سونياپلانينا و كوه قوريله است و از آنجا شرقا قريهء وارتقوسيچى را به هرسك گذاشته به كوه اورلين ممتد خواهد شد ، از آنجا روانه را به قره طاغ گذاشته مستقيما به شمال‌شرقى خواهد گذشت و به كوتاه‌ترين خطى به نهر بيوه رسيده نهر را گذشته در ميان قرقويقه و ندوينه به تاره خواهد رسيد . از اين نقطه تا مورقواق بالا رفته تا بسفوژ زروبه رسيده به قريهء صوقولار و در آنجا به حدود قديمه منتهى خواهد شد .\r\nخط حدود تازه از آنجا به تپه‌هاى مقراپلانينا رفته قريهء مقره در سمت قره طاغ خواهد ماند و از آنجا از سلسلهء اصليه تا گذرگاهى كه در نقشهء اركان حرب اوستريا به‌شمارهء 6166 معين است و از طرف ديگر از روى خط تقسيم آبها كه در ميان مسيونه واقع است ممتد خواهد شد . پس از آن خط از ميان قبيلهء قالوبچى از يك‌طرف و قوسقاقراژنه و قله منتى و عرووى از طرف ديگر گذشته با حدود حالائى يكى شده به صحراى بودغوريچه مىآيد و قبيله‌هاى قلهء منتى و غرودى و هورا در سمت ارناودستان گذاشته به يلاونيقه خواهد رفت از حوالى جزيرهء كوچك غويقه طوپال نام درياچهء اشقودره را گذشته از غوريقه طوپال مستقيما به پنه‌ها ممتد خواهد شد و در ميان مسفورد و قاليمد به خط مستقيم آبها رفته ميرقويقى را به قره طاغ ترك نموده در قريهء قروچى به درياى ونديك منتهى خواهد شد . خط حدود قره طاغ در شمال غربى از ميان قريه‌هاى سوسانه و زوبسى از ساحل گذشته در بالاى پلانينا به منتهى نقطهء جنوب شرقى حدود حاليه متصل خواهد شد .\r\n\r\n","description":"","footnote":"","page_name":" 1848 ","page_number":436},
  {"content":"\r\n\r\n\r\nمادهء بيست و نهم :\r\nبلدهء بار و اراضى متفرعهء آن به شروط آتيه به قره طاغ واگذار خواهد شد بدين طريق كه اراضى جنوبيهء بار موافق حدودى كه در بالا معين شد به علاوهء دولسنجو تا بويانه به دولت عثمانيه خواهد ماند به‌طورى كه در بيان نامهء مفصل حدود معين شده است . اسپقا تا اراضى شماليه حدود دالماجيا افزوده خواهد شد . در نهر بويانا قره طاغ را از جهت تردد كشتيها آزادى كامل خواهد بود . بجز استحكاماتى كه براى محافظت شهر اشقودره لازم است در اطراف شهر مذكور استحكاماتى ساخته نخواهد - شد و استحكامات شهر مذكور بيش از شش كيلومتر بيشتر نخواهد بود .\r\nقره طاغ كشتى جنگى و بيرق كشتى جنگى نتواند داشت . كشتى هيچ دولتى به لنگرگاه بار و عموم نهرهائى كه گذرگاه قره طاغ است داخل نخواهد شد . هرچه استحكامات در ميان درياچهء اشقودره و سواحل آن و جاهائى كه الآن خاك قره طاغ شمرده مىشود هست همه خراب و هدم شده به جاى آنها استحكامات ديگر هم ساخته نخواهد شد ، دولت اوستريا دربار و سواحل قره طاغ به واسطهء كشتيهاى سبك مخصوص سواحل محافظت ضابطهء بحريه و صحيه را خواهد كرد . قره طاغ قوانين بحريه را كه در دالماچيا معمول است قبول و پيروى خواهد كرد . دولت اوستريا و مجارستان تعهد مىكند كه منافع تجارت بحريهء قره طاغ را به واسطه كونسلهاى خود نگاه دارد . در خصوص ساختن راه شوسه و راه آهن و نگاه داشتن آنها در اراضى جديدهء قره طاغ امارت مذكوره با دولت اوستريا و مجارستان اتفاق خواهد كرد . مواردات و تردد دراين راهها به قاعدهء آزادى كامل خواهد بود .\r\n\r\nمادهء سىام :\r\nمسلمانان و سايرين كه در اراضى جديدهء قره طاغ هستند هرگاه بخواهند در جاى ديگر سكنى نمايند آنچه عقار و املاك دارند مىتوانند آنها را به كس ديگر اجاره بدهند يا به واسطهء وكيلها اداره نمايند ، هيچكس بجز وسايلى كه قانون براى منافع عامه معين كرده است از حق تصرف املاك و عقار خود ممنوع و محروم نخواهد بود مگر آن‌كه بدل آنها نقد داده شده و بر عهده گرفته شود . يك كوميسيونى مركب از مأمورين\r\n\r\n","description":"","footnote":"","page_name":" 1849 ","page_number":437},
  {"content":"\r\n\r\nعثمانى و قره طاغ معين خواهد شد كه در عرض سه سال اراضى اميريهء وقفيه را به حساب باب عالى بفروشد و قرار ادارهء آنها را بدهد يا به كسى ايجار نمايد و همچنين آنچه را از حقوق شخصيه كه از اين فقرات متولد بشود قطع و فصل نمايد .\r\n\r\nمادهء سى و يكم :\r\nدر خصوص قرار تعيين آجنت و وكيلهاى قره طاغ در اسلامبول و جاهائى كه از ممالك عثمانيه لازم باشد در ميان باب عالى و امارت قره طاغ مستقيما اتفاق خواهد شد . اهالى قره طاغ كه در ممالك عثمانيه سياحت يا اقامت كنند موافق احكام حقوق عموميهء دوليه و عاداتى كه در حق قره طاغيها جارى است تابع قوانين عثمانيه خواهند بود .\r\n\r\nمادهء سى و دوم :\r\nقشون قره طاغ به فاصلهء بيست روز بل زودتر اگر ممكن باشد از تاريخ مبادلهء اين عهدنامه جاهائى را كه در خارج حدود امارت مذكوره است خالى خواهند كرد . عساكر عثمانيه نيز جاهائى را كه به قره طاغ واگذار شده است در مدت بيست روز مذكور خالى خواهند نمود . مع ذلك براى ترك نمودن مواقع مستحكمه و حمل و نقل آذوقه كه در آنجاهاست و حركت دادن آلات جنگ و ثبت دفتر كردن اشياء و ادواتى كه فورا نمىتوان برداشت پانزده روز بر مدت مذكور افزوده خواهد شد .\r\n\r\nمادهء سى و سوم :\r\nمقدارى از ديون عثمانيه به واسطهء واگذار شدن اراضى كه به قره طاغ واگذار شده است بر عهدهء امارت مذكوره راجع خواهد بود و مقدار آن به حقانيت از جانب سفراى خارجه در اسلامبول به اتفاق باب عالى معين خواهد شد .\r\n\r\nمادهء سى و چهارم :\r\nدولتهاى معظم متعاهد استقلال صربستان را تصديق و به شروط مفصله در فصل آتى مربوط كردند .\r\n\r\nمادهء سى و پنجم :\r\nبراى بهره‌مندى از حقوق مدنيه و سياسيه اختلاف و فرق مذهب و آئين هيچكس را و در هر جائى كه بوده باشد وسيلهء استثنا و عدم قابليت\r\n\r\n","description":"","footnote":"","page_name":" 1850 ","page_number":438},
  {"content":"\r\n\r\nنشده اين چيزها مانع از دخول در خدمات عموميه و مأموريتها و مناصب و و اجراى صنايع نخواهد بود .\r\n\r\nمادهء سى و ششم :\r\nامارت صربستان اراضى مضيه را كه در داخل حدود مفصلهء ذيل است مالك خواهد بود : حدود تازهء صربستان به طول خط حالائى حدود رفته از جائى كه نهر درينا به نهر ساوا مىريزد به مجراى آب مستقيما ممتد و مالى و ازو ورنيق و زخار را در سمت امارت خواهد گذاشت و تا قاپونيق به خط حدود قديمهء صربستان خواهد رفت در ذروهء كوه قاپونيق از آن خط جدا شده از سمت جنوب قاپونيق به طول حدود شرقيهء سنجاق نيش كشيده از تپه‌هاى كوههاى مارتيا و مردار پلانينا خواهد گذشت . اين تپه در ميان مجراهاى نهرهاى ايلبار و سينيقا از يك طرف و نهر طويليقا از طرف ديگر خط فاصل آبها را تشكيل خواهد كرد پره پولاد به دولت عثمانى خواهد ماند از آنجا در ميان پرونيقا و مدودجا به پيروى خط فاصل آبها مستقيما به‌سمت جنوب رفته درهء مدودجا را تماما در سمت صربستان گذاشته راست به تپهء قولژق پلانينا مىرود و از طرف ديگر خط فاصل آب نهرهاى بولژانيقا و ترنيقا و موراوا را تشكيل مىكند . از آنجا روبروى قارنيا پلانينا تا جاى اتصال نهرهاى قوانقا و موراوا رفته در آنجا نهرها را گذشته در حوالى نره‌دوس به خط طول فاصل آبى كه به نهر موراوا مىريزد ممتد مىشود و در سمت بالاى ترغويست به پلانيناى آب گرم متصل مىگردد . از اين نقطه از ذروهء كوه آب گرم تا ذروهء كوه قلتروق امتداد يافته از جاهائى كه در نقشه به‌شمارهء 1516 و 1517 نموده شده است و از بابنياغوره گذشته به كوه غارنه‌وره منتهى مىشود . حدود تازهء صربستان از كوه قزلىوره گرفته با حدود تازهء بلغارستان يكى مىشود يعنى از تپه‌هاى استره‌سيرو و ويلوغلو و مسيد پلانينا گذشته به خط مستقيم مياه كه در ميان استروما و موراوه است مىرود به غاسينا و وغرقه‌تراوه و دارقوسقوه و درانيقه پلان منتهى مىشود و پس از آن از روى وشائى قلاونق به خط تقسيم مياه صوقوه و موراوه مستقيما به استول خواهد رفت و از آنجا پائين آمده در شمال غربى قريهء سفوزه راه پبروت را هزار كيلومتر از صوفيه قطع خواهد كرد از آنجا به خط مستقيم به ويدليق پلانينا بالا رفته و در سلسلهء بالكان بزرگ از روى كوه رادوچينا گذشته قريهء دوقنجى را به صربستان و قريهء سناقوس\r\n\r\n","description":"","footnote":"","page_name":" 1851 ","page_number":439},
  {"content":"\r\n\r\nرا به بلغارستان خواهد داد . پس از ذروهء كوه رادوچينا به‌سمت شمال غربى گذشته از بالكان سيروق و استاراپلانينا به ذروه‌هاى بالكان بالا رفته در حوالى اولا اسميلژوه قوقه به حدود قديمهء شرقيهء امارت صربستان متصل شده به خط حدود قديمه تا نهر طونه رفته در راقويچه به نهر طونه متصل خواهد شد .\r\n\r\nمادهء سى و هفتم :\r\nمادامى كه مقاولات جديده منعقد نشود مناسبات تجارتى امارت صربستان با دول سايره تغيير نخواهد يافت و از متاعهائى كه از صربستان مىگذرد رسم مروريه و ترانسيت گرفته نخواهد شد . حقوق و امتيازات تبعهء خارجه و حقوق محاكمه كه الان كونسلها دارند مادامى كه به اتفاق امارت و دولتهائى كه علاقه دارند تغيير و تبديل داده نشده است به‌طور سابق تماما در صربستان مرعى الاجرا خواهد ماند .\r\n\r\nمادهء سى و هشتم :\r\nباب عالى كه با دولت اوستريا و مجارستان و كومپانى كارشمن دو - فرروم‌ايلى در خصوص تمام‌كردن راههاى آهن و متصل‌كردن آنها به خط اوستريا و در باب كار انداختن راههاى آهنى كه در جاهاى واگذار شده به صربستان تعهدات و حقوق دارد هرچه از اين بابتها به حصهء صربستان بيفتد به امارت مذكوره راجع خواهد بود . براى قرارداد اين مطالب پس از امضا شدن اين عهدنامه بلاتأخير در ميان دولت اوستريا و مجارستان و باب عالى و صربستان و بلغارستان از جهت حصه‌اى كه به بلغارستان راجع است مقاولاتى كه لازم است تنظيم و ترتيب داده خواهد شد .\r\n\r\nمادهء سى و نهم :\r\nمسلمانانى كه در اراضى افزوده شده به خاك صربستان املاك دارند هرگاه بخواهند اقامتگاه خودشان را در خارج صربستان قرار بدهند مىتوانند املاك خودشان را به اجاره بدهند يا به واسطهء وكيل اداره نمايند .\r\nكوميسيونى مركب از مأمورين عثمانى و صرب در عرض سه سال مطالبى را كه متعلق به فروش و استعمال املاك اميريه وقفيه است و كارهاى متعلق به منافع كسانى كه علاقه به اين مصالح دارند انجام خواهد داد .\r\n\r\n","description":"","footnote":"","page_name":" 1852 ","page_number":440},
  {"content":"\r\n\r\n\r\nمادهء چهلم :\r\nدر حق تبعهء صربستان كه در ممالك عثمانيه سياحت يا اقامت كنند تا بسته شدن معاهده در ميان دولت عثمانيه و صربستان موافق قواعد كليهء حقوق دوليه رفتار خواهد شد .\r\n\r\nمادهء چهل و يكم :\r\nجاهائى را كه در داخل حدود تازهء امارت صربستان نيست قشون صرب در ظرف مدت پانزده روز از تاريخ مبادلهء تصديق‌نامه اين معاهده ناچار بايد خالى كنند و نيز در ظرف همين مهلت عساكر عثمانيه جاهائى را كه به صربستان واگذار شده است خالى خواهند كرد ولى براى خالى كردن مواقع مستحكم و حمل‌ونقل مهمات و اشياء و ثبت دفتر كردن چيزهائى كه فورا حمل‌ونقل نمىتواند بشود علاوه مهلتى به عساكر عثمانيه داده خواهد شد .\r\n\r\nمادهء چهل و دوم :\r\nچون صربستان از جهت اراضى تازه‌اى كه بر صربستان افزوده شده است متحمل قسمى از ديون عثمانيه به قدر حصهء خود خواهد بود لهذا اين حصه را سفراى اسلامبول به اتفاق باب عالى از روى يك اساس عادلانه معين خواهند كرد .\r\n\r\nمادهء چهل‌وسوم :\r\nدولتهاى بزرگ متعاهد استقلال رومانيا را به شروط مندرجه در دو مادهء آتى الذكر تصديق مىكنند براى اين‌كه هركس در رومانيا از حقوق مدنيه و سياسيه بهره‌مند شوند مقرر است كه فرق مذهب و آئين هيچكس را و در هرجا كه باشد وسيلهء استثناء و عدم لياقت در خدمات عموميه و مأموريت و منصب و اجراى صنعت نبوده مانع از قبول آنها نخواهند بود .\r\n\r\nمادهء چهل و چهارم :\r\nآئين خارجى مذاهب و آزادى مذهب را براى اهالى مذاهب مختلفهء مردم خود رومانيا و تبعهء خارجه امنيت داده مىشود . تشكيلات مذهبيهء ملل مختلفه و مناسبات رؤساى روحانيه را به وجهى ممانعت نتواند شد .\r\nدر رومانيا در حق تبعهء همهء دولتها خواه تجار و خواه غير آنها باشند بلا استثناء به‌طور مساوات كامله رفتار خواهد شد .\r\n\r\n","description":"","footnote":"","page_name":" 1853 ","page_number":441},
  {"content":"\r\n\r\n\r\nمادهء چهل و پنجم :\r\nامارت رومانيا پارچه اراضى بسارابيا را كه به موجب عهدنامهء 1851 پاريس از ممالك روسيه جدا شده به رومانيا داده شده بود به اعليحضرت ايمپراطور روس رد و اعاده مىنمايد . حدود قطعهء مذكور غربا مجراى نهر پروت و جنوبا شعبهء كيلياى طونه و مصب استارى اسلامبول است .\r\n\r\nمادهء چهل و ششم :\r\nجزيره‌ها كه مصبهاى طونه است و جزيره‌هاى مار و محلات و سنجاقهاى كيليا و سنه و محموديه و ايساقچى طولچى و ماچين و باباطاغى و خرسوه و كوستينجه و مجيديه به امارت رومانيا واگار كرده شده است . خط حدود به معرفت كوميسيون اروپ كه براى تعيين حدود معين خواهد شد تنظيم و تعيين خواهد گرديد .\r\n\r\nمادهء چهل و هفتم :\r\nفقرهء تقسيم مياه و فقرهء جاهائى كه شكار ماهى كرده مىشود به كوميسيون طونه كه از جانب دولتهاى اروپ هست محول خواهد شد .\r\n\r\nمادهء چهل و هشتم :\r\nمتاعهائى كه از خاك رومانيا خواهد گذشت رسم مروريه و ترانسيت نخواهد داشت .\r\n\r\nمادهء چهل و نهم :\r\nدر خصوص تعيين امتيازات حق حمايت كونسلها در داخل امارت رومانيا و وظايف ايشان مقاوله‌نامه‌ها منعقد تواند شد . حقوقى كه الان هست مادامى كه در ميان امارت به اتفاق دولتهائى كه علاقه دارند تغيير نيافته است كماكان مرعى الاجرا خواهد بود .\r\n\r\nمادهء پنجاهم :\r\nمادامى كه در ميان دولت عثمانيه و رومانيا در خصوص تعيين امتيازات كونسلها معاهده نشده است تبعهء رومانيا كه در ممالك عثمانيه سياحت و اقامت مىكنند و تبعهء عثمانيه كه در رومانيا سياحت و اقامت داشته باشند از حقوق كه تبعهء اروپ را داده شده است بهره‌مند خواهند بود .\r\n\r\nمادهء پنجاه‌ويكم :\r\nحكومت رومانيا در جاهائى كه به رومانيا واگذار شده است حقوق\r\n\r\n","description":"","footnote":"","page_name":" 1854 ","page_number":442},
  {"content":"\r\n\r\nو وظايف باب عالى را كه از جهت انشائات عموميه و اقدامات به اعمال نافعه دارد در عهدهء خود خواهد داشت .\r\n\r\nمادهء پنجاه‌ودوم :\r\nبراى اين‌كه بر امنيت آزادى تردد كشتيها در طونه كه از منافع اروپ بودن آن تصديق شده است افزوده شود دول مفخمهء متعاهده قرار دادند براين‌كه قلعه‌ها و استحكاماتى كه از تيمورقپو تا مصبهاى نهر طونه است همه خراب شده بعد از اين نيز قلعه و استحكام تازه ساخته نشود . كشتيهاى جنگى در نهر طونه در پائين‌تر از تيمورقپوها تردد نخواهد كرد ولى كشتيهاى كوچك كه براى انضباط نهر و گمركها لازم است از اين حكم مستثنى خواهد بود و كشتيهاى قراول دولتها كه در مصبهاى طونه مىباشند تنها تا قلاص توانند رفت .\r\n\r\nمادهء پنجاه و سوم :\r\nدر كوميسيون طونه از جانب حكومت رومانيا نيز اعضاء خواهد بود .\r\nاين كوميسيون در مأموريت خود برقرار مىباشد . كوميسيون پس از اين به‌طور استقلال از حكومتهاى آن حوالى تا قلاص اجراى مأموريت خواهد كرد . آنچه مقاولات و معاهدات و قرارنامه‌هائى كه به اسنادها در خصوص حقوق و امتيازات و وظايف كوميسيون طونه هست همه برقرار و مرعى - الحكم خواهد بود .\r\n\r\nمادهء پنجاه‌وچهارم :\r\nيك سال پيش از آن كه مدت مأموريت كوميسيون طونه منقضى بشود دولتها در خصوص زياد كردن مدت مأموريت كوميسيون و اجراى تعديلاتى كه لازم باشد در ميان خودشان قرار خواهند داد .\r\n\r\nمادهء پنجاه و پنجم :\r\nنظاماتى كه در خصوص تردد كشتيها از تيمورقپوها تا قلاص و در باب انضباط امر لازم باشد به معرفت كوميسيون تنظيم خواهد يافت و وكلاى ساحليه دراين باب به كوميسيون معاونت خواهند كرد . نظامات مذكوره با نظاماتى كه براى جاهاى پائين‌تر از قلاص گذاشته خواهد شد تطبيق خواهد داشت .\r\n\r\nمادهء پنجاه و ششم :\r\nكوميسيون طونه براى ادارهء فنارى كه در جزيرهء ييلان آطه‌سى هست\r\n\r\n","description":"","footnote":"","page_name":" 1855 ","page_number":443},
  {"content":"\r\n\r\nبا كسانى كه لازم باشد راى خود را يكى خواهد كرد .\r\n\r\nمادهء پنجاه و هفتم :\r\nوظيفهء اجراى عمليات براى رفع موانع سير سفاين در تيمورقپوها و شلاله‌ها به دولت اوستريا و مجارستان توديع شده است . حكومات ساحله كه درآن قسمت نهر هستند براى اجراى اين اعمالات تسهيلات لازمه به كار خواهند برد . احكام مادهء ششم عهدنامهء لندن كه در 13 ماه مارس 1871 در خصوص استيفاى رسم موقتى براى مصارف اعمالات مذكوره قرار داده شده بود به ملاحظهء منفعت دولت اوستريا ابقا خواهد شد .\r\n\r\nمادهء پنجاه‌وهشتم :\r\nباب عالى در آسيا اردهان و قارص و اراضى باطوم را با لنگرگاه آن و اراضى كه در ميان حدود قديمهء روس و جاهائى كه در ذيل بيان مىشود به دولت روس واگذار كرده است چنان‌كه حدود تازه موافق خطى كه در عهدنامهء اياستفانوس معين شده بود از درياى سياه و از يك نقطه‌اى كه در شمال غربى قوروده و جنوب ارتونيك واقع است ابتدا كرده به خط مستقيم به نهر چوروك ممتد خواهد شد و نهر مذكور از مشرق اشمنش گذشته باز به خط مستقيم به‌سمت جنوب خواهد رفت و با حدود روسيه كه در عهدنامهء اياستفانوس معين شده است به يك نقطه كه در جنوب نريمان واقع است خواهد رسيد و قصبهء اولتى را به دولت روس واگذار خواهد كرد . خط حدود از آن نقطه به شرق برگشته به‌سمت تبره‌نيك رفته محل مذكور در طرف روس مانده منتهى به رودخانهء پنيك خواهد شد . از آنجا به مجراى نهر تا باديز رفته از آنجا به‌سمت جنوب خواهد گذشت و با ديزويكىكوى در طرف روس خواهد ماند و از سمت غرب قريهء اورقان راست به مجنيكرد رفته به خط مستقيم به ذروهء قصبهء طاغ بالا رفته در ميان آبهائى كه شمالا به نهر ارس و جنوبا به نهر مراد مىريزد به خط تقسيم مياه تا حدود قديمهء روس منتهى خواهد شد .\r\n\r\nمادهء پنجاه و نهم :\r\nاعليحضرت ايمپراطور روس اعلان مىكند كه باطوم را براى آن‌كه اساسا لنگرگاه تجارتى بشود درصدد اين هستند كه آنجا را لنگرگاه آزاد ( پورفران ) قرار بدهند .\r\n\r\n","description":"","footnote":"","page_name":" 1856 ","page_number":444},
  {"content":"\r\n\r\n\r\nمادهء شصتم :\r\nصحراى الشكرد و شهر بايزيد كه به موجب فصل 19 عهدنامهء اياستفانوس به دولت روس واگذار شده بود به دولت عثمانيه پس داده خواهد شد . باب عالى شهر قطور و اراضى آن را موافق تصديق كوميسرهاى انگليس و روس كه مأمور به تعيين حدود عثمانى و ايران بودند به دولت ايران واگذار مىكند .\r\n\r\nمادهء شصت‌ويكم :\r\nباب عالى تعهد مىكند كه در ايالتهاى مسكونهء ارامنه اصلاحات و تنظيماتى را كه احتياجات محليه مقتضى است بلاتأخير اجرا و امنيت ارامنه را از اكراد و چركسها نگاهدارى نمايد . باب عالى از تدابيرى كه دراين باب به كار خواهد برد وقت به وقت به دولتها اطلاع داده و دولتها نيز اجراى آن تدابير را نظارت خواهند كرد .\r\n\r\nمادهء شصت‌ودوم :\r\nباب عالى نيات خود را در خصوص زياد وسعت دادن به آزادى مذهب و وقايهء اين آزادى را بيان كرده دول متعاهده اين بيان اختيارى را به‌نظر اعتبار ديدند . در هيچ قسمتى از ممالك عثمانيه براى استعمال حقوق مدنيه و سياسيه و خدمات عموميه و مأموريت و مناصب و اجراى صنعتها فرق مذهب هيچكس را وسيلهء استثناء و عدم قابليت نتواند شد . بدون استثناء هركسى در حضور محكمه‌ها اجراى شهادت تواند كرد . از جهت آزادى همهء آئينها و اجرائات خارجيهء آنها همگنان را امنيت داده شده است است بنابراين تشكيلات روحانيهء ملل مختلفه و مناسبات با رؤساى روحانيهء آنها هيچ مانعى نتواند بود . راهبان و زوار و كشيشان هر ملتى كه در ممالك اروپائى يا آسيائى عثمانيه سياحت نمايند از حقوق و فوايد و امتيازات مذكوره بهره‌مند خواهند بود . حق حمايت رسميهء كونسلها و مأمورين دول اروپ دربارهء اشخاص مذكوره و براى مؤسسات مذهبيه و اماكن خيريه تصديق كرده شده است . حقوق موجودهء فرانسه به‌طور مخصوص تصديق شده وضع حاضرى كه در مواقع مقدسه يعنى در قدس شريف هست به وجهى نخواهد شد ( ؟ ) راهبان ( انيوروز ) از هر مملكتى باشند املاك و امتيازات سابقهء آنها برقرار و بدون استثناء از جهت حقوق و امتيازات مظهر مساوات خواهند بود .\r\n\r\n","description":"","footnote":"","page_name":" 1857 ","page_number":445},
  {"content":"\r\n\r\n\r\nمادهء شصت و سوم :\r\nاحكام عهدنامهء پاريس كه در 13 مارس 1871 منعقد شده است بجز آنچه به موجب مواد و شروط اين عهدنامه فسخ و تغيير شده است كماكان باقى و برقرار مىباشد .\r\n\r\nمادهء شصت و چهارم :\r\nاين عهدنامه تصديق شده . تصديق‌نامه‌هاى آن در ظرف مدت سه هفته و اگر ممكن باشد زودتر در برلين مبادله خواهد گرديد . اين عهدنامه را براى اين‌كه تصديق كرده شود مرخصهاى دول متعاهده امضاء و مهر نمودند . اين معاهده در برلين در تاريخ 13 ماه ژوئيه 1878 ميلادى منعقد شد .\r\nمرخصهاى دول متعاهده به تفصيلى كه در عنوان عهدنامه نام ايشان ذكر شد يكان‌يكان ذيل عهدنامه را امضاء كرده‌اند .\r\nقد تم بالخير و العافية فى ثامن شهر ربيع الثانى .\r\nكتبه العبد الاقل الجانى ابن مرحوم ميرزا سيد محمد رضا\r\nاحمد الطباطبائى الاردستانى سنة ست و تسعين و ماتين بعد الالف سنة 1296\r\n\r\n","description":"","footnote":"","page_name":" 1858 ","page_number":446},
  {"content":"\r\n\r\nقربان خاكپاى فرقدساى اقدس همايونت گردم ! كتابى كه به‌نظر انور اعلى مىرسد حاوى جميع گذارش و مآثر عهد معدلت مهد ملوكانه است كه از به دو جلوس ابد مأنوس همايون تا اول سنهء يك هزار و دويست و نود و شش به درجهء ظهور رسيده يعنى تاريخ سى و دو سال سلطنت جاويد شوكت اعليحضرت شاهنشاه صاحبقران عز نصره مىباشد و در ذيل هر سال وقايع مهمه‌اى كه درآن سنه در تمام اقطار عالم و كرهء ارض واقع گرديده از روى اسناد معتبره نگاشته و ثبت شده است . آنچه گزارش و تاريخ سى و دو سال سلطنت همايون است تقريبا وقايع روزبروز است مگر روزهائى كه امر عمده‌اى رو نداده باشد دراين صورت هفته تمام نشده كه يكى از امور مهمه كه واقع شده درج و ثبت اين اوراق گرديده است .\r\nدراين كتاب شرح حالات مخصوصهء وجود مسعود مبارك و اسفار بزرگ و كوچك داخله و خارجهء موكب اعلى و احكام و فرامين قضا آئين و امتيازات و شئونات و القاب و مناصب عاليه و غيره كه به رجال دولت عليه و چاكران دربارى و خدمتگزاران نظامى و قلمى و غيرهم اعطا شده و تغيير و تبديل ادارات و طرح و تشكيل دواير جليلهء دولتى و ابداع اوضاع و قوانين جديده نتيجهء خيالات بلند ملوكانه و ابنيهء عاليهء سلطنتى و عمارات مباركات و مبانى خيريه كه به امر همايون در دارالخلافهء ناصرى و ساير ممالك محروسه بنا شده ضبط است و فى الحقيقة تاريخى است كه دقايق و حقايق ايام مستدام را از جزئى و كلى فروگذار نكرده و به منزلهء آئينه‌اى است كه عكس جميع مآثر سى و دو ساله سلطنت معدلت آيت شاهانه را جدا دربرگرفته ابدالدهر بىشائبهء تملق به صاحبان بصيرت مىنمايد و هواخواهان صميمى آستان مقدس را از تأسف محو و فراموش شدن مآثر بزرگ خسروانه كه حاصل زحماتى است كه محض آسايش و رفاه حال ملت و ترقى و تربيت اهالى ممالك محروسه باوجود تنعم و قدرت كاملهء سلطنت به نفس نفيس مبارك داده‌اند آسوده و ايمن مىنمايد و مخصوصا طبع و انتشار آن از بقا و خلود نام نيك همايون متواليه - كه چون سنين سلطنت خسروانه روزافزون باد - حكايت مىكند .\r\n\r\n","description":"","footnote":"","page_name":" 1859 ","page_number":447},
  {"content":"\r\n\r\nآنچه دراين كتاب مسطور شده مستند است به نوشتجات و فرامين و احكام دولتى و مرقومات كلك در رسلك مقدس و كتب مؤلفهء مورخين و فضلاى معاصرين و يادداشتهاى ديگر از قبيل روزنامجات دولتى و غيره كه در صحت هيچيك ريبى نيست علاوه بر اقوال مسموعه از والد كه ساليان در آستان مبارك به جان‌نثارى التزام داشت و آنچه خود خانه‌زاد در مدت چهارده سال شرف و افتخار پيشخدمتى در خلوت شاهانه صادرات روزبروز را به رأى العين ديده و ثبت كرده و آنچه را قبل از اين چهارده سال در خدمات نظامى و ادارهء امور خارجه و غيره فهم نموده و در لوحهء خاطر و اوراق دفاتر نگاشته است .\r\nجمع و ترتيب اين وقايع و گزارش چنان‌كه مكشوف خاطر مهر - مظاهر همايون است كار سهل الحصولى نيست . خاصه براى اين خانه‌زاد كه سفرا و حضرا بلكه اغلب ليلا و نهارا به التزام ركاب اعلى مشرف بوده و هيچوقت از خدمات مرجوعه آنى غفلت ننموده تلاقى و اجر اين زحمات و مقاسات درگذشته زيارت خاكپاى فرقدساى مقدس است كه به حمد الله و منه همه روزه ديده بدان روشن نموده و اميد اين است كه اين تاريخ كه دو جلد از كتاب مرآة البلدان ناصرى است و اين چاكر به شرافت و امتياز آن انتساب به گزارش زمان معدلت اقتران اعليحضرت شهريارى از آن موضوع كرده « مآثر السلطان » ناميده است به عين عنايت نگريسته قبول فرمايند .\r\nبعد از تجلى اين كتاب به حليهء قبول سركار اعليحضرت قوىشوكت شاهنشاهى خلد الله تعالى ملكه و سلطانه يقين است كه مقبول اولواالالباب و مطبوع طبع دانشمندان حقايق نصاب خواهد شد و اين وقايع و گزارش سلطنت سى و دو سالهء خسروانه را به‌نظر تدبر و استقصاء ملاحظه كرده علاوه بر جلب منافع و كسب فوايد از مجاهدات و اهتمامات ملوكانه در راه رفاه و ترقى و تكميل و تربيت ملت ايران باخبر خواهند شد و در عالم انصاف ذكر خيرى نيز از خانه‌زاد خواهند نمود .\r\nمتمم كتاب مرآة البلدان ناصرى كه به ترتيب حروف تهجى بايد در مجلدات ديگر نگاشته شود از اول سنهء ميمونهء توشقان‌ئيل خيريت‌دليل به نيروى بخت بلند اعليحضرت اقدس شاهنشاه جم‌جاه روحنا فداه شروع و نوشته و تأليف خواهد شد . ان شاء الله تعالى .\r\nالامر الاقدس الاعلى مطاع .\r\nاقل چاكران و خانه‌زادان محمد حسن\r\n\r\n\r\n","description":"","footnote":"","page_name":" 1860 ","page_number":448}
  ]