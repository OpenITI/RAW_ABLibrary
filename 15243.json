[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nدر پرتو وحى\r\nدرسهايى از قرآن در محضر حضرت آية الله العظمى موسوى اردبيلى ( مدظله العالى )\r\nجلد دوم\r\nتنظيم و تدوين :\r\nسيدابوالفضل موسويان\r\nمركز مطالعات قرآن\r\nدانشگاه مفيد\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nموسوى ادربيلى ، عبدالكريم ، 1304\r\nدر پرتو وحى : درسهايى از قرآن در محضر حضرت آية الله العظمى موسوى اردبيلى ( مدظله العالى )\r\nتنظيم و تدوين : سيدابوالفضل موسويان ؛ [ به سفارش 
  ] مركز مطالعات قرآن ، دانشگاه مفيد .\r\nقم : دانشگاه علوم انسانى مفيد ، 1388 .\r\n( جلد 1 ) 392 ص .\r\n1 - 30 - 8092 - 964 - 978 : ( دوره ) ) ؛ 8 - 28 - 8092 - 964 - 978 : ( ج 1 ) : isbn\r\nفهرست نويسى براساس اطلاعات فيپا :\r\nموسوى اردبيلى ، عبدالكريم ، 1304\r\nقرآن - - بررسى و شناخت\r\nكنگره\r\n4 د 77 م / 5 / 69 bp\r\nديوپى 15 / 297\r\nكتابخانه ملى 1848553\r\nعنوان : در پرتو وحى ( جلد اول ) درسهايى از قرآن در محضر حضرت آية الله العظمى موسوى اردبيلى ( مدظله العالى )\r\nتنظيم و تدوين : سيد ابوالفضل موسويان\r\nتاريخ نشر : پاييز 1388\r\nنوبت چاپ : اول\r\nچاپ : اعتماد\r\nناشر : سازمان انتشارت دانشگاه مفيد\r\nصفحه آرا : محمدرضا فروتن سراى\r\nشمارگان : 3000 جلد\r\nشابك : ( ج 2 ) : 5 - 29 - 8092 - 964 - 978\r\nشابك دوره : 1 - 30 - 8092 - 964 - 978\r\nقيمت : 6200 توما\r\nسازمان انتشارات دانشگاه مفيد\r\nقم - انتهاى بلوار صدوقى ، دانشگاه مفيد\r\nتلفن : 2 - 2925761 / نمابر : 2927395 / صندوق پستى : 3611 - 37185\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ جلد دوم 
  ]\r\n\r\nمقدمه\r\nبسم الله الرحمن الرحيم\r\nقرآن كتاب بزرگ آسمانى گرچه به صورت تدريجى و به زبان عربى نازل شد اما هرگز خطاب خود را مقيد به عرب نكرد و اختصاص به امتى از امم مانند عرب يا طايفهاى از طوايف مانند مسلمانان ندارد ، بلكه با همه سخن ميگويد و آنچه را در زمينه هدايت بشر به سوى خوشبختى و سعادت لازم است ، بطور تام و كامل بيان مىكند . در بيان خود گوياست و هركس به لغت آشنايى داشته باشد از جملات آيات كريمه معنى آنها را آشكارا ميفهمد . در عين حال اين كتاب از عمق والايى برخوردار است و براى همين توصيه به تدبر و تفكر در آيات آن شده است . اميرمؤمنان عليهالسلام نيز ميفرمايند : قرآن ظاهرش بسيار زيبا و جلوهگر و باطنش عميق است . ( نهج البلاغه ، خطبه 18 )\r\nتأمل در ظاهر و باطن قرآن بگونهاى است كه هرچه انسان استخراج كند ، تمام نميشود ؛ نه در طول زمان و نه در عمق فكر متفكران . از همين رو مفسران در طول تاريخ هر كدام به فراخور فهم و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nدرك خود خوشهاى از اين خرمن بيانتها چيده اند و آثار ارزشمندى را بجا گذاشته اند . در همين راستا حضرت آيةالله العظمى موسوى اردبيلى به دليل علاقه وافرى كه از جوانى به مباحث قرآنى داشته اند مقالات و درسهايى در اين زمينه بطور پراكنده ارائه نموده اند كه برخى قبلا به چاپ رسيده و بقيه پس از پياده شدن نياز به بازنويسى و انجام اصلاحات مورد نياز داشت . به همين جهت مركز مطالعات قرآن دانشگاه مفيد از جناب حجةالاسلام والمسلمين سيد ابوالفضل موسويان درخواست نمود كه مجموعه مباحث را به صورت يكپارچه در آورده و با انجام كارهاى مورد نياز آماده چاپ نمايد و به لطف الهى مجموعه به شكل كنونى تنظيم يافته است .\r\nضمن تشكر از محقق ارجمند و ارزيابان محترم آقايان : حجة الاسلام و المسلمين سيد محمد على ايازى ؛ حجة الاسلام و المسلمين محمد على مهدويراد و دكتر ناصر قرباننيا و تمام كسانى كه در به سامان رسيدن اين اثر تلاش نموده اند ، اميد است اين مجموعه مورد استفاده علاقمندان به مباحث قرآنى قرار گيرد .\r\nمركز مطالعات قرآن\r\nدانشگاه مفيد\r\nبهار 1388\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار\r\nهمانطور كه در پيش گفتار جلد اول اين كتاب اشاره شد ، حضرت آية الله العظمى اردبيلى ( مدظله العالى ) به مباحثى از قرآن پرداخته اند . در جلد اول كه حاوى يك مقدمه و سه بخش بود به اين مباحث پرداخته شد .\r\nدر مقدمه بعد هدايتى قرآن و ويژگى آن بيان شده ؛\r\nدر بخش نخست مباحث تاريخ قرآن مانند : وحى ، نزول و تحريف مورد بررسى قرار گرفت ؛\r\nدر بخش دوم مباحث علوم قرآن و آن چه مربوط به فهم قرآن است . از قبيل : تفسير ، زبان قرآن و . . . مورد توجه قرار گرفت ؛\r\nدر بخش سوم ، معارف قرآن و تفسير آيات الهى بيان شد . ابتدا به موضوعاتى مستقل با توجه به آيات قرآن پرداخته شد مانند : دين از نظر قرآن ، خلقت انسان در قرآن ، طوفان نوح ، نگاهى به آيات اقتصادى در قرآن .\r\nو همانطور كه در آنجا وعده داده شد در اين جلد به تفسير\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nترتيبى چند سوره به ترتيب زير پرداخته شده است :\r\nسوره فاتحه ، سوره بقره از آيه 1 تا 25 ، سوره نساء از آيه 1 تا 24 ، سوره الرحمن ، سوره مزمل ، سوره مدثر ، سوره علق و سوره قدر .\r\nدر پايان اميدواريم با ادامه اين درسها ، به تدريج اين مجموعه تكميل گردد .\r\nسيد ابوالفضل موسويان\r\nبهار 1388\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nتفسير سوره حمد\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\nسوره حمد در مصحف فعلى اولين سوره است و به لحاظ نزول پنجمين سوره‌اى است كه در اوائل بعثت بر پيامبر اكرم ( ص ) نازل شده است . البته در ترتيب نزول سوره‌ها رواياتى وجود دارد كه مورد اعتماد علما مىباشد و عمدتاً اين روايات از ابن عباس نقل شده است . راجع به سوره حمد در نقل سيوطى اين سوره در روايات ابن عباس نيامده است و بر اساس روايت جابر بن زيد و نيز طبق نص مذكور در تاريخ يعقوبى مىباشد . « 1 »\r\n\r\nمكى يا مدنى\r\nراجع به مكى يا مدنى بودن اين سوره ميان مفسران اختلاف است . برخى قائلند اين سوره در صدر اسلام در مكه نازل شده است . از ابن عباس هم روايت شده كه وقتى سوره فاتحه نازل شد آن را در مكه نوشتم . « 2 »\r\n\r\n\r\n","description":"","footnote":"\r\n( 1 ) . معرفت ، تاريخ قرآن ، ص 56 .\r\n( 2 ) . سيوطى ، الاتقان ، ج 1 ، ص 42 .\r\n","page_name":" 17 ","page_number":17},
  {"content":"\r\n\r\nعده‌اى همانند مجاهد بر اين باورند كه اين سوره در مدينه نازل شده است . « 1 » اما حسين بن فضل آن را لغزشى از مجاهد مىشمارد . « 2 »\r\nبرخى هم گفته‌اند نصف آن در مكه و نصف ديگر در مدينه نازل شده است ، « 3 » ولى به نظر اين قول ضعيف و بدون دليل مىباشد . واحدى مثل بسيارى از دانشمندان ديگر بعيد مىداند كه پيامبر اكرم طى ده سال اقامت خود در مكه ، نماز را بدون فاتحه خوانده باشد . « 4 »\r\n\r\nاسامى سوره حمد\r\nاز نظر گروهى اين سوره به خاطر شرافت و فضيلتى كه دارد دو بار بر پيامبر اكرم ( ص ) نازل شده است و به همين خاطر براى سوره حمد اسامى بسيارى بيان كرده‌اند .\r\n1 ) فاتحة الكتاب ؛ زيرا كتابت مصحف با اين سوره آغاز شد و قرآن با اين سوره قرائت مىشود و نماز هم با اين سوره آغاز مىشود .\r\n2 ) سورة الحمد ؛ زيرا در اين سوره حمد و ستايش خداوند بيان شده و با عبارت الْحَمْدُ للّهِ رَبِّ الْعَالَمِينَ آغاز شده است .\r\n3 ) ام القرآن يا ام الكتاب ؛ زيرا اين سوره اساس و اصل قرآن است و مادر و ام هر چيز ريشه آن مىباشد .\r\n4 ) الوافية ؛ زيرا در نماز نمىتوان اين سوره را تقطيع كرد بر\r\n\r\n\r\n","description":"","footnote":"\r\n( 1 ) . على بن محمد ، النكت و العيون ، ( تفسير الماوردى ) ، ج 1 ، ص 45 .\r\n( 2 ) . ر . ك : زركشى ، البرهان ، ج 1 ، ص 194 .\r\n( 3 ) . سيوطى ، الاتقان ، ج 1 ، ص 46 .\r\n( 4 ) . واحدى ، اسباب النزول ، ص 13 .\r\n","page_name":" 18 ","page_number":18},
  {"content":"\r\n\r\nخلاف ديگر سوره‌ها كه تقطيع آنها اشكال ندارد ( البته از ديدگاه لماء اهل سنت ) .\r\n5 ) الكافية ؛ زيرا در نماز اين سوره كفايت از غير خود مىكند اما غير اين سوره را نمىتوان بجاى آن قرائت كرد ( لاصلاة الا بفاتحة الكتاب ) .\r\n6 ) سبع المثانى ؛ زيرا به اتفاق علماء اين سوره هفت آيه دارد . اما راجع به مثانى اختلاف است . برخى معتقدند چون كه در هر نماز دو بار اين سوره بايد قرائت شود ، در مقابل گروهى بر اين باورند كه چون دو بار نازل شده است ( در مكه و مدينه ) . « 1 »\r\n7 ) الشفاء ؛ زيرا از حضرت رسول‌الله ( ص ) روايت شده كه فرمودند : ( فاتحة الكتاب شفاء من كل داء ؛ « 2 » سوره حمد دوا براى هر مريضى است ) .\r\n\r\nفضيلت سوره حمد\r\nراجع به فضيلت اين سوره احاديث فراوانى از معصوم ( ع ) وارد شده است .\r\nاز پيامبر اسلام ( ص ) اين‌گونه روايت شده است : من قرا فاتحة الكتاب اعطاه الله تعالى بعدد كل آية نزلت من السماء فيجزى بها ثوابها ؛ « 3 »\r\nهر كسى سوره فاتحة الكتاب را بخواند ، خداوند متعال به عدد هر آيه‌اى كه از آسمان نازل كرده است به او ثواب مىدهد .\r\n\r\n\r\n","description":"","footnote":"\r\n( 1 ) . على بن محمد ، تفسير الخازن ، ج 1 ، ص 21 .\r\n( 2 ) . طبرسى ، مجمع البيان ، ج 1 ، ص 87 .\r\n( 3 ) . نمازى ، مستدرك سفينة البحار ، ج 8 ، ص 470 .\r\n","page_name":" 19 ","page_number":19},
  {"content":"\r\n\r\nدر حديث ديگر از ابى عبدالله ( ع ) نقل شده كه : « شيطان چهار مرتبه ناله سر داد : روزى كه لعنت شد ؛ وقتى به زمين هبوط داده شد ؛ هنگامى كه - بعد از گذشت زمانى طولانى از پيامبر قبلى - حضرت محمد مبعوث شد و زمانى كه ام الكتاب نازل شد » . « 1 »\r\nدر روايت ديگر آمده :\r\nاگر اين سوره را هفتاد مرتبه بر بدن مرده‌اى خوانديد و او زنده شد تعجب‌نكنيد . « 2 »\r\nاين روايت بيانگر شرافت اين سوره در نزد خداوند است .\r\nحضرت على ( ع ) از پيامبر اكرم نقل مىكند كه :\r\nفاتحة الكتاب شرافتمندتر است از گنج‌هاى زير عرش خداوند .\r\nو سپس ثواب فراوانى را براى قارى اين سوره بيان مىكند . « 3 »\r\nروايات ديگرى از پيامبر نقل شده كه هر كس سوره حمد را بخواند آنقدر به او ثواب مىدهند كه گويا دو سوم قرآن را خوانده باشد .\r\nالبته اين احاديث بايد از حيث سند بررسى شود ولى مىتوان با استفاده از اخبار ( من بلغ ) « 4 » به اين‌گونه روايات مىتوان عمل كرد .\r\n\r\n\r\n","description":"","footnote":"\r\n( 1 ) . صدوق ، الخصال ، ص 263 .\r\n( 2 ) . طبرسى ، مكارم الاخلاق ، ص 364 .\r\n( 3 ) . صدوق ، الامالى ، ص 241 .\r\n( 4 ) . معصومين عليهمالسلام فرموده‌اند : اگر از ما به شما روايتى رسيد و به آن عمل كرديد ، شما مأجور هستيد هرچند ما آن روايت را نگفته باشيم .\r\n","page_name":" 20 ","page_number":20},
  {"content":"\r\n\r\nنكات تفسيرى سوره\r\nآيه يك\r\nبِسْمِ اللَّهِ الرَّحْمَنِ الرَّحِيمِ\r\nعرب حجاز نخستين بار جمله بسم الله الرحمن الرحيم را از زبان پيغمبر ( ص ) شنيد . پيش از اين ، گاهى « باسمك اللهم » در بعضى كلمات و اشعار بهكار گرفته مىشد ، اين نخستين بار است كه جمله منسجم و مستحكم بِسْمِ اللَّهِ الرَّحْمَنِ الرَّحِيمِ گوش شنونده‌اش را نوازش مىدهد و توجه او را به خود جلب مىكند ، خصوصاً با آن اهميت شايانى كه به آن داده مىشود تا آنجا كه گفته مىشود هر كار مهمى كه با اين شعار آغاز نگردد سرانجامى نخواهد داشت . « 1 » آغاز هر سوره از قرآن به وسيله تكرار اين جمله مشخص مىگردد . اهميت اين مفهوم به حدى است كه قرآن به طرح اين شعار بسنده نكرده ، بلكه با بيان‌هاى گوناگون بدين معنى اصرار مىورزد :\r\n1 - نام پروردگارت را به ياد آر و از هر چيز منقطع شو و با او پيوند بزن « 2 » ؛\r\n2 - نام پروردگارت را هر صبح و شام متذكر باش « 3 » ؛\r\n3 - اى گروه مؤمنين ! خداوند را زياد به ياد آوريد « 4 » ؛\r\n4 - و او را تسبيح كنيد صبحگاهان و شام گاهان « 5 » ؛\r\n\r\n\r\n","description":"","footnote":"\r\n( 1 ) . « كلُّ أمر ذى بال لَم يذْكَرْ فيه بسم الله فهو أبتَرُ » . مجلسى ، بحارالانوار ، ج 73 ، ص 305 ، ح 1 ، و همچنين : ج 89 ، ص 242 ، ح 48 .\r\n( 2 ) . سوره مزمل ، آيه 8 .\r\n( 3 ) . سوره انسان ، آيه 25 .\r\n( 4 ) . سوره احزاب ، آيه 41 .\r\n( 5 ) . همان ، آيه 42 .\r\n","page_name":" 21 ","page_number":21},
  {"content":"\r\n\r\n5 - خدا را به ياد آريد در مشعر الحرام « 1 » ؛\r\n6 - آنچنان كه نياكان‌تان را به ياد مىآوريد ( و به آنها افتخار مىكنيد ) خدا را مانند آنها يا بهتر از آنها به ياد آريد « 2 » ؛\r\n7 - كسانى كه در همه حال به ياد خدا هستند ؛ ايستاده ، نشسته و خوابيده « 3 » ؛\r\n8 - چون نماز را تمام كرديد همواره به ياد خدا باشيد « 4 » ؛\r\n9 - از گوشت قربانى كه با نام خدا قربانى نشده باشد نخوريد و آن فسق است « 5 » ؛\r\n10 - حجاج حج نمىكنند تا ببينند منافع خود را ، و خدا را در روزهاى شناخته شده ياد كنند « 6 » ؛\r\n11 - مبارك است نام پروردگار صاحب جلال و جبروت تو « 7 » ؛\r\n12 - تسبيح كن نام خداى بزرگت را « 8 » ؛\r\n13 - تسبيح كن نام خداوند و الا و بلندت را « 9 » ؛\r\n14 - رستگار شد كسى كه دل خود را پاك ساخت و نام خدا را\r\n\r\n\r\n","description":"","footnote":"\r\n( 1 ) . سوره بقره ، آيه 198 .\r\n( 2 ) . همان ، آيه 200 .\r\n( 3 ) . سوره آل عمران ، آيه 191 .\r\n( 4 ) . سوره نساء ، آيه 103 .\r\n( 5 ) . سوره انعام ، آيه 121 .\r\n( 6 ) . سوره حج ، آيه 28 .\r\n( 7 ) . سوره الرحمن ، آيه 78 .\r\n( 8 ) . سوره واقعه ، آيه 96 .\r\n( 9 ) . سوره اعلى ، آيه 1 .\r\n","page_name":" 22 ","page_number":22},
  {"content":"\r\n\r\nبه ياد آورد و نماز گذارد « 1 » ؛\r\n15 - نوح در هنگام طوفان گفت : به نام خدا بر آن سوار شويد و هنگام حركت و توقف كشتى ، ياد او كنيد « 2 » ؛\r\n16 - سليمان نامه خود را به بلقيس با اين جمله آغاز نمود « 3 » ؛\r\n17 - كسى كه مانع مساجد خدا گردد و نگذارد در آنها نام خدا را به ياد آرند ، از همه كس ظالمترست . « 4 »\r\nقرآن با اين آيات ، اين جمله زيبا و شعار محكم را در ميان مردم رواج داد ، و خداوند را از گوشه عزلت و انزوا ، كه عرب‌ها براى او تهيه ديده بودند ، بيرون آورد و همه كارها را به دست او داد و خدايان ساختگى كه به زعم عرب‌ها هر يكى به گونه‌اى اختيارات را در دست گرفته بودند ، و زمين را مقهور و فرمانبردار كرده بودند - و در پندار اينان اگر خدا كارى انجام مىداد ، كارى بود كه بت‌ها مىخواستند - بر اين همه قلم بطلان كشيد و خداوند را در عرش خدايى مستقر و استوار دانست .\r\nچند نكته در مورد بسم الله\r\nاين جمله زيبا در تفاسير به تدريج مورد بحث و گفتگوى زيادى واقع شد كه چند نمونه را يادآور مىشويم :\r\nسخن اول : هنگامى كه قرآن را ورق مىزنيم مىبينيم كه جمله\r\n\r\n\r\n","description":"","footnote":"\r\n( 1 ) . همان ، آيه 14 - 15 .\r\n( 2 ) . سوره هود ، آيه 41 .\r\n( 3 ) . سوره نمل ، آيه 30 .\r\n( 4 ) . سوره بقره ، آيه 114 .\r\n","page_name":" 23 ","page_number":23},
  {"content":"\r\n\r\nپر جذبه و زيباى « بسم‌الله » با رسم الخط خاصى ( با حذف الف بسم ) در اول هر سوره ، غير از سوره توبه ، تكرار شده است ، راستى چرا اين همه تكرار ؟\r\nهنگامى كه به تفاسير مراجعه مىكنيم ، مىبينيم در اين زمينه مطالب ، پرسش‌ها و پاسخ‌هاى زيادى وجود دارد از قبيل :\r\n1 - آيا همراه نزول ساير آيات قرآن ، « بسم الله » هم نازل شده و در هر سوره آمده است ؟\r\n2 - آيا « بسم الله » در هر سوره جزء آن سوره است يا آيه مستقلى است ؟ شروع سوره با « بسم الله » است يا با آيه پس از « بسم الله » ؟\r\n3 - آيا « بسم الله » يك آيه كامل است يا جزء آيه بعد است ؟\r\nبرخى گفته‌اند بِسْمِ اللَّهِ الرَّحْمَنِ الرَّحِيمِ جزء قرآن نيست يا لااقل جزء هر سوره از سوره‌هاى قرآن نيست ؛ بلكه كلام و جمله‌اى زيبا ، پرمعنا و متبرك است كه طبق دستور اسلام در اول هر كار و آغاز هر چيزى قرار مىگيرد ، بدون آن كه جزء آن كار باشد . سخنى را شروع مىكنند ، مطلبى را مىخواهند بنويسند ، ساختمانى را مىخواهند بسازند ، مىخواهند مسافرتى بروند ، همه اين كارها را با « بسم الله » شروع مىكنند ؛ اما بسم الله جزء اين كارها نيست .\r\nمثال روشن‌تر اين كه شما نامه‌اى را به كسى مىنويسيد و در اول آن جمله بِسْمِ اللَّهِ الرَّحْمَنِ الرَّحِيمِ را ذكر مىكنيد ، اين جمله جزء نامه شما نيست ، بلكه شروع مباركى است كه طبق احساس وظيفه در آنجا آوردهايد . ذكر و نوشتن « بسم الله » در آغاز سوره‌هاى قرآن نيز چنين است .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبنابراين هر سوره از آيه پس از « بسم الله » شروع مىشود ، لذا بعضى از مسلمانان هنگام خواندن نماز ، سوره‌هاى قرآن را بدون « بسم الله » شروع مىكنند ، هر چند برخى مىگويند « بسم الله » را نيت مىكنيم ولى بر زبان جارى نمىسازيم .\r\nما اين سخن را پسنديده و صحيح نمىدانيم ، باور ما اين است كه قرآن با همه « بسم الله » هايش همان گونه كه نوشته شده ، نازل گشته و همان گونه كه نازل شده خوانده مىشود . پاسخ ما به همه پرسش‌هاى پيشين مثبت است . بعضى از رواياتى كه بر اين مطلب دلالت دارند عبارتند از :\r\n1 - در احاديث آمده است كه بلند گفتن « بسم الله الرحمن الرحيم » ، از علائم و نشانه‌هاى مؤمن است . « 1 »\r\n2 - در كتاب عيون از حضرت على بن ابيطالب ( ع ) نقل شده است كه مىفرمود : رسول‌الله ( ص ) سوره فاتحه را مىخواند و « بسم الله » را مىگفت و آن را يك آيه حساب مىنمود . « 2 »\r\n3 - از حضرت صادق و حضرت باقرعليهما السلام هم در اين باره روايت وارد شده است . « 3 »\r\n4 - ابى داود از ابن عباس نقل كرده كه پيغمبر ( ص ) انقضاء و تمام شدن هر سوره را ، از نزول « بسم الله » مىدانست ، يعنى چون « بسم الله » نازل مىشد مىدانست كه سوره سابق تمام شده و سوره\r\n\r\n\r\n","description":"","footnote":"\r\n( 1 ) . حر عاملى ، وسائل الشيعة ، كتاب الحج ، باب 56 از ابواب المزار ، ح 1 ، ج 14 ، ص 478 .\r\n( 2 ) . همان ، كتاب الصلاة ، باب 11 از ابواب القراءة ، ح 10 ، ج 6 ، ص 59 .\r\n( 3 ) . همان ، احاديث 1 و 2 و 3 .\r\n","page_name":" 25 ","page_number":25},
  {"content":"\r\n\r\nديگر نازل مىشود . « 1 »\r\nبنابراين به نظر ما اگر كسى در نمازِ آيات خواست يك سوره را به پنج قسمت تقسيم كند مىتواند اين آيه را به عنوان يك قسمت و آيه مستقل ، پيش از ركوع اول بگويد و نمازش در اين صورت صحيح است و اشكالى ندارد .\r\n( بسم الله ) : جار و مجرور است و نياز به متعلق دارد . برخى از مفسرين قائلند : متعلق آن محذوف است كه ( اقرأ ) يا ( اتلو ) « 2 » مىباشد ، يعنى بنام خداوند مىخوانم و يا تلاوت مىكنم . برخى هم قائلند متعلق به ( أبتدءُ ) است « 3 » ، يعنى به نام خداوند آغاز مىكنم .\r\nگروهى بر اين باورند كه ( بسم الله ) متعلق به ( استعين ) است ، يعنى به نام خداوند كمك مىطلبم كه از ( نستعين ) فهميده مىشود . « 4 » به نظر مىرسد مناسب‌تر است كه جار و مجرور متعلق به همان ( أبتدءُ ) باشد ، زيرا لفظى عام است كه معناى گسترده‌اى دارد و براى هر كارى مورد استفاده قرار مىگيرد .\r\nسخن دوم : ادب قرآن و كلام خدا اين است كه انسان‌ها همه چيز را به ياد خدا آغاز كنند و پيش از هر چيز و همراه هر كار و بعد از هر عمل به ياد خدا باشند .\r\nاين يك فكر طبيعى است ، هر كسى هر كارى را كه انجام\r\n\r\n\r\n","description":"","footnote":"\r\n( 1 ) . ابى داود ، سنن أبى داود ، كتاب الصلاة ، باب من جهر بها ، ج 1 ، ص 209 ، ح 788 .\r\n( 2 ) . زمخشرى ، كشاف ، ج 1 ، ص 2 .\r\n( 3 ) . طباطبايى ، الميزان ، ج 1 ، ص 17 .\r\n( 4 ) . خويى ، البيان ، ص 33 .\r\n","page_name":" 26 ","page_number":26},
  {"content":"\r\n\r\nمىدهد ، مؤسسه‌اى بنياد مىگذارد ، كتابى مىنويسد ، باغى احداث مىكند ، مدرسه يا دانشگاهى ايجاد مىنمايد ، به نام دوستى ، عزيزى و بزرگى مورد علاقه ، آن كار را انجام مىدهد تا عمل او ، با اين نسبت ، متبرك باشد ، يا مادامى كه اين كار و عمل باقى بماند نام آن عزيز و بزرگ هم زنده و پايدار باشد . گاهى نوزادى را به نام عزيز از دست رفته‌اى نامگذارى مىكنند تا نام او زنده باشد و با ديدن اين كودك به ياد آن عزيز از دست رفته باشند . بتپرستان عرب ، كار خود را به نام « لات » و « عزّى » و ساير بت‌ها انجام مىدادند « 1 » ، خداوند تذكر مىدهد اگر بناست كارها به نام و ياد كسى انجام شود ، آن كه مستحق اين اكرام است ، خداست زيرا حقيقتى است باقى و جاودانى و هر چيزى كه به او نسبت داده نشود باطل و محو خواهد شد . بقاء و بركت هر چيز به قدر سهم و نصيبى است كه خدا در آن چيز دارد .\r\nاين فكر بايد در همه چيز و همه جا جلوه‌گر باشد ؛ در نامگذارى نوزادان به جاى عبدمناف ، عبدالدار و عبدالعزى كه در جاهليت آن روز معمول بود و چه به جاى مهرداد و تيرداد و آذرداد كه در جاهليت معاصر معمول شده است ، عبدالله و مهدى و . . . نامگذارى شود ، و به جاى شعار « اعْلُ هُبل اعْلُ هُبلُ » يا « إنَّ لنا عزّى و لا عزى لكم » شعار « اللهُ أعلى و أجَلّ » و « اللهُ مَولانا و لا مَولا لكم » سر داده شود .\r\nآيه بِسْمِ اللَّهِ الرَّحْمَنِ الرَّحِيمِ اشاره بدين معنى است كه اين عمل من به خاطر خودم ، زندگيم ، هوى و هوسم و افكار باطلم نيست ،\r\n\r\n\r\n","description":"","footnote":"\r\n( 1 ) . مراغى ، تفسير مراغى ، ج 1 ، ص 28 .\r\n","page_name":" 27 ","page_number":27},
  {"content":"\r\n\r\nبلكه به نام كسى است كه به من توان و توفيق داده و اگر نبود جود و عطاى او و اميد به فضل و كرم او ، هيچ‌گاه اين كار از من صادر نمىشد .\r\nخداوند به پيغمبر دستور مىدهد كه رسالت و قرآن را به نام او شروع كند ، زيرا هر چه در اين زمينه‌ها وجود دارد همه و همه از خداست ، هدايت از اوست ، خير و سعادت از اوست ، دستور ، دستور اوست پس بايد به نام او شروع شود و به نام او ادامه پيدا كند .\r\nسخن سوم : اسم هر چيز يعنى نام آن چيز ، خواه ذات باشد يا معنى . ممكن است اسم از « سمه » به معنى علامت و يا از « سُمُوّ » به معنى رفعت گرفته شده باشد و احتمال اين كه اسم در لغت عين مسمى باشد ، قابل قبول نيست و نيازى به تلاش در ابطال اين سخن نيست .\r\n( الله ) : خواه از « وله » به معنى تحير باشد يا از « الَهَ » به معنى « عَبَدَ » ، نام خاص ذاتى است كه داراى همه صفات جلال و كمال است و تنها او معبود به حق است و بس . اين واژه قبل از اسلام هم در ميان اعراب از جايگاه ويژه‌اى برخوردار بوده است . در قرآن كريم آمده است : وَلَئِن سَأَلْتَهُم مَّنْ خَلَقَ السَّمَاوَاتِ وَالْأَرْضَ وَسَخَّرَ الشَّمْسَ وَالْقَمَرَ لَيقُولُنَّ اللَّهُ . « 1 »\r\nو حتى اعراب در زمان جاهليت نيز از اين لفظ در اشعار خود استفاده مىكردند :\r\n الا كل شي ما خلا الله باطل * و كل نعيم لا محالة زائل « 2 » ؛ \r\n\r\n\r\n","description":"","footnote":"\r\n( 1 ) . سوره عنكبوت ، آيه 61 .\r\n( 2 ) . خويى ، البيان ، ص 426 .\r\n","page_name":" 28 ","page_number":28},
  {"content":"\r\n\r\nبدانيد هر چيزى جز « الله » باطل است و هر نعمتى بالاخره از ميان مىرود .\r\n« رحمن » و « رحيم » هر دو از « رحمت » گرفته شده و به معنى تأثر قلبى و رقت دل است كه از ديدن و شنيدن و درك انسانى نيازمند ، به انسان دست مىدهد و به دنبال آن احساس ، براى رفع نيازهاى او اقدام مىكند .\r\nولى چون اين معنى دربار خدا محال است ، « رحمت » در اعطاء و فيض در حق بندگانش استعمال مىشود . « رحمان » بر حسب هيأت ، دلالت بر كثرت و « رحيم » به حسب هيأت دلالت بر ثبوت مىكند . طبعاً رحمان به بخشى از رحمت كه عموميت دارد مربوط مىشود ، نظير اين كه خوان نعمتش پيش پاى همه موجودات و انسان‌هاى مؤمن و كافر گسترده است و آيه شريفه : قُلْ مَنْ كانَ فِى الضَّلالَة فَلْيمْدُدْ لَهُ الرَّحمنُ مَدّاً . . . « 1 » ؛ يعنى بگو : كسى كه در گمراهى است ، بايد خداوند به او مهلت دهد . به آن اشاره دارد و « رحيم » به بخشى از رحمت مربوط است كه در حق بندگان مؤمن ثابت است ، مانند نِعَم اخروى كه كافران را در آنها سهم و نصيبى نيست و در آيه 43 سوره احزاب وَ كانَ بِالمؤمنينَ رَحيماً بدان اشاره شده است ، و همچنين آيه . . . انّهُ بِهِمْ رَءوفٌ رحيمٌ . « 2 »\r\nلذا ما « رحمن » و « رحيم » را به بخشنده يا بخشايش‌گر و مهربان ترجمه نكرديم چون واژه‌هايى كه اين خصوصيات را داشته باشند نيافتيم .\r\n\r\nفرق ميان رحمن و رحيم\r\nاين دو كلمه ، صفت براى ( الله ) هستند . در تفسير و ترجمه اين دو\r\n\r\n\r\n","description":"","footnote":"\r\n( 1 ) . سوره مريم ، آيه 75 .\r\n( 2 ) . سوره توبه ، آيه 117 .\r\n","page_name":" 29 ","page_number":29},
  {"content":"\r\n\r\nكلمه در ميان مفسرين و قرآنپژوهان اختلاف نظر است ، حتى ترجمه‌هاى فارسى مختلفى ارائه شده است :\r\n- به نام خداوند بخشنده مهربان ؛\r\n- به نام خداى مهرگستر ، مهرورز ؛\r\n- به نام خداوند هستيبخش مهربان ؛\r\n- به نام خداوند رحمتگر مهربان .\r\nبرداشت‌هاى مختلفى كه بيان شد به خاطر دو صفت ( الرحمن ، الرحيم ) مىباشد كه هر كس با توجه به معنا و مفهومى كه از آن دو برداشت نموده ، آيه را ترجمه كرده است .\r\nالرحمن از رحمت گرفته شده كه ضد قسوة و شدت است . « 1 » همانطوركه در وصف پيامبر و يارانش آمده : أَشِدَّاء عَلَى الْكُفَّارِ رُحَمَاء بَينَهُمْ « 2 » ؛ محمد و يارانش بر كافران بسيار سختدل و بر يكديگر بسيار مهربان‌اند .\r\nراجع به اين واژه دو قول وجود دارد . عده‌اى همانند ثعلبى بر اين اعتقادند كه ( رحمن ) اسم عبرانى معرب است نه لفظ عربى ، مانند ( استبرق ) فارسى كه معرب است . علت اين كه ( رحمن و رحيم ) در اين آيه در كنار هم آمده‌اند ، دفع اين توهم است كه ميان اين دو واژه تفاوتى نيست . اما تقدم لفظ ( رحمن ) كه عبرانى است بر ( رحيم ) كه عربى است ، به خاطر مبالغه است . در مقابل قول ديگرى وجود دارد كه\r\n\r\n\r\n","description":"","footnote":"\r\n( 1 ) . خويى ، البيان ، ص 429 .\r\n( 2 ) . سوره فتح ، آيه 29 .\r\n","page_name":" 30 ","page_number":30},
  {"content":"\r\n\r\nاين دو واژه عربى است ، زيرا حروف اصلى هر دو ( رحم ) است و هر دو از ( رحمت ) مشتق شده‌اند با اين تفاوت كه ( رحمن ) در مبالغه ، گوى سبقت را از ( رحيم ) گرفته است ، زيرا ( رحمن ) از لحاظ لفظ و معنى متعدد است اما ( رحيم ) از لحاظ لفظ متعدد نيست . « 1 »\r\nاز ديگر تفاوت‌ها اين كه ( رحمن ) مربوط به دنياست ، يعنى خداوند در دنيا تمام موجودات حتى معاندين و كفار را از رحمانيت خود محروم نمىكند ، اما ( رحيم ) مخصوص عباد الله است نه تمام خلق . « 2 »\r\n( الرحمن ) صيغه مبالغه و بر وزن فعلان است كه بر كثرت دلالت مىكند اما ( الرحيم ) صفت مشبهه است كه از ثبات و بقاء حكايت مىكند ، از اين رو ( رحمن ) بر زيادى رحمت خداوند دلالت مىكند كه بر كافر و مومن افاضه مىشود و همان رحمت عامه خداوند است و در قرآن نيز فراوان استعمال شده است قُلْ مَن كَانَ فِي الضَّلَالَة فَلْيمْدُدْ لَهُ الرَّحْمَنُ مَدًّا . « 3 »\r\nاما ( رحيم ) كه بر نعمت دائمى و رحمت ثابت و باقى دلالت مىكند مخصوص مومنين است « 4 » ؛ مانند وَكَانَ بِالْمُؤْمِنِينَ رَحِيمًا « 5 » ، يا إِنَّهُ بِهِمْ رَؤُوفٌ رَّحِيمٌ « 6 » . در روايت آمده ( الرحمن ) اسم خاص به\r\n\r\n\r\n","description":"","footnote":"\r\n( 1 ) . على بن محمد ، تفسير ماوردى ، ج 1 ، ص 52 .\r\n( 2 ) . طبرسى ، مجمع البيان ، ج 1 ، ص 44 .\r\n( 3 ) . سوره مريم ، آيه 75 .\r\n( 4 ) . طباطبايى ، الميزان ، ج 1 ، ص 18 .\r\n( 5 ) . سوره احزاب ، آيه 43 .\r\n( 6 ) . سوره توبه ، آيه 117 .\r\n","page_name":" 31 ","page_number":31},
  {"content":"\r\n\r\nصفت عام و ( الرحيم ) اسم عام به صفت خاص است . « 1 »\r\n\r\nجنبه هدايتى بسم الله\r\nقبلًا بيان شد تمام آيات قرآن براى هدايت بشر نازل شده و هر آيه به نوعى هدايت مردم را بر عهده دارد .\r\nبسم الله هم مانند ديگر آيات داراى جنبه هدايتى است كه در زندگى مسلمين تأثير فراوانى گذاشته است و با نگاهى اجمالى به زندگى مسلمين ، وجه هدايت اين آيه ملموس‌تر مىشود .\r\nقبل از اسلام اعراب با خونريزى ، فساد ، قتل و غارت امرار معاش مىكردند و فرهنگ آنها توحش و بربريت بود و دزدى و غارت از افتخارات آنان بود . اما بعد از اسلام و با نزول آيات وحى زندگى آنها متحول شد و آنقدر با كردار و اعمال ناشايست خود فاصله گرفتند كه گويى اين مردمان از تمدن ديگرى آمده‌اند . اسلام به گونه‌اى آنها را تربيت كرد كه نام و ياد خداوند در تمام زندگى آنها جارى شد و تا آن حد به كمال و ترقى رسيدند كه هيچ كارى را بدون بِسْمِ اللَّهِ الرَّحْمَنِ الرَّحِيمِ شروع نمىكردند و اين نه تنها لقلقه زبان آنها نبود بلكه اعتقاد قلبى داشتند كه هر كارى اگر بدون بسم الله آغاز شود ، سرانجام خوشى ندارد .\r\nاين فرهنگ و توكل بر خداوند در ميان مسلمين به عنوان جزء لا ينفك زندگى آنان شد ، حتى آنان كه خيلى پايبند به اسلام و فرامين آن نبودند ، باز آغاز هر كارى نام خدا را سرلوحه زندگى خود قرار مىدادند . همين گفتن بِسْمِ اللَّهِ الرَّحْمَنِ الرَّحِيمِ افراد را در روز چندين بار متوجه\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 1 ، ص 23 .\r\n","page_name":" 32 ","page_number":32},
  {"content":"\r\n\r\nخدا مىكند و مرتب به آنها گوشزد مىكند اين دنيا عبث و بىفايده نيست ، بلكه داراى خداوندى است كه اگر بارها گناه كردى و اوامر او را به جاى نياوردى باز نااميد مشو زيرا خداوند رحمان است و رحيم .\r\nاين آيه از لحاظ اجتماعى و روانشناسى تأثير بسيار فراوانى را در زندگى افراد دارد و خود به خود يك نوع آرامش نسبى را در جامعه به جاى مىگذارد . مردمى كه صبح هنگام با ذكر خداوند از خانه خارج مىشوند ، كمتر به دنبال كار ناشايست هستند و اقلًا در مدتى هر چند كوتاه اين آيه اثر خود را بر ذهن ، روح و روان آنان مىگذارد .\r\nآيه دو\r\nالْحَمْدُ للّهِ رَبِّ الْعَالَمِينَ ؛ ستايش و ثناءها مخصوص پروردگار جهانيان است .\r\nال در ( الحمد ) براى جنس است . بنابراين ، تفسير آيه اين‌گونه است كه جنس حمد و ستايش مخصوص پروردگار است و ديگران را شايسته نمىباشد .\r\n\r\nفرق حمد با شكر و مدح\r\nحمد ضد ( لؤم ) است و بر فعل اختيارى و حسن دلالت مىكند بر خلاف شكر كه در مقابل كفران است و براى احسان و نيكى گفته مىشود . « 1 »\r\nبنابراين ، حمد در مقابل جمال و كمالى است كه اختيارى باشد ، بر خلاف مدح كه در مقابل كمال و جمال اختيارى نيست . عده‌اى هم گفته‌اند : حمد و مدح به يك معنى است كه همان ثنا بر فعل زيباست\r\n\r\n\r\n","description":"","footnote":"\r\n( 1 ) . خويى ، البيان ، ص 456 .\r\n","page_name":" 33 ","page_number":33},
  {"content":"\r\n\r\nخواه به خاطر نعمت يا غيرنعمت ، اما بين حمد و شكر تفاوت گذاشته و گفته‌اند ، شكر براى نعمت خاص است كه با قلب و لسان و جوارح اداء مىشود اما حمد فقط با زبان قابل بيان است . « 1 »\r\nخداوند در ابتداى سوره حمد فرمود : الْحَمْدُ للّهِ رَبِّ الْعَالَمِينَ و جمله را اسميه آورد نه فعليه و نفرمود ( نحمدالله يا احمدالله ) ، اين بيانگر نكته ظريفى است كه جملات اسميه آن را در بر دارد نه جملات فعليه ، زيرا جملات اسميه دلالت بر ثبات و دوام مىكنند بر خلاف جملات فعليه . با دقت در اين موارد بدست مىآوريم چقدر آيات قرآن با حكمت و مفاهيم عالى نازل شده است .\r\n( لله ) : الله اسمى است براى ذات واجب الوجود كه سزاوار هم حمدهاست و ( ل ) در اين واژه به خاطر اختصاص است ، بدين معنا كه تمام ستايش‌ها و انواع حمدها ، مخصوص پروردگار است و اين اختصاص يا براى اين است كه ذات پروردگار لايق حمد است و ديگران را در آن سهمى نيست و يا به خاطر اين است كه سرانجام تمامى حمدها به خداوند باز مىگردد ولو با واسطه . مثلًا وقتى گل يا بستان زيبا يا حتى انسان زيبايى را مىبينيم ، فرد خود به خود آن باغ را در زيبايى مىستايد ، زيرا داراى كمالى است كه ديگر چيزها آن را دارا نيستند و از آنجا كه خداوند اين كمال را به آن باغ زيبا داده با يك واسطه او را حمد و ستايش مىكنيم .\r\n( رب ) : رب در لغت به معنى تربيت مىآيد ، يعنى ايجاد يك\r\n\r\n\r\n","description":"","footnote":"\r\n( 1 ) . زمخشرى ، كشاف ، ج 1 ، ص 8 .\r\n","page_name":" 34 ","page_number":34},
  {"content":"\r\n\r\nچيزى و لحظه به لحظه آن را تربيت كردن تا به كمال برسد . « 1 »\r\nعده‌اى هم گفته‌اند : به معنى مالك است ، بنابراين ( رب البيت ) يعنى مالك خانه .\r\nلغت رب در قرآن كريم به معنى ( سيد ) هم آمده است ، حضرت يوسف در تعبير خواب آن زندانى فرمود : أَمَّا أَحَدُكُمَا فَيسْقِي رَبَّهُ خَمْرًا « 2 » ؛ اما يكى از شما دو نفر ، سيد خود را شراب مىدهد ( ساقى مىشود ) .\r\nدر جاى ديگر به معنى تربيت آمده است : وَرَبَائِبُكُمُ اللَّاتِي فِي حُجُورِكُم « 3 » ؛ و به دخترانِ زن كه در دامن شما تربيت شده‌اند . لذا به فرزند زوجه ربيبه مىگويند ، زيرا زوج آن را تربيت مىكند .\r\nاين كلمه به معنى مدبر نيز آمده و به علماء اهل كتاب ربانى مىگويند : لَوْلَا ينْهَاهُمُ الرَّبَّانِيونَ وَالأَحْبَارُ عَن قَوْلِهِمُ الإِثْمَ « 4 » ، اگر علماء و روحانيون آنها را از گفتار زشت باز ندارند ( كار زشتى كرده‌اند ) . در اين آيه شريفه ( ربانيون ) به علماء اطلاق مىشود ، زيرا بوسيله علم خود امور مردم را تدبير مىكنند . « 5 » كلمه رب از ( ربب ) به معنى مالك ، مصلح و مربى مىآيد . « 6 »\r\nبنابراين رب اگر به معنى تربيت باشد ، به اين معنى است كه\r\n\r\n\r\n","description":"","footnote":"\r\n( 1 ) . راغب ، مفردات ، ذيل مادهء « رب » .\r\n( 2 ) . سوره يوسف ، آيه 41 .\r\n( 3 ) . سوره نساء ، آيه 23 .\r\n( 4 ) . سوره مائده ، آيه 63 .\r\n( 5 ) . على بن محمد ، تفسير ماوردى ، ج 1 ، ص 54 .\r\n( 6 ) . فضل الله ، من وحى القرآن ، ج 1 ، ص 49 .\r\n","page_name":" 35 ","page_number":35},
  {"content":"\r\n\r\nخداوند دو عالم را با ايجاد لوازم و اسباب بقاء تربيت مىكند و در مورد انسان ، از لحاظ ظاهر با دادن نعمت‌هاى ظاهرى ( خوراك ، پوشاك و . . . ) و از لحاظ معنوى با رحمت خود آنها را تربيت مىكند . « 1 »\r\n( العالمين ) : الف و لام در العالمين افاده عموم مىكند . اين واژه جمع عالم است و لفظ عالم مانند ( رهط و قوم ) خود نيز جمع است و مفرد ندارد . « 2 »\r\nبنابراين ( العالمين ) تمام عوالم را اعم از عالم جماد و نبات ، عالم دنيا و آخرت ، عالم ذر و . . . را شامل مىشود ؛ زيرا خداوند متعال تمامى اين عوالم را به قدرت قاهره خود پرورش مىدهد و آنها را به كمال مىرساند و به همين خاطر ذات او درخور حمد و ثناهاى بىنهايت است .\r\nآيه سه\r\nالرَّحْمنِ الرَّحِيمِ\r\nدو صفتى كه براى خداوند بيان شده ( رحمن و رحيم ) است ، منتها با اين تفاوت كه رحمن به منعمى گويند كه بندگان را توان دادن آن نعمت نيست ، اما رحيم به منعمى گفته مىشود كه نعمتى را مىدهد و بندگان نيز آن را مىتوانند بدهند ؛ لذا به غيرخداوند رحمن نمىگويند و اين واژه مختص خداوند است ، اما رحيم ، هم به خداوند و هم به بندگان اطلاق مىشود . « 3 »\r\nگرچه اين دو صفت در بِسْمِ اللَّهِ الرَّحْمَنِ الرَّحِيمِ بيان شد و\r\n\r\n\r\n","description":"","footnote":"\r\n( 1 ) . آلوسى ، روح المعانى ، ج 1 ، ص 34 .\r\n( 2 ) . طبرى ، جامع البيان ، ج 1 ، ص 63 .\r\n( 3 ) . على بن محمد ، الخازن ، ج 1 ، ص 29 .\r\n","page_name":" 36 ","page_number":36},
  {"content":"\r\n\r\nتوضيحاتى راجع به آنها داده شد ولى علت تكرار اين دو واژه از ديدگاه برخى به خاطر مبالغه مىباشد . « 1 »\r\nآيه چهار\r\nمَالِكِ يوْمِ الدِّينِ\r\nيكى ديگر از صفات خداوند ( مالك ) و صاحب اختيار بودن اوست در روز جزاء . اين آيه وصفى است كه بعد از ( رب ، الرحمن و الرحيم ) بيان شده است و به همين خاطر ( مجرور ) و صفت براى لفظ جلاله ( الله ) مىباشد .\r\n( دين ) : واژه دين در كلام عرب كاربردها و معانى متفاوتى دارد . از جمله آن معانى مىتوان به ( حساب ، مكافات ، جزاء ، طاعت ، اخضاع ، سياست و شريعت ) اشاره كرد . « 2 » اين آيه به حسابرسى اعمال و پاداش و عقاب اشاره دارد ، همانطور كه گفته‌اند : ( يوم الجزاء على الاعمال والحساب بها ) « 3 » روزى است كه اعمال جزا داده مىشود و حساب مىگردد .\r\nاين آيه در ضمن اشاره به پوچى و نابودى همه عالم دارد كُلُّ مَنْ عَلَيهَا فَانٍ وَيبْقَى وَجْهُ رَبِّكَ ذُو الْجَلَالِ وَالْإِكْرَامِ « 4 » ، به قدرت مطلقه خداوند نيز اشاره دارد كه روزى فرا مىرسد و حاكم على الاطلاق\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 1 ، ص 97 .\r\n( 2 ) . ابن منظور ، لسان العرب ، ذيل مادهء « وحى » ؛ جبران مسعود ، الرائد ، ج 1 ، ص 809 .\r\n( 3 ) . ثعالبى ، تفسير ثعالبى ، ج 1 ، ص 164 .\r\n( 4 ) . سوره الرحمن ، آيه 26 - 27 .\r\n","page_name":" 37 ","page_number":37},
  {"content":"\r\n\r\nدر آن روز خداوند است و بس .\r\nنكته ديگر اين كه آيه اشاره به وحدانيت ذات خداوند دارد ، زيرا تنها او مالك روز جزاء است . لَوْ كَانَ فِيهِمَا آلِهَة إِلَّا اللَّهُ لَفَسَدَتَا « 1 » ؛ اگر خدايانى به جز خداوند در آسمان و زمين بود هر آينه فساد همه جا را فرا گرفته بود .\r\nدر روز جزاء هم اگر خدايانى بود حتماً وجود داشتند و در حسابرسى از مردم دخيل بودند . اين آيه شريفه علاوه بر بيان كردن اصل توحيد كه يكى از اصول مسلّم مسلمين است ، اصل ديگرى را به نام معاد بيان مىكند ، زيرا در روز قيامت است كه خداوند به حساب مردم رسيدگى مىكند .\r\n\r\nبحثى راجع به يوم\r\nخداوند در اين آيه فرمود : او صاحب اختيار روز قيامت است . در اين جا اين سؤال مطرح مىشود كه مگر قيامت ( يوم ) است و علت اينكه فرمود ( يوم الدين ) چيست ؟\r\nبايد عرض كرد : ( يوم ) اگر در مقابل ( ليل ) قرار گرفت به معنى روز مصطلح در ميان مردم است . همان‌گونه كه پيامبر ( ص ) از زبان فرشته وحى در روز غدير خم بعد از ابلاغ فرمان خداوند و نصب حضرت على ( ع ) به عنوان خليفه فرمود : الْيوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيكُمْ نِعْمَتِي « 2 » ، امروز دين شما را كامل و نعمت را بر شما\r\n\r\n\r\n","description":"","footnote":"\r\n( 1 ) . سوره انبياء ، آيه 22 .\r\n( 2 ) . سوره مائده ، آيه 3 .\r\n","page_name":" 38 ","page_number":38},
  {"content":"\r\n\r\nتمام كردم . يا راجع به اصحاب كهف بعد از بيدار شدن آنها يكى از آنها مىپرسد شما چقدر اينجا درنگ كرده‌ايد : قَالُوا لَبِثْنَا يوْمًا أَوْ بَعْضَ يوْمٍ « 1 » ؛ ما يك روز يا مقدارى از يك روز را مانديم .\r\nالبته در قرآن كريم در اغلب موارد در مقابل ( ليل ) ، ( نهار ) قرار داده شده است . اما اگر يوم در مقابل شب نبود و يا با قيد منصرفه بود مانند : هَذَا يوْمُ ينفَعُ الصَّادِقِينَ صِدْقُهُمْ « 2 » ؛ امروز ( قيامت ) روزى است كه راستگويان از راستكردارى خود نفع مىبرند ، در اين موارد ( يوم ) به معنى ( وقت ) مىآيد ، همان‌گونه كه در روايت آمده : ( الدهر يومان يوم لك و يوم عليك ) ؛ روزگار دو روز است يك روز براى تو و يك روز عليه تو .\r\nيوم در آيه شريفه ( مالك يوم الدين ) به معنى مصطلح و متعارف به كار نرفته است بلكه به معناى وقت است . در عرف مردم ، روز به فاصله بين طلوع و غروب خورشيد گفته مىشود . در شرع به طلوع فجر ثانى تا غروب را گويند . اما در اين آيه شريفه مراد از يوم ، مطلق وقت است ، زيرا در آن روز خورشيدى وجود ندارد و در مقابل آن ، شبى نيست . « 3 »\r\nاين كه آيه شريفه ( يوم ) را همراه ( الدين ) به كار برد به خاطر اين است كه براى حساب و جزاء روزى ممتاز از ساير ايام است و آن روزى است كه هر كسى به عمل خود مىرسد و مردم بر طبق اعمال خود جزاء داده مىشوند . « 4 »\r\n\r\n\r\n","description":"","footnote":"\r\n( 1 ) . سوره كهف ، آيه 19 .\r\n( 2 ) . سوره مائده ، آيه 119 .\r\n( 3 ) . حقى البروسى ، روح البيان ، ج 1 ، ص 37 .\r\n( 4 ) . رشيد رضا ، المنار ، ج 1 ، ص 55 .\r\n","page_name":" 39 ","page_number":39},
  {"content":"\r\n\r\nجنبه هدايتى اين آيات\r\nاز يك لحاظ مىتوان مردم دنيا را به دو دسته متفاوت تقسيم كرد ؛ گروهى خوشبين و گروهى بدبين . آدم بدبين با عينك دودى به جهان نگاه مىكند و همه چيز را تيره و تاريك مىبيند و براى همه اتفاقاتى كه رخ مىدهد ، چه خوب يا بد ، وجه و محملى مىتراشد و به قول شاعر :\r\n يعيبُ زَماننا والعيبُ فينا * و ما لِزمانِنا عِيب سِوانا \r\nبر زمان عيب مىگذاريم حال آنكه عيب در خود ماست و زمانه هيچ عيبى غير از ما ندارد .\r\nاز ديدگاه اين گروه اصل بر بدى و زشت خويى مردم است و بايد به همه حتى به هر كارى سوءظن داشت .\r\nدر مقابل گروهى هستند وارسته و پاك‌انديش كه تمام كارها و اتفاقاتى كه در زندگى آنها رخ مىدهد را حمل بر خير و نيكى مىكنند و هر اتفاقى ولو بزرگترين مصيبت‌ها را به فال نيك مىگيرند . در قضيه كربلا هنگامى كه اهل بيت امام حسين ( ع ) را به دار الاماره مىبرند ، يزيد خطاب به حضرت زينب عليها سلام مىگويد : چگونه ديدى آنچه را خداوند با برادر و اهل بيت تو انجام داد ؟ آن حضرت فرمودند : ( ما رايتُ الا جميلًا ) « 1 » به جزء خوبى چيزى نديدم .\r\nاز ديدگاه اين گروه همه چيز نيكوست و اگر به چيزى كه در ظاهر بد باشد برخوردند براى آن محمل خوبى پيدا مىكنند . نقل مىكنند حضرت عيسى و حواريون از محلى عبور مىكردند كه به\r\n\r\n\r\n","description":"","footnote":"\r\n( 1 ) . سيد بن طاووس ، لهوف ، ص 190 .\r\n","page_name":" 40 ","page_number":40},
  {"content":"\r\n\r\nجنازه حيوان مرده‌اى برخوردند . حواريون آن حضرت به خاطر بوى بد آن مردار لب به اعتراض گشودند كه چه حيوان بدبويى و هر كدام مطلبى را گفتند . حضرت عيسى نزديك مردار شد و فرمود : ببينيد چه دندانهاى سفيد و تميزى دارد .\r\nاين در واقع درسى است به تمام ما كه هميشه قسمت خالى ليوان را نبينيم بلكه به قسمت پر آن نيز توجه كنيم .\r\nانسان بدبين هم خود را عذاب مىدهد و هم ديگران را ، اميد به زندگى ندارد و به زمين و زمان ناسزا مىگويد . فرد بدبين به خاطر خبث طينت و كوتهفكرىاش هميشه و از همه كس طلبكار است . اين افراد به راحتى نمىتوانند حقايق عالم را درك كنند و در مقابل خداوند متعال سر خضوع و تسليم فرود آورند .\r\nبايد توجه داشت كه عبادت و عبوديت وقتى به معنى واقعى تحقق مىيابد كه فرد از صميم قلب و با اخلاص و محبت به خداوند ، او را عبادت كند و خداوند را به خاطر بلند مرتبگى و شأن والايش عبادت كند نه به خاطر ترس از جهنم يا رفع تكليف . حضرت على ( ع ) در بيان اقسام عبادات فرموده‌اند :\r\n« ان قوماً عَبَدوا اللهَ رَغَبة فَتِلكَ عِبادة التُجار » ؛ گروهى خداوند متعال را عبادت مىكنند از روى رغبت و اين عبادت تجار است « و ان قوماً عَبَدوا اللهَ رَهبَة فتَلِكَ عِبادَة العَبيد » ؛ و گروهى از روى ترس او را عبادت مىكنند و اين عبادت بندگان و بردگان است « و ان قوماً عَبَدوا\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاللهَ رَهبَة فتَلِكَ عِبادَة الاحْرار » ؛ « 1 » و گروهى خداوند را از روى شكر و سپاس عبادت مىكنند و اين عبادت آزادگان است .\r\nهمين حديث از حضرت ابى عبدالله ( ع ) روايت شده كه عبادت احرار را افضل عبادات مىداند . « 2 » كسى حمد الهى را درك مىكند كه قابليت كسب كمال و جمال را داشته باشد . انسان خوشبين با اين عقيده كه كُلًّ مِّنْ عِندِ اللّهِ « 3 » ؛ همه چيز از طرف خداوند است ، خود را همچو موم در دست خداوند قرار مىدهد و از آنجا كه او عالم به خير و صلاح انسان است ، مومن هم راضى به رضاى اوست و أُولَئِكَ عَلَيهِمْ صَلَوَاتٌ مِّن رَّبِّهِمْ وَرَحْمَة « 4 » ؛ آنها كسانى هستند كه صلوات و رحمت خداوند شامل آنها باشد .\r\nآيه پنج\r\nإِياكَ نَعْبُدُ وإِياكَ نَسْتَعِينُ ؛ تنها تو را ميپرستيم و تنها از تو ياري ميجوييم .\r\n( اياك ) : ضمير مفعولى است كه بر فعل خود مقدم شده است همانند ( ك ) كه ضمير مفعولى متصل است . در اين آيه شريفه ( اياك )\r\n\r\n\r\n","description":"","footnote":"\r\n( 1 ) . نهج البلاغه ، حكمت ، ص .\r\n( 2 ) . مجلسى ، بحار الانوار ، ج 67 ، ص 236 .\r\n( 3 ) . سوره نساء ، آيه 78 .\r\n( 4 ) . سوره بقره ، آيه 157 .\r\n","page_name":" 42 ","page_number":42},
  {"content":"\r\n\r\nمقدم بر فعل شده است كه بيانگر حصر است ، يعنى خداوندا تنها تو را مىپرستيم و تنها از تو يارى مىجوئيم . اما اگر مىفرمود ( نعبدك ) ، يعنى تو را مىپرستيم و نفى عبادت غير را نمىكنيم بر خلاف ( اياك نعبد ) كه بخاطر تقديم مفعول نفى عبادت و استعانت از غير مىكند .\r\nاين سه آيه بيانگر سه ضعف انسان است :\r\nاولين ضعف انسان اين است كه من عبدم و سراسر وجودم را فقر احاطه كرده و نيازمند تو هستم و فقط تو را كه ارباب و خالق من هستى مىپرستم و اشاره به اين آيه شريفه است كه : يا أَيهَا النَّاسُ أَنتُمُ الْفُقَرَاء إِلَى اللَّهِ وَاللَّهُ هُوَ الْغَنِي الْحَمِيدُ « 1 » ؛ اى مردم شما محتاج خداوند هستيد و اوست كه غنى بالذات و ستوده صفات است .\r\nمعنى عبادت\r\nعبادت شايد از ( عبادة ) بمعنى عابد گرفته شده باشد و شايد هم از ( عبودية ) بهمعنى ( عبد ) باشد . از جمله عبادات ، نماز بدون غفلت مىباشد و از جمله عبوديت صبر بدون شكايت و يقين بدون شبهه مىباشد . « 2 »\r\nبرخى راجع به عبادات گفته‌اند : ( هي الطاعة مع غاية الخضوع ) ؛ عبادت طاعتى است همراه با نهايت خضوع و خشوع . البته اين تعريف حقيقى عبادت نيست بلكه لازمه آن مىباشد و در واقع عبادت نوعى\r\n\r\n\r\n","description":"","footnote":"\r\n( 1 ) . سوره فاطر ، آيه 15 .\r\n( 2 ) . حقى البروسى ، روح البيان ، ج 1 ، ص 41 .\r\n","page_name":" 43 ","page_number":43},
  {"content":"\r\n\r\nاز نهايت خضوع است كه قلب معبود ، عظمت خالق را درك مىكند . « 1 »\r\nهنگامى كه مىگوييم ( سعدانة نبت ) اين تعريف نيست بلكه تبديل لفظ به لفظ و تعريف شرح الاسمى است و عبادت به معنى ( طاعة مع الخضوع ) از همين نوع است .\r\nعبادت وقتى از اعماق قلب و جان صورت مىگيرد كه عابد عظمت معبود را درك كند و اين ادراك وقتى به نهايت خود برسد ، قلب خود به خود خضوع پيدا مىكند و در مقابل ذات اقدس الهى سر تسليم فرود مىآورد .\r\nهمانطور كه گذشت ميان ( عبادت ) و ( عبوديت ) تفاوت وجود دارد ؛ ( عبادت يعنى پرستش و عبوديت يعنى بندگى و به همين خاطر ميان « عبد و عبيد » فرق گذاشته‌اند ؛ عباد بيشتر با خداوند استعمال مىشود : وَعِبَادُ الرَّحْمَنِ الَّذِينَ يمْشُونَ عَلَى الْأَرْضِ هَوْنًا « 2 » ؛ و بندگان خداوند رحمن ، كسانى هستند كه در زمين با فروتنى و خضوع راه مىروند . يا أَن ينَزِّلُ اللّهُ مِن فَضْلِهِ عَلَى مَن يشَاء مِنْ عِبَادِهِ « 3 » ؛ خداوند از فضلش بر هر كس از بندگانش بخواهد ( وحى ) را نازل مىكند .\r\nاما ( عبيد ) غالباً در مورد غير خداوند استعمال مىشود ، هر چند اين دو واژه جمع ( عبد ) مىباشد . عبادت اگر از عبد مشتق شده باشد جمعش عبادات است اما اگر از عبوديت مشتق شده باشد جمعش\r\n\r\n\r\n","description":"","footnote":"\r\n( 1 ) . رشيد رضا ، المنار ، ج 1 ، ص 56 .\r\n( 2 ) . سوره فرقان ، آيه 63 .\r\n( 3 ) . سوره بقره ، آيه 90 .\r\n","page_name":" 44 ","page_number":44},
  {"content":"\r\n\r\n( عبيد ) مىباشد . البته مفسر بزرگ ، علامه طباطبايى معتقد است عبادت و عبوديت هر دو از يك واژه مشتق شده‌اند . « 1 »\r\n\r\nرابطه عبد و معبود\r\nرابطه عبد و معبود چگونه رابطه‌اى است ؟ آيا رابطه آنها رابطه بنّا و بناء هست كه خداوند بنّا باشد و مخلوقات بناء ؟ همانگونه كه بنّا ، بعد از مهندسى و اتمام ساختمان ديگر هيچ رابطه‌اى ميانشان باقى نمىماند و ساختمان را رها مىكند آيا خداوند نيز چنين است كه بعد از خلق عالم و بشر ، آنها را به حال خود رها مىكند ؟ يا اينكه رابطه آنها همانند رابطه مهندس و ماشين است كه بعد از طرح و ساخت ماشين هر موقع خراب شد و يا دچار ايراد شد مهندس آن را تعمير مىكند و در واقع از دور ماشين را كنترل و در مواقع خاص آن را تعمير مىكند ؟ آيا در اين فرض خداوند فقط در مواقع خاص آن را تعمير مىكند ؟ آيا در اين فرض خداوند فقط در مواقعى كه بشر دچار گمراهى و سرگردانى مىشود به سراغ او مىآيد و او را از بحران‌هاى زندگى مىرهاند ؟\r\nبه نظر اين دو فرض باطل است ، زيرا رابطه خالق و مخلوق از اين نوع روابط نيست و مىتوان رابطه خالق و مخلوق را همانند رابطه برق و لامپ فرض كرد ، يعنى تا زمانى كه در لامپ برق وجود دارد روشنايى مىدهد اما به محض قطع برق ، لامپ روشنايى خود را از دست مىدهد و خاموش مىگردد . بنده هم اين‌گونه است تا زمانى كه تحت فيوضات و رحمت واسعه خداوند متعال قرار دارد ، زنده است و\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 1 ، ص 24 .\r\n","page_name":" 45 ","page_number":45},
  {"content":"\r\n\r\nاز حيات بهرهورى مىكند و مىتواند امرار معاش كند ، اما اگر آن فيوضات قطع شود او هم معدوم و از ميان مىرود . مىتوان اين رابطه را به ( ظل و ذى ظل ) تشبيه كرد ، تا زمانى كه صاحب سايه وجود دارد سايه نيز هست ، اما بعد از رفتن صاحب سايه ، سايه نيز نابود مىشود ، هر چند صاحب سايه هنوز هست .\r\nاز طرف ديگر مىدانيم كه تنها او ذات مستقل و بينياز است و همه چيز قائم به ذات اوست ، با قطع نظر او تمام جهان از هم مىپاشد .\r\nشيخ عبده در اين رابطه مىگويد :\r\n« در جهان خلقت خداوند براى سر و سامان دادن به جهان مقدماتى را خلق مىكند و مقدارى از آنها را در اختيار ما قرار مىدهد ، مثلًا در مورد كشاورزى ، خداوند ، زمين ، آب ، دانه و . . . را در اختيار زارع قرار مىدهد و بعد از كاشتن دانه ، امور از دست ما خارج مىشود و رويش دانه كارى به ما ندارد و اين خداوند هست كه بر طبق حكمت متعاليه خود آن دانه‌ها را معدوم يا پرورش مىدهد و چون اين‌گونه امور از دست ما خارج است بايد از او استعانت بجوييم ( اياك نستعين ) و تنها از او كمك بخواهيم » . « 1 »\r\nمقدمات و امورى كه خداوند در اختيار ما گذاشته است ، در صورتى مىتوانيم از آن استفاده كنيم كه او بخواهد ، تا خداوند نخواهد كارى صورت نمىپذيرد ، درست است در اختيار من هست اما اختيار من نيز در اختيار اوست .\r\n( اياك نعبد ) در واقع همان اظهارتوحيد است كه تنها تو را مىپرستم\r\n\r\n\r\n","description":"","footnote":"\r\n( 1 ) . رشيد رضا ، المنار ، ج 1 ، ص 59 .\r\n","page_name":" 46 ","page_number":46},
  {"content":"\r\n\r\nو اين پرستش نه از روى اجبار بلكه با اختيار انسان صورت مىگيرد . و انسان با شناخت خوبىها و بدىها يكى را انتخاب مىكند . إِنَّا هَدَينَاهُ السَّبِيلَ إِمَّا شَاكِرًا وَإِمَّا كَفُورًا ما راه را به او نمايانديم ، حال او شاكر است و به راه مستقيم قدم برمىدارد يا از آن اعراض كرده و به بيراهه مىرود . همان‌گونه كه درآيات و روايات فراوان آمده انسان تا اندازه‌اى مختار است و با استعانت از خداوند مىتواند راه را از بىراهه تشخيص بدهد و آن را انتخاب كند و اگر مجبور به اطاعت يا معصيت بود ديگر عقاب و پاداش اعمال معنى نداشت و با عدل الهى سازگار نبود .\r\nوإِياكَ نَسْتَعِينُ\r\nدومين ضعف انسان ، ضعف فعلى است . اين فراز از آيه بيان مىكند كه خداوندا در كارهايم تنها از تو استمداد مىجويم و اگر تو كمكم نكنى من هيچم و در صورتى كه يك لحظه بلكه كمتر از آنى ما را از فيض خود محروم كنى ما معدوم مىشويم و از آنجا كه ديگران نيز همانند من فقير هستند تنها از تو كه ذاتى مستقل و وجودى غنى دارى ، استمداد مىجويم .\r\nهمان‌طور كه بيان شد تقديم مفعول براى حصر است و اينجا نفى قدرت از ديگران است ، يعنى خداوندا با علم به اينكه از ديگران كارى بر نمىآيد از تو كمك مىخواهم ، زيرا تو قادر مطلق وعطا كننده بىنيازى .\r\nسومين ضعف انسان ، ضعف تشخيص است ، از اينرو بايد هميشه از خداوند درخواست بنمايد ( اهدنا الصراط المستقيم ) . انسان خود به تنهايى توانايى ندارد راه را بيابد بلكه بايد خداوند حكيم راه را به او بنماياند و او را هدايت كند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nآيه شش\r\nاهدِنَا الصِّرَاطَ المُستَقِيمَ\r\nاين آيه شريفه جزء آياتى است كه ضمن بيان نكات عالى ، جمله دعايى نيز هست . در اين آيه از خداوند مىخواهيم ما را به راه راست هدايت كند . در فقه بحثى مطرح است كه آيات قرآنى - همانند اين آيه كه متضمن دعا نيز هستند - اگر در نماز به عنوان دعا خوانده شوند باعث بطلان نماز مىشوند و بايد آن را به عنوان قرآن بخوانيم .\r\nاين آيه شريفه حاوى سه واژه ( هدايت ، صراط و مستقيم ) است . يكى از وظايف مهم پيامبران هدايت مردم به راه مستقيمى است كه آنان را به هدف مىرساند ، هرچند طبيعت بشر اقتضاء مىكند براى رسيدن به هدف غالباً كوتاه‌ترين و كم هزينه‌ترين راه را برگزيند ، اما اين كوتاهى راه اگرچه در بعضى جاها خوب است ولى داراى خطراتى نيز هست و ممكن است نه تنها فرد به مقصد نرسد بلكه از آن نيز دور تر شود . همان‌گونه كه انسان براى وارد شدن به خانه از درب آن وارد مىشود ، براى رسيدن به هدف نيز بايد راه مناسب را طى كند و از بيراهه رفتن بپرهيزد .\r\nنكته ديگرى كه از اين آيه استفاده مىشود اطلاق آن مىباشد كه شامل امور اخروى تنها نمىشود ، بلكه در همه كارها ( كسب روزى حلال ، امرار معاش و . . . ) از خداوند مىخواهيم ما را به راه مستقيم - كه همان راه مطلوب و مقصود اوست - يارى كند و به صراط مستقيم راهنمايى نمايد .\r\n( اهدنا ) : در اين جمله از خداوند مىخواهيم ما را هدايت كند . امر يعنى طلب عالى از دانى مثلًا خداوند از بندگانش مىخواهد كه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nوَأَقِمِ الصَّلَاة « 1 » ، و چون طلب عالى از دانى است امر معنى مىدهد . اما اگر طلب دانى از عالى بود به آن امر نمىگويند ، بلكه استدعا مىگويند ، زيرا مربوب از رب خود طلب مىكند . هدايت در اينجا به معنى ارشاد و ارائه طريق است . « 2 »\r\n( صراط ) : اصل قرائت آن با ( ص ) است اما يعقوب آن را با ( سين ) قرائت كرده ( سراط ) و بعد ( سين ) به ( ص ) قلب شده به خاطر نزديكى محل تلفظ با ( ط ) و جواهرى قائل است ( صراط ، سراط و زراط ) هر سه به معنى ( طريق ) مىآيند . « 3 »\r\nاز اميرالمومنين ( ع ) روايت شده ( الصراط المستقيم هنا القرآن ) ؛ « 4 » صراط مستقيم در اينجا ، قرآن است .\r\nمعنى آيه اين است كه : ما را به راه راست ، ثابت قدم بدار .\r\nاز طريق شيعه هم روايت شده كه ( صراط المستقيم ) حضرت على و شناخت اوست به دليل اينكه خداوند مىفرمايد : وَإِنَّهُ فِي أُمِّ الْكِتَابِ لَدَينَا لَعَلِي حَكِيمٌ ، « 5 » ( زخرف / 4 ) .\r\nاما به اين روايات نمىتوان استناد كرد ، زيرا تصحيح نشده‌اند .\r\nاين آيه با توجه به آيات بعدى بيان مىكند كه خداوندا ما را به راه مستقيمى كه راه خاصان درگاه توست هدايت كن و بر آن ثابت\r\n\r\n\r\n","description":"","footnote":"\r\n( 1 ) . سوره هود ، آيه 114 .\r\n( 2 ) . ثعالبى ، تفسير الثعالبى ، ج 1 ، ص 116 .\r\n( 3 ) . ابن منظور ، لسان العرب ، ذيل مادهء - صرط » ، ج 7 ، ص 340 .\r\n( 4 ) . على بن محمد ، تفسير ماوردى ، ج 1 ، ص 59 ، ثعالبى ، تفسير الثعالبى ، ج 1 ، ص 168 .\r\n( 5 ) . عروس هويزى ، نور الثقلين ، ج 1 ، ص 2 ، ش 90 .\r\n","page_name":" 49 ","page_number":49},
  {"content":"\r\n\r\nقدم بدار . حال يا به خاطر اين كه ما به اين راه جاهل هستيم و يا اين كه آگاهيم اما ما را برآن ثابت قدم بدار .\r\n\r\nتفاوت ميان سبيل ، صراط و طريق\r\nاين سه واژه در قرآن كريم استعمال شده است ، گرچه استعمال صراط و سبيل بيشتر از طريق است ، مانند : وَمَن يهَاجِرْ فِي سَبِيلِ اللّهِ « 1 » ؛ و هر كه در راه خدا مهاجرت كند . يا و مَا لَنَا أَلَّا نَتَوَكَّلَ عَلَى اللّهِ وَقَدْ هَدَانَا سُبُلَنَا « 2 » ؛ ما را چه شده كه بر خدا توكل نمىكنيم و به درستى او ما را به راههاى ( هدايت ) آگاهى داده است .\r\nواژه ( صراط ) نيز بسيار استعمال شده است و در غالب موارد با وصف ( مستقيم ) بيان شده است . همانند : يهْدِي مَن يشَاءُ إِلَى صِرَاطٍ مُّسْتَقِيمٍ « 3 » ؛ هر كسى را كه بخواهد به راه راست هدايت مىكند . يا وَهَذَا صِرَاطُ رَبِّكَ مُسْتَقِيمًا « 4 » ؛ اين صراط مستقيم پروردگار توست . و آيات فراوان ديگر كه بيان شده است .\r\nواژه ( طريق ) بسيار كم استعمال شده ، يهْدِي إِلَى الْحَقِّ وَإِلَى طَرِيقٍ مُّسْتَقِيمٍ « 5 » ؛ خداوند به طرف حق و راه مستقيم هدايت مىكند .\r\nفرق اين واژه‌ها چيست ؟ و آيا با هم تفاوت دارند يا اين كه\r\n\r\n\r\n","description":"","footnote":"\r\n( 1 ) . سوره نساء ، آيه 100 .\r\n( 2 ) . سوره ابراهيم ، آيه 12 .\r\n( 3 ) . سوره نور ، آيه 46 .\r\n( 4 ) . سوره انعام ، آيه 126 .\r\n( 5 ) . سوره احقاف ، آيه 30 .\r\n","page_name":" 50 ","page_number":50},
  {"content":"\r\n\r\nمترادف هستند و مىتوانند به جاى هم استعمال شوند و بار معنايى خاصى را بيان نمىكنند ؟\r\nهمان‌گونه كه اهل لغت گفته‌اند اين كلمات با هم تفاوت دارند و هر كدام ويژگى معنايى خاصى را دارند كه لفظ ديگر آن را ندارد .\r\n« صراط ، هوالطريق السهل » ؛ صراط به راه آسان گفته مىشود ، « اما الطريق ، لا يقتضي علي السهولة » ؛ طريق بر راه سهل و آسان اطلاق نمىشود « و السبيل اسم يقع علي ما يقع عليه الطريق و علي ما لايقع عليه الطريق » ؛ و سبيل اسمى است كه هم مورد استعمال طريق را دارد و هم غير طريق را . پس سبيل اسم عامى است كه در موارد و راه‌هاى مشكل و آسان استعمال مىشود . طريق در راه‌هاى سخت و صراط در راه‌هاى آسان .\r\nتفاوت ديگر اينكه ( سبيل ) غالباً در امور خير استعمال مىشود مانند : وَالَّذِينَ آمَنُواْ وَهَاجَرُواْ وَجَاهَدُواْ فِي سَبِيلِ اللّهِ « 1 » ؛ و كسانى كه ايمان آورده‌اند و در راه خداوند قدم برداشته‌اند ( مهاجرت كردند حقاً مومن هستند ) ، بر خلاف كلمه ( طريق ) كه در امور خير استعمال نمىشود مگر اينكه موصوف يا اضافه به وصف خير باشد . « 2 » مانند : إِلَى طَرِيقٍ مُّسْتَقِيمٍ « 3 » .\r\n\r\nاقسام هدايت\r\nدر عالم هستى سه نوع هدايت وجود دارد :\r\n\r\n\r\n","description":"","footnote":"\r\n( 1 ) . سوره انفال ، آيه 74 .\r\n( 2 ) . ابى الهلال العسكرى ، المعجم الفروق اللغوية ، ص 313 .\r\n( 3 ) . سوره احقاف ، آيه 30 .\r\n","page_name":" 51 ","page_number":51},
  {"content":"\r\n\r\nالف . هدايت غريزى\r\nمثلًا زنبور عسل كه به طرز شگفت آور و بدون هيچ وسيله‌اى اين قدر منظم ، دقيق و مهندسى خانه خود را مىسازد كه باعث شگفتى و تعجب است ، از اين هدايت برخوردار مىباشد . آيه وَأَوْحَى رَبُّكَ إِلَى النَّحْلِ أَنِ اتَّخِذِي مِنَ الْجِبَالِ بُيوتًا « 1 » ، بيانگر اين نوع هدايت است . زنبور عسل بهواسطه غريزه‌اى كه خداوند در ذات او قرار داده است به انتخاب لانه ، نوع لانهسازى و . . . مىپردازد .\r\nالبته اين هدايت در انسان نيز وجود دارد ، و گرنه طفل از كجا آموخته كه هنگام گرسنگى گريه كند يا سينه مادر را بمكد تا شير بيابد .\r\nب . هدايت طبيعى\r\nخداوند متعال اين نوع هدايت را در نهاد بشر قرار داده است . طبيعت انسان اقتضاء مىكند براى امرار معاش و گذران زندگى تلاش كند ، و براى رسيدن به زندگى نسبتاً راحتى ناملايمات را تحمل نمايد .\r\nج . هدايت عقلى\r\nخداوند عقل را به انسان ارزانى داشت و به سبب آن بشر را از ساير موجودات حتى ملائكه برترى بخشيد . در روايت آمده كه اولين چيزى كه خداوند خلق كرد عقل است . بعد از خلق عقل به او امر كرد بيا ، عقل آمد ، پس گفت برو ، پس برگشت . سپس فرمود : « و عزتي و جلالي ما خلقت خلقاً اكرم منك » ؛ به عزت و جلالم قسم چيزى گرامىتر از تو خلق نكردم\r\n\r\n\r\n","description":"","footnote":"\r\n( 1 ) . سوره نحل ، آيه 68 .\r\n","page_name":" 52 ","page_number":52},
  {"content":"\r\n\r\nو ثواب و عقاب براى توست ( و به وسيله تو ثواب و عقاب مىدهم ) « 1 » .\r\nاما با اين همه فضل وكمالى كه عقل دارد ، باز توان درك برخى چيزها را ندارد ، لذا خداوند متعال شريعت را با زعامت پيامبران به كمك بشر فرستاد تا بتواند به صورت صحيح سره را از ناسره تشخيص بدهد و او را در تاريكى شب ، بيم موج و گرداب حائل راهنمايى كند .\r\nاز ديدگاه علامه طباطبايى هدايت دو نوع است :\r\n« يكى ارائه طريق و ديگرى رساندن به مطلوب ؛ در ارائه طريق راه را نشان مىدهند و براى همه مشخص مىشود راه كدام است ، اما اگر در ضمن ارائه طريق دست طرف را نيز گرفتند و به مقصد رساند ، اين همان ايصال به مطلوب است . البته برخى گفته‌اند اگر ( هدايت ) متعدى به دو مفعول بلاواسطه بود به معناى ايصال الى المطلوب است مانند : وَقَالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشَادِ « 2 » ؛ مومن آل فرعون گفت : اى قوم از من تبعيت كنيد تا شما را به راه رشد و تعالى هدايت كنم » .\r\nاما اگر فعل هدايت با ( الى ) متعدى باشد به معنى ارائه طريق است وَهَدَاهُ إِلَى صِرَاطٍ مُّسْتَقِيمٍ « 3 » ؛ و خداوند حضرت ابراهيم را به راه راست هدايت فرمود و راه را براى او باز كرد . « 4 »\r\n\r\n\r\n","description":"","footnote":"\r\n( 1 ) . كلينى ، كافى ، ج 1 ، ص 10 .\r\n( 2 ) . سوره غافر ، آيه 38 .\r\n( 3 ) . سوره نحل ، آيه 121 .\r\n( 4 ) . طباطبايى ، الميزان ، ج 1 ، ص 34 .\r\n","page_name":" 53 ","page_number":53},
  {"content":"\r\n\r\nهدايت اولياء الله\r\nاينك اين سؤال مطرح مىشود كه اولياء الله كه اين آيه را قرائت مىكردند و مانند ساير مردم از خداوند طلب هدايت مىكردند ، به چه معنى است ؟ طلب هدايت فرد عادى با نبياكرم يا ائمه معصومين عليهم السلام چه تفاوتى دارد ؟ آيا هر دو به يك معنى است يا اينكه هركدام معناى خاصى مىدهد ؟\r\nدعاها و گريه‌هاى آنان نيز از همين باب است ؟ گريه‌ها و استغفار حضرت على ( ع ) به چه معنى است و چگونه مىتوان آن را توجيه عقلانى كرد ؟\r\nگروهى اين‌گونه توجيه كرده‌اند كه اين افعال و گريه‌هاى امام براى تربيت و تعليم ماست و الّا معنا ندارد امام معصوم و عارى از گناه استغفار كند و اصلًا استغفار براى كسى است كه مرتكب گناه و معصيت شده باشد و امام از اين‌گونه كارها مبراست و فردى كه گناه ندارد استغفار برايش معنا و مفهومى ندارد .\r\nاين پاسخ قانعكننده نمىباشد ، بلكه در بعضى موارد باعث وهن امام نيز مىشود ، علاوه بر اين راجع به اهدِنَا الصِّرَاطَ المُستَقِيمَ و طلب هدايت آن حضرات چه مىگوييد ؟ يا گريه‌ها و غش كردن‌ها را چگونه توجيه مىكنيد ؟\r\nدر پاسخ مىتوان گفت : درك و فهم افراد از مسائل متفاوت است و هر فردى با توجه به پشت سرگذاشتن يك مرحلهاى ، از خداوند مرحله بالاترى را طلب مىكند .\r\nاصولًا ما بايد ميان كمال انسان‌ها و ديگر موجودات تفاوت بگذاريم . كمال درخت سيب ، ميوه دادن آن است ؛ كمال بوته گل ، پروراندن\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nگل‌هاى زيباست ، اما انسان چنين نيست و كمال موقت و محدود ندارد ، بلكه همان‌گونه كه خداوند نامحدود است بشر نيز بدنبال كمالات بالاتر و بهترى است و لحظه به لحظه بر كمالات او افزوده مىشود . امروزه مسلمانان از خداوند مىخواهند بر پيامبر و آل او درود فرستد و مسلماً هر درودى كه مىفرستند بر كمالات آن حضرت افزوده مىشود .\r\nشايد مراد اولياء الله از اهدِنَا الصِّرَاطَ المُستَقِيمَ از همين باب باشد ؛ يعنى صراط مستقيم داراى مراتب و درجاتى است و بندگان خاص خداوند متعال از ديدگاه ما به مقصود رسيده‌اند اما نسبت به ذات اقدس الهى چنين نيستند و هنوز به پايان راه نرسيده‌اند . البته احتمال ديگر اين است كه مراد آنها از آيه شريفه طلب دوام و ثبات بر صراط مستقيم باشد و اين كه آنها از اين راه مستقيم منحرف نشوند .\r\nعلامه طباطبايى يكى از نكاتى را كه راجع به صراط مستقيم بيان مىكند اين است كه :\r\n« از آنجا كه صراط مستقيم امرى است كه در تمام سبيل‌ها وجود دارد ، مىشود انسان از سبيلى كه الآن در آن طى طريق مىكند به سبيل بالاتر ترقى كند .\r\nاشكالى وارد مىكنند : آنان كه هدايت شده‌اند چرا دوباره طلب هدايت مىكنند ؟ زيرا از آنچه بيان شد فهميده مىشود صراط در ضمن تمام سبيل‌هاست و سبيل‌ها نيز هركدام مراتبى ما فوق خود دارند و طلب هدايت ، براى همان سبيل و راه بالا است .\r\nممكن است اشكال را اين‌گونه مطرح كنند كه اسلام كاملترين\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nدين است و صراطش مستقيم‌ترين صراطهاست بنابراين مسلمانى كه دينش اكمل و صراطش مستقيم‌ترين است چگونه باز درخواست اهدِنَا الصِّرَاطَ المُستَقِيمَ را مطرح مىكند ؟\r\nدر پاسخ مىتوان گفت خدايا مرا به مقامى بالاتر از مقام فعلى خودم هدايت كن و مرا به مرتبه بالاترى از ايمان برسان و صحيح است كه اين فرد از خداوند درخواست هدايت ( صراط مستقيم ) را بكند ، يعنى به راهى كه بزرگان شرايع قبلى داشته‌اند هرچند كه شريعت خود كاملتر از آنان است » . « 1 »\r\nآيه هفت\r\nصِرَاطَ الَّذِينَ أَنعَمتَ عَلَيهِمْ غَيرِ المَغضُوبِ عَلَيهِمْ وَلَا الضَّالِّينَ\r\nاين آيه تفسير آيه قبل است ، يعنى صراط مستقيم راه همان كسانى است كه به آنان نعمت داده‌اى . نه آنان كه مورد خشمند و نه آنان كه گمراهند .\r\n( غير المغضوب ) : بنابر اجماع مفسرين و قراء ، غير المغضوب مجرور است ، زيرا صفت براى الذين است . « 2 » اشكال نشود كه صفت و موصوف در تعريف و تنكير بايد هماهنگ باشند ، چون ( غير ) با اضافه شدن به ( المغضوب ) كسب تعريف كرده است .\r\nغضب الهى همان اراده و عقاب كردن مىباشد . غضب به معنى\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 1 ، ص 35 - 36 .\r\n( 2 ) . طوسى ، التبيان ، ج 1 ، ص 44 .\r\n","page_name":" 56 ","page_number":56},
  {"content":"\r\n\r\nشدت و ضلال به معنى هلاكت مىآيد : أَئِذَا ضَلَلْنَا فِي الْأَرْضِ « 1 » ؛ يعنى ( هلكنا ) يا وَأَضَلَّ أَعْمَالَهُمْ « 2 » ، يعنى ( اهلكها ) . « 3 »\r\nاز ابن عباس نقل شده است كه مراد از ( المغضوب عليهم ) يهود و منظور از ( الضالين ) نصارى است . « 4 » اما اگر اين روايت صحيح باشد از باب ذكر مصداق است .\r\n\r\n\r\n","description":"","footnote":"\r\n( 1 ) . سوره سجده ، آيه 10 .\r\n( 2 ) . سوره محمد ، آيه 8 .\r\n( 3 ) . همان ، ص 46 .\r\n( 4 ) . ثعالبى ، تفسير ثعالبى ، ج 1 ، ص 169 .\r\n","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\nتفسير سوره بقره\r\nآيات 1 - 25\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nتفسير سوره بقره : آيات 1 - 25\r\nحضرت محمد ( ص ) در سال سيزدهم بعثت ، وارد مدينه شد ، سوره بقره بهجز آيه 281 وَاتَّقُواْ يوْمًا تُرْجَعُونَ فِيهِ إِلَى اللّهِ كه درحجة الوداع نازل شد « 1 » و در همان اوائل ورود حضرت به مدينه نازل گرديد .\r\nدر مصحف فعلى به لحاظ ترتيب دومين سوره است اما به لحاظ نزول هشتاد و هفتمين سوره نازل شده بر پيامبر است . در مورد تعداد آيات آن اختلاف است . برخى ( 258 يا 257 يا 256 ) مىدانند . منشاء اختلاف ، كم يا زيادى آيات نمىباشد اختلاف در اين است كه آيا ( بسم الله ) جزء سوره است و يك آيه حساب مىشود يا خير ؟ يا مثلًا ( الم ) را يك آيه حساب كنيم يا نه ؟\r\nبِسْمِ اللَّهِ الرَّحْمَنِ الرَّحِيمِ\r\nتفسير اين آيه شريفه در سوره حمد بيان شد . از ديدگاه علماى شيعه اين آيه شريفه جزء سوره‌ها مىباشد و اگر آن را در سوره‌اى به نيت سوره ديگر بخوانيم از اين سوره يك آيه را كم كردهايم و آيه‌اى ديگر را اضافه كرده‌ايم . اما اين كه بِسْمِ اللَّهِ الرَّحْمَنِ الرَّحِيمِ\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 1 ، ص 111 .\r\n","page_name":" 61 ","page_number":61},
  {"content":"\r\n\r\nدر هر سوره معناى خاصى را مىرساند به نظر صحيح نيست و ظاهراً در قرآن به يك معنا آمده است .\r\nآيه يك\r\nالم\r\n\r\nبحثى پيرامون حروف مقطعه\r\nحروف مقطعه به حروفى مىگويند كه در اول بيست و نه سوره از سوره‌هاى قرآن آمده است . مفسرين معانى فراوانى را براى اين حروف ذكر كرده‌اند :\r\n1 ) قتاده : اين حروف نامى از نام‌هاى قرآن كريم است ؛\r\n2 ) عبدالرحمن زيد : حروف مقطعه اسم سوره‌اى است كه در ابتداى آن سوره آمده است ؛\r\n3 ) سُدى : حروف مقطعه همان اسم اعظم خداوند متعال است ؛\r\n4 ) ابن عباس : قسمى است كه خداوند منّان به آن قسم خورده است ؛\r\n5 ) هر حرف از اين حروف به يكى از اسماء يا صفات و افعال الهى اشاره مىكند . مثلًا ( الم ) يعنى ( انا الله اعلم ) ؛\r\n6 ) قرآن سرى دارد كه در اين حروف نهفته است ؛\r\n7 ) حروفى هستند از حروف هجاء كه براى تركيبات وضع شده‌اند ؛\r\n8 ) حروفى هستند از قبيل حروف جهل ؛\r\n9 ) اين حروف نت موسيقى هستند ؛\r\n10 ) اين حروف را بايد متصل و سرهم خواند كه يك آيه مىباشد . مانند ( الَر ) برخى از اين اقوال مستند روايى دارند و پاره‌اى نيز\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبرداشت شخصى مفسران است . « 1 »\r\nاما معناى اين حروف براى ما روشن نيست و تمام اين اقوال يا بدون سند است يا اگر رواياتى داشته باشيم چون قابل اعتماد نيستند و از حيث سند تصحيح نشده‌اند حجت نيستند و نمىتوان به اين‌گونه روايات استناد كرد . اين حروف از متشابهات قرآن هستند و همانطور كه خداوند فرموده است ، معناى متشابهات را نمىتوان درك كرد و كسى نمىداند مگر خداوند و راسخان در علم . « 2 »\r\nاز طرف ديگر از اهل بيت ( ع ) روايت شده كه « نحن الراسخون فى العلم و نحن نعلم تأويله » « 3 » ؛ راسخان در علم ما هستيم و تأويل قرآن را ما مىدانيم . بنابراين بايد به آنها مراجعه كرده و معناى متشابهات قرآن از جمله حروف مقطعه را از آن بزرگان سؤال كنيم .\r\nآيه دو\r\nذَلِكَ الْكِتَابُ لَا رَيبَ فِيهِ هُدًى لِّلْمُتَّقِينَ ؛ آن كتاب ، كه شك در آن راه ندارد ، مايه هدايت پرهيزكاران است .\r\n( ذلك ) : با اين كه اين كلمه اسم اشاره به دور است ، چرا از آن استفاده شده و از كلمه هذا كه اشاره به نزديك است استفاده نكرد و نفرمود ( هذا الكتاب ) ؟\r\n\r\n\r\n","description":"","footnote":"\r\n( 1 ) . ر . ك : طبرى ، جامع البيان ، ج 1 ، ص 205 ؛ طوسى ، التبيان ، ج 1 ، ص 47 ؛ طباطبايى ، الميزان ، ج 18 ، ص 5 و حكيم ، علوم القرآن ، ص 437 .\r\n( 2 ) . سوره ، آل عمران ، آيه 7 .\r\n( 3 ) . حر عاملى ، وسائل الشيعه ، ج 27 ، ص 179 ؛ كلينى ، اصول كافى ، ج 1 ، ص 213 .\r\n","page_name":" 63 ","page_number":63},
  {"content":"\r\n\r\nعده‌اى چون ابن عباس گفته‌اند : ( ذلك ) در اينجا به معنى ( هذا ) مىباشد . « 1 » جواب ديگر اينكه احتمال دارد ( ذلك ) اشاره به الفاظ قرآن نباشد بلكه اشاره به بعد معنوى و مفاهيم بسيار بالاى قرآن باشد ، بدين معنى كه مفاهيم اين كتاب دور از دسترس شماست و به راحتى نمىتوانيد به آنها دست يابيد مگر با سعى و تلاش ، لذا از اين كلمه استفاده شده است . همانطور كه سخن حضرت امير ( قرآن را به نطق درآوريد ) اشاره به اين نكته است .\r\n( الكتاب ) : ظاهراً مراد از كتاب ، همين قرآن كريم است و آيات بعدى نيز مؤيد اين مطلب است و ( هدى للمتقين ) نيز بر آن دلالت مىكند . در واقع بايد گفت كتابى كه هدايت براى متقين باشد قرآن است و رواياتى مؤيد اين مطلب است كه مراد از ( الكتاب ) قرآن است .\r\nعده‌اى هم بر اين باورند كه مراد از كتاب ، تورات و انجيل است « 2 » ، اما به نظر مىرسد اين مطلب صحيح نمىباشد ، زيرا اولًا ( كتاب ) اشاره به يك كتاب است و ( ذلك ) بيانگر مفرد است نه جمع و حال آنكه تورات و اناجيل اربعه جمع هستند . ثانياً به اعتقاد مسلمين كتاب تورات و انجيل تحريف شده‌اند ، با اين وجود چگونه مىتوانند هدايتگر متقين باشند ؟\r\nعده‌اى براى اينكه ثابت كنند مراد از ( كتاب ) تورات و انجيل است ، شبهه‌اى اين‌گونه مطرح كرده‌اند كه ما مىدانيم قرآن شفاهاً و\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 1 ، ص 96 .\r\n( 2 ) . بحرانى ، البرهان ، ج 1 ، ص 127 .\r\n","page_name":" 64 ","page_number":64},
  {"content":"\r\n\r\nبه صورت وحى نازل شده است و همانند تورات نبود كه به صورت لوح نازل شده باشد وَكَتَبْنَا لَهُ فِي الأَلْوَاحِ مِن كُلِّ شَيءٍ مَّوْعِظَة « 1 » ؛ و براى موسى در الواح از هر چيزى [ موعظه و پند 
  ] نوشتيم . بر خلاف قرآن كه فرشته وحى بر پيامبر نازل مىكرد و آن حضرت براى صحابه مىخواندند و آنها نيز مىنوشتند . ازطرف ديگر همانطور كه مىدانيم ( كتاب ) بر وزن ( فعال ) به معنى مكتوب مىآيد و مصدر به معنى مفعول است . مانند ( خلق ) به معنى مخلوق . « 2 »\r\nبا اين توضيح كه تمام قرآن كريم در هنگام نزول اين آيات ، هنوز نازل نشده بود و سوره بقره بر طبق نص مورخان هشتاد و هفتمين سوره‌اى است كه نازل شده است و هنوز برخى از سوره‌ها نازل نشده بود تا چه رسد كه مكتوب هم باشد . حال با اين مشكل آيا مىتوان ( كتاب ) را به معنى قرآن گرفت ؟ اما اگر مراد از ( كتاب ) را تورات و انجيل بگيريم مشكل حل مىشود .\r\nدر پاسخ مىگوييم : اولًا ، دليلى نداريم كه مراد از كتاب تورات و انجيل است و روايات وارده در اين باره قابل اعتماد نيستند ، زيرا تصحيح سندى نشده‌اند ، علاوه بر اين كه رواياتى وجود دارد كه مراد از كتاب ، قرآن است .\r\nثانياً ، با آيات بعدى كه كتاب را هادى براى متقين مىداند چه كنيم ؟ همان اشكال پيشين تكرار مىشود .\r\n\r\n\r\n","description":"","footnote":"\r\n( 1 ) . سوره اعراف ، آيه 145 .\r\n( 2 ) . ابن عاشور ، التحرير و التنوير ، ج 1 ، ص 219 .\r\n","page_name":" 65 ","page_number":65},
  {"content":"\r\n\r\nثالثاً ، وقتى قرآن نازل مىشد پيامبر اسلام دستور مىداد كه تمام آنچه را كه نازل مىشد بنويسند . فلذا تا سال سيزدهم تمام آيات و سوره‌هاى نازل شده مكتوب بود و كتاب اشاره به همان مكتوبات است . برخى هم قائلند : كتاب از كتب به معنى جمع مشتق شده است ، زيرا اوراق قرآن به امر پيامبر جمعآورى مىشد .\r\n( لا ريب فيه ) : ريب در لغت به معنى شك و ترديد مىآيد و ابن عباس و مجاهد نيز همين نظر را دارند . برخى هم گفته‌اند اين جمله به معنى جمله امرى است ، يعنى ( تَيقَنُوه ولا تَرتابُوا فيه ؛ به آن يقين پيدا كنيد و در آن شك نكنيد ) . « 1 »\r\nدر قرآن كريم هيچگونه ترديدى نيست ، زيرا اين كتابى است كه در طول بيست و سه سال ، در سفر و حضر ، جنگ و صلح ، شدت و راحتى و . . . بر پيامبر نازل مىشد با اين حال وقتى آيات آن را مطالعه مىكنيم ، در قالب كلى آن هيچگونه تفاوتى نمىيابيم و متد و روش آيات يك جور و يك دست است . چنين نيست كه آيات جنگ با آيات صلح تفاوت كند ، بلكه آياتى كه در بحران جنگ نازل مىشد با آياتى كه در كمال آسايش و راحتى نازل مىشد همه يك دست هستند و اين يكى ازخصايص مهم قرآن كريم است . اگر قرآن كلام بشر بود در موقعيت‌هاى مختلف بسيار با هم تفاوت داشت ، به همين خاطر شك و ترديد در كلام الهى راه ندارد ، زيرا از منبعى سرشار از حكمت و علم سرچشمه گرفته است و از آنجا كه در ذات الهى شك\r\n\r\n\r\n","description":"","footnote":"\r\n( 1 ) . شيخ طوسى ، التبيان ، ج 1 ، ص 53 .\r\n","page_name":" 66 ","page_number":66},
  {"content":"\r\n\r\nو ترديدى وجود ندارد ، در كلام او نيز هيچگونه شك و ترديدى نيست . بنابراين معنى ( لا ريب فيه ) اين است كه شكى به خود راه ندهيد و يقين كنيد كه اين كلام الهى است و نه كلام بشر ، زيرا اگر اين كلام از غيرخداوند بود هرآينه در آن اختلافات فراوان پيدا مىكرديد وَلَوْ كَانَ مِنْ عِندِ غَيرِ اللّهِ لَوَجَدُواْ فِيهِ اخْتِلَافًا كَثِيرًا . « 1 »\r\nالبته بايد به اين نكته توجه داشت كه شرايط زمان و مكان در نزول احكام و آيات الهى همانند آيات خمر ، قبله ، زن زناكار و . . . تأثير داشته است اما بحث ما اين است كه كليت آيات از يك متد و روش خاص استفاده مىكنند و همه يك دست هستند .\r\n\r\nمتقين كيانند ؟\r\n( هدي للمتقين ) : اين كتاب هدايتگر براى متقين است . حال متقين چه كسانى هستند ؟ آيات بعدى توصيف متقين را بيان مىكند كه متقين به غيب ايمان دارند ؛ نماز اقامه مىكنند ؛ از اموال خود انفاق مىكنند و به كتب آسمانى ايمان دارند . عمر ابن خطاب راجع به تقوا از كعب الاحبار سؤال مىكند وى در پاسخ مىگويد :\r\nآيا تا كنون راه پر از خار و خاشاك را پيموده‌اى ؟ عمر گفت : آرى . پرسيد : براى عبور از اين راه چه چاره‌اى انديشيده‌اى ؟ گفت : دامن لباسم را بالا زدم و با دقت گام بر مىداشتم تا پا بر خارها نگذارم . كعب گفت : همين تقوا است . و شاعر هم در اين باره گفته :\r\n\r\n\r\n","description":"","footnote":"\r\n( 1 ) . سوره نساء ، آيه 82 .\r\n","page_name":" 67 ","page_number":67},
  {"content":"\r\n\r\n خل الذنوب صغيرها * و كبيرها فهو التقي\r\nو اصنع كماش فوق را * ض من الشوك يحذر ما يري\r\nلا تَحقرنّ صغيره * ان الجبال من الحصي \r\nتمام گناهان را رها كن چه بزرگ باشد و چه كوچك و اين تقوا است و همانند كسى باش كه در صحراى پر از خار و خاشاك خود را از هر خارى حفظ مىكند . گناهان را هرگز كوچك مشمار ، به راستى كه كوههاى ( با آن عظمت ) از سنگريزه‌هاى ريز تشكيل شده‌اند . « 1 »\r\nاز عمر ابن عبد العزيز نقل شده كه : ( التقى الملجم ) زبان آدم متقى بسته است . برخى هم گفته‌اند : متقى كسى است كه از آنچه حرام شده بپرهيزد و آنچه را بر او واجب شده بجاى آورد . « 2 »\r\nانسان تا آنجايى كه ممكن است بايد تقواى الهى را در زندگى خود رعايت كند ، هر چند كم باشد ، و انسان در دنيا نبايد نا اميد شود و تا آنجا كه توان دارد پرهيزكار باشد .\r\nاز حضرت امير المؤمنين روايت شده كه :\r\n« اتق الله بعض التقي و ان قلّ و اجعل بينك و بين الله ستراً و إن رقّ » ؛ « 3 » از خداوند متعال بترس هر چنداندك ، و ميان خود و خداى خود پرده‌اى قرار بده هر چند نازك .\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 1 ، ص 119 .\r\n( 2 ) . همان ، ص 118 .\r\n( 3 ) . نهج البلاغه ، حكمت ، 242 .\r\n","page_name":" 68 ","page_number":68},
  {"content":"\r\n\r\nويژگىهاى متقين\r\nآيه سه\r\nالَّذِينَ يؤْمِنُونَ بِالْغَيبِ وَيقِيمُونَ الصَّلاة وَمِمَّا رَزَقْنَاهُمْ ينفِقُونَ ؛ آنان كه به غيب ايمان مىآورند و نماز بر پا مىدارند و از آنچه به ايشان روزى داده‌ايم انفاق مىكنند .\r\nاين آيه و آيه بعد در وصف متقين است . در آيه قبل فرمود اين كتاب كه هيچگونه شكى در آن نيست هدايتگر متقين است ، حال متقين چه كسانى هستند ؟ آيه اوصاف ششگانه‌اى را براى آنها بيان مىكند .\r\nصفت اول متقين ايمان به غيب است ( الذين يؤمنون بالغيب ) . عده‌اى بر اين باورند كه ( يومنون ) بمعنى ( يصدقون ) است « 1 » ، يعنى كسانى كه غيب را تصديق مىكنند . اما به نظر اين صحيح نيست چرا كه مرحله ايمان بالاتر از تصديق و اسلام است . قَالَتِ الْأَعْرَابُ آمَنَّا قُل لَّمْ تُؤْمِنُوا وَلَكِن قُولُوا أَسْلَمْنَا « 2 » ؛ اعراب گفتند : اى محمد ما ايمان آورده‌ايم ، به آنها بگو ايمان نياورده‌ايد و لكن بگوييد اسلام آورده‌ايم .\r\nهمان‌طور كه مشاهده شد مرحله ايمان بالاتر از اسلام است و همچنين بالاتر از تصديق مىباشد . مضاف بر اين ، اين آيه در صدد بيان صفات گروه خاصى از مردم است كه بايد متعلق به اوصاف عالى و بالا باشد ، يعنى اگر ايمان به غيب دارند در حد عالى و از اعماق قلب\r\n\r\n\r\n","description":"","footnote":"\r\n( 1 ) . ثعالبى ، تفسير الثعالبى ، ج 1 ، ص 283 .\r\n( 2 ) . سوره حجرات ، آيه 14 .\r\n","page_name":" 69 ","page_number":69},
  {"content":"\r\n\r\nآنها نشأت گرفته باشد .\r\n( بالغيب ) : غيب ، مصدرى است كه بجاى اسم قرار داده شده است . به شخص غائب ، غيب اطلاق مىشود همان‌گونه كه به فرد عادل عدل مىگويند يا به زائر ( زور ) گفته مىشود . « 1 » ( زيد عدل ) يعنى عادل . در آيه شريفه نيز متقين به غائب ايمان دارند ، حال مراد از غائب چيست ؟ برخى گفته‌اند : مراد خداوند است ، يا وحى است ، برخى هم قائلند مراد قرآن است . اما به نظر تمام اين موارد صحيح و از باب مصداق است و غيبت شامل تمام اخبار غيبى مىشود كه از ما پوشيده است همانند قيامت ، حساب ، كتاب ، بهشت ، جهنم ، وحى ، ملائكه و . . . . متقى كسى است كه به امور نامحسوس و اخبارى كه خداوند و رسولش از آينده مىدهند ، ايمان داشته باشد .\r\nوَيقِيمُونَ الصَّلاة : دومين ويژگى متقين اقامه نماز است ، آنها بعد از ايمان به غيب ، خود را ملزم به اطاعت از خداوند و انجام اعمال صالح و اوامر او مىبينند ، از اينرو نماز را اقامه مىكنند .\r\nالصَّلاة : در لغت به معنى نماز ، دعا ، ستايش و كنيسه مىآيد . « 2 » اما در اين آيه مراد عبادت مخصوص و متداول ميان مسلمين است ، زيرا ( يقيمون ) فعل مضارع است كه استمرار را مىرساند و در صدد بيان اوصاف متقين است ، يعنى متقين كسانى هستند كه نماز را بر پا مىدارند و بر آن محافظت مىكنند .\r\n\r\n\r\n","description":"","footnote":"\r\n( 1 ) . على بن محمد ، تفسير الخازن ، ج 1 ، ص 39 .\r\n( 2 ) . جبران مسعود ، الرائد ، ج 2 ، ص 1077 ، ذيل مادهء « صل » .\r\n","page_name":" 70 ","page_number":70},
  {"content":"\r\n\r\nوَمِمَّا رَزَقْنَاهُمْ ينفِقُونَ : خصيصه سوم متقين ، انفاق از اموال خود مىباشد . اين فراز آيه در بر دارنده اين نكته است كه خداوند مالك همه چيز و غنى مطلق است و ما انسان‌ها فقيريم . همچنين بيان مىكند آن چيزهايى را كه ما به بشر داديم نه بهخاطر لياقت و سعى و تلاش اوست بلكه ما از فضل خود روزى مىدهيم وَاللّهُ يرْزُقُ مَن يشَاء بِغَيرِ حِسَابٍ « 1 » ؛ خداوند به هر كس بخواهد بدون حساب روزى مىدهد و اين بهخاطر اين است كه خداوند مالك همه چيز است و بر طبق مصلحت و حكمت خود امور جهان را تنظيم مىكند .\r\nينفِقُونَ : انفاق به معنى خارج كردن و بخشيدن چيزى از مال مىباشد .\r\nاين انفاق مختص مال نيست هر چند در ظاهر و در نگاه اوليه منصرف به اعطاء از مال است ، اما شامل امور ديگر همچون علم آموزى و كمك به ديگران نيز مىباشد . ( مما رزقناهم ) عام است يعنى انفاق مىكنند از چيزهايى كه ما به آنها داديم و يكى از آن چيزها مال است .\r\nآيه چهار\r\nوالَّذِينَ يؤْمِنُونَ بِمَا أُنزِلَ إِلَيكَ وَمَا أُنزِلَ مِن قَبْلِكَ وَبِالآخِرَة هُمْ يوقِنُونَ ؛ و آنان كه به آنچه بر تو نازل شده و به آنچه پيش از تو فرود آمده ، ايمان مىآورند و به آخرت يقين دارند .\r\nصفت ديگر تقوا پيشگان ايمان آوردن به تمام آن چيزهايى است\r\n\r\n\r\n","description":"","footnote":"\r\n( 1 ) . سوره بقره ، آيه 212 .\r\n","page_name":" 71 ","page_number":71},
  {"content":"\r\n\r\nكه بر پيامبر نازل شده است ، يعنى ايمان به قرآن .\r\nنزول يعنى انتقال چيزى از بالا به پايين مانند وَأَنزَلَ لَكُم مِّنَ السَّمَاء مَاء « 1 » ؛ خداوند از آسمان براى شما آب نازل كرد . در آيه مورد بحث نيز خداوند قرآن را از بالا براى بشر كه در زمين است نازل كرد . ويژگى متقين ايمان آوردن ( بما انزل اليك ) است يعنى به تمام آنچه كه ما نازل كرديم ايمان دارند و اين‌گونه نيست كه آيات قرآن را ولو از نگاه مادى به زيان آنها باشد و هر چند سخت و طاقت فرسا باشد و آنها را در بسيارى از امور محدود مىكند انجام ندهند و به آن معتقد نباشند .\r\nوَمَا أُنزِلَ مِن قَبْلِكَ : آنها نه تنها به قرآن ايمان دارند بلكه به كتب قبلى كه ما نازل كرديم نيز ايمان دارند مانند تورات ، انجيل و زبور . در اين آيه لازمه تصديق كتب پيامبران پيشين ، تصديق خود آنان نيز مىباشد . يعنى تصديق تورات ، تصديق موسى را بهدنبال دارد . بنابراين به كتب و پيامبران قبلى كه صاحب آن كتب بودند نيز ايمان دارند .\r\nوَ بِالآخرة هُم يوقِنُونْ : ويژگى ديگرى را كه براى متقين ذكر مىكند اين است كه آنها به آخرت يقين دارند .\r\nعلت اين كه اين آيه دوباره تكرار شده چيست ؟ آيا در ( يومنون بالغيب ) ايمان به آخرت نبود ؟ يكى از مواردى كه در ( يؤمنون بالغيب ) ذكر شد همان ايمان به آخرت بود . از قتاده نيز نقل شده بود كه آنها به جنت و جهنم و مبعوث شدن بعد از مرگ و قيامت ايمان دارند « 2 » و اينكه دوباره به\r\n\r\n\r\n","description":"","footnote":"\r\n( 1 ) . سوره نمل ، آيه 60 .\r\n( 2 ) . طبرى ، جامع البيان ، ج 1 ، ص 101 .\r\n","page_name":" 72 ","page_number":72},
  {"content":"\r\n\r\nصورت جداگانه اين مطلب را فرمود به خاطر اهميت آخرت است و بيان اينكه آخرت منزل ابدى است ، لذا نبايد به راحتى از كنار آن بگذريم .\r\nچرا خداوند در بيان اوصاف قبلى ، از واژه ( يؤمنون ) استفاده كرد اما در اين قسمت از آيه از واژه ( يوقنون ) استفاده نمود ؟ شايد به خاطر اين است كه ، يقين مرحله‌اى بالاتر از ايمان است ، زيرا در تعريف آن گفته‌اند يقين عبارت است از علم پيدا كردن به چيزى از طريق استدلال و برهان بعد از آنكه فرد در آن چيز شك كرده بود . « 1 »\r\nبنابراين متقين كسانى هستند كه اين اوصاف ششگانه را دارا هستند و به آنها عمل مىكنند .\r\n\r\nرابطه هدايت و شرح صدر\r\nآيه پنج\r\nاولئكَ عَلي هُدَي مِن رَبِهِم وَ اولئكَ هُمُ المُفلِحُونَ ؛ آنهايند كه از هدايتى از جانب پروردگارشان برخوردارند و آنها همان‌رستگارانند .\r\nهدايتى كه در اين آيه بيان شده ، هدايت عامه نيست كه شامل همه افراد شود و هدايت غريزى يا طبيعى هم نيست بلكه هدايت شرعى است . ويژگى اين هدايت چيست ؟ آيا مىتوان آن را درك كرد يا خير ؟\r\nقرآن كريم مىفرمايد فَمَن يرِدِ اللّهُ أَن يهْدِيهُ يشْرَحْ صَدْرَهُ لِلإِسْلَامِ « 2 » ؛\r\n\r\n\r\n","description":"","footnote":"\r\n( 1 ) . ابى الهلال العسكرى ، معجم الفروق اللغوى ، ص 374 .\r\n( 2 ) . سوره انعام ، آيه 125 .\r\n","page_name":" 73 ","page_number":73},
  {"content":"\r\n\r\nو خداوند هر كه را بخواهد هدايت كند به او شرح صدر براى اسلام‌مىدهد .\r\nممكن است اين شرح صدر از ديد ما داراى اهميت ويژه نباشد ، اما واقعيت بر خلاف آن است ، شرح صدر از جمله نعمت‌هايى است كه خداوند متعال به پيامبر اكرم ( ص ) عنايت كرده و با اين نعمت بر او منت مىگذارد : أَلَمْ نَشْرَحْ لَكَ صَدْرَكَ « 1 » ؛ آيا ما به تو شرح صدر نداديم .\r\n\r\nتفاوت قلب و صدر\r\nدر قرآن كريم هم واژه قلب استعمال شده وَلَوْ كُنتَ فَظًّا غَلِيظَ الْقَلْبِ لَانفَضُّواْ مِنْ حَوْلِكَ « 2 » ؛ و اگر سخت دل بودى مردم از گرد تو پراكنده مىشدند . يا مَنْ خَشِي الرَّحْمَن بِالْغَيبِ وَجَاء بِقَلْبٍ مُّنِيبٍ « 3 » ؛ هر كس از خداوند در خفا ترسيد و با قلب توبه كار آمد .\r\nواژه ( صدر ) نيز به كرات استعمال شده است كِتَابٌ أُنزِلَ إِلَيكَ فَلَا يكُن فِي صَدْرِكَ حَرَجٌ مِّنْهُ « 4 » ؛ اى رسول كتابى به تو نازل شد پس تو دلتنگ مباش .\r\nبا اين وجود آيا ميان ( قلب ) و ( صدر ) تفاوت است يا اين دو واژه مترادف هستند ؟ در تعريف و توصيف آن دو واژه گفته‌اند : قلب مادى مركز حيات است ، صدر محيط بر آن مىباشد و آن را احاطه مىكند . قلب روحانى نيز مركز حيات روحانى و صدر ، آن را احاطه مىكند ،\r\n\r\n\r\n","description":"","footnote":"\r\n( 1 ) . سوره انشراح ، آيه 1 .\r\n( 2 ) . سوره آل عمران ، آيه 159 .\r\n( 3 ) . سوره ق ، آيه 33 .\r\n( 4 ) . سوره اعراف ، آيه 2 .\r\n","page_name":" 74 ","page_number":74},
  {"content":"\r\n\r\nبنابراين مركز ، صدر است و مرتبه‌اى وسيعتر از قلب است . « 1 »\r\nدر عرف مردم قلب به آن جسم صنوبرى شكل مىگويند كه درون سينه قرار گرفته و محل پمپاژ خون به ساير اعضاء بدن است و خون توسط سياهرگ وارد قلب مىشود و بوسيله سرخ رگ خارج مىگردد . در قديم مىگفتند مغز مركز علم است و قلب مركز احساس و نصف شخصيت انسان ، آن مقدار كه مربوط به احساس و عواطف است مربوط به قلب است ، ولى تجربه خلاف آن را ثابت كرده و با پيشرفت‌هاى پزشكى و جراحى و پيوند قلب اين نكته بدست آمده كه اگر قلب فرد سخاوتمندى را در بدن فرد بخيل قرار دهيم طبق ديدگاه قديم بايد احساسات و عواطف فرد اول ، به فرد دوم منتقل شود و مثلًا فرد بخيل به فرد سخاوتمند تبديل شود و احساسات او زودتر تحريك شود ، در حالى كه خلاف آن را مشاهده مىكنيم و مىبينيم با اينكه قلب فرد سخاوتمند را درون سينه فرد بخيل گذاشته‌اند اما هنوز آن فرد بخيل است و اطباء نيز بر اين صحه گذاشته‌اند ، بنابراين معلوم مىشود مركز علوم و احساسات مغز است نه قلب افراد . اينكه در عرف مردم رايج است مثلًا بعد از در آغوش گرفتن فرزند خود مىگويند ( دلم آرام گرفت ) اين دلم ، قلب نيست بلكه از باب مجاز است و در واقع تمام اينها ابزارى است كه توسط مغز كنترل مىشود .\r\nچشم و گوش نيز ابزارى است كه مركز هدايت آن در قلب مىباشد و در واقع شخصيت روحى و روانى انسان‌ها به اين چيزها بستگى ندارد و قلب را در آن سهمى نيست .\r\n\r\n\r\n","description":"","footnote":"\r\n( 1 ) . مصطفوى ، التحقيق فى كلمات القرآن ، ج 6 ، ص 250 ، ذيل ماده « صدر » .\r\n","page_name":" 75 ","page_number":75},
  {"content":"\r\n\r\nبه هر حال مراد از شرح صدر اين است كه تنگى و ضيق بودن صدر بر طرف مىشود و آدمى كه قلبش وسيع است ظرفيتش بالا مىرود ، رذايل اخلاقى او بر طرف مىشود و نتيجه شرح صدر ، فلاح و رستگارى است و آيه أُوْلَئِكَ عَلَى هُدًى مِّن رَّبِّهِمْ وَأُوْلَئِكَ هُمُ الْمُفْلِحُونَ به همين فلاح اشاره دارد .\r\nدر تفاوت ميان اين دو واژه نيز گفته‌اند كه قلب ، اسم عضوى از بدن است و به اين خاطر قلب ناميده شده كه مغلوب و وارونه درون سينه قرار داده شده است « 1 » ، بر خلاف صدر كه مرحله‌اى وسيع‌تر از قلب است و صندوقى است كه قلب را در بر مىگيرد . « 2 »\r\n\r\nويژگىهاى كفار\r\nقرآن بعد از بيان اوصاف متقين راجع به كفار مطالبى را در دو آيه اين‌گونه بيان مىفرمايد :\r\nآيه شش\r\nإِنَّ الَّذِينَ كَفَرُواْ سَوَاءٌ عَلَيهِمْ أَأَنذَرْتَهُمْ أَمْ لَمْ تُنذِرْهُمْ لَا يؤْمِنُونَ ؛ در حقيقت كسانى كه كفر ورزيدند چه بيمشان دهى و چه بيمشان ندهى ، برايشان يكسان است ، آنها نخواهند گرويد .\r\n\r\n\r\n","description":"","footnote":"\r\n( 1 ) . ابى الهلال العسكرى ، معجم فروق اللغوية ، ص 432 .\r\n( 2 ) . مصطفوى ، التحقيق فى كلمات القرآن ، ج 6 ، ص 250 ، ذيل مادهء « صدر » .\r\n","page_name":" 76 ","page_number":76},
  {"content":"\r\n\r\n( كفروا ) : كفر در لغت به معنى پوشاندن است . « 1 » به كشاورز هم كافر مىگويند زيرا دانه‌ها را در زير خاك پنهان مىكند . أَعْجَبَ الْكُفَّارَ نَبَاتُهُ « 2 » ؛ كشاورزان از محصول آنها تعجب كردند . علت اين كه به فردى كه منكر خداوند است كافر مىگويند اين است كه حق را مىپوشاند و به زبان نمىآورد .\r\nاگر ( كفروا ) را به معنى ماضى بگيريم ، معنى آيه اين مىشود كه كسانى كه ايمان آوردند ، سپس كافر شدند ، همانند مرتد كه ايمان مىآورد و بعد كافر مىشود كَيفَ يهْدِي اللّهُ قَوْمًا كَفَرُواْ بَعْدَ إِيمَانِهِمْ « 3 » ، خداوند چگونه قومى را كه بعد از ايمان آوردن كافر شدند ، هدايت كند و شاهد بر آن ( كفروا بعد ايمانهم ) است . اما اين آيه ( ان الذين كفروا ) چنين نيست بلكه ( كفروا ) دراينجا به معنى ( الكافرين ) است ، يعنى كافران آنهايى هستند كه چه انذار بشوند يا نشوند ايمان نمىآورند .\r\nحال سؤالى مطرح مىشود كه مسلمين از اول كه مسلمان نبودند ، بلكه اول دعوت پيامبر را شنيدند و بعد ايمان آوردند . اصلًا مگر فلسفه بعثت پيامبران انذار و تبشير نيست ؟ حال اين آيه چگونه مىفرمايد انذار بكنى يا نكنى فايده‌اى به حال آنها ندارد ، زيرا آنها ايمان نمىآورند ؟\r\nعده‌اى براى حل اين مشكل راه حل را درمحدود كردن آيه به\r\n\r\n\r\n","description":"","footnote":"\r\n( 1 ) . راغب ، مفردات ، ذيل ماده « كفر » .\r\n( 2 ) . سوره حديد ، آيه 20 .\r\n( 3 ) . سوره آل عمران ، آيه 86 .\r\n","page_name":" 77 ","page_number":77},
  {"content":"\r\n\r\nشأن نزول دانسته‌اند . از ابن عباس نقل شده اين آيه در مورد يهوديان اطراف مدينه نازل شده و به خاطر توبيخ و لجاجت آنان با پيامبر اسلام مىباشد . « 1 »\r\nاما از آنجا كه شأن نزول آيات همانند ديگر روايات تفسيرى تصحيح نشده و غالباً از حيث سند دچار مشكل هستند ، قابل اعتماد نمىباشند و از طريق بيان شأن نزول - كه مثلًا اين آيه ناظر به سران قريش است - نمىتوان شبهه را پاسخ داد . علاوه بر اين بر فرض صحت شأن نزول نمىتوان آيات را محدود به شأن نزول كرد . مثلًا راجع به آيه فَإِذَا قَرَأْتَ الْقُرْآنَ فَاسْتَعِذْ بِاللّهِ مِنَ الشَّيطَانِ الرَّجِيمِ « 2 » ؛ هنگام قرائت قرآن از شر شيطان رانده شده به خدا پناه ببر . نمىتوان گفت اين آيه مخصوص پيامبراست و بس ، بلكه آن حضرت مصداقى از آيه است و در واقع به همه مسلمين امر مىكند كه هنگام قرائت قرآن به شيطان پناه ببريد .\r\nدر آيه مورد بحث نيز ، سران يهود مصداقى از آيه هستند و اين حكم انذار يا عدم انذار به ديگران نيز قابل تسرى است . به عبارت ديگر جمله ( ان الذين كفروا . . . ) قضيه حقيقيه « 3 » است ، اما اگر مراد آيه كفار زمان پيامبر ( ص ) باشد ، مانند ابوجهل يا حى بن اقطب و يا كعب الاحبار ، اين جمله خارجى است نه حقيقى .\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 1 ، ص 108 .\r\n( 2 ) . سوره نحل ، آيه 98 .\r\n( 3 ) . قضيه حقيقيه به قضيه‌اى گويند كه ناظر به حكم كلى باشد حيثُ ما وُجِدَت ، هر جا كه موضوع محقق شود ، بر خلاف قضيه خارجى كه اشاره به خارج دارد .\r\n","page_name":" 78 ","page_number":78},
  {"content":"\r\n\r\nمشركين و كفارى كه در زمان پيامبر اسلام زندگى مىكردند و حقانيت دين را درك كرده و معجزات پيامبر را مشاهده مىكردند و ايمان نمىآوردند و حق و حقيقت را مىپوشاندند ، اين‌گونه افراد قابل هدايت نمىباشند و انذار در آنها تأثيرى ندارد ، زيرا با اين كه حقيقت برايشان آشكار شد باز با جحد و عناد بر آن سرپوش گذاشتند و راه خود را عوض نكردند .\r\nآيات پيرامون اوصاف متقين نيز حاوى قضاياى حقيقى است . اما بعد از آن يك قضيه خارجيه را بيان مىكند .\r\nبيان مىكند : اين مردم كافر بعد از اينكه با پيامبر ودين اسلام آشنا شدند ، عده‌اى همانند سلمان ، ابوذر و عبدالله ابى ، به اسلام ايمان آوردند و گروهى هم با شناخت حق و حقانيت به خاطر منافع خود و دشمنى با پيامبر اسلام ، حقيقت را پنهان كردند و ايمان نياوردند . انذار يا عدم انذار براى اين‌گونه افراد مساوى است و اين خاصيت كفر نيست بلكه خاصيت آن افراد است .\r\nالبته علامه طباطبايى در ذيل آيه مىفرمايد : بعيد نيست كه آيه به كفار وبزرگان قريش اشاره داشته باشد . « 1 » به هر حال اگر به آنها هم اشاره كند از باب مصداق است .\r\nلا يؤمنون : اين قسمت از آيه در واقع خبر دادن از غيب است و به پيامبر مىفرمايد چه انذار بكنى و چه نكنى ، انذار تو فايده‌اى ندارد .\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 1 ، ص 52 .\r\n","page_name":" 79 ","page_number":79},
  {"content":"\r\n\r\nآيه هفت\r\nخَتَمَ اللّهُ عَلَى قُلُوبِهمْ وَعَلَى سَمْعِهِمْ وَعَلَى أَبْصَارِهِمْ غِشَاوَة وَلَهُمْ عَذَابٌ عظِيمٌ ؛ خداوند بر دل‌ها و شنوايى آنان مهر نهاده و بر ديدگانشان پرده‌اى است و آنان را عذابى بزرگ است .\r\nعلت بىفايده بودن انذار كافران در اين آيه اين‌گونه بيان شده است : زيرا خداوند بر قلب‌ها و گوش‌ها و چشم‌هاى آنان مهر زده است ؛ ( ختم ) و ( طبع ) به معناى پوشاندن چيزى است . « 1 »\r\n( ختم ) : مهر كردن و بستن يك چيز مىباشد ، مانند پاكت نامه كه بعد از بستن آن مىگويند آن را ختم كردند . خداوند بر قلوب اين‌ها مهر زده است بلكه بر گوششان نيز مهر زده و بر چشمانشان نيز پرده قرار داده است .\r\nدر اين آيه شريفه سه عضو از بدن ذكر شده است : ( قلوب ، سمع و ابصار ) . سمع مفرد است و بر قلوب كه جمع است عطف شده است ؟ علت مفرد آمدن سمع چيست ؟ آيا صرف تفنن در عبارت است يا اين كه بيانگر نكته‌اى است كه در جمع وجود ندارد ؟ برخى گفته‌اند سمع مصدر است و بر جنس دلالت مىكند « 2 » و مصدر تثنيه و جمع بسته نمىشود و عده‌اى هم بر اين باورند كه سمع مفرد است و به معنى جمع آمده . « 3 »\r\nگروهى هم براى توجيه ، اين‌گونه قائل به تقدير شده‌اند : على مواضع سمعهم . برخى هم بر اين باورند كه ( سمع ) به ( هم ) كه جمع\r\n\r\n\r\n","description":"","footnote":"\r\n( 1 ) . فضل الله ، من وحى القرآن ، ج 1 ، ص 126 .\r\n( 2 ) . ابن عاشور ، التحرير و التنوير ، ج 1 ، ص 252 .\r\n( 3 ) . على بن محمد ، تفسير الخازن ، ج 1 ، ص 43 .\r\n","page_name":" 80 ","page_number":80},
  {"content":"\r\n\r\nاست اضافه شده و ديگر نيازى به جمع آوردن آن نبوده است . « 1 »\r\nنكته ديگر اين كه آيه مىفرمايد خداوند بر قلوب و سمع آنها مهر مىزند اما در مورد چشمان آنها از واژه پرده استفاده كرده وَعَلَى أَبْصَارِهِمْ غِشَاوَة اين مطلب ، بيانگر اين موضوع است كه سمع و قلب در ادراك از جميع جهات مشتركند ، لذا خداوند از فعل ( ختم ) استفاده كرد تا آنها را از جميع جهات محروم كند ، اما ادراك ابصار از جمله چيزهايى است كه نياز به مقابله دارد از اين رو ( غشاوة ) را استفاده كرد تا از آن جهت منع كند . « 2 »\r\nخداوند با هدايت عامه همه مردم را به دين دعوت مىكند ، آنان كه پذيرفتند شامل هدايت خاصه مىشوند و به طرق مختلف هدايت مىگردند ، اما آنان كه نپذيرفتند ، خداوند چند بار آنها را هدايت مىكند و اگر قبول نكردند و بر كفر و عناد خود پافشارى كردند نه تنها آنها را رها مىكند ؛ بلكه بر قلوب و سمع آنها مهر مىزند و بر چشمان آنها نيز پرده قرار مىدهد تا در جهل و خودپرستى بميرند . اين‌گونه افراد به هيچ وجه ايمان نمىآورند .\r\n\r\nاقسام كفر در قرآن\r\nدر روايت آمده كه ابى عمرو زبيرى از امام صادق ( ع ) درخواست مىكند اقسام كفر در كتاب خداوند را براى او بيان كند . آن حضرت براى كفر پنج قسم بيان مىكند : ( فمنها كفر الجحود والجحود\r\n\r\n\r\n","description":"","footnote":"\r\n( 1 ) . حقى البروسى ، روح البيان ، ج 1 ، ص 77 .\r\n( 2 ) . بحرانى ، البرهان ، ج 1 ، ص 77 .\r\n","page_name":" 81 ","page_number":81},
  {"content":"\r\n\r\nعلى وجهين ) يكى كفر جحود است كه اين خود بر دو قسم است : يكى جحود به ربوبيت همانند اين كه بگويد خدايى نيست . قسم ديگر جحود همراه با معرفت است ، يعنى خداوند را انكار كند با اين كه علم دارد كه او حق است ، وَجَحَدُوا بِهَا وَاسْتَيقَنَتْهَا أَنفُسُهُمْ ظُلْمًا وَعُلُوًّا « 1 » ؛ و با آنكه پيش نفس خود به يقين دانستند ، باز از روى كبر و نخوت و ستمگرى انكار آن كردند .\r\nنوع سوم ، كفر نعمت است لَئِن شَكَرْتُمْ لأَزِيدَنَّكُمْ وَلَئِن كَفَرْتُمْ إِنَّ عَذَابِي لَشَدِيدٌ « 2 » ؛ اگر شكر نعمت كرديد برآن مىافزايم و اگر كفران نموديد عذاب من شديد و دردناك است . دو نوع ديگر كفر ، ترك آنچه خداوند امر كرده است و كفر برائت مىباشد . « 3 »\r\nابوجهل و ابولهب با علم به رسالت پيامبر ، او را انكار مىكردند و اين همان كفر جحودى است ؛ زيرا برايشان سنگين بود كه دست از عقايد و رفتار خود بردارند و به حرف كسى كه از لحاظ مالى و موقعيت اجتماعى از آنها پايين‌تر بود گوش كنند .\r\n\r\nجبر و تفويض\r\nخداوند در آيه ، ختم بر قلوب و سمع را به خود نسبت داد و اين بيانگر آن است كه هدايت و ضلالت در دست خداوند است . فَيضِلُّ اللّهُ\r\n\r\n\r\n","description":"","footnote":"\r\n( 1 ) . سوره نمل ، آيه 14 .\r\n( 2 ) . سوره ابراهيم ، آيه 7 .\r\n( 3 ) . كلينى ، اصول كافى ، ج 2 ، ص 38 .\r\n","page_name":" 82 ","page_number":82},
  {"content":"\r\n\r\nمَن يشَاء وَيهْدِي مَن يشَاء « 1 » ؛ خداوند هر كه را بخواهد گمراه و هر كه را بخواهد هدايت مىكند . حال چگونه ممكن است خداوندى كه براى هدايت و نجات بشر از هيچ چيزى فروگذارى نكرده در اينجا ضلالت را خود بر عهده گيرد و هر كه را بخواهد گمراه كند ؟\r\nبسيارى ديگر از آيات دال بر اين مطلب است و در واقع مؤيد براى جبرگرايان است ، لذا آنان معتقدند كه در جهان هستى ما هيچ كارهايم ( ولا موثر فى الوجود الا الله ) و تنها مؤثر در عالم هستى خداوند است و لِّيهْلِكَ مَنْ هَلَكَ عَن بَينَة وَيحْيى مَنْ حَي عَن بَينَة « 2 » ؛ با بينه هلاك مىكند و با بينه هدايت مىكند .\r\nدر مقابل گروه ديگرى به نام مفوضه هستند كه قائلند خداوند بعد از خلقت عالم ، امور هستى را به بشر واگذار كرد و در اين‌گونه امور دخالتى ندارد و با اعطاى عقل و شعورى كه به بشر داده ، او را بر سرنوشت خود مسلط كرده است .\r\nبحث جبر و تفويض از جمله مباحث مهم كلامى است كه بسيار راجع به آن تحقيق شده و از حوصله اين نوشتار خارج است و مطلبى را كه مىتوان گفت همان كلام حضرت است كه فرمود : ( لا جبر و لا تفويض بل امر بين الامرين ) نه جبر صحيح است و نه تفويض بلكه امرى بين اين دو است . « 3 »\r\nدر امور زندگى ، خداوند تمام امور را بدست ما نسپرده و در\r\n\r\n\r\n","description":"","footnote":"\r\n( 1 ) . سوره ابراهيم ، آيه 4 .\r\n( 2 ) . سوره انفال ، آيه 42 .\r\n( 3 ) . ر . ك : خويى ، البيان ، ص 88 .\r\n","page_name":" 83 ","page_number":83},
  {"content":"\r\n\r\nبعضى جاها به بشر اختيار داده است . خداوند سفره هدايت عامه خود را براى تمام مردم پهن كرده است ، حتى براى ابوجهل . عده‌اى چون سلمان و ابوذر از آن بهره‌بردارى مىكنند و بر توفيقات خود مىافزايند تا اين كه به مرحله بعدى هدايت ، يعنى هدايت خاصه برسند . بر خلاف آنها گروه ديگرى نه تنها از هدايت عامه استفاده نمىكنند ، بلكه از آن اعراض كرده و سر ناسازگارى مىگذارند و تا آنجا پيش مىروند كه از هدايت عمومى نيز محروم مىشوند و از فيض و رحمت الهى دور مىگردند تا اين كه خداوند بر قلوب و سمع آنها مهر مىزند و چون از راه حق اعراض كردند خداوند براى آنها عذابى بس بزرگ مهيا كرده است ( ولهم عذاب عظيم ) .\r\n\r\nويژگىهاى منافقان\r\nآيه هشت\r\nوَمِنَ النَّاسِ مَن يقُولُ آمَنَّا بِاللّهِ وَبِالْيوْمِ الآخِرِ وَمَا هُم بِمُؤْمِنِينَ ؛ و برخى از مردم مىگويند : ما به خدا و روز باز پسين ايمان آورده‌ايم ، ولى گروندگان [ راستين 
  ] نيستند .\r\nاز اين آيه به بعد سيزده آيه راجع به منافقين بيان شده و اين بيانگر هشدار ويژه‌اى است كه به جامعه اسلامى درباره آنان داده است و به همين خاطر آياتى كه به آنها اختصاص يافته ، به مراتب بيشتر از آياتى است كه راجع به متقين و كفار بيان شده است . علت اين شايد چنين باشد كه متقين را مىتوان با اوصافى كه ذكر شد شناخت و نوع برخورد و تعامل با آنها مشخص است . آنها مردمانى خوب و قابل اعتمادند ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدچار لغزش و خطا نمىشوند و عمداً مرتكب معاصى نمىگردند .\r\nتكليف گروه دوم كه كفار هستند نيز مشخص است ، آنها هدايت نمىشوند و خداوند هم به پيامبر خود وحى كرد آنها را به حال خود رها كرده و وقت ، صرف هدايت آنان نكند ، زيرا كر و كور و لال هستند و حقيقت به هيچ وجه در آنها تأثير نمىگذارد . آنها به خداوند ، معاد و پيامبر ايمان نياورده و نمىآورند ، و ايمان در قلب آنها رسوخ نكرده است . تكليف اين گروه نيز مشخص است ، پيامبر و صحابه آنها را مىشناسند و در نوع برخورد با آنها و تعاملات اجتماعى با چشم باز با آنها مقابله مىكنند .\r\nاما گروه سوم كه همان منافقين هستند ، بزرگ‌ترين ضربه را به پيكر مسلمين وارد مىكنند زيرا از يك طرف اقرار به ايمان مىكنند و ظاهراً خدا و پيامبر را قبول دارند ، نماز مىخوانند ، خضوع و خشوع نيز دارند ، اما از طرف ديگر و در خلوت خانه دل ، به هيچ يك از اين اعمال نه تنها پايبند نيستند ، بلكه قبول هم ندارند و انكار مىكنند ، در يك جا قول همكارى مىدهند و در جاى ديگر عهدشكنى مىكنند . آنها جاسوسان دشمن هستند ، گرگانى در لباس گوسفند . برخورد با اين گروه بسيار سخت و طاقت فرساست ، زيرا زبانى ثناگوى پيامبر دارند اما قلبى معاند با او در سينه خود حمل مىكنند . منافقين با توجه به خصلت دورويى كه دارند به راحتى در ميان صفوف مسلمين نفوذ كرده و با كمترين هزينه ، ضربات جبران‌ناپذيرى را بر پيكره مسلمين وارد مىكنند . اين افراد مختص به زمان پيامبر اسلام نبوده ، بلكه در هر دوره‌اى وجود دارند ، حتى در ميان يهود و مسيحيت قبل از اسلام نيز\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nوجود داشته‌اند ، راجع به حواريون حضرت عيسى ( ع ) آمده است كه يكى از آنها منافق بوده است . خداوند راجع به آنها مىفرمايد : قَالَ مَنْ أَنصَارِي إِلَى اللّهِ قَالَ الْحَوَارِيونَ نَحْنُ أَنصَارُ اللّه « 1 » ؛ عيسى بن مريم گفت : چه كسى با من دين خدا را يارى مىكند حواريون ( خواص شاگردان ) گفتند ما يارى كنندگان دين خدائيم .\r\nدر انجيل متى - همان‌طور كه در ديگر اناجيل آمده - يكى از آن دوازده حوارى كه يهوداى اسخر يوطى نام داشت ، نزد رؤساى كهنه رفته و گفت :\r\nمرا چند خواهيد داد تا او ( عيسى ) را به شما تسليم كنم ؟ ايشان سى پاره نقره به او دادند و از آن وقت در صدد فرصت شد تا او را تسليم كند « 2 » و در فرصت مناسب يهوداى حوارى ، حضرت عيسى را به رؤساى يهودى تحويل مىدهد . « 3 »\r\nدر مكه به خاطر موقعيت خطرناك و دشوار مسلمين ، منافقى وجود نداشت ، بر خلاف مدينه كه با گسترش اسلام و موقعيتى كه مسلمين پيدا كردند منافقين هم ، به خاطر منافع خود اسلام آوردند و اعمال مسلمين را انجام مىدادند هر چند در باطن به اسلام اعتقادى نداشتند .\r\nخداوند نيز در قرآن يك سوره را به آنها اختصاص داده و مطالبى را پيرامون آنها بيان مىكند .\r\nآيات سوره بقره هر چند از واژه منافقين استفاده نمىكند و با\r\n\r\n\r\n","description":"","footnote":"\r\n( 1 ) . سوره آل عمران ، آيه 52 .\r\n( 2 ) . انجيل متى ، 26 : 14 .\r\n( 3 ) . انجيل مرقس ، 14 : 43 .\r\n","page_name":" 86 ","page_number":86},
  {"content":"\r\n\r\nعبارت ( و مِنَ الناسِ ) آنها را معرفى مىكند ، اما نمىتوان گفت اين آيات فقط مربوط به منافقين صدر اسلام است ، هرچند در مرحله اول آنها را شامل مىشود ، اما اوصافى را كه بيان مىكند مربوط به منافقين هر دوره است و منافقين صدر اسلام مصداقى از هزاران مصاديق آن مىباشد . در تفسير المنار هم به اين مطلب تصريح شده كه مراد ، منافقين هر دوره مىباشد و اختصاص به منافقين زمان پيامبر ندارد . « 1 »\r\nوَ مِنَ الناسِ مَن يقُولُ آمنّا بِاللهِ : برخى از مردم مىگويند ما به خداوند و روز قيامت ايمان آورده‌ايم ، اما اى پيامبر آگاه باش كه آنها هرگز ايمان نمىآورند .\r\nبمؤمنين : ( باء ) در عبارت و ما هم بمؤمنين ، حرف جر و زائده مىباشد . « 2 » يكى از كاربردهاى حروف زائد در كلام عرب تأكيد مىباشد ، يعنى آنها ايمان نمىآورند و دروغ مىگويند و از اعمال ناشايست خود دست بر نمىدارند .\r\nآيه نه\r\nيخَادِعُونَ اللّهَ وَالَّذِينَ آمَنُوا وَمَا يخْدَعُونَ إِلَّا أَنفُسَهُم وَمَا يشْعُرُونَ ؛ با خدا و مؤمنان نيرنگ مىزنند ؛ ولى جز بر خويشتن نيرنگ نمىزنند و نمىفهمند .\r\n( خُدعه ) : در لغت به معنى گول زدن و فريب دادن مىباشد . آدمى\r\n\r\n\r\n","description":"","footnote":"\r\n( 1 ) . رشيد رضا ، المنار ، ج 1 ، ص 149 .\r\n( 2 ) . ابوعبيد ، معجم اعراب الفاظ القرآن الكريم ، ص 4 .\r\n","page_name":" 87 ","page_number":87},
  {"content":"\r\n\r\nكه در ظاهر يك جور رفتار مىكند و در باطن خلاف آن را انجام مىدهد ، خدعه‌گر و نيرنگ باز است ، اين افراد نه تنها با خداوند خدعه مىكنند بلكه با آنان كه ايمان آورده‌اند نيز از در نيرنگ وارد مىشوند . اما آنها نمىدانند كه از طريق خدعه و نيرنگ نمىتوانند كار خود را پيش ببرند و در حقيقت آنها نه به خداوند و نه به مؤمنين نيرنگ نمىزنند بلكه به خودشان خدعه مىزنند و خود را فريب مىدهند ، نه اين كه نتيجه خدعه به خود آنها باز مىگردد ، بلكه خود خدعه به آنها باز مىگردد و در واقع آنها به خودشان نيرنگ مىزنند .\r\nوَمَا يشْعُرُونَ : در اينجا بحثى مطرح مىشود كه علت استفاده از ( يشعرون ) چيست و چرا از ( يعلمون ) استفاده نشده است ؟ آيا ميان اين دو تفاوت وجود دارد كه هر كدام بايد بهجاى خود استعمال شود .\r\nدر فرق ميان اين دو واژه گفته‌اند ، علم همان اعتقاد به چيزى است به نحوى كه اطمينان آورد ، بر خلاف شعور كه علمى است كه به نحو دقيق به آن چيز مىرسيم . « 1 » به عبارت ديگر ( يشعرون ) دقت نظر بسيار زياد را مىرساند بر خلاف ( يعلمون ) . اين آيه بيان مىكند منافقين دروغگو هستند ، ايمان ندارند و با خدعه و فريبكارى با خداوند و مردم برخورد مىكنند .\r\n\r\n\r\n","description":"","footnote":"\r\n( 1 ) . ابى الهلال العسكرى ، معجم الفروق اللغوى ، ص 372 .\r\n","page_name":" 88 ","page_number":88},
  {"content":"\r\n\r\nآيه ده\r\nفِي قُلُوبِهِم مَّرَضٌ فَزَادَهُمُ اللّهُ مَرَضاً وَلَهُم عَذَابٌ أَلِيمٌ بِمَا كَانُوا يكْذِبُونَ ؛ در دل‌هايشان مرضى است و خداوند بر مرضشان افزود و به سزاى آنچه به دروغ مىگفتند ، عذابى دردناك خواهند داشت .\r\nمراد از قلب ، يا عقل است يا روح . منافقين مريض‌اند و قلوب آنها معيوب است به همين خاطر توان درك حقايق را ندارند و اگر مطلبى را درك كنند به خاطر مرضى كه در قلبشان است آن را اشتباه تأويل مىكنند ، يا از آن سوء استفاده مىكنند .\r\nفَزَادَهُمُ اللّهُ مَرَضاً : از آنجا كه اسلام آوردن منافقين به خاطر منافع شخصى و ضربه زدن به مسلمين است و در باطن نه تنها اعتقادى به اين چيزها ندارند ، بلكه تمايل به هدايت نيز پيدا نمىكنند ، به همين دليل خداوند مرض آنها را زياد مىكند . افرادى كه درصدد اصلاح خود بر نمىآيند و با خدعه و نيرنگ امرار معاش مىكنند مريض‌اند و اين مريضى همانند غده سرطانى به ديگر جاها سرايت مىكند و هرچه بيشتر زندگى مىكنند ، از حق و حقيقت دور تر مىشوند ، و علت اينكه ازدياد مرض را به خداوند نسبت داد شايد اين باشد كه خداوند آنها را از جرگه هدايت خود خارج مىكند و راه‌هاى هدايت را به روى آنها مىبندد .\r\nوَلَهُم عَذَابٌ أَلِيمٌ : چون آنان اهل هدايت نيستند و مرض آنها نيز درحال گسترش است به همين خاطر عذابى دردناك براى آنها تهيه ديده شده است و اين عذاب به خاطر آن چيزهايى بود كه تكذيب مىكردند . بِمَا كَانُوا يكْذِبُونَ .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nآيه يازده\r\nوَإِذَا قِيلَ لَهُمْ لَا تُفْسِدُواْ فِي الأَرْضِ قَالُواْ إِنَّمَا نَحْنُ مُصْلِحُونَ\r\nاگر كسى از مسلمين كه از اوضاع و احوال منافقين مطلع بود ، آنها را نصيحت مىكرد كه در زمين فساد نكنيد ، مىگفتند ما جزء مصلحان هستيم . « 1 » منافقين تنها خود را مصلح مىدانستند .\r\nآيه دوازده\r\nأَلا إِنَّهُمْ هُمُ الْمُفْسِدُونَ وَلَكِن لَّا يشْعُرُونَ ؛ بههوش باشيد كه آنان فسادگرانند ، ليكن نمىفهمند .\r\n( الا ) : حرف تنبيه و براى آگاهى دادن به اين مطلب است كه آنان خودشان مفسد هستند ولى درك نمىكنند و مطالب را آنگونه كه بايد نمىفهمند .\r\nبنابراين ، اولين مشخصه منافقين اين است كه با دين معامله ابزارى مىكنند ، در ظاهر اظهار بندگى و عبوديت مىكنند اما در باطن آن گونه عمل مىكنند .\r\nاين افراد اگر ديندارى به سودشان بود ، جزء دينداران مىشوند و از مقدسات دينى دفاع مىكنند اما اگر خسارتى از جانب دين متوجه آنان شد ، از انجام وظيفه خوددارى مىكنند و از ايمان خود شانه خالى مىكنند . دين لقلقه زبان آنان است و به هيچ وجه لوازم و پيامدهاى دين را همانند جنگ ، خمس و . . . نمىپذيرند . اين افراد مطيع هوى و هوس خود هستند .\r\nدومين مشخصه آنها دروغگويى است . فرد مومن دروغ نمىگويد\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 1 ، ص 280 .\r\n","page_name":" 90 ","page_number":90},
  {"content":"\r\n\r\nولو به ضرر او تمام شود ، زيرا منشاء و زيربناى تمام معاصى دروغ است و اگر فردى دروغ نگويد گويا از تمامى معاصى نجات يافته است .\r\nمشخصه سوم آنها ، حيله‌گرى و نيرنگبازى آنهاست . در ظاهر طورى رفتار مىكنند كه گويا مؤمنترين افرادند ، اما هويت آنان به مرور زمان مشخص مىشود و اين نيرنگ زدن نه مخصوص مردم است ، بلكه با خداوند نيز از در فريب و خدعه وارد مىشوند و چون درك صحيح و كافى از امور ندارند گرفتار فساد و تباهى مىشوند .\r\nچهارمين خصيصه آنان سفيه شمردن مسلمانان است . پيروان اسلام را افرادى سفيه مىشمارند كه عقل كافى ندارند ، سود و زيان را از هم تشخيص نمىدهند ، به جاى اين كه به دنبال زندگى راحت باشند خود را گرفتار جنگ و مصيبت مىكنند . از ديد آنها اين كارهاى مؤمنان سفيهانه است اما در واقع نوع نگاه و كارهاى آنان سفيهانه است .\r\nآيه سيزده\r\nوَإِذَا قِيلَ لَهُمْ آمِنُواْ كَمَا آمَنَ النَّاسُ قَالُواْ أَنُؤْمِنُ كَمَا آمَنَ السُّفَهَاء أَلا إِنَّهُمْ هُمُ السُّفَهَاء وَلَكِن لَّا يعْلَمُونَ ؛ و اگر به آنها گفته شود به خداوند ايمان واقعى بياوريد مىگويند آيا ما همانند كم خردان ايمان بياوريم .\r\nأَلا إِنَّهُمْ هُمُ السُّفَهَاء وَلَكِن لَّا يعْلَمُونَ ؛ اما اينان خود سفيه‌اند كه ديگران را سفيه مىپندارند ولى خود نمىدانند حال اگر ايمان هم بياورند ظاهرى است .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nآيه چهارده\r\nوَإِذَا لَقُواْ الَّذِينَ آمَنُواْ قَالُواْ آمَنَّا وَإِذَا خَلَوْاْ إِلَى شَياطِينِهِمْ قَالُواْ إِنَّا مَعَكْمْ إِنَّمَا نَحْنُ مُسْتَهْزِؤُونَ ؛ وقتى كه با مؤمنين ملاقات مىكنند مىگويند ما ايمان آورده‌ايم ، اما وقتى نزد شياطين خود مىروند مىگويند ما با شما هستيم و مومنان را مسخره مىكنيم .\r\nمراد از شياطين در اين آيه چه كسانى هستند ؟ برخى گفته‌اند : مراد يهوديان هستند « 1 » ، و شايد هم مراد بزرگان كفار يا بزرگان يهود باشند . « 2 »\r\nبه هر حال اين آيه نمىخواهد گروه خاصى را كه در عصر رسالت بودند بيان كند ، بلكه بيانگر اوصاف كلى است و همه كسانى كه در صدر اسلام و در حال حاضر منافقانه زندگى مىكنند مصداقى از آيه مىباشند .\r\nالبته برخى توهم كرده‌اند تمام اين آيات راجع به منافقين عصر رسالت است ، اما اين درست نمىباشد و اين گروه در هر عصر و زمانى يافت مىشوند و با ماضى آوردن فعل منافاتى ندارد ، زيرا ( اذا ) دلالت بر مستقبل مىكند و معنى فعل ماضى را مضارع مىكند . « 3 »\r\nاز آنچه گذشت به دست مىآيد كه هدف منافقين از اين نوع رفتار ، نفوذ در صفوف مسلمين ، جاسوسى كردن و به دست آوردن اطلاعات و اسرار مسلمين است و اين كه خبرها را به بزرگان خود منتقل كنند ، تا راحت‌تر بتوانند به جامعه اسلامى ضربه وارد كنند . در\r\n\r\n\r\n","description":"","footnote":"\r\n( 1 ) . سيوطى ، الدر المنثور ، ج 1 ، ص 71 .\r\n( 2 ) . طبرسى ، مجمع البيان ، ج 1 ، ص 140 .\r\n( 3 ) . رشيد رضا ، تفسير المنار ، ج 1 ، ص 163 .\r\n","page_name":" 92 ","page_number":92},
  {"content":"\r\n\r\nاين آيات خداوند به معاصرين پيامبر و ديگر مسلمين هشدار مىدهد فريب اين نوع رفتارها را نخوريد ، آنها عامل نفوذى دشمن هستند .\r\nإِنَّمَا نَحْنُ مُسْتَهْزِؤُونَ : در ادامه آيه آمده كه منافقين بعد از خلوت كردن با بزرگان خود مىگويند ما آنها را مسخره مىكنيم . اعمال و رفتار آنها را بجاى مىآوريم و در واقع اداى آنها را در مىآوريم و اين‌گونه آنها را مسخره مىكنيم .\r\nآيه پانزده\r\nاللّهُ يسْتَهْزِىءُ بِهِمْ وَيمُدُّهُمْ فِي طُغْيانِهِمْ يعْمَهُونَ ؛ اما در واقع خداوند آنان را مسخره مىكند و آنان را ( در بيابان جهل و ظلمت ) حيران و سرگردان رها مىكند و قادر متعال ، استهزاء ، شيطنت و نتايج شوم كارهاى آنها را به خودشان باز مىگرداند .\r\nاستهزاء خداوند چگونه است ؟ برخى گفته‌اند مراد مؤاخذه و توبيخ منافقين توسط خداوند است به خاطر كفر و نفاقى كه دارند . عده‌اى هم قائلند كه مراد مجازات آنان است به دليل استهزاء مسلمين . « 1 »\r\nاز ابن عباس نقل شده است كه گروهى از يهوديان وقتى با صحابه پيامبر برخورد مىكردند مىگفتند ما بر دين شمائيم اما وقتى نزد برادران و شياطين خود مىرفتند ، صحابه حضرت را مسخره مىكردند ، اللّهُ يسْتَهْزِىءُ بِهِمْ و خداوند نيز آنها را مسخره مىكند ، اما نه در دنيا بلكه\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 1 ، ص 132 .\r\n","page_name":" 93 ","page_number":93},
  {"content":"\r\n\r\nدرآخرت . در جهنم دربى از بهشت به روى آنها باز مىشود و خطاب به آنها مىگويند بيائيد و داخل بهشت شويد ؛ اينان با هزار زحمت و تحمل عذاب از روى آتش رد مىشوند - مؤمنان نيز بر تخت‌هاى خود تكيه زده و اين حالات آنها را تماشا مىكنند - هنگامى كه به درب بهشت رسيدند ، آن باب به روى آنان بسته مىشود و باعث مسرت مؤمنان مىشود . استهزاء خداوند اين‌گونه در آخرت تحقق پيدا مىكند . فَالْيوْمَ الَّذِينَ آمَنُواْ مِنَ الْكُفَّارِ يضْحَكُونَ « 1 » ؛ پس امروز اهل ايمان ، به كفار مىخندند . « 2 »\r\nوَيمُدُّهُمْ فِي طُغْيانِهِمْ يعْمَهُونَ : ( يمد ) از ( مد ) به معنى يارى و كمك كردن است . « 3 » ( مد الجيش و امده : زاده و الحَق به ما يقويه و يكثره ؛ لشگر را زياد كرد و لشگر را تقويت كرد و آن را زياد كرد ) .\r\nدر اينجا هم شايد ( مد ) به معنى يارى و كمك كردن بيايد يعنى خداوند كمك يا امداد مىكند آنها را در طغيان و سركشى كردنشان .\r\nيعْمَهُونَ : از ( عمى ) گرفته شده است و شايد به معنى ( عمى قلبه ؛ قلبش نابينا و كور شد ) باشد .\r\nالبته يعمهون به معنى تحير نيز آمده است ، يعنى خداوند آنها را در سرگردانى و حيران كمك مىكند .\r\nاين سؤال مطرح است كه مگر خداوند بر معصيت كمك مىكند ؟ خدايى كه خود در قرآن فرموده است : وَلَا تَعَاوَنُواْ عَلَى الإِثْمِ وَالْعُدْوَانِ « 4 » ؛\r\n\r\n\r\n","description":"","footnote":"\r\n( 1 ) . سوره مطففين ، آيه 34 .\r\n( 2 ) . سيوطى ، الدر المنثور ، ج 1 ، ص 71 .\r\n( 3 ) . معطوف ، المنجمد ، ذيل « المدد » .\r\n( 4 ) . سوره مائده ، آيه 2 .\r\n","page_name":" 94 ","page_number":94},
  {"content":"\r\n\r\nبر گناه و ستمكارى همديگر را يارى نكنيد ، پس چگونه خود بر معصيت و طغيان منافقين كمك مىكند ؟ توان و ابزار معصيت را خداوند داده است ، و اگر خداوند اسباب معصيت را مهيا نمىكرد افراد مرتكب گناه نمىشدند ، حال كه اسباب مهياست ديگر چرا آنها را كمك و يارى مىكند ؟\r\nدر جواب مىتوان گفت كه ايجاد لوازم و اعطاى توان و قدرت بر معصيت همان اختيارى است كه خالق عالم براى آزمايش انسان در اختيار او گذاشته است و انسان مؤمن كسى است كه ابزار معصيت برايش فراهم باشد ، ولى با اين حال از آن بپرهيزد . خداوند زبان را به انسان داد و اين انسان است كه بوسيله زبان يا به مردم منفعت مىرساند يا ايجاد فتنه مىكند . در اين مورد مقصر كيست ؟ آيا مقصر خداوند است كه زبان را اعطاء كرده يا مقصر انسان است كه آن را در راه نادرست بهكار گرفته است ؟\r\nخداوند فياض على الاطلاق است و كارش فيض رساندن به بشر است تا علاوه بر امتحان او بتواند به كمال نيز برسد و اگر بشر از اين نعمت‌ها به نحو احسن استفاده كند آنها را زياد مىكند ، اما اگر كفران نعمت كرد عذاب خداوند شديد است لَئِن شَكَرْتُمْ لأَزِيدَنَّكُمْ وَلَئِن كَفَرْتُمْ إِنَّ عَذَابِي لَشَدِيدٌ . « 1 » البته چنين نيست كه فردى به محض معصيت كردن دچار عذاب شود ، در برخى موارد فرد همانند ابن ملجم سريع به مجازات خود مىرسد ، اما در برخى موارد ديگر نه تنها فرد عذاب\r\n\r\n\r\n","description":"","footnote":"\r\n( 1 ) . سوره ابراهيم ، آيه 7 .\r\n","page_name":" 95 ","page_number":95},
  {"content":"\r\n\r\nنمىبيند ، بلكه دنيا روز به روز بيشترمطابق ميل او مىشود و مال و منالش رو به افزايش مىگذارد ، همانند معاويه و حَجّاج و اين نه به خاطر لياقت آنهاست ، بلكه فقط به خاطر زياد شدن گناه آنان است ، زيرا خداوند مىفرمايد : أَنَّمَا نُمْلِي لَهُمْ خَيرٌ لِّأَنفُسِهِمْ إِنَّمَا نُمْلِي لَهُمْ لِيزْدَادُواْ إِثْمًا وَلَهْمُ عَذَابٌ مُّهِينٌ « 1 » ؛ فرصتى كه به آنها مىدهيم فقط به خاطر زياد كردن گناهان خود است و براى آنها عذابى خواركننده است .\r\nآيه شانزده\r\nأُوْلَئِكَ الَّذِينَ اشْتَرُوُاْ الضَّلَالَة بِالْهُدَى فَمَا رَبِحَت تِّجَارَتُهُمْ وَمَا كَانُواْ مُهْتَدِينَ ؛ همين كسانند كه گمراهى را به هدايت خريدند در نتيجه داد و ستدشان سودى به بار نياورد و هدايت يافته نبودند .\r\n( اولئك ) : اسم است و اشاره به آيات قبلى دارد ، يعنى آنان كه مىگفتند ما به خداوند و روز جزاء ايمان داريم ، ادعاى واهى مىكنند ، چنين افرادى ضلالت را با هدايت عوض كردند .\r\n( اشتراء ) : استبدال چيزى با چيز ديگر است ، « 2 » يعنى منافقين ضلالت را گرفتند و هدايت را رها كردند و ايمان را با كفر معاوضه نمودند تا سودى كنند ، اما در دنيا هيچ سودى نكردند .\r\nفَمَا رَبِحَت تِّجَارَتُهُمْ وَمَا كَانُواْ مُهْتَدِينَ : منافقين نه تنها سودى\r\n\r\n\r\n","description":"","footnote":"\r\n( 1 ) . سوره آل عمران ، آيه 178 .\r\n( 2 ) . طبرسى ، مجمع البيان ، ج 1 ، ص 142 .\r\n","page_name":" 96 ","page_number":96},
  {"content":"\r\n\r\nنكردند بلكه زيان ديگرى نيز متوجه آنان شد ، زيرا جزء هدايت شدگان محسوب نمىشوند . آنان حقيقت دين را درك نكردند از اين رو اين معامله كه سراسر زيان بود را انجام دادند و اين به خاطر عدم تعقل آنان و تقليد كوركورانه آنها بود .\r\nآيه هفده\r\nمَثَلُهُمْ كَمَثَلِ الَّذِي اسْتَوْقَدَ نَاراً فَلَمَّا أَضَاءتْ مَا حَوْلَهُ ذَهَبَ اللّهُ بِنُورِهِمْ وَتَرَكَهُمْ فِي ظُلُمَاتٍ لَّا يبْصِرُونَ ؛ مثل آنان ، همچون مثل كسانى است كه آتش افروختند و چون پيرامون آنان را روشنايى داد ، خدا نورشان را برد و در ميان تاريكىهايى كه نمىبينند ، رهايشان كرد .\r\nاين مثال براى بيان حال منافقينى است كه در آيات قبل توصيف شدند و در اينجا براى ملموس‌تر شدن كارها و عاقبت آنها دو مثال را بيان مىكند . منافقين نه تنها از لحاظ عذاب اخروى با ديگر مردم فرق مىكنند ، بلكه در دنيا نيز متفاوت هستند . فرد مؤمن در زندگى خود علاوه بر تلاش و خدمت به خلق خداوند ، رضايت او را نيز در نظر مىگيرد ، مصالح افراد و جمع را بر مصلحت خود ترجيح مىدهد ، همّ و غم او باز كردن گره از كار مردم است . اگر به والدين خود احترام مىگذارد ، رضايت خداوند را نيز در نظر مىآورد ، لذا هميشه قلبى آرام و سرشار از محبت خداوند دارد ، بر خلاف منافق كه نه تنها خدمتى نمىكند بلكه تا آنجا كه بتواند براى مردم ايجاد مشكل مىكند و منفعت خود را بر جمع ترجيح مىدهد . هدف او از\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nزندگى سود بردن است نه كسب رضايت خداوند . آيه حال منافقين را به كسى تشبيه كرده كه آتشى بيفروزد تا روشن كند اطراف خودش را ، اما خداوند آن روشنايى را مىبرد و آنها را در تاريكى رها مىكند .\r\nمَثَلُهُمْ كَمَثَلِ الَّذِي اسْتَوْقَدَ نَاراً : مَثَل در اصل به معنى نظير است . « 1 » در اين آيه تشبيه صورت گرفته و اين تشبيه از نوع تشبيه جمله به جمله است نه مفرد به مفرد .\r\nدر تشبيه اول خداوند منافقين را همانند كسى ترسيم كرده كه در ظلمات قرار دارد ، جايى تاريك و مخوف و اين فرد تلاش مىكند از اين تنهايى و تاريكى نجات پيدا كند . با هزار زحمت آتشى روشن مىكند اما ( فلما اضاءت ما حوله ؛ وقتى نور آتش اطراف او را روشن مىكند ) و اميدوار مىشود كه از تاريكى نجات پيدا مىكند و بهخاطر بالا گرفتن شعله از شدت ترس او كاسته شد ، ( ذهب الله بنورهم ؛ خداوند آن نور و شعله را بر طرف مىكند ) و از ميان بر مىدارد و با باد يا باران آتش را خاموش مىكند ( و تركهم في ظلمات لايبصرون ) و آنها را در همان تاريكى مخوف رها مىكند . علت اينكه خداوند آنها را ترك مىكند اين است كه آنها با اعمالى كه انجام دادند به اصطلاح تمامى پل‌هاى پشت سر خود را خراب كردند و وجهى وجود ندارد تا خداوند ناصر و يارىكننده آنان باشد .\r\n\r\n\r\n","description":"","footnote":"\r\n( 1 ) . حقى البروسى ، روح البيان ، ج 1 ، ص 97 .\r\n","page_name":" 98 ","page_number":98},
  {"content":"\r\n\r\nآيه هجده\r\nصُمٌّ بُكْمٌ عُمْي فَهُمْ لَا يرْجِعُونَ ؛ آنها كر و گنگ و كورند و از ضلالت وگمراهى خود باز نمىگردند .\r\n( هم ) : ضمير جمع و اشاره به منافقين است كه در زندگى و درك حقايق كر و لال و كورند . آنها هرچند از نظر ظاهرى داراى مال و منال و شوكت هستند ، اما در واقع زندگى بىاساس و پوچى دارند و با اين حال كه خداوند در آيات خود به آنها تذكر مىدهد ، باز از راه خطايى كه مىروند باز نمىگردند .\r\n( صم ) : آنها كر هستند و حرف حق را قبول نمىكنند و گوش شنيدن حرف حق را ندارند و به همين خاطر همانند فرد ( كر ) حساب شده‌اند ، زيرا همان‌طور كه انذار و فرياد زدن براى شخص ناشنوا بىفائده است براى اينان نيز ثمرى ندارد ، چون نمىخواهند آيات انذار و تبشير را بشنوند .\r\nويژگى ديگر آنها ، لال بودن آنان است ، زيرا حق را نمىگويند و خلاف آنچه كه در باطن دارند را بيان مىكنند .\r\n( عمي ) : آنها كورند و چشم عبرتگير ندارند تا آنها را به هدايت برساند ، زيرا فاقد بصيرت باطن هستند . مورد استعمال عمى در اينجا بصر و بصيرت است . « 1 »\r\nاز قتاده نيز نقل شده كه : ( صم ) كلام حق را نمىشوند ، ( بكم )\r\n\r\n\r\n","description":"","footnote":"\r\n( 1 ) . حقى البروسى ، روح البيان ، ج 1 ، ص 98 .\r\n","page_name":" 99 ","page_number":99},
  {"content":"\r\n\r\nحرف حق را نمىگويند ، ( عمى ) از ضلالت خود باز نمىگردند . « 1 »\r\nآيه نوزده\r\nأَوْ كَصَيبٍ مِّنَ السَّمَاء فِيهِ ظُلُمَاتٌ وَرَعْدٌ وَبَرْقٌ يجْعَلُونَ أَصْابِعَهُمْ فِي آذَانِهِم مِّنَ الصَّوَاعِقِ حَذَرَ الْمَوْتِ واللّهُ مُحِيطٌ بِالْكافِرِينَ ؛ يا چون [ كسانى كه در معرض 
  ] رگبارى از آسمان - كه در آن تاريكىها و رعد و برق است - [ قرار گرفته‌اند 
  ] از نهيب آذرخش و ترس از مرگ ، سر انگشتان خود را در گوش‌هايشان مىنهند ولى خدا بر كافران احاطه دارد .\r\n( صيب ) : در اصل ، صيوب به معنى باران است . « 2 » از ابن عباس نقل شده است كه صيب يعنى قطره باران . عطاء صيب را به معنى باران گرفته است . « 3 » دومين مثلى كه منافقين به آن تشبيه شده‌اند اين است كه مثال آنها بسان قطره‌اى باران است كه از آسمان رها مىشود .\r\nفِيهِ ظُلُمَاتٌ : و در آسمان ظلمت و تاريكى حاكم است و رعد و برق نيز بر وحشت آن مىافزايد و اين قطره سرگردان و بريده از همه جا در اين تاريكى و سر و صداى مخوف ، دلى بس خوفناك و وحشتى هولناك دارد و نمىداند سرانجام آن به كجا كشيده مىشود . منافقين نيز همانند همان قطره باران و جدا از همه جا هستند و براى اين\r\n\r\n\r\n","description":"","footnote":"\r\n( 1 ) . شيخ طوسى ، التبيان ، ج 1 ، ص 88 .\r\n( 2 ) . معطوف ، المنجمد ، ذيل مادهء « الصوب » .\r\n( 3 ) . شيخ طوسى ، التبيان ، ج 1 ، ص 91 .\r\n","page_name":" 100 ","page_number":100},
  {"content":"\r\n\r\nكه تا اندازه‌اى برخوف و وحشت خود غلبه پيدا كنند انگشتان خود را در گوش خود مىگذارند .\r\nيجْعَلُونَ أَصْابِعَهُمْ : تا علاوه بر كاهش صداى مخوف رعد و برق از مرگ نيز رهايى يابند . آنان مىترسند برق به آنها اصابت كند و مرگ آنها فرا برسد اما غافل‌اند كه خداوند در ظاهر و باطن بر آنها احاطه دارد و در اين موقع حساس هيچ كس نيست كه به فرياد آنها برسد ، زيرا مرگ از هر طرف آنها را احاطه كرده و راه گريزى براى آنها باقى نگذاشته است .\r\nآيه بيست\r\nيكَادُ الْبَرْقُ يخْطَفُ أَبْصَارَهُمْ كُلَّمَا أَضَاء لَهُم مَّشَوْاْ فِيهِ وَإِذَا أَظْلَمَ عَلَيهِمْ قَامُواْ وَلَوْ شَاء اللّهُ لَذَهَبَ بِسَمْعِهِمْ وَأَبْصَارِهِمْ إِنَّ اللَّه عَلَى كُلِّ شَيءٍ قَدِيرٌ ؛ نزديك است كه برق ، چشمان‌شان را بربايد ، هرگاه كه بر آنان روشنى بخشد ، در آن گام زنند ؛ و چون راهشان را تاريك كند ، بايستند و اگر خدا مىخواست شنوايى و بينايىشان را بر مىگرفت ، كه خدا بر همه چيز تواناست .\r\n( الخطف ) : در لغت به معنى ربودن و به سرعت قاپيدن « 1 » يا ( الاخذ في سرعة و استيلاب ) « 2 » به سرعت گرفتن و ربودن را گويند .\r\n\r\n\r\n","description":"","footnote":"\r\n( 1 ) . معطوف ، المنجمد ، ذيل « خطف » .\r\n( 2 ) . ابن منظور ، لسان العرب ، ذيل مادهء « خطف » .\r\n","page_name":" 101 ","page_number":101},
  {"content":"\r\n\r\n( البرق ) : هر موقع ( برق ) روشنى مىدهد آنها حركت مىكنند و اگر تاريك شد از حركت باز مىايستند .\r\nاين آيه را به دو گونه مىتوان تفسير كرد : الف ) هنگامى كه خداوند حق را براى آنها روشن مىكند از آن تبعيت مىكنند و اگر هوى و هوس غالب شد و تاريكى سراسر وجود آنان را فرا گرفت حق را رها كرده و به دنبال باطل مىروند ؛ ب ) شايد هم مراد اين باشد كه هرگاه از اسلام به آنان خير و سودى برسد از مسلمين تبعيت مىكنند و اگر خيرى نرسد از جهاد و همراهى با مسلمانان خوددارى مىكنند . « 1 »\r\n( و لو شاء الله . . . ) : و اگر خداوند اراده مىكرد گوش آنها را به بانگ رعد كر و چشم آنها را به وسيله برق كور مىكرد ، زيرا او بر هر كارى تواناست . ذكر ( سمع و بصر ) به خاطر اين است كه قبلًا ذكر شده‌اند . آيه درصدد بيان اين مطلب است كه در واقع اگر خداوند بخواهد كفر آنان را ظاهر و باعث هلاكت آنان مىگردد . « 2 »\r\nنكته قابل دقت راجع به آيات اين است كه لفظ ( الذى ) مفرد آمد ، ( فلما اضاءت ما حوله ) نيز جمله مفرد است ، اما ذَهَبَ اللّهُ بِنُورِهِمْ وَتَرَكَهُمْ فِي ظُلُمَاتٍ لَّا يبْصِرُونَ جمع آمده است . علت تغيير مفرد به جمع چيست و چگونه منافقين يا يهود را با اين كه جماعتى هستند به الَّذِي اسْتَوْقَدَ نَارًا كه مفرد است تشبيه كرده است ؟\r\nشايد بتوان گفت كه ( الذى ) به معنى ( الذين ) است و يا اين كه\r\n\r\n\r\n","description":"","footnote":"\r\n( 1 ) . على بن محمد ، تفسير ماوردى ، ج 1 ، ص 83 .\r\n( 2 ) . طبرسى ، مجمع البيان ، ج 1 ، ص 152 .\r\n","page_name":" 102 ","page_number":102},
  {"content":"\r\n\r\nنون ( الذى ) حذف شده است كه در كلام عرب نيز اتفاق مىافتد . شايد هم چيزى در تقدير بوده كه حذف شده است : ( مثلهم كمثل اتباع الذى . . . ) و مضاف كه كلمه ( اتباع ) باشد حذف شده است . « 1 »\r\nبه نظر مىرسد همان قول اول بهتر است و اين در عرف مردم نيز رايج است . در زبان عرب الذى را مانند ( ما و من ) در معنى جمع استعمال مىكنند . « 2 » مانند ( و خضتم كالذى خاضوا ؛ شما هم در - شهوات دنيا - مانند آنها فرو رفتيد ) . الذى موصول و مفرد است ، اما ( خاضوا ) كه صله آن است جمع مىباشد . بنابراين الذى نيز به معنى جمع مىآيد .\r\n\r\nبحثى راجع به تقوا\r\nآيه بيست و يك\r\nيا أَيهَا النَّاسُ اعْبُدُواْ رَبَّكُمُ الَّذِي خَلَقَكُمْ وَالَّذِينَ مِن قَبْلِكُمْ لَعَلَّكُمْ تَتَّقُونَ ؛ اى مردم پروردگار خود را عبادت كنيد ، همان كسى كه شما را خلق كرد و همچنين آنان كه پيش از شما بودند ، شايد رستگار شويد .\r\nخداوند در اين آيه ( ناس ) را مورد خطاب قرار داده كه مىتوان آن را بر دو وجه حمل كرد :\r\nالف ) شايد مراد ، كسانى باشند كه يقُولُ آمَنَّا بِاللّهِ وَبِالْيوْمِ الآخِرِ\r\n\r\n\r\n","description":"","footnote":"\r\n( 1 ) . همان ، ج 1 ، ص 146 .\r\n( 2 ) . رشيد رضا ، المنار ، ج 1 ، ص 169 .\r\n","page_name":" 103 ","page_number":103},
  {"content":"\r\n\r\nوَمَا هُم بِمُؤْمِنِينَ « 1 » ، زيرا آنها از لحاظ ظاهرى ايمان آوردند و اعمال ظاهرى را انجام مىدادند اما اين ايمان و عبادات هنوز در قلب آنها رسوخ پيدا نكرده است و از راه خدعه با خداوند برخورد مىكنند . اينان بايد بدانند خداوند به اعمال و اموال آنها نگاه نمىكند بلكه به قلوب آنها نگاه مىكند .\r\nب ) آيه خطاب به تمام مردم باشد و آنها را دعوت به عبادت و اطاعت خداوند مىكند . « 2 » البته مىتوان ميان اين دو وجه جمع كرد و گفت : ( يقولون آمنا ) از نوع بيان مصداق است و مفهوم كلى آن تمام مردم را در بر مىگيرد .\r\nلَعَلَّكُمْ تَتَّقُونَ : شايد شما با عبادت و پرستش خداوند متقى شويد .\r\nتقوى چيست ؟\r\nآيا با صرف انجام اعمال عبادى و اقرار به ربوبيت خداوند ، فرد متقى مىشود ؟ ما در ظاهر نماز مىخوانيم ، خمس مىدهيم ، حج به جاى مىآوريم ، اما هنوز متقى نيستيم ، زيرا آن اوصافى را كه خداوند براى متقين ذكر فرموده ، در وجود ما نيست يا اگر باشد ما در مرتبه خيلى پايين هستيم ، ممكن است مؤمن باشيم ، اما متقى نيستيم .\r\nخداوند متعال در اين آيه يكى از راه‌هاى رسيدن به تقوى را عبادت بيان مىكند . البته عباداتى كه نه به خاطر عادات يا منفعت باشد ، بلكه از سر تسليم و خضوع در مقابل خداوند باشد . فرد عبادت\r\n\r\n\r\n","description":"","footnote":"\r\n( 1 ) . سوره بقره ، آيه 8 .\r\n( 2 ) . رشيد رضا ، المنار ، ج 1 ، ص 108 .\r\n","page_name":" 104 ","page_number":104},
  {"content":"\r\n\r\nمىكند ، نماز مىخواند اما به چيزى كه توجه ندارد نماز است . عبادات داراى روح هستند و مردم در ظاهر ، اعمالى را انجام مىدهند بدون كوچك‌ترين توجه به روح عبادات ، نمازى كه بايد منجر به تقواى ما بشود به خاطر نا سالم بودن قلب ، ما را متقى نمىكند . در عبادات خضوع و خشوع لازم است و يكى از لوازم تقوى نيز است .\r\nدر آيه شريفه خداوند خطاب به مردم مىفرمايد : ( اى مردم پروردگار خود را عبادت كنيد همو كه شما و قبل از شما را خلق كرد . شايد تقوا پيشه كنيد ) . اين آيه بيان مىكند راه متقى شدن عبادت است . عبارت « لعلكم تتقون » تعليل براى « اعبدوا » است ، يعنى شما را به عبادت امر مىكنم شايد متقى شويد . « 1 »\r\nممكن است گفته شود لعلكم به معناى ( شايد و اميد ) مىباشد ، حال آنكه اگر كسى واقعاً خداوند را بپرستد ، حتماً بايد به تقوا برسد ، نه اينكه شايد . پس ( لعلكم ) در اين آيه به چه معنى است ؟\r\nدر پاسخ بايد گفت : ( لعل ) حرفى است كه بر رجاء و اميد دلالت مىكند و اميد از وقوع امرى در آينده آن هم وقوعى كه حتماً محقق مىشود خبر مىدهد . « 2 »\r\nصاحب المنار بيان كرده : لعل به معنى شك مىآيد و اين با علم خداوند سازگار نيست هر چند شايع است كه ( لعل ) براى ترجى و اميد است . اما اگر در كلام خداوند آمد به معناى تحقيق و حتميت مىآيد . « 3 »\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 1 ، ص 323 .\r\n( 2 ) . همان .\r\n( 3 ) . رشيد رضا ، المنار ، ج 1 ، ص 286 .\r\n","page_name":" 105 ","page_number":105},
  {"content":"\r\n\r\nبنابراين معناى آيه اين‌گونه مىشود : شما خداوند را عبادت كنيد حتماً متقى مىشويد ، زيرا لازمه عبادت متقى شدن است و راه تقواى الهى پرستش اوست .\r\nاگر كسى بگويد راه‌هاى ديگرى نيز وجود دارد همانند خدمت به خلق ، رسيدگى به ايتام و . . . و نمىتوان راه عبادت را منحصر در نماز و روزه و فروعات دين كرد .\r\nدر پاسخ مىگوييم : از لحاظ عرف مردم عبادت يعنى انجام فروع دين مانند نماز ، زكات ، خمس ، حج و . . . . حال آنكه اين معنا اخص از عبادت است و عبادت معناى اعمى نيز دارد كه تمام افعال بشر را شامل مىشود . البته به شرط اينكه رضايت خالق را نيز داشته باشد ، حتى غذا خوردن اگر براى رضايت خداوند باشد نوعى عبادت است . اصولًا فلسفه عبادت ، توجه دادن مردم به خداوند است و فرد وقتى نماز مىخواند براى اين است كه از ياد خداوند غافل نشود . بنابراين هر كارى كه انسان را متوجه خداوند كند نوعى عبادت است . ( اعبدوا ربكم ) يعنى اى مردم تمام كارهايتان را براى خداوند انجام دهيد و او را عبادت كنيد از محرمات اجتناب كنيد ، واجبات را بجاى آوريد و در مستحبات قصد قربت كنيد ، اين است معناى عبادت .\r\nآيه بيست و دو\r\nالَّذِي جَعَلَ لَكُمُ الأَرْضَ فِرَاشاً وَالسَّمَاء بِنَاء وَأَنزَلَ مِنَ السَّمَاء مَاء فَأَخْرَجَ بِهِ مِنَ الثَّمَرَاتِ رِزْقاً لَّكُمْ فَلَا تَجْعَلُواْ لِلّهِ أَندَاداً وَأَنتُمْ تَعْلَمُونَ ؛ همان خدايى كه زمين را براى شما\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nگسترد و آسمان را بنائى افراشته قرار داد و از آسمان آبى فرود آورد ؛ و بدان از ميوه‌ها رزقى براى شما بيرون آورد ؛ پس براى خدا همتايانى قرار ندهيد در حالى كه خود مىدانيد .\r\nالذى در اين جا براى توصيف خداوند است . در آيه قبل فرمود خداوند را عبادت كنيد . همان خدايى كه شما و پيشينيان را خلق كرد و همان كسى كه زمين را براى شما همچون فرش گسترانيد و آسمان را بر افراشت و سرپناه شما قرار داد .\r\n\r\nمراد از سماء\r\nدر عرف مردم قديم اين تصور حاكم بود كه آسمان يك جسمى دارد با قطر بسيار بزرگ كه در بالاى سر ما قرار داده شده است ، اما امروزه از لحاظ علمى اين ديدگاه نه تنها ثابت نشد ، بلكه بطلان آن نيز به اثبات رسيده است و يا اگر جسم باشد آنقدر بالاست كه هنوز بشر با اين همه پيشرفت كه در علم و تكنولوژى كرده به آن نرسيده است .\r\nبا تأمل در اين آيه بدست مىآيد كه اين عالم مانند خانه‌اى است كه تمام لوازم و ما يحتاج انسان در آن قرار دارد و آسمان همانند سقف و زمين زير پاى او همانند فرش و ستارگان چراغدان‌هاى روشن هستند و انسان مالك اين خانه است . « 1 » شايد مراد از ( سماء ) فوقيت و بالا بودن آن باشد . شايد هم مراد ابرى است كه در بالاى سر ما قرار دارد و از آن باران مىبارد ، عده‌اى هم قائلند : مراد از سماء فلك مخصوصى\r\n\r\n\r\n","description":"","footnote":"\r\n( 1 ) . على بن محمد ، تفسير الخازن ، ج 1 ، ص 51 .\r\n","page_name":" 107 ","page_number":107},
  {"content":"\r\n\r\nاست و مراد از ( نزول از سماء ) در آيه ، اين است كه باران از اسباب سماويه و تأثيرات انفعالاتى كه در آسمان رخ مىدهد مىباشد . « 1 »\r\nفَأَخْرَجَ بِهِ : ضمير ( به ) به ( ماء ) باز مىگردد ، يعنى خداوند به وسيله آبى كه از آسمان فرو مىفرستد و در همه چيز برابر است به وسيله همين يك نوع آب ، ميوه‌هاى گوناگون با رنگ و طعم‌هاى مختلف به وجود مىآورد و اين خود معجزه‌اى بزرگ است كه از يك نوع آب هزاران نوع گياه و ميوه به وجود مىآيد . حال شما كه از اين قدرت قاهره اطلاع داريد فقط خداوند را بپرستيد .\r\nفَلَا تَجْعَلُواْ لِلّهِ أَندَادا : انداد جمع ( ندّ ) به معنى مثل است . ( لا ) در اصطلاح نهى است و دليل بر حرمت است ، يعنى اى مردم شما خداوندى با اين عظمت داريد كه آسمان و زمين را خلق كرد ، لذا به هيچ وجه براى او در عبادت و پرستش مثل و مانندى قرار ندهيد و عبادت شما فقط براى او باشد .\r\nوَأَنتُمْ تَعْلَمُونَ : اگر شما در نظم عالم تفكر كنيد علم پيدا مىكنيد كه اين عالم بدون خالق نمىباشد ، و كسى وجود دارد كه به اين زيبايى عالم را اداره مىكند و اگر خداوند براى خود شريكى داشت نظم وحكمت موجود در عالم به هم مىخورد و فساد و تباهى آسمان و زمين را فرا مىگرفت . لَوْ كَانَ فِيهِمَا آلِهَة إِلَّا اللَّهُ لَفَسَدَتَا . « 2 »\r\nگرچه از ديد برخى اين برهان ضعيف است و نمىتوان به وسيله آن\r\n\r\n\r\n","description":"","footnote":"\r\n( 1 ) . آلوسى ، روح المعانى ، ج 1 ، ص 174 .\r\n( 2 ) . سوره انبياء ، آيه 22 .\r\n","page_name":" 108 ","page_number":108},
  {"content":"\r\n\r\nخداوند را اثبات كرد ، اما برهان بسيار قوىاى است زيرا جهانى كه با اين زيبايى خلق شده ، طلوع و غروب ماه و خورشيدش معين و دقيق است چگونه مىتواند بدون خالق باشد .\r\nدر عبارت ( و انتم تعلمون ) دو احتمال وجود دارد :\r\nالف ) شما مىدانيد كه غير از خداوند خالقى براى شما وجود ندارد و آن چيزهايى را كه شما شريك قرار داده‌ايد نه نفع دارند و نه زيان مىرسانند .\r\nب ) شايد هم مراد اين باشد كه شما در امور زندگى و اداره جنگ به منافع و مضار خود آگاهيد . « 1 »\r\n\r\nتحدى قرآن\r\nآيه بيست و سه\r\nوَإِن كُنتُمْ فِي رَيبٍ مِّمَّا نَزَّلْنَا عَلَى عَبْدِنَا فَأْتُواْ بِسُورَة مِّن مِّثْلِهِ وَادْعُواْ شُهَدَاءكُم مِّن دُونِ اللّهِ إِنْ كُنْتُمْ صَادِقِينَ ؛ و اگر در آنچه بر بنده خود نازل كرديم شك داريد ، پس - اگر راست مىگوييد - سوره‌اى مانند آن بياوريد ؛ و گواهان خود را - غير از خدا - فرا خوانيد .\r\nريب : ريب به معنى شك و ترديد است و در اينجا معنى تهمت نيز در آن لحاظ شده است . گاهى انسان در چيزى صرفاً شك مىكند و گاهى علاوه بر شك ، فرد مقابل را متهم نيز مىكند . بنابراين\r\n\r\n\r\n","description":"","footnote":"\r\n( 1 ) . شيخ طوسى ، التبيان ، ج 1 ، ص 104 .\r\n","page_name":" 109 ","page_number":109},
  {"content":"\r\n\r\nريب به معنى شك همراه با تهمت است . خداوند در اين آيه منكران و مخالفان را به تحدى دعوت مىكند و بيان مىكند اگر در آنچه كه ما بر رسول خود نازل كرديم شك داريد ، شما هم سوره‌اى نظير آن بياوريد . در اين آيه سوره به صورت نكره آمده و كميت سوره را مشخص نمىكند بلكه مىگويد سوره‌اى بياوريد ، بزرگ باشد يا كوچك .\r\nمِّمَّا نَزَّلْنَا عَلَى عَبْدِنَا : در اين فقره فرمود على عبدنا و نفرمود على رسولنا يا على نبينا به خاطر اشاره به اين نكته كه عبد و عبوديت مقدم بر رسالت و نبوت است ، زيرا بالاترين درجه انسان همان عبوديت است . شهادت به عبد و سپس به رسول بودن پيامبر در نماز اشاره به همين مطلب دارد .\r\nفَأْتُواْ بِسُورَة مِّن مِّثْلِهِ : راجع به ( مِن ) چند احتمال وجود دارد :\r\nالف : تبعيضيه باشد ، يعنى بعضى از قرآن را بياوريد ؛\r\nب ) براى تبيين صفت باشد ، مانند فَاجْتَنِبُوا الرِّجْسَ مِنَ الْأَوْثَانِ كه بيانگر نوع رجس و پليدى است ؛\r\nج ) زائده باشد ، زيرا همين عبارت در جاى ديگر اين‌گونه آمده است : فَأْتُواْ بِسُورَة مِّثْلِهِ ؛ « 1 »\r\nد ) عده‌اى هم گفته‌اند همانطور كه پيامبر امى است كسى مانند او كه امى مىباشد مثل قرآن را بياورد . « 2 »\r\n\r\n\r\n","description":"","footnote":"\r\n( 1 ) . سوره يونس ، آيه 38 .\r\n( 2 ) . شيخ طوسى ، التبيان ، ج 1 ، ص 105 .\r\n","page_name":" 110 ","page_number":110},
  {"content":"\r\n\r\nبه نظر مىرسد احتمال دوم قوىتر است ، يعنى بيان مىكند سوره‌اى همانند سوره‌هاى قرآن را بياوريد .\r\nبحث ديگر اين كه مرجع ضمير ( من مثله ) چيست ؟ شايد به « ما » در ( مما نزلنا ) برگردد ، زيرا در آيات ديگر آمده فَأْتُواْ بِسُورَة مِّثْلِهِ عده‌اى هم قائلند كه مرجع ضمير ( عبدنا ) است ، يعنى همانطور كه فردى امى ، قرآنى در اوج فصاحت و بلاغت آورد ، شما نيز فردى امى را بيابيد كه سوره‌اى مانند اين قرآن را بياورد . « 1 » اما اين نظر صحيح نمىباشد ، زيرا در ادامه آيه مىفرمايد : وَادْعُواْ شُهَدَاءكُم مِّن دُونِ اللّهِ ، گواهان خود را بجز خداوند بخوانيد يا وَادْعُواْ مَنِ اسْتَطَعْتُم مِّن دُونِ اللّهِ « 2 » بجز خداوند هر كسى را توانستيد دعوت كنيد ( من استطعتم ) هم شامل امّى و هم غيرامّى مىشود .\r\nعلامه طباطبايى مىفرمايد : اگر مرجع ضمير ( مما نزلنا ) باشد براين نكته دلالت مىكند كه تمام قرآن معجزه است حتى كوچكترين سوره‌ها همانند كوثر . « 3 »\r\n\r\nحروف زائده\r\nاگر بپذيريم كه در قرآن حروف زائده وجود دارد آيا اين مخلّ به فصاحت و بلاغت قرآن نيست ؟ خير ، زيرا با توجه به قواعد حاكم در زبان عربى و وجود داشتن حروف زائد در زبان عرب ، در قرآن كريم نيز حروف زائد وجود دارد و اين نه تنها مخلّ به فصاحت و بلاغت نيست\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 1 ، ص 157 .\r\n( 2 ) . سوره يونس ، آيه 38 .\r\n( 3 ) . طباطبايى ، الميزان ، ج 1 ، ص 58 .\r\n","page_name":" 111 ","page_number":111},
  {"content":"\r\n\r\nبلكه از محسنات زبان عربى ، وجود حروف زائده است .\r\nوَادْعُواْ شُهَدَاءكُم : بعد از فراخوانى به تحدى مىفرمايد همانند قرآن را بياوريد اگر نتوانستيد ، شهداء و همفكران خود را نيز فرا خوانيد و از آنها كمك بگيريد .\r\nبرخى گفته‌اند مراد از ( شهداء ) بت‌هايى هستند كه مشركين مىپرستيدند و شياطين ، يهود و نصارى هستند . « 1 »\r\nاز ابن عباس نقل شده است كه مراد از ( شهداء ) اعوان و انصار همفكر مىباشد . « 2 » در اين صورت آيه اين‌گونه معنى مىشود : شما از همفكران خود طلب يارى كنيد تا سوره‌اى همانند قرآن بياوريد .\r\nإِنْ كُنْتُمْ صَادِقِينَ : اگر شما راست مىگوئيد كه قرآن كلام بشر است و پيامبر اسلام خودش آن را مىگويد شما نيز مىتوانيد مانند قرآن را بياوريد . ( البته به شرط اينكه از لحاظ مفهوم و نوع تركيب همانند قرآن باشد و الگوبردارى از قرآن نيز نباشد ) .\r\nآيه بيست و چهار\r\nفَإِن لَّمْ تَفْعَلُواْ وَلَن تَفْعَلُواْ فَاتَّقُواْ النَّارَ الَّتِي وَقُودُهَا النَّاسُ وَالْحِجَارَة أُعِدَّتْ لِلْكَافِرِينَ ؛ اگر نتوانستيد مثل قرآن را بياوريد و هرگز هم نمىتوانيد بياوريد ، پس از آتشى كه هيزم‌هاى آن مردم و سنگ است پرهيز كنيد .\r\n\r\n\r\n","description":"","footnote":"\r\n( 1 ) . فيض كاشانى ، صافى ، ج 1 ، ص 150 .\r\n( 2 ) . طبرى ، جامع البيان ، ج 1 ، ص 167 .\r\n","page_name":" 112 ","page_number":112},
  {"content":"\r\n\r\nقرآن در آيه ديگر به صراحت از ناتوانى و عجز مردم در اين باره سخن رانده و فرموده است : قُل لَّئِنِ اجْتَمَعَتِ الإِنسُ وَالْجِنُّ عَلَى أَن يأْتُواْ بِمِثْلِ هَذَا الْقُرْآنِ لَا يأْتُونَ ؛ « 1 » اگر جن و انس جمع شوند نمىتوانند مانند اين قرآن را بياورند . آيات ديگرى هم بشر را به تحدى فرا خوانده است .\r\nفَإِن لَّمْ تَفْعَلُواْ وَلَن تَفْعَلُواْ : برخى از اين فقرات نظريه صرفه « 2 » را استفاده‌كرده‌اند .\r\nوَلَن تَفْعَلُواْ : اين فراز از آيه يكى از خبرهاى غيبى قرآن است ، زيرا بيش از هزار و چهارصد سال است كه هيچ كس نتوانسته مثل قرآن را بياورد .\r\nالْحِجَارَة : بت‌هايى هستند كه كافران آنها را مىپرستيدند . إِنَّكُمْ وَمَا تَعْبُدُونَ مِن دُونِ اللَّهِ حَصَبُ جَهَنَّمَ « 3 » ؛ شما و آنچه مىپرستيد هيزمهاى جهنم هستيد .\r\nبرخى مفسرين معتقدند كه مراد از ( وقود ) مردم هستند كه با اعمال و عبادات براى غيرخداوند و انحراف از صراط مستقيم ، هيزم جهنم شدند و مراد از ( حجاره ) اصنام و بت‌هايى است كه مردم آنها را عبادت مىكردند . « 4 »\r\n\r\n\r\n","description":"","footnote":"\r\n( 1 ) . سوره اسراء ، آيه 88 .\r\n( 2 ) . توضيح درباره نظريه صرفه در جلد يك ( اعجاز قرآن ) گذشت .\r\n( 3 ) . سوره انبياء ، آيه 98 .\r\n( 4 ) . رشيد رضا ، المنار ، ج 1 ، ص 197 .\r\n","page_name":" 113 ","page_number":113},
  {"content":"\r\n\r\nأُعِدَّتْ لِلْكَافِرِينَ : كافران كسانى هستند كه زير بار حق نمىرفتند و غيرخدا را مىپرستيدند .\r\nآيه بيست و پنج\r\nوَبَشِّرِ الَّذِين آمَنُواْ وَعَمِلُواْ الصَّالِحَاتِ أَنَّ لَهُمْ جَنَّاتٍ تَجْرِي مِن تَحْتِهَا الأَنْهَارُ كُلَّمَا رُزِقُواْ مِنْهَا مِن ثَمَرَة رِّزْقاً قَالُواْ هَذَا الَّذِي رُزِقْنَا مِن قَبْلُ وَأُتُواْ بِهِ مُتَشَابِهاً وَلَهُمْ فِيهَا أَزْوَاجٌ مُّطَهَّرَة وَهُمْ فِيهَا خَالِدُونَ ؛ و كسانى كه ايمان آورده‌اند و كارهاى شايسته انجام داده‌اند ، مژده ده كه ايشان را باغ‌هايى خواهد بود كه از زير آنها جوىها روان است . هرگاه ميوه‌اى از آن روزيى آنان شود ، مىگويند : اين همان است كه پيش از اين روزيى ما بوده و مانند آن نعمت‌ها براى آنها آورده شود و در آنجا همسرانى پاكيزه خواهند داشت و در آنجا جاودانه بمانند .\r\nدر آيه بيست و يك خداوند متعال با خطاب ( يا ايها الناس ) مردم را به عبادت پروردگار فرا مىخواند ، در آيه بعدى به آنها هشدار مىدهد اگر در نزول وحى بر عبد و بنده خدا شك داريد مثل قرآن را بياوريد و با اينكه نمىتوانيد هرگز مثل قرآن را بياوريد از آتش دوزخ خود را نجات دهيد و در اين آيه به مؤمنان بشارت بهشت را مىدهد .\r\nاين آيه وعده‌اى است به مؤمنين كه در آخرت از پاداش خوبى برخوردار مىشوند . بشارت واژه‌اى است كه بهوسيله آن خبرى را ابلاغ مىكنند و آن خبر يا مسرتآور است يا حزنآور و غالباً در امور\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nخير و شاد استعمال مىشود . « 1 »\r\nبشِّر : از بشره به معناى پوست صورت گرفته شده است ، زيرا وقتى انسان خبرى را مىشنود ، خير باشد يا شر اثر آن در صورتش ( بشرة الوجه ) ظاهر مىشود . همان‌طور كه گفته شد اين واژه در اغلب موارد در خير استعمال مىشود و گاهى هم در امور شر به كار مىرود « 2 » مانند فَبَشِّرْهُم بِعَذَابٍ أَلِيمٍ « 3 » ؛ به آنها بشارت عذاب دردناك را بده . يا بَشِّرِ الْمُنَافِقِينَ بِأَنَّ لَهُمْ عَذَابًا أَلِيمًا « 4 » ؛ به منافقين بشارت بده كه عذاب دردناكى براى آنهاست .\r\nالبته اگر لفظ بشارت مطلق بيايد ، بر خير حمل مىشود و در امور شر نياز به قرينه و قيد دارد .\r\nوَعَمِلُواْ الصَّالِحَاتِ : خداوند در اين آيه خطاب به پيامبر مىفرمايد اى رسول ما به كسانى كه ايمان آورده‌اند و عمل صالح انجام داده‌اند بهشت را بشارت بده .\r\nنكته‌اى كه بايد توجه شود عطف ( عمل صالح ) بر ( آمنوا ) است كه بيان مىكند ملاك بشارت دو امر است ايمان و عمل صالح . ايمان اساس و زيربناى عمل صالح است و هر كدام بدون ديگرى فايده‌اى ندارد . « 5 » هر دو لازم و ملزوم همديگرند و در قرآن كريم غالباً اين دو واژه به دنبال هم\r\n\r\n\r\n","description":"","footnote":"\r\n( 1 ) . آلوسى ، روح المعانى ، ج 1 ، ص 185 .\r\n( 2 ) . ثعالبى ، جواهر الحسان فى تفسير القرآن ، ج 1 ، ص 198 .\r\n( 3 ) . سوره توبه ، آيه 34 .\r\n( 4 ) . سوره نساء ، آيه 138 .\r\n( 5 ) . حقى البروسى ، تفسير روح البيان ، ج 1 ، ص 115 .\r\n","page_name":" 115 ","page_number":115},
  {"content":"\r\n\r\nبيان مىشوند و بيانگر اين مطلب است كه اگر واقعاً ايمان در جان و دل فرد رسوخ كرده باشد ، لوازم ايمان را كه همان عمل صالح و پرهيز از منكرات است ، انجام مىدهد و معنى ندارد كسى ايمان واقعى بياورد . ولى عمل صالح كه همان اوامر الهى است را انجام ندهد . بنابراين اگر فردى ايمان داشته باشد اما عمل صالح بجاى نياورد به حال او فايده‌اى ندارد و اقلًا به اين پاداشى كه در آيه بيان شده است نمىرسد .\r\nصالحات جمع صالحه به معنى فعل نيكوست . « 1 » و ( ال ) در آن براى تعريف است ، يعنى آن اعمال نيكويى كه توسط پيامبر خداوند ابلاغ شده و قبح عقلى ندارد .\r\nجمع بودن صالحات ، يعنى هر عمل صالحى كه انجام مىدهيد و آن چيزى كه به درد انسان مىخورد همان عمل صالح است .\r\nأَنَّ لَهُمْ جَنَّاتٍ : آيه از اين جا به بعد مزد و پاداش مؤمنان نيكوكار را بيان مىكند . جنات جمع ( جنة ) به بوستان و باغى اطلاق مىشود كه مملوّ از درختان پر شاخ و برگ باشد . به همين علت به باغ پر درخت جنت مىگويند . « 2 » همانطور كه گفته‌اند در اين آيه مراد از جنة آن چيزهايى است كه در بهشت وجود دارد مانند : درخت‌ها ، ميوه‌ها و . . . اما زمين آن را شامل نمىشود لذا در ادامه مىفرمايد : تَجْرِي مِن تَحْتِهَا الأَنْهَارُ و مراد جارى شدن نهرها از زير درختان\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 1 ، ص 347 .\r\n( 2 ) . على بن محمد ، تفسير الخازن ، ج 1 ، ص 54 .\r\n","page_name":" 116 ","page_number":116},
  {"content":"\r\n\r\nاست نه از زير باغ‌ها . « 1 »\r\nاما به نظر اين صحيح نيست و خلاف عرف است ؛ زيرا جنت لفظى است كه هم بر زمين اطلاق مىشود و هم بر آنچه در باغ است و معنى ندارد بگوييم باغ ، ولى زمين آن را اراده نكنيم ، لذا مراد از ( تحتها ) يعنى ( تحت الاشجار ) « 2 » نه ( تحت جنة ) .\r\nالأَنْهَارُ : نهر به معنى رودخانه آب مىباشد و علت جمع آوردن آن به اعتبار جنات است ، همان‌طور كه جنات جمع است انهار نيز جمع مىباشد ، يعنى براى هر جنتى يك نهر جداگانه‌اى است يا اين كه بگوييم مراد اين است كه در هر جنت نهرهاى فراوان وجود دارد : وَأَنْهَارٌ مِّنْ خَمْرٍ لَّذَّة لِّلشَّارِبِينَ وَأَنْهَارٌ مِّنْ عَسَلٍ مُّصَفًّى « 3 » ؛ داستان بهشتى كه به متقين وعده داده شده است در آن نهرهايى است از آب گوارا و نهرهايى از شير كه طعمش تغيير نيافته و نهرهايى از شراب لذيذ براى نوشنده‌ها و نهرهايى از عسل مصفى .\r\nدرابتداى آيه مَثَلُ الْجَنَّة به صورت مفرد آمد اما در ادامه فرمود فيهَا أَنْهَارٌ يعنى در آن جنت انهار است و چهار نهر را ذكر فرمود . درآيه مورد بحث نيز شايد مراد از ( انهار ) اشاره به همين نهرهاى آب گوارا ، شير ، شراب و عسل مصفى باشد .\r\nبنابراين آيه اين‌گونه معنى مىشود : براى صالحان باغ‌هايى\r\n\r\n\r\n","description":"","footnote":"\r\n( 1 ) . طوسى ، التبيان ، ج 1 ، ص 109 .\r\n( 2 ) . ثعالبى ، جواهرالحسان فى تفسير القران ، ج 1 ، ص 198 .\r\n( 3 ) . سوره محمد ، آيه 15 .\r\n","page_name":" 117 ","page_number":117},
  {"content":"\r\n\r\nمهيا ساختهايم كه نهرهايى از زير آن جارى مىشود .\r\nكُلَّمَا رُزِقُواْ مِنْهَا مِن ثَمَرَة رِّزْقاً قَالُواْ هَذَا الَّذِي رُزِقْنَا مِن قَبْلُ : ( كلما ) ظرف است كه به معنى هر وقت مىباشد ، يعنى مؤمنان هر موقع از نعمت‌هاى بهشت به آنها داده مىشود مىگويند اين همان چيزى است كه از قبل به ما داده شده بود .\r\nثَمَرَة : به معنى ميوه است و نكره بودن آن دلالت بر يك ميوه‌اى خاص مانند يك انار نمىكند ، بلكه مراد يك نوع ميوه است نه يك دانه انار « 1 » ، لذا نكره بودن دليل بر وحدت نمىباشد .\r\nاين كه بهشتيان مىگويند : هَذَا الَّذِي رُزِقْنَا مِن قَبْلُ به چه معناست ؟\r\nعده‌اى گفته‌اند : وقتى ميوه بهشتى چيده مىشود ، همانند همان ميوه ، جايگزين آن مىشود لذا مىگويند : اين همان چيزى است كه از قبل به ما داده شده است . برخى همچون ابن عباس گفته‌اند : ( هذا الذى رزقنا من قبل فى الدنيا ) يعنى اين همانند آن ميوه‌اى است كه در دنيا و قبل از اين خوردهايم .\r\nديدگاه عده‌اى اين است كه مراد همان چيزى است كه در دنيا به ما بشارت داده شده است .\r\nعده‌اى هم قائلند كه ميوه‌هاى بهشتى در رنگ ، بو و مزه همانند آن ميوه‌هايى است كه از قبل به ما داده شده است . « 2 »\r\n\r\n\r\n","description":"","footnote":"\r\n( 1 ) . حقى البروسى ، روح البيان ، ج 1 ، ص 116 .\r\n( 2 ) . طبرسى ، مجمع البيان ، ج 1 ، ص 162 .\r\n","page_name":" 118 ","page_number":118},
  {"content":"\r\n\r\nوَأُتُواْ بِهِ مُتَشَابِهاً : و هر ميوه‌اى كه براى آنان بياورند به همديگر شباهت دارد . مفسرين در معنى تشابه نيز اختلاف نظر دارند .\r\nقتاده ميگويد : تشابه يعنى همه آنها سالم است و پليدى و رذالت در آن نيست . عده‌اى هم قائلند تشابه در لون و رنگ است .\r\nمجاهد معتقد است : تشابه در رنگ و مزه است .\r\nبرخى شباهت داشتن ميوه‌هاى بهشت در رنگ با ميوه‌هاى دنيا را مد نظر داشته‌اند ، هر چند طعم و مزه آن متفاوت است . و عده‌اى هم بر اين باورند كه هيچ چيز بهشت با دنيا شباهت ندارد و تشابه فقط در اسم آنهاست . « 1 »\r\nاما به نظر مىرسد متشابه يعنى ميوه‌هايى كه خداوند در آنجا به بهشتيان تفضل مىكند خراب و كال نمىباشد ، بلكه ميوه‌هايى سالم و بدون عيب است .\r\nوَلَهُمْ فِيهَا أَزْوَاجٌ مُّطَهَّرَة : يكى ديگر از نعمت‌هايى كه خداوند به مؤمنين عنايت مىكند زنانى است كه از انواع پليدىها و اخلاق بد و همچنين حيض و نفاس پاك هستند .\r\nازواج جمع زوج به معنى همسر مرد مىآيد و مطهره ، يعنى زنان بهشتى كه خصلت‌هاى زنان دنيا را ندارند و عارى از هر گونه نقص و پليدى هستند . « 2 »\r\nراجع به اين فراز از آيه اين سؤال مطرح مىشود كه اگر مراد از\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 1 ، ص ، 173 .\r\n( 2 ) . همان ، ص 175 .\r\n","page_name":" 119 ","page_number":119},
  {"content":"\r\n\r\nازواج مطهره ، حورالعين است ، پس زنان مومن و بهشتى مگر داراى نعمت نيستند ؟ آيا الَّذِين آمَنُواْ وَعَمِلُواْ الصَّالِحَاتِ مخصوص مردان است ؟\r\nدر پاسخ بايد گفت : مَنْ عَمِلَ سَيئَة فَلَا يجْزَى إِلَّا مِثْلَهَا وَمَنْ عَمِلَ صَالِحًا مِّن ذَكَرٍ أَوْ أُنثَى وَهُوَ مُؤْمِنٌ فَأُوْلَئِكَ يدْخُلُونَ الْجَنَّة يرْزَقُونَ فِيهَا بِغَيرِ حِسَابٍ « 1 » ؛ هر كس اعم از زن يا مرد ، عمل صالحى را انجام داد و ايمان داشت ، آنها وارد بهشت مىشوند و بدون حساب روزى داده مىشوند .\r\nراجع به آيه مربوطه بايد گفت ازواج جمع زوج است كه بر مذكر و مونث اطلاق مىشود « 2 » و علت تأنيث آمدن ( مطهرة ) نه به خاطر مؤنث بودن معناى ازواج است ، بلكه به خاطر لفظ ازواج است كه چون جمع است مؤنث آمده است ، بنابراين اشكالى ندارد كه ازواج مطلق باشد و بر مذكر و مؤنث اطلاق شود و مراد آيه اين باشد كه يكى از نعمتهايى كه خداوند بر مردان و زنان مؤمن عنايت مىكند همسرانى است كه از انواع زشتيها و اخلاق ناپسند در امانند .\r\nوَهُمْ فِيهَا خَالِدُونَ : يكى ديگر از نعمت‌هايى كه خداوند به اهل بهشت عطاء مىفرمايد خلود در آن جاست .\r\nاينكه قرآن بر واژه‌هايى چون رود ، درخت و حورالعين تكيه كرده به خاطر فرهنگ مردم عربستان و اهميت اين‌گونه چيزها براى آنهاست و به زبان قوم صحبت كردن همين چيزها را در بر دارد .\r\n\r\n\r\n","description":"","footnote":"\r\n( 1 ) . سوره غافر ، آيه 40 .\r\n( 2 ) . ابن عاشور ، التحرير و التنوير ، ج 1 ، ص 351 .\r\n","page_name":" 120 ","page_number":120},
  {"content":"\r\n\r\nتفسير سوره نساء\r\nآيات 1 - 24\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nتفسير سوره نساء : آيات 1 - 24\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\n« خانواده در قرآن » « 1 »\r\nمقدمه\r\nاز جمله مسائلى كه قرآن كريم پيرامون آن سخن فرموده و در جامع ما نيز از اهميت بسزايى برخوردار است ، مسألهء خانواده است . اكنون در جامعه و رسانه‌ها پيرامون مسائل مربوط به خانواده و مشكلات آن بحث مىشود و مشاورين و كارشناسان هر يك راه حلى را براى مقابله با مشكلات ارائه مىدهند . آنچه درخور اهميت به نظر مىرسد اين است كه ما در نتيجهء تحولات و تغييرات پديد آمده ، گاه از مسير قرآن منحرف مىشويم و از دستورالعمل‌ها و راهكارهاى قرآن پيرامون خانواده غفلت مىورزيم . انسان وقتى راه فكر و عمل و تلاش خود را از راه مذهب جدا كند ، خواه ناخواه به تقليد و الگوبردارى از ديگران رو مىآورد و از اين طريق در صدد\r\n\r\n\r\n","description":"","footnote":"\r\n( 1 ) . تفسير آيات اول از سوره نساء با عنوان « خانواده در قرآن » در شبهاى ماه مبارك رمضان در سال 1383 تدريس شده است .\r\n","page_name":" 123 ","page_number":123},
  {"content":"\r\n\r\nى\r\nافتن راه حل بر مىآيد ؛ در حالى كه اين راه‌ها در بسيارى مواقع بىنتيجه و بىحاصل است . پس بجا و شايسته است به همان راهى باز گرديم كه خدا و رسول فرموده‌اند تا مشكلات خود را حل كنيم . بخصوص آن كه ما خود را مسلمان مىدانيم و قرآن را كلام خداوند ، و خداوند را حكيم و عادل مىدانيم .\r\nهمچنين بايد توجه داشته باشيم كه قرآن را با دقت مطالعه و قرائت كنيم ؛ چرا كه انسان هرگاه پيرامون يك مسأله با دقت قرآن را مىخواند ، به نكاتى تازه بر خورد مىكند كه گويا براى اولين بار است آن آيه را قرائت مىكند ، يا گويا به تازگى قرآن نازل شده است و اين موضوع به تجربه براى خود من ثابت شده است .\r\nنكت ديگرى كه بايد به آن توجه كرد اين كه مشكلات خانواده نظير مشكلات اقتصادى ، فرهنگى ، عدم تفاهم ميان اعضاى خانواده و . . . معمولًا در همه خانواده‌ها وجود دارد و فراگير است . به گواهى تاريخ گاهى اين مشكلات در خانواد انبياء و ائمه عليهمالسلام هم به وجود مىآمده است . به عنوان مثال عمر الاطرف پسر حضرت على ( ع ) است . حضرت على ( ع ) فرزندان متعددى با شخصيت‌هايى متفاوت داشته‌اند . امام حسن و امام حسين عليهما السلام فرزندان آن حضرت‌اند ، حضرت عباس پسر ايشان است ، محمد حنفيه فرزند ايشان است ، عمر الاطرف هم پسر امام على ( ع ) است . آنها هر كدام يك پسر هستند ، اين هم يك پسر است . در حالات او نوشته‌اند كه در كربلا نبوده ، اصلًا گويا امام حسين ( ع ) چنين برادرى نداشته‌اند ! پس از باز گشت اسرا به مدينه هم نامى از او ذكر نشده است وقتى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nكه مصعب بن زبير عليه مختار وارد جنگ مىشود يك مرتبه عمر الاطرف پيدا مىشود و در لشكر مصعب بن زبير با مختار مىجنگد و كشته مىشود . با اين كه مختار به نام خونخواهى امام حسين ( ع ) قيام كرد و قاتلان آن حضرت را از بين برد . « 1 »\r\nنمون ديگر برادر امام موسى كاظم ( ع ) است . وقتى هارون او را احضار كرد ، وى نزد حضرت موسى بن جعفر ( ع ) آمد و امام ( ع ) او را از رفتن نزد هارون منع كردند . او گفت قرض و مشكلات اقتصادى دارم و . . . به هر حال به سفارش حضرت عمل نكرد و نزد هارون رفت . حضرت فرمود : او نزد هارون مىرود و عليه من شكايت مىكند و هارون تصميم مىگيرد مرا به قتل برساند . اصحاب گفتند : شما كه به او محبت كرديد ! حضرت فرمود : من خواستم صله رحم كنم و او باشد كه قطع رحم مىكند ، تا اگر خدا خواست گرفتار كند ، او را گرفتار كند نه مرا .\r\nبه هر حال وقتى اولياى خدا كه اقدامشان خداپسندانه است و هم كارهايشان شرعى است ، براى آنها مشكلات خانوادگى ايجاد مىشود ، براى ما مشكلات به مراتب زيادتر ايجاد مىگردد .\r\n\r\nمنشأ پيدايش خانواده\r\nقرآن كريم مسأل خانواده را از اساس مطرح فرموده است . روشن است كه خانواده از زن و شوهر تشكيل مىشود و زن و مرد هر\r\n\r\n\r\n","description":"","footnote":"\r\n( 1 ) . حسينى ( ابن عنبه ) ، عمدة الطالب فى انساب آل ابى طالب ، صص 361 - 364 ؛ العلوى ، المجدى فى انساب الطالبين ، ص 244 ؛ كنيه عمر الاطرف ، ابو القاسم و آخرين فرزند ذكور امير المؤمنين و مادرش صهباء الثعلبيه بوده است . البته برخى از مورخين وفات او را به مرگ طبيعى در ينبع دانستهاند .\r\n","page_name":" 125 ","page_number":125},
  {"content":"\r\n\r\nدو انسانند ، در ابتدا خداوند خلقت انسان را تشريح فرموده كه انسان چگونه به وجود آمده است . اين موضوع در چندين سوره ( بقره ، اعراف ، بنياسرائيل ، طه و صاد ) مورد بررسى قرار گرفته و در هر جا با زبان و بيانى خاص تشريح شده است كه مفصل‌ترين آنها اين آيه است :\r\nوَإِذْ قَالَ رَبُّكَ لِلْمَلَائِكَة إِنِّي جَاعِلٌ فِي الأَرْضِ خَلِيفَة قَالُواْ أَتَجْعَلُ فِيهَا مَن يفْسِدُ فِيهَا وَيسْفِكُ الدِّمَاء وَنَحْنُ نُسَبِّحُ بِحَمْدِكَ وَنُقَدِّسُ لَكَ قَالَ إِنِّي أَعْلَمُ مَا لَا تَعْلَمُونَ * وَعَلَّمَ آدَمَ الأَسْمَاء كُلَّهَا ثُمَّ عَرَضَهُمْ عَلَى الْمَلَائِكَة فَقَالَ أَنبِئُونِي بِأَسْمَاء هَؤُلاء إِن كُنتُمْ صَادِقِينَ * قَالُواْ سُبْحَانَكَ لَا عِلْمَ لَنَا إِلَّا مَا عَلَّمْتَنَا إِنَّكَ أَنتَ الْعَلِيمُ الْحَكِيمُ * قَالَ يا آدَمُ أَنبِئْهُم بِأَسْمَآئِهِمْ فَلَمَّا أَنبَأَهُمْ بِأَسْمَآئِهِمْ قَالَ أَلَمْ أَقُل لَّكُمْ إِنِّي أَعْلَمُ غَيبَ السَّمَاوَاتِ وَالأَرْضِ وَأَعْلَمُ مَا تُبْدُونَ وَمَا كُنتُمْ تَكْتُمُونَ « 1 » ؛ و آن زمان كه پروردگارت به فرشتگان فرمود به درستى كه من در زمين جانشينى را قرار خواهم داد ، آنان گفتند : آيا در آن ، كسى را قرار مىدهى كه فساد در آن كند و خون بريزد ؟ و ما به ستايش تو تسبيح گوييم و براى تو تقديس نماييم . ( خدا ) فرمود : همانا من مىدانم آنچه را كه نمىدانيد و همه اسماء را به آدم آموخت ، آنگاه آنها را بر فرشتگان عرضه نمود ، پس فرمود : مرا به اسماء اينان آگاه نماييد اگر راستگو هستيد . گفتند : تو پاك و منّزه هستى ، هيچ دانشى براى ما نيست مگر آنچه تو ما را آموخته‌اى ، به درستى كه تو بسيار دانا و حكيم هستى . گفت : اى آدم آنان را از نام‌هاى اينها آگاه كن چون آگاهشان كرد ، گفت : آيا به شما نگفتم كه من غيب آسمانها\r\n\r\n\r\n","description":"","footnote":"\r\n( 1 ) . سوره بقره ، آيه 30 - 33 .\r\n","page_name":" 126 ","page_number":126},
  {"content":"\r\n\r\nو زمين را مىدانم ؟ ! و نيز ميدانم آنچه را شما آشكار ميكنيد و آنچه را پنهان ميداشتيد .\r\nخداوند در اينجا از همان ابتدا شروع كرده است كه اراده فرمود انسان را خلق كند . اول با فرشتگان مشورت مىكند و آنها جواب مساعدى نمىدهند و مىگويند انسان خونريز است و فساد مىكند . خدا مىفرمايد من چيزى مىدانم كه شما به آن آگاه نيستيد . پس آدم را خلق فرمود و اسماء را به او تعليم كرد و سپس از فرشتگان پرسيد اينها چيست ؟ گفتند : ما آنچه را كه شما نفرموده‌ايد نمىدانيم . به آدم گفت بگويد و آدم آنها را براى فرشتگان بيان كرد . آنگاه خدا فرمود آيا به شما نگفتم كه من به همه چيز آگاهى دارم ؟ هم ظاهر شما و هم باطن شما را مىدانم . الفاظى را كه مىدانيد مىدانم و نياتى را كه داريد مىدانم .\r\nپيرامون آيات فوق سؤالات متعددى مطرح است كه تا كنون هيچ كس پاسخ آنها را به درستى نفهميده است . از جمله اين كه چرا خداوند با فرشتگان مشورت كرد ؟ چرا فرشته‌ها مخالفت كردند ؟ مقصود از اسمائى كه خداوند به آدم ياد داد و بعد از فرشتگان پرسيد و آنها نتوانستند جواب دهند ، چيست ؟ اين كه خداوند به آدم فرمود اسماء را به فرشتگان بگو و او گفت ، چه چيزى را ثابت مىكند ؟\r\nبعد در آى ديگر خداوند به فرشتگان امر فرمود كه به آدم سجده كنيد و همه - جز شيطان - سجده كردند . به شيطان فرمود چرا سجده\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنكردى ؟ گفت : خَلَقْتَنِي مِن نَّارٍ وَخَلَقْتَهُ مِن طِينٍ « 1 » ؛ من از آدم افضلم ، زيرا مرا از آتش خلق كرده‌اى و او را از گِل !\r\nدر اينجا اين سؤال مطرح مىشود كه چرا خداوند به ملائكه دستور داد تا براى آدم سجده كنند ؟ آيا اينها آدم را قبلهگاه قرار دادند ؟\r\nوقتى خداوند آدم و حوّا را در بهشت جاى داد به آنها فرمود :\r\nوَقُلْنَا يا آدَمُ اسْكُنْ أَنتَ وَزَوْجُكَ الْجَنَّة وَكُلَا مِنْهَا رَغَداً حَيثُ شِئْتُمَا وَلَا تَقْرَبَا هَذِهِ الشَّجَرَة فَتَكُونَا مِنَ الْظَّالِمِينَ « 2 » ؛ گفتيم اى آدم ! تو و همسرت در بهشت جاى گزين ، پس از آن هرچه مىخواهيد بخوريد و نزديك اين درخت نشويد كه از ستمكاران خواهيد شد .\r\nشيطان آمد و گفت كه اگر شما از اين درخت بخوريد يا خدا مىشويد يا دائمى مىشويد . آدم و حوّا هم خوردند و ناگهان متوجه شدند كه عريان هستند كه از برگ درخت انجير خود را پوشاندند .\r\nبالأخره اينها مسائلى است كه پيرامون اين آيات مطرح است « 3 » و اگر شما به تفاسيرى كه تا كنون نوشته شده مراجعه كنيد ، پاسخى براى اين سؤالات و شبهات نمىيابيد كه مسأله را حل كند .\r\nمن مدتى روى اين مسأله كار كردم و تمام آيات قرآن را كه راجع به نفس بود مطالعه كردم . اگر در سور اسراء دقت كنيد مشاهده مىكنيد قبل از آيه‌اى كه در آن خداوند به ملائكه دستور سجده براى آدم مىدهد ، آيه‌اى است كه مرحوم آقاى طباطبايى در الميزان آن را\r\n\r\n\r\n","description":"","footnote":"\r\n( 1 ) . سوره اعراف ، آيه 25 .\r\n( 2 ) . سوره بقره ، آيه 35 .\r\n( 3 ) . در صفحات بعدى ، بحث پيرامون خلقت آدم به طور مفصل در جلد يك بيان شد .\r\n","page_name":" 128 ","page_number":128},
  {"content":"\r\n\r\nسخت‌ترين آيه مىداند : وَمَا جَعَلْنَا الرُّؤيا الَّتِي أَرَينَاكَ إِلَّا فِتْنَة لِّلنَّاسِ وَالشَّجَرَة الْمَلْعُونَة فِي القُرْآنِ وَنُخَوِّفُهُمْ فَمَا يزِيدُهُمْ إِلَّا طُغْيانًا كَبِيرًا « 1 » ؛ و قرار نداديم رؤيايى را كه به تو نشان داديم مگر آزمايشى براى مردم ؛ و درختى را كه در قرآن لعن شده است ؛ و آنان را مىهراسانيم ، پس اضافه نمىشود آنان را مگر طغيانى بزرگ .\r\nدر اين آيه اين سؤال مطرح مىشود كه مقصود از « رؤيا » چه بوده است ؟ و « شجره ملعونه » چه شجره‌اى است ؟ به نظر من از اين آيه استفاده مىشود كه آيات سور بقره از طريق وحى منامى بر پيامبر ( ص ) نازل شده است .\r\nوحى داراى شش تعريف و شش قسم است ؛ از جمله : من وراء حجاب ، توسط جبرئيل ، به وسيل خواب ، از راه ايجاد صدا و . . . .\r\nوحى منامى آن است كه پيامبر مطلب را در خواب ببيند ، همان‌گونه كه حضرت ابراهيم ( ع ) در خواب ديد و به او وحى شد كه اسماعيل ( ع ) را ذبح كند . او به حضرت اسماعيل ( ع ) فرمود : أَرَى فِي الْمَنَامِ أَنِّي أَذْبَحُكَ و او نيز در جواب گفت : يا أَبَتِ افْعَلْ مَا تُؤْمَرُ سَتَجِدُنِي إِن شَاء اللَّهُ مِنَ الصَّابِرِينَ « 2 » . با اين كه انجام قربانى را در خواب ديده بود ، اما اسماعيل امر به ذبح را فهميد .\r\nنمونه ديگر اين است كه پيامبر اكرم ( ص ) در خواب مشاهده\r\n\r\n\r\n","description":"","footnote":"\r\n( 1 ) . سوره اسراء ، آيه 60 .\r\n( 2 ) . سوره صافات ، آيه 102 .\r\n","page_name":" 129 ","page_number":129},
  {"content":"\r\n\r\nكرد كه مسلمانان وارد مكه مىشوند و آنجا را فتح مىكنند . تأييد اين خواب در آيه 27 سوره فتح آمده است . در عين حال آن رؤيا در آن سال اتفاق نيفتاد بلكه در سال بعد به وقوع پيوست . « 1 »\r\nدر مورد رؤيايى كه در سور اسراء آمده ، مفسرين شيعه « 2 » آن را به بنىاميه تفسير كرده‌اند و گفته‌اند : پيامبر اكرم ( ص ) در خواب مشاهده كرد كه ميمون‌ها بر بالاى منبر او مىروند . از جبرئيل پرسيدند كه اين چه خوابى بود ؟ و او گفت : پس از تو بنىاميه ادعاى خلافت مىكنند و بيش از هزار ماه خلافت به دست آنان مىافتد .\r\nاما به نظر مىرسد آيهء شريف 35 سوره بقره وَلَا تَقْرَبَا هَذِهِ الشَّجَرَة فَتَكُونَا مِنَ الْظَّالِمِينَ آيه‌اى سمبليك نيست و همان شجر ملعونه‌اى است كه در آيهء شريف 60 سور اسراء فرموده است .\r\n\r\nتأكيد قرآن كريم بر خانواده\r\nاگر در آيات قرآن كريم دقت كنيم متوجه مىشويم كه قرآن نسبت به موضوع خانواده اهميت فراوانى قائل شده است . حتى فكر مىكنم اگر سور نساء ، سور خانواده نامگذارى مىشد ، مناسبت بيشترى داشت ، چرا كه معلوم نيست نامگذارى همه سوره‌هاى قرآن در زمان پيامبر اكرم ( ص ) صورت گرفته باشد . برخى از سوره‌ها مثل سور فاتحه در دوران پيامبر ( ص ) نامگذارى شده است ، اما دربار برخى ديگر\r\n\r\n\r\n","description":"","footnote":"\r\n( 1 ) . لقد صدق الله رسوله الرؤيا بالحق لتدخلن المسجدالحرام ان شاء الله آمنين . ( سورهء فتح ، آيه 27 ) .\r\n( 2 ) . شيخ طوسى ، التبيان ، ج 6 ، ص 494 ؛ على بن جمعه ، تفسير نور الثقلين ، ج 5 ، ص 393 ؛ قمى ، تفسير قمى ، ج 2 ، 210 و 380 ؛ عياشى ، تفسير عياشى ، ج 2 ، ص 297 و 298 .\r\n","page_name":" 130 ","page_number":130},
  {"content":"\r\n\r\nدليل و مدركى قوى نيافته ايم و نمىتوانيم بگوييم كه سوره‌هايى همچون نساء و مائده ، در زمان پيامبر ( ص ) نامگذارى شده باشند . هر كدام از اين سوره‌ها را به مناسبتى نامگذارى كرده‌اند و چه بسا صحابه اين كار را كرده باشند . مثلًا چون آيات اول سور نساء دربار زن بوده و بعد هم بحث ارث بردن زن و مرد از يكديگر مطرح شده ، شايد به همين مناسبت نام آن را سور نساء گذاشته باشند ، در حالى كه اگر با عنوان سور « أسره » يعنى خانواده نامگذارى مىشد شايد بهتر بود ، چرا كه خداوند در اين سوره دربار اسره و عشيره سخن فرموده است .\r\nدر هر صورت با مطالع قرآن كريم در مىيابيم كه آيات شريف آن دربار اساس و پاى تشكيل خانواده به موردى توجه داده است كه ما معمولًا از آن به عنوان اساس خانواده توجه نداريم . معمولًا اساس خانواده و ازدواج را ارضاى غريز جنسى و رفع نياز طبيعى قرار مىدهند ؛ اما قرآن كريم اساس ازدواج را تعقل و تفكر قرار داده است . اگر كسى با منطق قرآن آشنا باشد و با اين منطق به بررسى اين مسأله بپردازد بهتر مىتواند سرّ ازدواج و تشكيل خانواده را دريابد .\r\nمناسب‌ترين آيه در مورد خانواده در ابتداى سور نساء ذكر شده است كه مىفرمايد :\r\nآيه يك\r\nيا أَيهَا النَّاسُ اتَّقُواْ رَبَّكُمُ الَّذِي خَلَقَكُم مِّن نَّفْسٍ وَاحِدَة وَخَلَقَ مِنْهَا زَوْجَهَا وَبَثَّ مِنْهُمَا رِجَالًا كَثِيرًا وَنِسَاء وَاتَّقُواْ اللّهَ الَّذِي تَسَاءلُونَ بِهِ وَالأَرْحَامَ إِنَّ اللّهَ كَانَ عَلَيكُمْ رَقِيبًا ؛ اى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمردم ! پاس داريد حريم پروردگارتان را كه هم شما را از يك نفس آفريد و از آن زوجش را آفريد و از آن دو ، مردان و زنان فراوانى منتشر ساخت و از خدايى بپرهيزيد كه هنگامى كه چيزى را از يكديگر مىخواهيد نام او را مىبريد و از خويشاوندان خود پرهيز كنيد . زيرا خداوند مراقب شماست .\r\nاولين نكته در اين آيه اين است كه ( يا ايها النّاس ) فرمود ؛ و ( يا ايها المسلمون ) يا ( يا ايها المؤمنون ) و يا ( يا ايها العرب ) نفرمود ، زيرا كه مخاطبش هم انسان‌هاست و دست خاصى را شامل نمىشود .\r\nنكت ديگر اين كه گرچه مىخواهد دربار پيدايش زن و مرد سخن بگويد ، امّا ابتدا نسبت به تقوا و پاس داشتن حريم خداوند تأكيد مىفرمايد . در نحوه بيان و توصيه به تقوا نيز اين نكت ظريف نهفته است كه تعبير نمىكند كه اتقوا الله بلكه مىفرمايد : ( اتّقوا ربّكم ) ، يعنى بنده‌اى را ترسيم مىكند كه در مقابل پروردگار و مولايش قرار گرفته است كه مخلوق اوست و در برابرش حقير است .\r\nبنابراين ابتدا از تقوا صحبت مىكند و دعوت به پرهيزكارى مىنمايد و اصلًا از خانواده سخن به ميان نمىآورد . ولى در ادامه به عنوان يكى از نعمت‌هاى پروردگار و اين كه انسان چرا بايد تقواى الهى داشته باشد ، مىفرمايد : چون بالاترين نعمت را به شما داده است و آن آفرينش شماست . الَّذِي خَلَقَكُم مِّن نَّفْسٍ وَاحِدَة ؛ خداوندى كه هم شما را از يك نفس و از يك نفر آفريد . به اجماع هم مفسّرين شيعه و سنّى ، مراد از نفس واحده ، حضرت آدم ( ع ) است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nالبته غيرمسلمانان از نظر علمى در اين مسأله بحث دارند و برخى مىگويند اولين چيزى كه در روى زمين خلق شده موجود تك سلولى بوده است . البته به اين سؤال پاسخ نمىدهند كه آن موجود زند تك سلولى از چه چيزى به وجود آمده است . آنها ادعا مىكنند اين موجود تك سلولى به تدريج تبديل به دو سلول و بيشتر شده و تكثير يافته و بعدها به موجودات دريايى ، هوايى و زمينى تبديل شده‌اند و انسان نيز به اين شكل به وجود آمده است .\r\nقرآن با صراحت با اين فرضيه مخالف است و مىفرمايد : الّذى خلقكم من نفس واحده ، هم انسان‌ها از يك نفس آفريده شده‌اند ، نه از يك موجود تك سلولى كه در هر منطقه‌اى به موجودى تبديل شده باشد .\r\n\r\nمعناى خلقت حوا از آدم\r\nدر دو آيه از قرآن كريم با صراحت بر اين نكته تأكيد شده است كه انسان‌ها همگى از نفس واحده‌اى آفريده شده‌اند . يكى در آيه اول سور نساء كه مىفرمايد : الَّذِي خَلَقَكُم مِّن نَّفْسٍ وَاحِدَة و ديگرى درآيهء 189 سور اعراف كه مىفرمايد : هُوَ الَّذِي خَلَقَكُم مِّن نَّفْسٍ وَاحِدَة وَجَعَلَ مِنْهَا زَوْجَهَا لِيسْكُنَ إِلَيهَا .\r\nممكن است كسى سؤال كند كه در اين دو آيه چرا فرموده است كه شما را از يك موجود خلق كرده ايم ، در حالى كه انسان‌ها از دو موجود [ آدم و حوّا 
  ] خلق شده‌اند ؟ جواب اين است كه حوّا هم از آدم خلق شده است : ( و خلق منها زوجها ؛ جفت او را نيز از او آفريديم ) .\r\nاز زمان پيامبر اكرم ( ص ) تاكنون اين سؤال در ميان مسلمانان\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمطرح بوده كه مقصود آيه چيست كه مىفرمايد خداوند جفت آدم را از او خلق كرد ؟ برخى مىگويند يعنى او را همانند آدم خلق كرد و همانگونه كه آدم را انسان آفريد حوّا را هم انسان آفريد . در مقابل ، يكى از تفاسير گفته است بدترين معنا اين است كه بگوييم زوج آدم را از انسان خلق كرد ! و نگوييم كه حوّا نيز انسان بوده است !\r\nبه هر حال مسأله چگونگى خلقت حوّا از آدم از صدر اسلام ميان مسلمانان مطرح بوده است . در برخى روايات آمده است كه مقصود آيه اين است كه از آن خميره‌اى كه آدم با آن خلق شد مقدارى اضافه آمد و از آن اضافه حوّا آفريده شد . « 1 »\r\nدر برخى روايات از طريق اهل سنت و شيعه آمده است كه حوّا از دند آدم خلق شد . « 2 » من تفاسير را مطالعه كردم كه آيا كسى اين قول را اختيار كرده يا نه ، ديدم هم مفسّرين آن را مطرح كرده‌اند . امّا به عنوان يك احتمال نه به عنوان قطع و يقين . البته من اصل روايات را\r\n\r\n\r\n","description":"","footnote":"\r\n( 1 ) . مجلسى ، بحارالانوار ، ج 11 ، ص 116 ؛ صدوق ، امالى ، ص 259 ؛ من لا يحضره الفقيه ، ج 3 ، ص 379 ؛ عن عمرو بن ابى مقدام ، عن ابيه قال : سألت ابا جعفر : من اى شىء خلق الله حوّا ؟ فقال : اى شىء يقول هذا الخلق ؟ قلت : يقولون : ان الله خلقها من ضلع من أضلاع آدم فقال : كذبوا ، كان يعجزه أن يخلقها من غير ضلعه ؟ فقلت : جعلت فداك يابن رسول الله من أى شىء خلقها ؟ فقال : أخبرنى أبى ، عن آبائه قال : قال رسول الله : إن الله تبارك و تعالى قبض قبض من طين فخلطها بيمينه - و كلتا يديه يمين - فخلق منها آدم و فضلت فضل من الطين فخلق منها حواء .\r\n( 2 ) . مجلسى ، بحار الانوار ، ج 11 ، ص 99 ، 100 ؛ حنبل ، مسند احمد بن حنبل ، ج 5 ، ص 8 ؛ بخارى ، صحيح بخارى ، ج 4 ، ص 103 ؛ مسلم ، صحيح مسلم ، ج 4 ، ص 178 ؛ شيخ طوسى ، التبيان ، ج 3 ، ص 99 و 100 ؛ ان حواء خلقت من ضلع من اضلاع آدم .\r\n","page_name":" 134 ","page_number":134},
  {"content":"\r\n\r\nبررسى نكرده‌ام كه آيا سند آنها صحيح است يا نه ، اما مرحوم آقاى طباطبايى مىفرمايد كه اين روايات با لحن قرآن مخالف است . « 1 »\r\nموضوع چگونگى خلقت حوّا و به طور كلى زنان در پنج آيه از آيات قرآن كريم ذكر شده است :\r\n1 ) آيه 1 سوره نساء : الَّذِي خَلَقَكُم مِّن نَّفْسٍ وَاحِدَة وَخَلَقَ مِنْهَا زَوْجَهَا ؛\r\n2 ) آيه 189 سوره اعراف : هو الّذي خلقكم من نفس واحده و جعل منهازوجها ؛\r\nخداوند در برخى آيات به جاى « خلق » فرموده « جعل » ، از اين رو بايد بررسى شود كه آيا معناى اين دو يكى است يا دو مفهوم متفاوت را بيان مىكنند ؟\r\n3 ) آيه 72 سوره نحل : جَعَلَ لَكُم مِّنْ أَنفُسِكُمْ أَزْوَاجًا ؛\r\n4 ) آيه 11 سوره شورى : جَعَلَ لَكُم مِّنْ أَنفُسِكُمْ أَزْوَاجًا ؛\r\n5 ) آيه 21 سوره روم : وَمِنْ آياتِهِ أَنْ خَلَقَ لَكُم مِّنْ أَنفُسِكُمْ أَزْوَاجًا لِّتَسْكُنُوا إِلَيهَا .\r\nالبته از اين پنج آيه ، سه آيه اخير اختصاص به حوّا ندارد و خطاب آن به همه ما مىباشد .\r\nخلاصه اين كه چگونگى خلقت حوّا از آدم ، همواره محل بحث بوده و نظرات متفاوتى ارائه گرديده است .\r\nاز آيات فوق نمىتوان فهميد كه حوّا از دنده آدم خلق شده است و به تعبير آقاى طباطبايى اين نظريه با لحن قرآن سازگار و\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 136 .\r\n","page_name":" 135 ","page_number":135},
  {"content":"\r\n\r\nموافق نيست . حالا امروزه مسأله شبيه‌سازى مطرح شده است كه از يك مرد يا يك زن به تنهايى ، ميتواند يك نسل به وجود آورند ، آيا اين آيات هم در صدد بيان شبيه‌سازى بوده است ؟ خيلى مشكل است كه اين قول را اختيار كنيم و هيچ دليل و مدركى در تأييد آن نداريم . البته در حال حاضر در شبيه‌سازى از مرد ، مرد درست مىشود و از زن ، زن . اما ممكن است در آينده بهگونه‌اى پيشرفت كند كه از مرد بتوانند جنس مخالفش را درست كنند و از زن نيز همين‌طور . در هر صورت اين مسأله براى خداوند محال نيست . چنانچه خلقت حوّا از آدم را از قبيل شبيه سازى بدانيم ، اين آيه يكى از معجزات قرآن كريم به شمار خواهد آمد . ما در قرآن آياتى داريم كه قرن‌ها بعد دانشمندان از نظر علمى و تجربى به آن رسيده‌اند ؛ نظير آيه شريفه هَلْ أَتَى عَلَى الْإِنسَانِ حِينٌ مِّنَ الدَّهْرِ لَمْ يكُن شَيئًا مَّذْكُورًا « 1 » ، كه به نظر من مربوط به انسان‌هاى اوليه است ، هر چند مفسرين تا كنون چنين قولى را اختيار نكرده‌اند . از ظاهر و قالب آيه استفاده مىشود اين آيه مربوط به انسان‌هاى اوليه و ما قبل تاريخ است ، چنان كه از حديث امام باقر ( ع ) نيز چنين مطلبى مستفاد است . حضرت امام باقر ( ع ) در تفسير اين آيه فرموده‌اند : ( كان شيئاً و لم يكن مذكوراً ) ؛ يعنى انسان بود ، شيئى بود ، منتها قابل ذكر نبود .\r\nنكته ديگرى كه در زمينه آيات مربوط به خلقت زن قابل توجه است ، توجه به معناى « مِن » در اين آيات است .\r\n\r\n\r\n","description":"","footnote":"\r\n( 1 ) . سوره انسان ، آيه 1 .\r\n","page_name":" 136 ","page_number":136},
  {"content":"\r\n\r\nاين كه مىفرمايد : « خلق منها » يا « جعل منها » يا « من أنفسكم » به چه معناست و لفظ « مِن » چه بار معنايى در بر دارد ؟ آيا به اين معناست كه زن از بدن يا گِل مرد آفريده شده است ؟ در حديث شريف پيامبر اكرم ( ص ) كه فرموده‌اند : « حسين منّى و أنا من حسين » « 1 » برخى مىگويند به خاطر اين بوده كه حضرت ابا عبد الله ( ع ) هنگامى كه كودك بودند ، پيامبر ( ص ) انگشتشان را در دهان ايشان مىگذاشتند و امام حسين ( ع ) كه مىمكيدند از آن شير جارى مىشد و لذا فرموده‌اند كه حسين از من است ! غافل از اين كه اگر اين حرف را قبول كنيم « أنا من حسين » را چگونه توجيه خواهيم كرد ؟ !\r\nبه نظر مىرسد « مِن » در اين آيات و اين روايت به معناى يگانگى و وحدت است . در فارسى هم اگر گفته شود شما از من هستيد به اين معنا نيست كه من وقتى آفريده شدم شما از بدن من بوده‌ايد . « مِن » وحدت و يگانگى را مىرساند . اين كه خداوند مىفرمايد خدا زن‌هاى شما را از شما خلق كرد يا از شما قرار داد ، بيانگر وحدت نوعى يا وحدت محبت و مودت يا وحدت زندگى است و لازم نيست كه حوّا جزء بدن آدم باشد ، يا زنان جزئى از بدن مردان باشند . در گذشته اين معنا كه يك زن از يك مرد آفريده شود يا يك مرد از يك زن آفريده شود مورد انكار قرار مىگرفت ، لذا وقتى حضرت عيسى ( ع ) از حضرت مريم عليها سلام آفريده شد ، موجب تعجب بنىاسرائيل شد و مريم عليها سلام را\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 43 ، ص 296 .\r\n","page_name":" 137 ","page_number":137},
  {"content":"\r\n\r\nمتهم به عمل نامشروع كردند . آنها مسلّم گرفته بودند كه از يك زن بىشوهر امكان ندارد كه كودكى به دنيا آيد ، به همين جهت گفتند : مَا كَانَ أَبُوكِ امْرَأَ سَوْءٍ وَمَا كَانَتْ أُمُّكِ بَغِيا « 1 » ؛ اى مريم ! پدرت مرد بدى نبود و مادرت زنا كار نبود . خداوند درآيه 59 سوره آل عمران مىفرمايد : إِنَّ مَثَلَ عِيسَى عِندَ اللّهِ كَمَثَلِ آدَمَ خَلَقَهُ مِن تُرَابٍ .\r\n\r\nرابطه تقوا و خلقت انسان\r\nممكن است در اينجا سؤالى مطرح شود كه چه ارتباطى ميان ( اتّقوا ربّكم ) و ( نفسٍ واحده ) وجود دارد ؟ چرا در آيه دعوت به پرهيزكارى شده و در توصيف خدايى كه بايد از او پروا كردآفرينش انسان‌ها از نفس واحده بيان شده است\r\nبه نظر مىرسد خداوند در اين آيه خواسته است عاطفه مردان را برانگيزد كه شما و همسرانتان از يك نفس آفريده شده و هم نوع هستيد و از يك جا نشأت گرفته‌ايد ؛ پس چرا در حق آنان ستم روا مىداريد ؟\r\nهمان‌گونه كه قبلًا بيان كرديم آيات سوره نساء در ارتباط با خانواده و احكام و حقوق مربوط به آن است ، لذا خداوند از همان ابتدا به اين نكته اساسى اشاره مىفرمايد كه زن و مرد به عنوان دو ركن اساسى خانواده ، از يك جا ناشى شده‌اند و از يك نفس آفريده شده‌اند ، پس مرد حق ندارد به زن ظلم كند و حقوقش را ناديده بگيرد .\r\nاز مجموع مباحث گذشته به دست مىآيد كه مفسران شيعه و سنى در تفسير اين قسمت از آيه شريفه كه مىفرمايد : الَّذِي خَلَقَكُم مِّن نَّفْسٍ\r\n\r\n\r\n","description":"","footnote":"\r\n( 1 ) . سوره مريم ، آيه 28\r\n","page_name":" 138 ","page_number":138},
  {"content":"\r\n\r\nوَاحِدَة وَخَلَقَ مِنْهَا زَوْجَهَا چند نظر بهطور اجمال بيان كردهاند :\r\nنظريه مشهورى كه بسيارى از مفسرين عامه و خاصه معتقدند كه خَلَقَ مِنْهَا زَوْجَهَا يعنى حوّا از بدن آدم - مثلًا ضلع او - خلق شده است « 1 » ؛ نظريه ديگر اين كه حوا از خميره و طينت آدم [ كه اضافه بود 
  ] خلق شده است ؛ عقيده سوم اين است كه حوّا نيز از جنس آدم بوده و انسان است « 2 » ، يعنى از جنس حيوانات ديگر نبوده است . ابن عاشور اين ديدگاه را رد مىكند . « 3 »\r\nديدگاه ديگرى كه ما احتمال داديم اين بود كه ممكن است حوّا به سبك شبيهسازى كه امروزه مرسوم شده آفريده شده باشد ، به اين معنا كه از سلول بدن آدم يا يكى از اعضاى بدن او شبيهسازى شده باشد . البته گفتيم كه در اين شبيهسازى كه امروزه مرسوم است هيچ گاه نمىتوان از مرد ، زن را به وجود آورد ؛ اما اصل مطلب محال نمىباشد و قدرت خداوند ممكن است بر آن تعلّق گرفته باشد . اگر اين معنا را قبول كنيم مشكل ارتباط فرزندان آدم و چگونگى ازدواج آنها با يگديگر نيز حل مىشود ، چون ممكن است همين شبيهسازى در مورد برخى از فرزندان حضرت آدم ( ع ) نيز فرض شود .\r\nنكته ديگرى كه قبلًا نيز به آن اشاره شد ، اين است كه در برخى از آيات به جاى « خلق » ، « جعل » ذكر شده است . مثلًا در سوره اعراف مىفرمايد : هُوَ الَّذِي خَلَقَكُم مِّن نَّفْسٍ وَاحِدَة وَخَلَقَ مِنْهَا زَوْجَهَا . در\r\n\r\n\r\n","description":"","footnote":"\r\n( 1 ) . ر . ك : فخر رازى ، التفسير الكبير ، ج 9 ، ص 161 .\r\n( 2 ) . ر . ك : طباطبايى ، محمدحسين ، الميزان ، ج 4 ، ص 136 .\r\n( 3 ) . ابن عاشور ، التحرير و التنوير ، ج 4 ، ص 216 .\r\n","page_name":" 139 ","page_number":139},
  {"content":"\r\n\r\nتفاسير « جعل » را به معناى « خلق » گرفته‌اند و گفته‌اند « جعل منها زوجها » يعنى از آن نفس [ آدم 
  ] جفتش را آفريد . در حالى كه اين معنا صحيح بهنظر نمىرسد ، زيرا « خلق » يعنى آفريد ، ولى « جعل » يعنى قرار داد . از سوى ديگر تعبير به « جعل » فقط درباره حضرت آدم و حوّا ذكر نشده است ، بلكه در برخى آيات در مورد ما نيز آمده است . خداوند در آيه‌اى فرموده است : خَلَقَ لَكُم مِّنْ أَنفُسِكُمْ أَزْوَاجًا « 1 » ؛ از شما جفت‌هايتان را آفريد . و در آيات 11 سوره شورى و 72 سوره نحل فرموده : جَعَلَ لَكُم مِّنْ أَنفُسِكُمْ أَزْوَاجًا ؛ براى شما از خودتان جفت‌هايى را قرار داد .\r\nاين آيات را چگونه معنا مىكنيد ؟ معانى اول و دوم كه مفسرين گفته‌اند با اين تعبيرات هماهنگ نيست . ظاهراً همان معنايى كه ابن عاشور رد كرده است در اينجا مناسب به نظر مىرسد . در حقيقت آيات بيانگر اين واقعيت هستند كه زنان نيز از جنس مردان و همنوع آنان مىباشند ؛ بنابراين مردان حق ستم و تعدّى به حقوق آنان را ندارند و نمىتوانند براى خود برترى جنسى قائل شوند .\r\nدر ادامه آيه مورد بحث مىخوانيم :\r\nوَبَثَّ مِنْهُمَا رِجَالًا كَثِيرًا وَنِسَاء وَاتَّقُواْ اللّهَ الَّذِي تَسَاءلُونَ بِهِ وَالأَرْحَامَ ؛ از آدم و حوّا مردان و زنان بسيارى را بر روى زمين منتشر كرد . يعنى نسل همه انسان‌ها به آدم و حوّا مىرسد .\r\n\r\n\r\n","description":"","footnote":"\r\n( 1 ) . سوره روم ، آيه 21 .\r\n","page_name":" 140 ","page_number":140},
  {"content":"\r\n\r\nدر ادامه براى دومين بار در اين آيه دعوت به تقوا مىفرمايد : وَاتَّقُواْ اللّهَ الَّذِي تَسَاءلُونَ بِهِ وَالأَرْحَامَ . در اين قسمت از آيه مفسرين بيشتر سخن گفته‌اند و در معناى « الّذى تساءلون به » گفته‌اند : خدايى كه شما به او تسائل مىكنيد ؛ يعنى مىگوييد شما را به خدا فلان كار را انجام دهيد يا شما را به خدا آن كار را انجام ندهيد .\r\nاما در قرائت « و الأرحام » اختلاف شده است . « 1 » مشهور قرّاء آن را به نصب خوانده‌اند ؛ ولى يكى از آنان به جرّ خوانده است . « 2 » قرائت به جرّ با واكنش ديگران مواجه شده و حتى به مبرّد نسبت مىدهند كه اگر در نماز جماعتى شركت كنم كه امام جماعت در آن سوره نساء را بخواند و « الأرحام » را مجرور قرائت كند ، همان جا نماز را قطع مىكنم و كفشم را بر مىدارم و مىروم ! .\r\nاگر الأرحام مجرور باشد از جهت معنا مناسب‌تر است ، ولى در اينجا حرف جرّ ذكر نشده ، يعنى « بالأرحام » گفته نشده است و بعضى گفته‌اند اين غلط است ، چون ضمير ، صدر الصّله مىخواهد كه در اينجا وجود ندارد .\r\nاگر « الأرحام » را مجرور بخوانيم معناى آيه اين مىشود كه تقواى خدا را داشته باشيد كه هم به او قسم مىدهيد و هم به ارحامتان قسم مىدهيد . اين با قرائت ابى حمزه هماهنگ است ، اما اگر « الارحام » را منصوب بخوانيم ، آيه اين‌گونه معنا مىشود : از خدايى كه\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 3 ، ص 4 .\r\n( 2 ) . قرائت حمزه كوفى ، ر . ك : طباطبايى ، الميزان ، ج 4 ، ص 137 .\r\n","page_name":" 141 ","page_number":141},
  {"content":"\r\n\r\nبه او قسم مىدهيد و از ارحام بترسيد . البته اين معنا يك مقدار بعيد به ذهن مىرسد ، مگر اين كه - چنان كه ابن عاشور گفته « 1 » - اين‌گونه معنا كنيم كه در زمينه قطع صله رحم پروا كنيد و مراقب باشيد ؛ « اتقوا من قطع صل الرّحم » . در حقيقت در اينجا كلمه « عذاب الله » يا « غضب الله » در تقدير گرفته شده است و در اصل « اتّقوا من عذاب الله » يا « اتّقوا من غضب الله » بوده است .\r\n\r\nبُعد هدايتى آيه ؛ اصلاح خانواده\r\nمسأله‌اى كه در اينجا بايد مورد توجه قرار گيرد اين است كه همه مىدانيم قرآن كتاب هدايت و تربيت است و در آيات متعدد آن به اين مسأله اشاره و نسبت به آن تأكيد شده است . قرآن كتاب علمى يا تاريخى نيست ؛ گرچه مطالب علمى و تاريخى هم در آن آمده است . چنان كه كتاب داستان و رمّان هم نيست ، هر چند داستان‌هايى هم در آن بيان شده است .\r\nبنابراين وقتى قرآن كتاب هدايت و تربيت است ، آيات آن نيز اين ويژگى را دارا مىباشد و بايد توجه كنيم كه هر آيه آن از چه جنبه‌اى قصد دارد ما را هدايت و تربيت نمايد . من در تفاسير شيعه و سنى ، جز يك تفسير ، هيچ تفسيرى را نديدم كه ريشه هدايت آيات را نيز بيان كرده باشد . فقط در تفسيرى كه از شيخ محمد عبده به دست من رسيد و تنها يك جزء قرآن را تفسير كرده بود ملاحظه كردم كه علاوه بر نكات لغوى و اختلاف قرائات و معانى ، فصلى را تحت عنوان « الجه الهدايه » اختصاص داده بود .\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 4 ، ص 217 .\r\n","page_name":" 142 ","page_number":142},
  {"content":"\r\n\r\nحالا در آيات مورد بحث ، بايد ديد كه جهت هدايت آن چيست . اين كه ما بدانيم حوّا از آدم خلق شده است چه تأثيرى در تربيت و هدايت ما دارد ؟ اساساً اين كه در آيات و روايات اين همه بر روى اين مسأله كه ما بدانيم از كجا ريشه گرفتهايم و از چه كسى آفريده شدهايم ، تأكيد شده است به خاطر چه چيزى بوده و چه اهميتى داشته است ؟ قرآن در سوره حجرات آيه 13 مىفرمايد : يا أَيهَا النَّاسُ إِنَّا خَلَقْنَاكُم مِّن ذَكَرٍ وَأُنثَى وَجَعَلْنَاكُمْ شُعُوبًا وَقَبَائِلَ لِتَعَارَفُوا إِنَّ أَكْرَمَكُمْ عِندَ اللَّهِ أَتْقَاكُمْ . در روايت نيز آمده است كه : ( ان اباكم واحد ، كلّكم لآدم و آدم من تراب ) . « 1 » جنبه هدايتى اين تأكيدات در كجا نهفته است ؟\r\nبا كمى دقت روشن خواهد شد كه اكثر اختلافات ، عداوت‌ها و خشونت‌هاى بشر - در سطح بين‌المللى ، منطقه‌اى و يا قبيله‌اى - از برترىجويى نژادى يا قبيله‌اى نشأت مىگيرد . در يك زمان نژاد ارباب‌ها را برتر از نژاد برده‌ها مىدانستند و اصلًا برده را آدم محسوب نمىكردند ، در زمانى ديگر زن را انسان به شمار نمىآوردند و مقدمه وجود انسان مىدانستند ، زمانى ديگر برترى نژادى و تبعيض نژادى مطرح بوده است و . . . . اين فكر از نظر اسلام مردود است و به شدت با آن مقابله مىكند .\r\nقرآن كريم نه تنها بر اين نكته تأكيد مىورزد كه حوّا همچون آدم انسان است ، بلكه سرنوشت او را هم مانند آدم مىداند و مىفرمايد :\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 76 ، ص 350 و ج 77 ، ص 54 .\r\n","page_name":" 143 ","page_number":143},
  {"content":"\r\n\r\nوَقُلْنَا يا آدَمُ اسْكُنْ أَنتَ وَزَوْجُكَ الْجَنَّة وَكُلَا مِنْهَا رَغَداً حَيثُ شِئْتُمَا . « 1 »\r\nدر نوع و مراحل زندگى ، زوجه را با زوج متحد مىشمارد . همه انسان‌ها را از يك نسل به شمار مىآورد و ميان سياه و سفيد ، زن و مرد ، نژاد ايرانى و اروپايى ، هيچ تفاوتى قائل نيست مگر به تقوا و پرهيزكارى .\r\nبنابراين جنبه هدايتى اين دسته آيات و آيه مورد بحث اين است كه مرد بداند كه بشرى است همسان و همرديف همسرش و از نظر انسانيت هيچ امتيازى بر يكديگر ندارند . اگر او خواسته‌هايى دارد همسرش نيز خواسته‌هايى دارد ، اگر او تمايلات نفسانى دارد زنش نيز داراى اين تمايلات است ، اگر مرد در خلقت داراى امتيازاتى است زن نيز از اين نظر از امتيازاتى برخوردار است و هيچ كدام اشرف از ديگرى نمىباشند . اگر واقعاً اين مسأله در عمق افكار انسان راه يابد و بداند شخصى كه در مقابل اوست انسانى است همانند او ، ديگر نسبت به او خشونت و اعمال قهر نمىكند و طبعاً محبت و مودّت ميان آنان ايجاد مىگردد . اين كه برخى به خود حق مىدهند كه بر همسر خود حكومت كنند و به زن حق نمىدهند كه صاحب اختيار باشد ، يا اگر مجتهدى نظر دهد كه اطاعت زن از مرد منحصر در مواردى است كه حقوق مرد رعايت شود متعجب مىشوند ، بهخاطر اين است كه مؤدب به آداب قرآن نشده‌اند و در سايه تعاليم قرآن زندگى نمىكنند .\r\nجمله وَبَثَّ مِنْهُمَا رِجَالًا كَثِيرًا وَنِسَاء در حقيقت اشاره به اين\r\n\r\n\r\n","description":"","footnote":"\r\n( 1 ) . سوره بقره ، آيه 35 .\r\n","page_name":" 144 ","page_number":144},
  {"content":"\r\n\r\nنكته است كه اولاد و حفده‌اى كه زن و مرد دارند ، در آن مشتركند و از آنِ هر دوى آنان است . البته من نمىخواهم وارد بحث فقهى و حق الحضانه شوم . ممكن است گاهى براى نظم اجتماعى قوانين خاصى وضع شود ، اين مسأله برترى يكى از زن و مرد را نميرساند ؛ چنان كه آيه 34 سوره نساء الرِّجَالُ قَوَّامُونَ عَلَى النِّسَاء ؛ مردان بر زنان كارگزاران و سرپرستانند ) نيز هيچگاه به برترى مردان بر زنان در انسانيت اشاره ندارد .\r\nبنابراين موضوع اين آيه شريفه « اصلاح خانواده » است . البته مرحوم آقاى طباطبائى تعبير به « اصلاح جامعه » كرده‌اند . ايشان مىفرمايند با توجه به آيات بعد ، اين آيه تمهيد و مقدمه‌اى براى اصلاح جامعه بهشمار مىآيد « 1 » و در اين ارتباط توضيحاتى هم مىدهند كه قابل مطالعه است . ولى ما به « اصلاح خانواده » تعبير مىكنيم ؛ چرا كه بحث ما اساساً بحث « خانواده در قرآن » است و با توجه به آيات ديگرى كه از سوره‌هاى اعراف ، نحل ، روم و شورا مورد بحث قرار داديم ، بحث به اصلاح خانواده مرتبط مىشود گر چه خانواده نيز جزئى از جامعه است .\r\nهمان‌گونه كه عرض كردم اين آيه اجمالًا به اين مسأله مىپردازد كه زن را - كه همسر شماست - انسان بدانيد و حقوقى مانند ساير انسان‌ها براى او قائل شويد . هيچكس مجاز نيست با زن رفتارى داشته باشد كه حقوق وى را ناديده بگيرد . همگان بايد توجه داشته باشند كه زن و مرد\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 136 .\r\n","page_name":" 145 ","page_number":145},
  {"content":"\r\n\r\nاز يك ريشه‌اند و حقوق آنها در يك رديف است ؛ و اختلافات در برخى از احكام - مانند اختلاف در تقسيم ارث ، ديه ، شهادت و يا ساير امور اجتماعى - موجب اختلاف در انسانيت نمىگردد . بنابراين همان گونه كه حرمت مرد واجب ، حرمت زن نيز واجب است . زن نيز همانند مرد مالك اموال و داراييهاى خود مىباشد و مانند مرد در امور اجتماعى حق رأى دارد و مىتواند انتخاب كند و انتخاب شود . مثلًا اگر در اسلام گفته شده است كه حجاب موى سر و تستّر آن از نامحرم بر زن واجب است « 1 » و بر مرد واجب نيست ، به اين معنا نيست كه زن و مرد در انسانيت متفاوتند ، يا در حقوق با همديگر فرق دارند . اگر شارع مقدس كارهايى را كه با حجاب زن منافات داشته باشد در ملأ عام بر او حرام فرموده ، بدين معنا نيست كه حقوق زن را ناديده گرفته باشد ؛ بلكه براى حفظ نظم جامعه بوده است . در مقابل هم ممكن است محدوديت‌هايى را براى مرد در نظر بگيرد و زن را در آن امور آزاد بگذارد . به عنوان مثال در فقه ، در باب شهادات ، اگر موضوع شهادت مربوط به اسرار زن باشد ، مرد نمىتواند شهادت دهد و شهادت او معتبر نيست .\r\n\r\n\r\n","description":"","footnote":"\r\n( 1 ) . مانند آيه 31 سوره نور وَقُل لِّلْمُؤْمِنَاتِ يغْضُضْنَ مِنْ أَبْصَارِهِنَّ وَيحْفَظْنَ فُرُوجَهُنَّ وَلَا يبْدِينَ زِينَتَهُنَّ إِلَّا مَا ظَهَرَ مِنْهَا وَلْيضْرِبْنَ بِخُمُرِهِنَّ عَلَى جُيوبِهِنَّ وَلَا يبْدِينَ زِينَتَهُنَّ . . . و زنان مومن را بگو كه ديدگان خويش را فرو دارند و شرمگاه‌هاى خود را نگاه دارند و آرايش و زيور خود را آشكار نسازند مگر آنچه پيداست . و مقنعه‌هايشان را بر گريبانهاشان بياندازند و زيور و آرايش خود را آشكار نكنند . و در سوره الاحزاب ، آيه 59 مىفرمايد : يا أَيهَا النَّبِى قُل لِّأَزْوَاجِكَ وَبَنَاتِكَ وَنِسَاء الْمُؤْمِنِينَ يدْنِينَ عَلَيهِنَّ مِن جَلَابِيبِهِنَّ ؛ اى پيامبر به زنان و دختران خويش و زنان مومنان بگو چادرهاى خود را بر خويشتن فرو پوشند .\r\n","page_name":" 146 ","page_number":146},
  {"content":"\r\n\r\n\r\nاهداف تشكيل خانواده\r\nاين آيه در صدد بيان اين است كه زن در خانواده و در جامعه انسانى ، همانند مرد از حقوقى انسانى برخوردار است . البته آيات ديگر ساير ويژگىهاى يك خانواده صحيح و سالم را بيان مىفرمايد .\r\n1 - مثلًا در آيه 21 سوره روم مىفرمايد : أَنْ خَلَقَ لَكُم مِّنْ أَنفُسِكُمْ أَزْوَاجًا لِّتَسْكُنُوا إِلَيهَا و « 1 » . . . . يكى از اهداف تشكيل خانواده از نگاه قرآن آن است كه انسان به آرامش دست يابد . خانواده‌اى مورد احترام اسلام است كه اولًا زن در آن خانواده داراى حقوق انسانى باشد و آن حقوق مراعات شود و ثانياً مرد در كنار زن و در محيط خانواده آرامش خود را بازيابد و خانواده محيطى امن باشد و زن در آن صرفاً وسيله‌اى براى هوسرانى مرد نباشد .\r\n2 - همچنين از آيه 189 اعراف فهميده مىشود كه يكى از اهداف تشكيل خانواده حفظ نسل و به وجود آمدن فرزندان صالح است :\r\nفَلَمَّا أَثْقَلَت دَّعَوَا اللّهَ رَبَّهُمَا لَئِنْ آتَيتَنَا صَالِحاً لَّنَكُونَنَّ مِنَ الشَّاكِرِينَ ؛ ما براى شما ازدواج را قرار داديم تا صاحب فرزندان صالح باشيد . آدم ( ع ) و حوّا نيز دعا كردند و از خدا خواستند كه اولاد صالح به آنان عطا فرمايد .\r\n3 - از ديگر اهداف ازدواج ، نظم در زندگى اقتصادى است . انسان مجرد و عَزَب كمتر احساس مسئوليت مىكند ، اما اگر تشكيل خانواده داد ، رفتار و رفت و آمدش منظم و نسبت به زندگى داراى احساس\r\n\r\n\r\n","description":"","footnote":"\r\n( 1 ) . براى شما از جنس خودتان همسرانى بيافريد تا بديشان آرام گيريد .\r\n","page_name":" 147 ","page_number":147},
  {"content":"\r\n\r\nمسئوليت مىشود . شايد سرّ اين كه خداوند ضمن توصيه به ازدواج مىفرمايد : وَرَزَقَكُم مِّنَ الطَّيبَاتِ « 1 » ، و يا إِن يكُونُوا فُقَرَاء يغْنِهِمُ اللَّهُ مِن فَضْلِهِ « 2 » ، همين باشد ، يعنى فردى كه تشكيل خانواده مىدهد و مسئوليت خانواده را پذيرا مىشود ، در واقع احساس مسئوليت كرده و به دنبال كسب روزى مىرود . البته ما منكر اين مسأله نيستيم كه خداوند به كسى كه ازدواج كرده و مسئوليت زندگى را پذيرفته ، توفيق و بركت عطا فرمايد و نمىخواهيم همه چيز را مادى معنا كنيم ، اما ازدواج اين اثر طبيعى را هم به دنبال خود دارد .\r\nدر روايت آمده است كه شخصى نزد پيامبر ( ص ) از فقر شكايت كرد . حضرت به وى توصيه ازدواج فرمود . « 3 » ممكن است اين روايت براى ما عجيب باشد و تصور كنيم شخصى كه خانه و وضعيت اقتصادى مطلوبى ندارد اگر ازدواج كند ، وضع او بدتر مىشود نه بهتر ! اما اين روايت در واقع مىخواهد بفرمايد كه انسان مجرد احساس مسؤليت كمترى دارد ؛ ولى وقتى ازدواج كرد معمولًا تلاش بيشترى از خود نشان مىدهد و بالطبع وضعيت مطلوب‌ترى پيدا مىكند .\r\n4 - در آيه‌اى ديگر تعبير شده است : هُنَّ لِبَاسٌ لَّكُمْ وَأَنتُمْ لِبَاسٌ لَّهُنَّ « 4 » . همان‌گونه كه لباس ، انسان را از گرما و سرما حفظ مىكند ، عيوب او را مىپوشاند و به او شخصيت مىدهد ، مرد و زن بايد نسبت به يكديگر\r\n\r\n\r\n","description":"","footnote":"\r\n( 1 ) . سوره نحل ، آيه 72 .\r\n( 2 ) . سوره نور ، آيه 32 .\r\n( 3 ) . حر عاملى ، وسائل الشيعه ، ج 14 ، ص 25 .\r\n( 4 ) . سوره بقره ، آيه 187 .\r\n","page_name":" 148 ","page_number":148},
  {"content":"\r\n\r\nاين‌گونه باشند . تعبيرى كه در اين آيه به كار رفته تعبير كم نظيرى است كه نشان دهنده وظايف و نقش زن و مرد در زندگى مىباشد .\r\n\r\nمقصود از نفس واحده چيست ؟\r\nچنان كه قبلًا اشاره كردم در آيات 189 و 190 سوره اعراف آمده است :\r\nهُوَ الَّذِي خَلَقَكُم مِّن نَّفْسٍ وَاحِدَة وَجَعَلَ مِنْهَا زَوْجَهَا لِيسْكُنَ إِلَيهَا فَلَمَّا تَغَشَّاهَا حَمَلَتْ حَمْلًا خَفِيفًا فَمَرَّتْ بِهِ فَلَمَّا أَثْقَلَت دَّعَوَا اللّهَ رَبَّهُمَا لَئِنْ آتَيتَنَا صَالِحاً لَّنَكُونَنَّ مِنَ الشَّاكِرِينَ ( 189 ) فَلَمَّا آتَاهُمَا صَالِحاً جَعَلَا لَهُ شُرَكَاء فِيمَا آتَاهُمَا فَتَعَالَى اللّهُ عَمَّا يشْرِكُونَ ( 190 ) ؛ اوست كسى كه شما را از يك نفس آفريد و از او جفتش را قرار داد تا در كنار او آرامش گيرد . سپس زمانى كه با جفتش در آميخت ( جفتش ) بارى سبك ( و همراه با نطفه ) را برداشت پس زمانى بگذشت ؛ پس زمانى كه بارش سنگين شد هر دو خداى خود پروردگارشان را خواندند كه هر آينه اگر ( فرزندى ) صالح ( و سالم ) به ما عطا كنى حتماً از شكرگزاران خواهيم بود . پس هنگامى كه به آنان ( فرزند ) صالحى را عطا فرمود آن دو براى او در آنچه عطا كرده بود شريكانى قرار دادند ؛ پس خداوند از آنچه شرك مىورزند والاتر است .\r\nلازم است به دو نكته درباره اين آيه اشاره شود :\r\n1 . از اين آيه و آيات ديگر استفاده مىشود كه همه موجودات از دو جنس نر و ماده خلق شده‌اند و انسان نيز داراى جنس نر و ماده است . اين مسأله سبب شده است كه اين سؤال مطرح شود كه در اين صورت انسان خنثى كه مرد و زن بودنش معلوم نيست - يعنى خنثاى مشكل - در كدام دسته و از كدام جنس بهشمار مىآيد ؟ در واقع اين سؤال از قديم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمطرح بوده كه آيا طبيعت ثالثه در انسان وجود دارد يا خير ؟\r\nاين بحث در ابواب متعددى از فقه - نكاح ، نظر ، ارث و . . . - داراى كاربرد است . ظاهراً دانش بشرى هم هنوز نتوانسته است به اين سؤال پاسخ دهد و در اين كه خنثاى مشكل را در كدام گروه قرار دهد ، در مانده است و فقه نيز نتوانسته است اين مسأله را حل كند . گرچه در مورد حيوانات دو رگه احكامى را وضع كرده ، اما صورت مسأله همچنان مبهم باقى مانده است . گويا اين مسأله از اسرار خداوند است و نتوان براى آن پاسخى يافت .\r\n2 . نكته ديگر در زمينه « نفس واحده » در آيه شريفه است . همه مفسران مقصود از نفس واحده در اين آيه و آيات مشابه ديگر را ، حضرت آدم ( ع ) مىدانند . اما سؤالى در اينجا اذهان را به خود مشغول مىكند . در دو آيه سوره اعراف پس از اين كه مىفرمايد خداوند همه شما را از نفس واحده يعنى آدم ( ع ) آفريد و جفتش را نيز از او قرار داد تا در كنار او آرامش گيرد ، ادامه مىدهد هنگامى كه با او نزديكى كرد و زن حامله شد و حمل خفيف يعنى با نطفه برداشت و روزگارى گذشت و شكم زن سنگين گشت ، آن دو از خداوند خواستند كه اگر به ما فرزند صالحى عطا كنى - يعنى فرزندى كه از نظر جسمى سالم باشد - ما حتماً از شكرگزاران خواهيم بود ، اما وقتى خداوند فرزند صالح و سالمى به آنها داد آن دو براى خدا شريك قائل شدند .\r\nسؤال اين است كه اگر مراد از نفس واحده حضرت آدم ( ع ) است چگونه با اين كه از پيامبران بوده ، براى خدا شريك آورده و مورد نكوهش آيه قرار گرفته است ؟ آيا اين دو قسمت از آيات از\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nى\r\nكديگر جدا هستند و ارتباطى با يكديگر ندارند ؟ يا اين كه مقصود از قسمت اول ، حضرت آدم ( ع ) نيست ؟ پس در اين صورت مقصود از نفس واحده چه كسى است ؟\r\nدر اين زمينه توجه به دو نكته حائز اهميت است :\r\nالف . براى تفسير قرآن كريم ، دانستن چندين علم ضرورى است ، زيرا هرچه انسان با اين علوم آشنايى بيشترى داشته باشد به همان نسبت تفسير بهترى از قرآن خواهد داشت . بايد ابتدا به زبان عربى و لغت عربى كاملًا آشنا شد ، زيرا در قرآن گاهى الفاظى استعمال مىشود كه در يك قوم عرب معمول ولى در قوم ديگر معمول نبوده است . مثلًا مىگويند اين كلمه در بين بصريون معمول است و آن كلمه در بين كوفيون بيشتر استعمال مىشود . گاهى خود اهل مكه هم برخى از الفاظ قرآن را از رسول اكرم ( ص ) سؤال مىكردند . « 1 »\r\nعلاوه بر اين در برخى از روايات وارد شده است كه قرآن داراى بطون و ظهورى است . « 2 » تا هفت يا هفتاد بطن براى قرآن ذكر شده است ؛ گذشته از اين كه مقصود از « بطن » در اين روايات هم معلوم نيست . ما روايات متعددى از ائمه ( ع ) داريم كه از آنان سؤال شده است شما علوم و معارف خود را از كجا اخذ مىكنيد ؟ كه فرموده‌اند ما اين مطالب را از قرآن مىفهميم . « 3 » قرآنِ پيامبر و ائمه عليهم السلام\r\n\r\n\r\n","description":"","footnote":"\r\n( 1 ) 1 . يسْأَلُونَكَ عَنِ الأهِلَّة . . . سوره بقره ، آيه 189 .\r\n( 2 ) . ما من القرآن آيه الا و لها ظهر و بطن ؛ كلينى ، الكافى ، ج 2 ، ص 599 .\r\n( 3 ) . ر . ك : التميمى مغربى ، دعائم الاسلام ، ج 1 ، ص 93 ؛ همان ، ج 3 ، ص 30 ؛ صدوق ، من لا يحضره الفقيه ، ج 2 ، ص 81 و 131 ؛ همان ، ج 4 ، ص 142 و 181 .\r\n","page_name":" 151 ","page_number":151},
  {"content":"\r\n\r\nكه با قرآن ما تفاوتى نداشته است ، اما چگونه آنان مطالبى را از قرآن مىفهميدند كه ما توان درك آن را نداريم ؟\r\nبنابراين نكته اول اين است كه فهم ما از قرآن متفاوت است و هيچ كس جز پيامبر اكرم ( ص ) و اهل بيت عليهم السلام توانايى فهم همه آيات قرآن به طور كامل را ندارد .\r\nب . نكته ديگرى كه بايد به آن توجه شود اين است كه اسلوب و شيوه سخن گفتن در هر رشته و فنى مختلف است . گاهى زبان ، زبان شعر است ؛ گاهى زبان نثر است ؛ گاه زبان ادبى است ؛ گاه عرفانى است ؛ گاه علمى است و . . . . يك مطلب در يك زبان ممكن است دروغ به شمار آيد اما در زبان ديگر هيچ كس آن را دروغ نمىداند . مثلًا در ديوان شعر پروين اعتصامى آمده است : نخودى گفت لوبيايى را ، من چرا گردم اين چنين . نخود و لوبيا كه سخن نمىگويند ولى كسى اين مطالب را در كتاب شعر دروغ نمىپندارد و شاعر آن را دروغگو نمىخواند ، در حالى كه اگر همين مطلب در زبانى ديگر بيان شود گوينده آن را دروغگو مىدانند .\r\nحال بايد ديد زبان قرآن چه زبانى است ؟ آيا زبان شعر است يا زبان فقه و يا فلسفه است يا اين كه زبان خاص خود را دارد ؟ واقعيت اين است كه قرآن زبان ويژه خود را داراست و كسى مىتواند به خوبى قرآن را تفسير كند كه با زبان قرآن به خوبى آشنا باشد . به همين دليل است كه مىبينيم تفسيرى كه يك فقيه از قرآن ارائه مىدهد با تفسيرى كه يك فيلسوف يا اديب و يا عارف از آن ارائه مىكند متفاوت است . « 1 »\r\n\r\n\r\n","description":"","footnote":"\r\n( 1 ) . درباره زبان قرآن پيش‌تر بحث شد .\r\n","page_name":" 152 ","page_number":152},
  {"content":"\r\n\r\nاكنون با در نظر گرفتن اين دو نكته به دو آيه شريفه باز مىگرديم . ممكن است گفته شود مقصود از « شرك » در « جعل له شركاء » شرك در عبادت نيست ، بلكه شرك در محبت است ، يعنى قبل از اين كه فرزند آنان به دنيا آيد محبت آدم و حوّا اختصاص به خداوند داشت ، اما وقتى بچه آمد محبتشان تقسيم شد ، ولى اين توجيه با آيه فَتَعَالَى اللّهُ عَمَّا يشْرِكُونَ و آيات پس از آن همخوانى ندارد ، زيرا در آيات پس از آن مىخوانيم :\r\nأَيشْرِكُونَ مَا لَا يخْلُقُ شَيئاً وَهُمْ يخْلَقُونَ * وَلَا يسْتَطِيعُونَ لَهُمْ نَصْرًا وَلَا أَنفُسَهُمْ ينصُرُونَ * وَإِن تَدْعُوهُمْ إِلَى الْهُدَى لَا يتَّبِعُوكُمْ سَوَاء عَلَيكُمْ أَدَعَوْتُمُوهُمْ أَمْ أَنتُمْ صَامِتُونَ « 1 » ؛ آيا موجوداتى را با او شريك مىگردانند كه چيزى را نمىآفرينند و خودشان مخلوقند ؟ و نمىتوانند آنان را يارى كنند و نه خويشتن را يارى دهند و اگر آنها را به راه هدايت فرا خوانيد ، از شما پيروى نمىكنند . چه آنها را بخوانيد يا خاموش باشيد ، براى شما يكسان است .\r\nعلاوه بر اين كه ضمير « يشركون » جمع است و با تثنيه يعنى آدم و حوّا ، نمىسازد .\r\nبرخى از مفسرين گفته‌اند كه در اين دو آيه « استخدام » صورت گرفته است . « 2 »\r\n\r\n\r\n","description":"","footnote":"\r\n( 1 ) . سوره اعراف ، آيه 191 - 193 .\r\n( 2 ) . استخدام در علم معانى و بيان و بديع به اين معناست كه يك يا چند لفظ بيان شود كه از آنها شخص خاصى اراده شود و پس از آن يك يا چند ضمير آورده شود كه معنايى غير از معناى مرجع آن داشته باشد . يعنى مطابق قاعده كه معناى ضمير و مرجع آن يكسان است نباشد ، بلكه از ضمير يك معنا و از مرجع آن معنايى ديگر اراده شود .\r\n","page_name":" 153 ","page_number":153},
  {"content":"\r\n\r\nبر اين اساس در اين دو آيه شريفه ، مرجع « نفس واحده » است كه مقصود از او زوج يا حضرت آدم ( ع ) است . در « تغشّاها » دو ضمير داريم . يك ضمير « هو » كه در « تغشّى » مستتر است و ديگرى ضمير « ها » . ضمير مستتر « هو » كه به نفس واحده بر مىگردد ، اما معنايش حضرت آدم ( ع ) نيست ، بلكه « كل مذكر » يعنى فرد فرد مذكر است و ضمير « ها » به حوّا باز مىگردد اما مقصود از آن حوا نيست بلكه « كل مؤنث » يعنى فرد فرد مؤنث است .\r\nاگر اين احتمال را بپذيريم و به نوعى استخدام در آيه ملتزم شويم ، تعارض ميان صدر و ذيل اين دو آيه از ميان مىرود ، اما بايد اثبات شود و ما نمىتوانيم به طور قطع اين معنا را به قرآن نسبت دهيم . تفاوت تفسير ما با تفسير معصومين ( ع ) اين است كه ما هرگاه در معناى آيه‌اى مىمانيم به اين‌گونه احتمالات رو مىآوريم ، ولى آن بزرگواران چون زبان قرآن را مىدانند معناى آيات را به طور قطع و كامل بيان مىكنند .\r\n\r\nاعطاى اموال يتيمان به آنان\r\nآيه دو\r\nوَآتُواْ الْيتَامَى أَمْوَالَهُمْ وَلَا تَتَبَدَّلُواْ الْخَبِيثَ بِالطَّيبِ وَلَا تَأْكُلُواْ أَمْوَالَهُمْ إِلَى أَمْوَالِكُمْ إِنَّهُ كَانَ حُوبًا كَبِيرًا ؛ و دارايى يتيمان را به آنان دهيد ؛ و نا پاك را جايگزين پاك نكنيد ؛ و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدارايى ايشان [ يتيمان 
  ] را به دارايى خود [ مخلوط نكرده 
  ] مخوريد ، كه به درستى اين كار گناهى بزرگ است .\r\n« يتامى » جمع « يتيم » يا « يتيمه » است . اگر جمع « يتيم » باشد جمع الجمع است و اگر جمع « يتيمه » باشد جمع است . آيه شريفه در مقابله با عادت جاهلى اعراب مىفرمايد : وَآتُواْ الْيتَامَى أَمْوَالَهُمْ ؛ اموال و داراييهاى يتيمان را به خودشان واگذاريد . آنان را به بهانه سرپرستى به خانه خود نياوريد تا از اين راه دارايى آنها را تصاحب كنيد .\r\nهمان گونه كه مىدانيد زندگى عرب جاهلى همراه با جنگ و غارت بود ، نتيجه طبيعى اين جنگ‌ها كشته شدن بسيارى از آنها و طبعاً بيوه ماندن زن‌هاى بسيار و فرزندان يتيم فراوان بود . معمولًا رؤسا وافرادى كه قوى بودند در ظاهر و تحت عنوان عملى انسانى اين يتيمان را به خانه خود مىبردند تا از آنها نگهدارى كنند و گاهى با آنان ازدواج ميكردند ، اما در حقيقت چشم طمع به اموال آنان داشتند و بدين وسيله اموال آنان را تصاحب و به اموال خود منضّم ميكردند .\r\nمفسرين عبارت : وَلَا تَتَبَدَّلُواْ الْخَبِيثَ بِالطَّيبِ را دو گونه تفسير كرده‌اند . همانگونه كه مىدانيد تبدّل به معناى عوض كردن است . مرحوم بلاغى در آلاء الرّحمن « 1 » مىنويسد ، مقصود آيه اين است كه حرام را با حلال عوض نكنيد . مثلًا مال يتيم ارز است و او مىخواهد آن را تبديل به ريال كند و به او ريال بدهد و خودش ارز را نگه\r\n\r\n\r\n","description":"","footnote":"\r\n( 1 ) . بلاغى ، آلاء الرحمن فى تفسير القرآن ، ج 2 ، ص 6 .\r\n","page_name":" 155 ","page_number":155},
  {"content":"\r\n\r\nدارد ، چون قيمتش بالا مىرود ؛ اما ريال كه ارزشش كاهش مىيابد را به يتيم مىدهد .\r\nمرحوم بلاغى مىگويد خبيث يعنى حرام و طيب يعنى حلال ، خبيث را نگيريد و در مقابل طيب را ندهيد يعنى حرام را نگيريد و حلال را ندهيد . ايشان مىگويد « باء » وارد مىشود به آنچه مىدهند چنان كه لَا تَتَبَدَّلُواْ الْكُفْرَ بِالإِيمَانِ « كفر » بدون باء و « ايمان » همراه با باء ذكر شده و به اين معناست كه ايمان را ندهيد و در مقابل كفر را نگيريد .\r\nعلاوه بر تفسير آلاءالرحمن ، التبيان « 1 » و مجمع البيان نيز ، همين گونه معنا كرده‌اند . روايتى از حضرت امام باقر ( ع ) نقل شده است كه آن حضرت نيز همين گونه معنا كرده‌اند . « 2 »\r\nاما مرحوم آقاى طباطبائى بر عكس معنا كرده است . ايشان مىگويند مقصود از « خبيث » مال ردئ و پست ، و مقصود از « طيب » مال جيد و خوب است . بنابراين وَلَا تَتَبَدَّلُواْ الْخَبِيثَ بِالطَّيبِ يعنى ردئ را ندهيد و جيد را بر نداريد . ايشان مىفرمايند آيه در مقام نهى از عادت اعراب جاهلى است كه اموال خوب يتيم را برمىداشتند و اموال بد خود را براى او مىگذاشتند و به اين معناست كه ( لاتجعلوا الخبيث بدلًا بالطّيب ) . « 3 »\r\nوَلَا تَتَبَدَّلُواْ الْخَبِيثَ بِالطَّيبِ آن گونه كه در تفاسير گفته شده است گاهى اين افراد اموال پاكيزه و سالم يتيمان را براى خودشان بر\r\n\r\n\r\n","description":"","footnote":"\r\n( 1 ) . شيخ طوسى ، التبيان ، ج 3 ، ص 102 .\r\n( 2 ) . قال ابن عباس : لاتبدلوا الحرام من اموالهم بالحلال من اموالكم لأجل الجوده و الزياده فيه و هو مروى عن ابى جعفر و أبى عبدالله .\r\n( 3 ) . طباطبايى ، الميزان ، ج 4 ، ص 151 .\r\n","page_name":" 156 ","page_number":156},
  {"content":"\r\n\r\nمىداشتند و مال معيوب و ارزان خودشان را به آنها مىدادند . مثلًا خانه سالم او را برمىداشتند و خانه مخروبه خود را به او مىدادند يا شتر سالم او را بر مىداشتند و شتر معيوب خود را به او مىدادند . قرآن مىفرمايد اين كار را نكنيد و اموال معيوب خود را جايگزين اموال سالم آنها نكنيد و اموال سالم آنها را تصاحب نكنيد . خبيث اموال خود را با طيب اموال يتيمى عوض نكنيد .\r\nهمچنين بلاغى عبارت وَلَا تَأْكُلُواْ أَمْوَالَهُمْ إِلَى أَمْوَالِكُمْ را به معناى لاتأخذوا گرفته است . « 1 » بدين معنى كه مال آنها را نگيريد و غصب نكنيد و به سوى مال خودتان جذب نكنيد . در اصطلاح امروز آن را بالا نكشيد . اين معنا - بر خلاف معنايى كه برخى از تفاسير كرده و « إلى » را به معناى « مع » گرفته‌اند - معناى خوبى است .\r\nوَلَا تَأْكُلُواْ أَمْوَالَهُمْ إِلَى أَمْوَالِكُمْ : اموال آنان را با اموال خود مخلوط نكنيد . از اين راه اموال آنان را نخوريد .\r\nإِنَّهُ كَانَ حُوبًا كَبِيرًا : « حوب » به معناى اثم و گناه است . قرآن مىفرمايد اين عمل شما گناه بزرگى است .\r\n\r\nتعدد زوجات\r\nآيه سه\r\nوَإِنْ خِفْتُمْ أَلَّا تُقْسِطُواْ فِي الْيتَامَى فَانكِحُواْ مَا طَابَ لَكُم مِّنَ النِّسَاء مَثْنَى وَثُلَاثَ وَرُبَاعَ فَإِنْ خِفْتُمْ أَلَّا تَعْدِلُواْ فَوَاحِدَة أَوْ مَا\r\n\r\n\r\n","description":"","footnote":"\r\n( 1 ) 2 . بلاغى ، آلاء الرحمن فى تفسير القرآن ، ج 2 ، ص 6 .\r\n","page_name":" 157 ","page_number":157},
  {"content":"\r\n\r\nمَلَكَتْ أَيمَانُكُمْ ذَلِكَ أَدْنَى أَلَّا تَعُولُواْ ؛ و اگر ترسيديد كه درباره يتيمان به قسط رفتار نكنيد [ با آنان ازدواج نكنيد 
  ] سپس آنچه براى شما از زنان خوش آمد ، به نكاح در آوريد ؛ دو تا ، سه تا ، چهار تا ؛ پس اگر ترسيديد كه عادلانه رفتار نكنيد ، پس يك زن يا آنچه مالك آنيد بسنده كنيد . اين نزديكتر است به آنكه ستم نكنيد .\r\nوَإِنْ خِفْتُمْ أَلَّا تُقْسِطُواْ فِي الْيتَامَى برخى قسط و عدل را تقريباً مرادف دانسته‌اند ، اما ابن عاشور مىگويد : ميان اين دو واژه تفاوت وجود دارد . « 1 » از نگاه او قسط ، پا روى حق نگذاشتن ، حق را زنده كردن و حق گفتن است ، هر چند در مقابل او كسى نباشد و معارض نداشته باشد ، اما عدل در جايى است كه يك مطلب بين دو يا چند نفر باشد و يكى از آنها در مقابل ديگرى حق بگويد .\r\nدر اين آيه بايد توجه داشت كه « فانكحوا » جزاى « و إن خفتم » نيست . جزاى « و إن خفتم » محذوف و در تقدير است و در واقع اين طور بوده كه اگر ترسيديد كه با آنها به عدالت رفتار نكنيد با آنان ازدواج نكنيد . و فَانكِحُواْ مَا طَابَ لَكُم مِّنَ النِّسَاء ؛ سد مسدّ جزا و جانشين آن واقع شده است . در حقيقت وقتى گفته مىشود كه در صورت ترس از عدم رفتار عادلانه با آنها ازدواج نكنيد ، گويا سؤال مىشود پس چه كنيم ؟ آيا بدون زن باشيم ؟ در پاسخ به اين سؤال مقدر گفته مىشود : فَانكِحُواْ مَا طَابَ لَكُم مِّنَ النِّسَاء ؛ پس با زن‌هاى\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 4 ، 223 .\r\n","page_name":" 158 ","page_number":158},
  {"content":"\r\n\r\nديگر هر كس را كه مىخواهيد ازدواج كنيد . مَثْنَى وَثُلَاثَ وَرُبَاعَ دو تا و سه تا و چهار تا .\r\nفَإِنْ خِفْتُمْ أَلَّا تَعْدِلُواْ فَوَاحِدَة و اگر از اين كه با زنان خود نيز رفتار عادلانه داشته باشيد ، بيم داريد و مىترسيد عدالت را رعايت نكنيد ، پس يك زن بيشترنگيريد .\r\nذَلِكَ أَدْنَى أَلَّا تَعُولُواْ اگر شما مىترسيد كه از حق به باطل گرايش پيدا كنيد ، آنچه بيان كرديم نزديك‌تر و بهترين راه است براى عمل كردن و به آن عمل كنيد .\r\nدر اينجا ممكن است سه اشكال پيرامون اين آيه شريفه مطرح شود :\r\n1 ) برخى از افرادى كه قائل به تحريف قرآن هستند ، يكى از موارد تحريف را همين آيه شريفه دانسته و مىگويند اين جزا با آن شرط همخوانى ندارد و معنا ندارد كه گفته شود اگر دربارهء يتيمان خوف عدم عدالت داريد ، پس از زن‌هاى ديگر بگيريد . پس معلوم مىشود عبارتى از آيه شريفه در اينجا حذف شده است .\r\nولى همان‌گونه كه عرض كرديم عبارت فَانكِحُواْ مَا طَابَ لَكُم مِّنَ النِّسَاء جزاى وَإِنْ خِفْتُمْ أَلَّا تُقْسِطُواْ فِي الْيتَامَى نيست و جزاى آن مقدر است نه اين كه در آيه ذكر شده ولى تحريف و حذف شده باشد . آيه نظم و ترتيب خود را همچنان داراست و از نظر فصاحت و بلاغت مشكلى ندارد .\r\n2 ) اشكال ديگر در معناى مثنى و ثلاث و رباع است . كه به معناى دو تا دوتا و سه تا سه تا و چهار تا چهار تا مىباشد . بنابراين معناى آيه اين مىشود كه با يك عقد دو تا زن يا سه تا و يا چهار تا زن بگيريد ؛\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nچرا كه ماده در اينها تكرار شده است .\r\nاين اشكال زمانى صحيح است كه مخاطب آيه شريفه يك نفر باشد ، ولى مخاطب آيه همه مردم هستند و دو تا دو تا يعنى هركس دو تا ، يا هركس سه تا و يا هركس چهار تا ؛ نه اين كه يك نفر دو تا دو تا يا سه تا سه تا و يا چهار تا چهار تا بگيرد . البته در اين قسمت از آيه مفسران نظرات مختلفى ارائه داده‌اند كه مرحوم آقاى طباطبايى يازده قول را نقل كرده است ؛ ولى خود ايشان همين پاسخى را كه عرض كردم اختيار كرده‌اند . « 1 »\r\n3 ) اشكال ديگر اين است كه اسلام در قوانين خود حقوق زنان را رعايت نكرده و ميان آنان و مردان تبعيض قائل شده است ، چراكه به مردان اجازه مىدهد كه هم زمان چهار زن را اختيار كنند ، اما هر يك از زنان در يك زمان يك شوهر بيشتر نمىتواند داشته باشد . اگر مىگوييد مرد شهوت دارد ، زن هم شهوت دارد . چگونه براى مردان تعدد زوجات جايز شمرده شده اما براى زنان تعدد شوهر حرام شده است ؟\r\nدر پاسخ به اين اشكال مىگوييم :\r\nاولًا : اين كه يك زن در زمان واحد بيش از يك شوهر نمىگيرد ، چيزى نيست كه فقط در ميان مسلمانان يا عرب‌ها رايج باشد ؛ در همه جاى دنيا چنين است . در ميان مسيحيان ، يهوديان و حتى كمونيستها معمول نيست كه يك زن در يك زمان بيش از يك شوهر اختيار كند .\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 166 - 160 .\r\n","page_name":" 160 ","page_number":160},
  {"content":"\r\n\r\nثانياً : خداوند متعال در قرآن كريم براى تعدد زوجات شرط گذاشته و فرموده است اگر خوف آن را داشته باشيد كه به عدالت رفتار نكنيد ، به همان يك زن اكتفا كنيد ، يعنى در صورت عدم رعايت عدالت ، تعدد زوجات را جايز نمىشمارد . از طرف ديگر در صورتى كه مرد ميان همسران خود به عدالت رفتار نكند ، آنان مىتوانند ادعاى عسر و حرج كرده و عليه او اقامه دعوا نمايند . حال اگر زنى به اختيار خودش به عقد مردى درآيد كه داراى همسر است و مىداند عدالت را رعايت مىكند و همسر يا همسران ديگر او هم ادعاى عسر و حرج نكنند ، اين خلاف عدالت است ؟ اما اگر اين اجازه و اختيار داده نشود ، عدالت است ؟ !\r\nگذشته از اين كه خداوند تعدد زوجات را كه واجب نفرموده ، بلكه به طور مشروط جايز شمرده است .\r\nثالثاً : زن و مرد را نمىتوان در همه چيز از جمله در اين موضوع با يكديگر مقايسه كرد . همان گونه كه مىدانيد در ميان غيرمسلمانان بسيارند مردانى كه به يك زن اكتفا نكرده‌اند و با اين همه زندگى آنان متلاشى نشده است ؛ اما اگر قانون به زن اجازه تعدد شوهران را بدهد زندگى او و خانواده‌اش متلاشى مىشود . علاوه بر اين كه اختلافات زيادى - از قبيل اختلافات انساب و اولاد - پديد مىآيد و راه مطمئن و فراگيرى براى جلوگيرى از آن وجود ندارد .\r\nرابعاً : هدف از ازدواج از نگاه قرآن ، ايجاد آرامش در زندگى است : لِّتَسْكُنُوا إِلَيهَا .\r\nبنابراين تعدد زوجات و ازدواج مجدد هم بايد در راستاى اين\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nهدف باشد و نه در جهت مخالف و تضاد با آن .\r\nخامساً : امروزه در دنيا به وفور شاهد هستيم كه مردان داراى روابط نامشروع هستند و حتى گاه مقامات بلندپايه كشورها به اين خاطر به ميز محاكمه كشيده مىشوند . ( با اينكه درصد كمى از روابط آنان افشا مىشود و به دادگاه كشيده مىشود ) چگونه است اين‌گونه روابط در دنياى غرب به صورت نامنظم و غيرقانونى خوب است و فاقد اشكال ، اما اينكه در اسلام به شكل منظم و قانونى و همراه با شرايط و نيازها بيان شده بر خلاف عدالت و داراى اشكال است ؟ !\r\n\r\nمهريه زن\r\nآيه چهار\r\nوَآتُواْ النَّسَاء صَدُقَاتِهِنَّ نِحْلَة فَإِن طِبْنَ لَكُمْ عَن شَيءٍ مِّنْهُ نَفْسًا فَكُلُوهُ هَنِيئًا مَّرِيئًا ؛ و كابين‌هاى آنان را تمام و به خوشمنشى بديشان دهيد ، پس اگر خودشان از آن به خوشدلى به شما بخشيدند آن را گوارا و نوش بخوريد .\r\nاين آيه مربوط به مهريه زنان است و در آن دستور مىدهد كه مهريه همسران را پرداخت كنيد .\r\nقرطبى كه از مفسرين مهم عامه است در كتاب الاحكام القرآن مىگويد : اين آيه به عادت دوران جاهليت اشاره دارد . « 1 » سنت مهريه\r\n\r\n\r\n","description":"","footnote":"\r\n( 1 ) . قرطبى ، الجامع لأحكام القرآن ، ج 5 ، ص 23 . اين كتاب گرچه الاحكام القرآن نام دارد ، اما تفسيرى است بر همه آيات قرآن .\r\n","page_name":" 162 ","page_number":162},
  {"content":"\r\n\r\nكه از آن دوران بر جاى مانده ، به اين شكل بوده كه هنگام تشكيل خانواده ، داماد يا خانواده او مال ارزشمند منقول يا غيرمنقولى را به خانواده عروس مىدادند ؛ البته نه به خود عروس و نه به پدر و مادر او بلكه به رئيس قبيله مىدادند ؛ او هم آن را مىگرفت و جزو اموالش به شمار مىآورد و به عروس چيزى نمىداد . « 1 » اسلام در انتقاد از اين شيوه تأكيد مىكند كه مهريه از آنِ خود عروس است و بايد آن را به شخص او پرداخت كرد . الآن هم در برخى مناطق ، كم و بيش مرسوم است كه مالى را به خانواده عروس تحت عنوان شير بها مىپردازند . اسلام مىگويد آنچه واجب است و بايد بپردازيد مهريه است كه بايد به شخص عروس داده شود .\r\nاز مهريه تعبير به « صَداق » يا « صِداق » مىشود كه از نظر لغوى هر دو صحيح است ؛ چنان كه « صدُقاتهنّ » ( جمع « صدُق » ) و « صدَقاتهنّ » ( جمع صدق ) هر دو به معناى مهريه عروس است . « 2 » هر چند در فقه گفته شده است كه مهريه به جاى عوض و در مقابل اعضاى بدن عروس و بضعى است كه شوهر از او مىبرد ، « 3 » اما در آيه شريفه تعبير « نحله » شده است . « نحله » به عطاى بدون عوض و هديه گفته مىشود و در حقيقت كرامتى است از سوى شوهر ، اما كرامتى است واجب . حتى اگر مقدار آن در صيغه نكاح معين نشود ، فقها مىگويند مرد بايد مهرالمثل آن را به زن پرداخت نمايد و زن\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n( 3 ) . شيخ طوسى ، الخلاف ، ج 4 ، ص 376 .\r\n","page_name":" 163 ","page_number":163},
  {"content":"\r\n\r\nمىتواند آن را ادعا كند . زن حتى مىتواند قبل از عروسى مهريه خود را طلب كند و هرگونه استمتاع شوهر از او را منوط به پرداخت مهريه بداند . البته اگر پيش از گرفتن مهريه به نزديكى راضى شود ، ديگر پس از نزديكى شوهر نمىتواند بدون عذر شرعى ناشزه شود هر چند مىتواند هر وقت بخواهد مهريه را مطالبه كند .\r\nسؤالى كه در اينجا مطرح شده اين است كه آيا زن مىتواند مهريه خود را به كسى ببخشد ؟ در زمان جاهليت شير بها را نمىتوانست ببخشد و ممنوع بود ، اگر هم مىبخشيد او مالك نمىشد . اما در مورد مهريه پس از اسلام ، ميان فقهاى عامه ، مالك گفته عروس نمىتواند مهريه‌اش را ببخشد « 1 » و سه فرقه ديگر آنان - حنبلىها ، حنفىها و شافعىها - گفته‌اند مىتواند ببخشد . « 2 » فقهاى شيعه هم گفته‌اند مىتواند ببخشد . در اين آيه شريفه خداوند متعال مىفرمايد : فَإِن طِبْنَ لَكُمْ عَن شَيءٍ مِّنْهُ نَفْسًا فَكُلُوهُ هَنِيئًا مَّرِيئًا ؛ اگر زنان كه مالك مهريه هستند از روى نفس و با رضايت خاطر چيزى را به شما ( يا به هركس ديگر ) بخشيدند ، پس آن را بخوريد ، نوش جانتان باشد .\r\nفرق « هنيئاً » با « مريئاً » در اين است كه اگر اين دو را با هم ذكر كنند ، « هنيئاً » در مأكولات و « مريئاً » در مشروبات گفته مىشود . ولى اگر « هنيئاً » به تنهايى ذكر شود هم در مأكولات و هم در مشروبات اطلاق مىگردد .\r\n\r\n\r\n","description":"","footnote":"\r\n( 1 ) . به نقل از قرطبى ، الجامع لأحكام القرآن ، ج 5 ، ص 24 .\r\n( 2 ) . همان ؛ سور آبادى ، تفسير سور آبادى ، ج 1 ، ص 383 ؛ ميبدى ، كشف الاسرار ، ج 2 ، ص 412 ؛ فخر رازى ، تفسير الكبير ، ج 3 ، ص 494 .\r\n","page_name":" 164 ","page_number":164},
  {"content":"\r\n\r\n« لكم » در اين آيه شريفه مطلق است و شامل زوج و خانواده او و خانواده زوجه و هركس ديگر مىشود .\r\n« نفساً » هم تميز است و براى اين گفته شده كه شوهر يا خانواده او با بد رفتارى زن را مجبور به بخشش مهريه نكنند .\r\nسؤال ديگرى كه مطرح مىشود اين است كه چنانچه فردى تمكن مالى نداشته باشد ، ولى براى همسرش مهريه‌اى خيلى بالا قرار دهد ، آيا اين مهريه صحيح است ؟ برخى گفته‌اند صحيح است و برخى آن را صحيح ندانسته‌اند . آنچه بايد مورد توجه قرار گيرد اين است كه اين مهريه طلبى است كه زن از شوهر دارد و شوهر به وى مديون است ، پس بايد عرفاً به اندازه‌اى باشد كه بتواند دين او به شمار آيد . همانطور كه بايد شيئى كمارزش هم نباشد ، مثلًا مىگويند در اروپا مرسوم است يك شاخه گل را مهريه قرار مىدهند . البته اكنون برخى از مسلمانانى كه در كشورهاى اروپايى ساكن هستند مهريه را باعث كسر شأن دانسته و مىگويند مگر زن خودش را مىفروشد كه به او مهريه مىدهيد ، لذا مهريه را نمىپذيرند . اين مسأله را از ما سؤال كرده‌اند و ما گفتهايم مهريه از اركان عقد است و بايد در عقد آن را معين كنند و گرنه بايد مهر المثل بپردازند . مهريه كسر شأن زن و مرد نيست . همانگونه كه عرض كردم آيه شريفه با لحن زيبايى مىفرمايد : وَآتُواْ النَّسَاء صَدُقَاتِهِنَّ نِحْلَة ؛ به زنان مهريهشان را بپردازيد ، اما بدانيد كه مهريه « ثمن » نيست ، بلكه هديه است . مرحوم آقاى طباطبايى در الميزان\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nنوشته است مهريه نبايد به عنوان ثمن باشد « 1 » ، يعنى نبايد آن را به عنوان عوض و معوض در نظر بگيرند . كسى كه عقد را مىخواند بايد آن را به عنوان « نحله » و به عنوان كرامت و هديه از طرف خدا يا از طرف زوج معين كند .\r\n\r\nمسئوليت مالى خانواده\r\nآيه پنج\r\nوَلَا تُؤْتُواْ السُّفَهَاء أَمْوَالَكُمُ الَّتِي جَعَلَ اللّهُ لَكُمْ قِياماً وَارْزُقُوهُمْ فِيهَا وَاكْسُوهُمْ وَقُولُواْ لَهُمْ قَوْلًا مَّعْرُوفًا ؛ و اموالتان را به سفيهان ندهيد ، [ اموالى 
  ] كه خداوند آن را وسيله قيام [ و زندگى 
  ] شما قرار داده است و روزيشان را بدهيد و بپوشانيدشان و با آنان با گفتارى پسنديده سخن بگوييد .\r\nمن به تفاسير مختلف شيعه و سنى درباره اين آيه مراجعه كردم ، هيچ كدام اين آيه را مخصوص خانواده ندانسته‌اند ، بلكه آن را عام دانسته و گفته‌اند كلمه ( أموالكم ) در حقيقت جايگزين ( اموالهم ) شده است و مقصود از آن اموال شما نيست بلكه اموال سفيهان است ، يعنى اموال سفيهان را به دست آنان ندهيد ، چون سفيه دارايى خود را از بين مىبرد و تلف مىكند .\r\nاين سؤال مطرح است كه اگر مقصود از ( اموالكم ) دارايىهاى سفيه\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 169 .\r\n","page_name":" 166 ","page_number":166},
  {"content":"\r\n\r\nاست ، پس چرا در ادامه مىفرمايد : الَّتِي جَعَلَ اللّهُ لَكُمْ قِياماً ؛ اموالى كه خداوند آنها را براى شما وسيله قيام قرار داده است ؟ در حالى كه اموال سفيه كه وسيله قيام ما نيست ، بلكه اموال خود ما وسيله قيام ما مىباشد .\r\nمرحوم آقاى طباطبايى در پاسخ به اين سؤال مىگويد :\r\n« همه اموال از آن همه مردم و مجتمع است و خداوند مجموع اموال را براى مجموع انسان‌ها آفريده است ؛ منتها اين اموال با تجارت ، ارث ، احياى اراضى و ساير اسباب ميان مردم تقسيم مىشود » . « 1 »\r\nاما معناى ديگرى به ذهن من رسيده است كه در تفاسير ديگر مشاهده نكرده‌ام و آن اين كه اگر معناى مشهور مفسرين را بپذيريم در اينجا چند اشكال پديد مىآيد كه بايد آنها را توجيه كنيم ، از جمله اين كه :\r\n1 - مخاطب آيه شريفه چه كسى است ؟ اگر همه مردم مخاطب هستند مگر همه مردم مىتوانند مال سفيه را از او گرفته و به او ندهند ؟\r\n2 - چرا خداوند فرموده : ( اموالكم ) و نفرموده « اموالهم » ؟\r\n3 - چگونه اموال سفيهان وسيله قيام و زندگى ديگران معرفى شده است ؟\r\n4 - وحدت سياق اين آيه با آيات قبل از خود چگونه توجيه مىشود ؟\r\nآنچه به نظر من رسيده اين است كه در آيات قبلى صحبت درباره خانواده و مباحث پيرامون آن بود . يكى از مباحث و مسائل مهم در خانواده ، نظام مالى خانواده است . اين سؤال مطرح مىشود كه نظام مالى خانواده بايد در دست چه كسى باشد ؟ در دست مرد ، يا زن ، يا فرزندان و يا . . . ؟ اگر در دست مرد باشد ، چنانچه مرد خانواده مثلًا معتاد\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 171 - 170 .\r\n","page_name":" 167 ","page_number":167},
  {"content":"\r\n\r\nباشد و دارايىهاى خانواده را صرف مواد مخدر كند ، يا اساساً توانايى اداره خانواده را نداشته باشد ، تكليف چيست ؟ آيا مىتوان نظام مالى خانواده را به او سپرد ؟ يا اگر در دست زن باشد ، چنانچه زنى هوسران باشد و آنها را صرف امور آرايشى خود كند چه بايد كرد ؟ اساساً نظام مالى خانواده در اختيار كيست ؟ به نظر من اين آيه در صدد بيان اين نكته است كه نظام مالى خانواده خود را به دست سفيهان نسپاريد . سفيه را مىتوان به سه نوع تقسيم كرد : سفيه عرفى ، سفيه عقلى و سفيه شرعى . مقصود از سفيه عرفى كسانى هستند كه توانايى اداره خود را ندارند ؛ سفيه عقلى به كسانى گفته مىشود كه توانايى محاسبه دقيق و محاسبه خير و شر خود را ندارند ؛ سفيه شرعى به افراد گناهكارى اطلاق مىشود كه اموال خود را در راه گناه مصرف مىكنند . در حديثى حضرت امام صادق ( ع ) فرد شرابخوارى را سفيه دانسته‌اند . در اين روايت آمده است كه اسماعيل فرزند امام صادق ( ع ) مىخواست با فردى معامله‌اى اقتصادى كند و حضرت به او فرمود كه پولش را به او ندهد . اسماعيل با اين كه فرزند خوب و صالحى بود اما عليرغم توصيه امام ( ع ) پولش را به او سپرد و او هم پول اسماعيل را بالا كشيد ، بعداً اسماعيل در سفرى كه به همراه امام صادق ( ع ) به مكه رفته بود ، در حين طواف فردى را كه پول او را بالا كشيده بود نفرين كرد . امام ( ع ) به او فرمود : خداوند دعاى تو را مستجاب نخواهد كرد ، چرا پول خود را به او دادى ؟ اسماعيل گفت : او شرابخوار بود . [ نه سفيه 
  ]\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحضرت فرمود : مگر از شرابخوار سفيه‌تر هم كسى هست ؟ مگر نشنيدى كه خداوند در قرآن فرموده : وَلَا تُؤْتُواْ السُّفَهَاء أَمْوَالَكُمُ ؟ « 1 »\r\nبنابراين شرابخوار ، قمارباز ، معتاد و گناهكارى كه اموالش را صرف گناه مىكند ، از نظر شرعى سفيه به شمار مىآيد .\r\nحالا اين آيه شريفه در صدد بيان اين نكته است كه اگر در خانواده‌اى زندگى مىكنيد كه يكى از اعضاى خانواده سفيه هستند ، اموال خود را به دست او ندهيد .\r\nطبق اين تفسير ، اولًا آيه مخاطب خود را پيدا مىكند و ديگر لازم نيست « اموالكم » را « اموالهم » معنا كنيم . ثانياً اشكال در الَّتِي جَعَلَ اللّهُ لَكُمْ قِياماً بر طرف شده و به توجيهى كه آقاى طباطبايى كردند نيازى نخواهد بود و مقصود از آن در آمد خانواده است كه قيام زندگى به آن وابسته است ، زيرا آيه مىفرمايد اختيار اموال خانواده را به سفيه و فردى كه قمار باز يا شرابخوار يا معتاد است و يا هر كسى كه عقل درستى ندارد ، نسپاريد . و ثالثاً : ميان اين آيه و آيات قبل كه درباره خانواده بود ، وحدت سياق ايجاد مىشود .\r\nالبته آنچه مرحوم آقاى طباطبائى گفته‌اند نيز مىتواند وجه صحيحى باشد . بنابر نظر ايشان آيه مىفرمايد اموال جامعه و بيت المال را - كه قوام زندگى مردم به آن است - به فرد سفيه ندهيد . منتها بنابراين تفسير ، وحدت سياق درست نمىشود ؛ چون سياق آيات قبلى به خانواده ارتباط دارد . اگر اين آيه را مرتبط به امور مالى خانواده\r\n\r\n\r\n","description":"","footnote":"\r\n( 1 ) . كلينى ، الكافى ، ج 5 ، ص 299 ؛ حر عاملى ، وسائل الشيعه ، ج 13 ، ص 231 .\r\n","page_name":" 169 ","page_number":169},
  {"content":"\r\n\r\nبدانيم علاوه بر اين كه وحدت سياق به وجود مىآيد ، به طريق اولى از آن به دست مىآيد كه نظام مالى اجتماع را هم به فرد سفيه ندهيد ، بلكه ولايت امر و تصدّى امور اجتماعى خود را نيز نبايد به سفيه بدهيد .\r\n\r\nبلوغ و رشد ايتام\r\nآيه شش\r\nوَابْتَلُواْ الْيتَامَى حَتَّىَ إِذَا بَلَغُواْ النِّكَاحَ فَإِنْ آنَسْتُم مِّنْهُمْ رُشْدًا فَادْفَعُواْ إِلَيهِمْ أَمْوَالَهُمْ . . . ؛ يتيمان را ابتدا آزمايش كنيد ، اگر ديديد كه به بلوغ و رشد رسيده‌اند ، آن وقت دارايىهايشان را به آنها بدهيد .\r\nبنابراين مقصود از وَآتُواْ الْيتَامَى أَمْوَالَهُمْ كه در آيات پيش آمده بود ، عدم تصرف در اموال يتيمان است تا زمانى كه به رشد عقلى نائل شوند .\r\nدر فقه نيز اين مسأله مطرح است كه آيا كسى مىتواند از اموال صغير زكات يا خمس پرداخت كند ؟ يا مىتواند با آن تجارت كند و منافعش از آن او باشد ؟ در مورد تجارت كه فتوا داده‌اند جايز نيست و اگر تجارت كرد و ضرركرد بايد از مال خود جبران كند ، اما اگر سود برد از آن صغير است .\r\nدر آيه شريفه مقصود از بَلَغُواْ النِّكَاحَ بلوغ است ، كه در احكام مالى كفايت نمىكند و بايد به رشد عقلى ( رشداً ) رسيده باشد . در\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاحكام غيرمالى بلوغ كفايت مىكند و رشد لازم نيست . حتى در اجراى حدود و تعزيرات نيز رشد لازم نيست ، ولى در احكام مالى ، رشد و اين كه اموالش را بيهوده مصرف نكند ، لازم است .\r\nمخاطب اين آيه چه كسى است ؟ مسئول و متولّى خانواده است يا فرد خاصى مشخص شده است ؟ اگر بحث خانواده مطرح باشد ، مسئول و متولّى خانواده مخاطب آيه است ؛ اگر موضوع ، وصيت باشد مخاطب آيه وصى است ؛ و اگر موضوع قيموميت باشد ، قيم ؛ و اگر بحث نظارت بر وصيت باشد ، مخاطب آيه ناظر مىباشد كه معمولًا امروزه به جاى همه اينها دادستان و يا در غياب او جمع مسلمانان مىباشند . بالأخره مخاطب آيه متولّى كار است و متولّى كار در شرايط متفاوت ، مختلف مىباشد . البته در همه اين موارد شرط امين و عادل بودن لحاظ شده است .\r\nوَلَا تَأْكُلُوهَا إِسْرَافًا وَبِدَارًا أَن يكْبَرُواْ ؛ مبادا در مال يتيم به شكل اسراف تصرّف كنيد . ( بداراً ) به معناى زود مبادرت كردن و زود طلبيدن مىباشد . ( أن يكبروا ) ؛ وقتى كبير و بزرگ هستند .\r\n\r\nاجرت سرپرستى\r\nدر ادامه آيه 6 مىخوانيم :\r\nوَمَن كَانَ غَنِيا فَلْيسْتَعْفِفْ وَمَن كَانَ فَقِيرًا فَلْيأْكُلْ بِالْمَعْرُوفِ فَإِذَا دَفَعْتُمْ إِلَيهِمْ أَمْوَالَهُمْ فَأَشْهِدُواْ عَلَيهِمْ وَكَفَى بِاللّهِ حَسِيبًا ؛ و آن كس كه توانگر است بايد [ از گرفتن اجرت سرپرستى 
  ] خوددارى ورزد ، هر كس تهيدست\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست بايد مطابق عرف [ از آن 
  ] بخورد ؛ پس هرگاه اموالشان را به آنان رد كرديد بر ايشان گواه بگيريد خداوند حسابرسى را كافى است .\r\nاين قسمت از آيه ، عطف بر جمل وَلَا تَأْكُلُوهَا إِسْرَافًا مىباشد و در واقع عموم نهى از أكل را تخصيص مىزند .\r\nدر آيه از خوردن مال يتيم آن هم به صورت اسراف ، نهى شد و در قسمت ديگر فرمود : و هر كس داراى سرمايه است از گرفتن اجرت خوددارى كند . در اين جا سؤالى مطرح مىشود كه واژ امر « فليستعفف » بر وجوب دلالت مىكند يا بر استحباب ؟ به عبارت ديگر نگرفتن اجرت براى وصى غنى واجب است يا مستحب ؟\r\nبرخى معتقدند وصى غنى نبايد اجرت دريافت كند و « فليستعفف » بر وجوب دلالت مىكند . گروهى هم بر اين باورند كه اين امر استحبابى است و فرد مىتواند در مقابل عمل و خدمتى كه انجام مىدهد اجرت دريافت كند . « 1 » مرحوم علامه نيز بر اين باورند كه وصى غنى بايد عفت پيشه كند و از مال يتيم چيزى بر ندارد . « 2 »\r\nحال اگر اين صحيح باشد ، وصى غنى در مقابل خدمتى كه انجام مىدهد و هزينه و وقتى كه صرف مىكند چه دريافت مىكند ؟ وصى با قبول سرپرستى ، علاوه بر قبول مسئوليت ، داراى حق نيز مىگردد و مىتواند اجرت دريافت كند و اگر براى وصى غنى اجرت در نظر\r\n\r\n\r\n","description":"","footnote":"\r\n( 1 ) 1 . ابن عاشور ، التحرير و التنوير ، ج 4 ، ص 35 .\r\n( 2 ) 2 . طباطبايى ، الميزان ، ج 4 ، ص 173 .\r\n","page_name":" 172 ","page_number":172},
  {"content":"\r\n\r\nگرفته شود به مراتب بهتر و بيشتر در مقابل يتيم قبول مسئوليت مىكند ؛ علاوه بر اين آيا وصى با قبول مسئوليت داراى حق اخذ اجرت مىشود يا خير ؟\r\nآيه 10 همين سوره مىفرمايد : إِنَّ الَّذِينَ يأْكُلُونَ أَمْوَالَ الْيتَامَى ظُلْمًا . با اين قيد مشخص مىشود كه مطلق خوردن مال يتيم حرام نمىباشد ، بلكه اگر به صورت ظلم و عدوان چيزى را مصرف كند ، حرام است . از طرف ديگر اگر قانونى وضع شود كه گرفتن اجرت براى سرپرست غنى يتيم حرام است ، اين داراى پيامدهاى بدى در جامعه مىشود ، زيرا فرد به راحتى وصايت را قبول نمىكند و علاوه بر اين يتيم وقتى به سن بلوغ رسيد ، اين انتظار را از جامعه دارد كه بدون دادن اجرت كارهايش را انجام دهند ، زيرا اين‌گونه عادت كرده است در صورتى كه او حق چنين كارى را ندارد ، چه افراد غنى باشند يا فقير .\r\nآيه در ادامه مىفرمايد : اما آنان كه فقير هستند ، اشكالى ندارد اجرت خود را دريافت كنند ، زيرا هم حق و اجرت آنهاست و هم به خاطر اين كه فقيرند به مال يتيم چشم ندوزند .\r\nنكتهء ديگرى كه آيه مطرح مىكند اين است كه در هنگام واگذارى اموال يتيم بايد شاهد گرفته شود و وصى نبايد به خاطر خويشاوندى و يا هر دليل ديگر از گرفتن شاهد صرف نظر كند ، بايد بر رد اموال شاهد بگيريد تا فردا هرگونه شبهه و ادعايى پيش نيايد و رابطهء محبت‌آميز وصى و يتيم به كدورت و عداوت تبديل نشود .\r\n( و كفي بالله حسيباً ) : حسيب به معناى « محاسب » است و « با »\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nزائده و براى تأكيد است . « 1 » اين قسمت خطاب به وصى و يتيم است و هشدار مىدهد ، مراقب اعمال و گفتار خود باشيد و مبادا در حق همديگر اجحاف كنيد ، زيرا خداوند حسابگرى دقيق است .\r\n\r\nمراحل رشد و وظايف والدين\r\nوَالْوَالِدَاتُ يرْضِعْنَ أَوْلَادَهُنَّ حَوْلَينِ كَامِلَينِ لِمَنْ أَرَادَ أَن يتِمَّ الرَّضَاعَة وَعلَى الْمَوْلُودِ لَهُ رِزْقُهُنَّ وَكِسْوَتُهُنَّ بِالْمَعْرُوفِ لَا تُكَلَّفُ نَفْسٌ إِلَّا وُسْعَهَا لَا تُضَآرَّ وَالِدَة بِوَلَدِهَا وَلَا مَوْلُودٌ لَّهُ بِوَلَدِهِ وَعَلَى الْوَارِثِ مِثْلُ ذَلِكَ فَإِنْ أَرَادَا فِصَالًا عَن تَرَاضٍ مِّنْهُمَا وَتَشَاوُرٍ فَلَا جُنَاحَ عَلَيهِمَا وَإِنْ أَرَدتُّمْ أَن تَسْتَرْضِعُواْ أَوْلَادَكُمْ فَلَا جُنَاحَ عَلَيكُمْ إِذَا سَلَّمْتُم مَّآ آتَيتُم بِالْمَعْرُوفِ وَاتَّقُواْ اللّهَ وَاعْلَمُواْ أَنَّ اللّهَ بِمَا تَعْمَلُونَ بَصِيرٌ « 2 » ؛ و مادران فرزندان خود را دو سال تمام شير دهند ، براى كسى است بخواهد شيردادن را تمام كند و خوراك و پوشاك آنان به وجه شايسته و پسنديده بر آن كس است كه فرزند اوست . هيچ كس بيش از توانش مكلف نيست ، هيچ مادرى و هيچ پدرى نبايد به سبب فرزندش زيان بيند و [ اگر پدر نباشد 
  ] بر وارث نيز همچنان [ هزينه خوراك و پوشاك 
  ] است و اگر پدر و مادر با خشنودى و مشورت يكديگر بخواهند [ كودك را 
  ] از شير بگيرند ، گناهى بر آنها نيست و اگر بخواهيد براى شير دادن فرزندانتان دايه بگيريد هرگاه آنچه را كه بايد بدهيد به شايستگى داده باشيد گناهى بر شما نيست و از خدا پروا كنيد و بدانيد كه خداوند به آنچه مىكنيد بيناست .\r\nهمان‌گونه كه مىدانيد بقاى انسان به بقاى نوع است . او مدتى\r\n\r\n\r\n","description":"","footnote":"\r\n( 1 ) 1 . ابن عاشور ، التحرير و التنوير ، ج 4 ، ص 37 .\r\n( 2 ) . سوره بقره ، آيه 233 .\r\n","page_name":" 174 ","page_number":174},
  {"content":"\r\n\r\nزندگى مىكند و پس از آن نسل بعدى جايگزينش مىشود و اين روند همچنان ادامه مىيابد .\r\nتوالد و تناسل انسان در روى زمين مراحل مختلفى دارد و از اين نظر با حيوانات ديگر مشابه است . اين مراحل ، مرحله حمل ، طفوليت ، كودكى ، بلوغ ، نوجوانى ، جوانى ، ميانسالى ، پيرى ، فرتوتى و در نهايت مرگ مىباشد . اين مراحل در همه حيوانات يكسان نيست . مرحله طفوليت برخى از حيوانات دو ماه و برخى چهار ماه و برخى يك سال است . هرچه موجود ساده‌تر و مرحله حيوانيتش پايين‌تر باشد دوران طفوليتش كمتر است . در ميان موجودات مادى عالم موجودى پيچيده‌تر از انسان وجود ندارد و لذا برخى مىگويند دوران طفوليت او از همه حيوانات ديگر بيشتر است .\r\nانسان‌ها وقتى به دنيا مىآيند داراى استعدادهاى متفاوتى هستند ؛ ممكن است در آينده مجتهد ، فيلسوف ، فيزيكدان يا . . . شوند . انسان همواره در حال « شدن » است نه در حال « بودن » . او همواره از مرحله‌اى به مرحله ديگر تغيير مىكند و مرتب استعدادش به فعليت مىرسد . هر مرحله فعليتى نسبت به سابق و استعدادى بالقوه است .\r\nدر نگاه ابتدايى مىتوان فهميد كه پدر و مادر در تولد و شكل‌گيرى شخصيت كودك نقش دارند . نطفه‌اى كه از آن انسان به وجود مىآيد متشكل از اسپرم‌ها و كروموزوم‌هاى متعدد است . كروموزوم ، تمام چيزهايى كه به عنوان وراثت از پدر به فرزندان منتقل مىشود را از طريق ژن منتقل مىكنند .\r\nعلاوه بر اين يك سرى چيزهاى ديگرى هم هست كه از پدر و\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمادر به فرزندان منتقل مىشود كه مربوط به ژن نيست . پدر اعتياد به مشروبخوارى دارد ، گفته شده است چنين شخصى فرزند سالم به دنيا نمىآورد . يا اوصاف و اخلاق نيك يا بد خود را به فرزند منتقل مىكند . در مجموع مىتوان گفت چهار چيز است كه به فرزندان انتقال مىيابد :\r\n1 - اخلاق ؛ 2 - اعمال ؛ 3 - اوصاف ؛ 4 - ژن .\r\nحتى مواردى است كه پدر يا نسل‌هاى قبلى عملى را انجام مىدهند و اثر آن در نسل‌هاى بعدى ظاهر مىشود .\r\nبنابراين اصل اين كه اوصاف و ويژگىهاى پدر و مادر در فرزند تأثير بهسزايى دارد قابل انكار نيست . در روايت آمده است كه محمد حنفيه كه فرزند امام على ( ع ) و مادرش از طايفه حنفيه بود در جنگ جمل پرچم را از امام ( ع ) به دست گرفت و شجاعانه ايستاد ، اما در منطقه‌اى محاصره و تير باران شد به گونه‌اى كه از منطقه‌اى كه پناه گرفته بود بيرون نيامد و حضرت يكى دوبار به او فرمود كه حمله كند و او نتوانست حمله كند . حضرت جلو آمد و با غلاف شمشير به او زد و فرمود : اخذتك عرق من أمّك ؛ اين ارثى است كه از طرف مادر به تو رسيده و گرنه فرزند على در وسط ميدان جنگ باز نمىايستد . « 1 »\r\nپس اخلاق ، آداب ، اوصاف و اعمال از پدر و مادر به فرزند منتقل مىشود . درآيه 34 آل عمران نيز اين‌گونه آمده است : ذُرِّية بَعْضُهَا مِن بَعْضٍ ؛ پيامبران فرزندان يكديگرند كه به توارث به ارث رسيده‌اند .\r\n\r\n\r\n","description":"","footnote":"\r\n( 1 ) . ابن ابى الحديد ، شرح نهج البلاغه ، ج 1 ، ص 243 .\r\n","page_name":" 176 ","page_number":176},
  {"content":"\r\n\r\nدر هر صورت ، پس از اين كه كودك به دنيا مىآيد ، دوران شيرخوارگى آغاز مىشودكه مادر اين مهم را بر عهده دارد : وَالْوَالِدَاتُ يرْضِعْنَ أَوْلَادَهُنَّ حَوْلَينِ كَامِلَينِ مقصود از ( الوالدات ) مادران است ؛ مادران فرزندان خود را دو سال تمام شير مىدهند .\r\nدوران شير خوارگى در شرع دو سال كامل مىباشد . در آيه ديگر مىفرمايد : وَحَمْلُهُ وَفِصَالُهُ ثَلَاثُونَ شَهْرًا « 1 » ؛ اقل مدت حمل شش ماه است كه با بيست و چهار ماه دوران شيرخوارگى مجموعاً سى ماه مىشود .\r\nلِمَنْ أَرَادَ أَن يتِمَّ الرَّضَاعَة : براى مادرى كه مىخواهد بچه‌شان را شير دهند و به دايه نسپارند يا از شير خشك استفاده نكنند .\r\nوَعلَى الْمَوْلُودِ لَهُ رِزْقُهُنَّ وَكِسْوَتُهُنَّ بِالْمَعْرُوفِ : « مولود له » يعنى والد و پدر . پدر بايد روزى و لباس آنها را به خوبى بدهد . بر مادر واجب نيست شير بدهد اما روزى و لباس بر پدر واجب است . مقصود از ( بالمعروف ) اين است كه مطابق شأن همسرش باشد .\r\nلَا تُكَلَّفُ نَفْسٌ إِلَّا وُسْعَهَا : در اسلام به هيچ كس نبايد زور گفت . زورمدارى ممنوع ! بايد تكاليف نفوس به مقدار وسع آنها باشد . به عبارت ديگر مادر هم بايد به مقدار وسع و توانايى پدر از او انتظار داشته باشد و نمىتواند انتظارى خارج از حد توانايى او داشته باشد .\r\nتا اين قسمت از آيه ميان مفسران اختلافى ديده نمىشود و معناى آن روشن است . در ادامه مىفرمايد : لَا تُضَآرَّ وَالِدَة بِوَلَدِهَا وَلَا مَوْلُودٌ\r\n\r\n\r\n","description":"","footnote":"\r\n( 1 ) . سوره احقاف ، آيه 15 .\r\n","page_name":" 177 ","page_number":177},
  {"content":"\r\n\r\nلَّهُ بِوَلَدِهِ ؛ هيچ مادرى و هيچ پدرى نبايد به وسيله فرزندش متحمل ضرر و خسارت شود . مفسران مىگويند اين جمله به اول آيه يعنى : وَالْوَالِدَاتُ يرْضِعْنَ أَوْلَادَهُنَّ حَوْلَينِ كَامِلَينِ مربوط مىشود ، نه به جمله لَا تُكَلَّفُ نَفْسٌ إِلَّا وُسْعَهَا . در حقيقت لَا تُضَآرَّ وَالِدَة بِوَلَدِهَا : يعنى به زور بچه را از مادر نگيريد و به بهانه اين كه يك مؤسسه يا يك دايه‌اى بهتر يا ارزان‌تر از او نگهدارى مىكند ، مادر را به زور از فرزندش جدا نكنيد . حق مادر نبايد به واسطه فرزندش پايمال شود . و لَا مَوْلُودٌ لَّهُ بِوَلَدِهِ يعنى مادر هم نبايد به بهانه اين كه از فرزند نگهدارى مىكند خواسته‌اى بيش از توان از شوهرش داشته باشد و پدر نبايد به واسطه فرزندش متحمل ضرر شود .\r\nبر اساس تفسيرى ديگر از اين فراز آيه ، مقصود آن است كه اگر زن داراى ميل جنسى بود مرد نبايد به بهانه بچهدار شدن از آن استنكاف ورزد و اين حق زن را پايمال كند و مرد هم اگر تمايل جنسى داشت زن حق ندارد به اين بهانه مانع آميزش شوهر شود . به وسيله بچه ، زن نبايد به مرد ضرر بزند و مرد هم نبايد به زن ضرر بزند . در تأييد اين تفسير روايتى هم از امام باقر يا امام صادق ( ع ) وارد شده است . « 1 » البته فقها ( رضوان الله عليهم ) اينكه حق الاستيلاد از آن مرد و\r\n\r\n\r\n","description":"","footnote":"\r\n( 1 ) . شيخ طوسى ، تهذيب الاحكام ، ج 8 ، ص 107 ؛ عن أبى الصباح الكنانى ، عن أبى عبدالله قال : سألته عن قول الله عزوجل : « لاتضار والد بولدها و لامولود له بولده فقال : كانت المراضع مما تدفع إحداهن الرجل اذا اراد الجماع : تقول لاادعك انى اخاف ان احبل فاقتل ولدى هذا الذى أرضعه و كان الرجل تدعوه المرأ فيقول انى اخاف ان اجامعك فاقتل ولدى فيدعها فلايجامعها فنهى الله عزوجل عن ذلك أن يضار الرجل بالمرأ و المرأ بالرجل .\r\n","page_name":" 178 ","page_number":178},
  {"content":"\r\n\r\nزن - هر دو - باشد را قبول ندارند و فقط حق الاستيلاد مرد از زن را مىپذيرند ، « 1 » كه در اين زمينه روايت هم وارد شده است . « 2 »\r\nآيه شريفه اطلاق دارد و مراد از ضرر در لَا تُضَآرَّ وَالِدَة . . . نه فقط گرفتن مرضعه از مادر يا ضرر خواستن به وسيله مرضعه بيش از خوراك و پوشاك ، و نه منع مجامعت از طرف زن يا مرد است ؛ هر چند در تأييد برخى از اين احتمالات رواياتى - همچون روايت ابوصلاح كنانى و روايت صحيحه عبدالله بن سنان و روايت ابى بصير - هم نقل شده است ؛ « 3 » بلكه مطلق ضرر مراد است و موارد فوق مصاديقى از ضرر بهشمار ميآيند .\r\nوَعَلَى الْوَارِثِ مِثْلُ ذَلِكَ : ظاهر آيه اين است كه نفقه ، يعنى همان روزى و لباس مرضعه بر عهده پدر مىباشد و اگر او نبود اين تكليف به وارث منتقل مىشود . اما اين معنا با اين اطلاق بر خلاف اجماع شيعه و سنى است ، زيرا هيچ فقيهى فتوا نداده است كه اگر پدر نبود ، روزى و لباس مرضعه بر عهده برادر بزرگتر مرضعه ( كه وارث\r\n\r\n\r\n","description":"","footnote":"\r\n( 1 ) . سوره نساء ، آيه 34 : الرِّجَالُ قَوَّامُونَ عَلَى النِّسَاء بِمَا فَضَّلَ اللّهُ بَعْضَهُمْ عَلَى بَعْضٍ وَبِمَا أَنفَقُواْ مِنْ أَمْوَالِهِمْ . . . .\r\n( 2 ) . حر عاملى ، وسائل الشيعه ، باب الاستيلاد ، ج 15 .\r\n( 3 ) . كلينى ، الكافى ، ج 6 ، ص 41 ؛ صدوق ، من لا يحضره الفقيه ، ج 3 ، ص 510 ؛ عن ابى بصير عن ابى عبدالله قال : سمعته يقول : « الصبى المطلقه ينفق عليها حتى تضع حملها و هى احق بولدها أن ترضعه بما تقبله امرأة اخرى يقول الله عزوجل » ، لَا تُضَآرَّ وَالِدَة بِوَلَدِهَا وَلَا مَوْلُودٌ لَّهُ بِوَلَدِهِ وَعَلَى الْوَارِثِ مِثْلُ ذَلِكَ لايضار بالصبى و لايضار بامد فى رضاعه و ليس لها أن تأخذ فى رضاعه فوق حولين كاملين فاذا أراد الفصال قبل ذلك عن تراض منهما كان حسنا و الفصال هو الفطام » .\r\n","page_name":" 179 ","page_number":179},
  {"content":"\r\n\r\nپدر اوست ) مىباشد ، بلكه مىگويند اگر پدر نبود بر عهده كسى است كه پدر اوست ، يعنى عمودين .\r\nبرخى از عامه گفته‌اند مقصود از وارث در آيه شريفه ، وارث پدر نيست ؛ بلكه وارث خود بچه يعنى اقرباى او مىباشد . « 1 » يعنى اگر بچه بميرد ، چه كسانى از او ارث مىبرند ؟ حالا كه زنده است همان‌ها بايد روزى و لباس او را تأمين كنند . روايتى هم از حضرت امير ( ع ) داريم كه از آن حضرت سؤال شد اگر كسى بميرد و فرزند كوچك داشته باشد ، نفقه او بر عهده كيست ؟ حضرت فرمود : نزديكان و خويشاوندان كودك . « 2 » البته اين در جايى است كه بچه بزرگ باشد و مرتكب جنايتى شده باشد و در دسترس نباشد و اموالى هم نداشته باشد . اما اگر بخواهيم اين روايت را به ارث تعميم دهيم نيازمند دليل هستيم .\r\nبنابراين با توجه به رواياتى كه در اين باب وارد شده است ما نمىتوانيم به ظاهر عَلَى الْوَارِثِ مِثْلُ ذَلِكَ عمل كنيم و وارث را به همه ورثه تعميم دهيم .\r\nمرحوم آقاى طباطبائى وقتى به اين قسمت از آيه شريفه مىرسند آن را به فقه ارجاع مىدهند و پيرامون آن بحث نمىكنند . « 3 » البته بسيارى معتقدند كه اگر بچه خودش مالى دارد بايد از مال خودش\r\n\r\n\r\n","description":"","footnote":"\r\n( 1 ) . فخر رازى ، التفسير الكبير ، ج 2 ، ص 463 .\r\n( 2 ) . كلينى ، الكافى ، ج 6 ، ص 41 ؛ صدوق ، من لا يحضره الفقيه ، ج 3 ، ص 48 ؛ شيخ طوسى ، تهذيب الاحكام ، ج 7 ، ص 447 ؛ قضى امير المؤمنين : فى رجل توفى و ترك صبيا و استرضع له : قال : اجر رضاع الصبى مما يرث من ابيه و أمه .\r\n( 3 ) . طباطبايى ، الميزان ، ج 2 ، ص 241 .\r\n","page_name":" 180 ","page_number":180},
  {"content":"\r\n\r\nمصرف شود و گرنه اين وظيفه بر عهده عمودين است .\r\nفَإِنْ أَرَادَا فِصَالًا عَن تَرَاضٍ مِّنْهُمَا وَتَشَاوُرٍ فَلَا جُنَاحَ عَلَيهِمَا : پدر يا مادر هيچ كدام مستقلًاً و بدون رضايت ديگرى نمىتوانند بچه را از شير بگيرند ، اين كار بايد با رضايت هر دو باشد . علاوه بر اين بايد همراه با مشورت اهل فن باشد . در نهايت اگر با رعايت اين دو شرط خواستند او را از شير بگيرند ، اشكالى ندارد .\r\nوَإِنْ أَرَدتُّمْ أَن تَسْتَرْضِعُواْ أَوْلَادَكُمْ فَلَا جُنَاحَ عَلَيكُمْ إِذَا سَلَّمْتُم مَّآ آتَيتُم بِالْمَعْرُوفِ : و اگر خواستيد براى فرزندان خود دايه بگيريد يا خواستيد غير از شير مادر به او بدهيد اشكالى ندارد ، مشروط بر اين كه اگر براى او دايه گرفتيد ، او را راضى نگه داريد و تعهدات خود را به طور شايسته انجام دهيد .\r\nوَاعْلَمُواْ أَنَّ اللّهَ بِمَا تَعْمَلُونَ بَصِيرٌ : و بدانيد كه خداوند به آنچه انجام مىدهيد بينا و آگاه است .\r\n\r\nموضوع ارث\r\nلازم است پيش از شروع بحث ارث به دو نكته اشاره شود :\r\nالف ) از مطالعه تاريخ بشر اين‌گونه بدست مىآيد كه ارث با بشريت آغاز شده است ؛ حداقل از زمانى كه بشر ، اجتماعى شده - هر چند اجتماع كوچك ، مثل اجتماع خانوادگى و يا طايفه‌اى - ارث هم بوده است . اساساً ريشه ارث امرى طبيعى است ؛ چرا كه خداوند انسان را بهگونه‌اى آفريده است كه همه چيز را براى خود مىخواهد ، اين خواسته يك حالت طبيعى و عمومى است . حتى اگر همه دنيا را هم به\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nانسان بدهند باز قانع نيست و به دنبال جمع‌آورى بيشتر مال و قدرت خواهد بود . از طرف ديگر احساس قرابت هم امرى طبيعى است . هر پدر مىداند فرزند او متعلق به اوست ، پدر و مادر ، همسر و نزديكان او متعلق به او هستند . اين امر هم طبيعى و عمومى است و ريشه ارث در همين امر نهفته است . وقتى انسان مىميرد و دستش از اموالش كوتاه مىشود ، علاقه مند است كه دارايى و اموالى را كه جمعآورى كرده است نابود نشود و به كسى كه به او نزديك‌تر است برسد .\r\nبر اين اساس از همان ابتدا در تمدن‌هاى مختلف بشرى - تا آنجا كه تاريخ به ما مىگويد - ارث بوده است ؛ هر چند چگونگى آن در ميان هر قوم و طايفه‌اى متفاوت بوده است . البته كمونيست‌ها كه آمدند ارث را انكار كردند و گفتند مالكيت شخصى نيست و هر چه هست از آنِ اجتماع است ، پس شما اصلًا چيزى نداريد كه بخواهيد به ارث بگذاريد ! خانه‌اى كه در آن نشسته‌ايد به اجتماع تعلق دارد و هر گاه مُرديد به اجتماع باز مىگردد ، ساير اموالتان هم همين حكم را دارد ! هر چند اين فقط شعار آنها بود و به آن عمل نكردند و عملًا ارث در ميان آنها هم برقرار بود .\r\nبنابراين ارث به پيش از اسلام باز مىگردد ، اما اسلام براى ارث نظامى بديع و نو ايجاد كرد كه در ميان اقوام گذشته نظير آن وجود نداشت . اين مسأله در اسلام بهگونه‌اى است كه قرآن از آن ، به عهد خداوند تعبير فرموده است . « 1 »\r\n\r\n\r\n","description":"","footnote":"\r\n( 1 ) . ر . ك : سوره احزاب ، آيه 15 ؛ سوره نحل ، آيه 91 .\r\n","page_name":" 182 ","page_number":182},
  {"content":"\r\n\r\nب ) همان‌گونه كه قبلا نيز گفته شد ، قرآن كتاب هدايت و به تعبير ديگر كتاب تربيت است . هر چند قرآن كريم موضوعات تاريخى ، علمى ، حقوقى ، اخلاقى و غيبى را بيان كرده است ، اما هدف اصلى همه آنها تربيت انسان و هدايت بشر بوده است . از طرف ديگر با مطالعه قرآن كريم و روايات اهل بيت عليهمالسلام و دلايل عقلى در مىيابيم كه انسان بالاترين ، كامل‌ترين و پيچيده‌ترين موجود در عالم طبيعت يا به تعبير ديگر عالم ماده و شهود است . از آيات قرآن به دست مىآيد كه همه چيز در اين عالم براى انسان آفريده شده است ، با اين تفاوت كه موجودات ديگر بر اساس غريزه عمل كرده و تنها انسان است كه عقل ، فهم و فكر دارد ، چون انسان موجودى دو بعدى است ؛ هم از عالم غيب است و هم از عالم شهادت ؛ هم روح دارد و هم جسم و خلاصه اين كه خداوند او را به صورت معجونى آفريده است كه بايد جهات دنيايى و آخرتى او در كنار هم مورد توجه قرار گيرد . اگر در يك جنبه كوتاهى شود ، دچار نقصان مىگردد . بنابراين انسان كامل كسى است كه هم از نظر روحى و هم از نظر جسمى تربيت يافته باشد .\r\nامتياز مكتب اسلام بر ساير مكاتب در اين است كه مكتبى تك بعدى و يكسونگر نمىباشد . اين‌گونه نيست كه فقط به دنياى مردم پرداخته و از آخرت آنان غفلت كرده باشد ، يا تنها به امور معنوى و اخروى آنان توجه داشته و براى دنياى آنان برنامه‌اى ارائه نكرده باشد . اگر در رابطه با امور اجتماعى ، خانوادگى و بهداشت جامعه - كه جنبه مادى دارد - بحث مىكند ، به مسائل عرفانى ، علمى و فكرى او - كه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمربوط به روح انسان است - نيز مىپردازد . اين ويژگى در ساير مكاتب و حتى مذاهب و اديان الهى وجود ندارد . به عنوان مثال دين مسيحيت با اين كه پيامبر بزرگى همچون حضرت عيسى ( ع ) آن را آورده ، تنها به مسائل روحى و اخلاقى توجه مىكند و به امور دنيوى انسان نمىپردازد . مثلًا به اين كه انسان نيازمند ازدواج است و در انتخاب همسر چه ويژگىهايى را بايد در نظر بگيرد ، يا در تربيت فرزندان به چه نكاتى بايد توجه كند ، كارى ندارد و اصلًا وارد اين‌گونه مسائل نمىشود .\r\nدين يهود نيز دينى تك بعدى است و دستورات دينى آن بيشتر جنبه دنيوى دارد . به عنوان مثال به اين مسأله مىپردازد كه بنياسرائيل چگونه با فرعون و لشگر او بجنگند و خود را نجات دهند . اما در آن به مسائل ديگر و جنبه‌هاى روحانى انسان توجه نشده است . مشهور است كه پيامبر اكرم ( ص ) فرمودند : عيسى يك چشمى مبعوث شد ، موسى هم يك چشمى مبعوث شد ، اما من با دو چشم مبعوث شدم . « 1 » چون عيسى ( ع ) براى تكميل مباحث معنوى و روحى انسان آمد ، و\r\n\r\n\r\n","description":"","footnote":"\r\n( 1 ) . كان اخى موسى عينه اليمنى عمياء و اخى عيسى عينه اليسرى عمياء و انا ذو العينين . اين روايت را امام خمينى در كتاب سرُّ الصلوه صفحه 92 نقل كرده‌اند ، اما در منابع حديثى مأخذ آن يافت نشد . البته ايشان نيز در سخنرانى 6 مهر 1356 در نجف اشرف ، ضمن استفاده از اين روايت ، ترديد خودشان را با اين عبارت ابراز مىفرمايند : من نمىتوانم تصديق كنم ، من نقل مىكنم از آنهايى كه نقل كرده‌اند . سپس درباره حديث چنين توضيح ميدهند : آنهايى كه ميخواهند تأويل كنند ، ميگويند : چون تورات بيشتر توجه به ماديات و امور سياسى و دنيوى داشته است . . . و در كتاب حضرت عيسى توجه به معنويات و روحانيات بيشتر بوده است . . . و انا ذوالعينين هم جهات معنوى و هم جهات مادى ، شما احكامش را كه ببينيد ، شهادت بر اين مطلب است . صحيفه امام ، ج 3 ، ص 226 - 227 .\r\n","page_name":" 184 ","page_number":184},
  {"content":"\r\n\r\nموسى ( ع ) براى دنياى مردم و نجات آنان از اسارت فرعون ولى من هم جنبه‌هاى معنوى و هم جنبه‌هاى مادى انسان را در نظر گرفتم .\r\nاگر اسلام وارد مبحث همسردارى مىشود و به وظايف زن و شوهر مىپردازد ، يا درباره تربيت فرزندان ، ارث و چگونگى تقسيم اموال ميت سخن گفته و برنامه ارائه مىدهد ، همه و همه به خاطر جامعنگرى اسلام است .\r\nهمچنين بخشى از دستورات دين اسلام را چگونگى انجام معاملات نظير اجاره ، صلح ، هبه و . . . در برگرفته است . اسلام خود را تنها به امور عبادى و معنوى يا فقط به امور دنيوى منحصر نكرده است و جنبه‌هاى تربيتى را در همه ابعاد وجودى انسان - اعم از روح و جسم - در نظر گرفته است . اين كه مرحوم آيت الله مدرس اين جمله معروف را كه « سياست ما عين ديانت ما ، و ديانت ما عين سياست ماست » بيان فرموده ، به اين خاطر است كه او مسلمان و پيرو مكتب اسلام بوده است . يك مسيحى نمىتواند بگويد كه ديانت من عين سياست من است ، چرا كه دين او اساساً با سياست كارى ندارد و فقط به اخلاقيات مىپردازد .\r\nاسلام وقتى وارد موضوع خاصى مىشود ، تمام ابعاد و جزئيات آن موضوع را مورد توجه قرار مىدهد . به عنوان مثال در مبحث خانواده از همان ابتدا درباره چگونگى انتخاب همسر سفارش و راهنمايى مىكند و مىفرمايد : « إياكم و خضراء الدّمن » مبادا در انتخاب زن فقط به جمال و زيبايى او توجه كنيد و از تربيت خانوادگى او غفلت بورزيد . « الخضراء الدّمن » را هم اين‌گونه معرفى مىفرمايد : « المرأة الحسناء في منبت السّوء » ؛\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nزن زيبايى كه در محيط نامناسب تربيت شده باشد . « 1 »\r\nسپس درباره چگونگى همسردارى و وظايف متقابل زن و شوهر و حتى در زمينه آميزش راهنمايى مىفرمايد ؛ در اين كه اگر زن حامله شد يا وقتى كه زايمان كرد سفارش مىكند ؛ در نامگذارى فرزند تأكيد مىفرمايد كه نام خوبى براى او انتخاب كنيد . مىگويد اگر نام خوبى براى فرزندتان انتخاب نكنيد به او ستم كرده‌ايد . كسانى كه بدون توجه به سابقه افراد ، نام آنان را براى فرزندانشان انتخاب مىكنند به فرزندشان ستم كرده‌اند .\r\nبعد از نامگذارى هم به چگونگى تغذيه ، نفقه و تربيت او توجه مىكند و دستورالعمل‌هايى را در اين زمينه‌ها ارائه مىدهد .\r\nقرآن در آيه 33 تا 34 سوره آل عمران به بعد معنوى انسان اين‌گونه اشاره كرده است :\r\nإِنَّ اللّهَ اصْطَفَى آدَمَ وَنُوحًا وَآلَ إِبْرَاهِيمَ وَآلَ عِمْرَانَ عَلَى الْعَالَمِينَ * ذُرِّية بَعْضُهَا مِن بَعْضٍ وَاللّهُ سَمِيعٌ عَلِيمٌ : خداوند آدم و نوح و تبار ابراهيم و تبار عمران را بر همه عالميان برگزيد .\r\nعلت انتخاب آنان را در آيات بعد توضيح مىدهد :\r\nإِذْ قَالَتِ امْرَأَة عِمْرَانَ رَبِّ إِنِّي نَذَرْتُ لَكَ مَا فِي بَطْنِي مُحَرَّرًا فَتَقَبَّلْ مِنِّي إِنَّكَ أَنتَ السَّمِيعُ الْعَلِيمُ : هنگامى كه همسر عمران فهميد حامله است ، گفت خدايا من نذر مىكنم اگر اين فرزند من سالم به دنيا آمد او را خادم بيتالمقدس قرار دهم ، پس تو هم اين نذر مرا قبول كن ، به\r\n\r\n\r\n","description":"","footnote":"\r\n( 1 ) . حر عاملى ، وسائل شيعه ، ج 14 ، ص 19 .\r\n","page_name":" 186 ","page_number":186},
  {"content":"\r\n\r\nدرستى كه تو بسيار شنونده و بسيار دانا هستى .\r\nفَلَمَّا وَضَعَتْهَا قَالَتْ رَبِّ إِنِّي وَضَعْتُهَا أُنثَى وَاللّهُ أَعْلَمُ بِمَا وَضَعَتْ وَلَيسَ الذَّكَرُ كَالأُنثَى وَإِنِّي سَمَّيتُهَا مَرْيمَ وِإِنِّي أُعِيذُهَا بِكَ وَذُرِّيتَهَا مِنَ الشَّيطَانِ الرَّجِيمِ : پس زمانى كه بچه را زايمان كرد ديد كه دختر است ، گفت خدايا من دختر به دنيا آوردم و براى خادمى بيت المقدس بايد پسر مىبود و خدا داناتر است به آنچه من وضع حمل كرده‌ام و پسر همانند دختر نيست و من نام او را مريم گذاشتم و او و فرزندانش را از وسوسه‌هاى شيطان در پناه تو قرار مىدهم . تو اجازه نده كه شيطان در آنها راه پيدا كند .\r\nفَتَقَبَّلَهَا رَبُّهَا بِقَبُولٍ حَسَنٍ وَأَنبَتَهَا نَبَاتًا حَسَنًا وَكَفَّلَهَا زَكَرِيا : خداوند اين دختر را با يك پذيرش خوبى پذيرفت و در پناه خود گرفت و او را بزرگ كرد و به خوبى رشد داد و زكريا - كه شوهر خاله مريم بود - او را تحت تربيت و كفالت خود قرار داد .\r\nكُلَّمَا دَخَلَ عَلَيهَا زَكَرِيا الْمِحْرَابَ وَجَدَ عِندَهَا رِزْقاً قَالَ يا مَرْيمُ أَنَّى لَكِ هَذَا قَالَتْ هُوَ مِنْ عِندِ اللّهِ إنَّ اللّهَ يرْزُقُ مَن يشَاء بِغَيرِ حِسَابٍ : هرگاه زكريا در محراب بر مريم وارد مىشد روزى و غذايى نزد او مىيافت . با تعجب پرسيد : اين غذا از كجاست ؟ مريم گفت از جانب خداوند است . همانا خداوند به هركس كه بخواهد بدون حساب روزى مىدهد .\r\nاين‌ها نمونه‌اى از آياتى است كه به جنبه معنوى انسان پرداخته است . با توجه به اين نكات به بحث اصلى خود - خانواده در قرآن - باز مىگرديم كه به امور دنيوى انسان مربوط مىشود و در آن مباحثى همچون روابط اخلاقى و اقتصادى زن و شوهر ، والدين و فرزندان و\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبرادران و خواهران مطرح مىشود .\r\nاز جمله مباحث مربوط به خانواده ، موضوع ارث و چگونگى تقسيم آن ميان بازماندگان است كه آيه ذيل به اين موضوع اختصاص دارد .\r\n\r\nسهم وارثان از ارث\r\nآيه هفت\r\nلِّلرِّجَالِ نَصيبٌ مِّمَّا تَرَكَ الْوَالِدَانِ وَالأَقْرَبُونَ وَلِلنِّسَاء نَصِيبٌ مِّمَّا تَرَكَ الْوَالِدَانِ وَالأَقْرَبُونَ مِمَّا قَلَّ مِنْهُ أَوْ كَثُرَ نَصِيبًا مَّفْرُوضًا ؛ براى مردان از آنچه پدر و مادر و نزديكان به جا مىگذارند بهره‌اى است و براى زنان از آنچه پدر و مادر و نزديكان بر جاى مىنهند بهره‌اى است . از آنچه كم است از آن يا زياد است ، بهره‌اى واجب .\r\nاين آيه مىفرمايد اگر پدر و مادر يا يكى از خويشاوندان از دنيا رفت ، براى مردان و زنان بازمانده ، از اموال ميت سهمى واجب قرار داده شده است ، چه مال الارث كم باشد يا زياد . برخى از مفسرين معتقدند كه قبل از اسلام چنين تقسيمى وجود نداشته است ، حتى در ميان غيراعراب و در كتب تورات و انجيل همچنين نظامى حاكم نبوده است و پيامبر اكرم ( ص ) براى نخستين بار اين نظام را بيان كرده است . « 1 »\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 199 - 198 .\r\n","page_name":" 188 ","page_number":188},
  {"content":"\r\n\r\nمرحوم آقاى طباطبايى معتقد است اين آيه در اينجا به عنوان مقدمه ذكر شده است تا در آيات بعد نظام ارث و احكام آن بيان شود . « 1 »\r\nنكته‌اى كه در اين آيه وجود دارد اين است كه زن‌ها نيز بهره و سهمى از ارث دارند و اين تفكر كه مالى كه زن مىبرد از خانواده بيرون رفته و مثل مال تلف شده است ، مردود شمرده شده است .\r\nپيامبر ( ص ) مىخواهند بفرمايند كه دختر نيز اولاد شما و پاره تن شماست و نبايد او را از ارث محروم كنيد . در دوران جاهليت نه تنها به زن ارث نمىدادند به بچه هم ارث نمىرسيد ، در حالى كه اسلام مىفرمايد به هردو بايد ارث داد و حتى اگر بچه در رحم مادر باشد نيز بايد ارث او را كنار گذاشت . « 2 »\r\nنكته‌اى در اين آيه هست كه بايد مورد توجه قرار گيرد . در زمان پيامبر اكرم ( ص ) شخصى باغ خوبى را احداث كرده بود و خواست آن را خدمت آن حضرت تقديم كند . پيامبر ( ص ) به او فرمود آيا جز اين باغ سرمايه ديگرى هم دارى ؟ گفت نه اين ثمره عمر و زحمات من است . پيامبر به او فرمود : اولاد دارى ؟ گفت آرى ؛ خدا كريم است و آنها را يارى مىكند . حضرت فرمودند آيا مىخواهى باغت را در راه خدا به من بدهى و فرزندانت را گدا و بدون بضاعت تحويل جامعه دهى ؟ اين باغ را براى اولاد خود بگذار .\r\nشايد وجه هدايت آيه شريفه اين باشد كه براى بازماندگان و\r\n\r\n\r\n","description":"","footnote":"\r\n( 1 ) . همان .\r\n( 2 ) . ر . ك : محقق حلى ، شرايع الاسلام ، ج 4 ، ص 16 ؛ البته اگر زنده به دنيا بيايد ارث به او يا ورثه‌اش تعلق مىگيرد .\r\n","page_name":" 189 ","page_number":189},
  {"content":"\r\n\r\nفرزندان ميت ، از مال او سهمى واجب از سوى خداوند قرار داده شده است و نبايد بهگونه‌اى باشد كه آنان از اين حق محروم گردند .\r\n\r\nتوجه به فقيران ، يتيمان و درماندگان\r\nآيه هشت\r\nوَإِذَا حَضَرَ الْقِسْمَة أُوْلُواْ الْقُرْبَى وَالْيتَامَى وَالْمَسَاكِينُ فَارْزُقُوهُم مِّنْهُ وَقُولُواْ لَهُمْ قَوْلًا مَّعْرُوفًا ؛ و چون به هنگام تقسيم [ ميراث 
  ] ، خويشاوندان [ فقيرى كه ارث نمىبرند 
  ] و يتيمان و درماندگان حاضر آيند ، از آن [ مال 
  ] روزيشان دهيد و به آنان سخنى نيكو و پسنديده گوييد .\r\nآيه فوق از جمله آياتى است كه مفسران احتمالات مختلفى پيرامون آن ذكر كرده‌اند . آيه مىفرمايد هنگامى كه فردى از دنيا رفت و وارثان خواستند اموال او را تقسيم كنند و اقوام و نزديكان و يتيمان و تهيدستان گرد هم آمدند ، پس مقدارى از اين مال را به آنها بدهيد و با آنان با گفتار پسنديده سخن بگوييد .\r\nبايد توجه داشت كه اگر مقصود از « اولوا القربى » و « يتامى » و « مساكين » وارثان ميت‌اند ، دادن سهم آنان واجب است و بايد سهم الارث‌شان بىكم و كاست به آنها پرداخت شود ، پس مىبايست مقصود ديگرى در كار باشد كه آيه مىفرمايد ( فارزقوهم منه ، مقدارى از مال ميت به آنها بدهيد . ) و اگر آيه غير وارثان را مدّ نظر قرار داده ، چرا و به چه دليل از مال ميت كه متعلق به زن و كودكان صغير يا كبير اوست به اين سه دسته بدهيم ؟ حتى اگر « فارزقوهم » را امرى استحبابى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبدانيم ، اين اشكال به قوت خود باقى است .\r\nممكن است براى اين كه اين آيه با فقه ما تطبيق كند بر آن قيدهايى وارد كنيم و بگوييم آيه در صدد بيان مواردى است كه ميت ، وارث صغير و غايب ندارد و يا همگى راضى به اين تقسيم و پرداخت هستند . اما دوباره اين سؤال مطرح مىشود كه اين سه قيد را از كجا و به چه دليل بر آيه تحميل كرده‌ايد ؟\r\nابن عباس و برخى از مفسران ، آيه را اين‌گونه تفسير كرده‌اند كه منظور از « حضرته القسمة » ، « حضرته الوفاة » است ، يعنى وقتى هنگام وفات و وصيت رسيد ، افراد ياد شده از اقوام را فراموش نكنيد و چيزى براى آنان ( از ثلثِ مال ) وصيت كنيد . « 1 »\r\n\r\nتأثير رفتار والدين در زندگى فرزندان\r\nآيه نه\r\nوَلْيخْشَ الَّذِينَ لَوْ تَرَكُواْ مِنْ خَلْفِهِمْ ذُرِّية ضِعَافًا خَافُواْ عَلَيهِمْ فَلْيتَّقُوا اللّهَ وَلْيقُولُواْ قَوْلًا سَدِيدًا ؛ و كسانى كه اگر پس از خود فرزندانى ناتوان باز گذارند بر [ بينوايى و تباه شدن 
  ] آنان بيمناكند ، بايد [ درباره يتيمان 
  ] بترسند و از خدا پروا كنند و سخنى راست و استوار گويند ( و روشى درست پيش گيرند ) .\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 3 ، ص 28 .\r\n","page_name":" 191 ","page_number":191},
  {"content":"\r\n\r\nفخر رازى در تفسير كبير خود چهار احتمال « 1 » و مفسران ديگر نظير بلاغى ، طباطبائى و . . . هم احتمالات مختلفى پيرامون آيه فوق مطرح كرده‌اند . « 2 »\r\nيكى از معناهايى را كه مطرح كرده‌اند توضيح اين بيت شعر است كه :\r\n اين جهان كوه است و فعل ما صدا * سوى ما آيد صداها را ندا \r\nيعنى هر كارى كه انجام دهيد نتيجه‌اش به خودتان باز مىگردد . اين مطلب از نظر تجربى و قرآنى صحيح است ، اما سؤال اين است كه رابطه عمل صالح يا ناصالح يك فرد با ظهور نتيجه آن در ذرّيه‌اش چيست ؟ اين كه كسى مثلًا در جوانى مال يتيمى را بخورد كه در آن زمان هنوز نطفه بچه‌اش هم منعقد نشده ، چرا اثرش در فرزند او ظاهر شود ؟ در داستان حضرت موسى ( ع ) با حضرت خضر ( ع ) در قرآن كريم هم مىخوانيم كه آن دو به روستايى رفتند كه در آن ديوارى در حال خراب شدن بود و حضرت خضر آن را تعمير كرد و در پاسخ به اعتراض موسى گفت در زير اين ديوار گنجى است كه متعلق به دو يتيم است و اين تعمير براى حفاظت از آن گنج بوده تا آنها بزرگ شوند و به آن دسترسى پيدا كنند . وى در استدلال خود مىگويد : ( و كان ابوهما صالحاً ) ؛ و پدر اين دو يتيم مردى صالح و نيكوكار بوده است . « 3 » چه ارتباطى ميان عمل صالح پدر آنها با خود آنها وجود دارد\r\n\r\n\r\n","description":"","footnote":"\r\n( 1 ) . رازى ، التفسير الكبير ، ج 3 ، ص 505 .\r\n( 2 ) . بلاغى نجفى ، آلاء الرحمن ، ج 2 ، ص 20 ؛ طباطبايى ، الميزان ، ج 4 ، ص 200 .\r\n( 3 ) . كهف / 66 تا 82 .\r\n","page_name":" 192 ","page_number":192},
  {"content":"\r\n\r\nكه خداوند اثر آن را براى اين دو ظاهر مىكند ؟ بايد گفت رابطه واقعى ميان اينها را ما نمىتوانيم درك كنيم .\r\nالبته برخى آيه فوق را غلط معنا كرده و گفته‌اند مراد از « الّذين » اولياى ميت نيست بلكه افراد ديگرى هستند كه هنوز زنده‌اند و وارثان ضعيف يا صغيرى دارند ، كه به آنها گفته شده است كه شما به جاى اين كه اموالتان را براى ورثه به جاى بگذاريد آنها را در راه خدا انفاق كنيد و به فكر ورثه نباشيد ، چون روزى دهنده آنان خداوند است و همو روزى آنها را كفالت كرده است . نتيجه اين تفسير از آيه ، تحويل دادن يك عده گداى بى بضاعت به جامعه است كه مورِّث آنها هيچ چيز براى آنها نگذاشته و همه اموالش را در راه خدا انفاق كرده است ! « 1 »\r\n\r\nتجسم خوردن مال يتيم\r\nآيه ده\r\nإِنَّ الَّذِينَ يأْكُلُونَ أَمْوَالَ الْيتَامَى ظُلْمًا إِنَّمَا يأْكُلُونَ فِي بُطُونِهِمْ نَارًا وَسَيصْلَوْنَ سَعِيرًا ؛ همانا آنهايى كه اموال يتيمان را از راه ظلم و تعدّى مىخورند ، در حقيقت در شكم‌هايشان آتش مىخورند و به زودى به آتش جهنم برده خواهند شد .\r\nقيد ( ظلماً ) در آيه شريفه به اين معناست كه آنها اموال يتيمان را\r\n\r\n\r\n","description":"","footnote":"\r\n( 1 ) . فخر رازى ، التفسير الكبير ، ج 3 ، ص 505 .\r\n","page_name":" 193 ","page_number":193},
  {"content":"\r\n\r\nاز روى ستم و تعدّى مىخورند ، نه در ازاى خدمتى كه انجام مىدهند . چون يتيم مدافع ندارد ، در آن مال تصرف كرده و آن را مىخورند .\r\nآيه به جاى اين كه بفرمايد در قيامت اينها دچار عذاب مىشوند ، مىفرمايد در همين دنيا آتش مىخورند . آيه شريفه را به دو گونه مىتوان تفسير كرد :\r\nالف ) اين غذايى كه از مال يتيم فراهم شده در قيامت تبديل به آتش خواهد شد ، به همين خاطر تعبير شده است كه آنها آتش مىخورند ؛\r\nب ) همين غذايى كه از مال يتيم به شكل حرام فراهم شده ، صورت واقعى آن آتش است و در همين دنيا كسانى كه مال يتيم را مىخورند ، ظاهراً در حال خوردن غذا هستند ، ولى در واقع در حال خوردن آتش هستند . ظاهراً روايت هم در اين زمينه وجود دارد كه موجودات اين عالم داراى دو صورت و وجهه ظاهر و باطن هستند ، به تعبير ديگر يك صورت مادى و يك صورت برزخى دارند كه هر دو صورت را بالفعل در دنيا دارا هستند ، ولى آنچه ما در اين دنيا مشاهده مىكنيم ، همان صورت مادى اشياء است ، نه صورت برزخى و واقعى آن - و اين‌گونه نيست كه اين صورت در آخرت شكل بگيرد ، بلكه در همين دنيا شكل مىگيرد .\r\nاگر چشم برزخى انسان باز شود همه اشياء و افراد را به شكل واقعى خود خواهد ديد ، همان‌گونه كه در قيامت همه ما به شكل واقعى خود محشور خواهيم شد . درست است كه در روايت آمده است كه انسان‌ها در قيامت به شكل دنيايى خود هستند به گونه‌اى كه اگر او را ببينند مىگويند : « هذا هو » : اين همان است اما در واقع شكل\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبرزخى هم به گونه‌اى خواهد بود كه معرف شكل دنيايى و قابل شناسايى براى افراد است ، نه اين كه خداوند او را مسخ كرده باشد .\r\nاين تفسير از آيه به نظر صحيح مىرسد و روايات اهل بيت عليهمالسلام نيز مؤيد آن است . « 1 » به عنوان مثال در روايتى آمده است كه شخصى در مكه در خدمت حضرت امام صادق ( ع ) بود ؛ جمعيت زيادى را كه براى حج به مكه آمده بودند مشاهده كرد و خيلى خوشحال شد . امام ( ع ) به او فرمود : چگونه است كه من شما را اين قدر خوشحال مىبينم ؟ عرض كرد : از اين كه جمعيت زيادى به حج آمده‌اند . امام ( ع ) نگاهى كردند و دست مباركشان را به چشم او كشيدند و فرمودند : نگاه كن ! او ناگهان يك بيابان پر از حيوانات وحشى را مشاهده كرد كه از ميان آنان تعداد اندكى به شكل انسان بودند و خيلى وحشت كرد .\r\n\r\nارث فرزندان و همسران\r\nآيه يازده\r\nيوصِيكُمُ اللّهُ فِي أَوْلَادِكُمْ لِلذَّكَرِ مِثْلُ حَظِّ الأُنثَيينِ فَإِن كُنَّ نِسَاء فَوْقَ اثْنَتَينِ فَلَهُنَّ ثُلُثَا مَا تَرَكَ وَإِن كَانَتْ وَاحِدَة فَلَهَا النِّصْفُ ؛ خداوند درباره فرزندانتان شما را سفارش مىكند ، براى پسر مانند بهره دو دختر ، پس اگر ( وارثان ) زنانى بيش از دو نفر بودند ، پس براى ايشان دو سوم آن\r\n\r\n\r\n","description":"","footnote":"\r\n( 1 ) . مجلسى ، بحار الانوار ، ج 27 ، ص 181 و ج 47 ، ص 79 ؛ نورى ، مستدرك الوسايل ، ج 1 ، ص 39 .\r\n","page_name":" 195 ","page_number":195},
  {"content":"\r\n\r\nچيزى است كه ( ميت ) ترك كرده است و اگر ( وارث ) يك دختر باشد ، پس براى او نصف ( از مال ارث ) است .\r\nفقها وارثان ارث را سه طبقه دانسته‌اند كه طبقه اول مربوط به نزديكترين افراد به ميت است :\r\n1 ) پدر ؛ 2 ) مادر ؛ 3 ) پسر ؛ 4 ) دختر ، البته زن و شوهر با هر سه طبقه همراه مىباشند .\r\nقبل از تشريع حكم ارث ، عرب‌ها از تركه ميت به مادر او چيزى نمىدادند و مىگفتند او زن است و نبايد مالى به ارث ببرد ؛ به زن و دختر هم چيزى نمىدادند ؛ به بچه‌هاى ميت هم به اين علت كه بچه هستند مالى نمىدادند و مال ميت را ميان پدر ، پسر و برادر ميت تقسيم مىكردند .\r\nدر تفاسير اهل سنت پيرامون آيه شريفه آمده است كه مردى در مدينه از دنيا رفت كه داراى همسر ، دو دختر و يك برادر بود . بعد از فوتش ، برادرش به خانه او آمد و همه اموالش را تصاحب كرد . زن متوفى نزد پيامبر اكرم ( ص ) آمد و نسبت به اين موضوع شكايت كرد . پيامبر ( ص ) مرد را احضار كرد و فرمود : اموال ميت را سه قسمت كن ؛ دو سوم را به اين دخترها بده و يك هشتم را به اين زن واگذار كن و بقيه‌اش را خودت ببر . « 1 »\r\nالبته اين روايت از اهل سنت نقل شده و فقه شيعه برادر را جزو طبقه دوم مىداند كه تا يكى از افراد طبقه اول زنده هست ، نوبت به افراد طبقه دوم نمىرسد . « 2 »\r\n\r\n\r\n","description":"","footnote":"\r\n( 1 ) . واحدى نيشابورى ، اسباب النزول ، ص 95\r\n( 2 ) . محقق حلى ، شرايع الاسلام ، ج 4 ، ص 17 .\r\n","page_name":" 196 ","page_number":196},
  {"content":"\r\n\r\nروايت ديگرى كه در منابع شيعى هم آمده اين است كه : جابر بن عبدالله مىگويد من بيمار و در حالت بيهوشى بودم كه پيامبر اكرم ( ص ) به همراه ابوبكر به عيادت من آمدند . پيامبر ( ص ) آب طلب كردند و بر آن دعا خوانده و بر صورت من پاشيدند و من از حالت بيهوشى خارج شدم . عرض كردم : يا رسول‌الله ! من بيمارم و اولاد و اموال دارم . اموالم را چه كنم ؟ كه اين آيه نازل شد . « 1 »\r\nيوصِيكُمُ اللّهُ فِي أَوْلَادِكُمْ : خداوند درباره فرزندان شما سفارش مىكند .\r\nلِلذَّكَرِ مِثْلُ حَظِّ الأُنثَيينِ ؛ براى پسر مانند بهره دو دختر است .\r\nفَإِن كُنَّ نِسَاء فَوْقَ اثْنَتَينِ فَلَهُنَّ ثُلُثَا مَا تَرَكَ ؛ پس اگر همه بازماندگان و فرزندان ، زن بودند و ميت پسرى نداشت و فقط دختر داشت و دختران از دو تا بيشتر بودند ، دو سوم اموال ميت به آنها داده مىشود .\r\nوَإِن كَانَتْ وَاحِدَة فَلَهَا النِّصْفُ ؛ و اگر ميت فقط يك دختر داشت ، نصف مال ميت به او مىرسد .\r\nسؤالى كه اينجا مطرح مىشود اين است كه اگر ميت فقط دو دختر داشت حكم مسأله چيست و چه مقدار به او مىرسد ؟ چرا كه در آيه حكم يك دختر و بيش از دو دختر بيان شده ولى حكم دو دختر بيان نشده است . ابن عباس تنها كسى است كه مىگويد حكم دو دختر\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 3 ، ص 28 و 29 ؛ عن جابر بن عبدالله انصارى أنه قال : مرضت فعادنى رسول الله و أبوبكر و هما يمشيان ، فأغمى على ، فدعا بماء ، فتوضأ ثم صبّه على ، فأفقت ، فقلت : يا رسول الله ! كيف اصنع فى مالى ؟ فسكت رسول الله ، فنزلت آى المواريث فى .\r\n","page_name":" 197 ","page_number":197},
  {"content":"\r\n\r\nهم مانند يك دختر ( يعنى نصف ) است « 1 » ، ولى ديگر علماى شيعه و سنى مىگويند دو دختر حكم سه دختر و بالاتر را دارد و بايد دو سوم از اموال به آنها داده شود . ابن عباس استدلال مىكند كه ( فوق اثنتين ) شامل دو دختر نمىشود ولى بر اين كه دو دختر مانند يك دختر به شمار مىآيد ، دليلى اقامه نمىكند . در هر صورت با صرف نظر از اجماع خاصه و عامه ، اين مسأله اجمال دارد و قابل بحث است .\r\n\r\nچرا ارث پسر دو برابر دختر ؟\r\nبعضى ادعا مىكنند كه اسلام به زنان ظلم كرده و ميان آنان و مردها تبعيض قائل شده است .\r\nمطابق برخى از روايات - اگر سند آنها صحيح باشد - اين اشكال از صدر اسلام در اذهان بوده است . از امام ( ع ) در اين باره سؤال شد ، حضرت در پاسخ فرموند : به خاطر اين كه پسر مخارج بيشترى نسبت به دختر دارد . « 2 » مثلًا پسر زن مىگيرد و بايد مهريه بپردازد ، ولى دختر شوهر مىكند و مهريه مىگيرد . يا پسر ازدواج مىكند و بايد مخارج خود و همسرش را تأمين كند ، ولى دختر شوهر مىكند و نه تنها لازم نيست خرج شوهر را بدهد خرج خودش را نيز لازم نيست تأمين كند . همچنين اگر پدر و مادر پير و يا فقير شوند بر پسر واجب است كه آنها را اداره كند در حالى كه هيچ كدام از اين مخارج بر عهده دختر\r\n\r\n\r\n","description":"","footnote":"\r\n( 1 ) . زحيلى ، تفسير المنير ، ج 4 ، ص 274 ؛ قرطبى ، الجامع لاحكام القرآن ، ج 5 ، ص 63 .\r\n( 2 ) . حر عاملى ، وسائل الشيعه ، ج 17 ، ص 438 - 436 : إن المرأة ليس عليها جهاد و لا نفقهء و لا معلقهء و انما ذلك على الرجال فلذلك جعل للمرأة سهما واحدا و للرجل سهمين .\r\n","page_name":" 198 ","page_number":198},
  {"content":"\r\n\r\nنيست ، بلكه دختر مىتواند در مقابل كارى كه در منزل انجام مىدهد پول دريافت كند .\r\nممكن است گفته شود در زمان ما زن‌ها نيز در كنار مردان به كار در بيرون خانه مشغولند و مخارج خانه را تأمين مىكنند ، بنابراين در مخارج و نفقه خانه و فرزندان شريك هستند .\r\nدر پاسخ مىگوييم : اولًا در ايران مثلًا چند درصد از زنان مشغول كار هستند و درآمد و در تأمين مخارج خانه شريكند و يا آن را بر عهده دارند ؟ قطعاً آمار ، درصد كمى از اين‌گونه زنان را نشان خواهد داد ، در حالى كه قانون‌گذار براى يك دهم يا يك صدم جامعه قانون وضع نمىكند ، بلكه غالب افراد و كل جامعه را در نظر مىگيرد .\r\nثانياً مسأله در اينجا فقط درآمد و حقوق نيست ، بلكه كيفيت كار نيز بايد در نظر گرفته شود . كارهاى سنگين و خطرناك و يا رفتن به ميدان‌هاى جنگ بر عهده چه كسى است ؟ حتى در كشورهاى پيشرفته كه از تساوى حقوق زن و مرد دم مىزنند آيا در تقسيم كار نيز تساوى رعايت مىشود ؟ به عنوان مثال از ده‌ها هزار سربازى كه از سوى آمريكا به جنگ با عراق فرستاده شدند ، چند نفرشان مرد و چند نفر زن بودند ؟\r\nاين كه قرآن مىفرمايد : لِلذَّكَرِ مِثْلُ حَظِّ الأُنثَيينِ در خلأ كه دستور نمىدهد ، بلكه به واقعيت‌ها نظر دارد . شما واقعيت‌هاى جوامع را ببينيد و با كارها مقايسه كنيد و بعد قضاوت كنيد .\r\nثالثاً بايد به اين مسأله توجه شود كه اگر فرضاً در جوامع مكان مردها و زن‌ها جابجا شود و زن در خارج از خانه كار كند و در آمد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nداشته باشد و مرد درآمد نداشته باشد و به جاى زن خانه‌دارى كند ، تا چه اندازه مناسب است و سلامت جامعه را تأمين مىكند ؟ اگر شما به پرونده‌هايى كه در دادگسترىها پيرامون اختلافات خانوادگى مطرح است مراجعه كنيد اين موضوع برايتان روشن‌تر خواهد شد . معمولًا اگر زن يك سوم در آمد مرد را هم داشته باشد ديگر اين حق را به شوهر نمىدهد كه از او بپرسد كجا رفته‌اى و يا كجا بوده‌اى ؟ درست است كه مردان خلافكار نيز زياد داريم ، ولى شما خود قضاوت كنيد كه اگر جاى مرد و زن عوض شود چه اتفاقى خواهد افتاد .\r\nبنابراين اولًا مخارج را در نظر بگيرد ؛ ثانياً به نوع كارها و سنگينى و سبكى آنها توجه كنيد و ثالثاً محاسبه كنيد كه اگر جاى مردها و زن‌ها عوض شود چه تغييرى رخ خواهد داد . بايد با توجه به اين واقعيات به تفسير آيه شريفه پرداخت .\r\n\r\nاستثنائات ارث فرزند از والدين\r\nاهل سنت ادعا مىكنند كه چهار تخصيص بر حكم ارث فرزندان وارد شده است كه فقط سه تاى اول آن مورد قبول فقهاى اماميه هم مىباشد .\r\n1 ) اگر پدر يا مادر مسلمان باشند ولى پسر يا دختر آنان كافر يا مرتد بود ، اين فرزند از پدر يا مادر ارث نمىبرد ؛\r\n2 ) اگر پسر يا دختر قاتل عمدى پدر يا مادر خود باشد ، از مقتول ارث نمىبرد ؛\r\n3 ) اگر فرزند قاتل پدر يا مادر باشد به قتل خطائى ، از ديه‌اى كه\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبايد به وراث بابت قتل خطائى بپردازد ارث نمىبرد ، گر چه از بقيه اموال ميت ارث مىبرد .\r\n4 ) حضرت زهرا عليها سلام از پيامبر اكرم ( ص ) ارث نمىبرد . فقهاى عامّه براى اثبات ادعاى خود به روايتى از پيامبر ( ص ) استناد مىكنند كه مطابق ادعاى آنان فرموده است : « نحن معاشر الأنبياء لانوّرث فمابقى منّا فهى صدقة » ؛ « 1 » ما گروه پيامبران ارثى بر جاى نمىگذاريم و آنچه از ما باقى بماند صدقه است .\r\n\r\nآيا حضرت زهرا از پيامبر ارث نمىبرد ؟ !\r\nبه اعتقاد ما روايت فوق كه اهل سنت آن را نقل كرده‌اند داراى سند صحيح نمىباشد ؛ زيرا اولًا مىگوييم :\r\nپيامبر ( ص ) كجا اين مطلب را فرموده و چه كسى شنيده است ؟\r\nمىگويند : ابوبكر ! مىگوييم كه شاهد هم داريد ؟ مىگويند عمر !\r\nبه اضافه چگونه مىتوان اين روايت را پذيرفت در حالى كه مخالف آيات قرآن است كه ميفرمايد فرزند از پدر ارث مىبرد و فرزندان انبياء هم از آنان ارث برده‌اند ، مانند ارث سليمان از داود « 2 » و تقاضاى ذكريا از خداوند كه به او فرزندى عنايت كند تا از او و خاندان يعقوب ارث برد . « 3 »\r\n\r\n\r\n","description":"","footnote":"\r\n( 1 ) . احمد حنبل ، مسند احمد بن حنبل ، ج 1 ، ص 4 ؛ بخارى ، صحيح بخارى ، ج 4 ، ص 42 ؛ مسلم بن حجاج ، صحيح مسلم ، ج 5 ، ص 53 .\r\n( 2 ) . سوره نمل ، آيه 16 .\r\n( 3 ) . سوره مريم ، آيات 5 - 6\r\n","page_name":" 201 ","page_number":201},
  {"content":"\r\n\r\nثانياً حضرت زهرا عليها سلام فدك را هديه‌اى از جانب پيامبر به خود دانست . ابوبكر گفت : شاهدى دارى ؟ فرمود : حسن و حسين . گفت : آنها بچه‌اند . فرمود : على . گفت : او شوهر توست و به نفع تو شهادت مىدهد . فرمود : غلام من . گفت : او كه عبد است و شهادتش قبول نيست ! .\r\nگويا ابوبكر به دنبال شاهدى از گروه خود - نظير عمر يا دخترش عايشه - مىگشت و همه شاهدان حضرت زهرا عليها سلام را رد كرد .\r\nثالثاً ، جاى اين سؤال از آنان وجود دارد كه اگر پيامبر ( ص ) از خود ارثى بر جاى نمىگذارند ، اين مسأله فقط دختر آن حضرت را در بر نمىگيرد ، بلكه شامل زنان ايشان هم مىشود و هيچ ارثى به زنان پيامبر هم نبايد داده شود ، پس چگونه عايشه نسبت به خانه پيامبر ادعا كرد و آن را از آنِ خود دانست ؟ ! و وقتى جنازه حضرت امام حسن ( ع ) را براى دفن يا وداع كنار مزار پيامبر اكرم ( ص ) بردند گفت پسرتان را از خانه من بيرون ببريد ، خانه مال من است ؟ ! در اينجا عبدالله بن عباس مقابل عايشه آمد و اين شعر را - كه منسوب به اوست - قرائت كرد :\r\n تجمّلت ، تبغّلت و ان شئت تفيلت * لك التُسع من الثُمن فبالكل تملّكت \r\nيك روز سوار بر شتر با على جنگيدى ، و يك روز سوار بر قاطر جنازه حسن را رد كردى ؛ من فكر مىكنم اگر عمرى داشته باشى سوار فيل هم خواهى شد . يك نهم از يك هشتم ارث از آن تست . الآن ادعا مىكنى كه خانه پيامبر از آن توست ؟ اولًا شما كه معتقديد پيامبر از خود ارثى بر جاى نمىگذارد ! ثانياً اگر حرف ما را بپذيريد كه پيامبر از خود ارث بر جاى مىگذارد ، مطابق تصريح آيه قرآن ،\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنصف آن از آنِ فاطمه عليها سلام است و يك هشتم آن متعلق به همه زنان پيامبر . در حقيقت يك نهم از يك هشتم به تو مىرسد . حال چگونه همه آن را تصاحب كردهاى ؟ ! « 1 »\r\nالبته به اين نكته هم بايد توجه داشته باشيد كه در مورد فدك ، مسأله اصلى مسأله سياسى بود ؛ چرا كه به عقيده ما فدك نحله و بخشش پيامبر ( ص ) به حضرت زهرا عليها السلام بود ، نه ارث . اما مخالفان و حاكميت غاصب وقت مىگفتند كه پيامبر فدك را نبخشيده و متعلق به خود آن حضرت است و اگر بخواهد به حضرت زهرا عليها السلام منتقل شود ، بايد از طريق ارث باشد و پيامبر ( ص ) هم فرموده كه ما گروه پيامبران از خود ارثى بر جاى نمىگذاريم !\r\nاصل مسأله اين بود كه آنها خلافت را غصب كرده بودند و على ( ع ) را محدود كرده و مورد آزار و اذيت قرار مىدادند ، كسانى را هم كه با حضرت ارتباط داشتند اذيت مىكردند و خلاصه نمىخواستند على ( ع ) مورد مراجعه مردم باشد . اگر فدك در اختيار حضرت فاطمه عليهاسلام مىبود ، طبعاً در اختيار حضرت امير ( ع ) نيز قرار مىگرفت و چون در آمد خيلى خوبى داشت ممكن بود مردم به خاطر پول هم كه شده به سراغ على ( ع ) بروند ؛ لذا فدك را گرفتند تا دست على ( ع ) و اهل بيت عليهمالسلام خالى باشد و محل مراجعه مردم نباشند . روى همين اساس است كه در زمان هارون الرشيد وقتى از امام موسى بن جعفر ( ع ) خواست كه حدود فدك را مشخص كنند تا او را باز گرداند ، حضرت مرزهاى جهان اسلام آن روز را به\r\n\r\n\r\n","description":"","footnote":"\r\n( 1 ) . ابن شهر آشوب ، مناقب آل أبى طالب ، ج 3 ، ص 204 .\r\n","page_name":" 203 ","page_number":203},
  {"content":"\r\n\r\nعنوان حدود فدك معين كردند . « 1 » كنايه از اين كه بحث صرفاً بر سر قطعه زمين فدك نيست ؛ بلكه مسأله حاكميت و خلافت است .\r\nابن عباس نقل مىكند كه در زمان حكومت عمر بن خطاب روزى نزد او رفتم ، ديدم تنهاست و چوبدستى در دست دارد كه يك سر آن را به زمين گذاشته و سر ديگرش را به چانه‌اش تكيه داده است . تا مرا ديد گفت : خوب شد آمدى ، تنها بودم و دلم مىخواست كسى بيايد ، چه كسى بهتر از شما ! خيلى محبت كرد و سپس گفت : ابن عباس ! على كجاست ؟ گفتم : در خارج از شهر است و مشغول كشاورزى است . گفت : آيا هنوز هم ادعاى خلافت دارد ؟ گفتم : اينجا من و تو هستيم و فرد ديگرى نيست ، خدا هم مىداند و به همه ما آگاه است . اگر چيزى را بپرسم راستش را مىگويى ؟ گفت : آرى . گفتم : اين كه مىگويى على خليفه نيست آيا در خلوت هم مىگويى ؟ تو خودت مىدانى كه خليفه بر حق پيامبر ( ص ) ، على ( ع ) است آيا بين خود و خدايت هم اين مسأله را منكر هستى ؟ كه در اينجا عمر جوابى براى گفتن نداشت و سكوت كرد . « 2 »\r\n\r\n\r\n","description":"","footnote":"\r\n( 1 ) . ابن شهر آشوب ، مناقب آل أبى طالب ، ج 3 ، ص 435 ؛ مجلسى ، بحار الانوار ، ج 48 ، ص 144 ؛ إن هارون الرشيد يقول لموسى بن جعفر خذ فدكا حتى اردها اليك ، فيأبى حتى الحّ عليه فقال : لا آخذها الا بحدودها قال : و ما حدودها ؟ قال ان حددتها لم تردها ؟ قال : به حق جدك إلا فعلت قال : اما الحد الاول فعدن ، فتغير وجه الرشيد و قال : ايها ، قال : و الحد الثانى سمرقند ، فاربدّ وجهه قال : و الحد الثالث افريقيه ، فاسود وجهه و قال : هيه . قال : و الاربع سيف البحر مما يلى الجزر و ارمينيه قال الرشيد : فلم يبق لنا شى ، فتحول الى مجلسى قال موسى : قد اعلمتك اننى إن حددتها لم تردها فعند ذلك عزم على قتله .\r\n( 2 ) . قمى ، سفين البحار ، ج 2 ، ص 151 .\r\n","page_name":" 204 ","page_number":204},
  {"content":"\r\n\r\n\r\nارث پدر و مادر\r\nدر ادامه آيه 11 مىخوانيم :\r\nوَلأَبَوَيهِ لِكُلِّ وَاحِدٍ مِّنْهُمَا السُّدُسُ مِمَّا تَرَكَ إِن كَانَ لَهُ وَلَدٌ فَإِن لَّمْ يكُن لَّهُ وَلَدٌ وَوَرِثَهُ أَبَوَاهُ فَلأُمِّهِ الثُّلُثُ فَإِن كَانَ لَهُ إِخْوَة فَلأُمِّهِ السُّدُسُ ؛ هر يك از پدر و مادر ، يك ششم از ما ترك ميت را به ارث مىبرند ، مشروط بر آن كه از ميت اولادى به جاى مانده باشد . ولى اگر ميت فرزندى نداشته باشد ، مادر يك سوم را مىبرد . و در صورتى كه ميت اولاد ندارد ولى برادر و خواهر دارد ، مادر يك ششم را به ارث مىبرد .\r\nهر يك از فرزند و خواهر و برادر را حاجب يعنى مانع مىگويند . البته مقصود از برادر و خواهر در اينجا برادر و خواهر ابوينى يعنى پدرى و مادرى يا « ابى » يعنى پدرى است . برادر و خواهر اگر از پدر و مادر تنى باشند « ابوينى » هستند ؛ اگر از پدر يكى ولى از مادر جدا باشند « ابى » هستند و اگر از مادر يكى ولى از پدر جدا باشند « امّى » مىباشند . مقصود از « كلاله » « 1 » نيز برادر و خواهرى هستند كه از پدر جدا ولى از مادر يكى هستند .\r\n\r\n\r\n","description":"","footnote":"\r\n( 1 ) . ابن منظور ، لسان العرب ، ج 11 ؛ راغب اصفهانى ، المفردات فى غريب القرآن ، ص 720 ؛ البته معناى كلاله از آنچه در اينجا آمده است نسبت به معنائى كه در كتاب‌هاى لغت آمده است جزئىتر است و معناى كلاله معناى بزرگ‌تر و اعم از اين معنا مىباشد ، كلاله در كتب لغت هم شامل وارث و هم مورث است و هر كسى كه بميرد و فرزندى نداشته باشد يا اينكه ماسواى فرزند و پدر و مادر باشد را گفته‌اند .\r\n","page_name":" 205 ","page_number":205},
  {"content":"\r\n\r\nمِن بَعْدِ وَصِية يوصِي بِهَا أَوْ دَينٍ : اين تقسيمى كه گفته شد پس از آن است كه به وصيت ميت عمل شود يا اگر قرضى دارد پرداخت گردد .\r\nچند فرض ديگر\r\nتا اينجا بيان معناى آيه شريفه بود . اما اگر ميت فقط يك وارث دختر داشته باشد ، نصف اموال ميت را « فرضاً » به او مىدهند و نصف ديگر را كه اضافه مانده « ردّاً » به او پرداخت مىكنند و چنانچه ميت فقط يك پسر داشته باشد ، همه مال را به ارث مىبرد و اگر يك پسر و دختر داشته باشد ، يك سوم را به دختر و دو سوم را به پسر مىدهند و در صورتى كه فقط پدر داشته باشد ، يك ششم را « فرضاً » و پنج ششم را « ردّاً » به او مىپردازند .\r\n\r\nاحكام ارث ، فريضه‌اى الهى\r\nدر ادامه آيه 11 چنين آمده است :\r\nآبَآؤُكُمْ وَأَبناؤُكُمْ لَا تَدْرُونَ أَيهُمْ أَقْرَبُ لَكُمْ نَفْعاً فَرِيضَة مِّنَ اللّهِ إِنَّ اللّهَ كَانَ عَلِيما حَكِيمًا ؛ پدران و فرزندان شما نمىدانيد نفع كدام يك به شما نزديك‌تر است . واجبى است از سوى خداوند به درستى كه خداوند بسيار دانا و بسيار حكيم است .\r\nدر اينجا مقصود از « آباء » پدران و مادران هستند و مقصود از « ابناء » پسران و دختران‌اند . در حقيقت مىفرمايد كه در احكام ارث اشكالى نكنيد و نگوييد چرا مثلًا به دختر كم و به پسر بيشتر داديد ؛ شما كه خبر نداريد و نمىدانيد كدامش به نفع شماست و كدامش به نفع شما نيست .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nفَرِيضَة مِّنَ اللّهِ : آنچه از احكام ارث گفته شده ، واجب و فريضه‌اى است از جانب خداوند .\r\nإِنَّ اللّهَ كَانَ عَلِيما حَكِيمًا : خداوند هم عالم و صاحب دانش است و هم حكيم است و كارهايش بر اساس حكمت است و صلاح شما انجام دستوراتى است كه او فرموده است .\r\nدر روايات متعددى از پيامبر اكرم ( ص ) نقل شده است كه آن حضرت اصرار عجيبى داشته‌اند بر اين كه آيات ارث را به مردم ياد دهيد و مردم هم اين آيات را ياد بگيرند . در برخى از اين روايات تعبير شده است كه اين آيات تمام علم به شمار مىآيند و در برخى روايات آمده است كه بعض العلم هستند . در برخى ديگر آمده است كه اگر مسلمانان ارث را نياموزند ، از اسلام چيزى نفهميده‌اند و با روش‌هاى گوناگون نسبت به اهميت اين مسأله تأكيد شده است . « 1 » بسيارى از اين روايات در تفسير قرطبى ذكر شده است . « 2 »\r\n\r\nارث زن و شوهر\r\nآيه دوازده\r\nوَلَكُمْ نِصْفُ مَا تَرَكَ أَزْوَاجُكُمْ إِن لَّمْ يكُن لَّهُنَّ وَلَدٌ فَإِن كَانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ مِن بَعْدِ وَصِية يوصِينَ\r\n\r\n\r\n","description":"","footnote":"\r\n( 1 ) . شيخ طوسى ، المبسوط ، ج 4 ، ص 67 ؛ قاضى طرابلسى ، المهذب ، ج 2 ، ص 122 ؛ ابن ادريس ، السرائر ، ج 3 ، ص 226 ؛ نجفى ، جواهر الكلام ، ج 39 ، ص 5 .\r\n( 2 ) . قرطبى ، الجامع لاحكام القرآن ، ج 5 ، ص 56 . قرطبى از مفسران جليل القدر عامّه است و برخى از اهل سنت تفسير او را بهترين تفسير مىدانند .\r\n","page_name":" 207 ","page_number":207},
  {"content":"\r\n\r\nبِهَا أَوْ دَينٍ وَلَهُنَّ الرُّبُعُ مِمَّا تَرَكْتُمْ إِن لَّمْ يكُن لَّكُمْ وَلَدٌ فَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم مِّن بَعْدِ وَصِية تُوصُونَ بِهَا أَوْ دَينٍ\r\nخداى متعال در ادامه به بيان چگونگى ارث بردن زن و شوهر از يكديگر مىپردازد و مىفرمايد :\r\nوَلَكُمْ نِصْفُ مَا تَرَكَ أَزْوَاجُكُمْ إِن لَّمْ يكُن لَّهُنَّ وَلَدٌ فَإِن كَانَ لَهُنَّ وَلَدٌ : اگر زنى از دنيا رفت ، نصف اموالش به شوهر او مىرسد مشروط بر آن كه همسرتان ، از شما يا از شوهر قبلىاش فرزندى نداشته باشد .\r\nفَإِن كَانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ : اما اگر زوجه از شما يا از شوهر قبلىاش فرزند يا فرزندانى داشته باشد شما فقط يك چهارم از اموال او را به ارث مىبريد .\r\nمِّن بَعْدِ وَصِية تُوصُونَ بِهَا أَوْ دَينٍ : اما قبل از همه بايد ببينيد كه ميت وصيتى يا دينى دارد يا خير ؟ اگر وصيتى دارد يا قرضى بر عهده‌اش هست ابتدا بايد آنها را ادا كنيد و بعد مال الارث را تقسيم كنيد .\r\nاين حكم مربوط به موردى است كه زن بميرد و شوهر زنده بماند . حكم ارث بردن زن از مرد در ادامه آيه شريفه بيان شده است :\r\nوَلَهُنَّ الرُّبُعُ مِمَّا تَرَكْتُمْ إِن لَّمْ يكُن لَّكُمْ وَلَدٌ : اگر زنى بماند و شوهرش بميرد ، يك چهارم از اموال شوهرش را به ارث مىبرد ، مشروط بر اين كه مرد از اين همسر يا از همسران ديگرش فرزند يا فرزندانى نداشته باشد . اگر مرد همسران متعدد داشته باشد اين يك چهارم بين همه آنها تقسيم مىشود .\r\nفَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم : ولى اگر مرد از اين\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nهمسر يا همسران ديگرش فرزند يا فرزندانى دارد ، همسر يا همسرانش يك هشتم از اموال او را به ارث مىبرند .\r\nمِّن بَعْدِ وَصِية تُوصُونَ بِهَا أَوْ دَينٍ ؛ و اين تقسيم اموال بايد پس از عمل به وصيت يا پرداخت ديون باشد .\r\nقبل از نزول اين آيات و در زمان عرب جاهلى ، نه تنها به زن چيزى به عنوان ارث نمىدادند بلكه اگر فرزندى نداشت ، پسر زنِ ديگر ، او را براى خود بر مىداشت و زنِ پدر را مانند مال پدر تصاحب مىكرد . پيامبر اكرم ( ص ) فرمودند : زن كالا نيست ، بلكه انسان است و ارث مىبرد ، منتها با توجه به مصالحى كه اجمالًا عرض شد ، نسبت به مرد ارث كمترى مىبرد . « 1 »\r\nدر مورد ارث زن از شوهر اين مسأله مطرح مىشود كه آيا زن از تمام تركه ارث مىبرد يا از بعض آن ؟ ظاهر آيه اين است كه از تمام آن ارث مىبرد ، يعنى از زمين ، خانه ، باغ و مزرعه . اما مشهور علماى شيعه - رضوان الله تعالى عليهم - مىگويند زن از زمين ارث نمىبرد و فقط از اعيان ارث مىبرد . « 2 »\r\nبرخى معتقدند حكم زنى كه اولاد دارد با زنى كه فرزند ندارد تفاوت دارد . « 3 » ممكن است زنى عمر خود را در خانه شوهر گذرانده و صاحب اولاد هم شده است ؛ اما يك وقت زن جوانى است كه فاقد اولاد\r\n\r\n\r\n","description":"","footnote":"\r\n( 1 ) . راوندى ، فقه القرآن ، ج 2 ، ص 347 ؛ طبرى ، جامع البيان ، ج 4 ، ص 349 .\r\n( 2 ) . كلينى ، الكافى ، ج 7 ، ص 127 ؛ شيخ طوسى ، الاستبصار ، ج 4 ، ص 152 ؛ امام باقر : النساء لايرثن من الارض و لا من العقار شيئا .\r\n( 3 ) . محقق حلى ، شرايع الاسلام ، ج 4 ، ص 34 .\r\n","page_name":" 209 ","page_number":209},
  {"content":"\r\n\r\nاست و پس از مرگ شوهرش بسا شوهر كند ، يا زن جوانى است كه همسر دوم مرد ديگرى شده و ممكن است پس از مرگ او ، مرد ديگرى را در خانه شوهر سابقش بياورد . به نظر مىرسد آن زنى كه گفته شده از زمين ارث نمىبرد ، قسم دوم است نه هر زن يا پير زن صاحب اولادى كه يك عمر در خانه شوهر بوده و در زندگى زحمت كشيده است . من از لحن روايات اين‌گونه استفاده مىكنم . گذشته از اين ، زمين هم بر دو قسم است . يك وقت مقصود از آن منزل مسكونى آنهاست كه در آن زندگى مىكنند و يك وقت زمينى است كه با آن معامله و خريد و فروش مىكنند . حكم اين دو نيز ممكن است متفاوت باشد .\r\n\r\nارث برادر و خواهر\r\nدر ادامه آيه 12 مىخوانيم :\r\nوَإِن كَانَ رَجُلٌ يورَثُ كَلَالَة أَو امْرَأَة وَلَهُ أَخٌ أَوْ أُخْتٌ فَلِكُلِّ وَاحِدٍ مِّنْهُمَا السُّدُسُ فَإِن كَانُوَاْ أَكْثَرَ مِن ذَلِكَ فَهُمْ شُرَكَاء فِي الثُّلُثِ مِن بَعْدِ وَصِية يوصَى بِهَآ أَوْ دَينٍ غَيرَ مُضَآرٍّ وَصِية مِّنَ اللّهِ وَاللّهُ عَلِيمٌ حَلِيمٌ ؛ و اگر مردى باشد كه كلاله از وى ارث برد ، يا زنى باشد و براى او برادر يا خواهرى باشد ، پس براى هر يك از آن دو يك ششم است . پس اگر بيشتر از اين باشند ، پس آنان در يك سوم شريكند . پس از وصيتى كه به آن مىكند يا دينى كه ضرر زننده نباشد . سفارشى است از ناحيه خدا و خداوند بسيار دانا و بردبار است .\r\nهمان‌گونه كه قبلًا گذشت ، بنابر مذهب اماميه وارثان به سه طبقه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nتقسيم مىشوند . بعضىها با همه اين سه طبقه ارث مىبرند و مشترك با آنها هستند . همچنين سه قسم ولاء داريم : ولاء عتق ، ولاء ضمان جريره و ولاء الامامه . اگر از اين سه طبقه وارثى نباشد ، نوبت به ولاء مىرسد .\r\nدر قرآن كريم از طبقه اول و دوم سخن گفته شده است ، ولى از طبقه سوم ذكرى نشده است . مقصود از طبقه اول نزديك‌ترين افراد به انسان است ؛ يعنى پدر ، مادر ، پسر و دختر . البته نوه‌ها هم جزو طبقه اول به شمار مىآيند ولى در مرحله بعد قرار دارند ، يعنى چنانچه پسر و دختر باشد نوبت به نوه نمىرسد .\r\nاز افراد طبقه اول ، پدر يك ششم ارث مىبرد و مادر اگر حاجب نباشد يك سوم و اگر حاجب باشد يك ششم ارث مىبرد . دختر هم اگر به تنهايى باشد نصف ، و اگر بيش از دو تا باشد دو سوم ارث مىبرد . در قرآن به دو دختر تصريح نشده است و برخى گفته‌اند دو دختر هم دو سوم ارث مىبرند . اگر پسر و دختر با هم باشند ، پسر دو برابر دختر ارث مىبرد .\r\nطبقه دوم عبارتند از : پدر بزرگ ، مادر بزرگ ، برادر و خواهر . اگر هيچ يك از طبقه اول جزو ورّاث نباشند ، نوبت به طبقه دوم مىرسد . البته اگر برادر و خواهر نباشند اولاد آنان جايگزين مىشوند .\r\nبرادر و خواهر ممكن است به سه گونه باشد :\r\n1 ) برادر و خواهر پدر و مادرى ( ابوينى ) ؛\r\n2 ) برادر و خواهر پدرى ( ابى ) ؛\r\n3 ) برادر و خواهر مادرى ( امّى ) ؛ كه به آن « كلاله » نيز گفته مىشود .\r\nاگر برادر و خواهر ابوينى جزو ورّاث باشند و از طبقه اول كسى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنباشد ، بر اساس ( للذّكر مثل حظّ الانثيين ) ارث را ميان خود تقسيم مىكنند و اگر برادر و خواهر پدرى باشد ، با وجود برادر و خواهر پدر و مادرى چيزى ارث نمىبرد ؛ اما در صورت نبودن آنها ، باز بر اساس اين كه مذكر دو برابر مؤنث ارث مىبرد ، ارث را تقسيم مىكنند و چنانچه برادر و خواهر مادرى باشد ، اگر يك نفر باشد يك ششم ، و اگر بيش از يك نفر باشند يك سوم را ارث مىبرند كه بايد بهطور مساوى بين خودشان تقسيم كنند .\r\nطبقه سوم از وارثان عبارتند از : عمو ، عمه ، دايى ، خاله و اولاد آنان ، كه در قرآن كريم ظاهراً به اين طبقه تصريح نشده است .\r\nاما زن و شوهر با هر سه طبقه و حتى با اقسام ولاء نيز ارث مىبرند كه چگونگى آن را توضيح داديم .\r\n\r\nوصيت و دَين مقدم بر ارث\r\nدر آيات پيشين تأكيد شده است كه در تقسيم اموال ميت ، ابتدا بايد به وصيت عمل كنند ، سپس ديون او را بپردازند و پس از آن ارث را تقسيم نمايند . بنابراين وصيت و دين مقدم بر ارث است . وصيت هم در تمام دارايى نافذ نيست ، بلكه تنها در ثلث مال نافذ است . « 1 » در اين مسأله اهل سنت نيز با ما هم عقيده‌اند . عامه از سعد بن ابى وقاص نقل كرده‌اند كه از پيامبر اكرم ( ص ) درباره اين كه چه مقدار از اموالش را مىتواند وصيت كند ، سؤال كرد . پيامبر ( ص ) فرمودند يك سوم را .\r\n\r\n\r\n","description":"","footnote":"\r\n( 1 ) . صدوق ، الهداية ، ص 320 .\r\n","page_name":" 212 ","page_number":212},
  {"content":"\r\n\r\nسپس فرمودند : يك سوم زياد است . « 1 » پس هر كس اختيار دارد نسبت به يك سوم از اموالش كه وصيت نسبت به آن نافذ است وصيت كند . وصيت نسبت به مقدار بيشتر از يك سوم در اختيار ورثه است . حتى اگر رد كنند و سپس پشيمان شده مجدداً بپذيرند فايده‌اى ندارد . « 2 »\r\nغَيرَ مُضَآرٍّ : مضار در اصل مضارر و اسم فاعل است ، يعنى وصيت كننده نبايد ضرر بزند . تفاسير اين جمله را اين‌گونه معنا كرده‌اند كه وصيت كننده بيش از ثلث وصيت نكند . چون به حق ورّاث تجاوز كرده و در محدوده‌اى وارد شده است كه بايد مطابق آنچه خداوند فرض فرموده است در ميان وارثان تقسيم شود . « 3 »\r\nمرحوم آقاى طباطبايى هم در تفسير الميزان اين احتمال را مطرح كرده كه ضرر نسبت به غير وارث باشد وى گفته است :\r\n« برخىها قرض دارند اما براى اين كه وانمود كنند چيزى ندارند و دستشان خالى است اموالشان را وصيت مىكنند ، تا در نتيجه به غير - يعنى غرما و طلبكاران - ضرر بزنند » . « 4 »\r\nاما آنچه تفاسير ديگر نوشته‌اند و بيان كرديم بهتر و بىاشكال‌تر است ؛ چرا كه اگر كسى طلبكارانى داشته باشد ، حق غرما بر وصيت مقدم\r\n\r\n\r\n","description":"","footnote":"\r\n( 1 ) . مالك ابن انس ، المدونة الكبرى ، ج 6 ، ص 4 ؛ مغنى المحتاج ، ج 3 ص 46 .\r\n( 2 ) . مفيد ، المقنعة ، ص 670 .\r\n( 3 ) . شيخ طوسى ، التبيان ، ج 2 ، ص 110 ؛ طبرسى ، مجمع البيان ، ج 3 ، ص 35 ؛ فيض كاشانى ، تفسير الصافى ، ج 1 ، ص 428 ؛ قرطبى ، جامع لاحكام القرآن ، ج 5 ، ص 80 و تفسير ابن كثير ، ج 1 ، ص 470 .\r\n( 4 ) . طباطبايى ، الميزان ، ج 4 ، ص 212 .\r\n","page_name":" 213 ","page_number":213},
  {"content":"\r\n\r\nاست و ديگر فرضى كه وصيت مانع حق طلبكاران باشد ، پديد نمىآيد .\r\nوَصِية مِنَ الله : خداوند وصيت كرده ، وصيت كردنى . اين عبارت مفعول مطلق است كه يا براى مبالغه يا براى نوع است .\r\nوَ الله عَليم حَليم : و خداوند بسيار بردبار و دانا است .\r\n\r\nجاودانگى در بهشت\r\nآيه سيزده\r\nتِلْكَ حُدُودُ اللّهِ وَمَن يطِعِ اللّهَ وَرَسُولَهُ يدْخِلْهُ جَنَّاتٍ تَجْرِي مِن تَحْتِهَا الأَنْهَارُ خَالِدِينَ فِيهَا وَذَلِكَ الْفَوْزُ الْعَظِيمُ ؛ اينها احكام الهى است و هر كس از خدا و پيامبر او اطاعت كند ، وى را به باغ‌هايى در آورد كه از زير آن نهرها روان است . در آن جاودانه‌اند و اين همان كاميابى بزرگ است .\r\n( حدود ) : حد به معناى مرز است . خداوند مىفرمايد آنچه كه بيان شد حدود و مرز بندى خداوند است .\r\nو هر كس خدا و رسولش را اطاعت كند ( و حدود خداوند را مراعات كند ) خداوند او را وارد باغ‌هايى مىكند كه از زير آن باغ‌ها نهرهايى در جريان است .\r\nظاهر آيه اين است كه مقصود از انهار ، نهرهاى زيرزمينى است ، ولى - همان‌گونه كه تفاسير نيز گفته‌اند - اين معنا بعيد است و مقصود از آن ، نهرهاى زير درختى است . « 1 »\r\n\r\n\r\n","description":"","footnote":"\r\n( 1 ) . شيخ طوسى ، التبيان ، ج 2 ، ص 108 ؛ طبرسى ، مجمع البيان ، ج 3 ، ص 38 ؛ طبرى ، جامع البيان ، ج 1 ، ص 245 .\r\n","page_name":" 214 ","page_number":214},
  {"content":"\r\n\r\nخالِدينَ : بهشتيان در بهشت جاودانند و هميشه در آن جا خواهند بود و فوز و سعادت بزرگ همين است .\r\nبعضىها اشكال كرده و گفته‌اند آيا خلود ابدى در بهشت تكرار مكررات و خسته كننده نخواهد بود ؟ در اين دنيا تغيير ، تحول و تنوع وجود دارد ، اما اين كه انسان تا ابد در بهشت متنعم باشد ، تنوع را از بين مىبرد ! .\r\nدر پاسخ مىگوييم : چه كسى گفته است كه در بهشت تنوع نيست و تكرار مكررات است ؟ مگر مخلد و ابدى بودن به معناى عدم تنوع است ؟ در هيچ آيه و روايتى نيامده است كه در بهشت تنوع نيست ، بلكه از بعضى از آيات و روايات تنوع در بهشت استفاده مىشود . « 1 »\r\n\r\nجاودانگى در دوزخ\r\nآيه چهارده\r\nوَمَن يعْصِ اللّهَ وَرَسُولَهُ وَيتَعَدَّ حُدُودَهُ يدْخِلْهُ نَارًا خَالِدًا فِيهَا وَلَهُ عَذَابٌ مُّهِينٌ ؛ و هر كس نافرمانى خدا و رسولش كند و از حدود او تجاوز كند او را درآتش داخل كنندكه همواره درآن خواهد بود و براى او عذابى خفت بار است .\r\nخداوند درآيات قبل راجع به حقوق يتيم و ارث احكامى را بيان فرمود و در اين جا مىفرمايد : كسى حق تجاوز از اين حدود را ندارد .\r\n\r\n\r\n","description":"","footnote":"\r\n( 1 ) . براى نمونه ر . ك : سورههاى : نساء ، آيه 57 ؛ رعد ، آيه 35 ؛ يس ، آيه 56 ؛ انسان ، آيه 14 ؛ رحمان ، آيه 54 ؛ محمد ، آيه 15 ، طور ، آيه 17 و 23 ؛ صافات ، آيه 43 و 45 و 46 و . . . .\r\n","page_name":" 215 ","page_number":215},
  {"content":"\r\n\r\n( حدود ) : حد به مكانى اطلاق مىشود كه مكانى را از مكان ديگر جدا مىكند . در اين جا به صورت مجاز استعمال شده و راجع به عملى استعمال مىشود كه مخالفت با آن جايز نيست . « 1 »\r\nاين آيه چند نكته را بيان مىكند :\r\nالف ) اين كه حكم رسول و خداوند متعال در عرض هم هستند و حكم خداوند همان حكم رسول است و حكم رسول همان حكم خداوند ، بنابراين هر كسى از حدود آنها تجاوز كند گرفتار دو عذاب [ ناراً و عذاب مهين 
  ] مىشود .\r\nب ) در توصيف اهل جنت از واژ « خالدين فيها » به صورت جمع استفاده كرد ، اما در اينجا اهل جهنم را با « ناراً خالدا » و به صورت مفرد بيان فرمود . شايد علت اين تغيير واژه از جمع به مفرد اين باشد كه بهشتيان در كنار هم و با هم از نعمت‌هاى الهى بهره مند مىشوند بر خلاف افراد جهنمى كه فرد به خاطر اعمال ناشايست خود به تنهايى بايد عذاب را تحمل كند . « 2 »\r\nج ) آيا مسلمانان گنهكار به صورت دائمى در آتش باقى خواهند ماند يا خير ؟ و اگر بعد از تحمل عذاب و از ميان رفتن گناهان نجات مىيابند ، پس آيه مذكور « خالدا » چه تفسيرى دارد ؟ مگر اين آيه راجع به مسلمانان نيست ؟\r\nدر پاسخ بايد گفت كه مسلمانان گنهكار طبق روايات و برخى\r\n\r\n\r\n","description":"","footnote":"\r\n( 1 ) 2 . ابن عاشور ، التحرير و التنوير ، ج 4 ، ص 55 .\r\n( 2 ) 1 . فضل الله ، من وحى القرآن ، ج 7 ، ص 129\r\n","page_name":" 216 ","page_number":216},
  {"content":"\r\n\r\nآيات در آتش جاودانه نمىمانند و بعد از گذراندن مدت عذاب ، نجات مىيابند . اما در اين آيه سخن از كسانى است كه از تمام حدود الهى تجاوز مىنمايند ، زيرا « حدود » جمع « حد » است و شامل عقايد و اعمال مىشود پس خلود در نار در انتظار كسى است كه از تمام حدود الهى تجاوز كند نه از برخى آنها ، لذا اگر فردى برخى حدود را رعايت نكرد شامل « نارا خالدا » نمىشود . اينكه برخى گفته‌اند « اين آيه ممكن است براى تهديد باشد . » « 1 » به نظر صحيح نيست ، زيرا با توجه به « و له عذاب مهين » لحن آيه براى تهديد نيست . بنابراين « كسى كه از تمام حدود الهى تجاوز كند در نظر ما كافر است » « 2 » و كافر هم در آتش خالد مىباشد .\r\nنكته ديگر در باره خلود در جهنم است . اين كه گفته مىشود خلود در جهنم به معناى دائمى بودن آن است به نظر مىرسد از صفت رحمانيت خداوند به دور باشد . آيا مىتوان ملتزم شد كه يك انسان بد و شرور - هر چند عمر سعد و يا شمر باشد - تا ابد معذب باشد ؟ برخى روايات علت ابدى بودن جهنم براى اين دسته از جهنميان را نيت بد و قصد دائمى آنان بر گمراه بودن را ذكر كرده « 3 » ، ولى باز اين سؤال مطرح مىشود كه مگر خداوند به نيت بد انسان‌ها نيز جزا مىدهد ؟ خداوند در آيه 284 سوره بقره هم مىفرمايد : وَإِن تُبْدُواْ مَا فِي أَنفُسِكُمْ أَوْ تُخْفُوهُ يحَاسِبْكُم بِهِ اللّهُ ؛ يعنى اگر آنچه در ضمير داريد را\r\n\r\n\r\n","description":"","footnote":"\r\n( 1 ) 1 . همان ، ص 132 .\r\n( 2 ) 2 . شيخ طوسى ، التبيان ، ج 3 ، ص 141 .\r\n( 3 ) . طبرسى ، مجمع البيان ، ج 1 ، ص 180 .\r\n","page_name":" 217 ","page_number":217},
  {"content":"\r\n\r\nآشكار يا پنهان سازيد ، خداوند آن را محاسبه خواهد كرد ، اما نفرمود : ( يعَذبكم بِه الله ) و معناى محاسبه اين است كه خداوند به باطن شما آگاه است و به معناى عذاب و كيفر به خاطر نيات نيست .\r\n\r\nمفاسد خانوادگى\r\nآيات پانزده و شانزده\r\nوَاللَّاتِي يأْتِينَ الْفَاحِشَة مِن نِّسَآئِكُمْ فَاسْتَشْهِدُواْ عَلَيهِنَّ أَرْبَعة مِّنكُمْ فَإِن شَهِدُواْ فَأَمْسِكُوهُنَّ فِي الْبُيوتِ حَتَّىَ يتَوَفَّاهُنَّ الْمَوْتُ أَوْ يجْعَلَ اللّهُ لَهُنَّ سَبِيلًا * وَاللَّذَانَ يأْتِيانِهَا مِنكُمْ فَآذُوهُمَا فَإِن تَابَا وَأَصْلَحَا فَأَعْرِضُواْ عَنْهُمَا إِنَّ اللّهَ كَانَ تَوَّابًا رَّحِيمًا ؛ و از زنان شما ، كسانى كه مرتكب زنا مىشوند ، چهار تن از ميان خود ، بر آنان گواه گيريد ؛ پس اگر شهادت دادند ، آنان را در خانه‌ها نگاه داريد تا مرگشان فرا رسد يا خدا راهى براى آنان قرار دهد . و از ميان شما ، آن دو تن را كه مرتكب زشتكارى مىشوند ، آزارشان دهيد ؛ پس اگر توبه كردند و درستكار شدند از آنان صرفنظر كنيد ، زيرا خداوند توبه‌پذير مهربان است .\r\nدو آيه شريفه فوق از آيات مشكل قرآن كريم به شمار مىآيند كه تفاسير شيعه و سنى از قدما گرفته تا متأخرين نتوانسته‌اند مشكلات آن را بر طرف كنند .\r\nدر اينجا ابتدا به ترجمه آيه مىپردازم و سپس احتمالات مختلف را بررسى مىكنم .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nخداوند متعال در آيات قبل درباره صغار ، ايتام ، زنان و فرزندان توصيه‌هايى را فرمود ، اما در اين دو آيه براى اين كه گمان نشود زن و فرزند هيچ‌گونه تكليفى ندارند ، مطالبى را مىفرمايد .\r\nوَاللَّاتِي يأْتِينَ الْفَاحِشَة مِن نِّسَآئِكُمْ : ( يأتين ) از ماده ( اتى ) به معناى آوردن است « 1 » ، اما در اينجا به معناى فعل [ انجام دادن 
  ] است .\r\nدر اينجا بحث درباره زنان مسلمان است ، زيرا زنان كافر تكليف ديگرى دارند - كه نزديك به تكليف مسلمانان است - و در اين آيه از آن بحث نمىشود .\r\nلازم به ذكر است كه كلمه ( فاحشه ) در قرآن كريم 13 يا 14 بار استعمال شده است . در چهار مورد مقصود از آن ، عمل لواط است . و در 6 يا 7 مورد نيز مقصود از آن زنا است . البته برخى گفته‌اند در اين موارد ، مقصود مساحقه - هم جنس بازى زنان - است « 2 » ، اما قرائن متعددى وجود دارد كه در اين جا زنا مراد مىباشد .\r\nزنا خود داراى اقسامى است : الف ) زناى محصنه . محصن مردى است كه همسر دارد و همسرش در اختيار او باشد و براى نزديكى با وى مانعى نداشته باشد ولى با اين حال زنا كند و محصنه زن شوهردارى است كه شوهرش در اختيار اوست و براى نزديكى مانعى ندارد ولى تن به زنا مىدهد ؛ ب ) زناى ابكار ، مقصود از ابكار در اين جا دختر بكر نيست ، بلكه مقصود زن مجردى است كه شوهر ندارد يا\r\n\r\n\r\n","description":"","footnote":"\r\n( 1 ) . راغب اصفهانى ، المفردات ، ص 9 ، ذيل ماده اتى .\r\n( 2 ) . خويى ، البيان ، ص 313 و مجاهد بن جبر ، تفسير مجاهد ، ج 1 ، ص 32 .\r\n","page_name":" 219 ","page_number":219},
  {"content":"\r\n\r\nمرد مجردى است كه زن ندارد . زناى ابكار نيز دو گونه است . گاهى دختر زنا مىكند و گاهى زنى بدون شوهر تن به زنا مىدهد . هر كدام از اين‌ها احكام جداگانه‌اى دارند . « 1 »\r\nدر قرآن كريم درباره احكام زنا دو آيه ديگر نيز ذكر شده است . خداوند در آيه 2 سوره نور مىفرمايد : الزَّانِية وَالزَّانِي فَاجْلِدُوا كُلَّ وَاحِدٍ مِّنْهُمَا مِئَة جَلْدَة ؛ هر يك از مرد و زن زناكار را صد تازيانه بزنيد .\r\nالبته اهل سنت از عمر نقل كرده‌اند كه او ادعا كرده كه آيه رجم در قرآن بوده ولى نسخ التلاوة شده است . « 2 » نسخ التلاوة در مقابل نسخ الحكم مىباشد . يعنى تنها تلاوت نسخ شده ولى حكم آن باقى است .\r\nتنها مثالى كه براى نسخ التلاوة داريم نقلى است كه از عمر كرده‌اند . شيعه اين ادعا را كه در قرآن آيه رجم بوده و نسخ شده ، نمىپذيرد و معتقد است اگر چنين چيزى مىبود ائمه عليهمالسلام آن را بيان مىكردند .\r\nفَاسْتَشْهِدُواْ عَلَيهِنَّ أَرْبَعة مِّنكُمْ : پس چهار تن از شما عليه آنها شهادت دهند .\r\nدر ميان عرب‌ها اين‌گونه بوده - الان هم در ميان برخى از آنان يافت مىشود - كه اگر گفته مىشد فلان زن عمل فحشا انجام داده ، هر چند گوينده آن دروغگو باشد ، دستور مىدادند زن را به قتل برسانند .\r\n\r\n\r\n","description":"","footnote":"\r\n( 1 ) . ر . ك : شيخ طوسى ، المبسوط ، ج 1 ، ص 269 .\r\n( 2 ) . الامام شافعى ، اختلاف الحديث ، ص 533 ؛ مسند احمد ، ج 5 ، ص 132 و 183 ؛ المستدرك للحاكم النيشابورى ، ج 2 ، ص 415 ؛ السنن الكبرى ، ج 8 ، ص 211 .\r\n","page_name":" 220 ","page_number":220},
  {"content":"\r\n\r\nحتى پدر يا برادر آن زن ، او را مىكشتند . در اوايل انقلاب گزارش داده شد كه در برخى مناطق عرب‌نشين خوزستان ، به صرف اتهام زنا بدون دادگاه و شاهد ، دختر را مىكشند .\r\nحتى اتفاق افتاده كه پدر ، پسرش را ترغيب مىكرد تا خواهرش يا مادرش را بكشد و وقتى او را دستگير مىكردند ، پدر كه ولى دم بود مىگفت من راضى هستم و پسرم را بخشيدم .\r\nدر برابر اين قبيل رفتارها آيه شريفه مىفرمايد : بايد چهار شاهد گواهى دهند ، آن هم به طور ويژه و با شرايط خاص از جمله اين كه بايد عمل زنا را ديده باشند - كه به ندرت اتفاق مىافتد - در حقيقت خداوند خواسته است نواميس مردم حفظ شود و كسى نتواند آبروى مردم را زير سؤال ببرد . تعداد شاهدان نبايد كمتر از چهار نفر باشد . حتى اگر سه نفر هم باشند ، نه تنها كفايت نمىكند بلكه به اين سه شاهد حد قذف مىزنند . در روايت آمده است كه سه نفر نزد حضرت امير المومنين ( ع ) آمده و گفتند فلان زن با فلان مرد عمل زنا كرده است . حضرت فرمود : شاهد چهارم كجاست ؟ گفتند : مىآيد ، كارى داشت ، رفت كارش را انجام دهد و بعد بيايد . حضرت دستور دادند به اين سه نفر هر كدام هشتاد تازيانه حد قذف بزنند . فرمودند : شاهدها در اينجا بايد متوالى باشد . « 1 » اين به خاطر آن است كه هر كس به سادگى به ديگرى تهمت زنا نزند .\r\nفَأَمْسِكُوهُنَّ فِي الْبُيوتِ حَتَّىَ يتَوَفَّاهُنَّ الْمَوْتُ أَوْ يجْعَلَ اللّهُ لَهُنَّ سَبِيلًا :\r\n\r\n\r\n","description":"","footnote":"\r\n( 1 ) . شيخ طوسى ، تهذيب الاحكام ، ج 10 ، ص 50 .\r\n","page_name":" 221 ","page_number":221},
  {"content":"\r\n\r\nاگر چهار شاهد عادل گفتند كه ما ديدهايم كه فلانى زنا كرده است و تمام شرايط لازم - كه گفته شده - فراهم بود ، اين زن بدكاره را در خانه حبس كنيد تا اين كه مرگش فرا رسد يا اين كه خداوند براى او راهى را معين فرمايد .\r\nجمله أَوْ يجْعَلَ اللّهُ لَهُنَّ سَبِيلًا نشان دهنده موقت بودن حكم حبس در خانه است و بر اين نكته دلالت دارد كه اين آيه نسخ خواهد شد ولى تا آمدن حكم بعد مىبايست به اين دستور عمل شود .\r\nگفته شده است كه اين آيه نسخ شده است به نسخ قبل از عمل « 1 » ، يعنى هيچ زنى نبوده كه به جرم زنا در خانه حبس مخلد شود .\r\nبرخى گفته‌اند « 2 » چرا در آيه از تعبير ( لهن ) كه دلالت بر انتفاع مىكند استفاده شده است ؟ پاسخ اين است كه اولًا معلوم نيست در همه جا « لام » در مقابل « على » و به معناى انتفاع باشد . ثانياً اين كه هر حكم ديگرى بجز حبس ابد مىتواند به سود مجرم و مطابق رضايت او باشد . مثلًا در اوايل انقلاب گاهى برخى از قضات احكام سنگين صادر مىكردند و كسى را مثلًا به پنجاه سال زندان محكوم مىكردند . يك وقت صحبتى شد و مرحوم امام گفتند اين قضات زندان را نمىفهمند ، چون زندان نرفته‌اند . مگر مىشود يك شخص پنجاه سال در زندان دوام بياورد . بر فرض هم كه زنده بماند وقتى بيرون بيايد ديگر آدم مخصوصى خواهد شد ، آدم سالم و معمولى نخواهد بود ، لذا به\r\n\r\n\r\n","description":"","footnote":"\r\n( 1 ) . جصاص ، احكام القرآن ، ج 2 ، ص 135 و ج 3 ص 333 .\r\n( 2 ) . خويى ، البيان فى تفسير القرآن ، ص 311 .\r\n","page_name":" 222 ","page_number":222},
  {"content":"\r\n\r\nسادگى نمىتوان گفت كه زندان ابد سخت‌تر است يا مرگ ؟\r\nنكته ديگرى كه از اين آيه فهميده مىشود اين است كه امساك در خانه در صورتى است كه چهار نفر شهادت بدهند در غير اين صورت اگر از راه ديگر مسلم هم شود كه عمل زنا انجام پذيرفته است ، نمىتوان اين حكم را جارى كرد . بلكه به نظر من در حكم به رجم و شلاق نيز علم قاضى اعتبار ندارد . اگر شاهد اقامه نشود و اقرار با شرايط آن تحقق نپذيرد ، حد جارى نمىشود هر چند ممكن است حكم به تعزير شود . زيرا در حد بهويژه حد زنا و لواط و مساحقه - علم ، علم موضوعى است و علم موضوعى خاص در موضوع قرار گرفته است .\r\nوَاللَّذَانَ يأْتِيانِهَا مِنكُمْ فَآذُوهُمَا . . . : ( اللذان ) صيغه تثنيه مذكر است . هر چند مىتوان براى يك مذكر و يك مونث صيغه تثنيه مذكر را از باب تغليب به كار برد اما برخى گفته‌اند در اينجا تغليب دليلى ندارد و مقصود موردى است كه هر دو مذكر باشند ، پس مربوط به عمل لواط مىشود . ابو مسلم مجاهد اين‌گونه معنا كرده است . « 1 »\r\nآيه شريفه مىفرمايد اين دو نفر را اذيت كنيد . نوع ايذاء را بيان نفرموده است ، پس بر موارد متعددى تطبيق مىكند . حتى ممكن است شامل ملامت هم بشود .\r\nفَإِن تَابَا وَأَصْلَحَا فَأَعْرِضُواْ عَنْهُمَا إِنَّ اللّهَ كَانَ تَوَّابًا رَّحِيمًا : پس از آن اگر آن دو توبه كردند و اصلاح شدند آنان را رها كنيد ، يعنى حداقل ديگر اذيتشان نكنيد ، زيرا خداوند توبهپذير و رحيم است .\r\n\r\n\r\n","description":"","footnote":"\r\n( 1 ) . ر . ك : شيخ طوسى ، التبيان ، ج 3 ، ص 144 ؛ مجاهد بن جبر ، تفسير مجاهد ، ج 1 ، ص 32 .\r\n","page_name":" 223 ","page_number":223},
  {"content":"\r\n\r\nاگر اين آيه را مربوط به زنا بدانيم به طور قطع با آيه قبلىاش هماهنگ نمىشود ، چرا كه در آيه اول فرمود آنان را در خانه حبس كنيد و در اين آيه مىفرمايد آنان را اذيت كنيد و اگر توبه كردند و صالح شدند رهايشان كنيد . به همين خاطر است كه برخى از مفسرين آيه دوم را مربوط به لواط دانسته‌اند . « 1 »\r\nمرحوم آقاى طباطبايى ( ره ) مىگويد : اين آيه نمىتواند مربوط به لواط باشد ، چرا كه در مورد لواط روايت داريم كه پيامبر اكرم ( ص ) فرمودند هر دو را بكشيد ، لذا گفته‌اند آيه اول مربوط به زناى محصنه و آيه دوم مربوط به زناى غير محصنه است و مشهورترين مفسرين نيز همين قول را اختيار كرده‌اند . « 2 »\r\nاحتمالات ديگرى هم مطرح است از جمله اينكه آيه دوم مربوط به زناست و آيه اول را نسخ كرده است . يا آيه اول مربوط به زناى زنان ثيب باشد و آيه دوم مربوط به زناى ابكار . اما واقعيت اين است كه نمىتوان به سادگى چيزى را به خدا نسبت داد و اين آيه از آيات مشكله است .\r\n\r\nتوبه و شرايط آن\r\nآيه هفده\r\nإِنَّمَا التَّوْبَة عَلَى اللّهِ لِلَّذِينَ يعْمَلُونَ السُّوَءَ بِجَهَالَة ثُمَّ يتُوبُونَ مِن قَرِيبٍ فَأُوْلَئِكَ يتُوبُ اللّهُ عَلَيهِمْ وَكَانَ اللّهُ عَلِيماً حَكِيماً ؛ توبه\r\n\r\n\r\n","description":"","footnote":"\r\n( 1 ) . مانند ابومسلم و مجاهد ؛ ر . ك : شيخ طوسى ، التبيان ، ج 3 ، ص 144 ؛ مجاهد بن جبر ، تفسير مجاهد ، ج 1 ، ص 32 ؛ تفسير الجلالين ، ص 101 .\r\n( 2 ) . طباطبايى ، الميزان ، ج 4 ، ص 235 .\r\n","page_name":" 224 ","page_number":224},
  {"content":"\r\n\r\nدر نزد خداوند ، تنها براى كسانى است كه از روى نادانى مرتكب گناه مىشوند ، سپس به زودى توبه مىكنند ؛ اينانند كه خدا توبه‌شان را مىپذيرد و خداوند داناى حكيم است .\r\nدو آيه فوق مربوط به توبه است . توبه واژهايست كه در ميان ما بسيار متداول است و گمان مىكنيم معنا ، شرايط و آداب آن را مىدانيم ، در حالى كه مسائلى در آن وجود دارد كه بعضى از ما از آن غافل هستيم . اين آيات به بيان آن مسائل مىپردازد . اين كه توبه به چه معناست ، توبه از انسان و توبه از خدا چه تفاوتى با هم دارند ، آداب و شرايط توبه چيست و اگر بنده‌اى توبه كرد آيا خدا موظف به پذيرش آن است ، توبه بعد از توبه ، به اين معنا كه انسان از گناهى توبه كند و بعد مجدداً يك يا چند بار توبه خود را تكرار كند - چگونه است ؟ اين‌ها مهم‌ترين مسائلى است كه بايد در اين مبحث به بررسى آنها بپردازيم .\r\nمعناى واژه توبه\r\nتوبه در لغت به معناى رجوع است . « 1 » وقتى انسان توبه مىكند ، يعنى از گناه به رحمت و مغفرت خداوند رجوع مىكند و باز مىگردد . اما هنگامى كه مىگوييم خداوند توبه كرد - تاب الله - يعنى خداوند از عذاب و عقاب به سوى رحمت و مغفرت باز مىگردد . وقتى انسان مرتكب گناه مىشود خداوند به سوى عقاب و عذاب متوجه مىشود ، اما هنگامى كه انسان از گناه خود توبه كرد ، از عذاب\r\n\r\n\r\n","description":"","footnote":"\r\n( 1 ) . جوهرى ، الصحاح ، ج 1 ، ص 11 ؛ ابن منظور ، لسان العرب ، ج 1 ، ص 233 .\r\n","page_name":" 225 ","page_number":225},
  {"content":"\r\n\r\nبازگشته و به رحمت و غفران رو مىآورد .\r\nبرخى گفته‌اند : تاب الله يعنى قبل الله التوب من عبده « 1 » ؛ خداوند توبه بنده‌اش را پذيرفت . « 2 » اگر معناى دوم را بپذيريم ، لازمه‌اش اين است كه توبه به دو معنا باشد . توبه در انسان به معناى رجوع و توبه در خدا به معناى پذيرش در حالى كه اين خلاف ظاهر است و در هر دو به معناى بازگشت است . منتها در انسان بازگشت از گناه و در خداوند رجوع از عقاب به رحمت .\r\nحقيقت توبه\r\nبرخىها گمان مىكنند حقيقت توبه لفظ ( استغفرالله ربى و أتوب اليه ) يا الفاظ نظير آن است ، اما اين تصور غلطى است . توبه يك حقيقت قلبى است ، از همين رو در نهج البلاغه آمده است كه فردى در حضور حضرت على ( ع ) كلمه استغفار را بر زبان جارى كرد ، حضرت امير ( ع ) متحير شدند و فرمودند : ( ثكلتك امك ! اتدرى ما الاستغفار ؟ ) : « 3 » مادرت به عزايت بنشيند ! آيا مىدانى استغفار چيست ؟ آن‌گاه حضرت ، شش شرط براى استغفار و توبه ذكر فرمود از جمله : حقيقت استغفار اين است كه از گناه خود پشيمان شوى ؛ اما پشيمانى واقعى . انسانِ پشيمان نه تنها مجدداً به سراغ گناه نمىرود ، بلكه تصميم مىگيرد در صدد جبران آن برايد . اگر مال حرام خورده ، گذشته از\r\n\r\n\r\n","description":"","footnote":"\r\n( 1 ) . ابن منظور ، لسان العرب ، ج 1 ، ص 233 .\r\n( 2 ) . شيخ طوسى ، التبيان ، ج 4 ، ص 552 و 317 ؛ طبرسى ، جوامع الجامع ، ج 1 ، ص 382 ؛ قرطبى ، تفسير قرطبى ، ج 1 ، ص 326 ؛ راغب اصفهانى ، المفردات ، ص 76 .\r\n( 3 ) . سيد رضى ، نهج البلاغه ، حكمت 416 .\r\n","page_name":" 226 ","page_number":226},
  {"content":"\r\n\r\nاين كه بايد آن را به صاحبش برگردانده و او را راضى سازد ، چنانچه آن مال حرام جزو گوشت و خون او شده بايد كارى كند كه آن گوشتِ پديد آمده از مال حرام ، ذوب شود .\r\nگاهى مشاهده مىشود در برخى از مراسم‌ها كه به نام حضرت على ( ع ) يا ليالى قدر بر پا مىشود ، فردى در آنجا شعر يا دعايى را با صداى بلند حزين مىخواند و با الفاظ محرك ، احساسات افراد را تحريك مىكند ، كم كم اشك آنان جارى و گاه به شدت گريه مىكنند و متأثر مىشوند ، اما بعد از مراسم به محض اينكه از آن فضا بيرون آمد و حتى گاه در همان مراسم ، وقتى موقعيتى پيش مىآيد ، دوباره همان غيبت‌ها و تهمت‌ها را انجام مىدهد ! بعد هم مىگويد مجلس پر فيضى بود و ما فيض برديم ! يعنى خيلى گريه كرديم و متأثر شديم ؛ اما اين تأثر ، تأثر اعصاب است . اگر آن كسى كه مداحى مىكرده صداى خوبى نمىداشت ، شايد او هم اصلًا اشكش جارى نمىشد و دچار خستگى مىشد . اين توبه نيست ؛ توبه ، انقلاب روحى است . تائب كسى است كه حالات و رفتار او قبل و بعد از توبه تفاوت داشته باشد . قبل از توبه در اختيار هواى نفس خود و دور از رحمت خداوند بود ، ولى اكنون متحول شده و به رحمت خداوند نزديك‌تر شده است . ديگر گناه از او سر نمىزند و اگر هم سر بزند متأثر مىشود .\r\nدر قرآن و روايات به توبه نصوح ، يعنى خالصانه اشاره شده است . « 1 »\r\n\r\n\r\n","description":"","footnote":"\r\n( 1 ) . مجلسى ، بحارالانوار ، ج 6 ، ص 39 ؛ ج 108 ، ص 106 .\r\n","page_name":" 227 ","page_number":227},
  {"content":"\r\n\r\nخداوند مىفرمايد : يا أَيهَا الَّذِينَ آمَنُوا تُوبُوا إِلَى اللَّهِ تَوْبَة نَّصُوحًا . « 1 »\r\nتوبه يك انقلاب قلبى و روحى در انسان است ، نه صرفاً شركت در يك مراسم دعا و مداحى و گريه كردن در اثر تحريك احساسات . البته ما با هرگونه مراسمى مخالف نيستيم ؛ گاه ممكن است يك مراسم دعايى زمينه انقلاب روحى را در فرد ايجاد كند ، اما آنچه بايد دانسته شود اين است كه اين‌گونه مراسم يك امر است و حقيقت توبه امرى جدا از آن مىباشد .\r\nمرحوم آقاى طباطبايى مىفرمايد : « 2 »\r\n« يك توبه انسان ، دو توبه خداوند را به همراه دارد . در مرحله اول وقتى خداوند عنايت فرمايد و توفيق دهد ، بنده خدا خود به خود از گناه خود منصرف مىشود . اين انصراف از گناه و به سوى توبه آمدن ، خود يك حسنه است كه غير از لطف خدا امكان‌پذير نيست . پس از آن است كه انسان توبه مىكند و انقلاب روحى در وى پديد مىآيد ، كه متعاقب آن خداوند هم از عذاب و عقاب او بازمىگردد . بنابراين يك توبه انسان ، دو توبه خداوند - قبل و بعد از توبه شما - را به همراه دارد » .\r\nپذيرش توبه\r\nسؤالى كه مطرح مىشود اين است كه آيا مىتوان ملتزم شد كه بنده‌اى توبه كند و خدا توبه‌اش را نپذيرد ؟ پاسخ اين است كه اگر توبه انسان ، توبه‌اى واقعى باشد ، حتماً مورد پذيرش خداوند قرار مىگيرد ؛\r\n\r\n\r\n","description":"","footnote":"\r\n( 1 ) . سوره تحريم ، آيه 8 .\r\n( 2 ) . طباطبايى ، الميزان ، ج 1 ، ص 133 .\r\n","page_name":" 228 ","page_number":228},
  {"content":"\r\n\r\nچرا كه لَن يخْلِفَ اللَّهُ وَعْدَهُ « 1 » ؛ خداوند هرگز بر خلاف وعده خود عمل نمىكند . چنان كه اگر بنده‌اى واقعاً از خداوند چيزى بخواهد و آداب و شرايط دعا را رعايت كند ، خداوند دعاى او را مستجاب مىكند . ادْعُونِي أَسْتَجِبْ لَكُمْ « 2 » ؛ بخوانيد مرا تا شما را اجابت نمايم . و نيز مىفرمايد : وَإِذَا سَأَلَكَ عِبَادِي عَنِّي فَإِنِّي قَرِيبٌ أُجِيبُ دَعْوَة الدَّاعِ إِذَا دَعَانِ فَلْيسْتَجِيبُواْ لِي وَلْيؤْمِنُواْ بِي « 3 » ؛ و هرگاه بندگان من از تو در باره من پرسش كنند ، پس همانا من نزديكم و دعوت دعا كننده را هنگامى كه مرا مىخواند اجابت مىكنم ، پس بايد دعوت مرا بپذيرند و تنها به من ايمان آورند .\r\nمنتها ما دعاى واقعى نمىكنيم . قلب ما نزد خدا نيست و تنها به الفاظ اكتفا مىكنيم و گمان مىكنيم الفاظ همان خواستن است .\r\nبرخى در اين كه آيا خداوند از روى تفضل توبه را مىپذيرد يا بر او واجب است كه توبه را بپذيرد نظراتى ارائه داده‌اند .\r\nكسانى كه مىگويند بر خدا واجب است توبه را بپذيرد او را آن‌گونه كه شايسته است نشناخته‌اند . زمانى كه مىگوييم خداوند عادل است و ظلم نمىكند يا داراى فضل است و بخيل نيست ، به اين معنا نيست كه خداوند نمىتواند ظلم كند يا نمىتواند بخل بورزد ، بلكه به اين معنا است كه خداوند با وجود توانايى بر هر كارى ، به\r\n\r\n\r\n","description":"","footnote":"\r\n( 1 ) . سوره ابراهيم ، آيه 47 .\r\n( 2 ) . سوره غافر ، آيه 60 .\r\n( 3 ) . سوره بقره ، آيه . 186\r\n","page_name":" 229 ","page_number":229},
  {"content":"\r\n\r\nكسى ستم نمىكند يا بر خلاف حكمت كارى انجام نمىدهد . اين مسأله با سؤالى كه گاه مطرح مىكنند كه آيا خداوند مىتواند براى خود شريك خلق كند يا همانند خود را بيافريند ، متفاوت است ؛ چرا كه مورد اخير از محالات است و چنان كه در روايات هم آمده است - خدا هيچ وقت كار محال انجام نمىدهد و قدرتش به محال تعلق نمىگيرد - اما بحث ما از قبيل محالات نيست . اين‌گونه نيست كه خداوند نتواند توبه تائب را نپذيرد .\r\nدر روايت آمده است كه محمد بن مسلم از امام باقر ( ع ) نقل كرده كه آن حضرت فرمودند : اى محمد بن مسلم ! گناهان مؤمن كه از آن توبه كند آمرزيده است و بايد براى آينده پس از توبه و آمرزش ، كار خوب كند . البته اين تنها براى مؤمنان است . من گفتم : اگر بعد از توبه و استغفار از گناهان ، باز گناه كرد و باز توبه نمود ؟ در پاسخ فرمود : اى محمد بن مسلم تو گمان مىكنى بنده مؤمن از گناه خود پشيمان گردد و از آن آمرزش بخواهد و توبه كند سپس خدا از او توبه‌اش را نپذيرد ؟ ! « 1 » خداوند بفرمايد : ( توبوا الى الله ) ؛ توبه كنيد ولى توبه آنان را قبول نكند ؟ ! در اين صورت بر خلاف حرف خود عمل كرده است .\r\nبنابراين خدا مىتواند توبه را نپذيرد اما بر خلاف وعده خود عمل نمىكند . قبول توبه از ناحيه او فيض است و وعده اوست و\r\n\r\n\r\n","description":"","footnote":"\r\n( 1 ) . كلينى ، اصول كافى ، ج 4 ، ص 179 ؛ فقال : يا محمد بن مسلم ! اترى العبد المؤمن يندم على ذنبه و يستغفر منه و يتوب ثم لايقبل الله توبته ؟ ! قلت : فانه فعل ذلك مرارا ، يذنب ثم يتوب و يستغفر . فقال : كلما عاد المؤمن بالاستغفار و التوب عاد الله عليه بالمغفر و ان الله غفور رحيم .\r\n","page_name":" 230 ","page_number":230},
  {"content":"\r\n\r\nعليرغم توانايى بر نپذيرفتن ، مطابق وعده و فيض خود عمل مىكند .\r\nاين آيات با دو آيه‌اى كه قبل از آن درباره مجازات مرد و زن زناكار خوانديم ، در ارتباط است و شايد با هم و يا قريب به هم نازل شده باشند .\r\nفَإِن تَابَا وَأَصْلَحَا فَأَعْرِضُواْ عَنْهُمَا : پس اگر توبه كردند و اصلاح شدند ، پس رهايشان كنيد . ( تابا ) و ( اصلحا ) دو كار نيست ، بلكه به معناى اصلاح كردن حقيقت توبه است .\r\nبرخى مفسرين گفته‌اند با توجه به ( تابا و اصلحا ) بايد هر دو توبه كنند و اصلاح شوند و توبه يكى از آنها كفايت نمىكند . « 1 » اما ممكن است گفته شود چون موضوع بحث دو نفر است صيغه تثنيه آمده و مقصود اين است كه اگر هر يك از آن دو توبه كرده و اصلاح شد از او اعراض كنيد و توبه هر دو با هم لازم نيست .\r\nنكته ديگر اين كه اگر كسى عمل بدى را مرتكب شود ولى بعد از دستگيرى و قبل از محاكمه توبه نمايد ، آيا حاكم شرع مىتواند او را محكوم كند ؟ اگر بگوييم توبه‌اش پذيرفته نيست بر خلاف آن چيزى است كه در كتاب‌هاى فقهى آمده است و اگر بگوييم توبه‌اش پذيرفته مىشود ، هر كس را كه دستگير مىكنند ، استغفرالله مىگويد و ديگر نبايد مجازات شود . به نظر من با توجه به آيه شريفه كه مىفرمايد : ( فان تابا و اصلحا ) اگر چنين شخصى ادعاى توبه كرد ما از او قبول مىكنيم اما مدتى او را تحت مراقبت قرار مىدهيم ، اگر\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 4 ، ص 393 .\r\n","page_name":" 231 ","page_number":231},
  {"content":"\r\n\r\nچنانچه توبه او واقعى باشد و اصلاح شده باشد به كلى مجازات را از او مرتفع مىسازيم ؛ در غير اين صورت توبه ظاهرى و غيرواقعى او را نمىپذيريم .\r\nالبته ممكن است اشكال شود كه بسا فردى توبه واقعى مىكند ولى پس از آن مجدداً وسوسه مىشود و گناه را تكرار مىكند ؛ در اين صورت حكم چيست ؟ آيه مىفرمايد اگر توبه واقعى باشد و اصلاح شده باشد او را رها سازيد ؛ اما نفرموده اين اصلاح بايد مستمر باشد يا نه ؟ در اين‌گونه موارد ما دچار ترديد هستيم و نمىتوان به سادگى حكم كرد .\r\nانِمِا التوبِة عَلَي اللهِ لِلَذينَ يعمَلُونَ السُوءَ بِجَهالَة : مقصود از توبه در اين جا ، به قرينه ( على الله ) توبه خداوند است نه توبه بنده . اين توبه خداوند براى كسانى است كه عمل سوء و بدى انجام مىدهند از روى جهالت .\r\nقيد ( بجهالة ) در اين آيه توضيحى است ، چرا كه وقتى انسان كارى را انجام دهد و به سوء بودن آن جاهل باشد ، ديگر عقابى ندارد تا توبه لازم داشته باشد . مثلًا شراب را به خيال اين كه آب است بخورد ، يا به زن اجنبى به گمان اين كه زن خودش است نگاه كند .\r\nجهالت در اينجا يعنى يا خدا را آنگونه كه شايسته است نمىشناسد ، يا خودش را آنگونه كه بايد نمىشناسد و يا معصيت را نمىشناسد . مثل كسانى كه شهوت و هواى نفس بر آنها غالب مىشود و عقل آنها مغلوب مىگردد و مرتكب گناه مىشوند . پس مراد از جهالت ، نادانى و بى خبرى نيست ، بلكه ندانسته كارى است ، اين كه يك لذت آنى را مقدم بر ضرر دائمى بداند ، در قرآن از اين به ( جهالت ) تعبير شده است .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nثُمَّ يتُوبُونَ مِن قَرِيبٍ : مقصود از ( من قريب ) چيست ؟ بعضىها گفته‌اند : زود بر مىگردد و توبه مىكنند . « 1 »\r\nسؤالى كه مطرح مىشود اين است كه اگر دير توبه كنند و مثلًا پس از يك يا دو سال توبه كنند ، توبه‌شان قبول نيست ؟ با اين كه مىدانيم مهلت توبه تا زمانى است كه آثار مرگ را نديده باشد .\r\nبا توجه به آيه بعد به نظر مىرسد مقصود از ( قريب ) ، يعنى تا زمانى است كه وى زنده است و نمرده است .\r\nالبته در اين زمينه با دو دسته از روايات روبرو هستيم . در برخى از روايات از توبه‌اى سخن گفته شده كه به موجب آن اصلًا آن گناه را در نامه عمل نمىنويسند كه از آن به توبه ( من قريب ) تعبير مىشود . در برخى ديگر از روايات ساعت معين شده كه تا هفت ساعت پس از ارتكاب گناه توبه كند . در برخى ديگر روز و شب معين شده و اين كه در همان شب كه گناه را مرتكب شده توبه كند . در اين صورت اصلًا در نامه عمل او گناهى نوشته نمىشود . اگر ( قريب ) را در معناى عرفى آن معنا كنيم ، مقصود از توبه خداوند در اين آيه ، قبولى توبه به گونه‌اى است كه در نامه عمل بنده اساساً هيچ گناهى نوشته نشود . ولى اگر گناه ثبت شود تا وقت مرگ به وى مهلت داده مىشود .\r\nقيد ( قريب ) ممكن است اشاره به اين حقيقت هم باشد كه معمولًا اگر كسى پس از گناه توبه نكند و گناه بر روى گناه مرتكب شود ، كم كم گناه در وى رسوخ كرده و سياهى گناهان همه قلبش را فرا مىگيرد\r\n\r\n\r\n","description":"","footnote":"\r\n( 1 ) . راغب ، المفردات ، ص 398 ؛ خليل ، العين ، ج 5 ، ص 154 ؛ جوهرى ، الصحاح ، ج 1 ، ص 198 .\r\n","page_name":" 233 ","page_number":233},
  {"content":"\r\n\r\nو در اين زمان ديگر اميد نجات براى او نيست و ديگر توفيق توبه پيدا نمىكند . از برخى روايات هم اين مساله را مىتوان بدست آورد . « 1 »\r\nبحث ديگر در اينجا اين است كه آيا مقوله توبه موجب بدآموزى براى افراد نمىشود تا آنان را تحريك به انجام گناه نمايد به اميد آن كه پس از آن توبه كنند ؟ در پاسخ مىگوييم : كسى كه گناه كند به اميد اين كه پس از آن توبه كند ، توبه‌اش توبه واقعى به شمار نمىآيد . چرا كه توبه در دين ما يك نوع بازى - نظير آنچه در كليساها در برابر كشيش اعتراف مىكنند - نيست كه هر كس هر آنچه خواست انجام دهد و بعد با چند جمله اعتراف انتظار محو و بخشش آنها را داشته باشد . همان‌گونه كه قبلًا اشاره شد ، توبه يك انقلاب روحى و تغيير درونى در انسان است و هيچ‌گاه موجب تحريك افراد به انجام گناه نمىشود .\r\nمهلت توبه\r\nآيه هجده\r\nوَلَيسَتِ التَّوْبَة لِلَّذِينَ يعْمَلُونَ السَّيئَاتِ حَتَّى إِذَا حَضَرَ أَحَدَهُمُ الْمَوْتُ قَالَ إِنِّي تُبْتُ الآنَ وَلَا الَّذِينَ يمُوتُونَ وَهُمْ كُفَّارٌ أُوْلَئِكَ أَعْتَدْنَا لَهُمْ عَذَابًا أَلِيمًا ؛ و توبه كسانى كه گناه مىكنند ، تا وقتى كه مرگ يكى از ايشان در رسد ، مىگويد : اكنون\r\n\r\n\r\n","description":"","footnote":"\r\n( 1 ) . كلينى ، اصول كافى ، ج 1 ، باب هداية انها من الله عزوجل ، ح 2 ؛ همان ، ج 2 ، باب فى ترك دعاء الناس ، ح 6 .\r\n","page_name":" 234 ","page_number":234},
  {"content":"\r\n\r\nتوبه كردم ، پذيرفته نيست و همچنين كسانى كه در حال كفر مىميرند ، پذيرفته نخواهد شد ، آنانند كه برايشان عذابى دردناك آماده كرده‌ايم .\r\nدر روايتى از پيامبر اكرم ( ص ) نقل شده است كه فرمودند : اگر كسى يك سال قبل از مرگش توبه كند ، توبه‌اش قبول است ؛ سپس فرمود : نه ، يك سال زياد است ، اگر يك ماه پيش از مرگش توبه كند خداوند مىپذيرد ؛ آنگاه فرمود : يك ماه هم زياد است ، اگر يك هفته قبل از مرگ توبه كند خداوند توبه‌اش را قبول مىكند . سپس فرمودند : يك هفته هم زياد است ، اگر يك روز قبل از مرگ توبه كند ، توبه‌اش قبول است . . . و در نهايت دست خود را بالا آورده و به حلق خود اشاره و فرمودند : تا وقتى كه مرگ تا اينجا رسيده توبه قبول است . « 1 »\r\nبنابراين تا لحظه مرگ توبه مهلت دارد ، اما ممكن است سؤال شود كه چرا خداوند توبه فرعون را قبل از مرگش نپذيرفت ؟\r\nوقتى حضرت موسى ( ع ) عصايش را به آب زد و آب بالا آمد ، فرعون گفت اين اعجاز من است ، آب مرا ديده و راه را برايم باز كرده است . وقتى داخل آب شد و راه بر او بسته شد و خود را در حال مرگ ديد گفت : آمَنتُ أَنَّهُ لا إِلِهَ إِلَّا الَّذِي آمَنَتْ بِهِ بَنُو إِسْرَائِيلَ وَأَنَاْ مِنَ الْمُسْلِمِينَ يعنى ايمان آوردم كه هيچ معبودى جز كسى كه بنياسرائيل به او ايمان آورده‌اند ، وجود ندارد و من از مسلمانان هستم . جبرئيل لجنى از كف دريا به دهان او زد و گفت : آلآنَ وَقَدْ عَصَيتَ قَبْلُ وَكُنتَ مِنَ\r\n\r\n\r\n","description":"","footnote":"\r\n( 1 ) . حر عاملى ، وسائل الشيعه ، ج 11 ، ص 371 .\r\n","page_name":" 235 ","page_number":235},
  {"content":"\r\n\r\nالْمُفْسِدِينَ « 1 » الآن ؟ ! در حالى كه قبلًا عصيان كردى .\r\nاين سؤال را از امام ( ع ) پرسيدند . دو دسته روايت در جواب اين سؤال وجود دارد :\r\n1 ) خداوند توبه را از جاهل مىپذيرد نه از عالم . مقصود از عالم در اينجا كسى است كه با خدا به عناد بر مىخيزد و فرعون در راس معاندين بود . « 2 »\r\n2 ) چون ايمان وى هنگام بأس و سختى و عذاب الهى بوده است و ايمان آوردن در اين مواقع قبول نيست . « 3 »\r\nو اين سنت و حكم خدايى است كه مىفرمايد : فَلَمَّا رَأَوْا بَأْسَنَا قَالُوا آمَنَّا بِاللَّهِ وَحْدَهُ وَكَفَرْنَا بِمَا كُنَّا بِهِ مُشْرِكِينَ * فَلَمْ يكُ ينفَعُهُمْ إِيمَانُهُمْ لَمَّا رَأَوْا بَأْسَنَا . « 4 »\r\nبنابراين خداوند توبه دو گروه را نمىپذيرد :\r\nالف ) : كسى كه مرگش فرا رسيده و سكرات موت را مشاهده كرده و در آن هنگام توبه كند . اين توبه ديگر فايده‌اى ندارد ، خداوند در آيه 18 سوره نساء در اين باره مىفرمايد وَلَيسَتِ التَّوْبَة لِلَّذِينَ يعْمَلُونَ السَّيئَاتِ حَتَّى إِذَا حَضَرَ أَحَدَهُمُ الْمَوْتُ قَالَ إِنِّي تُبْتُ الآنَ .\r\nب ) : كسى كه كافر از دنيا رفته و در روز قيامت عذاب خدا را مشاهده كرده و نادم شده است . اين پشيمانى هم فايده‌اى ندارد ؛ زيرا\r\n\r\n\r\n","description":"","footnote":"\r\n( 1 ) . سوره يونس ، آيه 91 .\r\n( 2 ) . ر . ك : يونس / 75 / 83 / 90 ؛ طه / 79 .\r\n( 3 ) . حر عاملى ، وسائل الشيعه ، ج 11 ، ص 373 - 369 ؛ مجلسى ، بحارالانوار ، ج 6 ، ص 23 .\r\n( 4 ) . سوره غافر ، آيه 84 - 85 .\r\n","page_name":" 236 ","page_number":236},
  {"content":"\r\n\r\nعالم آخرت ، عالم تكليف نيست : وَلَا الَّذِينَ يمُوتُونَ وَهُمْ كُفَّارٌ . « 1 »\r\nاين دو دسته مشمول عذاب دردناك خداوند هستند و ندامتشان هيچ سودى براى آنها ندارد : أُوْلَئِكَ أَعْتَدْنَا لَهُمْ عَذَابًا أَلِيمًا .\r\n\r\nمخالفت قرآن با سه رسم جاهلى\r\nآيه نوزده\r\nيا أَيهَا الَّذِينَ آمَنُواْ لَا يحِلُّ لَكُمْ أَن تَرِثُواْ النِّسَاء كَرْهًا وَلَا تَعْضُلُوهُنَّ لِتَذْهَبُواْ بِبَعْضِ مَا آتَيتُمُوهُنَّ إِلَّا أَن يأْتِينَ بِفَاحِشَة مُّبَينَة ؛ اي كساني كه ايمان آورده‌ايد ، براي شما حلال نيست كه زنان را به اكراه ارث بريد و آنان را زير فشا مگذاريد تا بخشي از آنچه را به آنان داده‌ايد [ از چنگشان به در 
  ] بَريد ، مگر آنكه مرتكب زشتكاري آشكاري شوند .\r\nدر زمان جاهليت در ميان اعراب جاهلى سه رسم خيلى بد وجود داشت . يكى اين بود كه مرد - مخصوصاً اگر بزرگ يك قبيله به شمار مىآمد - هر تعداد كه مىخواست مىتوانست زن بگيرد و نه تنها هيچ محدوديتى براى او نبود ، بلكه تناسب سنى هم در نظر گرفته نمىشد . گاه مردى شصت ساله دخترى بيست ساله را به همسرى انتخاب مىكرد . اگر كسى مىمرد اموال او را بين وارثان طبق رسوم خود تقسيم مىكردند و زن ميت نه تنها ارث نمىبرد ، بلكه او را همانند اموال ميت به ارث مىبردند .\r\n\r\n\r\n","description":"","footnote":"\r\n( 1 ) . سوره نساء ، آيه 18 .\r\n","page_name":" 237 ","page_number":237},
  {"content":"\r\n\r\nطريقه ارث بردن هم اين‌گونه بود كه قبل از اين كه جنازه ميت را دفن كنند ، مثلًا پسر ميت - كه از زن ديگرى بود - عبا يا لباس خود و يا هر چيز ديگرى را روى آن زن مىانداخت و او را تصاحب مىكرد . پسر بزرگ بر ديگران مقدم بود . اگر زن پدرش زيبا و جوان بود او را به همسرى مىگرفت و اگر ثروتمند بود تا آخر عمر در خانه او كلفتى مىكرد و پس از مرگش اموالش به او مىرسيد . گاهى هم زن را به فرد ديگرى مىداد و مهريه او را خودش بر مىداشت .\r\nنقل مىكنند امية بن عبد الشمس - برادر هاشم - كه جد معاويه است ، وقتى مُرد زنى داشت كه نامش در تاريخ ذكر نشده است ولى از آن زن پسرانى به نام عيص بن اميه ، ابوالعيص بن اميه ، عاص بن اميه و ابوالعاص بن اميه داشت . پس از مرگ اميه ، پسرش به نام ابو عمرو كه از زنى ديگر بود ، زن پدر خود را به ارث برد و با او ازدواج كرد و از او دو پسر به دنيا آورد به نام‌هاى ( مصادق ) و ( ابوالمعيد ) . يعنى عيص ، ابو العيص ، عاص و ابو العاص از طرف پدر عموى مصادق و ابوالمعيد مىشدند و از طرف مادر برادرانشان به شمار مىآمدند . اين اتفاقات هم در خانواده جد معاويه رخ داده است . « 1 »\r\nداستان دوم مربوط به ابوالقيس بن الاسلب يا الاسلت است . او زنى داشت به نام كبيشة بنت معمر بن معبد كه بعد از مرگ شوهرش ، پسر ابوالقيس ، مىخواست كبيشه را تصاحب كند كه آيه فوق نازل\r\n\r\n\r\n","description":"","footnote":"\r\n( 1 ) . شريف رضى ، حقايق التاويل ، ص 319 .\r\n","page_name":" 238 ","page_number":238},
  {"content":"\r\n\r\nشد و اين رسم غلط را نسخ كرد . « 1 »\r\nيكى از رسوم بد ديگر كه در ميان اعراب رواج داشت ، اين بود كه اگر زنى ولو جوان ، شوهرش مىمرد حق ازدواج نداشت ، زيرا نمىخواستند اين زن وارثان ديگرى داشته باشد . الان هم در ميان برخىها اين رسم وجود دارد و پسرها به اسم غيرت مانع ازدواج مادرشان مىشوند ، يا اگر مادرشان مرده مانع ازدواج پدر مىشوند . حالا اين زن يا مردى كه همسرش مرده مجبور مىشود تا آخر عمر بدون ازدواج باقى بماند تا به غيرت بچه‌ها بر نخورد يا وارث ديگرى غير از ورثه اضافه نشود .\r\nرسم سومى كه آن زمان رايج بود - و الان هم رايج است - اين كه مردها هنگام ازدواج هر مقدار كه مهريه باشد مىپذيرفتند و بعدها وقتى از زن خسته مىشدند يا زن حاضر به ادامه زندگى نبود ، به راحتى او را طلاق نمىدادند و زن را تحت فشار قرار مىدادند و نفقه به او نمىدادند تا او خسته شود و حاضر شود مهريه‌اش را در ازاى طلاقش ببخشد . اسلام با اين رسوم زشت و غير انسانى مخالفت كرده و سعى در تصحيح فرهنگ مردم نمود .\r\nلَا يحِلُّ لَكُمْ أَن تَرِثُواْ النِّسَاء كَرْهًا : اين آيه با توجه به فراز قبل ، خطاب به مؤمنان است . گرچه ( لا يحل ) به صورت نفى است ، اما مانند ( لا يمسه الا المطهرون ) ، معناى نهى مىدهد : حلال نيست براى شما ، يعنى حرام است . برخى ( كَرهاً ) را ( كُرها )\r\n\r\n\r\n","description":"","footnote":"\r\n( 1 ) . قمى ، تفسير قمى ، ج 1 ، ص 134 ؛ طبرى ، جامع البيان ، ج 4 ، ص 405 .\r\n","page_name":" 239 ","page_number":239},
  {"content":"\r\n\r\nقرائت كرده‌اند « 1 » كه در هر دو صورت به معناى ناخشنودى است .\r\nابتدا بايد معلوم شود كه مفعول ( ترثوا ) چيست ؟ بايد دانست كه اگر مفعولِ ماده ( ورث ) مال باشد ، مفعول آن ( مورث به ) است . و اگر مفعولش انسان باشد ( مورث ) مىشود . « 2 » بنابراين مثال ورث زيد عمرواً با مثال ترثنى و يا يرِثُ مِن آل يعقوب ، از نظر معنايى تفاوت دارد . در مثال اول زيد از عمرو اموالش را به ارث برد ؛ اما در مثال دوم نمىگويد كه من را به ارث ببرد .\r\nتفاسير عامه و خاصه درباره تَرِثُواْ النِّسَاء كَرْهًا گفته‌اند : اين كه زن را به ارث ببريد بر شما حرام است . بعضى از تفاسير هم گفته‌اند : ( كرهاً ) قيد توضيحى است نه قيد احترازى ، يعنى زن را به ارث مبريد ؛ چون زن هيچ‌گاه راضى نيست به ارث برده شود . « 3 »\r\nمرحوم آيت الله طباطبايى در تفسير الميزان قيد ( كرهاً ) را احترازى دانسته و كلمه ( اموال ) را اين‌گونه ( و لا ترثوا اموال النساء ) در تقدير مىگيرد . « 4 »\r\nبر خلاف مفسر عظيم الشان ، آقاى طباطبايى ، معتقدم كه ( كرهاً ) قيد توضيحى است و معنا اين است كه زنان را به ارث مبريد ، چون آنها از اين كار شما ناخوشايند هستند و اين كه اين معنا با ذهن ما\r\n\r\n\r\n","description":"","footnote":"\r\n( 1 ) . حمزه ، الكسايى ، خلف ، الحسن و الاعمش با ضم كاف خوانده‌اند و بقيه قراء ( كه مشهور هم است ) با فتح كاف خوانده‌اند : ر . ك : معجم القرءاآت القرانية ، ج 2 ، ص 119 .\r\n( 2 ) . ابن منظور ، لسان العرب ، ج 2 ، ص 199 - 200 .\r\n( 3 ) . طبرسى ، جوامع الجامع ، ج 1 ، ص 382 .\r\n( 4 ) . طباطبايى ، الميزان ، ج 4 ، ص 254 .\r\n","page_name":" 240 ","page_number":240},
  {"content":"\r\n\r\nنامانوس است به خاطر اين است كه در اين زمان در ميان ما به ارث بردن انسان‌ها معمول نيست ، در حالى كه در گذشته بهويژه در ميان اعراب جاهلى يكى از رسوم آنها به شمار آمده است .\r\nوَلَا تَعْضُلُوهُنَّ لِتَذْهَبُواْ بِبَعْضِ مَا آتَيتُمُوهُنَّ : در اين قسمت از آيه ، خداوند به مردان مىفرمايد : شما حق عضل و منع كردن نداريد ، كه شامل منع از نكاح و طلاق مىشود . البته در اينجا منع از طلاق منظور است . آن دسته از شما كه زنانتان را نمىخواهيد و بالاخره در نهايت ، قصد طلاق آنها را داريد ، حق نداريد طلاق آنها را به تأخير انداخته و آنها را در مشقت و رنج قرار دهيد تا مقدارى از مهريه خود را در مقابل طلاق شان ببخشند . اين كار حرام است .\r\nإِلَّا أَن يأْتِينَ بِفَاحِشَة مُّبَينَة : « الّا » به معنى استثناء است ، يعنى مرد نمىتواند زن را منع از طلاق كند ، براى اين كه مهرش را ندهد مگر اين كه زن فاحشهء مبينه داشته باشد .\r\nبِفَاحِشَة مُّبَينَة : برخى معتقدند يعنى زن ناشزه باشد « 1 » ، اما به نظر من اين معنا ، صحيح نيست و با نظر فقهى هم سازگار نيست ، زيرا اگر زنى بداخلاقى و بددهنى كند ، مرد نمىتواند در مقابل با او بدرفتارى كند تا او مقدارى از مهريه‌اش را ببخشد و بعد طلاقش دهد . حتى اگر زن تمكين نكند و حقوق مشروع شوهرش را رعايت نكند ، مرد نمىتواند زندگى را به او سخت بگيرد تا بدين وسيله تمام يا قسمتى از مهرش را ببخشد و بعد طلاقش دهد .\r\n\r\n\r\n","description":"","footnote":"\r\n( 1 ) . طبرى ، جامع البيان ، جلد 4 ، ص 411 به نقل از ابن عباس ؛ ابن كثير ، تفسير ابن كثير ، ج 4 ، ص 404 .\r\n","page_name":" 241 ","page_number":241},
  {"content":"\r\n\r\nبه نظر مىرسد مقصود از فاحشه مبينه ، زنا باشد . يعنى زن نه تنها ناشزه است ، بلكه زنى است كه با نامحرم روابط نامشروع دارد . در اين صورت آيا مرد مىتواند به او سخت بگيرد تا از كارهاى خلافش دست بردارد و يا مهريه‌اش را ببخشد تا طلاقش دهد ؟\r\nگفته شده پيش از نزول آيه حد ، مردها حق داشتند كه مهريه زن را نپردازند ، ولى با آمدن آيه حد ، اين كار ممنوع شد . « 1 »\r\nآيا اين استثناء از وَلَا تَعْضُلُوهُنَّ لِتَذْهَبُواْ بِبَعْضِ مَا آتَيتُمُوهُنَّ است يا فقط از وَلَا تَعْضُلُوهُنَّ است ؟ به اين معنا كه خداوند نمىخواهد بفرمايد اگر اين‌ها فاحشه بودند مىتوانيد مال آنها را بخوريد . شما در اين صورت هم نمىتوانيد آنها را اذيت كنيد و انگيزه شما از اذيت كردن مهريه‌اش باشد ؛ از اصل سخت‌گيرى يك مورد را استثناء مىكند و آن در صورت فاحشه بودن اوست ؛ ولى اين سخت‌گيرى نبايد به انگيزه گرفتن مهريه او باشد .\r\nبه هر حال جمله وَلَا تَعْضُلُوهُنَّ لِتَذْهَبُواْ بِبَعْضِ مَا آتَيتُمُوهُنَّ ى ك جمله است نه دو جمله .\r\nابن عاشور خيلى تلاش كرده تا معناى اين استثناء را روشن كند . « 2 » به نظر من بايد علاوه بر اين آيه شريفه ، ادله ديگر را هم در نظر گرفت . بالاخره اگر مردى زنى را با هزار آرزو آورده و مهريه سنگينى هم گذاشته ، ولى زن سر به هوايى مىكند و به فحشاء رو مىآورد ، آيا\r\n\r\n\r\n","description":"","footnote":"\r\n( 1 ) . در مجمع البيان از قول اصم و ابو على جبائى و ابو مسلم نقل شده است ، ر . ك : ج 3 ، ص 48 .\r\n( 2 ) . ابن عاشور ، التحرير و التنوير ، ج 4 ، ص 70 .\r\n","page_name":" 242 ","page_number":242},
  {"content":"\r\n\r\nمرد بايد اين همه عذاب و سختى را بكشد و مهريه را هم بپردازد ؟ چه اشكالى دارد در اينجا استثناء قائل شويم ؟\r\n\r\nنحوه معاشرت با همسران\r\nدر ادامه آيه 19 آمده است :\r\nوَعَاشِرُوهُنَّ بِالْمَعْرُوفِ فَإِن كَرِهْتُمُوهُنَّ فَعَسَى أَن تَكْرَهُواْ شَيئًا وَيجْعَلَ اللّهُ فِيهِ خَيرًا كَثِيرًا ؛ و با آنها به شايستگي رفتار كنيد و اگر از آنان خوشتان نيامد ، پس چه بسا چيزي را خوش نميداريد و خدا در آن مصلحت فراوان قرار ميدهد .\r\nدر اين آيات خداوند مجدداً به زندگى خانوادگى و چگونگى معاشرت مرد با زن پرداخته است و مىفرمايد با زنان خود به خوبى معاشرت كنيد ؛ آنها را غذا و لباس مناسب بدهيد ، بر سر آنها داد و فرياد نزنيد ، كارى نكنيد كه از زندگى بيزار شوند . پيامبر اكرم ( ص ) مىفرمود : در كارهاى خانه به زن‌هايتان كمك كنيد . گاهى مىفرمود : من كمك مىكنم ، خانه جارو مىكنم ، غذا مىپزم ، ظرف مىشويم « 1 » و . . . .\r\nفَإِن كَرِهْتُمُوهُنَّ فَعَسَى أَن تَكْرَهُواْ شَيئًا وَيجْعَلَ اللّهُ فِيهِ خَيرًا كَثِيرًا : گاهى مىشود كه انسان زنى گرفته كه از اول خوب نبوده يا در طول زندگى از او ديگر خوشش نمىآيد . خداوند مىفرمايد اگر از آنها خوشتان نمىآيد ، چه بسا از چيزى بدتان آيد در حالى كه خداوند در آن خير كثيرى قرار داده است . شما كه نمىدانيد ، تقدير خدا كه در دست شما نيست .\r\n\r\n\r\n","description":"","footnote":"\r\n( 1 ) . حر عاملى ، وسائل الشيعه ، باب استحباب الاحسان الى الزوجة ، ج 14 ، ص 121 - 122 .\r\n","page_name":" 243 ","page_number":243},
  {"content":"\r\n\r\n\r\nطلاق در اسلام\r\nآيه بيست\r\nوَإِنْ أَرَدتُّمُ اسْتِبْدَالَ زَوْجٍ مَّكَانَ زَوْجٍ وَآتَيتُمْ إِحْدَاهُنَّ قِنطَارًا فَلَا تَأْخُذُواْ مِنْهُ شَيئًا أَتَأْخُذُونَهُ بُهْتَاناً وَإِثْماً مُّبِيناً ؛ ولي اگر به هر دليلي ، تصميم به جدايي گرفتيد و خواستيد او را طلاق دهيد و زن ديگري به جاي او بياوريد و مال زيادي به اين زن داده بوديد ، مبادا از او چيزي بگيريد .\r\nاسْتِبْدَالَ زَوْجٍ مَّكَانَ زَوْجٍ : يعنى به جاى او زن ديگرى گرفتن . از اينجا معلوم مىشود كه استبدال زن به جاى زن ديگر شرعى و جايز است .\r\nبرخى به اسلام اشكال وارد كرده و مىگويند اولًا طلاق در اسلام تجويز شده است ، در حالى كه در مسيحيت طلاق نيست ؛ ثانياً اختيار طلاق به دست مرد است و ثالثاً تعدد زوجات نيز تجويز شده است .\r\nدر مورد تعدد زوجات قبلًا بحث شد . اما در مورد طلاق بايد گفت : اولًا اسلام به مردان دستور داده است نسبت به همسرانشان معاشرت نيكو داشته باشند . حتى در صورتى كه از آنها كراهت داشته و خوششان نيايد « 1 » ؛ ثانياً طلاق را مبغوضترين چيزها نزد خداوند معرفى كرده است « 2 » و مجلسى را كه در آن طلاق صورت مىگيرد\r\n\r\n\r\n","description":"","footnote":"\r\n( 1 ) . سوره نساء ، آيه 19 .\r\n( 2 ) . كلينى ، الكافى ، ج 6 ، ص 54 ، باب كراهية طلاق الزوجة الموافقة ، حديث 2 .\r\n","page_name":" 244 ","page_number":244},
  {"content":"\r\n\r\nمبغوضترين مجالس دانسته است « 1 » . ثالثاً در طلاق سنگ‌اندازى كرده و شرايطى را براى آن قرار داده ؛ مثلًا فرموده : اگر به تازگى با همسرتان همبستر شده‌ايد نمىشود او را طلاق دهيد ، طلاق در طُهر غيرمواقعه بايد باشد ( يعنى اگر مرد با اين زن نزديكى كرده است ، بايد صبر كند تا ايام طُهرش تمام شود و بعد از آن ، ايام حيضش هم تمام شود و طهر ديگر كه در آن نزديكى نشده ، طلاق دهد ) و در مدتى كه نمىتوان او را طلاق داد ، مرد مؤظف است بر اساس آيه ( عاشروهن بالمعروف ) با او به نيكويى برخورد كند . به علاوه ، طلاق - بر خلاف عقد نكاح - بايد در حضور دو شاهد عادل صورت گيرد ؛ زن بايد دو حيض در عده باشد و بعد از پاك شدن از حيض سوم طلاق محقق مىشود . « 2 » علاوه بر اين تأكيد شده است كه اگر بعد از تحقق طلاق ، مرد به سراغ زن بيايد - حتى اگر زن خواستگار ديگرى داشته باشد - اولى اين است كه به درخواست شوهر سابق خود جواب مثبت بدهد .\r\nبنابراين ، طلاق با اين همه مقدمات و شروط تجويز شده و عدم تجويز آن ممكن بود مشقت‌هاى فراوانى را براى مردان و زنان فراهم آورد . مخصوصاً در مواردى كه ادامه زندگى براى آنان امكان‌پذير نبود . بايد به اين نكته هم توجه داشت كه مسائل خانوادگى را همواره نمىتوان با ارجاع به مسائل قضايى حل كرد . خانواده بايد بر اساس ايمان و محبت و عاطفه باشد . در شرايطى ممكن است ادامه\r\n\r\n\r\n","description":"","footnote":"\r\n( 1 ) . همان ، حديث 3 .\r\n( 2 ) . شيخ طوسى ، النهاية ، ص 509 - 512 .\r\n","page_name":" 245 ","page_number":245},
  {"content":"\r\n\r\nزندگى به نفع هيچ يك از زن و مرد نباشد ، در اين موارد راهى جز طلاق وجود ندارد . در حقيقت طلاق به عنوان آخرين راه علاج تجويز شده است .\r\nآيه شريفه مىفرمايد اگر به هر دليل نتوانستيد يا نخواستيد با همسرتان زندگى مشترك داشته باشيد و تصميم به طلاق او داشتيد ، چنانچه قبلًا به او مال زيادى داده‌ايد ، به عنوان مهر حق نداريد آنها را از او بستانيد . اگر براى او مثلًا ماشين گرفته‌ايد يا بخشى از اموالتان را به او بخشيده‌ايد ، نبايد هيچ چيز را از او برگردانيد .\r\nاهل سنت نقل كرده‌اند كه در دوران خليفه دوم ، كم كم مرسوم شده بود كه مهريه را بالا مىگرفتند . خليفه به اين وضع اعتراض كرد ، ولى فايده‌اى نكرد . لذا قانونى وضع كرد و گفت از اين پس هر كس بيش از چهل مثقال مهريه قرار دهد ، من نصف آن را به نفع بيت المال مصادره مىكنم . زنى آمد و گفت : تو چنين حقى ندارى ! عمر گفت چرا ؟ زن گفت : چون خدا فرموده وَآتَيتُمْ إِحْدَاهُنَّ قِنطَارًا فَلَا تَأْخُذُواْ مِنْهُ شَيئًا ؛ اگر مال كثيرى را هم به زنتان داده‌ايد ، از او چيزى نگيريد . عمر هم در پى اعتراض اين زن ، آن قانون را لغو كرد . « 1 »\r\n\r\nرعايت مسائل اخلاقى در طلاق\r\nدر ادامه آيه 20 مىخوانيم :\r\nأَتَأْخُذُونَهُ بُهْتَاناً وَإِثْماً مُّبِيناً ؛\r\nمرسوم بوده و هست مردى كه مىخواهد زنش را طلاق دهد ،\r\n\r\n\r\n","description":"","footnote":"\r\n( 1 ) . بيهقى ، السنن الكبرى ، ج 7 ، ص 233 .\r\n","page_name":" 246 ","page_number":246},
  {"content":"\r\n\r\nگاه براى اين كه خود را بى تقصير و زن را مستحق اين طلاق نشان دهد ، تهمت‌هايى را به آن زن وارد مىكند تا با اين تهمت‌ها اموالى را كه به او داده پس بگيرد ؛ مثلًا مىگويد اين زن دستش كج است و از خانه چيزهايى را برده ، يا مىگويد با نامحرم رابطه نامشروع داشته است و . . . . خدا در اينجا اين مردها را توبيخ مىكند و مىفرمايد : آيا شما از زن مالى را كه داده‌ايد پس مىگيريد در حالى كه به او تهمت مىزنيد و گناه آشكارا مىكنيد ؟\r\nآيه بيست و يك\r\nوَكَيفَ تَأْخُذُونَهُ وَقَدْ أَفْضَى بَعْضُكُمْ إِلَى بَعْضٍ وَأَخَذْنَ مِنكُم مِّيثَاقًا غَلِيظًا ؛ و چگونه آن [ مهر 
  ] را ميستانيد با آنكه از يكديگر كام گرفته‌ايد ، و آنان از شما پيماني استوار گرفته‌اند .\r\nاين آيات راجع به طلاق دادن همسر و ازدواج مجدد مىباشد . در آيه قبل ، خداوند بيان مىكند اگر زن و شوهر نتوانستند با هم و در كنار هم با صلح و صميميت زندگى كنند از هم جدا شوند ، اما شوهر بايد مهريه زن را به صورت كامل پرداخت كند و آيه در واقع لحن مؤاخذه و تعجب دارد كه شوهر با اينكه از همسر كام بر گرفته چگونه راضى مىشود مقدارى از مهر زن را نپردازد .\r\nهمان‌طور كه از ابن عباس ، مجاهد و سدى نقل شده است « 1 » جمله\r\n\r\n\r\n","description":"","footnote":"\r\n( 1 ) 3 . طبرسى ، مجمع البيان ، ج 3 ، ص 42 .\r\n","page_name":" 247 ","page_number":247},
  {"content":"\r\n\r\nوَقَدْ أَفْضَى بَعْضُكُمْ إِلَى بَعْضٍ كنايه از همبسترى است .\r\nمراد از أَخَذْنَ مِنكُم مِّيثَاقًا غَلِيظًا همان عهدى است كه از زوج در هنگام عقد گرفته مىشود كه امساك به معروف يا تسريح به احسان مىباشد .\r\nبرخى نيز گفته‌اند : مراد نكاح است . « 1 » اما با توجه به واژ « اخذن » و « ميثاقاً غليظاً » به نظر مىآيد ، مقصود همان نوشته و قباله‌اى است - يا قول و وعده‌اى است - كه شوهر در حضور جمع به همسر راجع به مقدار مهريه ، مىدهد . از آنجا كه آيات نيز راجع به مهريه است ، اين قول به نظر صحيح‌تر مىآيد .\r\n\r\nافرادى كه ازدواج با آنان حرام است\r\nآيه بيست و دو\r\nوَلَا تَنكِحُواْ مَا نَكَحَ آبَاؤُكُم مِّنَ النِّسَاء إِلَّا مَا قَدْ سَلَفَ إِنَّهُ كَانَ فَاحِشَة وَمَقْتًا وَسَاء سَبِيلًا ؛ و با زناني كه پدرانتان به ازدواج خود درآورده‌اند نكاح نكنيد ، مگر آنچه پيشتر رخ داده است ، چرا كه آن ، زشتكاري و مايه دشمني و بد راهي بوده است .\r\nدر اين آيه تأكيد شده است ، زنى را كه پدر شما گرفته ، با او ازدواج نكنيد ؛ چه پدر شما از دنيا رفته باشد يا زنده باشد و آن زن را طلاق داده باشد . اين كار از اول و در دوران گذشته ، كار زشتى بوده است .\r\n\r\n\r\n","description":"","footnote":"\r\n( 1 ) 4 . همان .\r\n","page_name":" 248 ","page_number":248},
  {"content":"\r\n\r\n( مقت ) : در لغت به معناى بغض است « 1 » ؛ يعنى بد داشتن و غضبناك بودن . اگر پسرى زن پدرش را به ارث مىبرد و بعد با او ازدواج مىكرد يا از غير راه ارث با او ازدواج مىكرد ، ازدواج او ( نكاح مقت ) گفته مىشد . يعنى نكاحى كه به جاى محبت و مودت ، غضب و كينه به دنبال مىآورد .\r\nلازم به ذكر است كه در ميان اعراب ، ازدواج با مادر يا خواهر يا عمه و يا خاله رسم نبوده ، تنها دو چيز در اين رابطه مرسوم بوده است : يكى ازدواج با زن پدر و ديگرى دو خواهر را در يك زمان به همسرى اختيار كردن .\r\nوَلَا تَنكِحُواْ مَا نَكَحَ آبَاؤُكُم مِّنَ النِّسَاء : نكاح در لغت دو معنا دارد ؛ يكى به معناى عقد است ، خواه نزديكى صورت گرفته يا نگرفته باشد و ديگرى به معناى نزديكى و همبستر شدن است . « 2 » در اينجا نكاح به معناى عقد است ، يعنى اگر پدر شما زنى را به عقد خود درآورده باشد ، شما ديگر نمىتوانيد با آن زن ازدواج كنيد ، چه پدرتان با او نزديكى كرده باشد يا نكرده باشد .\r\nآيه إِلَّا مَا قَدْ سَلَفَ مىخواهد كسانى را كه در گذشته با زن پدر خود ازدواج كرده بودند استثناء كند . اين استثناء دو صورت مىتواند داشته باشد : 1 ) افرادى كه قبل از اسلام با زن پدر خود ازدواج كردند ، آنها را طلاق داده‌اند يا اصلًا مرده‌اند و اكنون در قيد\r\n\r\n\r\n","description":"","footnote":"\r\n( 1 ) . فراهيدى ، العين ، ج 5 ، ص 132 ؛ جوهرى ، الصحاح ، ج 1 ، ص 266 .\r\n( 2 ) . فراهيدى ، العين ، ج 3 ، ص 63 ؛ ابن منظور ، لسان العرب ، ج 2 ، ص 625 ؛ راغب ، مفردات ، ص 505 .\r\n","page_name":" 249 ","page_number":249},
  {"content":"\r\n\r\nحيات نيستند ؛ 2 ) افرادى كه اكنون زنده‌اند و به عنوان همسر در خانه آنها هستند و زندگى مىكنند و از آنها فرزندانى هم دارند . برخى از مفسرين مانند آقاى طباطبايى و زمخشرى دو گونه معنا كرده‌اند ؛ و برخى ديگر مانند فخر رازى پنج گونه معنا كرده‌اند . « 1 »\r\nآقاى طباطبايى استثناء را متصل گرفته « 2 » ، ولى زمخشرى استثناء را منقطع دانسته است . « 3 » برخى هم ( الا ) را به معناى استثناء ندانسته‌اند . « 4 »\r\nبرخى ديگر - بر اساس آنچه در كتب نحوى استثناى منقطع را استثناى غلط معرفى كرده است - تلاش كرده‌اند استثناء را متصل معنا كنند ؛ لذا مرحوم آقاى طباطبايى براى اين كه استثناى منقطع را استثناى متصل كند ، گفته است : ( الا ) استثناء از مَا نَكَحَ آبَاؤُكُم نيست بلكه استثناء از حكم است و استثناء از حكم ، ديگر گذشته ندارد و مربوط به آينده است . « 5 »\r\nاز مرحوم حاج شيخ عبدالكريم حائرى نقل شده است كه فرموده : اين كه استثناى منقطع را استثناى غلط معرفى مىكنند حرف صحيحى نيست ، زيرا اين استثناء در كلام فصيح عرب استعمال مىشود . حتى مثال معروف ( جاءنى القوم الّا حماراً ) به خاطر بيان اين نكته است كه هر كس از قوم بود به ديدن من آمد ، و آن كه نيامد اصلًا آدم نبود ، و اين در حقيقت\r\n\r\n\r\n","description":"","footnote":"\r\n( 1 ) . فخر رازى ، تفسير الكبير ، ج 10 ، ص 23 .\r\n( 2 ) . طباطبايى ، الميزان فى تفسير القرآن ، ج 4 ، ص 265 .\r\n( 3 ) . زمخشرى ، الكشاف ، ج 1 ، ص 493 .\r\n( 4 ) . براى نمونه طبرى در تفسير جامع البيان يكى از معانى الا را لكن ذكر كرده است . ر . ك : ج 4 ، ص 421 .\r\n( 5 ) . طباطبايى ، الميزان ، ج 4 ، ص 265 .\r\n","page_name":" 250 ","page_number":250},
  {"content":"\r\n\r\nبراى توبيخ يا ملامت كسانى به كار مىرود كه به ديدنش نيامده‌اند ، و اين از اقسام فصاحت مىباشد ، زيرا در آن مبالغه وجود دارد . در آيه مورد بحث نيز به نظر مىرسد استثناء در ( الا ما قد سلف ) استثناى منقطع است . معناى فارسى آن يعنى : گذشته‌ها گذشته است و يا به اصطلاح حقوقى قانون عطف به ما سبق نمىشود . در حقيقت اسلام نخواسته به كسانى كه قبل از اسلام با زن پدر خود ازدواج كرده و احياناً از او بچه‌دار شده‌اند بگويد كه آن ازدواج باطل و اين بچه‌ها حرام زاده‌اند . بلكه مىفرمايد اكنون كه مسلمان شده‌ايد ديگر از اين كارها نكنيد .\r\nمورد ديگر هم جمع بين دو خواهر بوده كه در ميان اعراب مرسوم بوده است . اسلام فرمود اگر با خواهر زن خود بخواهيد ازدواج كنيد بايد از همسرتان جدا شويد و عده او هم تمام شود و بعد از آن با خواهر او ازدواج كنيد .\r\nاما آنچه مربوط به قبل از اين بوده ، ديگر گذشته است و خط بطلان بر آن كشيده نمىشود .\r\nدر همين ارتباط عامه روايتى را هم از پيامبر اكرم ( ص ) نقل مىكنند كه شيعه نيز به آن استناد مىكند : ( الاسلام يجب ما قبله « 1 » ؛ اسلام اساساً ماقبل خود را رفع مىكند ) .\r\nنكته ديگرى كه پيرامون اين آيه شريفه در تفاسير مطرح شده ، اين است كه همان‌گونه كه در علم نحو گفته شده ، ( مَن ) براى ذوى العقول به كار مىرود و ( ما ) براى غير ذوى العقول ، چرا آيه از ( ما )\r\n\r\n\r\n","description":"","footnote":"\r\n( 1 ) . نورى ، مستدرك الوسايل ، ج 7 ، ص 149 .\r\n","page_name":" 251 ","page_number":251},
  {"content":"\r\n\r\nاستفاده كرده است ؟ پاسخ اين است كه در كلام عرب ( ما ) در ذوى العقول نيز به كار مىرود « 1 » همان‌گونه كه مشاهده شده است ( من ) در غير ذوى العقول استعمال مىگردد . « 2 »\r\nبرخى گفته‌اند : علت اين كه در اينجا ( من ) استعمال نشده اين است كه ( ما ) به نوع كسانى اشاره دارد كه زن پدر هستند ؛ در حالى كه اگر ( من ) مىفرمود ، به يك زن پدر مشخص و معين اشاره داشت . « 3 »\r\n\r\nمحارم\r\nآيه بيست و سه\r\nحُرِّمَتْ عَلَيكُمْ أُمَّهَاتُكُمْ وَبَنَاتُكُمْ وَأَخَوَاتُكُمْ وَعَمَّاتُكُمْ وَخَالاتُكُمْ وَبَنَاتُ الأَخِ وَبَنَاتُ الأُخْتِ وَأُمَّهَاتُكُمُ اللَّاتِي أَرْضَعْنَكُمْ وَأَخَوَاتُكُم مِّنَ الرَّضَاعَة وَأُمَّهَاتُ نِسَآئِكُمْ وَرَبَائِبُكُمُ اللَّاتِي فِي حُجُورِكُم مِّن نِّسَآئِكُمُ اللَّاتِي دَخَلْتُم بِهِنَّ فَإِن لَّمْ تَكُونُواْ دَخَلْتُم بِهِنَّ فَلَا جُنَاحَ عَلَيكُمْ وَحَلَائِلُ أَبْنَائِكُمُ الَّذِينَ مِنْ أَصْلَابِكُمْ وَأَن تَجْمَعُواْ بَينَ الأُخْتَينِ إَلَّا مَا قَدْ سَلَفَ إِنَّ اللّهَ كَانَ غَفُورًا رَّحِيمًا\r\nدر اين آيه شريفه ، قرآن كريم به خطكشىهايى براى تعيين زن‌هاى حلال و حرام پرداخته است . در فقه ، زنان محرم كه ازدواج با آنان حرام است به سه دسته تقسيم شده است :\r\n\r\n\r\n","description":"","footnote":"\r\n( 1 ) . ر . ك : صف / 1 ؛ نساء / 3 .\r\n( 2 ) . ر . ك : سوره احقاف ، آيه 5 ؛ سوره نحل ، آيه 17 ؛ سوره حج ، آيه 18 ؛ سوره نور ، آيه 45 .\r\n( 3 ) . طبرى ، جامع البيان ، ج 4 ، ص 422 .\r\n","page_name":" 252 ","page_number":252},
  {"content":"\r\n\r\n1 . زنانى كه از راه نسب به مرد حرام ابدى هستند ؛ مانند مادر ، خواهر ، عمه ، خاله و . . . ؛\r\n2 . زنانى كه از راه شيرخوارگى و رضاع - با شرايطى كه در فقه بيان شده است - بر مرد حرام مىشوند ؛\r\n3 . زنانى كه از راه مصاهره بر مرد حرام مىشوند ؛ يعنى مردى با زنى ازدواج مىكند و برخى از منسوبين آن زن به اين مرد حرام مىشوند . « 1 »\r\nنظر كردن به زنى كه ازدواج با او حرام است ، براى انسان جايز است . مثلًا مادر و خواهر را همان‌گونه كه نمىتوان به همسرى گرفت ، تستر هم واجب نيست و مىتوان به آنها نگاه كرد . البته فقها در جواز نظر به محارم عورتين را استثناء كرده و فرموده‌اند تنها زن و شوهر مىتوانند به عورت يكديگر نگاه كنند . « 2 »\r\nبه نظر من بايد از نگاه به جاهايى از بدن محارم كه معمولًا پوشيده مىشود - مثل ران و پستان - خوددارى شود .\r\nحُرِّمَتْ عَلَيكُمْ أُمَّهَاتُكُمْ : ازدواج با مادران شما بر شما حرام شده است .\r\nوَبَنَاتُكُمْ : و ازدواج با دخترانتان بر شما حرام است .\r\nوَأَخَوَاتُكُمْ : برادر نيز نمىتواند با خواهر خود ازدواج كند .\r\nوَعَمَّاتُكُمْ وَخَالاتُكُمْ : عمه‌ها و خاله‌هاى شما نيز بر شما حرام‌اند .\r\nوَبَنَاتُ الأَخِ وَبَنَاتُ الأُخْتِ : خواهر زاده و برادرزاده نيز بر شما\r\n\r\n\r\n","description":"","footnote":"\r\n( 1 ) . محقق حلى ، شرايع الاسلام ، ج 2 ، ص 459 .\r\n( 2 ) . شيخ طوسى ، المبسوط ، ج 5 ، ص 254 ؛ علامه حلى ، قواعد الاحكام ، ج 3 ، ص 6 .\r\n","page_name":" 253 ","page_number":253},
  {"content":"\r\n\r\nحرام شده‌اند و عمو يا دايى نمىتواند با آنها ازدواج كند .\r\nدر موارد فوق بايد دانسته شود كه شامل نسل‌هاى قبل و بعد نيز مىشود . مثلًا اگر مىفرمايد مادران بر شما حرامند ، شامل مادر بزرگ و هر چه بالاتر رود نيز مىشود و اگر فرموده دختران بر شما محرمند ، شامل نوه‌ها و هرچه پايين‌تر روند نيز مىگردد .\r\nوَأُمَّهَاتُكُمُ اللَّاتِي أَرْضَعْنَكُمْ : از اين جا به بعد به محارم رضاعى پرداخته مىشود و در ابتدا مىفرمايد مادران رضاعى شما - يعنى زنانى كه شما را شير داده‌اند ، با شرايطى كه در فقه گفته شده است « 1 » - بر شما حرامند و نمىتوانيد با آنها ازدواج كنيد .\r\nوَأَخَوَاتُكُم مِّنَ الرَّضَاعَة : و خواهران رضاعى كه بر سه قسمند ، نيز بر شما حرامند :\r\n1 . دختر همان زنى كه از او شير خورده‌ايد و همان مردى كه اين زن ، همسر اوست كه به وى ( ابوينى ) گفته مىشود ؛\r\n2 . دختر مرد از زن ديگر او ، كه به وى خواهر شيرى ابى گفته مىشود ؛\r\n3 . دختر آن زن از مرد ديگر ، كه به وى خواهر شيرى مادرى گفته مىشود .\r\nوَأُمَّهَاتُ نِسَآئِكُمْ : در اينجا به محارمى كه از طريق ازدواج محرم مىشوند پرداخته و در ابتدا به مادر همسر اشاره مىكند .\r\nوَرَبَائِبُكُمُ اللَّاتِي فِي حُجُورِكُم مِّن نِّسَآئِكُمُ اللَّاتِي دَخَلْتُم بِهِنَّ : به\r\n\r\n\r\n","description":"","footnote":"\r\n( 1 ) . شيخ صدوق ، المقنع ، ص 329 - 330 ؛ شيخ مفيد ، المقنعه ، ص 503 .\r\n","page_name":" 254 ","page_number":254},
  {"content":"\r\n\r\nدختر زنى كه از شوهرش طلاق گرفته و با شما ازدواج كند ، به آن دختر ( ربيبه ) گفته مىشود . « 1 » اگر آن دختر و مادرش به خانه شما آمده باشد و در آغوش شما بزرگ شده باشد ، چنانچه با همسر خود - يعنى مادر آن دختر - همبستر شده و نزديكى كرده باشيد ، آن دختر هم بر شما حرام است .\r\nفَإِن لَّمْ تَكُونُواْ دَخَلْتُم بِهِنَّ فَلَا جُنَاحَ عَلَيكُمْ : اما اگر با آن زن نزديكى نكرده باشيد ، وقتى طلاقش دهيد ، مىتوانيد با آن دختر ازدواج كنيد .\r\nتوجه كنيد در اينجا ميان مادر همسر و دختر همسر تفاوت وجود دارد . به محض اين كه شما زنى را به عقد خود درآوريد ، مادر او بر شما حرام ابدى مىشود ، خواه با همسرتان نزديكى كرده باشيد يا نه . اما در مورد دختر همسر اين‌گونه نيست . و اين يكى از موارد اختلاف ميان فقهاى ما با فقهاى عامه است . « 2 »\r\nوَحَلَائِلُ أَبْنَائِكُمُ الَّذِينَ مِنْ أَصْلَابِكُمْ : و عروس شما نيز بر شما حرام است . اگر پسر شما همسرى را اختيار كرد ، آن زن براى هميشه - حتى اگر پسرتان او را طلاق دهد - بر شما حرام است . اما اگر پسر خوانده شما باشد ، اين حكم جارى نمىشود . زن پسر خوانده [ ادعياء 
  ] بر انسان حرام نيست .\r\nوَأَن تَجْمَعُواْ بَينَ الأُخْتَينِ : و اين كه دو خواهر را در يك زمان\r\n\r\n\r\n","description":"","footnote":"\r\n( 1 ) . شيخ طوسى ، المبسوط ، ج 5 ، ص 296 .\r\n( 2 ) . شريف مرتضى ، الناصريات ، ص 317 - 318 .\r\n","page_name":" 255 ","page_number":255},
  {"content":"\r\n\r\nبه همسرى برگزينيد بر شما حرام است .\r\nإَلَّا مَا قَدْ سَلَفَ : مگر آنچه در گذشته اتفاق افتاده است . اين عبارت فقط قيد جمله اخير يعنى ( ان تجمعوا بين الاختين ) است ؛ زيرا در ادبيات خوانده‌ايم كه اگر چند جمله گفته شود و قيدى پس از آن ذكر شود ، ظاهر اين است كه قيد به جمله اخير بر مىگردد . « 1 » فتاواى علما نيز همين گونه است .\r\nإِنَّ اللّهَ كَانَ غَفُورًا رَّحِيمًا : غفور به معنى ستار است ، كسى كه گناهان را زيادمىپوشاند .\r\n\r\nزنان محصنه\r\nآيه بيست و چهار\r\nوَالْمُحْصَنَاتُ مِنَ النِّسَاء إِلَّا مَا مَلَكَتْ أَيمَانُكُمْ كِتَابَ اللّهِ عَلَيكُمْ وَأُحِلَّ لَكُم مَّا وَرَاء ذَلِكُمْ أَن تَبْتَغُواْ بِأَمْوَالِكُم مُّحْصِنِينَ غَيرَ مُسَافِحِينَ فَمَا اسْتَمْتَعْتُم بِهِ مِنْهُنَّ فَآتُوهُنَّ أُجُورَهُنَّ فَرِيضَة وَلَا جُنَاحَ عَلَيكُمْ فِيمَا تَرَاضَيتُم بِهِ مِن بَعْدِ الْفَرِيضَة إِنَّ اللّهَ كَانَ عَلِيمًا حَكِيمًا ؛ و زنانِ شوهردار [ نيز بر شما حرام شده است 
  ] به استثناى زنانى كه مالك آنان شده‌ايد ؛ اين فريضه الهى است كه بر شما مقرر گرديده است . و غير از اين [ زنان نامبرده 
  ] براى شما حلال است كه [ زنان ديگر 
  ] به وسيله اموال خود طلب كنيد - در صورتى كه پاكدامن\r\n\r\n\r\n","description":"","footnote":"\r\n( 1 ) . دقر ، عبدالغنى ، معجم القواعد العربية ، ص 281 .\r\n","page_name":" 256 ","page_number":256},
  {"content":"\r\n\r\nباشيد و زناكار نباشيد - و زنانى را كه متعه كرده‌ايد ، مهرشان را به عنوان فريضه‌اى به آنان بدهيد و بر شما گناهى نيست كه پس از [ تعيين مبلغ 
  ] مقرر ، با يكديگر توافق كنيد . مسلماً خداوند داناى حكيم است .\r\nآيه در ادامه به زنان محصنه كه نمىتوان با آنان ازدواج كرد ، اشاره مىفرمايد .\r\nمحصِن يا محصَن از ( احصان ) گرفته شده و به معناى منع است . در قرآن كريم به چهار دسته از زنان ( محصن ) اطلاق شده است . ( المراة تكون محصنة بالعفاف و الاسلام و الحرية و التزويج ) . « 1 »\r\n1 ) زنان آزاد و حرائر در مقابل برده « 2 » ؛\r\n2 ) زنان عفيف « 3 » ؛\r\n3 ) زنان مزدوجه كه شوهر دارند ، در مقابل زن ثيب « 4 » ؛\r\n4 ) زن مسلمه در برابر زن كافره .\r\nدر اينجا مقصود از وَالْمُحْصَنَاتُ مِنَ النِّسَاء زنانى است كه شوهر دارند .\r\nإِلَّا مَا مَلَكَتْ أَيمَانُكُمْ : ملك يمين به زنى گفته مىشود كه برده مىباشد .\r\n\r\n\r\n","description":"","footnote":"\r\n( 1 ) . طريحى ، مجمع البحرين ، ج 6 ، ص 237 .\r\n( 2 ) . ر . ك : سوره نساء ، آيه 25 : فمن لم يستطع منكم طولًا ان ينكح المحصنات المومنات .\r\n( 3 ) . ر . ك : سوره نساء ، آيه 24 : محصنين غير مسافحين .\r\n( 4 ) . ر . ك : سوره نساء ، آيه 24 ؛ و المحصنات من النساء و آيه 25 : فاذا احصن .\r\n","page_name":" 257 ","page_number":257},
  {"content":"\r\n\r\n\r\nبرخورد اسلام با برده‌دارى\r\nممكن است اين سؤال مطرح شود كه چرا در اسلام بردگى ممنوع نشده ، بلكه به نوعى مهر تأييد بر آن زده شده است . به طور اجمال عرض مىكنم كه بردگى يكى از رسوم رايج در ميان اعراب بلكه در ميان همه ملل جهان به شمار مىرود و اسلام هر چند بنابر مصالحى به طور صريح آن را تحريم نفرموده ، اما هيچ‌گاه با آن موافق نبوده است . به عنوان مثال در آيات شريفه زير مىخوانيم : فَلَا اقْتَحَمَ الْعَقَبَة * وَمَا أَدْرَاكَ مَا الْعَقَبَة * فَكُّ رَقَبَة * أَوْ إِطْعَامٌ فِي يوْمٍ ذِي مَسْغَبَة * يتِيمًا ذَا مَقْرَبَة * أَوْ مِسْكِينًا ذَا مَتْرَبَة . « 1 »\r\nدر اين آيات مىفرمايد شما از عقبه - يعنى خاكريز - رد نشده‌ايد . در ميدان جنگ تا كسى از خاكريز عبور نكند فاتح نمىشود . تا زمانى كه در ميان شما مرد يا زن يا بچه برده‌اى مانده و آزاد نشده است ، شما از عقبه رد نشده‌ايد . پس معلوم مىشود اسلام با بردگى مخالف بوده و هست و زمانى جامعه را اسلامى مىداند كه در آن برده‌اى نباشد .\r\nهمچنين در روايتى نقل شده است كه از امام صادق ( ع ) سؤال شد كه بهترين عمل چيست ؟ آن حضرت فرمودند : بهترين عمل ، در حالى كه مردم وضعيت معيشتى شان خوب باشد ، آزاد كردن بنده است و گرنه صدقه . « 2 »\r\n\r\n\r\n","description":"","footnote":"\r\n( 1 ) . سوره بلد ، آيه 16 - 11 .\r\n( 2 ) . عن ابى عبدالله : . . . ان العتق فى بعض الزمان افضل و فى بعض الزمان الصدقة افضل . فاذا كان الناس حسنة حالهم فالعتق افضل فاذا كانوا شديدة حالهم فالصدقة افضل ، كلينى ، فروع كافى ، ج 6 ، ص 195 .\r\n","page_name":" 258 ","page_number":258},
  {"content":"\r\n\r\nاگر كسى با آيات قرآن كريم و فقه اسلامى آشنا باشد مىداند كه حتى آزاد كردن برده در برخى موارد واجب شده است . در مواردى همچون كفاره روزه ماه رمضان « 1 » و كفاره قتل « 2 » علاوه بر قصاص يا ديه ، آزاد كردن بنده اولين كفاره‌اى است كه ذكر مىشود و موارد ديگر در صورتى است كه از آزاد كردن بنده متعذر باشد .\r\nبالأخره پيامبر اكرم ( ص ) در زمانى زندگى مىكردند كه برده دارى رايج و مورد اصرار بود و معقول نبود كه به يك باره دستور آزادى همه بردگان صادر شود . كارى كه اسلام انجام داد حذف تدريجى برده دارى بود ، لذا زمانى كه بردهدارى در ميان مسلمانان جمع شد ، هنوز در ميان اروپاييان و آمريكائيان مرسوم بود .\r\nعلاوه بر اين ، اسلام بيش از همه اقوام و اديان ديگر به حقوق بردگان توجه داشت . در زمان عمر كسى به وى شكايت كرد كه برده‌هاى فلانى ، شتر مرا كشته و خورده‌اند . عمر دستور داد آن برده‌ها و ارباب آنها را احضار كردند . از آنها پرسيد آيا شما شتر اين مرد را كشته‌ايد ؟ گفتند آرى ، چون گرسنه بوديم . عمر به جاى اين كه برده‌ها را مجازات كند ارباب آنها را مجازات كرد و گفت چرا به برده‌هايت رسيدگى نكرده‌اى و آنان گرسنه مانده‌اند . « 3 »\r\nاهميت به بردگان تا اندازه‌اى بود كه برخى از آنها درس خواندند و به مقام اجتهاد و فتوا رسيدند .\r\n\r\n\r\n","description":"","footnote":"\r\n( 1 ) . شيخ طوسى ، الخلاف ، ج 2 ، ص 186 .\r\n( 2 ) . صدوق ، المقنع ، ص 180 .\r\n( 3 ) . صنعانى ، المصنف ، ج 10 ، ص 239 .\r\n","page_name":" 259 ","page_number":259},
  {"content":"\r\n\r\nاين مقدمه مختصر براى اين بيان شد كه شبهه‌اى در ذهن افراد در اين باره ايجاد نشود .\r\n\r\nازدواج با ملك يمين ( كنيز )\r\nآيه شريفه از زنان شوهردار كه ازدواج با آنها حرام است ، ملك يمين را استثناء مىفرمايد . در اين باره دو معنا ارائه شده است كه يكى از آنها را آقاى طباطبايى در تفسير خود پذيرفته است . بر اساس آن ، معنا چنين است كه اگر كسى برده‌اى داشته و او را شوهر داده و پس از مدتى تمايل به همبسترى با او را داشته است ، مىتواند او را از شوهر گرفته و مدتى استبراء كند تا يقين به عدم حاملگى پيدا كند و پس از آن با او همبستر شود . « 1 »\r\nمعناى ديگر اين است كه وقتى كنيزها در جنگ اسير مىشدند بعضىهايشان حامله بودند در روايت آمده است كه پيامبر اكرم ( ص ) دستور داد تا اعلام كنند در صورت حامله بودن حق نزديكى با آنها را نداريد تا زمانى كه وضع حمل كنند و اگر حامله نيستند بايد استبراء كنيد تا يقين كنيد رحمشان پاك است . « 2 »\r\nمرحوم آقاى طباطبايى مىگويد : اولًا اين روايت ضعيف است ، ثانياً تخصيص بلامخصص لازم مىآيد ، چرا كه آيه مربوط به ملك يمينى است كه شوهر داشته و در حال جنگ اسير شده است . « 3 »\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 4 ، ص 267 .\r\n( 2 ) . شيخ طوسى ، التبيان ، ج 3 ، ص 167 و روايتى به همين مضمون از امام صادق نقل شده است : ر . ك : تفسير العياشى ، ج 1 ، ص 232 .\r\n( 3 ) . طباطبايى ، الميزان ، ج 4 ، ص 268 .\r\n","page_name":" 260 ","page_number":260},
  {"content":"\r\n\r\nكِتَابَ اللّهِ عَلَيكُمْ : آنچه بيان شد واجبات خداست بر شما .\r\nوَأُحِلَّ لَكُم مَّا وَرَاء ذَلِكُمْ : ( احل ) به دو صورت مجهول ( احل ) و معلوم ( احل ) خوانده شده است . و ( ذلكم ) صيغه جمع مذكر است . آيه در صدد بيان اين نكته است كه زن‌هاى ديگر جز آنهايى را كه ذكر كرديم ، براى شما حلال‌اند و مىتوانيد با آنها ازدواج كنيد . اشكالى كه مطرح مىشود اين است كه چرا ( احل ) و ( ذلكم ) كه هر دو براى مذكر است ذكر شده ، در حالى كه آيه قطعاً نمىفرمايد مردان بر شما حلالند ؟ اين در حالى است كه در آيه قبل ، از صيغه ( حرمت ) استفاده شد كه صيغه مؤنث و متناسب با ( امهاتكم و . . . ) مىباشد ؟ زيرا اگر ( ما ) موصول باشد ، زن‌ها از آن حذف شده و چون زن‌ها مؤنث است فعلش هم بايد مؤنث باشد .\r\nدر پاسخ مىگوييم ، مراد از « ما » در عبارت وَأُحِلَّ لَكُم مَّا وَرَاء ذَلِكُمْ ، زنان نيستند ، بلكه نكاح زنان است . وقتى گقته مىشود زنان بر شما حلال يا حرامند يعنى نكاح آنان حلال يا حرام است ؛ چنان كه هر گاه گفته شود آب براى شما حلال است ، يعنى شرب آن حلال است ؛ يا اگر گفته شود اسب بر شما حلال است يعنى سوار شدن بر آن حلال است . در عبارت فوق ، وقتى مقصود از ( ما ) نكاح باشد ، لفظ ( نكاح ) مذكر است و با ( احل ) هماهنگ است و در حقيقت اين عبارت به اعتبار لفظ ، مذكر نيامده ، بلكه به اعتبار معنا ، مذكر آمده است .\r\nأَن تَبْتَغُواْ بِأَمْوَالِكُم مُّحْصِنِينَ غَيرَ مُسَافِحِينَ : فخر رازى معتقد\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاست در اين جا ، عبارت ( ان تريدوا ابتغاء اموالكم ) مقدر است . « 1 » اما آقاى طباطبايى مىگويد اصلًا تقدير لازم نيست و ( ان تبتغوا ) عطف بيان است . « 2 » به نظر مىرسد كلام ايشان صحيح است .\r\n( ابتغاء ) يعنى طلب و ( محصن ) يعنى عفيف ؛ ( و غير مسافحين ) ، يعنى غير زناكننده ، اين كلمه بدل از ( محصنين ) است .\r\nآيه به اين معنى است كه : طلب كنيد به وسيله اموالتان در حالى كه عفيف هستيد و زنا نمىكنيد .\r\nوقتى شارع فرمود زنان ديگر براى شما حلال هستند ، نكاح آنان از سه راه است : يا از راه ملك يمين است ، يا از راه ازدواج است و يا از راه زنا . ( محصنين غيرمسافحين ) راه سوم يعنى زنا را بر مىدارد و دو راه اول باقى مىماند .\r\nاگر شما مال داديد و در مقابل آن ملك يمين بود ، اين ( ثمن ) است و اگر مال داديد و در مقابل آن همسر بود ، ( مهر ) است . يعنى مالتان را بدهيد يا از راه مهر يا از راه ثمن در حالى كه محصن و عفيف هستيد و مسافح و زنا كار نيستيد .\r\n\r\nمتعه در اسلام\r\nفَمَا اسْتَمْتَعْتُم بِهِ مِنْهُنَّ فَآتُوهُنَّ أُجُورَهُنَّ فَرِيضَة\r\nدر ارتباط با اين فراز از آيه شريفه ، شيعه معتقد است ( ما ) در ( فما استمتعتم ) ماء توقيفيه است . ( ما استمتعتم ) يعنى آنچه را استمتاع\r\n\r\n\r\n","description":"","footnote":"\r\n( 1 ) . فخر رازى ، تفسير الكبير ، ج 10 ، ص 46 .\r\n( 2 ) . طباطبايى ، الميزان ، ج 4 ، ص 268 .\r\n","page_name":" 262 ","page_number":262},
  {"content":"\r\n\r\nكرديد . ضمير در ( به ) به ( ما وراء ) بر مىگردد و ضمير در ( منهن ) به زن‌هايى بر مىگردد كه گفته شد جزو زنانى نيستند كه بر شما حرامند و لذا مىتوانيد با آنان ازدواج كنيد .\r\nشيعه معتقد است اين آيه مربوط به متعه است . « 1 » فرق مهر در متعه و مهر در ازدواج دائم اين است كه در متعه ، مرد فقط آن مقدارى را مديون است كه استمتاع كرده است و اگر زن حاضر به استمتاع نشود ديگر مرد مديون نيست . حتى اگر مدت متعه مثلًا سه ماه بوده و زن يك ماهش را حاضر به استمتاع شود ، مرد فقط به همان اندازه بدهكار است . اما در ازدواج دائم به محض اين كه عقد خوانده شود ، مرد نصف مهر را بدهكار مىشود و اگر نزديكى كند نصف ديگر را هم بدهكار خواهد شد ، مگر اين كه زن ناشزه شود .\r\nبرخى از علماى شيعه از ( فاتوهن اجورهن ) نيز استفاده كرده و گفته‌اند اجرت مربوط به پولى است كه زن در متعه مىگيرد ، و به پولى كه زن در ازدواج دائم مىگيرد ، اجرت گفته نمىشود ، بلكه مهريه نام دارد . « 2 »\r\nسنىها اين نظر را رد كرده و گفته‌اند در قرآن ، اجرت در مهر استعمال مىشود و مربوط به متعه نيست . « 3 » استمتاع را هم قبول ندارند و مىگويند استمتاع در زن دائم هم هست . تفاسير عامه يا مىگويند اساساً در اسلام متعه نبوده و يا ادعا مىكنند كه بوده ولى نسخ شده\r\n\r\n\r\n","description":"","footnote":"\r\n( 1 ) . حر عاملى ، وسائل الشيعه ، ابواب المتعة ؛ مجلسى ، بحار الانوار ، ج 23 ، ص 73 ، 76 ، 79 .\r\n( 2 ) . شيخ طوسى ، التبيان ، ج 3 ، ص 166 .\r\n( 3 ) . طبرى ، جامع البيان ، ج 5 ، ص 18 .\r\n","page_name":" 263 ","page_number":263},
  {"content":"\r\n\r\nاست . قبول ندارند كه عمر آن را حرام كرده بلكه مىگويند نسخ شده است . مىگويند پيامبر اكرم ( ص ) وقتى مكه را فتح كردند ، زنان مكه در حالى كه آرايش كرده و لباس‌هاى محرك پوشيده بودند ، در مقابل مسلمانان خودنمايى مىكردند ، مسلمانان نزد پيامبر اكرم ( ص ) شكايت كردند كه ما مدت زيادى است كه از مدينه و همسرانمان دور هستيم و زنان مكه هم به اين شكل خودنمايى مىكنند . مطابق اين نقل پيامبر ( ص ) فرمودند : شما از اين زن‌ها استمتاع كنيد . « 1 »\r\nتفسير كبير اين مطلب را نقل مىكند اما تأييد و يا رد نكرده و مىگويد اين هم يك وجه است . « 2 » اما آيا مىتوان اين مطلب را به پيامبر اكرم ( ص ) نسبت داد كه بفرمايد شما از زن‌هاى كوچه و بازار استمتاع كنيد ؟\r\nمرحوم آقاى طباطبايى در تفسير الميزان مىگويد : متعه در دوران جاهليت به همين نام بوده و اين‌گونه نبوده است كه اسلام آن را آورده باشد . پس از ظهور اسلام نيز متعه وجود داشته است . « 3 » فخر رازى بدون اينكه نامى از شيعه و سنى بياورد مىگويد اكثريت معتقدند متعه نسخ شده و اقليت مىگويند نسخ نشده است . « 4 » آقاى طباطبايى آيات را يك به يك نقل مىكند و مىگويد اگر نسخ شده با كدام آيه نسخ شده است ؟ بعضىها مىگويند اين آيه قبل از منسوخ شدن آمده است ؛ اما\r\n\r\n\r\n","description":"","footnote":"\r\n( 1 ) . فخر رازى ، تفسير الكبير ، ج 10 ، ص 41 .\r\n( 2 ) . همان ، ص 49 .\r\n( 3 ) . طباطبايى ، الميزان ، ج 4 ، ص 272 .\r\n( 4 ) . فخر رازى ، تفسير الكبير ، ص 52 .\r\n","page_name":" 264 ","page_number":264},
  {"content":"\r\n\r\nمگر مىشود ناسخ قبل از منسوخ بيايد ؟ آيا اين آيه با روايت نسخ شده است ؟ گويا برخى معتقدند كه آيه با خبر واحد نسخ مىشود ؛ اما آقاى طباطبايى اين را قبول ندارد كه آيه با خبر واحد نسخ گردد . « 1 »\r\nبه هر حال شيعه معتقد به نسخ نيست و عامه يا مىگويد اصلًا متعه نبوده و يا مىگويند اگر بوده نسخ شده است .\r\nوَلَا جُنَاحَ عَلَيكُمْ فِيمَا تَرَاضَيتُم بِهِ مِن بَعْدِ الْفَرِيضَة : گناهى بر شما نيست اگر پس از اجرت واجب ، توافق نماييد . در عبارت قبل فرمود : فَمَا اسْتَمْتَعْتُم بِهِ مِنْهُنَّ فَآتُوهُنَّ أُجُورَهُنَّ فَرِيضَة كه دلالت بر وجوب پرداخت اجرت به زن مىكرد ؛ حالا مىفرمايد اگر بعد از آن ، با هم تراضى و توافق كرديد و مثلًا زن اجرت خود را حلال كند ، اشكالى ندارد . نظير آنچه قبلًا فرمود كه اگر تراضى كرديد ، فكلوه هنيئاً مريئاً .\r\nمسأله‌اى كه در اينجا مطرح است - و گويا در دوران پيامبر اكرم ( ص ) هم اتفاق افتاده است - اين است كه اگر مردى زنى را براى مدت معينى متعه كند ، آيا قبل از تمام شدن مدت مىتوانند با اضافه كردن مبلغى به تمديد مدت توافق نمايند ؟ در روايت آمده است كه امام ( ع ) فرموده‌اند نمىشود . « 2 » اگر وقت تمام شده مىتوانند عقد مجدد بخوانند ؛ و اگر تمام نشده ، مرد مىتواند مدت را ببخشد و پس از آن دوباره عقد بخوانند . « 3 »\r\n\r\n\r\n","description":"","footnote":"\r\n( 1 ) . طباطبايى ، الميزان ، ص 273 - 276\r\n( 2 ) . عياشى ، تفسير العياشى ، ج 1 ، ص 234 .\r\n( 3 ) . همان ، ص 233 .\r\n","page_name":" 265 ","page_number":265},
  {"content":"\r\n\r\nعامه به ما اشكال مىكنند و مىگويند اگر اين آيه مربوط به متعه است پس بر اساس لَا جُنَاحَ عَلَيكُمْ فِيمَا تَرَاضَيتُم بِهِ مِن بَعْدِ الْفَرِيضَة بايد مرد و زن بتوانند به تمديد مدت توافق كنند . « 1 » ما پاسخ مىدهيم آيه مربوط به متعه است اما عبارت فوق درصدد بيان اين نكته است كه مرد اگر مدت را بخشيد زن مىتواند قبول كند و زن اگر مبلغ را بخشيد مرد مىتواند بپذيرد ؛ نه اين كه مرد و زن هر دو توافق كنند كه يك مقدار مبلغ را اضافه كنند و مدت را تمديد نمايند . آيه هيچ اشاره‌اى بر اين نكته ندارد كه بدون تجديد عقد مىتوان مدت آن را تمديد كرد .\r\nما بايد به اين نكته توجه داشته باشيم كه هر مقدار كه اديب باشيم و داراى قريحه و ذوق باشيم ، از روايات اهل بيت ( ع ) در معناى آيات مستغنى نيستيم و آنها كه بدون توجه به سخنان و روايات اهل بيت ( ع ) آيات را معنا كرده‌اند ، گاه به بيراهه رفته و بر خلاف معناى حقيقى آيه را تفسير كرده‌اند . بالأخره مطابق حديث ثقلين كه متواتر ميان سنى و شيعه است ، اهل بيت و عترت پيامبر اكرم ( ع ) در كنار قرآن مورد تأكيد و سفارش پيامبر اكرم ( ص ) مىباشند و آنان به آنچه نازل شده است آگاه‌ترند و به تعبير ديگر : اهل بيت آگاه‌ترند به آنچه در بيت است ( اهل البيت ادرى بما فى البيت ) . « 2 »\r\nإِنَّ اللّهَ كَانَ عَلِيمًا حَكِيمًا : خداوند بسيار دانا و حكيم است و احكام خداوند از روى حكمت و مصلحت است .\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 5 ، ص 20 .\r\n( 2 ) . مجلسى ، بحارالانوار ، ج 53 ، ص 283 و ج 63 ، ص 33 .\r\n","page_name":" 266 ","page_number":266},
  {"content":"\r\n\r\nتفسير سوره الرحمن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nتفسير سوره الرحمن\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nماه مبارك رمضان امسال ( ش ) نيز ، مانند سال‌هاى گذشته ، فرصت مناسبى براى بحث و گفتوگو درباره معارف اسلامى است . در اين شبها مىتوان مسائل و موضوعات مختلف فقهى ، اصولى ، اعتقادى و موعظهاى را مطرح كرد ، اما بهتر از خود قرآن موضوع ديگرى به نظرمان نرسيد . تفسير قرآن ، هم شناخت و بصيرت مىدهد و هم موجب مغفرت و ثواب الهى است .\r\nامسال سورهء الرحمن را براى تفسير در نظر گرفته‌ام . خداوند متعال ، مطالب قابل توجهى در اين سوره مطرح كرده است . اين سوره ، « عروس قرآن » نام گرفته و مشتمل بر معارف بسيار با ارزشى است . بنابراين ، به حول و قوه الهى در اين شبها به تفسير اين سوره مىپردازيم .\r\nالرحمن ، سوره 55 قرآن و مشتمل بر 78 آيه است . 33 آيهء آن تكرار فَبِأَي آلَاء رَبِّكُمَا تُكَذِّبَانِ است . اين سوره يكى از سوره‌هاى بسيار پيچيده قرآن است .\r\nاز پيامبر اكرم ( ص ) پرسيدند : كدام سوره در قرآن از همهء سوره‌ها زيباتر است . فرمود : الرحمن . الرحمن عروس قرآن است . پيامبر اكرم ( ص )\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nفرموده است : ( لِكُلِّ شئٍ عَروُسٌ و عَروُسُ القرآنِ سورة الرحمن ) « 1 » عروس ، بهترين لباسها را ميپوشد و با بهترين آرايش ظاهر مىشود . سوره الرحمن نيز آرايش كرده است . خداوند در اين سوره نعمت‌هايش را به بهترين وجه ميشمارد و آنها را فهرست مىكند . شخصى ( قيس بن عاصم منقرى ) خدمت پيامبر مىرسد و از حضرت درخواست مىكند كه بهترين آيات را برايش بخواند . حضرت سوره الرحمن را مىخواند . وى دو بار ديگر درخواستش را تكرار كرد و پيامبر باز هم الرحمن را تلاوت كردند و فرمودند : من بهتر از اين آيات سراغ ندارم . « 2 » از حضرت موسى بن جعفر و حضرت على ( ع ) نيز نقل شده كه الرحمن عروس قرآن است .\r\nتفاسير اهل سنت نيز اين مطلب را از تفاسير شيعه گرفته و نقل كرده‌اند . ابن عاشور در تفسيرش نوشته است كه الرحمن عروس قرآن است . « 3 » در درّالمنثور سيوطى نيز اين روايات آمده است . البته ممكن است اهل سنت اين روايات را خودشان از طريق عامه نقل كرده باشند ؛ بايد در اين زمينه بيشتر تحقيق شود .\r\nما در قرآن سوره‌هايى به نام افراد يا اشياء و حيوانات داريم : مثلًا سوره انسان ، سوره بلد ، سوره دهر و . . . . سوره الرحمن نيز به نام خداوند است و ظاهراً اين تنها سورهاى است كه به نام خداوند ناميده شده است .\r\nدرباره محل نزول اين سوره اختلاف است . مرحوم طباطبايى نيز در الميزان مىفرمايند : ممكن است اين سوره مكى يا مدنى باشد ؛ هر چند\r\n\r\n\r\n","description":"","footnote":"\r\n( 1 ) . در المنثور ، ج 7 ، ص 608 ؛ مجمع البيان ، ابتداى سوره الرحمن .\r\n( 2 ) . اين مطلب در تفسير قرطبى ، ذيل آيه نقل شده است .\r\n( 3 ) . ابن عاشور ، التحرير و التنوير ، ج 27 ، ص 214 .\r\n","page_name":" 270 ","page_number":270},
  {"content":"\r\n\r\nسياق كلى آن به سورههاى مكى بيشتر شبيه است . « 1 »\r\nعده‌اى نيز معتقدند بيشتر آياتش در مكه و برخى در مدينه نازل شده است و امكان دارد دوبار به صورت كامل نازل شده باشد : يك بار در مكه و يك بار در مدينه . در تفسير ابن عاشور به برخى از اين اقوال اشاره شده است . « 2 »\r\nالبته وقتى انسان اين سوره را مىخواند ، از سياق سوره به دست مىآيد كه اين سوره يك جا نازل شده است . برخى سوره‌ها به صورت پراكنده و در مناسبت‌هاى مختلف نازل مىشد و بعد پيامبر اكرم ( ص ) محل آيات را تعيين ميكردند . اما بعضى از سوره‌ها نيز يك جا و كامل نازل ميشد . لحن آيات و سياق سوره الرحمن بيانگر آن است كه اين سوره يك جا نازل شده است . در تفاسير به اين مطلب تصريح نشده است و گاه خلاف آن را گفته‌اند ، ولى وقتى آدم سوره الرحمن را قرائت مىكند ، مىبيند كه يك كلام پيوسته است . از اول تا آخر يك كلمه است . با « الرحمن » شروع و با تَبَارَكَ اسْمُ رَبِّكَ ذِي الْجَلَالِ وَالْإِكْرَامِ تمام مىشود .\r\nبِسْمِ اللَّهِ الرَّحْمَنِ الرَّحِيمِ « 3 »\r\nآيه يك\r\nالرَّحْمَنُ\r\nزمخشرى ، « الرحمن » را مبتدا و « علّم القرآن » و آيات بعدى را\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 94 .\r\n( 2 ) . ابن عاشور ، التحرير و التنوير ، ج 27 ، ص 215 .\r\n( 3 ) . تفسير آيه بسم الله ، در فصل‌هاى قبل بيان شده است .\r\n","page_name":" 271 ","page_number":271},
  {"content":"\r\n\r\nخبرهاى پى در پى دانسته است « 1 » ، ولى عده‌اى از مفسران ديگر ، از جمله ابن عاشور « 2 » ، گفته‌اند چون « الرحمن » يك آيه است و « علّم القرآن » آيهء ديگر ، نميشود يك آيهء مبتدا و آيهء ديگر خبرش باشد . بنابراين ، « الرحمن » يا خبر يك مبتداى محذوف است و يا مبتداى يك خبر محذوف و تقدير آن چنين است : الله الرحمن ، يا الرحمن هو الله . الله ، مبتداى محذوف و الرحمن خبر آن است .\r\nعرب‌هاى آن زمان با « رحمن » آشنا نبودند . به همين جهت وقتى از آنها پرسيده مىشد كه : وَلَئِن سَأَلْتَهُم مَّنْ خَلَقَ السَّمَاوَاتِ وَالْأَرْضَ لَيقُولُنَّ اللَّهُ « 3 » ؛ يعنى هر گاه از آنان بپرسى كه خالق آسمان و زمين كيست ؟ ميگويند : الله ؛ اما معناى رحمن را نميدانستند . وَإِذَا قِيلَ لَهُمُ اسْجُدُوا لِلرَّحْمَنِ قَالُوا وَمَا الرَّحْمَنُ أَنَسْجُدُ لِمَا تَأْمُرُنَا وَزَادَهُمْ نُفُورًا « 4 » ؛ وقتى به آنها گفته ميشد كه به رحمن سجده كنيد ميگفتند : رحمن يعنى چه ؟ در جاى ديگرى به عربها گفته شده است كه به درگاه رحمن دعا كنيد : قُلِ ادْعُواْ اللّهَ أَوِ ادْعُواْ الرَّحْمَنَ « 5 » ، ولى آنها ميگفتند رحمان را نميشناسيم ؛ ما فقط همينقدر ميدانيم كه شخصى در يمامه نامش رحمان است . به همين جهت خداوند در ابتداى اين سوره رحمن را معرفى كرده و فرموده است : الله الرحمن ؛ يعنى الله همان\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 44 .\r\n( 2 ) . ابن عاشور ، التحرير والتنوير ، ج 27 ، ص 216 .\r\n( 3 ) . سوره زمر ، آيه 38 ؛ سوره لقمان ، آيه 25 ؛ سوره عنكبوت ، آيه 68 .\r\n( 4 ) . سوره فرقان ، آيه 60 .\r\n( 5 ) . سوره اسراء ، آيه 110 .\r\n","page_name":" 272 ","page_number":272},
  {"content":"\r\n\r\nرحمان است و فرقى با هم ندارد . در اينجا اگر رحمن را خبر يك مبتداى محذوف بدانيم ( هو يا الله ) ، يك اشكال ادبى پيش ميآيد . اگر « الرحمن » ، خبر است چرا « ال » بر سر آن آمده است ؟ « ال » ، الرحمن را معرفه و شناخته شده مىكند و ديگر حمل كردن معنا ندارد . « اللهُ خالقٌ » درست است ، ولى « اللهُ الخالقُ » ديگر مبتدا و خبر نيست و بايد آن را صفت و موصوف دانست . در جواب اين اشكال ، عده‌اى گفته‌اند اشكالى ندارد « ال » بر سر مبتدا يا خبر وارد شود . اما اين توجيه ، توجيه مناسب نيست و اين عبارت نميتواند مبتدا و خبر باشد .\r\nبه نظر ميرسد بهترين تركيب اين است كه الرحمن مبتدا و علّم القرآن خبر آن باشد و آن اشكالى كه گفته شد اينها دو آيهء جدا هستند و دو آيه را نمىتوان مبتدا و خبر گرفت ، اشكال درستى نيست ؛ زيرا شمارش آيات و جدا سازى آيات با شماره ، پس از نزول قرآن و در مصحف‌هاى متأخر انجام شده است .\r\n\r\nمعناى رحمن\r\nرحمن از صفات خاصهء خداوند است و به همين دليل هيچ عربى نامش رحمان نيست . ممكن است كسى را رحيم بنامند ولى در بين عربها ، رحمان نداريم . رحمان صيغهء مبالغه و به معناى رحمت عام و گسترده است . ما در فارسى چيزى كه معادل صيغه مبالغه در عربى باشد نداريم و به جاى آن ميگوييم : بسيار عالم يا خيلى ثروتمند يا بسيار رئوف و مهربان و . . . . عربها اين كثرت و بسيارى را با صيغهء مبالغه ميگويند . مثلًا « علّامه » ، يعنى كسى كه بسيار عالم است . « الرّحمن » ، نيز يكى از صيغه‌هاى مبالغه است و به معناى كسى است كه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرحمت بسيار دارد ؛ رحمتى كه شامل همه موجودات از جمله انسان‌هاى مؤمن و كافر در دنيا و آخرت مىشود . در فارسى يا در تركى ( كه من ميدانم ) ؛ ترجمه مناسبى براى رحمان وجود ندارد و ترجمه « رحمن » به فارسى يا تركى ، اگر غيرممكن نباشد بسيار مشكل است و بايد چند جمله بياوريم تا بتوانيم معناى « رحمن » را منتقل كنيم . رحمان يعنى داراى آن رحمتى كه از زمين تا آسمان را پوشش ميدهد ؛ آن رحمتى كه تمام موجودات از انسان گرفته تا پرنده و چرنده و تمام موجودات دريايى و هوايى و غيرجانداران را شامل مىشود .\r\nدر معناى « الرحمن » دو نكته وجود دارد و به عبارت ديگر ، رحمن كسى است كه دو ويژگى داشته باشد : يكى اين كه داراى رحمت گسترده است و ديگر اينكه اين رحمت او منظم است و خداوند داراى اين دو ويژگى است : رحمت او هم گسترده است و هم منظم و نظاممند . تمام موجودات ( كه مصاديق رحمت الهى هستند ) منظم و مرتبط با يكديگرند : لَا الشَّمْسُ ينبَغِي لَهَا أَن تُدْرِكَ الْقَمَرَ وَلَا اللَّيلُ سَابِقُ النَّهَارِ وَكُلٌّ فِي فَلَكٍ يسْبَحُونَ « 1 » ؛ نه خورشيد را سزد كه به ماه رسد ، و نه شب پيشگيرنده بر روز است ، و هر كدام در مدارى شناورند .\r\nتمام اجزاى عالم ، حتى دنيا و آخرت ، به يكديگر پيوسته است و همهء عالم غرق در نعمت است . اين معناى الرحمن است . بنابراين ، نمىتوان آن را به بخشنده ترجمه كرد . گويا از سلمان نقل شده كه او « بسم الله الرحمن الرحيم » را به « به نام خداوند بخشنده مهربان » معنا\r\n\r\n\r\n","description":"","footnote":"\r\n( 1 ) . سوره يس ، آيه 40 .\r\n","page_name":" 274 ","page_number":274},
  {"content":"\r\n\r\nكرده است . اما بر فرض كه اين نقل صحيح و معتبر باشد ، سلمان اديب نبوده است و ترجمه او ملاك نيست . الرحمن را نميشود به فارسى يا تركى ترجمه كرد .\r\nمهمتر از پيوستگى اجزاى اين عالم و نظاممند بودن آن ، پيوستگى دنيا و آخرت و نظاممند بودن كل هستى است . آقاى طباطبايى درباره پيوستگى دنيا و آخرت يك بحث گذرايى ارائه كرده است « 1 » ، ولى اين مطلب به بسط و تفصيل بيشترى نيازمند است . ما فكر ميكنيم كه بين دنيا و آخرت يك ديوارى كشيده شده است و اينها جداى از يكديگرند ، ولى ايشان ميفرمايد دنيا و آخرت در داخل يكديگر زندگى مىكنند ؛ مثل شب و روز كه مرز قاطعى بين آنها نيست : مغرب نه روز است و نه شب . يولِجُ اللَّيلَ فِي النَّهَارِ وَيولِجُ النَّهَارَ فِي اللَّيلِ . « 2 » دنيا و آخرت نيز اينطورى است . دنيا به آخرت و آخرت به دنيا بسته است . ( الدنيا مزرعة الآخرة ) . « 3 » دنيا و آخرت يك نظام را تشكيل ميدهند و با يك نظام اداره مىشوند و در رأس اين نظام « الرحمن » قرار دارد . رحمت الهى ، يك نظام كلى و الهى است كه وقتى به دنيا مىآيد يك جور نظم ميدهد و وقتى به آخرت مىآيد جور ديگرى نظم ميدهد . در واقع نشئه دنيا و آخرت داراى نظام واحد هستند و هر دو يك هدف را تعقيب مىكنند . خداوند دنيا و آخرت را در يك سيكل قرار داده است ؛ ولى قوانين هر كدام فرق مىكند .\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 93 .\r\n( 2 ) . سوره حديد ، آيه 6 .\r\n( 3 ) . مجلسى ، بحار الانوار ، ج 67 ، ص 225 .\r\n","page_name":" 275 ","page_number":275},
  {"content":"\r\n\r\nاگر ما معتقد باشيم كه عالم هستى يك عالم است ، ديگر نميتوانيم دنيا و آخرت را جدا بدانيم ، بلكه دنيا و آخرت اجزاى اين عالم هستى هستند و به يكديگر متصل‌اند و يك كل شخصى را تشكيل ميدهند . ما انسانها ، نوعاً ميگوييم اگر دنياى ما خراب شد ، توكل بر خدا ، إن شاء الله در آخرت درست مىشود ؛ اما اين پندار ، پندار باطلى است . ما خيال ميكنيم كه دنيا از آخرت جداست و فكر ميكنيم اگر خدا در دنيا عذاب بفرستد در آخرت ديگر عذاب نمىدهد ؛ در دنيا اگر به كسى رحم نكرد در آخرت رحم مىكند و امثال اين حرفها .\r\nيك آقايى روى منبر گفته بود كه شما نميدانيد روز قيامت چه اتفاقى مىافتد ! مردم را گروه گروه ميآورند و مثلًا ميپرسند حسن كيست ؟ به ياد بيرون . هر كس كه نامش حسن است از صف بيرون مىآيد . بعد ميگويند شماها را به نام امام حسن ( ع ) بخشيديم و همه را به بهشت ميفرستند . بعد ميگويند حسين كيست ؟ حسين‌ها نيز از صف بيرون مىآيند و آنها را نيز به نام امام حسين ( ع ) ميبخشند و روانه بهشت مىكنند . من به آن آقاى منبرى گفتم : چرا دروغ ميگويى ؟ اسم و فاميل كه مشكلگشا نيست ؛ نام ما حسن باشد يا حسين فرقى نميكند . خداوند با كسى قوم و خويشى ندارد . ملاك ، عمل افراد است . بعد آن آقاى منبرى گفت : شما اينطور بگوييد و من هم اين جور ميگويم .\r\nعرض كردم كه فرمايش مرحوم طباطبايى گذرا و سربسته است و ما بايد اين مطلب را بيشتر بشكافيم و دقت كنيم كه چرا مردم ، دنيا و اشياء را منقطع و گسسته مىبينيد . توضيح كامل اين مطلب مستلزم\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nطرح مباحثى است كه جلسات ما ايجاب نميكند ولى ميتوان تا حدى مطلب را باز كرد .\r\nما وقتى چشممان را به دنيا باز ميكنيم ، زمين و آسمان ميبينيم ، پدر و مادر ميبينيم ، خانه و زندگى و خلاصه همه چيز را تكتك و جدا و مستقل از يكديگر مىبينيم . ما نوعاً كور به دنيا ميآييم و كور از دنيا ميرويم و اين توان فكرى را نداريم كه ريشهيابى كنيم كه چرا خيال ميكنيم تمام موجودات عالم تكتك و بدون ارتباط با يكديگر خلق شده‌اند .\r\nجهالت و كورى ما در اين دنيا در اشعار ايليا ابوماضى كه يك شاعر مسيحى است به خوبى تجسّم يافته است .\r\nجئت لا أعلم من أين ولكنّى أتيت\r\nولقدأبصرت قدّامى طريقاً فمشيتُ\r\nمن نمىدانم از كجا آمدهام ، ولى به هر حال آمدم . يك راهى پيش پاى خود ديدم و به راه افتادم . ديدم هر كس راهى در پيش گرفته و مىرود ، يكى بقال است ، يكى عطار است ، يكى رئيس جمهور و ديگرى وزير و . . . . من هم راهى را انتخاب كردم و به راه افتادم .\r\n كيف جئتُ كيف أبصرت طريقي لستُ أدري * و طريقي ما طريقي أقصير أم طويل \r\nاينكه چگونه آمدم و چگونه راه خود را پيدا كردم نميدانم . حتى نميدانم كه اين راهى كه در پيش گرفتهام كوتاه است يا دراز .\r\n هل أنا أصعد أم أهبط فيه أم أغور * هل أنا السائر في الدرب أم الدرب يسير \r\nنميدانم كه آيا به سوى بالا در حركتم يا در سرازيرى سقوط و يا اينكه در چيزى نفوذ ميكنم . آيا من حركت ميكنم يا مسير ؟\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nأم كلانا واقف و الدهر يسري لَسْتُ أدري\r\nيا اينكه من و مسير هر دو ساكنيم و روزگار در حركت است ؟ نميدانم\r\n قيل لي في الدير قوم أدركو سرّ الحياتي * غَيرُ أني لم أجد غير عقول آسناتي\r\nو قلوب بليت فيه المني وهي رفاتي * فإذن بالباب مكتوب عليه لست أدري \r\n( وقتى ديدند ذهن من انباشته از سؤالهاى بيجواب است ) به من گفتند : به كليسا برو و از كشيشها بپرس . آنها ميدانند كه اول و آخر دنيا چه بوده است و تو از كجا آمده‌اى و به كجا خواهى رفت . آنها از اسرار جهان خلقت باخبرند . من هم زود به كليسا رفتم تا پاسخ سؤال‌هايم را بيابم ؛ اما در آنجا به جز مشتى مغزهاى پوسيده و مندرس و دل‌هايى مرده و پژمرده چيزى نديدم . وقتى خواستم از كليسا خارج شوم ، ديدم روى سردر كليسا نيز نوشته‌اند : لست أدرى ، ما چيزى نميدانيم . بعد ابوماضى ميگويد از دريا پرسيدم ، دريا نيز بلد نبود و . . . .\r\nأبوماضى درست ميگويد ؛ هيچكس از اسرار جهان با خبر نيست . خود خدا بايد ما را از اسرار خلقت آگاه كند و قدرى از اين اسرار ، به خوبى ، در اين سوره بيان شده است . ما كور به دنيا مىآييم و كور از دنيا ميرويم . زندگى و هستى را منحصر در خودمان و خانوادهمان و اتاق و كار و زندگى و ميز و صندليمان ميدانيم .\r\nآقاى طباطبايى مىفرمايد : خداوند در سوره الرحمن از خلقت انسان شروع كرده و سپس تعليم او و . . . همهء نعمتها را يكى يكى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبرشمرده است . « 1 » وقتى در كل سوره تأمل كنيم يك ديد جديدى براى انسان حاصل مىشود و انسان ميفهمد كه غير از دنياى كوچك خودش ، در اين دنيا قرآن هست ، آفتاب هست ، ماه هست ، آسمان و زمين هست ، جن و ملك هست . و خلاصه اين سوره ؛ همهء اركان جهان خلقت را پيش چشم انسان مىآورد و آدم ميفهمد كه دنيا خيلى وسيعتر و گستردهتر از آن است كه فكرش را ميكرده است . از سوى ديگر خداوند اين امور را هم خلق كرده و هم اداره و تدبير كرده و هم بينشان رابطه برقرار كرده است . اين نظمى كه بين اشيا و اجزاى عالم هست محّير العقول است . همه چيز به همه چيز وابسته است . آفتاب به سنگ مرتبط است ، سنگ به هوا ، هوا به ابر ، ابر به آب و خلاصه تمام موجودات به يكديگر متصل و مرتبطاند . انسان و جن و ملك نيز جزء همين جهان هستند و وابسته و مرتبط به كل جهاناند و كل جهان نيز وابسته به خداوند متعال و مرتبط به الرحمن است .\r\nاين ، وسعت ديدى است كه سوره الرحمن به ما ميدهد . تازه پس از آن ، در اين نگرش توسعه ميدهد و آن را وسيعتر مىكند . ميگويد تمام اين اشيايى كه ميبينيد و نظم و وابستگى شگرفى كه بين آنها حكمفرماست همه مربوط به نشئه دنيا است ، نشئه فنا و نابودى است . نميشود به اين دنيا و اجزاى آن دل بست ؛ يك روز هست و يك روز نيست . يك روز واقعيت است و يك روز افسانه . يك روز هوس است و يك روز هوا . اما نشئه آخرت نشئه بقاست .\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 93 .\r\n","page_name":" 279 ","page_number":279},
  {"content":"\r\n\r\nفرق دنيا و آخرت در اين است كه در دنيا خير و شر ، سعادت و شقاوت ، نعمت و نقمت مخلوط هستند . ممكن است صبح از انسانى كار خيرى سر بزند ، ولى يك ساعت بعد مرتكب كار خلافى بشود . امروز به انسان كار خيرى ميرسد و فردا از دستش ميرود و . . . . اما آخرت اينطور نيست . در آخرت امور جدا هستند ؛ سعادت جدا ، شقاوت جدا ، نعمت جدا ، نقمت جدا ، خير جدا و شر جدا . علاوه بر آن ، صاحبان نعمت و نقمت و يا سعادت و شقاوت نيز از يكديگر جدايند . با اين حال دنيا و آخرت دو عالم جدا و گسسته نيستند . اين دو ، يك عالم و تحت يك نظام اداره ميشوند . آدمى كه در اين دنيا نماز مىخواند مربوط به نشئه آخرت است و آدمى كه شراب مىخورد مربوط به نشئه دنيا . انسانى كه حج ميرود ، عبادت مىكند ، اعتقادات و رفتار درست دارد اينها مربوط به نشئه معنوى و اخروى است و لذا اين امور به يكديگر مربوط و در هم مخلوطاند ؛ دنيا و آخرت به همديگر آميخته است .\r\nوقتى انسان سوره الرحمن را مىخواند ، چنين ديدى برايش حاصل مىشود ؛ انسان را از خواب غفلت بيدار مىكند .\r\nنميتوان دنيا را از آخرت جدا كرد و در دنيا هر كارى كه خواستيم انجام دهيم و بعد بگوييم در آخرت درست مىشود . آخرت ما همين الآن نيز برپا است . اگر شما الآن آدم درستى هستى به اين معنا است كه آخرتت آباد است و همين الآن در سعادت به سر ميبرى ، منتها شايد حقيقت آن الآن برايت واضح نشود و پس از مرگ آن را ببينى . « الدنيا مزرعة الاخرة » ، كاشتن مقدمه برداشتن است . بنابراين ،\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمواظب باشيد كه دنيا و آخرت را دو فضاى جدا از يكديگر ندانيد . منظور اينكه سوره الرحمن چنين ديد وسيعى به ما ميدهد . اين سوره از خلقت و نعمت‌هاى انسان شروع مىكند و در ن‌هايت به آخرت ميپردازد . بنابراين الرحمن ، يعنى خداوندى كه نعمتش از آسمان تا زمين و از برّ تا بحر ، از انس تا جنّ ، از نشئه دنيا تا نشئه آخرت ، قبل از مرگ و بعد از مرگ ، قبل از فنا و بعد از فنا گسترده است . هر كجا نگاه كنيد نعمت خدا را ميبينيد . كسانى كه با نور الهى به عالم هستى نگاه كنند ، جهان را يكپارچه فيض خداوند ميبينند .\r\nآيه دو\r\nعَلَّمَ الْقُرْآنَ\r\nيعنى خداوند قرآن را تعليم كرد . به چه كسى ؟ مفعول دوم عَلَّم ذكر نشده است . خداوند ، قرآن را به چه كسى آموخت ؟ بعضى گفته‌اند منظور ، پيامبر اكرم ( ص ) يا جبرئيل يا ملائكه ديگر ، يا آن‌هايى هستند كه در عصر پيامبر بودند . در اين باره نظرات مختلفى مطرح شده است . آقاى طباطبايى در الميزان ميفرمايد : مفعول آن جنّ و انس است . « 1 » دليل ايشان اين است كه خداوند پس از ذكر نعمت‌هايش مرتب مىفرمايد : فبأي آلاء ربّكما تكذبان . اين آيه استفهام انكارى و مشتمل بر ملامت است . حال اگر خداوند نعمت قرآن را به پيامبر يا جبرئيل داده است چرا بايد انسانها را ملامت كند ؟ ! به همين دليل معلوم مىشود كه خداوند\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 94 .\r\n","page_name":" 281 ","page_number":281},
  {"content":"\r\n\r\nقرآن را در اختيار همهء انس و جن گذاشته است و پس از آن نيز به انسان و جن خطاب مىكند كه چرا نعمت‌هاى مرا تكذيب ميكنيد ؟\r\n\r\nاولين و برترين نعمت الهى\r\nخداوند در ابتداى سوره و بهعنوان اولين نعمت ، قرآن و تعليم آن را ذكر مىكند . اگر بخواهيم ترتيب طبيعى را در نظر بگيريم ، خداوند اول بايد نعمت خلقت انسان و نعمت‌هاى دنيوى را ذكر كند و سپس به نعمت قرآن اشاره كند . اينكه خداوند اولين نعمت را تعليم قرآن معرفى مىكند به دليل اهميت آن است . قرآن بالاترين نعمت است .\r\nاگر قرآن از زندگى بشر حذف شود و هدايت و صراط مستقيم برداشته شود ، انسان كور ميماند و اصلًا ديگر زندگى چه ارزشى دارد ؟ زندگى بيهدايت و بيعاقبت هيچ ارزش ندارد و عبث است . بنابراين ، وحى و قرآن بزرگترين نعمت است . حتى از اصل خلقت انسان و از اصل جهان نيز مهمتر است . نعمت بزرگِ خدا ، قرآن است . هدايت و رستگارى انسان غايت و هدف خلقت است و غايت و هدف مقدم بر همهء امور است و معلوم است كه وسيله هدايت و رستگارى انسان قرآن است .\r\nمهمترين نعمت خداوند كه بالاتر از آن نعمتى نيست ، تعليم قرآن است . هيچ نعمتى به عظمت و شگفتى قرآن نيست . قرآن ، كتابى است\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nكه أُحْكِمَتْ آياتُهُ ثُمَّ فُصِّلَتْ مِن لَّدُنْ حَكِيمٍ خَبِيرٍ « 1 » ، قرآن كتابى است كه خيلى محكم و استوار است .\r\nخداوند مىفرمايد : وَنُنَزِّلُ مِنَ الْقُرْآنِ مَا هُوَ شِفَاء وَرَحْمَة لِّلْمُؤْمِنِينَ « 2 » ؛ آيا ميدانيد در قرآن چه نازل شده است ؟ قرآن وسيله شفاست : شفاى دردهاى دل شما ، شفاى دردهاى مغز شما ، شفاى جهل شما ، و شفاى هوا وهوس شما . خداوند به قرآنش قسم مىخورد : وَالْقُرْآنِ الْحَكِيمِ . « 3 » معمولًا به چيزى قسم مىخورند كه اهميت دارد و محترم است . خداوند به دليل اهميتى كه قرآن دارد به آن قسم مىخورد .\r\nيك سؤالى كه ممكن است به ذهن همه ما خطور كند اين است كه خداوند در وجود ما شهوت و هوس قرار داده و شيطان را نيز بر ما مسلط كرده است . بعد دستور مىدهد براى به دست آوردن دنيا دروغ نگوييد ، فحش ندهيد ، ظلم نكنيد . شاعر ميگويد :\r\n در ميان هفت دريا تخته بندم كرده‌اى * باز ميگويى كه دامن تر نكن هشدار باش \r\nسرهنگ اخگر ، كتابى به نام پيچون نامه نوشته بود . من اين كتاب را در ايام نوجوانى خواندهام . در آنجا نوشته بود :\r\n خداوندا تويى بينا و آگاه * زكردار تو دارم ناله و آه \r\n\r\n\r\n","description":"","footnote":"\r\n( 1 ) . سوره هود ، آيه 1 .\r\n( 2 ) . سوره اسراء ، آيه 82 .\r\n( 3 ) . سوره يس ، آيه 2 .\r\n","page_name":" 283 ","page_number":283},
  {"content":"\r\n\r\nبعد نوشته بود كه خدايا گوسفند را تو خلق كردى و گرگ را نيز خودت خلق كردهاى . پاى دونده به گرگ دادى و گوشت لطيف به گوسفند . بعد به گرگ مىگويى گوسفند را نخور . به جوان شهوت مىدهى و فرصت در اختيارش مىگذارى و بعد دستور ميدهى كه گناه نكند .\r\nجواب همه اين حرفها اين است كه اگر خداوند آن چيزها را داده است ، قرآن را نيز ارسال فرموده است . در قرآن مىفرمايد : فَأَلْهَمَهَا فُجُورَهَا وَتَقْوَاهَا . « 1 » خداوند هر دو راه را باز گذاشته است ، هم راه خير را و هم راه شرّ را ، وسيله هر دو را نيز مهيا كرده است .\r\nقرآن كتاب هدايت است و عقل ، به تنهايى كافى نيست . عقل وسيله تشخيص است : تشخيص خير از شرّ و نور از ظلمت و راست از كج ، اما انسانها در تشخيص خود نيز گاه اشتباه مىكنند و باز كار خلاف انجام مىدهند . انسان ، با عقل تنها راه به جايى نميبرد و اگر قرآن نباشد انسان كور باقى ميماند . پيدا كردن صراط مستقيم از صراط غيرمستقيم خيلى مهم است . خداوند به پيامبر مىفرمايد : إِنَّكَ عَلَى صِرَاطٍ مُّسْتَقِيمٍ . « 2 » اين بالاترين تعريفى است كه خداوند در سوره زخرف درباره پيامبر آورده است . يعنى راه تو راه مستقيم است . ما در نمازهاى واجب ، در شبانه روز ده بار ميگوييم : اهدنا الصراط المستقيم ؛ خدايا راه راست را به من نشان بده . مگر راهى كه ما ميرويم راه راست نيست ؟ حضرت على ( ع ) نيز نماز مىخواند و\r\n\r\n\r\n","description":"","footnote":"\r\n( 1 ) . سوره شمس ، آيه 8 .\r\n( 2 ) . سوره زخرف ، آيه 43 .\r\n","page_name":" 284 ","page_number":284},
  {"content":"\r\n\r\nاين درخواست را داشت . مگر راه او راه درست نبود ؟ راه راست مراتب دارد . ما ان شاء الله در صراط المستقيم هستيم . امام على ( ع ) نيز در صراط مستقيم بود ؛ يعنى راه ما با راه على يكى است . سلمان نيز در صراط مستقيم بود ، اما مراتب و درجات فرق مىكند .\r\nمن در جوانى روزى به تبريز رفته بودم . از يك كوچه‌اى عبور ميكردم كه يك آقايى آمد جلو و گفت : آقا معذرت ميخواهم يك سؤالى دارم . گفتم : بفرماييد . گفت : آيا شما مثل حضرت على ( ع ) هستيد ؟ گفتم : خير . گفت : پس چه مىخواهيد از جان ما ؟ ! اين جمله را گفت و خواست برود . گفتم : آقا صبر كنيد . من هم يك سؤال دارم . آيا شما مثل حضرت سلمان هستيد ؟ گفت : خير . گفتم : پس چرا شما مىگوييد ما مسلمانيم ؟ ! گفت : خوب اين به اون در و بعد رفت .\r\nپيدا كردن صراط مستقيم خيلى مشكل است . بعضى ميخواهند با تقلب راه راست را پيدا كنند ؛ در زندگى دروغ ميگويند و قسم دروغ ميخورند . ميپرسيم چرا دروغ ميگوييد ؟ ميگويند : اگر دروغ نگوييم و قسم دروغ نخوريم نميتوانيم تجارت كنيم . ميخواهند با دروغ و جنايت صراط مستقيم را پيدا كنند .\r\nتشخيص صراط مستقيم خيلى سخت است ، مگر اينكه خداوند كمك كند . قرآن نيز صراط مستقيم است ؛ قرآن كتابى است كه صراط مستقيم را ياد ميدهد ، ياد ميدهد كه چگونه فكر كنيم ، چگونه ازدواج كنيم ، چگونه زندگى كنيم ، چگونه بميريم و چگونه عمرمان را بگذرانيم . قرآن كتاب زندگى و كتاب آموزش زندگى درست است . خدواند مىفرمايد : قرآن از هر نعمتى بالاتر است ؛ بالاتر از\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nثروت ، بالاتر از مقام . اگر شما قرآن را داشته باشيد همه چيز را داريد ؛ لذا خداوند در مقام بيان نعمتها اولين نعمتى كه ذكر مىكند ، قرآن است . خداوند ميفرمايد : من به انسان قرآن دادم و نگذاشتم زندگى انسان به عبث بگذرد و هر كس به راهى برود . من قرآن را به انسان و يا پيامبر آموختم و بدين ترتيب ، اسباب سعادت و ورود او را به صراط مستقيم مهيا ساختم .\r\nسوال ديگرى كه پيش مىآيد اين است كه چرا خداوند انسان را نيز مثل ملك خلق نكرد ؟ ملائكه شهوت ندارند و هيچگونه شرّى در وجود آنان نيست و به همين دليل هيچگونه گناهى انجام نميدهند . آيا نميشد كه خداوند انسان را نيز مانند ملك خلق كند ؟\r\nملائكه وقتى متوجه شدند كه خداوند ميخواهد انسان را با اين تركيب و با اين ويژگيها بيافريند ، اعتراض كردند : وَإِذْ قَالَ رَبُّكَ لِلْمَلَائِكَة إِنِّي جَاعِلٌ فِي الأَرْضِ خَلِيفَة قَالُواْ أَتَجْعَلُ فِيهَا مَن يفْسِدُ فِيهَا وَيسْفِكُ الدِّمَاء وَنَحْنُ نُسَبِّحُ بِحَمْدِكَ وَنُقَدِّسُ لَكَ قَالَ إِنِّي أَعْلَمُ مَا لَا تَعْلَمُونَ « 1 » ؛ گفتند : چرا ميخواهى انسانها را خلق كنى ؟ اگر ميخواهى تو را عبادت كنند ، خوب ما عبادت ميكنيم . اگر ميخواهى تو را تعظيم كنند ما بهتر تعظيم ميكنيم و . . . . اينها آدم ميكشند و كارهاى بد انجام ميدهند . چرا قصد دارى اينها را خلق كنى ؟\r\nخداوند در جواب فرمود : من چيزى ميدانم كه شما نميدانيد ، قَالَ إِنِّي أَعْلَمُ مَا لَا تَعْلَمُونَ . اين خداوند است كه ميتواند عاقبت انسان را\r\n\r\n\r\n","description":"","footnote":"\r\n( 1 ) . سوره بقره ، آيه 30 .\r\n","page_name":" 286 ","page_number":286},
  {"content":"\r\n\r\nببيند . اگر انسانى به اختيار خود ، راه راست و صراط مستقيم را انتخاب كند و از شهوات و محرمات دورى كند ، آن وقت به مقامى ميرسد كه حتى به فكر ملك هم نمىرسد و گل سر سبد آفرينش مىشود .\r\n\r\nچگونگى تعليم قرآن\r\nتعليم قرآن يا مستقيم است يا غيرمستقيم . تعليم و آموزش مستقيم يعنى اينكه معلم ، مطالبى را به شاگرد آموزش دهد و به او القا كند و آموزش غيرمستقيم همان هدايت تكوينى است .\r\n در پس آينه طوطى صفتم داشته‌اند * آنچه استاد ازل گفت بگو ميگويم \r\nوقتى ميخواهند به طوطى حرف زدن بياموزند ، يك آينه پيش روى طوطى ميگذارند . بعد يك نفر پشت آينه مخفى مىشود و حرف مىزند . طوطى حيوانى است كه معمولًا تقليد مىكند . وقتى خودش را در آينه ميبيند فكر مىكند اين يك طوطى ديگر است كه حرف مىزند و او نيز تلاش مىكند مثل او حرف بزند و از او تقليد كند .\r\nبه هر حال ، خداوند قرآن را به پيامبر آموخت . حال بهصورت مستقيم يا غيرمستقيم . داستان وحى و نزول قرآن خود قصه مفصلى دارد . بعضى گفته‌اند دوبار نازل شده است . بعضى نيز بر اين باورند كه قرآن در هر ماه رمضان يك بار نازل شده است . ولى به هر صورت كه بوده است ، خداوند قرآن را بر پيامبر نازل فرمود و بدين صورت قرآن را به انسانها نيز آموزش داد و ابلاغ فرمود .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nآيه سه\r\nخَلَقَ الْإِنسَانَ\r\nخداوند انسان را خلق كرد . نعمت دوم ، خلق انسان است . انسان در ميان موجودات ، برترين و پر اسرارترين موجود است و مقام او از مقام ملائك نيز برتر است . وجود انسان دومين نعمتى است كه خداوند ذكر مىكند . خلقت انسان با اين عظمت و پيچيدگى كار آسانى نيست . در ايران وقتى يك گوسفند را شبيهسازى مىكنند جشن ميگيرند كه توانسته‌اند چنين كار با عظمتى انجام دهند . خداوند انسان با اين عظمت را خلق كرده است ؛ آن هم از يك قطره آب گنديده .\r\nاما اين انسان هنوز ناشناخته است . خداوند وقتى انسان را آفريد فرمود : فَتَبَارَكَ اللَّهُ أَحْسَنُ الْخَالِقِينَ « 1 » ؛ يعنى به خودش تبريك گفت . اين بدين معنا است كه هيچ كدام از مخلوقات به پاى آدم نميرسند . در طول تاريخ همه دانشمندان و متفكران سعى كرده‌اند به ابعاد وجودى و اسرار نهانى انسان پى ببرند و هنوز هم انسان را با عنوان ناشناخته توصيف مىكنند . ميگويند : « انسان موجود ناشناخته » . انسان‌هايى كه بسيارى از اسرار درياها و كهكشانها و حركات شمس و قمر و غيره را فهميدهاند ، ولى نتوانسته‌اند سر از كار انسان درآورند . آنچه درباره انسان فهميده‌اند در مقايسه با آنچه نفهميده‌اند مثل قطره است به دريا .\r\nدر هندوستان شخصى به نام ساى بابا زندگى مىكند . اين شخص آدم عجيبى است و از همه نقاط جهان براى ديدن او به هندوستان سفر مىكنند . آنطور كه نقل مىكنند او كارهاى عجيب انجام ميدهد : ذهن\r\n\r\n\r\n","description":"","footnote":"\r\n( 1 ) . سوره مؤمنون ، آيه 14 .\r\n","page_name":" 288 ","page_number":288},
  {"content":"\r\n\r\nخوانى مىكند و هر كس هر خواسته‌اى داشته باشد ميتواند برآورده كند . ساى بابا هندو است . يك شخصى ميگفت من به ديدار ساى بابا رفته بودم . وقتى آمد از جلوى ما رد شود ديدم كه قيافه خيلى بدى دارد و موهاى او ژوليده و چهره‌اش كثيف است . من از او بدم آمد و پيش خود از او متنفر شدم . وقتى داشت رد ميشد همين كه روبروى من رسيد ، ايستاد و گفت : گويا تو از من بدت ميآيد . بعد شروع كرد اطلاعات شخصى مرا بيان كردن : اسم تو فلان است و پدرت فلان كاره و مادرت چه و خلاصه حدود نيم ساعت از مسائل شخصى زندگى من صحبت كرد و يك كلمه هم دروغ نگفت ؛ همهاش راست بود . باز نقل ميكرد هر كس از ساى بابا حاجتى درخواست كند برآورده مىكند . يكى ميگويد من اتومبيل ميخواهم و ساى بابا همانجا يك اتومبيل برايش ظاهر مىكند و ديگرى ميگويد من طلا ميخواهم و او دستش را به طرف آسمان ميبرد و از هوا طلا ميگيرد و به او ميدهد . اين ساى بابا الآن زنده است و نميتوان گفت كه همه كارهايش حقهبازى و دروغ است . البته ساى بابا را نميتوان به آسانى ديد . آقاى سيد محمود شاهرودى ميگفت من در سفرى به هندوستان خواستم ساى بابا را ببينم ولى او حاضر نشد با من ملاقات كند . او پيش كسى نميرود و هر كسى خواست بايد پيش او برود . آفاى سيد حسن خمينى نيز ميگفت من رفتم و ساى بابا را ديدم . خانه اين آدم هميشه پر از جمعيت است و هندوها او را ميپرستند . خوب ، اين يك انسانى است كه واقعيت دارد و داراى پيچيدگىهاى بسيارى است .\r\nبنابراين ، دومين نعمتى كه خداوند عنايت فرموده ، خلقت انسان\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاست و شگفتنى خلقت انسان نه فقط مربوط به عالم شما شهادت و جنبه ظاهرى و بدنى او است ، بلكه به غيب انسان نيز ربط پيدا مىكند . انسان يك جنبه غيبى و ملكوتى نيز دارد كه از ديد بسيارى از موجودات جهان مخفى است ؛ حتى از ديد ملائك . انسان خليفة الله است . معناى اين مقام خليفة اللهى را نه ما ميدانيم و نه حتى ملائكه ؛ زيرا اعتراض ميكردند و گفتند : أَتَجْعَلُ فِيهَا مَن يفْسِدُ فِيهَا وَيسْفِكُ الدِّمَاء وَنَحْنُ نُسَبِّحُ بِحَمْدِكَ وَنُقَدِّسُ لَكَ . « 1 » اعتراض كردند كه اين آدم خون ميريزد و همديگر را ميكشند . ما در ميان اينها امثال صدام و شمر و يزيد را ميبينيم . خداوند در جواب فرمود : من چيزى ميدانم كه شما نميدانيد . ملائكه از اسمائى كه خداوند به انسان ياد داد بى خبر بودند . وَعَلَّمَ آدَمَ الأَسْمَاء كُلَّهَا ثُمَّ عَرَضَهُمْ عَلَى الْمَلَائِكَة فَقَالَ أَنبِئُونِي بِأَسْمَاء هَؤُلاء إِن كُنتُمْ صَادِقِينَ « 2 » ؛ و همهء نامها را به آدم آموخت ، سپس آنها را بر فرشتگان عرضه داشت و گفت : اگر شما راست ميگوييد بگوييد اين اسماء چيستند ؟ قَالُواْ سُبْحَانَكَ لَا عِلْمَ لَنَا إِلَّا مَا عَلَّمْتَنَا « 3 » ، عرض كردند : خدايا ! ما چيزى نميدانيم . ما فقط آن چيزى را كه تو به ما تعليم دادى ميدانيم . اما انسان حامل اسماء و حامل امانت الهى است : إِنَّا عَرَضْنَا الْأَمَانَة عَلَى السَّمَاوَاتِ وَالْأَرْضِ وَالْجِبَالِ فَأَبَينَ أَن يحْمِلْنَهَا وَأَشْفَقْنَ مِنْهَا وَحَمَلَهَا الْإِنسَانُ إِنَّهُ كَانَ ظَلُومًا جَهُولًا « 4 » ؛ ما امانت [ الهى و\r\n\r\n\r\n","description":"","footnote":"\r\n( 1 ) . سوره بقره ، آيه 30 .\r\n( 2 ) . سوره بقره ، آيه 31 .\r\n( 3 ) . سوره بقره ، آيه 32 .\r\n( 4 ) . سوره احزاب ، آيه 72 .\r\n","page_name":" 290 ","page_number":290},
  {"content":"\r\n\r\nبار تكليف 
  ] را بر آسمانها و زمين و كوهها عرضه كرديم ، و آنها از پذيرفتن آن سر باز زدند و از آن هراسيدند ، ولى انسان آن را بر دوش كشيد ؛ به راستى او ستمگرى نادان است . انسان حامل امانت خدا و خليفه الهى و حامل اسماء الهى است . هنوز انسان را نشناخته‌اند . انسان واقعى كسى است كه نفخه الهى در روح او زنده باشد . اگر انسان از طبيعت انسانى خودش خارج نشود ، مقام بسيار والايى دارد . نميتوان به هر كس كه شكل انسان داشته باشد ، انسان واقعى گفت . اين انسانى كه در قرآن از آن تمجيد شده ، انسان پرهيزكار و سالم است . به يك آدم قمار باز يا معتاد يا جنايت كار و خطرناك نميشود گفت انسان . آيا اين افراد نعمت الهى هستند ؟ انسان در فطرت اوليهاش پاك و خليفه الهى است و خداوند در مقام تمجيد از او ميفرمايد : لَقَدْ خَلَقْنَا الْإِنسَانَ فِي أَحْسَنِ تَقْوِيمٍ « 1 » ؛ يعنى ما انسان را به نيكوترين ساختار آفريديم . اما همين قرآن ميفرمايد : قُتِلَ الْإِنسَانُ مَا أَكْفَرَهُ « 2 » ؛ نابود شود اين انسان كه حقپوش و ناسپاس است . در اينجا خداوند انسان‌هاى ناشكر را نفرين مىكند كه چرا نعمت‌هاى خدا را ناديده گرفته‌اند و در راه‌هاى خلاف گام برداشته‌اند و حرف‌هايى ميزنند كه نبايد بزنند . « ما اكفره » ؛ يعنى انسانى كه از يك نقطه خلق شده است ، چه چيزى باعث شده كه كفر بورزد و ناسپاسى كند و در مقابل خداوند قد علم كند . باز در جاى ديگر ، وقتى به گروهى از انسانها ميرسد ميفرمايد :\r\n\r\n\r\n","description":"","footnote":"\r\n( 1 ) . سوره تين ، آيه 4 .\r\n( 2 ) . سوره عبس ، آيه 17 .\r\n","page_name":" 291 ","page_number":291},
  {"content":"\r\n\r\nأُوْلَئِكَ كَالأَنْعَامِ بَلْ هُمْ أَضَلُّ « 1 » ؛ اينها مثل چهار پاياناند و شايد بدتر و گمراهتر از آنها . همان انسانى كه خداوند ميفرمايد : لَقَدْ خَلَقْنَا الْإِنسَانَ فِي أَحْسَنِ تَقْوِيمٍ ، در اينجا ميفرمايد : عده‌اى از آنان مانند گاو و الاغ هستند . اين آيات نشان ميدهند كه انسان همانطور كه ميتواند تكامل پيدا كند ، سقوط و تنزّل هم مىكند . اين آيه ( خلق الإنسان ) ، در ضمن ، پاسخى است به آن دهريونى كه ميگفتند : ما يهْلَكْنا إِلّا الدَّهْرُ ؛ يعنى ما به صورت اتفاقى پديد آمدهايم و روزگار نيز ما را هلاك مىكند . خداوند ميفرمايد : دهر تو را پديد نياورده است ، بلكه آن خدايى كه قرآن را نازل كرده شما را نيز خلق كرده است . همين خداوند دوباره وقتى استخوان‌هاى شما پوسيد و تبديل به خاك شد ، بار ديگر شما را خلق مىكند .\r\nآيه چهار\r\nعَلَّمَهُ الْبَيانَ\r\nو خداوند به انسان سخن گفتن آموخت . سومين نعمت الهى ، نعمت تكلم است . اگر بپرسند كه بعد از قرآن و خلقت انسان ، سومين نعمت چه ميتواند باشد ، هر كس ممكن است جوابى بدهد : يكى بگويد هواپيما ، ديگرى بگويد كشتى ، الكترونيك ، تلفن همراه ، و . . . ، ولى خداوند ميفرمايد همين حرف زدن شما ، سومين نعمت بزرگ الهى\r\n\r\n\r\n","description":"","footnote":"\r\n( 1 ) . سوره اعراف ، آيه 179 .\r\n","page_name":" 292 ","page_number":292},
  {"content":"\r\n\r\nاست . زبان بهترين نعمت الهى است ، اما به شرط آن كه خوب از آن استفاده شود . سعدى ميگويد :\r\n زبان بريده به كنجى نشسته صمُّ بُكْمْ * بِهْ از كسى كه نباشد زبانش اندر حُكْمْ \r\n\r\nبيان چيست ؟\r\nبيان وسيله ارتباط انسانها است . الآن شما 150 نفرى كه دور هم جمع شده و نزديك به هم نيز نشستهايد ؛ بهگونه‌اى كه لباس‌هايتان نيز به هم چسبيده است ، با اين حال شما با يكديگر ارتباطى نداريد . ما با تماس بدنى هيچ راهى به افكار و باطن يكديگر نداريم . انسانها با تكلم و بيان است كه با يكديگر مرتبط ميشوند و از عالم يكديگر با خبر ميشوند . اگر بيان را برداريم انسانها همچون موجودات جدايى هستند كه هيچ راهى به يكديگر ندارند و همه دنيا به هم مىخورد . شما اگر هواپيما يا كشتى يا بسيارى از وسايل و نعمت‌هاى ديگر را نداشته باشيد ، در دنيا اختلالى ايجاد نميشود ، اما اگر روزى بيان را از انسانها بگيرند كل دنيا نابود مىشود . اگر انسانها نتوانند ما فى الضمير خود را با زبان يا كنايه و اشاره بيان و به ديگرى منتقل كنند ، عالم دچار فساد و تباهى مىشود . اول خانواده‌ها و سپس اجتماعات بشرى و شهرها ويران ميشوند . اگر بيان برداشته شود علم و كتاب و . . . برداشته مىشود و تمام علوم و تجربيات نيز از بين ميروند و اين يعنى پوچى محض .\r\nخداوند اگر بيان نميداد ، آدم و حوا نيز نميتوانستند با يكديگر تفاهم داشته باشند و اصلًا انسانى به وجود نميآمد . البته مراد از بيان ،\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nفقط حرف زدن معمولى نيست ؛ بلكه هر گونه اشاره و كنايه‌اى را نيز شامل مىشود .\r\nدو نفر تاجر را ميشناختم كه با تبانى يكديگر ، در دو منطقه ، به تجارت مشغول بودند و وضع خوبى داشتند . پس از مدت كوتاهى ثروت كلانى بهدست آوردند . تاجران ديگر حساس شدند و خواستند كه از كار اينها سر در آورند . بعد متوجه شدند كه هر چند وقت يك بار ، به يكديگر تلگراف ميزنند و جنس مورد نياز منطقهء خود را سفارش ميدادند . مثلًا يكى از آنها تلگراف ميزد كه الآن در اين منظقه شكر كمياب شده است ، هر چه شكر در آن منطقه هست خريدارى كن و به اين منطقه بياور . گاهى نيز متقابلًا ، اين يكى براى ديگرى تلگراف ميفرستاد . تاجران ديگر براى اينكه با اين دو تاجر برجسته و سرآمد مقابله كنند ، رفتند و تلگرافچى را خريدند . هر وقت يكى از آن دو تلگراف ميزد ، قبل از اينكه تلگراف به دست ديگرى برسد ، به دست تاجران ديگر ميرسيد و آنها از كمبودهاى آن منطقه با خبر ميشدند و سريع اقدام به خريد جنس مورد نياز ميكردند و به آن منطقه ميبردند . مدتى كه گذشت آن دو تاجر متوجه قضيه شدند و به جاى استفاده از كلمات واقعى از رمز استفاده كردند . مثلًا به جاى اينكه بنويسند شكر مورد نياز است ، مينوشتند كه استخوان مورد نياز است و تاجران بى خبر ، ميرفتند هر چه استخوان در بازار بود خريدارى ميكردند ، بى خبر از آنكه منظور او شكر بوده است . و بدين صورت تاجران ديگر ، مدتى شكست‌هاى مالى سنگينى متحمل شدند . خوب بيان همين است كه انسان بتواند ما فى الضمير خود را به\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nديگرى منتقل كند كه گاه از آن خوب استفاده ميكنند و گاه مورد سوء استفاده قرار ميگيرند .\r\nدكتر رعدى ، شاعر عرب ، برادرش لال بوده است . يك شعرى براى برادرش سروده است و در آن ميگويد : برادر مقصود خودش را با نگاه كردن به من منتقل مىكند و چه نگاه نافذى . اى كاش خداوند الفاظ را ميگرفت و نگاه را به جاى آن مينشاند . بنابراين ، نوع نگاه كردن نيز خود بيان است . اما به هر حال مهمترين ابزار بيان ، همان زبان و تكلم است . طنطاوى در تفسيرش نوشته است كه تاكنون ( وى 84 سال پيش اين تفسير را نوشته است ) ، 4000 لغت و زبان در دنيا شناخته شده است . امروزه بايد زبان‌هاى مختلف دنيا بيش از اين باشد .\r\nحال خدواند ميفرمايد : بالاترين نعمتى كه من به شما دادم ، نعمت بيان است . شما فرض كنيد كه اگر انسانها وقتى صبح از خواب بيدار ميشوند ، ديگر نتوانند مقصود خود را منتقل كنند ؛ چه اتفاقى در دنيا ميافتد ؟ بالاترين نعمت عمومى خداوند ، بعد از قرآن و خلقت انسان ، نعمت بيان است كه به همگان بخشيده است .\r\nآيات پنج الى هفت\r\nالشَّمْسُ وَالْقَمَرُ بِحُسْبَانٍ ( ) وَالنَّجْمُ وَالشَّجَرُ يسْجُدَانِ ( ) وَالسَّمَاء رَفَعَهَا وَوَضَعَ الْمِيزَانَ\r\nاين چند آيه ، نعمت‌هاى چهارم و پنجم و ششم و هفتم را بيان ميكنند . تا اينجا محور مباحث ، انسان بود ولى از اينجا به بعد تجديد مطلع مىشود و منظومه شمسى و افلاك در محور مباحث قرار ميگيرند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nآيه پنج\r\nالشَّمْسُ وَالْقَمَرُ بِحُسْبَانٍ\r\nآفتاب و ماه با محاسبه و تقدير و با تدبير در مدار خودشان جريان پيدا مىكنند . حسبان مصدر است ، به معناى محاسبه . خداوند در جاى ديگر فرموده است : لَا الشَّمْسُ ينبَغِي لَهَا أَن تُدْرِكَ الْقَمَرَ وَلَا اللَّيلُ سَابِقُ النَّهَارِ وَكُلٌّ فِي فَلَكٍ يسْبَحُونَ « 1 » ؛ نه خورشيد را سزد كه به ماه رسد ، و نه شب پيشگيرنده بر روز است ، و هر كدام در مدارى شناورند . كل حركات خورشيد و ماه روى حساب و كتاب است ؛ اما آيا ما اين محاسبه و حساب و كتاب را ميفهميم يا خير ؟\r\nيكى از مهمترين فوايد خورشيد و ماه ، پيدايش ماه‌ها و فصول است . زمانمندى براى زمين و زمينيان بسيار مهم است . تمام آثار و بركات و نعمتها در اين چرخه زمانى بهوجود مىآيد . خود تقويم و محاسبه زمان و ساعات عمر ، يكى از نعمت‌هاى بزرگ الهى است كه به وسيله خورشيد و ماه امكانپذير مىشود . اگر خورشيد و ماه نبود ، هفته و ماه و سال و تاريخ هم نبود . حرارتى كه از خورشيد به موجودات زمانى ميرسد بسيار حياتى است . اگر خورشيد نباشد هيچ موجود زنده‌اى نميتواند روى زمين دوام بياورد . حركت خورشيد و ماه بسيار دقيق و بر اساس محاسبه است . اگر مدار خورشيد كمى به زمين نزديكتر يا از آن دور تر بود ، ديگر زندگى امكان نداشت . اگر\r\n\r\n\r\n","description":"","footnote":"\r\n( 1 ) . سوره يس ، آيه 40 .\r\n","page_name":" 296 ","page_number":296},
  {"content":"\r\n\r\nماه نبود و جذر و مد دريا بهوجود نميآمد ، بسيارى از حوادث جهانى به هم ميريخت .\r\nخداوند ميفرمايد : شما فقط خودتان و پدر و مادرتان و خانواده و همسر و محيط اطرافتان را ميبينيد . اما اگر قدرى وسيعتر نگاه كنيد متوجه ميشويد كه شما در چه جهان شگفتانگيزى زندگى ميكنيد . هنوز اسرار كائنات براى آسمانشناسها معلوم نشده و جهان و آسمان بالاى سر انسانها ، پر از اسرار است .\r\nآيه شش\r\nوَالنَّجْمُ وَالشَّجَرُ يسْجُدَانِ\r\nگياه و درخت هر دو سجده مىكنند . منظور از نجم به قرينهء شجر ، گياه است . نجم ، يعنى گياهى كه ساقه ندارد . البته معناى اوليه و رايج نجم ، ستاره است . به همين جهت برخى گفته‌اند معناى اين آيه اين است كه : ستاره و درخت سجده مىكنند . بر اين اساس ، در معناى نجم اختلاف است كه آيا به معناى گياه است يا ستاره . الميزان ، هر دو قول را نقل كرده و معناى گياه را ترجيح داده است . « 1 »\r\n\r\nعبادت موجودات\r\nسجده درخت و گياه مانند سجده انسانها نيست كه پيشانى بر زمين بگذارند . در آيات ديگر نيز خداوند ميفرمايد : يسَبِّحُ لِلَّهِ مَا فِي\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 96 .\r\n","page_name":" 297 ","page_number":297},
  {"content":"\r\n\r\nالسَّمَاوَاتِ وَمَا فِي الْأَرْضِ « 1 » ؛ هر آنچه در آسمانها و زمين است خدا را تسبيح ميگويند . تسبيح ، يعنى سبحان الله گفتن . در اين آيه نيز منظور ، ذكر سبحان الله با زبان نيست . پس گياه و درخت چگونه سجده مىكنند ؟ سجده كائنات يعنى مطيع خداوند بودن . موجودات طبيعى در همان مسيرى كه خداوند برايشان تعيين كرده است پيش ميروند : بزرگ ميشوند ، آب و غذا ميخورند و رشد مىكنند . هيچگاه يك درخت زردآلو ، سيب نميدهد . يك گياه هيچگاه به صورت واژگون رشد نميكند . همواره طبق مشيت الهى پيش ميروند و اين يعنى اطاعت محض و سجده كردن . البته بعضى از عرفا معتقدند ، تمام موجودات عالم شعور دارند و واقعاً سجده مىكنند يا ذكر سبحان الله ميگويند ، ولى حواس و ادراك بشر بهگونه‌اى است كه نميتواند اين موارد را بفهمد . درخت صدا دارد و ذكر ميگويد ولى شما ذكر و تسبيح آنها را نميشنويد : وَإِن مِّن شَيءٍ إِلَّا يسَبِّحُ بِحَمْدَهِ وَلَكِن لَّا تَفْقَهُونَ تَسْبِيحَهُمْ « 2 » ؛ همهء اشياء خداوند را تسبيح ميكنند ، ولى شما تسبيح آنها را نميفهمند . حيوانات در بسيارى از موارد زودتر از انسان از حوادث آينده ، مانند : سيل و زلزله و طوفان مطلع ميشوند ، ولى انسان چنين قدرتى ندارد . ميگويند تمام موجودات عالم جان دارند ولى ما نميفهميم . بعضى در تفسير آيه نور « 3 » ، گفته‌اند كه خداوند هر\r\n\r\n\r\n","description":"","footnote":"\r\n( 1 ) . سوره جمعه ، آيه 1 .\r\n( 2 ) . سوره اسراء ، آيه 44 .\r\n( 3 ) . اللَّهُ نُورُ السَّمَاوَاتِ وَالْأَرْضِ مَثَلُ نُورِهِ كَمِشْكَاة فِيهَا مِصْبَاحٌ الْمِصْبَاحُ فِى زُجَاجَة . . . ، سوره نور ، آيه 35 .\r\n","page_name":" 298 ","page_number":298},
  {"content":"\r\n\r\nچه را كه خلق كرده همراه با نور و جان و حيات خلق كرده است . پس تمام موجودات تسبيح ميگويند ولى ما گوش مناسبى براى شنيدن صداى آنها نداريم .\r\nسيد قطب ، كه جمال عبدالناصر او را شهيد كرد ، در تفسير فى ظلال القرآن ، براى اين گونه آيات ، تفسير ويژه‌اى آورده است . « 1 » او آياتى را كه مشتمل بر سجده و تعظيم موجودات يا تسبيح موجودات است به معناى ربط و وابستگى وجودى اشياء به خالق تفسير كرده است .\r\nايشان ميفرمايد : مهم نيست كه ما بگوييم نجم ستاره است يا گياه . نجم و شجر از باب نمونه ذكر شده و مراد اين است كه تمام موجودات عالم : انسانها ، ملائكه ، جن ، حيوانات ، نباتات و حتى جمادات در عمق ذاتشان يك رابطه‌اى با خدا دارند . اين مطلب از آيات ديگر نيز استفاده مىشود . اين رابطه نيز ذاتى است و با اين عنوان شناخته مىشود : « علاقه عبوديت از طرف موجودات و علاقه ربوبيت از طرف خدا » . خداوند ، ربّ تمام موجودات است . ربوبيت خداوند يك حقيقت تكوينى است و تمام موجودات نيز تكويناً عبد خدا هستند .\r\nلازمهء اين كلام آن است كه تمام موجودات بايد حى و زنده باشند . موجود بيروح و غيرزنده نميتواند علاقه روحى و معنوى داشته باشد . لازمه ديگر ، اين است كه تمام موجودات به يكديگر مرتبط هستند . همهء كائنات به هم مربوطاند و همگى با خدا رابطه عبوديت دارند .\r\n\r\n\r\n","description":"","footnote":"\r\n( 1 ) . سيد قطب ، فى ظلال القرآن ، الجزء السابع و العشرون ، ص 114 .\r\n","page_name":" 299 ","page_number":299},
  {"content":"\r\n\r\nسيد قطب در حقيقت سه مدّعا دارد : اول اينكه بين موجودات و خدا رابطه ذاتى عبوديت برقرار است . دوم اينكه تمام هستى ، زنده و داراى روح است و سوم اينكه تمام جهان مرتبط و متصلاند . همه عالم يك چيز است و لو در ظاهر پوست غير از گوشت است و گوشت غير از استخوان و انسان غير از حيوان و حيوان غير از نبات و . . . ولى همهء اينها پديد آمده از يك اصل واحد هستند . همهء اينها به ذرات بنيادى و حركت باز ميگردند . علم روز ثابت كرده كه تمام جهان از اتم تشكيل شده است و اتم چيزى جز تابش و تشعشع نيست و تشعشع نيز همان حركت است . پس اساس هستى و ويژگى مشترك تمام موجودات ، حركت است . اختلاف و شدت و ضعف حركات باعث به وجود آمدن موجودات مختلف شده است والّا همگى در اصل حركت مشترك هستند . به همين جهت ميگويند عالم در حال صيرورت و شدن است ، نه در حالت استاتيك و سكون . حتى جمادات نيز ايستا و استاتيك نيستند ، ذات آنها از حركت خلق شده است . بنابراين ، كل جهان حركتى دائمى است . حال اين حركت به كجا سير مىكند ؟ مقصد اين حركت براى بشر مجهول است و علم روز نميتواند مقصد آن را تعيين كند . ولى قرآن ميگويد : جهان هستى به سوى آفريدگار خود در حركت است . خداوند اين حركت معنوى و روحى را در آيات مختلف و از جمله اين آيه ، به اين شكل بيان كرده است . سيد قطب ، اين تفسير را به صورت قطعى بيان كرده است ، ولى ما فقط بهعنوان يك احتمال ذكر ميكنيم . قسمتى از نظر ايشان ( مدعاى اول و دوم ) را از آيات ديگر نيز\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nميتوان استفاده كرد ، اما قسمت ديگر ( مدعاى سوم ) از علوم روز اخذ شده است و مؤيد قرآنى ندارد .\r\nخداوند ميفرمايد : تُسَبِّحُ لَهُ السَّمَاوَاتُ السَّبْعُ وَالأَرْضُ وَمَن فِيهِنَّ وَإِن مِّن شَيءٍ إِلَّا يسَبِّحُ بِحَمْدَهِ وَلَكِن لَّا تَفْقَهُونَ تَسْبِيحَهُمْ « 1 » ميفرمايد : آسمان‌هاى هفتگانه و زمين و اهل آنها تسبيح مىكنند . سپس تعميم ميدهد و ميفرمايد : همه چيز مشغول تسبيح او هستند ، ولى شما اين تسبيح را نميفهميد . باز در آيه ديگرى ميفرمايد : أَلَمْ تَرَ أَنَّ اللَّهَ يسَبِّحُ لَهُ مَن فِي السَّمَاوَاتِ وَالْأَرْضِ « 2 » ؛ آيا نميبينى كه آنچه در آسمان و زمين است خداوند را تسبيح ميگويند . و در ادامه ميفرمايد : كُلٌّ قَدْ عَلِمَ صَلَاتَهُ وَتَسْبِيحَهُ « 3 » ؛ همگى دعا و نيايش خود را ميدانند ( ميدانند كه چگونه بايد تسبيح گويند ) و آيه ديگر ميفرمايد : أَلَمْ أَعْهَدْ إِلَيكُمْ يا بَنِي آدَمَ أَن لَّا تَعْبُدُوا الشَّيطَانَ إِنَّهُ لَكُمْ عَدُوٌّ مُّبِينٌ . « 4 »\r\nاز مجموع اين آيات ، بهدست ميآيد كه اولًا همهء موجودات مشغول تسبيح هستند و اين تصريح قرآن است . و ثانياً از آيهء آخر به دست مىآيد كه رابطه موجودات با خدا ، يك رابطه ذاتى است ؛ خداوند ميفرمايد من با شما عهد بستم . اگر خداوند با ما عهد ببندد و ما قبول نكنيم ، به آن عهد نميگويند . معلوم مىشود خداوند با ما عهد بسته و ما قبول كردهايم . خداوند با ما عهد بسته است كه ما شيطانى\r\n\r\n\r\n","description":"","footnote":"\r\n( 1 ) . سوره اسراء ، آيه 44 .\r\n( 2 ) . سوره نور ، آيه .\r\n( 3 ) . همان .\r\n( 4 ) . سوره يس ، آيه 60 .\r\n","page_name":" 301 ","page_number":301},
  {"content":"\r\n\r\nنباشيم و از عبوديت سر نتابيم و اين عهد در عالم ذرّ بسته شده است : وَإِذْ أَخَذَ رَبُّكَ مِن بَنِي آدَمَ مِن ظُهُورِهِمْ ذُرِّيتَهُمْ وَأَشْهَدَهُمْ عَلَى أَنفُسِهِمْ أَلَسْتَ بِرَبِّكُمْ قَالُواْ بَلَى شَهِدْنَا « 1 » ؛ و [ ياد كن 
  ] هنگامى را كه از پسران آدم ، از پشتهايشان ، نسل و نژاد آنها را برگرفت و آنها را بر خودشان گواه كرد كه : آيا من پروردگار شما نيستم ؟ [ آنها به زبان فطرت 
  ] گفتند : چرا ، گواهى داديم .\r\nخداوند در « عالم ذر » از ما عهد گرفته است و ما نيز شهادت دادهايم و تصديق كردهايم . حال آيا كداميك از ما يادمان هست كه چنين عهدى بسته باشيم ؟ از آيات ديگر بهدست مىآيد كه خداوند از تمام موجودات عهد گرفته است و چون از آنها نيز عهد گرفته است معلوم مىشود كه زنده هستند و عهد را قبول كرده‌اند . حال وقتى ما چنين عهدى را به ياد نميآوريم معلوم مىشود رابطه ما با خدا يك رابطه ذاتى و تكوينى بوده است و از طريق اين رابطه ، چنين عهد و ميثاقى با ما بسته شده است كه ما همگى عبد و مطيع خالقمان باشيم .\r\nتا اينجا مطالبى كه ذكر شد مستندات قرآنى نظريه سيد قطب است . از قرآن استفاده مىشود كه بين موجودات و خالقشان رابطه ذاتى وجود دارد و همه موجودات زنده هستند ؛ اما آن قسمتى كه ايشان فرموده كل جهان از اتم و حركت تشكيل شده ، مستند به علوم روز است . علم روز همهء اشياء را مركب از ذرات بنيادى و اتم ميداند . اتمها نيز ، خود متشكل از حركت و شعاع هستند . نتيجه اينكه\r\n\r\n\r\n","description":"","footnote":"\r\n( 1 ) . سوره اعراف ، آيه 172\r\n","page_name":" 302 ","page_number":302},
  {"content":"\r\n\r\nساختمان اوليه تمام موجودات يك چيز است و همهء عالَم از حركت تشكيل شده است ؛ فقط شدت و ضعف حركات است كه باعث اختلاف اشياء مىشود ، و الّا اساس يك چيز است .\r\n\r\nرابطه فطرى انسان با خدا\r\nارتباط انسان با خدا از طريق وحى و فطرت و خلقت و وجدان اوست ، ولى شهوت و شيطنت و گرايش به دنيا ، مانع ديدن اين رابطه مىشود . انسان به تدريج فراموش مىكند كه به نداى « ألست بربّكم » ، پاسخ مثبت داده است ، « يسبح لله ما فى السموات و الارض » هم فراموش مىشود . نه تنها فراموش مىكند ، بلكه گاه انكار مىكند و ميگويد خدايى وجود ندارد . حكايت مىكنند كه روزى حضرت موسى ( ع ) خطاب به خداوند عرض مىكند : خدايا اين مردم پشت سر من خيلى حرف ميزنند . يكى ميگويد موسى دراز است ، يكى ميگويد عصبانى است ، و . . . هر كسى يك تهمتى به من مىزند . آيا نميشد كه زبان اين مردم را ببنديد تا اين حرفها را نزنند ؟ خداوند ميفرمايد : اگر قرار بود من زبان انسانها را ببندم بايد از خيلى پيشتر اين كار را ميكردم . اين مردم از زمان‌هاى خيلى پيشتر من را انكار ميكردند و ميگفتند خدايى در كار نيست ، ولى من زبان آنها را نبستم . حال جاى شكرش باقى است كه اصل وجود تو را انكار نمىكنند و فقط تهمت‌هاى ديگر ميزنند .\r\nالبته بسيارى از اين انكارها و تشكيك‌هايى كه انسانها درباره خدا دارند در وقت رفاه و آسايش است . همين كه در مخمصه‌اى گرفتار آيند و به گرفتارىهاى سخت مبتلا شوند ، به دليل همان رابطه ذاتى و وجدانى ، متوجه خدا ميشوند و از او كمك ميطلبند .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nميگويند شخصى به نام عبدالحسين ، ملقب به زرين تاج ، حرف‌هاى عجيبى ميزده است . بعد از مدتى ادعا كرد : خدا وجود ندارد و من با هفده دليل ثابت ميكنم خدايى در كار نيست و هر كس بخواهد ، با او مناظره ميكنم . مدتى گذشت و مقروض و گرفتار شد . به او گفتند : براى خلاصى از اين قرضها بهتر است خودت را بكشى تا خلاص شوى . او هم به حمامى رفت و خودش را كشت ولى با خون خودش روى ديوار حمام اين شعر را نوشته بود :\r\n ما همه شيران ولى شير علم * حمله مان از باد باشد دم به دم\r\nحملهمان پيدا و ناپيداست باد * جان فداى آن كه ناپيداست باد \r\nگاهى غبار غفلت نميگذارد انسان حقيقت را ببيند ؛ اما وقتى انسان در طوفان دريا گرفتار شد ، يا در هواپيما دچار سانحه هوايى شد ، يا بچهاش مرض ايدز يا سرطان گرفت ، در اين حالات ميتواند شفافتر ببيند و حرف بزند .\r\nخلاصه اينكه ، سيد قطب معتقد است همه موجودات يك رابطه عبوديت ذاتى با خدا دارند . اين عبوديت در انسان يك جلوه دارد ، در ملك جلوه ديگرى دارد و در درخت و جمادات بهگونه ديگرى ظهور مىكند .\r\nعبوديت بر حسب شرايط هر موجود فرق مىكند . يك درخت و يا يك گوسفند نيز عبادت مىكند ، ولى ما نحوه عبادت آنها را نميفهميم . تسبيح گفتن انسان با حنجره و لب و دهان است ، ولى تسبيح گفتن جمادات بهگونه ديگرى است . مثلًا در روايات آمده است كه خود ريشه دواندن گياهان در زمين به معناى سجدهء آنها است .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nوَالسَّمَاء رَفَعَهَا\r\nاين هم نعمت ششم الهى است كه خداوند ميفرمايد : آسمان بالاى سر شما را خلق كردم . اين نعمت از آن جهت ذكر مىشود كه يك نعمت فراموش شده است .\r\nآقاى طباطبايى در الميزان سه معنا براى سماء ، و به تناسب آن سه معنا براى رفع سماء ، آوردهاند : « 1 » اگر منظور از سماء ، همين فضاى بالاى سرمان باشد ، رفع آن يعنى خداوند اين فضاى بيكران بالاى سر شما را خلق كرده است . ارض يعنى پايين و سماء يعنى بالا و فضاى ما فوق . اما اگر منظور از آسمان ، اجرام آسمانى و ستارگان باشد ، رَفَعَ به معناى فاصله زياد آنها با ما است . خداوند آسمان را بالا برد يعنى ستارگان و اجرام آسمانى را در فاصلهء بسيار دور دستى از شما قرار داد . اين دو معنا ، معناى مكانى و طبيعى هستند . معناى سومى نيز احتمال داده‌اند . بعضى گفته‌اند منظور از سماء ، ملائكه و فرشتگان هستند . در اين معنا ، رَفَعَ معنوى است ، بر خلاف معناى اول و دوم . يعنى خداوند فرشتگان را در مقامى والاتر قرار داده است . ملائك موجودات جسمانى نيستند كه مثلًا در طبقات بالاى خانه‌هاى ما و يا در بالاى آسمان جاى گرفته باشند . منظور اين است كه مقام وجودى آنها برتر و شريفتر است .\r\nحال ممكن است كسى بپرسد : نعمت بودن آسمان به چه معناست ؟ بعضى ميگويند ما چيزى به نام آسمان نداريم و فقط اجرام سماوى وجود دارند ، اما قرآن ميفرمايد : خود آسمان نيز يك موجود است و\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 97 .\r\n","page_name":" 305 ","page_number":305},
  {"content":"\r\n\r\nتازه هفت آسمان داريم كه بر روى يكديگر قرار گرفته‌اند . خداوند ميخواهد ما را به عظمت و شگفتى آسمان بالاى سرمان توجه دهد . دقت در آسمان پرستاره و بررسى آن ، علاوه بر فوايد نجومى و جهتيابى و غيره ، ما را به شگفتى مىاندازد .\r\nيكى از فوايد ديگر آسمان اين است كه براى ما زينت است ؛ يك سقف مرصعى است در بالاى سرِ ما ، كه از تماشاى آن لذت ميبريم . امروزه به دليل اختراع برق و آلودگىهاى هوا ، نميتوان آسمان را در شب به خوبى ديد . در اروپا نيز اكثر اوقات هوا ابرى است و آنها نيز به ندرت مىتوانند يك شب پرستاره و شفاف را مشاهده كنند . يكى از مستشرقين كتابى به نام « محمد ، پيامبرى كه بايد از نو شناخت » ، نوشته است . در آنجا ميگويد وقتى ما اروپاييها به آيات قرآن درباره شب و كواكب و ستارهها ميرسيم ، اين آيات را خوب نميفهميم ؛ زيرا ما اصلًا آسمان پرستاره نميبينيم .\r\nمن خودم فقط دو مرتبه در عمرم توانستم آسمان شب را به صورت شفاف و كامل ببينم : يك بار در كرمان بود و يك بار هم در نزديكىهاى يزد . من تا آن زمان آسمانى به اين شفافى و زيبايى نديده بودم ؛ آدم از تماشاى آسمان سير نميشد . در اين دو شب من به ياد اين اشعار افتادم كه :\r\n يارب اين سقف زمرد گون چيست * اين چراغانِ شب از صنعت كيست\r\nاين كواكب همه از اسرار كمون است و ظهور * يا ز ذرات مكون شده در طول دهور\r\nيا كه اينها متكوّن شده از ظلمت و نور * يا بود ملعبهء فاعلِ خيرات و شرور\r\nيا كه اينها همه افسانه بود * غير اينها بود ، اينها نبود \r\n\r\n","description":"","footnote":"","page_name":" 306 ","page_number":306},
  {"content":"\r\n\r\nانسان وقتى آسمان را در شب ، با وضوح كامل و دور از نور شهرها ببيند آنوقت معناى و « والسَّماءِ رَفَعَها » را ميفهمد .\r\nالبته آسمان فقط زينت و وسيله لذت انسانها نيست . ما با تماشاى آسمان به عظمت خداوند پى ميبريم . وقتى انسان متوجه مىشود كه زمين فقط يك سياره است و اين سياره چه جايگاهى در نظام عالم و در بين كهكشانها دارد ، متوجه عظمت جهان مىشود .\r\nآسمان آنقدر عظمت دارد كه گاهى خداوند به آن قسم ياد مىكند . اگر آسمان اهميت نداشت خداوند به آن قسم نميخورد . قسم به امور مهم و مقدسات تعلق ميگيرد .\r\nزمين ، يك ذرّه در منظومه شمسى است و خود منظومه شمسى يك ذرّه از كل منظومه‌هاى نجومى است . كهكشان‌هايى وجود دارند كه يك ميليون سال نورى با ما فاصله دارند . ممكن است در بسيارى از منظومه‌ها و سيارههاى ديگر موجودات زنده و يا شگفتانگيز ديگرى باشند كه ما هنوز از آنها بيخبريم .\r\nتازه اين وسعت و فراخى و عظمت و شگفتى جهان خلقت ، در مقابل عظمت عرش الهى هيچ است . در روايتى نقل شده است كه ملكى با 70 هزار بال به خداوند عرض كرد : خدايا تو مرا خيلى بزرگ و عظيم آفريدى و معلوم است كه مقام الهى و عرش تو بسيار بزرگتر و عظيمتر است . من ميخواهم عظمت عرشت را ببينم . خداوند فرمود : اگر ميخواهى بزرگى عرش مرا ببينى پرواز كن . اين ملك پرواز مىكند و 70 هزار سال ميپرد . بعد ميگويد : خدايا ! خسته شدم . خداوند بالهاى او را دو برابر كرد و باز فرمود : پرواز كن . 70 هزار سال ديگر پرواز\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nكرد و باز عرض كرد : خسته شدم . خداوند باز بال‌هاى او را چند برابر كرد و دوباره فرمود : پرواز كن . مدت زيادى پرواز كرد و عرض كرد خدايا چقدر مانده است . خداوند فرمود : تو تازه ذره‌اى از يك دريا پيش آمدهاى . يك ذره از درياى عرش من را سير كردهاى . عظمت عالم الهى اين است . ما انسانها خيال ميكنيم خيلى مهم هستيم ، اما وقتى در عظمت جهان هستى و عرش الهى تامل كنيم به ناچيزى خود پى ميبريم .\r\nآيه هفت\r\nوَوَضَعَ الْمِيزَانَ\r\nو ميزان را قرار داد . ميزان چيست ؟ ميزان در كتاب‌هاى لغت به ترازو ترجمه شده است . يكى از نعمت‌هاى خداوند خلق ترازو است . ترازو يعنى وسيلهء سنجش . هر چيزى يك وسيلهء سنجش مناسب خود دارد . مثلًا ترازوى وقت ، ساعت است و ترازوى مسافت ، متر و كيلومتر . حال آيا مراد خداوند اين است كه خداوند به انسان القا كرده است كه براى هر چيزى ، ترازوى مناسبى بسازد ؟ خير ، منظور اين نيست . منظور از ميزان ، عدل است . خداوند عدالت يا عدل را وضع كرده است . عدل نيز يك ترازويى است كه با آن حق و باطل سنجيده مىشود . از حضرت على ( ع ) پرسيدند : قسطاس مستقيم « 1 » چيست ؟ فرمودند : أنا القسطاس المستقيم . خود حضرت ترازو است .\r\n\r\n\r\n","description":"","footnote":"\r\n( 1 ) . اشاره به سوره اسراء ، آيه 35 . وَ أوفُوا الكَيلَ إذا كِلْتُم وَ زِنُوا بالقِسْطاسِ المُسْتَقيم ذلِكَ خَيرٌ و أحْسَنُ تَأويلًا ؛ و چون پيمانه كنيد پيمانه را تمام دهيد و با ترازوى درست وزن كنيد ، كه اين بهتر و سرانجامش نيكوتر است .\r\n","page_name":" 308 ","page_number":308},
  {"content":"\r\n\r\nخداوند به هر پيامبرى علاوه بر كتاب ، ميزان داده است : وَأَنزَلْنَا مَعَهُمُ الْكِتَابَ وَالْمِيزَانَ . « 1 » ميزان يعنى منطق حق و منطق عدل كه با آن حق را از باطل و راست را از كج و نور را از ظلمت و سعادت را از شقاوت تشخيص ميدهند . خداوند ميفرمايد : يكى از نعمت‌هاى من بر شما نعمت ميزان است .\r\nمهمترين آفت بشريت ، آفت غفلت است . انسان از خودش و جهان پيرامونش و مبدأ و معادش غافل است . تمام گناهان و معاصى ، تمام خطرات ، سقوطها و شكستها و انحرافها ريشهاش در غفلت است . يك آن غفلت ، موجب سقوط تمدنها و ملتها و مصائب زندگى مىشود . غفلت باعث مىشود انسان نتواند درست محاسبه كند و تشخيص بدهد و به همين جهت گرفتار مىشود . براى اينكه انسان بتواند از اين غفلت نجات يابد ، نيازمند يك معيار و ميزانى است . اگر چنين ميزانى در دست انسان باشد ميتواند از گرفتاريها رها شود و اين ميزان عدل است .\r\nاگر انسان روى عدالت حركت كند نجات مييابد و غفلتها بر او هجوم نميآورند . بيشتر تفاسير شيعه و سنى ، ميزان را به عدل تفسير كرده‌اند . عدل و عدالت ، يعنى دورى از افراط و تفريط . تمام ضلالتها و انحرافات به دليل خروج از مرز عدالت و گرفتار افراط و تفريط شدن است . خداوند ميفرمايد : مهمترين نعمتى كه من به شما دادم ، خلق ميزان عدل است . با اين ميزان شما ميتوانيد صراط مستقيم را پيدا\r\n\r\n\r\n","description":"","footnote":"\r\n( 1 ) . سوره حديد ، آيه 25 .\r\n","page_name":" 309 ","page_number":309},
  {"content":"\r\n\r\nكنيد . آن‌هايى كه على بن ابيطالب ( ع ) را رها كردند و دنبال معاويه رفتند ميزان نداشتند . كسانى كه پيامبر را با ابوجهل مقايسه كردند به دليل اين بود كه ميزان را نشناخته بودند . با محور قرآن دادن عدل و عدالت ، تمام مشكلات جهان حل مىشود .\r\nبعد خداوند فرموده است :\r\nآيات هشت و نه\r\nأَلَّا تَطْغَوْا فِي الْمِيزَانِ * وَأَقِيمُوا الْوَزْنَ بِالْقِسْطِ وَلَا تُخْسِرُوا الْمِيزَانَ\r\nخداوند ميزان را قرار داد تا در وزن كردن خلاف نكنيد و ترازو را به انصاف برپا داريد و در سنجش مكاهيد . اگر انسان عدالت را رها كند گمراه مىشود . ميزان يعنى آنچه حق و باطل را از هم جدا مىكند . « تطغوا » به معناى هلاكت است . اگر انسان روى عدالت حركت نكند هلاك مىشود . رعايت عدالت در اجتماع و كمفروشى نكردن نيز مصداقى از همين معناى كلى است .\r\nآيه ده الى دوازده\r\nوَالْأَرْضَ وَضَعَهَا لِلْأَنَامِ * فِيهَا فَاكِهَة وَالنَّخْلُ ذَاتُ الْأَكْمَامِ * وَالْحَبُّ ذُو الْعَصْفِ وَالرَّيحَانُ\r\nو زمين را براى آدميان آفريد . در آن ميوهها و نخلهايى با خوشههاى غلافدار است . و دانههاى سبوسدار [ با برگ و كاه 
  ] و گياهان خوشبو .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nوَضَعَ در مقابل رَفَعَ است . در مورد آسمان فرمود : « رَفَعَ السَّماء » ، و براى أرض ميفرمايد : « وَضَعَها » . براى أنام نيز معانى مختلفى ذكر شده است . مشهور ، گفته‌اند كه « أنام » به معناى ناس ( مردم ) است . اين كلمه جمع است و مفرد ندارد . بعضى گفته‌اند اعم از ناس است و جن و انس را شامل مىشود . معناى ديگرى كه نوع تفاسير متذكر شده‌اند ، جنبنده است . جنبنده ، يعنى موجود زنده ؛ حال حيوان باشد يا انسان يا جن .\r\nدر اين زمين ، انواع ميوه‌ها براى شما مهيا شده است . يكى از ميوه‌ها خرما است . درخت خرما ، ابتدا دانه‌هاى نارسى را درون يك غلافى نگهدارى مىكند و پس از اينكه به مرحله‌اى از رشد رسيدند آنها را رها مىكند . « اكمام » ، جمع كُمّ يا كِمّ به معناى غلاف درخت خرما است . « حبّ » نيز به معناى حبوبات است و « عصف » هم به معناى غلاف گندم است كه ما به آن سنبل يا خوشه ميگوييم .\r\nخداوند پس از بيان نعمت آسمان ، نعمت زمين را يادآور مىشود . همانطور كه ذكر شد ، غفلت ، انسان را از يادآورى نعمتها محروم مىكند . خداوند با يادآورى زمين و نعمتها و ميوه‌هايى كه از آن به دست ميآيد ، بار ديگر غفلت ما را گوشزد مىكند . يكى از اسباب غفلت ، انس زياد است . انسان هرگاه با چيزى زياد انس و الفت و مراوده داشته باشد ، به تدريج اهميت آن از نظرش ميافتد . اين زمين و آسمان و ميوه‌هاى آن از نعمت‌هايى است كه از بس در آنها غرق هستيم ، به آنها توجه نميكنيم و عظمت اين نعمتها را نميفهميم .\r\nخود اين زمين و كره خاكى كه ما روى آن زندگى ميكنيم از بزرگترين نعمت‌هاى فراموش شده الهى است . خداوند با ذكر زمين ،\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاهميت آن را بار ديگر تذكر ميدهد . كره زمين در هوا معلق است و داراى حركات وضعى و انتقالى است . ميگويند سرعت حركت وضعى زمين 1000 كيلومتر در ساعت و حركت انتقالى آن ( حركت به دور خورشيد ) ، 60000 كيلومتر در ساعت است . غير از اين دو حركت ، حركت ديگرى نيز به همراه كل منظومه شمسى دارد كه در هر ساعت ، هماهنگ با همهء سيارات و ستاره‌هاى منظومه شمسى ، 20000 كيلومتر به سوى هدفى نامعلوم حركت مىكند . علاوه بر اين سه حركت ، زمين حركت‌هاى ديگرى نيز دارد . فلاماريون ، 14 نوع حركت براى زمين ذكر كرده است .\r\nحال خداوند ميفرمايد : اين زمين شگفت انگيز را با انواع ميوه‌هاى مختلف براى شما خلق كردم تا از آن استفاده كنيد ولى شما آن را امرى عادى تلقى ميكنيد و قدر و قيمتش را نميدانيد .\r\nآيه سيزده\r\nفَبِأَي آلَاء رَبِّكُمَا تُكَذِّبَانِ\r\nدر اين آيه ، ربكما و تكذّبان تثنيه است . يعنى خطاب خداوند به دو نفر يا دو گروه است . بعضى از مفسران ، مانند ابنعاشور بر اين باورند كه مخاطب اين آيه ، دو گروه مؤمن و كافر است . « 1 » بعضى گفته‌اند منظور ، مرد و زن است ، ولى مشهور گفته‌اند : جن و انس مورد خطاب الهى هستند . در چند آيه بعد ، خداوند به خلقت انسان از خاك و\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 27 ، صفحه 227 .\r\n","page_name":" 312 ","page_number":312},
  {"content":"\r\n\r\nخلقت جن از آتش اشاره مىفرمايد و به همين جهت عدهاى احتمال داده‌اند كه مراد از اين دو گروه ، جن و انس باشد و در حقيقت آيات بعدى را قرينه قرار داده‌اند براى فهم اين آيه .\r\nخداوند پس از ذكر نعمت‌هايش ، خطاب به جن و انس مىفرمايد : كداميك از نعمت‌هاى پرودگارتان را تكذيب ميكنيد ! آلاء يعنى نعمتها .\r\nدر روايات متعدد آمده است كه وقتى در تلاوت سورهء الرحمن به اين آيه شريفه رسيديد ، مستحب است پس از آيه بگوييد : لا بشىءٍ من آلاءِ رَبّى اكذّب ؛ يعنى خدايا من هيچيك از نعمت‌هاى تو را فراموش و تكذيب نميكنم . روايت ميفرمايد : هر كس در هر بار كه اين آيه قرائت شود ، اين جمله را تكرار كند ( در مجموع ، آيهء فَبِأي آلاء ربّكُما تُكَذِّبان ، 31 بار تكرار شده است ) خداوند قلم عفو بر گناهان او ميكشد و او را مورد عفو خود قرار ميدهد . « 1 »\r\nآيه چهارده الى شانزده\r\nخَلَقَ الْإِنسَانَ مِن صَلْصَالٍ كَالْفَخَّارِ * وَخَلَقَ الْجَانَّ مِن مَّارِجٍ مِّن نَّارٍ * فَبِأَي آلَاء رَبِّكُمَا تُكَذِّبَانِ\r\nخداوند ، انسان را از گل خشكيدهاى سفالمانند آفريد و جن را از تشعشعى از آتش خلق كرد . پس كدامين نعمتهاى پروردگارتان را انكار ميكنيد .\r\n\r\n\r\n","description":"","footnote":"\r\n( 1 ) . اين حديث از امام صادق ( ع ) ، در بحار الانوار ، ج 92 ، صفحه 306 نقل شده است .\r\n","page_name":" 313 ","page_number":313},
  {"content":"\r\n\r\nاين آيه ، يكى از آيات مشكل قرآن است . « صلصال » در لغت به معناى گِل خشك است ؛ گِلى كه در مقابل باد و آفتاب خشك شده باشد و با يك ضربه كوچك به صدا درميآيد . خداوند ميفرمايد : ما انسان را از چنين گِلى آفريديم .\r\n« فَخّار » ، گِلِ پخته است . ما در زبان فارسى به آن سفال ميگوييم . گِل يك وقت در مقابل باد و هوا و آفتاب ميخشكد كه به آن صلصال ميگويند و يك وقت به وسيله حرارت و پخته شدن ، كه به آن فخّار ميگويند . خداوند انسان را از صلصالى كه مانند سفال است خلق كرده است .\r\nآيا خداوند همه انسانها را از صلصال آفريده ، يا انسان خاصى منظور است . بعضى گفته‌اند : منظور آدم ( ع ) است . إِنَّ مَثَلَ عِيسَى عِندَ اللّهِ كَمَثَلِ آدَمَ خَلَقَهُ مِن تُرَابٍ « 1 » ؛ حكايت عيسى نزد خدا چون حكايت آدم است كه او را از خاك آفريد . بعضى نيز گفته‌اند مراد ، نوع انسان است . خداوند نوع انسان را از صلصال آفريده است .\r\n« جانّ » نيز به معناى جنس جنّ يا بزرگ أجنّه است . همانطور كه منظور از انسان آدم بود ، بعضى گفته‌اند منظور از جانّ نيز ابوالجنّ است . مارج ، يعنى شعله‌اى كه خالص نباشد ؛ شعله‌اى كه مركب از دود و آتش باشد ، يا شعلهاى كه تركيبى از رنگ‌هاى قرمز و زرد و آبى در آن باشد ، و يا شعله‌اى كه عناصر ديگرى در آن باشد . به هر حال ، اقوال مختلفى در اينجا وجود دارد . البته مرحوم علامه طباطبايى ، مارج را به معناى شعلهء خالص آتش گرفته‌اند . « 2 »\r\n\r\n\r\n","description":"","footnote":"\r\n( 1 ) . سوره آل عمران ، آيه 59 .\r\n( 2 ) . طباطبائى ، الميزان ، ج ، ص .\r\n","page_name":" 314 ","page_number":314},
  {"content":"\r\n\r\nخلقت انسان\r\nدر اين آيات ، مسئله خلقت انسان دوباره تكرار شده است . ابتدا اصل خلقت را گوشزد نمود و اكنون جنس خلقت بشر را . در مورد خلقت انسان چند نظريه و چند مسئله وجود دارد كه قطعى نيست . موضوع اول ، نفس انسانى است كه آيا مجرد است يا نه ؟ و اگر مجرد است آيا از ابتدا به صورت مجرد از جاى ديگرى آمده و به بدن متصل شده يا اينكه به شكل ديگرى است .\r\nمعمولًا روح را مجرد و جداى از اين عالم ميدانند . روح ، موجودى مجرد است كه بعد از خلق بدن به آن تعلق ميگيرد و پايبند آن مىشود . حافظ نيز همينطور فهميده بود :\r\n من ملك بودم و فردوس برين جايم بود * آدم آورد در اين دير خراب ، آبادم \r\nوقتى ما به عالم طبيعت آمديم ، خداوند ما را محبوس بدن كرد و علاقه‌اى بين ما و بدن بهوجود آورد . البته چگونگى اين علاقه به درستى تبيين نشده است . روح در كجاى بدن قرار دارد ؟ در سر قرار دارد يا در قلب و يا در كل بدن منتشر است ؟ و يا اصلًا علقه روح به بدن مانند علقه سلطان به مملكت است .\r\nمرحوم صدرا نظريه جديدى ارائه كرد . وى روح را در ابتدا حادث و جسمانى ميداند كه در نهايت و پس از تكامل ، مجرد مىشود و بقاى روحانى پيدا مىكند . روح و بدن در ابتدا يك چيزند ولى در مسير تكامل ، روح شكل ميگيرد و خالص مىشود و به تدريج ، از ماديت خارج و به تجرد ميرسد . سپس روح مستقل مىشود و بدن ميپوسد و از بين ميرود ولى روح به حيات جاودان خود ادامه ميدهد . جملهء مشهور ملاصدرا در\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nاين زمينه چنين است : الروح جسمانية الحدوث و روحانية البقاء .\r\nاين نظرياتى كه مطرح شد ، نظريات فلسفى است و از نظر فلسفى دليل قاطعى وجود ندارد كه قول مشهور را تأييد كند يا قول صدرا را . از نظر قرآن نيز بهطور يقين نميتوان نظر داد .\r\nمسئله بعدى در مورد خلقت انسان ، چگونگى خلقت اوست . اولين انسان چگونه آفريده شده است ؟ درباره خاستگاه اوليه انسان دو ديدگاه وجود دارد : يكى ديدگاهى كه از ظاهر قرآن بهدست ميآيد و ديگر نظريه تكاملى داروين . عده‌اى مانند دكتر يدالله سحابى در كتاب « خلقت انسان » و يا مرحوم آ ية الله مشكينى و برخى ديگر معتقدند كه ميتوان آيات قرآن را بر اساس نظريه داروين تفسير كرد و مشكلى پيش نميآيد و به اين صورت تعارض بين تحقيقات علمى و آيات قرآنى از بين ميرود .\r\nتصويرى كه ظاهر قرآن به دست ميدهد اين است كه خداوند ابتدا امر مىكند كه يك مجسمه گلى درست كنند و سپس به آن روح ميدمد و با نفخ روح آن را جاندار مىكند . طبق اين قول ، انسان يك نوع بيسابقه از موجودات است كه به صورت مستقل خلق شده است .\r\nاما در مقابل ، نظريه تكاملى داروين بيانگر آن است كه همه موجودات زنده و از جمله انسانها ، از يك اصل واحد سرچشمه گرفته‌اند . در ابتدا موجوداتى تك سلولى به وجود آمده‌اند و سپس بر اساس شرايط زيستمحيطى رشد كرده و در هر دوره بر اساس نيازهاى طبيعى متكاملتر شدهاند تا اينكه به شكل حيوانات پيشرفته درآمدند و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nسپس برخى حيوانات باهوشتر شدند و بعضى از آنها به وجود انسانى جهش يافته و انسان شده‌اند و اين تكامل همچنان ادامه دارد .\r\nالبته قول سومى هم وجود دارد كه مىگويند بشر ، نوع مستقل است و اين نوع مستقل تا ازل سير قهقرايى دارند . شما هر چه جلوتر برويد ، قبل از آنها نيز پدر و مادرى بوده‌اند و از آنها متولد شده‌اند . اگر سؤال كنيد كه پس داستان آدم در قرآن را چه ميگوييد ؟ گفته مىشود كه روايات زيادى ذيل آيهء خلقت انسان وجود دارد كه ميگويند : آدم ، اولين بشر روى زمين نبوده است و الّا ملائكه از كجا ميدانسته‌اند كه اينها خونريزى و فساد مىكنند . در روايت آمده است كه از حضرت ميپرسند : قبل از آدم چه بود ؟ حضرت جواب ميدهند : آدم ديگرى بود . باز ميپرسند كه قبل از او چه بود و باز ميفرمايند : آدمى ديگر و هر چه سؤال مىكنند باز همين جواب را ميشنوند .\r\nمسئله خلقت ، پيچيده و مبهم است ؛ نه علم جواب دقيقى ارائه كرده است و نه دين . ما اجمالًا ميدانيم كه از خاك خلق شدهايم اما چگونگى آن براى ما مجهول است . مولوى درباره سير خلقت انسان اشعارى دارد كه ظاهرش با حرف داروين هماهنگ است ؛ هر چند ممكن است منظور او چيز ديگرى باشد :\r\n از جمادى مردم و نامى شدم * و از نما مردم ز حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم\r\nبار ديگر از ملك پران شوم * آن چه در وهم نايد آن شوم « 1 » \r\n\r\n\r\n","description":"","footnote":"\r\n( 1 ) . مثنوى معنوى\r\n","page_name":" 317 ","page_number":317},
  {"content":"\r\n\r\nما وقتى بررسى ميكنيم و سابقه خود را پيگيرى ميكنيم به نطفه ميرسيم و قبل از آن را ديگر نميدانيم . البته سيد قطب در تفسيرش گفته است كه مواد تشكيل دهنده انسان و خاك يكى است . « 1 » همين نطفه از مواد خوراكى تشكيل شده است و مواد خوراكى از زمين و خاك به دست آمده است . دانشمندان وقتى بدن انسان را تجزيه مىكنند ، متوجه ميشوند كه بدن انسان تركيبى است از آب و اكسيژن و هيدروژن و كربن و فسفر و كلسيم و ازت و سديم و منيزيم و آهن و مس و . . . . و زمين و خاك نيز دقيقاً از همين عناصر تشكيل شده است . البته درصد اين عناصر در بدن انسان و خاك متفاوت است ولى اصل مواد و عناصر يكى است .\r\nدر قرآن ، تعبيرهاى مختلفى درباره مادهء خلقت انسان آمده است : تراب ، صلصال ، حمأ مسنون ، طين لازب و . . . .\r\nسيد قطب ميگويد : شايد مراد قرآن اين باشد كه مواد تشكيل دهندهء انسان و خاك يكى است و اين تعبيرات قرآن ، مراحلى است كه از خاك تا انسان طى شده است . مثلًا اول خاك بوده است ، بعد گِل درست مىشود و اين گِل مراحل مختلفى طى مىكند تا مواد لازم را كسب كند و سپس بتواند موجودى جاندار شود . البته خود سيد قطب تأكيد مىكند كه اين يك احتمال است و من نميخواهم بگويم تفسير قطعى قرآن چنين است . « 2 »\r\n\r\n\r\n","description":"","footnote":"\r\n( 1 ) . سيد قطب ، فى ظلال القرآن ، جزء 27 ، ص 117 .\r\n( 2 ) . همان .\r\n","page_name":" 318 ","page_number":318},
  {"content":"\r\n\r\nانسانها نه تنها از خاك و عناصر طبيعى خلق شده‌اند ، بلكه پيوسته اين عناصر تجديد ميشوند . گفته شده است كه هر 8 سال يك بار كل بدن انسان عوض مىشود و فقط مغز ثابت است . عناصر كهنه و فرسوده با عناصر نو جايگزين و آن عناصر قبلى از بدن دفع ميشوند و دوباره به اصل خود باز ميگردند . پس فقط آدم نيست كه از خاك آفريده شده است ، ما نيز اگر دقت كنيم از همين خاك آفريده ميشويم و پس از آنكه مرگ ما برسد ، روح ما به ملكوت ميرود و بدن ما پس از مدتى دوباره به خاك و اصل خويش باز ميگردد .\r\nآيات هفده و هجده\r\nرَبُّ الْمَشْرِقَينِ وَرَبُّ الْمَغْرِبَينِ * فَبِأَي آلَاء رَبِّكُمَا تُكَذِّبَانِ\r\nاو پروردگار دو مشرق و پروردگار دو مغرب است . پس كدامين نعمتهاى پروردگارتان را انكار ميكنيد ؟ در اين آيه اختلاف قرائت وجود دارد . در قرائت مشهور ، ربُّ المشرقين و ربُّ المغربين خوانده شده است . طبق اين قرائت ، الله مبتداى محذوف و ربُّ المشرقين خبر آن است . اما عده‌اى ، ربِّ المشرقين و ربِّ المغربين خوانده‌اند . طبق اين قرائت ، ربِّ المشرقين عطف بر « ربّكما » در آيه قبلى و يا بدل از آن است .\r\nمعناى ربّ\r\nرب ، به معناى صاحب است . ربّ از ريشهء رَبَبَ يا رَبَى گرفته شده است . اگر از ريشه رَبَبَ باشد به معناى صاحب و معناى آن عام است ؛ هم بر خدا و هم بر غير او اطلاق مىشود . ربّ البيت يعنى صاحب بيت و ربّ العالمين نيز يعنى صاحب دنيا و آخرت كه همان پروردگار است .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاما اگر از رَبَى اخذ شده باشد به معناى پرودگار است . عده‌اى ديگر گفته‌اند بين رَبَبَ و رَبَى تفاوتى نيست و هر دو به هر دو معنا آمده است .\r\nمشرقين و مغربين\r\nما معمولًا در شمارش جهاتِ زمين ، از يك مغرب و يك مشرق سخن ميگوييم ، ولى خداوند در اين آيه از دو مشرق و دو مغرب خبر داده است . مفسران در معناى آن اقوال مختلفى آورده‌اند . بعضى گفته‌اند منظور ، مشرق و مغرب خورشيد و مشرق و مغرب ماه است . « 1 » عده‌اى نيز گفته‌اند مشرق و مغرب متفاوت است . جايگاه طلوع و غروب خورشيد در تابستان و زمستان متفاوت است . محل طلوع و غروب خورشيد در هر روز عوض مىشود و كمى با روز قبل فرق مىكند . اما اگر به صورت كلى حساب كنيم ، خورشيد در ابتداى تابستان به نهايت ميل شمالى خود ميرسد و از رأس السرطان طلوع مىكند و در ابتداى زمستان به نهايت ميل جنوبى خود ميرسد و از رأس الجدى طلوع مىكند . خلاصه اينكه محل طلوع و غروب خورشيد در زمستان و تابستان فرق مىكند . به همين مناسبت ، در آيه ، به دو مشرق و دو مغرب تعبير شده است . عده‌اى هم گفته‌اند مشرق يعنى جايى كه نور آفتاب ميرسد و مغرب جايى است كه نور آفتاب نميرسد .\r\nمعناى آيه هر چه باشد ، منظور اين است كه خداوند ربّ العالمين است . نعمت‌هاى خدا منحصر به تعليم قرآن و خلقت انسان نيست ، بلكه او آفريدگار همهء عالم و همهء مشارق و مغارب است .\r\n\r\n\r\n","description":"","footnote":"\r\n( 1 ) . همان ، جزء 27 ، ص 118 .\r\n","page_name":" 320 ","page_number":320},
  {"content":"\r\n\r\nممكن است كسى بگويد : اين موضوع روشن است كه اگر خدايى باشد بايد آفريننده و هدايتگر همه چيز باشد و اگر هم نباشد كه هيچ . بنابراين چرا اين نعمت ذكر شده است ؟ پاسخ اين پرسش اين است كه اين آيه ، علاوه بر اينكه نعمت‌هاى الهى را برميشمارد ، در مقابل عرب‌هاى بتپرست موضع ميگيرد . بتپرستها ، بت‌هاى مختلفى داشتند كه معروفترين آنها چهار بت : لات و هبل و عزى و مناط بودند . بت‌هاى كوچكتر و حتى بت‌هاى خانگى و همراه نيز داشتند . اين بتها هم مورد پرستش آنها بود و هم مايه فخر و مباهات . به همين دليل هر قوم و طايفه‌اى سعى ميكرد بهترين بت را با بهترين جنس بسازد ؛ مثلًا از طلا يا نقره يا مس و اشياى قيمتى ميساختند . مردم عادى نيز با هر وسيله‌اى كه در دسترسشان بود ، بت‌هاى كوچك و خانگى ميساختند . سادهترين راه آن ، اين بود كه با گِل ، بت درست ميكردند و حتى در مسافرت يا جايى كه آب كافى در اختيار نداشتند ، با ادرارشان گِل درست ميكردند و از آن بت ميساختند . البته بتپرستى و روحيه بتپرستى مخصوص زمان جاهليت قبل از اسلام نبود . الآن نيز همين روحيه در بين بسيارى از مردم و حتى دينداران به شكلى ديگر رواج دارد . مثلًا همين كه بعضى از مردم متدين ، روحانى شهر و محلهء خود را با روحانىهاى شهرها و محله‌هاى ديگر مقايسه و با آن فخرفروشى مىكنند ، نوعى بتپرستى است . غرض اينكه در زمان جاهليت ، بت‌هاى زيادى وجود داشت و معتقد بودند كه هر بتى ، كار مخصوصى انجام ميدهد . پيامبر اكرم ( ص ) با آن همه زحمت‌هاى طاقتفرسا ، اين فرهنگ را از ذهن مردم عصر جاهليت زدود و به آنها\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nفهماند كه يك خدا بيشتر وجود ندارد و آن خدا ، خالق آسمان و زمين و همه عوالم و همه مشارق و مغارب است . خداوند ، هم ربّ مشرق است و هم ربّ مغرب ، پس چرا اين نعمتها را تكذيب ميكنيد ؟\r\nآيات نوزده الى بيست و يك\r\nمَرَجَ الْبَحْرَينِ يلْتَقِيانِ * بَينَهُمَا بَرْزَخٌ لَّا يبْغِيانِ * فَبِأَي آلَاء رَبِّكُمَا تُكَذِّبَانِ\r\nدو درياى [ تلخ و شيرين 
  ] را كه با هم برخورد دارند روان كرد [ ولى يكديگر را تغيير نميدهند 
  ] . چرا كه ميان آن دو حائلى است كه به همديگر تجاوز نميكنند . پس كدامين نعمتهاى پروردگارتان را انكار ميكنيد ؟\r\nمَرَجَ در اينجا به معناى ارسال است . وقتى عرب اسبى يا گاوى را به مرتع ميبرد و در چراگاه رهايش مىكند ، ميگويد أرسله يا مَرَجَه ؛ يعنى آن حيوان را رها كردند .\r\nخداوند نيز دو دريا در زمين رها كرده است و اينها با اينكه به يكديگر ميرسند و تماس پيدا مىكنند ، مخلوط نميشوند و گويا يك مرزى بين آن وجود دارد . در آيه ديگرى نيز اين مضمون آمده است . وَهُوَ الَّذِي مَرَجَ الْبَحْرَينِ هَذَا عَذْبٌ فُرَاتٌ وَهَذَا مِلْحٌ أُجَاجٌ وَجَعَلَ بَينَهُمَا بَرْزَخًا وَحِجْرًا مَّحْجُورًا « 1 » ؛ و اوست كسى كه دو دريا به هم پيوست ، اين يكى شيرين و گوارا و آن يكى شور و تلخ است ، و ميان آن دو مانع و حائل جداكننده قرار داد .\r\n\r\n\r\n","description":"","footnote":"\r\n( 1 ) . سوره فرقان ، آيه 53 .\r\n","page_name":" 322 ","page_number":322},
  {"content":"\r\n\r\nآيه 12 سوره فاطر نيز همين مضمون را دارد : وَمَا يسْتَوِي الْبَحْرَانِ هَذَا عَذْبٌ فُرَاتٌ سَائِغٌ شَرَابُهُ وَهَذَا مِلْحٌ أُجَاجٌ وَمِن كُلٍّ تَأْكُلُونَ لَحْمًا طَرِيا وَتَسْتَخْرِجُونَ حِلْية تَلْبَسُونَهَا ؛ و دو دريا يكسان نيستند : اين يك ، شيرين و گوارا و نوشيدنش خوشگوار و آن يك ، شور و تلخ است و شما از هر دو گوشت تازه ميخوريد و وسائل زينتى پوشيدنى استخراج ميكنيد .\r\nمفسران ، از جمله علامه طباطبايى « 1 » و سيد قطب « 2 » و ابنعاشور « 3 » گفته‌اند : منظور از بحرين در اين آيه ، همان دو دريايى است كه در آيات سوره فرقان و فاطر نيز آمده است . يعنى دو دريايى كه يكى آب شيرين دارد و يكى آب شور و اين آبها با يكديگر مخلوط نميشوند .\r\nدو درياى شور و شيرين\r\nبعضى گفته‌اند براى تفسير اين آيه ، ما بايد ببينيم ، عرب‌هاى آن زمان چه درياهايى را ميشناخته‌اند كه به يكديگر متصل باشند و در عين حال آب يكى شيرين و آب ديگرى شور باشد . سپس به اين نتيجه رسيده‌اند كه منظور ، آب رودخانه فرات و درياى خليج فارس است كه در بصره به همديگر ميرسند . در زبان عربى به رودهاى بزرگ و آرام نيز دريا گفته مىشود و از اين جهت اشكالى ندارد كه يكى رود است و ديگرى دريا . عده‌اى نيز گفته‌اند منظور ، درياى احمر و درياى عمان است و بابالمندل نيز برزخ بين آنها است .\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 99 .\r\n( 2 ) . سيد قطب ، فى ظلال القرآن ، جزء 27 ، ص 119 .\r\n( 3 ) . ابن عاشور ، التحرير و التنوير ، ج 27 ، ص 232 .\r\n","page_name":" 323 ","page_number":323},
  {"content":"\r\n\r\nعده‌اى نيز بر اساس فرضيه‌هاى علمى جديد گفته‌اند كه منظور ، جريان‌هاى مختلف آب‌هاى گرم و سردى است كه در اقيانوس‌هاى جهان در جريان است . آب‌هاى گرم از مناطق استوايى به سمت مناطق قطبى حركت مىكنند و آب‌هاى سرد مناطق قطبى را به سمت مناطق استوايى منتقل مىكنند . يكى از اين جريانها كه مانند رودى عظيم در وسط اقيانوسها در حركت است ، به جريان « گلف استريم » موسوم است . آب‌هاى اين رود عظيم دريايى كه به سمت قطب شمال در حركت است حدود 15 درجه گرمتر از آب‌هاى مجاور است و با آب‌هاى مجاور مخلوط نميشود .\r\nاينها اقوالى است كه مفسران مطرح كرده‌اند ، اما نميتوان به قطع و يقين آن را به خداوند نسبت داد . بهويژه اگر بگوييم ، منظور خداوند از بحرين ( دو دريا ) در هر سه آيه يك چيز است ، ديگر احتمال‌هاى دوم و سوم مورد قبول نيست ، زيرا آب‌هاى دو دريا يا دو قسمت يك اقيانوس ، هر دو شور و تلخ هستند ؛ در حالى كه يكى از آنها بايد شيرين و ديگرى شور باشد . از نظر علمى نيز ثابت نشده است كه در وسط اقيانوسها ، آب‌هاى شيرين جريان دارند .\r\nقول چهارمى نيز در الميزان « 1 » و فى ظلال القرآن « 2 » ، مطرح شده است كه بنده آن را ترجيح مىدهم . شرايط زيستى زمين بهگونه‌اى است كه بايد هم آب شيرين و هم آب شور وجود داشته باشد . اگر همه آب‌هاى\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 100 .\r\n( 2 ) . سيد قطب ، فى ظلال القرآن ، جزء 27 ، ص 119 .\r\n","page_name":" 324 ","page_number":324},
  {"content":"\r\n\r\nزمين شور بود ، بسيارى از موجودات زنده از بين ميرفتند و اگر همه آب‌هاى زمين شيرين بود ، برخى از شرايط مناسب زيستى ، مانند تصاعد بادها ، به وجود نميآمد . شرايط ايدهآل براى يك زندگى مناسب روى زمين ، مستلزم وجود آب شور و آب شيرين است . آب‌هاى شور سه چهارم دنيا را فرا گرفته و آب‌هاى شيرين در مخازن زيرزمينى نگهدارى ميشوند و از كوهساران و چشمه‌ها نيز بر روى زمين جارى و در نهايت به درياها ميريزند . اگر كل آب‌هاى دنيا را در نظر بگيريم ، آب‌هاى شيرين و شور مانند دو دريايى هستند كه به يكديگر متصلاند ( از طريق چرخه‌هاى طبيعى و دهانه رودخانه‌ها ) ، ولى هيچگاه كاملًا با يكديگر مخلوط نميشوند . ميليون‌ها سال آب‌هاى شيرين به دريا ريخته‌اند و ابرها دوباره آب شيرين را به زمين برگردانده‌اند . نه آب‌هاى شور توانسته‌اند همه آب‌هاى شيرين را شور كنند و نه آب‌هاى شيرين توانسته‌اند ، آب درياها را شيرين كنند . آب‌هاى شور و شيرين به يكديگر راه دارند ، ولى ديواره‌هاى مخازن زيرزمينى مانع مىشود كه آب‌هاى شور ، آب‌هاى شيرين را از بين ببرند . اين تفسير به نظر ميرسد كه با معناى آيات ياد شده مناسبتر باشد .\r\nبحث روايى\r\nدر روايتى كه از طريق شيعه زياد نقل شده است ، اين آيه بر پيامبر اكرم ( ص ) و اهل بيت ( ع ) تطبيق شده است . طبق اين روايت منظور از دو بحر ، امام على ( ع ) و فاطمه زهرا ( س ) ، « وَ بَينهَا برزخ » ، نيز پيامبر اكرم ( ص ) است . « يخرج منهما اللؤلؤ و المرجان » نيز امام حسن و امام\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nحسين ( ع ) هستند « 1 » . اين روايت ، مصداقى از معناى آيه را بيان مىكند ، نه اينكه معناى مستقيم آيه اين باشد . در حقيقت معناى روايت اين است كه اين آيه را ميتوان بر پيامبر و اهل بيتش تطبيق نمود .\r\nآيات بيست و دو و بيست و سه\r\nيخْرُجُ مِنْهُمَا اللُّؤْلُؤُ وَالْمَرْجَانُ * فَبِأَي آلَاء رَبِّكُمَا تُكَذِّبَانِ\r\nاز آن دو دريا لؤلؤ و مرجان بيرون ميآيد ، پس كدامين نعمتهاى پروردگارتان را انكار ميكنيد ؟\r\nلؤلؤ ، مرواريدى است كه از دل صدف بيرون ميكشند و مرجان نيز نوعى گياه يا حيوان دريايى است كه به گفته سيد قطب در فى ظلال القرآن از شگفتانگيزترين موجودات هستند . از مرواريد و برخى مرجان‌هاى دريايى براى زينت استفاده مىكنند .\r\nآيات بيست و چهار و بيست و پنج\r\nوَلَهُ الْجَوَارِ الْمُنشَآتُ فِي الْبَحْرِ كَالْأَعْلَامِ * فَبِأَي آلَاء رَبِّكُمَا تُكَذِّبَانِ\r\nو براى اوست كشتيهاى روان در دريا كه چون كوههايند . پس كدامين نعمتهاى پروردگارتان را انكار ميكنيد ؟ ضمير له به خداوند برميگردد . جوار نيز جمع جاريه ، به معناى سفينه و كشتى است . المنشآت نيز از أنشأ مشتق شده است ؛ يعنى ايجاد شده و ساخته شده . كالأعلام نيز به معناى جبال و كوهها است .\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 344 ؛ و با مضمون شبيه ، درالمنثور ، ج 6 ، ص 142 .\r\n","page_name":" 326 ","page_number":326},
  {"content":"\r\n\r\nمضمون آيه اين است كه كشتىهايى كه در دريا همچون كوههايى سر به فلك كشيده به نظر مىآيند ، ملك و مخلوق خداوند هستند .\r\nكشتى ، مانند وسائل ديگر ، مخلوق و ساخته دست بشر است . چرا خداوند فرموده است كشتى نيز مخلوق خداست ؟ خداوند خواسته است توجه بدهد به اين كه همين كشتىهاى غولآسايى كه ميسازيد و در دريا رها ميكنيد . نيز مخلوق من و مِلْكِ من هستند . شما اين كشتىها را از تخته و ميخ و آهن ساختهايد و معلوم است كه اينها همگى مخلوق خداوند هستند . مانند اين كه ميگوييم : ما مال خداوند هستيم . درست است كه ما را پدر و مادرمان به وجود آورده‌اند ، ولى اصل نطفه و همهء شرايط حيات و زندگى در دست خداوند است . خداوند ميفرمايد : كشتى نيز يكى از نعمت‌هايى است كه به شما داديم تا بتوانيد مسافرت كنيد و به وسيله آن از درياها غذاى خود را تامين كنيد . حال چرا اين نعمتها را ناديده ميگيريد ؟\r\nهمانطور كه ميبينيد ، خداوند در اين سوره هر چيزى كه براى مردم آن زمان ، جالب بوده است ، به خود نسبت ميدهد ؛ فرقى نميكند كه آن چيز مستقيماً مخلوق خدا باشد يا مصنوع بشر . كشتى نيز در آن زمان براى مردم منافع زيادى داشت و جالب توجه بود .\r\nخداوند يك يك اين نعمت‌هايى كه براى مردم ارزش دارد و مهم است ، به آنها يادآورى مىكند تا مگر عبرت بگيرند . خداوند ميتوانست در يك كلمه بگويد : هر چه در آسمانها و زمين هست من خلق كردهام . ولى براى يادآورى به تفصيل يك يك نعمتها را ميشمارد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nآيات بيست و شش الى بيست و هشت\r\nكُلُّ مَنْ عَلَيهَا فَانٍ * وَيبْقَى وَجْهُ رَبِّكَ ذُو الْجَلَالِ وَالْإِكْرَامِ * فَبِأَي آلَاء رَبِّكُمَا تُكَذِّبَانِ\r\nهر كه روى زمين است [ از جنّ و انس 
  ] فانى خواهد شد . و پروردگارت كه شكوهمند و گرامى است با همهء صفات ارجمند و زيبايش باقى است . پس كدام يك از نعمتهاى پروردگارتان را انكار ميكنيد ؟ در اين آيه ، خداوند تعبير به « مَن » كرده است ، نه « ما » . مَن در زبان عربى براى صاحبان عقل و شعور به كار ميرود و از آنجا كه خطاب خداوند در اين سوره به جن و انس است ، فرموده است همهء شماها فانى خواهيد شد و فقط پروردگارتان باقى است .\r\nخداوند در اين آيه ميفرمايد : تمام انس و جن فانى و نابود ميشوند ؛ اما در برخى روايات آمده است كه : ( خُلِقْتُم للبقاءِ لا لِلفَناءِ ) ، شما براى بقاء و جاودانگى آفريده شدهايد نه براى فنا و نابودى . حال جمع بين اين دو مطلب چگونه است ؟ وجه جمع آن به اين صورت است كه منظور از فنا در اين آيهء شريفه ، فناى مطلق نيست . منظور ، مرگ است و مرگ يعنى انتقال از دنيا به آخرت . روح ، واقعيت انسان است و هيچگاه نابود نميشود ، بلكه به عالم برزخ و سپس به قيامت منتقل مىشود . بنابراين ، فناى مطلق بر خلاف مذهب است ؛ زيرا به عقيده ما ارواح فانى نميشوند و منظور فناى دنيوى است .\r\nوَيبْقَى وَجْهُ رَبِّكَ\r\nوجه در انسان يعنى صورت ، اما خداوند جسم نيست تا بگوييم\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nصورت دارد . بعضى گفته‌اند : وجه به معناى ذات نيز آمده است . « 1 » وجه الشئ يعنى ذات الشئ و « يبقى وجه ربك » ، يعنى ذات پروردگارت باقى است . آقاى طباطبايى نيز ميفرمايد : منظور از وجه الله ، اسماء و صفات الهى است . ما وقتى به خدا توجه ميكنيم با اسماء و صفات او مرتبطيم نه با ذات خدا . « 2 »\r\nذُو الْجَلَالِ وَالْإِكْرَامِ\r\nيعنى خداوند داراى جلالت و كرامت است . جلالت به معناى رفعت است . الله اكبر ، جلالت و رفعت و بلند مرتبگى خداوند را مىرساند . ذوالجلال ، اشاره به صفات جلال است ؛ يعنى صفاتى كه خداوند أجّلّ و برتر از آن است ، مانند جسميت و جهالت ( صفات سلبيه ) و اكرام ، به صفاتى اشاره مىكند . كه انتساب آنها به خداوند نيكو است و براى خداوند كرامت و جمال محسوب ميشوند . به اين صفات ، صفات ثبوتيه نيز ميگويند ، مانند علم و قدرت و حيات .\r\nشيخ احمد مصطفى مراغى در تفسيرش ، ذوالجلال و الإكرام را به ذوالعظمة و الكبرياء معنا كرده است ؛ جلال را به عظمت و إكرام را به معناى كبرياء گرفته است . « 3 »\r\nآيات بيست و نه و سى\r\nيسْأَلُهُ مَن فِي السَّمَاوَاتِ وَالْأَرْضِ كُلَّ يوْمٍ هُوَ فِي شَأْنٍ * فَبِأَي آلَاء رَبِّكُمَا تُكَذِّبَانِ\r\n\r\n\r\n","description":"","footnote":"\r\n( 1 ) . مراغى ، تفسير المراغى ، ج 9 ، جزء 27 ، ص 114 .\r\n( 2 ) . طباطبائى ، الميزان ، ج 19 ، ص 101 .\r\n( 3 ) . مراغى ، تفسير المراغى ، ج 9 ، جزء 27 ، ص 114 .\r\n","page_name":" 329 ","page_number":329},
  {"content":"\r\n\r\nهر كه در آسمانها و زمين است همواره حاجت خود را از او ميطلبد ، زيرا از هر جهت به وى نيازمند است . هر روز ( و هر زمان ) خداوند در كارى بديع است غير از كارهاى گذشته و آينده . پس كدامين نعمتهاى پروردگارتان را انكار ميكنيد ؟\r\nدر سوره الرحمن چند روال و سياق وجود دارد . تا اينجا خداوند نعمتها را يكى يكى ميشمارد و پس از ذكر نعمتها ، انس و جن را به خاطر غفلت از نعمتها و انكار آنها سرزنش مينمايد . اما از اين آيات به بعد ، روال و سياق عوض مىشود . از اينجا به بعد ، ديگر صحبت از نعمت نيست . به عبارت ديگر تا اينجا مربوط به نشئه دنيا بود و نعمت‌هاى دنيايى ، ولى از اينجا به بعد مربوط به نشئه آخرت و مسائل مربوط به حساب و كتاب اعمال و پاداشها و عقاب‌ها است . در آيات پايانى سوره نيز يك بار ديگر سياق و موضوعات عوض مىشود .\r\nيسْأَلُهُ مَن فِي السَّمَاوَاتِ وَالْأَرْضِ\r\nيسْألُ يعنى يطْلُبُ . هر كسى كه در آسمانها و زمين است از خداوند طلب مىكند . چه چيز را طلب مىكند ؟ چيزهاى مورد احتياج خود را . موجودات ، چه به زبان حال و چه به زبان گفتارى ، نيازمنديهاى خود را در حدوث يا در بقاء از خداوند طلب مىكنند و اين درخواست و طلب از خداوند منحصر به انسانها و زبان گفتارى نيست ، بلكه تمام موجودات ، با زبان حال ، همواره در حال خواهش و طلب احتياجات خود هستند . البته در آيه به « مَن » تعبير شده است و « مَنْ » براى صاحبان عقل و شعور به كار ميرود . از آنجا كه در اين سوره ، خطاب خداوند به انس و جن و موجودات با شعور است ، تعبير به « مَن » كرده است و الّا\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nتمام موجودات ، اصل هستى و احتياجات خود را از خداوند ميگيرند و به زبان حال طلب ميكنند .\r\nكُلَّ يوْمٍ هُوَ فِي شَأْنٍ\r\nاين عبارت ، عبارت عجيبى است . بعضى گفته‌اند اين آيه در حقيقت ، جوابِ يهوديان است كه معتقدند خداوند در شش روز جهان را آفريد و روز شنبه خسته شد و دست از كار كشيد و به استراحت پرداخت .\r\nبه همين جهت ، يهود معتقد است كار كردن روز شنبه حرام است . ميگويند : در اين روز خداوند استراحت كرده است و ما نيز بايد استراحت كنيم . باز خداوند از قول يهود نقل مىكند كه : وَقَالَتِ الْيهُودُ يدُ اللّهِ مَغْلُولَة غُلَّتْ أَيدِيهِمْ وَلُعِنُواْ بِمَا قَالُواْ بَلْ يدَاهُ مَبْسُوطَتَانِ . « 1 » و يهوديان گفتند : دست خدا بسته است . دستهاى خودشان بسته و بياقتدار باد و به سزاى آنچه گفتند لعنت بر آنان باد ! بلكه هر دو دست خدا باز است و قدرتش بيكران . . .\r\nخداوند در اين آيه گويا به يهود و همه كسانى كه مثل آنان فكر مىكنند جواب ميدهد كه خداوند هيچگاه خسته نميشود و هميشه در كار است و هر روز كارهايى بديع و متفاوت از قبل انجام ميدهد . خداوند در هر لحظه و هر روز نعمت‌هايش را بر بندگان ارزانى مىكند ، روزى و حيات ميدهد ، جان ميدهد و جان ميستاند ، ماه و آفتاب را ميچرخاند . هر تغييرى كه در عالم مشاهده ميكنيد مستند به خداوند است . دست خدا بسته نيست ، خداوند هميشه و همواره فياض و خلاق\r\n\r\n\r\n","description":"","footnote":"\r\n( 1 ) . سوره مائده ، آيه 64 .\r\n","page_name":" 331 ","page_number":331},
  {"content":"\r\n\r\nاست . اينكه ما فكر كنيم خداوند اين عالم را به صورت خودكار آفريده است و اكنون فقط بر آن نظارت مىكند و كار ديگرى ندارد ، تصور غلطى است . خداوند دائماً در حال افاضه است . عالَم ، عالَمِ شَوَنْد و صيرورت است ، نه عالم بودن .\r\nموجودات عالم همواره در حال خَلع و لَبس صورت‌هاى جديد هستند . هر لحظه ، وجودِ آنها افاضه مىشود و همان لحظه ، آن وجود معدوم مىشود و وجود ديگرى افاضه مىشود و همينطور وجودهاى پى در پى افاضه ميشوند و چون اين وجودها اتصال دارند ، انسان خيال مىكند يك وجود واحد و پيوستهء ممتد از اول خلق شده و تا كنون نيز ادامه يافته است ؛ در حالى كه چنين نيست .\r\n\r\nمعناى يوم\r\nمنظور از يوم در آيه ، يوم اصطلاحى نيست . روز يا در مقابل شب به كار ميرود كه حدود 12 ساعت است و يا كل شبانه روز را يك روز حساب مىكنند كه 24 ساعت مىشود . اما منظور از روز در اين آيه ، روز 12 ساعته يا 24 ساعته نيست .\r\nخداوند از آنجا كه موجودى غيرزمانى و غيرمكانى است ، بر كل عالم هستى بر زمان و مكان احاطه دارد و منظور از اينكه ميفرمايد : « خداوند هر روز كار مىكند » ، احاطه علمى و شمول قدرت او بر همه موجودات است . فلاسفه مشاء ميگويند : خداوند فقط به كليات علم دارد و جزئيات را نيز از طريق كليات مييابد . اگر خداوند به جزئيات علم داشته باشد در علم خداوند تغيير پيش ميآيد و علم خدا به جهل تبديل مىشود . ولى ما معتقديم خداوند به جزئيات نيز علم دارد . اينكه\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nدعا ميكنيم و ميگوييم : خداوندا ! مريض ما را شفا بده و يا خداوندا ! به من مال و غذا بده ، اينها همه موارد جزئى است و خداوند مستقيماً با اين امور جزئى سر و كار دارد و به آنها عالم است .\r\nغرض اينكه خداوند هميشه در حال آفرينشگرى است و عالم و جهان هستى دم به دم وابستهء فيض او هستند . مرحوم بلاغى ، شأن را به أمر معنا كرده است . « هو فى شأن » ، اى هو فى أمر من الأمور . خداوند دم به دم احوال و اشياء را تجديد مىكند .\r\nخاطره‌اى در باره « كل يوم هو فى شأن »\r\nمن در ايام جوانى كتابى در رد بهائيت به نام « جمال أبهى » نوشته بودم . بهائىها فكر كرده بودند كه اين كتاب را يك بهائى نوشته است ؛ زيرا عنوان كتاب فريبنده بود .\r\nاسم مؤلف نيز به صورت اختصارى چاپ شده بود : ع . م . بهايىها فكر ميكردند اين كتاب از كتاب‌هاى بهائيت است و در عرض دو سه ماه همه 10000 نسخهء چاپ شده را خريدند ، ولى بعد متوجه شدند كه اين كتاب در ردّ بهائيت است . پس از مدتى مرا شناسايى كردند و يك نفر از آنها آمد پيش من و گفت : من اين كتاب را به 12 تومان خريدهام ، كتابتان را پس بگيريد و 12 تومان به من بدهيد . من گفتم : كتاب فروخته شده پس گرفته نميشود . گفت : من اين كتاب را ميبرم و پاره ميكنم و در جوى آب مياندازم . گفتم : همهاش را بخر و پاره كن و در آب بينداز . من دوباره چاپ ميكنم و سود بيشترى هم عايدم مىشود . وقتى ديد من اهميت ندادم ، از راه ديگرى وارد شد و گفت : دو سؤال از شما ميپرسم ، اگر جواب داديد من اين كتاب را پس\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنميدهم و آن را قبول ميكنم . اول اينكه آن فرزندى كه ابراهيم ذبح كرد ، اسماعيل بود يا اسحاق . گفتم در آيات قرآن ، اسماعيل ذكر شده است و اگر قرآن را قبول ندارى در تورات نيز آمده است كه ابراهيم تنها پسرش را قربانى كرد . اسماعيل بزرگتر از اسحاق بوده است و بنابراين فقط اسماعيل است كه مدتى ، تنها پسر ابراهيم بوده است .\r\nبعد گفت : سؤال دومم اين است كه معناى آيه : « كل يوم هو فى شأن » چيست ؟ خداوند مگر روز و شب دارد كه ميگويد : خداوند هر روز كارى انجام ميدهد ؟ گفتم : منظور اين آيه ، احاطه خداوند به همه اشياء است .\r\nدر پايان ، كمى از آن حالت خشونت و پرخاشگرى اوليه دست برداشت و گفت : كتابت را قبول ميكنم ولى از آيين خودم دست برنميدارم .\r\nآيات سى و يك و سى و دو\r\nسَنَفْرُغُ لَكُمْ أَيهَا الثَّقَلَانِ * فَبِأَي آلَاء رَبِّكُمَا تُكَذِّبَانِ\r\nاى جنيان و انسيان ، به زودى نظام اين جهان را برمياندازيم و جهانى ديگر پديد ميآوريم و در آنجا به كار شما خواهيم پرداخت . پس كدامين نعمتهاى پروردگارتان را انكار ميكنيد ؟\r\n« نَفْرُغُ » از ماده فراغ ميآيد . اين كلمه اگر با حرف جرّ « من » استعمال شود به معناى تمام شدن كار است . در فارسى وقتى ميگويند از نوشتن كتاب فارغ شدم يا از منبر فارغ شدم ، همين معنا به ذهن ميآيد . اما وقتى با حرف جرّ « لَ » استعمال شود معناى ديگرى پيدا مىكند . « فَرَغَ له » ، يعنى آهنگ كارى كردن . وقتى انسان كارهاى ديگرش را رها مىكند و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nفقط به يك كار ميپردازد ميگويند : « فرغ له » . ( زجاج نيز ، به اين دو معناى فراغ اشاره كرده است : الفراغ فى اللغة على ضربين : أحدهما الفراغ من شغلٍ و الآخر القصد لشئى ) خداوند ميفرمايد : سَنَفْرُغُ لَكُمْ أَيهَا الثَّقَلَانِ ؛ يعنى اى گروه انس و جن ! من با تمام قدرت به سراغ شما ميآيم و به قول معروف حواسم را جمع كارهاى شما ميكنم .\r\nعده‌اى فكر مىكنند خداوند با آن همه عظمت و كرامت كارى به ما ندارد ؛ ولى خداوند ميفرمايد : من با تمام قوا به سوى شما ميآيم و جزاى عمل هر كسى را مىدهم . هر كس بايد نتيجه خوب يابد علمش را ببيند . فَمَن يعْمَلْ مِثْقَالَ ذَرَّة خَيرًا يرَهُ * وَمَن يعْمَلْ مِثْقَالَ ذَرَّة شَرًّا يرَه . « 1 » خداوند ميفرمايد : يك روزى خواهد آمد كه من كار ديگرى ندارم و تمام كار من رسيدگى به حساب و كتاب شما است . البته اين تعبير ، اهميت حسابرسى را بيان مىكند و الّا خداوند اينطور نيست كه همه كارهايش را رها كند و به حسابرسى انسان برسد . خداوند مثل ما نيست كه اگر مشغول كارى بشود ، از كارهاى ديگر غافل بماند . خداوند در همان حالى كه از ما حساب ميكشد ، دنيا را اداره مىكند ، بهشت و جهنم را تدبير مىكند و . . . .\r\nخداوند براى گوشزد كردن اهميت حسابرسى ميفرمايد : رسيدگى به اعمال بندگان آنقدر مهم است كه من همه كارهايم را رها ميكنم و فقط متوجه حسابرسى ميشوم . حسابرسى و جزاء اعمال از مهمترين محورهاى خلقت انسان است . آيا تاكنون فكر كردهايد كه اگر حساب و\r\n\r\n\r\n","description":"","footnote":"\r\n( 1 ) . سوره زلزال ، آيه 7 و 8 .\r\n","page_name":" 335 ","page_number":335},
  {"content":"\r\n\r\nكتاب نباشد عالم يله و رها مىشود ؟ ! اگر خداوند امام حسين ( ع ) و شمر يا امام على ( ع ) و ابوجهل را با يك چشم نگاه كند چه اتفاقى مىافتد ؟ ! آن‌هايى كه ميگويند معادى در كار نيست و اين اعمال پوچ است ، آيا به لوازم حرف‌هايشان خوب توجه كرده‌اند ؟\r\nعشقى همدانى گفته است :\r\n خلقت من در جهان يك وصلهء ناجور بود * منكه خود راضى به اين خلقت نبودم زور بود\r\nخلق از من در عذاب و من خود از اخلاق خويش * از عذاب خلق و من ياربّ چهات منظور بود ؟ \r\nكسانى كه اينطور فكر مىكنند عاقبت ، به پوچى و نيستانگارى ميرسند . اگر كمال و نقصى و بهشت و جهنمى در كار نباشد اين دنيا اصلًا ارزش ندارد و خداوند العياذ بالله ، به قول آن شاعر ، كوزهگرى بوالهوس خواهد بود .\r\nخداوند ميفرمايد خير ، اينطور نيست . حساب و كتاب هست و خيلى دقيق و ظريف انجام مىشود و آنقدر مهم است كه من با همهء قدرت و توانم به اين حسابرسى ميپردازم . روزى خواهد آمد كه همه چيز محو مىشود : مقام ، آرزو ، آمال ، احلام ، خواب و خيال‌هايى كه داشتيد همهاش از بين ميرود . در اين روز ، من هستم و شما و از شما حساب ميكشم .\r\nحال ممكن است به ذهن انسان خطور كند كه آيا ممكن است در وقت حسابرسى ما فرار كنيم . خداوند ميفرمايد :\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nآيات سى و سه و سى و چهار\r\nيا مَعْشَرَ الْجِنِّ وَالْإِنسِ إِنِ اسْتَطَعْتُمْ أَن تَنفُذُوا مِنْ أَقْطَارِ السَّمَاوَاتِ وَالْأَرْضِ فَانفُذُوا لَا تَنفُذُونَ إِلَّا بِسُلْطَانٍ * فَبِأَي آلَاء رَبِّكُمَا تُكَذِّبَانِ\r\nاى گروه جن و انس اگر ميتوانيد از اطراف زمين و آسمان فرار كنيد ، فرار كنيد . شما كجا ميخواهيد برويد كه خدا نباشد ؟ هر جا برويد حسابگر نيز آنجا حضور دارد . شما فقط در صورتى ميتوانيد از چنگال عدالت الهى فرار كنيد كه قدرتى ما فوق قدرت الهى داشته باشيد و معلوم است كه چنين قدرتى براى هيچ كس متصور نيست . پس كدام يك از نعمتهاى پروردگارتان را انكار ميكنيد ؟\r\nعده‌اى اين آيه را مربوط به قيامت ندانسته‌اند و آن را از آياتى دانسته‌اند كه نشانگر اعجاز علمى قرآن است . وقتى ماهواره و قمر مصنوعى اختراع شد ، عده‌اى اين آيه را چنين تفسير كردند كه خداوند ميفرمايد : شما بدون وسيله و امكانات نميتوانيد از اقطار آسمانها و زمين عبور كنيد مگر اينكه سلطان و قوتى داشته باشيد و آن قوت همين ابزار و ماهواره‌هاى فضايى است كه انسان ميتواند با آنها به آسمان برود . سلطان يعنى آن علم و تكنولوژى كه انسان به وسيله آن ميتواند فضا را تسخير كند .\r\nچنين تفسيرى مناسب قرآن نيست . درست نيست كه ما قرآن را كوچك و كوچك كنيم و بگوييم منظور از اين آيه ، ماهواره است .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nآيات سى و پنج و سى و شش\r\nيرْسَلُ عَلَيكُمَا شُوَاظٌ مِّن نَّارٍ وَنُحَاسٌ فَلَا تَنتَصِرَانِ * فَبِأي آلاءِ رَبِكُما تُكَذِّبانِ\r\nدر آن روز بر سرتان شعلهء آتش و دودى فرو فرستاده مىشود ولى يكديگر را يارى نميكنيد و از بلا نميرهانيد . پس كدام يك از نعمتهاى پروردگارتان را انكار ميكنيد ؟\r\nكسانى كه در حسابرسى نمره قبولى كسب نكنند عذاب ميشوند و بر سرشان لهيب آتش ريخته مىشود . شواظ ، يعنى لهيب آتش كه هيچ دودى در آن نباشد و نحاس يعنى دود خفهكننده .\r\nدر قسمت اول سوره ، خداوند نعمت‌هايش را ذكر ميكرد و پس از آن ، آيهء فَبِأي آلاءِ رَبِكُما تُكَذِّبانِ را تكرار ميكرد و تكرار اين آيه با ذكر نعمت‌ها مناسبت داشت . پس از هر نعمتى كه خداوند ارزانى داشته است ميفرمايد : چرا نعمت‌هاى الهى را تكذيب ميكنيد . اما در اين چند آيه خداوند از عذاب و حسابرسى صحبت مىكند . ميفرمايد : من از شما حساب ميكشم و شعله‌هاى آتش و دود را بر شما مسلط ميكنم . بعد ميفرمايد : چرا نعمت‌هاى مرا تكذيب ميكنيد ؟ آيا حسابرسى و عذاب نعمت است ؟ ! جواب اين است كه خود حسابرسى و جزادهى به اعمال از بزرگترين نعمت‌هاى الهى است . اگر حساب و كتاب و پاداش اعمال نبود ، دنيا باطل و پوچ و عبث بود . بنابراين ، خداوند در حقيقت به نعمتى اشاره مىكند كه از ديد ظاهرى اكثر مردم مخفى است . اگر كل جريان دنيا و آخرت و بهشت و جهنم را از ديد حسابرسى نگاه كنيم متوجه ميشويم كه همين حسابرسى نعمتى است\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nكه به زندگى و به دنيا و آخرت و خلقت انسان و جهان معنا ميبخشد و آن را از پوچى ميرهاند .\r\nآيات سى و هفت و سى و هشت\r\nفَأِذا انْشَقَتِ السَّماءُ فَكانَتْ وَرْدَة كَالدِّهانِ * فَبِأي آلاءِ رَبِّكُما تُكَذِّبانِ\r\nپس آنگاه كه آسمان شكافته شود و همچون چرم سرخ ، گلگون گردد . [ رستاخيز فرا ميرسد 
  ] . پس كدام يك از نعمتهاى پروردگارتان را انكار ميكنيد ؟\r\nهنگام برپايى نشئه آخرت ، كل نظام اين عالم به هم ميريزد . اجزاى آسمان از يكديگر جدا و آسمان تكه پاره مىشود . خداوند ، در آيه ديگرى ميفرمايد : يومَ تُبَدَلُ الأرْضُ غَيرَ الأرْضِ وَ السَّمواتُ « 1 » ؛ زمين و آسمانها ديگر به اين شكل باقى نميماند و زمين ، زمين ديگرى مىشود .\r\nدر مورد حوادثى كه هنگام برپايى قيامت اتفاق ميافتد آيات زيادى وجود دارد . ما درباره اين حوادث هيچ اطلاعى غير از آنچه خداوند فرموده است نداريم . خداوند برخى موارد را فرموده ، ولى جزئيات آن را ذكر نكرده است . من در اينجا برخى از آيات مربوط به حوادثِ عصر برپايى قيامت را ذكر ميكنم :\r\nإذا رُجَّتِ الأرْضَ رَجّاً * وَبُسَّتِ الْجِبَالُ بَسًّا * فَكانَتْ هَباءً\r\n\r\n\r\n","description":"","footnote":"\r\n( 1 ) . سوره ابراهيم ، آيه 48 .\r\n","page_name":" 339 ","page_number":339},
  {"content":"\r\n\r\nمُنْبَثَّاً « 1 » ؛ آنگاه كه زمين با لرزشى سخت لرزانده شود و كوهها به شدت متلاشى و ذرّه ذرّه شوند و غبارى پراكنده گردند . فإذا بَرِقَ البَصَرُ * وخَسَفَ القَمَرُ * وَ جُمِعَ الشَّمْسُ و القَمَرُ « 2 » ؛ هنگامى كه چشم از شدت وحشت خيره شود و ماه بينور گردد و خورشيد و ماه گرد آيند [ و به همديگر رسند 
  ] .\r\nإذا الشَّمْسُ كُوِّرَتْ * وَ إذا النَّجوُم انْكَدَرَت * وَ إذا الجِبالُ سُيرَت * وَ إذا العِشارُ عُطِّلَت * وَ إِذا الوُحوُشُ حُشِرَت * و إذا البِحارُ سُجِّرَت « 3 » ؛ آنگاه كه نور آفتاب گرفته مىشود و ستاره‌ها تيره ميشوند ، و كوهها روان ميشوند ، و آنگاه كه بچه‌هاى شتر از مادرشان جدا ميشوند ، و وحوش محشور ميشوند ، و درياها مشتعل ميشوند . اين آيه ميفهماند كه حيوانات نيز محشور ميشوند و معاد دارند . وَ إذا السَّماءُ انْفَطَرَتْ * وَ إذَا الْكَواكِبُ انْتَثَرَتْ * وَ إذَا البِحارُ فُجِّرَتْ « 4 » ؛ روزى كه آسمان شكافته شود و ستاره‌ها پراكنده شوند و درياها منفجر شوند . در آيه ديگرى ميفرمايد : إِذا السَّماءُ انْشقَّتْ * وَ أَذِنَتْ لِرَبِّها وَ حُقَّتْ * وَ إِذَا الأرضُ مُدّتْ * وَ ألْقَتْ ما فيها وَ تَخَلَّتْ * وَ أذِنَتْ لِرَبِّها و حُقَّتْ « 5 » ؛ آنگاه كه آسمان بشكافد ، و پروردگارش را فرمان برد و سزد كه\r\n\r\n\r\n","description":"","footnote":"\r\n( 1 ) . سوره واقعه ، آيه 4 - 6 .\r\n( 2 ) . سوره قيامة ، آيه 7 - 9 .\r\n( 3 ) . سوره تكوير ، آيه 1 - 6 .\r\n( 4 ) . سوره انفطار ، آيه 1 - 3 .\r\n( 5 ) . سوره انشقاق ، آيه 1 - 5 .\r\n","page_name":" 340 ","page_number":340},
  {"content":"\r\n\r\nچنين كند ، و آنگاه كه زمين كشيده و گسترده شود ، و مردگانى را كه در دل دارد بيرون افكند و از آنها تهى شود ، و پروردگارش را فرمان برد و سزد كه چنين كند ، آنگاه كه اين حوادث رخ دهد رستاخيز بر پا مىشود .\r\nهمانطور كه ميبينيد ، در تمام اين آيات خداوند ميفرمايد : در نشئه آخرت ، بساط اين دنيا برچيده خواهد شد و همه چيز به هم مىخورد .\r\nفَكَانَتْ وَرْدَة كَالدِّهَانِ\r\n« ورده » ، يعنى گل سرخ . الآن رنگ آسمان آبى ديده مىشود ، ولى روز قيامت رنگش عوض مىشود و مانند قرمز آتشى ديده مىشود ؛ رنگ آسمان عين گل قرمز مىشود .\r\nزمخشرى ميگويد : دِهان ، جمع دهن ، به معناى روغن زيتون و يا به معناى « ما يدْهَنُ به » است ؛ يعنى روغنى كه با آن بدن يا اشياء را چرب مىكنند . « 1 » بعضى تفاسير اشاره كرده‌اند كه معناى آيه اين است كه هنگام قيامت آسمان قرمز و مانند روغن سيال خواهد شد . الميزان و برخى تفاسير ديگر گفته‌اند : دِهان به معناى چرم قرمز است ؛ يعنى آسمان مانند چرم دباغى شده ، قرمز و گلگون مىشود . « 2 » كشاف نيز اين قول را به عنوان قول سوم آورده ، ولى با « قيل » تعبير كرده است . « 3 »\r\nآنچه مسلماً از اين آيات به دست مىآيد اين است كه اولًا آسمان\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 449 .\r\n( 2 ) . طباطبائى ، الميزان ، ج 19 ، ص 107 .\r\n( 3 ) . زمخشرى ، الكشاف ، ج 4 ، ص 449 .\r\n","page_name":" 341 ","page_number":341},
  {"content":"\r\n\r\nميشكافد و پاره پاره مىشود و ثانياً رنگ آن قرمز مىشود . اما اينكه مانند روغن ، سيال شود يا مانند پوست دباغى شده ، چندان مسلّم نيست .\r\nآيات سى و نه و چهل\r\nفَيوْمَئِذٍ لَّا يسْأَلُ عَن ذَنبِهِ إِنسٌ وَلَا جَانٌّ * فَبِأي آلاءِ رَبِّكُما تُكَذِّبانِ\r\nآن روز كه قيامت بر پا مىشود ، هيچ جنّ و انسى را از گناهش نميپرسند . پس كدام يك از نعمتهاى پروردگارتان را انكار ميكنيد ؟\r\nدر آن روز همه لال ميشوند و صدايى از كسى شنيده نميشود . در آيه بعد ميفرمايد : حرف زدن و سؤال و جواب لازم نيست ؛ رنگ رخساره خبر ميدهد از سرّ درون . چهره گناهكاران ، مانند علامتى واضح بر گناهكارى آنها دلالت مىكند .\r\nالبته در برخى آيات ديگر آمده است كه از مجرمان سؤال مىشود . مثلًا در جايى آمده است كه : وَقِفُوهُمْ إِنَّهُم مَّسْئُولُونَ « 1 » ؛ مجرمان را نگه داريد : آنان بايد پاسخگوى اعمال خود باشند . جمع اين آيات به اين گونه است كه مفسران فرموده‌اند در قيامت ، مواقف و مراحل متفاوتى وجود دارد ؛ در برخى منازل و مواقف از مجرمان بازجويى مىشود ، ولى در پاره‌اى موارد نيازى به اين پرسش و پاسخها نيست و چهرهء آنان نشان ميدهد كه گناهكارند .\r\n\r\n\r\n","description":"","footnote":"\r\n( 1 ) . سوره صافات ، آيه 24 .\r\n","page_name":" 342 ","page_number":342},
  {"content":"\r\n\r\nآيات چهل و يك و چهل و دو\r\nيعْرَفُ الْمُجْرِمُونَ بِسِيمَاهُمْ فَيؤْخَذُ بِالنَّوَاصِي وَالْأَقْدَامِ * فَبِأي آلاءِ رَبِّكُما تُكَذِّبانِ\r\nآرى ، از آنان نميپرسند كه چه كردهاند ، بلكه مجرمان با علامتى كه در چهره دارند شناخته ميشوند ؛ آنگاه موهاى پيشانى و پاهايشان را ميگيرند و آنان را به دوزخ ميافكنند . پس كدام يك از نعمتهاى پروردگارتان را انكار ميكنيد ؟\r\nآخرت با دنيا خيلى فرق دارد . در دنيا اگر كسى ظاهرش را مرتب كند و ريش مرتبى بگذارد و با آداب رفتار كند ، انسان خيال مىكند او آدم درستى است ، اما در قيامت ديگر نميتوان قيافه‌اى ساختگى درست كرد . در آنجا انسان‌ها با چهره‌ها و قيافه‌هاى واقعى خود محشور ميشوند . انسان‌هاى گناهكار با چهره‌اى حيوانى وارد محشر ميشوند و حتى از نوع چهره ميتوان به نوع گناه او پى برد .\r\nشخصى براى انجام حج واجب به مكه رفته بود . در صحراى عرفات حضرت امام صادق ( ع ) را ميبيند . به ايشان عرض مىكند : يابن رسول الله ! ماشاء الله ؛ چقدر حاجى در اين صحرا جمع شده است ! حضرت فرمود : « ما أكثَرَ الضّجيجُ وَ أقَلَّ الحَجيجُ » ؛ اينها همهاش سر و صدا است و حاجى واقعى كم است . آن شخص تعجب مىكند و عرض مىكند : اين مردم كه همه در حال عبادتاند ، چگونه ميفرماييد حاجى كم است . حضرت فرمود : با دقت بيشترى نگاه كن . چشم برزخى آن شخص با تصرف حضرت باز شد و وقتى به صحراى عرفات نگريست ، ديگر انسانى نديد ، بلكه ببر و پلنگ و شير و\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nحيوانات ديگر را ميديد . حضرت فرمود : صورت واقعى انسانها همين است كه ميبينى . شما به ظاهر فكر ميكنيد اينها حاجى هستند و براى زيارت خانهء خدا آمده‌اند ؛ اكثر آنها حاجى واقعى نيستند . « 1 »\r\nروز قيامت مأموران الهى ، گناهكاران را از روى چهره ميشناسند و آنها را كشان كشان به طرف عذاب مىبرند . « نواصى » ؛ يعنى موهاى جلوى سر و « أقدام » نيز به معناى قدمها و پاها است . مأموران الهى موى جلوى سر گناهكاران و پاهاى آنها را ميگيرند و به سمت جهنم ميكشانند .\r\nآيات چهل و سه الى چهل و پنج\r\nهَذِهِ جَهَنَّمُ الَّتِي يكَذِّبُ بِهَا الْمُجْرِمُونَ * يطُوفُونَ بَينَهَا وَبَينَ حَمِيمٍ آنٍ * فَبِأي آلاءِ رَبّكُما تُكَذِبانِ\r\nپس گفته مىشود : اين است دوزخى كه مجرمان آن را انكار ميكردند . آنان ميان آتش و آبى داغ و بس جوشان ميگردند . پس كدام يك از نعمتهاى پروردگارتان را انكار ميكنيد ؟\r\nبه آنها گفته مىشود : اين همان جهنمى است كه مجرمان آن را تكذيب ميكردند . اين مجرمان در جهنم قدم ميزنند . يك طرف جهنم آتش است و طرف ديگر آب جوش و داغ . « حميم » ، يعنى آب داغى كه در داغى به نهايت رسيده باشد .\r\n\r\n\r\n","description":"","footnote":"\r\n( 1 ) . ابن شهر آشوب ، مناقب آل أبيطالب ، ج 4 ، ص 234 - 235 ؛ مجلسى ، بحار الأنوار ، ج 46 ، ص 261 . ( بحار الأنوار اين روايت را از قول امام باقر ( ع ) نقل كرده است ) .\r\n","page_name":" 344 ","page_number":344},
  {"content":"\r\n\r\nآيات چهل و شش و چهل و هفت\r\nوَلِمَنْ خَافَ مَقَامَ رَبِّهِ جَنَّتَانِ * فَبِأي آلاءِ رَبِّكُما تُكَذِّبانِ\r\nو براى كسى كه از مقام پروردگارش بترسد دو بهشت است . پس كدام يك از نعمتهاى پروردگارتان را انكار ميكنيد ؟\r\nآيات قبلى درباره مجرمان و گناهكاران بود . خداوند از سَنَفْرُغُ لَكُمْ أَيهَا الثَّقَلَانِ تا اينجا وضعيت گناهكاران را در نشئه آخرت ترسيم نمودند و از اينجا به بعد درباره بندگان خوب و پرهيزكار سخن ميگويد .\r\nدر باب اين آيه ، حداقل بايد سه موضوع را مورد بحث قرار دهيم : اول ، بررسى نوع نعمتها و عذاب‌هاى اخروى . دوم ، معناى خوف و سوم ، معناى جنّتان . ظاهراً اين اولين بارى است كه خداوند از دو جنّت خبر ميدهد . قبل از سورهء الرحمن ، هر چه فرموده درباره يك بهشت فرموده است ؛ اما در اين سوره ، سه مرتبه واژه جنتان يا جنتين را به كار برده است .\r\n\r\nحقيقت نعمتها و عذاب‌هاى اخروى\r\nاين آيات و آيات ديگر قرآن كه درباره نعمتها و عذاب‌هاى اخروى سخن ميگويند ، نوعاً نعمت‌هايى را برميشمارند كه براى ما مأنوس است و مشابه آنها را در دنيا ديدهايم و ميشناسيم . وقتى خداوند ميخواهد بندگان خود را بترساند از عذاب مار و عقرب و آتش و آب جوشان و فلز گداخته و . . . خبر ميدهد و براى تشويق بندگان خوب و پرهيزكار ، از باغ‌هاى بهشتى و ميوه‌هاى رسيده و شيرين و مرغ و مسمّى و لباس‌هاى فاخر و نوشيدنىهاى گوارا و\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nزن‌هاى خوب و فرش‌هاى حرير و چشمههاى جارى و . . . خبر ميدهد . اين عذابها و نعمتها ، همين چيزهايى است كه ما در دنيا آنها را تجربه كردهايم و ميشناسيم . حداكثر آن است كه ميگويند : كيفيت عذابها و نعمت‌هاى آخرت ، قابل مقايسه با دنيا نيست ، ولى بالاخره مرغ ، مرغ است و سيب ، سيب است ؛ هر چند كيفيت سيب آخرت به مراتب بهتر باشد .\r\nسرّ اين گونه تعبيرات اين است كه قرآن براى عموم مردم نازل شده است و عموم مردم نعمت يا عذاب را همين چيزها ميدانند . ما بايد بپذيريم كه انسانها داراى مراتب مختلفاند ؛ همه على مرتضى يا زهراى مرضيه نيستند ، همه بوعلى و صدرالمتألهين نيستند . بسيارى از مردم غير از نان و پول چيز ديگرى نميفهمند . در عذاب هم چيزى جز مار و عقرب و آتش و آب جوشان چيز ديگرى را عذاب نميدانند . از آنجا كه قرآن براى هدايت عموم مردم و تحريك آنان به درستكارى نازل شده است ، به ناچار اين گونه تعبيرات را به كار ميبرد ؛ ولى بعضى انسانها ، لذت‌ها و عذاب‌هايى ، فوق اين لذتها و عذاب‌هاى مادى ميشناسند و از آنها لذت يا رنج مىبرند .\r\nدر دوران طلبگى ما ، آقاى خمينى ( ره ) از فضلاى حوزه بودند و در مدرسه فيضيه درس اخلاق ميگفتند . مدرس زير كتابخانه تقريباً پر ميشد . اكثر شركتكنندگان بازارى بودند و حدود 20 - 30 نفر طلبه نيز در اين درسها شركت ميكردند . من نيز در آن درسها حضور داشتم و هنوز برخى از مطالب آن را به خاطر دارم . ايشان ميفرمود : « در حقارت ما همين بس كه خداوند ما را با هلو و سيب و ميوهجات\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nتشويق به نماز و دعا مىكند . مثل بچه‌اى كه براى تشويق او به درس خواندن ، ميگويند اگر نمرهء خوبى آوردى 10 تومان جايزه دارى . خداوند به ما ميگويد : نماز بخوانيد ، روزه بگيريد ، مكه برويد ، وجوهات بدهيد تا من نيز در عوض به شما انار و خرما و سيب و ديگر ميوهجات بدهم . حالا شما فرض كنيد اين انار يا سيب ، انار و سيب بهشتى هم باشد ؛ ولى انار ، انار است و حداكثر داراى كيفيت بهترى است . آيا شما براى هلو دعا ميكنيد ؟ شب تا صبح نماز ميخوانيد و دعا ميكنيد و العفو العفو ميگوييد كه به سيب و انار برسيد ؟\r\nمردم عادى ممكن است براى همين چيزها نماز بخوانند و روزه بگيرند ، ولى آيا حضرت على ( ع ) نيز براى سيب و انار نماز ميخواند و روزه ميگرفت و شب‌هاى جمعه دعاى كميل را با آن شور و حال ميخواند ؟ ( پايان خاطره )\r\nحضرت على در دعاى كميل ميفرمايد : « الهي إن صبرتُ علي عذابكَ فكيف أصْبر علي فِراقِكَ » . اگر عذاب تو را به جان بخرم ، فراق تو را چه كنم ؟ اگر مرا از درگاهت دور كنى چگونه تحمل كنم ؛ كرامت تو را چه كنم ؟\r\nروزى حضرت زهرا ( س ) مريض شده بودند . پيامبر اكرم ( ص ) به عيادت آمدند . ديدند كه حضرت زهرا تب دارد و بيحال بر بستر بيمارى آرميده است . فرمودند : زهرا جان ! خداوند دعاى چند نفر را قبول مىكند ؛ از جمله دعاى مريض را . شما هر چه ميخواهيد از خداوند طلب كنيد و من هم آمين ميگويم . حضرت زهرا با آنكه مريض بود و وضعيت مالى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nخوبى نداشت و گاهى حتى نان هم نداشتند كه حسن و حسين را سير كند ، چيزى را طلب نكردند و فرمودند : « أنظُرُ إلى وَجهِ ربّى الكريم » ؛ من رضاى پروردگار را ميخواهم . پيامبر دوباره خواستهاش را تكرار كرد و باز همان جواب را شنيد و بار سوم نيز حضرت زهرا همان جمله را تكرار كردند . با اينكه دعاى حضرت زهرا ، آن هم با آمين پيامبر ، هيچ برگشتى نداشت و اجابت ميشد ، ولى نه هلو خواست نه شفتالو ، نه استبرق خواست و نه حرير و نه ميز و صندلى . واقعاً كم همتى است كه ما نعمت‌هاى الهى را در اين امور منحصر كنيم .\r\nدر بعضى آيات قرآن نيز اشاره شده است كه بهشت و رضوان الهى فوق تصور بندگان است . در يك آيه خداوند ميفرمايد : شما هيچ كدامتان نميدانيد كه من در بهشت چه چيزى به شما خواهم داد .\r\nحضرت على ميفرمايند : « ما عَبَدْتُكَ خوُفاً مِنْ نارِكَ فَذلِكَ عِبادَة العَبيد وَ لا طَمَعَاً لِجَنّتِكَ فَذلِكَ عِبادَة التُّجّارِ ، بَلْ وَجَدْتُكَ أهْلًا لِلعِبادَة » « 1 » ؛ من از آتش تو نميترسم و براى بهشت نيز تو را عبادت نميكنم . من تو را براى خودت عبادت ميكنم .\r\nاگر انسانها قدرى تامل كنند ميفهمند كه برخى از نعمتها و يا عذابها بسيار بالاتر از اين نعمتها و عذاب‌هاى ظاهرى و مادى است . در همين دنيا نيز نمونه‌هايش را داريم ، ولى كمتر دقت مىشود . تمام نعمت‌هاى خدا غذا و لباس نيست ؛ ميوه و باغ و چشمه نيست .\r\n\r\n\r\n","description":"","footnote":"\r\n( 1 ) . شرح ابن ميثم البحرانى ، على المأة كلمة ، ص 219 ؛ مجلسى ، بحار الأنوار ، ج 41 ، ص 14 .\r\n","page_name":" 348 ","page_number":348},
  {"content":"\r\n\r\nميگويند سلطان محمود غزنوى از فردوسى خواست كه اشعارى را به شاهنامهاش اضافه كند . فردوسى امتناع كرد و به همين دليل زندانى شد . در زندان آب و غذايش را كم كردند و خيلى بر او سخت گرفتند ، ولى او مقاومت كرد و زير بار خواستهء غزنوى نرفت . مدتى بعد چوپانى را گرفتند و به زندان بردند و همزندانى فردوسى شد . فردوسى صبح‌ها دعا ميخواند و گريه ميكرد و اين چوپان نيز به گريه ميافتاد . چوپان ريش بلندى داشت و فردوسى با خود فكر كرد اين آدم از قيافهاش پيداست كه عارف مسلك است و اهل معنويت . يك روز از چوپان پرسيد : چرا اين قدر گريه ميكنى ؟ گفت : واقعيت آن است كه من يك بزى داشتم كه ريش بلندى داشت ، مانند ريش شما . وقتى شما دعا ميخوانيد و گريه ميكنيد و ريشتان حركت مىكند من به ياد بزم ميافتم و گريهام ميگيرد . فردوسى وقتى اين جواب را شنيد آتش گرفت و به زندانبان گفت : هر چه بخواهيد ميگويم ، فقط مرا از دست اين چوپان خلاص كنيد .\r\n\r\nمعناى خوف\r\nما دو نوع ترس و خوف داريم : يك نوع ، ترس ناتوان از توانا است كه معمولًا انسانها دارند . ترس بچه از چوب ، ترس دانشجو از مدير ، ترس مردم از پليس و جريمه ، ترس از عذاب و عقاب و جهنم و شكنجه و . . . يك نوع ترس هم داريم كه مخصوص اولياء و عارفان است . عارف به مقامى ميرسد كه از آتش و چوب نميترسد ، فقط از عظمت الهى ميترسد . وقتى عظمت خداوند و حقارت خود را درك مىكند ، يك حالت خوف و خشيت در دل او ميافتد . نقل مىكنند\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكه وقتى امام حسن ( ع ) به نماز مىايستاد و الله اكبر را ميگفت ، رنگش زردِ زرد ميشد و بدنش ميلرزيد . بارها از او ميپرسيدند كه چرا ميلرزيد و رنگتان زرد مىشود . ميفرمود : آيا ميدانيد در مقابل چه كسى ايستادهام و با چه كسى صحبت ميكنم ؟\r\nحال خداوند ميفرمايد : كسانى كه به مقام خوف برسند ، براى آنها دو بهشت مقرر شده است . اين آيه درباره همهء مؤمنان و مسلمانان نيست ؛ فقط آن دسته از مؤمنانى كه به مقام خوف و خشيت رسيده باشند مشمول اين آيه هستند .\r\nحضرت سجاد ( ع ) در دعاى ابوحمزه چنين ميگويد : « ما لي لاأبكي ، أبكي لِخُروجِ نَفْسي ، أبكي لِظُلْمِة قبري ، أبكي لِضيقِ لَحْدي ، أبكي لِسُؤال مُنكرٍ وَ نَكيرٍاياي ، أبكي لخُروجي مِنْ قَبْري عُريانَاً » ؛\r\nچرا گريه نكنم ؟ من از مرگ ميترسم ، من از تاريكى قبر ميترسم ، از تنگى لحد ميترسم . دو ملك نكير و منكر ميآيند و از من سؤال مىكنند كه عمرت را چگونه گذراندى ، پولت را از كجا آوردى و در چه راهى مصرف كردى . من از آن لحظه‌اى ميترسم كه عريان از قبر خارج ميشوم و بار گرانى بر دوشم سنگينى مىكند . يك عمر عمل كردهام و اكنون همهء آن اعمال را به دوش ميكشم .\r\nاين خوفى كه در اين فراز از دعاى ابوحمزه آمده است ، نوعى خوف مؤمنانه و خوف ممدوح است ، ولى باز آيه مرتبهء بالاترى را ميگويد . آيه ميفرمايد : هر كس از مقام پروردگارش خوف داشته باشد ، به جنّتين ميرسد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nمناجات خمسة عشر ، 15 مناجات است ، با نام‌هاى مختلف : مناجات تائبين ، مناجات شاكرين و . . . . مناجات سوم ، مناجات خائفين است . خائف بودن جزء مقامات عرفانى است . عارف در سير و سلوك خود بايد مراحلى را طى كند تا به مقام خوف برسد : قدم اول يقظه است . بايد از خواب غفلت بيدار شود و بفهمد كه راه انسانيت راه ديگرى است . بعد از يقظه بايد توبه كند و بعد از توبه ، مجاهدت و ورع و زهد و سكوت و . . . تا به مقام خوف و حزن برسد . بنابراين ، خوف ، يك مقام است ؛ آن هم يك مقام بلند عرفانى .\r\nانسانها مختلف هستند . همانطور كه انسانها در امور بدنى و جسمى مختلفاند ، در امور معنوى نيز متفاوتاند . عده‌اى تحمل حتى پايينترين مراحل عرفانى و معنوى را نيز ندارند ، ولى برخى در اوج قلهء معنويت و عرفان قرار دارند .\r\nآميرزا سيد على طباطبايى معروف به قاضى ، يكى از استوانه‌هاى علم و معرفت بود . استادِ آقاى حكيم و آقاى خويى و آقاى ميلانى و آشيخ محمدعلى بروجردى و امثال اينها بود . او مجالس مختلفى داشت و همه كس را به هر مجلسى راه نميداد . مجالس عوام داشت ، مجلس خواص و مجلس أخص الخواص نيز داشت . مثلًا آشيخ عباس على قوچانى در مجلس أخص الخواص ايشان شركت داشته است . البته من بعد از فوت ايشان به نجف رفتم و ايشان را نديدم . از آقاى خوئى ( ره ) پرسيدم آيا شما درس آقاى قاضى ميرفتيد ؟ ايشان فرمودند : آرى ما\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nشركت ميكرديم و در شب وفات ايشان انتثار نجوم « 1 » شد . من آن وقت جوان بودم و پذيرش اين حرفها برايم مشكل بود . گفتم : آقا شما كه مرجع تقليد هستيد چرا اين حرف را ميزنيد ؟ آيا ميدانيد اين حرف چه لوازمى دارد ؟ ايشان نگاهى به من كردند و گفتند : آيا ايشان را ديده بودى ؟ گفتم : خير . ايشان كمى با من صحبت كردند ، ولى چون متوجه شدند كه من هنوز آمادگى پذيرش اين حرفها را ندارم ، ديگر ادامه ندادند .\r\nبعد يك آقايى به نام آسيد ابراهيم كمارى را كه از شاگردان مرحوم قاضى بود ديدم و پرسيدم : آقاى خوئى ( ره ) دربارهء آميرزا قاضى حرف‌هايى نقل كردهاند و گفته‌اند كه هنگام وفات آميرزا ، انتثار نجوم رخ داده است ؛ ما نميتوانيم اين حرفها را باور كنيم . آيا شما خودتان آميرزا را ديده بوديد و در جلسات درسش شركت ميكرديد ؟\r\nجواب دادند : آرى ، من ايشان را ديده بودم ، ولى فقط در جلسه عوام ايشان شركت كردم ؛ آن هم يك بار . من اصرار ميكردم كه ايشان اجازه بدهند به جلسهء خواص شركت كنم ، ولى ايشان ميفرمودند : شما فعلًا در همين جلسات عوام شركت كنيد . من هم يك بار در يكى از جلسات عوام ايشان شركت كردم و همين كه نشستم حالت گريه به من دست داد . ايشان صحبت ميكرد و من هم فقط گريه ميكردم . صحبت ايشان تمام شد ، ولى گريه من قطع نشد . از جلسه بيرون آمدم ، ولى ديدم باز هم اشك از چشمان من جارى است . عبا را بر سر\r\n\r\n\r\n","description":"","footnote":"\r\n( 1 ) . پراكنده شدن ستارهها .\r\n","page_name":" 352 ","page_number":352},
  {"content":"\r\n\r\nكشيدم و رفتم منزل ؛ باز حالت گريهام قطع نشد . نزديك‌هاى صبح بود كه گريهام قطع شد و قدرى به خود آمدم . بعد تصميم گرفتم ديگر به جلسات آميرزا نروم . گفتم : پس آن‌هايى كه جلسات خواص يا أخص الخواص ميرفتند چه كار ميكردند ؟ گفت : نميدانم ، من كه اين بلا به سرم آمد .\r\nاينكه بنده عرض كردم انسانها درجات متفاوت دارند ، معنايش همين است . وقتى شاگردان آميرزا سيد على ، چنين مقاماتى داشتند ، شما حساب كنيد خود ايشان چه بوده‌اند ! نقل مىكنند كه ايشان در يكى از روزها كه به جلسه درس آمدند ، زنبيلى همراهشان بود . زنبيل را كنارى گذاشتند و درسشان را ارائه كردند . پس از درس ، پيرمردى اصرار كرد كه زنبيل را براى آقا تا درب منزل ببرد . آميرزا به آن پيرمرد ميگويد : خانه نميروم . ديشب بچهء من تلف شد . صبح ميخواستم آن را ببرم دفن كنم كه ديدم وقت درس ميگذرد . اول آمدم درس را ارائه كنم و اكنون ميخواهم بچه را ببرم دفن كنم . ايشان يك چنين روحيه‌اى داشته است . دربارهء صاحب جواهر نيز حكايتى شبيه اين نقل مىكنند . در عالَم ، چنين انسان‌هايى نيز هستند كه با ما خيلى فرق مىكنند .\r\nخلاصه اينكه خوف ، يك مقام معنوى است كه وقتى انسان در پيشگاه عظمت حق قرار گرفت و اين عظمت را درك كرد ، يك حالت خوف و خشيتى برايش دست ميدهد .\r\nنكته ديگر در اين باره اين است كه در آيه ميفرمايد : از مقام خداوند خوف داشته باشد ، نه از خود او . ذات خداوند در حيطه درك\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nو ادراك ما نيست . ما فقط با مقام و جايگاه خداوند ميتوانيم رابطه برقرار كنيم . خداوند در جايگاه و مقام ربوبيت است . وقتى انسان خوب در اين مقام ربوبيت الهى تأمل كند و آن را درك كند و متوجه شود كه در محضر خداوند است و خداوند همواره ناظر رفتار و گفتار او است ، خوف سرتاسر وجود او را فرا ميگيرد . اين خوف ، خوف ممدوح است و با نوعى رجا و طمأنينهء نفس همراه است . البته چنين مقامى با صرف فكر و تأمل حاصل نميشود . انسان بايد به مقامى برسد كه در آن مقام ، عظمت و ربوبيت حق را با چشم دل ببيند . شخصى از حضرت على ( ع ) پرسيد : آيا خدايى را كه اطاعت ميكنيد ديدهايد ؟ حضرت پاسخ دادند : « وَيلَكَ لَمْ أعْبُدْ رَبّاً لمأرَه » من هرگز خدايى كه نديده باشم عبادت نميكنم ؛ « ما رَأيتُ شَيئَاً إلّا وَ رَأيتُ اللهَ قَبْلَهُ وَ بَعْدَهُ وَ مَعَهُ » . « 1 » من در هر چيزى و همراه همه چيز و پيش از همهء چيزها خداوند را ميبينم . اين اشياء ، معلول هستند و خداوند علت . اگر كسى به عمق رابطهء علت و معلول رسيده باشد ، ميداند كه نميتوان معلول را بدون علت در نظر گرفت ؛ علت و معلول با هم هستند . عظمت خداوند را نيز بايد با چنين يقينى ببينيم تا به مقام خوف برسيم و وقتى به مقام خوف رسيديم ، دو جنّت و دو بهشت در انتظار ماست .\r\nتا اينجا بنده عرض كردم كه خوف از مقام ربّ به معناى خوف از عظمت ربوبيت حق تعالى است . مرحوم طباطبايى ، غير از عظمت\r\n\r\n\r\n","description":"","footnote":"\r\n( 1 ) . طبرسى ، الاحتجاج ، ج 1 ، ص 493 ؛ صدوق ، التوحيد ، ص 109 .\r\n","page_name":" 354 ","page_number":354},
  {"content":"\r\n\r\nربوبيت حق تعالى ، احاطه عملى او را نيز ذكر كرده‌اند . « 1 » مقام ربّ ، تنها عظمت پروردگار در مقام ربوبيت نيست ؛ احاطه علمى خداوند به همهء موجودات نيز ميتواند موجب خوف و خشيت شود . انسان وقتى عظمت پروردگار يا احاطه علمى او به جميع كائنات و اشراف او به جهان را مشاهده كند ، خوف و خشيت وجود او را فرا ميگريد .\r\n\r\nدو بهشت\r\nاين اولين بارى است كه در آيات قرآن ، خداوند از دو بهشت سخن گفته است . دو بار ديگر نيز در همين سوره از اين دو بهشت سخن ميگويد . معناى اين دو بهشت چيست ؟ و چه تفاوتى با يكديگر دارند ؟ تفاسير مختلفى براى آن شده است . مرحوم علامه طباطبايى به برخى از آنها اشاره كرده‌اند . « 2 » از جمله اين كه گفته‌اند : كسى كه به مقام خوف برسد ، دو باغ به او ميدهند : يكى براى خودش و پذيرايى از ميهمانان و ديگرى براى زن و بچه و خدمتكاران . بعضى نيز گفته‌اند : دو باغ به او ميدهند : يكى را به پاداش انجام عبادات و ديگرى را به پاس ترك محرمات . طبق اين تفسير ، تفاوتى بين دو باغ نيست و فقط از نظر كميت بيشتر است . عده‌اى نيز گفته‌اند : منظور دو باغى است كه يكى داخل قصر است و ديگرى خارج از قصر . و يا اينكه چون مخاطب اين آيات جنّ و انس هستند هر يك از اين دو بهشت به گروهى از آنان تعلق دارد .\r\n\r\n\r\n","description":"","footnote":"\r\n( 1 ) . طباطبائى ، الميزان ، ج 19 ، ص 108 .\r\n( 2 ) . همان ، ص 109 .\r\n","page_name":" 355 ","page_number":355},
  {"content":"\r\n\r\nبعد ايشان فرموده‌اند : اين اقوال فقط احتمالى هستند و دليل خاصى بر صحت آنها وجود ندارد ؛ البته ما انكار نميكنيم ، ولى بهطور قطع نميتوان گفت كه معناى آيه همين است .\r\nمعنا و تفسيرى كه به نظر من ميرسد اين است كه منظور دو بهشت است : يكى بهشت داخلى و فكرى و ديگرى بهشت جسمى و بدنى ؛ يكى بهشت جسمانى و ديگرى بهشت روحانى . ما بر خلاف مشهور فلاسفه ، معاد جسمانى را قبول داريم . انسان از آب جارى و نعمت‌هاى ظاهرى خوشش ميآيد و از آنها لذت ميبرد ؛ اما مهمتر از آن آرامش فكرى و طمأنينه است . انسانى كه حسد و كينه و انحراف ندارد و دلش صاف است ، خودِ چنين حالتى واقعاً بهشت است . خداوند باغ ميدهد ؛ اين باغ ، شاخه‌هاى سرسبز و انواع نعمتها را دارد ، اما فضل و كرم پرودگار منحصر در اين باغ نيست .\r\nآرامش خاطر و اينكه انسان احساس كند خداوند از دست او راضى است و او را دوست دارد ، اين نيز بهشتى است بالاتر و برتر از آن باغ و بوستان . كسى كه از گذشتهاش پشيمان نيست و از آيندهء خود مطمئن است ، او در بهشت زندگى مىكند و اين بهشت او برتر و والاتر از باغ و بوستان كسى است كه همه امكانات رفاهى در اختيار دارد ، ولى اعصابش خراب و گذشتهاش تباه و آيندهاش تاريك است .\r\nدر آيه‌اى خداوند ميفرمايد : لِلَّذِينَ اتَّقَوْا عِندَ رَبِّهِمْ جَنَّاتٌ تَجْرِي مِن تَحْتِهَا الأَنْهَارُ خَالِدِينَ فِيهَا وَأَزْوَاجٌ مُّطَهَّرَة وَرِضْوَانٌ مِّنَ اللّهِ « 1 » ؛ يعنى\r\n\r\n\r\n","description":"","footnote":"\r\n( 1 ) . سوره آل عمران ، آيه 15 .\r\n","page_name":" 356 ","page_number":356},
  {"content":"\r\n\r\nرضوان خداوند بالاتر از اين باغ و بوستانى است كه براى شما ترسيم و توصيف مىشود . رضوان الله ، همان بهشت فكرى و روانى است كه عرض كردم . پس مراد خداوند از دو جنت و دو بهشت ، دو جنت ظاهرى و جنت قلب و فكر است . بهشتى كه انبياء و اولياء دائماً در آن به سر مىبرند همين بهشت است . انبياء و اولياء با همين بهشت قلبى است كه توانسته‌اند آن همه مشكلات را تحمل كنند . انسان‌هاى معمولى خيلى سريع اعصابشان به هم ميريزد و شكسته ميشوند . اگر كس به آنها اخم كند و يا به آنها ناسزا گويد و يا مدتى آنها را زندان كنند ، ديگر ادامه زندگى برايشان مشكل مىشود و حتى بعضى افراد ممكن است ديوانه و روانى شوند . با يك حادثه كوچك ، طرف آنقدر شكسته مىشود كه عصا به دست ميگيرد ، ولى انبياء و اولياء ، با آن همه مشكلات و سختىها ثابت و استوار تا پايان عمر در راه خدا تبليغ و مجاهدت ميكردند . اگر انبياء و اولياء از داخل مايهدار و پر نبودند نميتوانستند اين وظيفه خطير را به انجام برسانند . بنابراين در آن دنيا به انسان‌هاى نيكوكار باغ و بستان و حرير و ميوهجات و . . . . ميدهند ، ولى همهء نعمتها و بهشت‌هاى خداوند اين نيست و بهشت آرامش خاطر برتر و بزرگتر از بهشت جسمانى است .\r\nمؤيد اين تفسيرى كه بيان شد ، آيات سوره واقعه است . آيات سوره واقعه ، در حقيقت تفسير اين آيه است . در آنجا خداوند ميفرمايد :\r\nوَ كُنْتُم أزْواجَاً ثَلاثَة * فأصحابُ المَيمَنَة ما أصْحابُ المَيمَنَة * وَ أصحابُ المَشئَمَة ما أصْحابُ المَشْئَمَة * وَ السّابِقوُنَ السّابِقوُنَ * أُولئكَ\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nالمُقَرَّبونَ * في جَنّاتِ النَّعيمِ « 1 » ؛ و [ در روز قيامت 
  ] شما مردم سه گروه ميشويد . آن سه گروه عبارتاند از : نيكبختان ؛ چه نيكبختانى ! و تيرهبختان ؛ چه تيرهبختانى ! و سبقتگيرندگان در كارهاى نيك . آنان مقرّبان درگاه خدايند . كه در بهشتهاى پر نعمت جاى خواهند داشت .\r\nاصحاب مشئمه كه حسابشان جداست و اهل جهنم و عذاباند . اما اهل بهشت دو دسته هستند : يك دسته سابقون و مقربان هستند و يك دسته اصحاب الميمنه . خوبى و پرهيزكارى قابل تشكيك و داراى درجات است . مانند نور و روشنايى كه به نورِ ضعيفِ يك لامپِ ضعيف ، نور گفته مىشود و به نور خورشيد هم نور گفته مىشود . هر دو نور هستند ، ولى در كيفيت ، شدت و ضعف دارند . خوبى و بدى نيز همينطور است ؛ عده‌اى بسيار خوب هستند و به درجه مخلصين و خالصين و سابقين ميرسند . اولياء و انبياء داراى چنين مقامى هستند . تازه در بين خود انبياء و اولياء مراتب مختلفى وجود دارد . چنين بندگانى ، علاوه بر بهشت جسمانى ، از بهشت روحى و فكرى و قلبى نيز برخوردارند .\r\nآيات چهل و هشت و چهل و نه\r\nذَوَاتَا أَفْنَانٍ * فَبِأي آلاءِ رَبِّكُما تُكَذِّبانِ\r\nاين دو باغ داراى انواع نعمتها و يا شاخه‌هاى باطراوتاند . پس كدام يك از نعمتهاى پروردگارتان را انكار ميكنيد ؟\r\n\r\n\r\n","description":"","footnote":"\r\n( 1 ) . سوره واقعه ، آيه 7 - 12 .\r\n","page_name":" 358 ","page_number":358},
  {"content":"\r\n\r\n« ذواتا » ، تثنيهء ذات است . اصل ذات ، ذوات بوده است كه جهت تخفيف ، واو حذف شده است . تثنيه و جمع ، كلمه را به اصل خود برميگردانند و چون در اينجا ذات تثنيه شده است ، واو آن هم باز گشته است .\r\n« أفنان » جمع فَنَنْ است و ممكن است به معناى انواع ميوه باشد و يا به معناى شاخه‌هاى تر و تازه .\r\nآيات پنجاه الى پنجاه و سه\r\nفِيهِمَا عَينَانِ تَجْرِيانِ * فَبِأَي آلَاء رَبِّكُمَا تُكَذِّبَانِ * فِيهِمَا مِن كُلِّ فَاكِهَة زَوْجَانِ * فَبِأَي آلَاء رَبِّكُمَا تُكَذِّبَانِ\r\nدر اين بهشتها دو چشمه جارى است و در هر يك از بهشتها از هر ميوه‌اى دو نوع وجود دارد . اين آيه نيز اشاره مىكند كه در اين بهشتها يك نوع از ميوه‌هايى است كه ما نيز آنها را ديده و چشيدهايم و يك نوع ميوه‌هايى نيز هست كه ما اصلًا نديدهايم و تصور هم نميتوانيم بكنيم . اين ميوه‌هاى ناديده و ناشنيده همان بهشت برترى است كه به صاحبان مقام خوف و به سابقون ميرسد .\r\nدر بهشت مادى ، ميوه‌ها و نعمت‌هايى شبيه نعمت‌هاى دنيايى وجود دارد ، اما آثار مادى را ندارد . با اين حال شباهت‌هايى بين نعمت‌هاى دنيايى و اخروى وجود دارد ؛ مثلًا در دنيا وقتى از يك ميوه تعدادى را مصرف كنيم دلزدگى ايجاد مىشود ، در آخرت نيز همين حالت هست . در اين دنيا مازاد بدن به صورت مدفوع خارج مىشود ، در آخرت نيز همين وضعيت هست ولى به شكلى ديگر ؛ مثلًا انسان‌هاى بهشتى عرق\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمىكنند و يا از طريق ديگرى مازاد بدنشان خارج مىشود . اين بهشت ، بهشت مادى است كه در برخى آثار شبيه دنيا است . اما بهشت معنوى كلًا با آنچه نوع مردم در اين دنيا ديده‌اند و فهميده‌اند متفاوت است .\r\nآيات پنجاه و چهار و پنجاه و پنج\r\nمُتَّكِئِينَ عَلَى فُرُشٍ بَطَائِنُهَا مِنْ إِسْتَبْرَقٍ وَجَنَى الْجَنَّتَينِ دَانٍ * فَبِأَي آلَاء رَبِّكُمَا تُكَذِّبَانِ\r\nبهشتيان بر بالشها تكيه زده و بر فرشهايى با آسترهايى از ديباى ضخيم نشستهاند ، و ميوههاى آن دو بهشت ، نزديك و در دسترس است . پس كدام يك از نعمتهاى پروردگارتان را انكار ميكنيد ؟\r\nدر آنجا فرش‌هاى عتيقه وجود دارد ؛ فرش‌هايى كه آستر آن ، يعنى آنچه زير فرش مياندازند ، از حرير بافته شده است . وقتى آستر آن از حرير است پس خود آن فرشها بسيار بهتر از حرير هستند .\r\nآيات پنجاه شش و پنجاه و هفت\r\nفِيهِنَّ قَاصِرَاتُ الطَّرْفِ لَمْ يطْمِثْهُنَّ إِنسٌ قَبْلَهُمْ وَلَا جَانٌّ * فَبِأَي آلَاء رَبِّكُمَا تُكَذِّبَانِ\r\nدر آنجا همسرانى است كه چشم بر شوهران خود دوخته و ديده از غير آنها فرو بستهاند و پيش از آنان هيچ انس و جنّى با آنها آميزش نكرده است . پس كدام يك از نعمتهاى پروردگارتان را انكار ميكنيد ؟\r\nدر اين بهشتها زنان قاصرات الطرف وجود دارند . در اين آيه ، ضمير « هنّ » به كار رفته است . اين ضمير نميتواند به جنتان برگردد و\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nلذا آن را به منازل و مقامات متعددى كه در هر يك از اين بهشتها هست برميگردانيم . زمخشرى نيز به اين وجه اشاره كرده است . « 1 » من بسيارى از تفاسير شيعه و سنى را ملاحظه كردم ، اين تفاسير « قاصرات الطرف » را به زنانى كه طمعى در مردان ديگر ندارند معنا كرده‌اند .\r\nولى من فكر ميكنم ، « قاصرات الطرف » به معناى زنان خمار چشم است . ما گاهى به صورت معمولى و با چشمان كاملًا باز نگاه ميكنيم و گاهى با چشمان نيمه باز كه همان حالت خمارى چشم است . در اشعار از تعبير چشمِ خمار زياد استفاده كرده‌اند . نگاه خمار باعث لذت و تحريك مرد مىشود و اين نيز از نعمت‌هايى است كه در روز قيامت به بندگان خوب عنايت مىشود . اين زنان باكره هستند و هيچ جن و انسى دستش به آنان نرسيده است .\r\nآيات پنجاه و هشت و پنجاه و نه\r\nكَأَنَّهُنَّ الْياقُوتُ وَالْمَرْجَانُ * فَبِأَي آلَاء رَبِّكُمَا تُكَذِّبَانِ\r\nاين همسران بهشتى ، درخشان و شفاف هستند ، مانند ياقوت و مرجان .\r\nآيات شصت و شصت و يك\r\nهَلْ جَزَاء الْإِحْسَانِ إِلَّا الْإِحْسَانُ * فَبِأَي آلَاء رَبِّكُمَا تُكَذِّبَانِ\r\nاين آيه ، علت اعطاى نعمت‌هاى قبلى را بيان مىكند . چرا خداوند اين بهشتها را به خائفان و صالحان عنايت مىكند ؟ براى اينكه آنان\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 453 .\r\n","page_name":" 361 ","page_number":361},
  {"content":"\r\n\r\nاز لذايذ دنيا دست كشيدند و قلبشان آكنده از خوف خدا بود و عظمت الهى در وجود آنها رخنه كرده بود .\r\nپرسش و پاسخ\r\nخداوند فرمود كسى كه از مقام پروردگارش بترسد دو بهشت به او اعطا مىشود . ما گفتيم كه منظور از اين دو بهشت ، بهشت جسمانى و بهشت روحانى است . اما وقتى آيات بعد را قرائت ميكنيم ممكن است اين تفسير مورد سؤال قرار گيرد . در بهشت جسمانى درخت و شاخه و چشمهء جارى و انواع ميوهجات و زينتآلات موجود است ، ولى در بهشت روحانى ديگر اين چيزها نيست . بهشت روحانى همان مقام آرامش و طمأنينه و همان رسيدن به رضوان الله است . اما در اين آيات خداوند ميفرمايد : در هر دو جنت ، شاخه‌هاى با طراوت و چشمه‌هاى جارى ، و ميوهجات و فرش‌هاى زينتى مهيا شده است و اين فرمايش خداوند با تفسيرى كه شما كرديد سازگار نيست . اين مطالبى كه خداوند در اين آيات ميفرمايد ، همهاش با بهشت جسمانى تناسب دارد و ديگر درباره بهشت روحانى نميشود گفت : آبش اينطور است و ميوهاش داراى فلان كيفيت است و چشمهاش چنان است و . . . .\r\nپاسخى كه به اين پرسش ميتوان داد اين است كه اولًا ما نميخواهيم بگوييم منظور قطعى خداوند همين است و بس . ثانياً اگر چنين تفسيرى براى اين آيه داشته باشيم مشكلى پيش نميآيد . توضيح مطلب آن است كه در اين آيات استعارهء بالكنايه و تشبيه مفرد به جمله به كار رفته است . خداوند از دو بهشت سخن گفت : يكى روحانى و ديگرى جسمانى ؛ اين دو بهشت هر كدام مفرد هستند . سپس با جملات و عباراتى\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبه تشبيه آن دو بهشت پرداخته است و از آنجا كه ادات تشبيه و مشبّه حذف شده ، صناعت استعارهء بالكنايه به كار رفته است . اگر بخواهيم محذوفات اين آيات را ذكر كنيم اينطور مىشود : آن دو بهشت مانند باغ‌هايى هستند كه شاخه‌هاى با طراوت و سرسبز دارند و . . . . نكته ديگرى كه بايد به آن توجه كنيم اين است كه خداوند در اين آيات دو مشبه دارد ( دو بهشت ) كه با چند جمله مشترك ، آنها را تشبيه كرده است . يعنى آيات بعدى جملاتى هستند كه مشبّه به جنّتان هستند . حال در مورد بهشت جسمانى ميگوييم تشبيه محسوس به محسوس بهكار رفته است و در مورد بهشت روحانى ميگوييم تشبيه معقول به محسوس استفاده شده است .\r\nبنابراين اشكالى ندارد كه بگوييم يكى از اين دو بهشت ، بهشت روحانى است و در مقام تشبيه ، خداوند چند جمله براى اين بهشت روحانى به كار برده ، ولى تشبيه در اين جملات ، از نوع تشبيه معقول به محسوس است . و چون در جملات بعدى ، مشبّه ( بهشت‌ها ) و حرف تشبيه حذف شده ، استعاره بالكنايه تلقى مىشود .\r\nآيات شصت و دو و شصت و سه\r\nوَمِن دُونِهِمَا جَنَّتَانِ * فَبِأَي آلَاء رَبِّكُمَا تُكَذِّبَانِ\r\nو در مرتبهاى فروتر از آن بهشت ، دو بهشت ديگر نيز هست . پس كدام يك از نعمتهاى پروردگارتان را انكار ميكنيد ؟\r\nدر آيات قبل فرمود : « و لمن خاف مقام ربه جنتان » . در اين آيه ميفرمايد : « و من دونها جنتان » . « دونهما » دو معنا دارد : پايين و نازل ،\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nغير و ديگر . هر دو معنا در آيه ممكن است و اساساً اين آيه از آيات متشابه قرآن است .\r\nاگر دون را به معناى نازل بگيريم معناى آيه اين مىشود كه دو بهشت متنزل و درجه دو نيز وجود دارد . در اينجا خداوند نفرموده است كه اين دو بهشتِ پايينتر به چه كسانى تعلق ميگيرد . مفسران بر اساس آيات ديگر قرآن گفته‌اند كه آن دو بهشت متعلق به خائفان و سابقون است و اين دو بهشت متعلق به اصحاب الميمنه است . اصحاب المشئمه نيز كه اصلًا بهشت ندارند . بسيارى از مفسران و از جمله سيد قطب « 1 » چنين نظرى دارند .\r\nاما در الميزان « 2 » و التحرير و التنوير « 3 » ، معناى دوم نيز احتمال داده شده است . بر اساس اين احتمال ، معناى آيه اين است كه دو بهشت با آن اوصاف آن چنانى به خائفان پاداش ميدهند و باز دو بهشت ديگر نيز با همان اوصاف به خائفان ميدهند ؛ يعنى پاداش خائفان مضاعف مىشود و هر چهار بهشت مربوط به خائفان است . در اين آيه هيچ قرينه‌اى وجود ندارد كه دون را به معناى غير و ديگر بگيريم ، يا به معناى نازل و كم ارزش و به همين جهت ، اين آيه از آيات متشابه است .\r\nاگر تفسير اول را قبول كنيم ، ناچاريم اوصاف بعد را بهگونهاى معنا كنيم كه دو بهشت پايينتر و كمارزشتر از دو بهشت اول را ترسيم كنند و اين امرى است مشكل . آيات بعدى ميفرمايند :\r\n\r\n\r\n","description":"","footnote":"\r\n( 1 ) . سيد قطب ، فى ظلال القرآن ، جزء 27 ، ص 127 .\r\n( 2 ) . طباطبائى ، الميزان ، ج 19 ، ص 110 .\r\n( 3 ) . ابن عاشور ، التحرير و التنوير ، ج 27 ، ص 252 .\r\n","page_name":" 364 ","page_number":364},
  {"content":"\r\n\r\nآيات شصت و چهار الى شصت و شش\r\nمُدْهَامَّتَانِ * فَبِأَي آلَاء رَبِّكُمَا تُكَذِّبَانِ * فِيهِمَا عَينَانِ نَضَّاخَتَانِ\r\nآن دو بهشت ، چنان سرسبز و باطراوتاند كه از شدت سبزى سيهگون مينمايند . پس كدام يك از نعمتهاى پروردگارتان را انكار ميكنيد ؟ در آنجا دو چشمهاى كه ميجوشد و فواره مىزند جارى است .\r\nدر اين دو بهشت دو چشمه فورانكننده وجود دارد . در وصف دو بهشت قبلى تعبير خداوند اين بود كه : « فيهما عينان تجريان » ؛ در آن بهشت‌ها دو چشمه جارى روان است . حال آيا دو چشمه فورانكننده مهمتر و با ارزشتر است يا دو چشمه جارى ؟ كسانى كه تفسير اول را قبول مىكنند ( كه آن دو بهشت اول والاتر و اين بهشت بعدى فروتر هستند ) بايد بگويند چشمه جارى بهتر و بالاتر از چشمه جوشان و فورانكننده است ؛ در حالى كه اين حرف دليلى ندارد و شايد نوع مردم عكس اين را بگويند .\r\nبه هر حال ، اين آيه عجيب است و نميتوان به راحتى آن را تفسير كرد . خود خداوند هيچ قرينه‌اى در اين آيه يا آيات قبل و بعد قرار نداده است كه مراد او را تعيين كند و به همين دليل اين آيه از آيات متشابه شناخته مىشود . آيات متشابه در قرآن زياد است . خود قرآن ميفرمايد : مِنْهُ آياتٌ مُّحْكَمَاتٌ هُنَّ أُمُّ الْكِتَابِ وَأُخَرُ مُتَشَابِهَاتٌ فَأَمَّا الَّذِينَ في قُلُوبِهِمْ زَيغٌ فَيتَّبِعُونَ مَا تَشَابَهَ مِنْهُ ابْتِغَاء الْفِتْنَة وَابْتِغَاء\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nتَأْوِيلِهِ « 1 » ؛ بخشى از قرآن ، آياتى است كه با معانى استوار و روشن كه بخش مرجع اين كتاب است و ساير آيات به آنها تفسير مىشود ، و بخش ديگر آياتى است كه معناى آنها مشتبه مىشود . كسانى كه در دلهايشان انحرافى هست ، از قرآن آن چه را كه مشتبه است دنبال ميكنند تا گمراهى مردم را طلب كنند .\r\nدر سوره اسراء نيز آيهء متشابهى وجود دارد كه مرحوم طباطبايى با آن همه عظمت و تبحرى كه در علوم مختلف ، از جمله فقه و اصول و فلسفه و عرفان و ادبيات و تفسير ، داشتند وقتى به اين آيه ميرسند ميفرمايند : اين آيه مشكلترين آيهء قرآن است من معنايش را نميدانم . « 2 »\r\nاين آيه نيز يكى از آيات مشكل است و معلوم نيست منظور خداوند چيست ؟ قرآن كتاب عجيبى است و به راحتى نميتوان با زبان قرآن آشنا شد . برخى آيات نيز تا آخر سر به مهر خواهند ماند .\r\n\r\n\r\n","description":"","footnote":"\r\n( 1 ) . سوره آل عمران ، آيه 7 .\r\n( 2 ) . سوره اسراء ، آيه 60 .\r\n","page_name":" 366 ","page_number":366},
  {"content":"\r\n\r\nتفسير سوره مزمل\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nتفسير سوره مزّمّل\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nهدف‌هاى سوره :\r\n« 1 »\r\nآنچه در اين سوره مىخوانيم :\r\n1 - آداب شب زنده دارى ؛\r\n2 - آداب قرائت قرآن ؛\r\n3 - بشارت نزول وحى ؛\r\n4 - مزاياى شب و روز ؛\r\n5 - آداب مسلمانى ؛ در ياد خدا بودن ، از غير خداوند بريدن ، به خداوند اعتماد داشتن ، شكيبا بودن ، از مردان بد دورى گزيدن ، دنبال روزى رفتن ، در راه حق جنگيدن ، نماز گزاردن ، بر فقرا زكات دادن و در راه خداوند وام دادن ؛\r\n6 - خداشناسى ؛ خداوند پروردگار ماست ، صاحب و مالك شرق و غرب ( همه هستى ) است ، جز او معبود به حقى نيست ، يار و ياور بندگان\r\n\r\n\r\n","description":"","footnote":"\r\n( 1 ) . اين مقاله در مجله نامه مفيد ، سال اوّل ، شماره چهارم ، در زمستان سال 1374 ؛ و همچنين به نحو اختصار و با مقدارى تفاوت در مجله كيهان انديشه ، شماره 17 ، در فروردين و ارديبهشت سال 1367 درج گرديده است .\r\n","page_name":" 369 ","page_number":369},
  {"content":"\r\n\r\nاست ، وعده او راست است ، بر بندگان مطيع پاداش نيك مىدهد ؛\r\n7 - معاد و روز قيامت با زنجيرهاى سنگين و آتش افروخته ، طعامهاى گلوگير ، عذاب دردناك ، لرزش زمين ، لرزش كوه‌ها و بالاخره شدت روز قيامت ؛\r\n8 - فرمان بردن پيغمبر ( ص ) و گروهى از مؤمنان در شبخيزى از امر خداوند و قبول خداوند از آنان و تخفيف دادن به آنان .\r\nاين سوره بنابر قول مشهور دومين سوره‌اى است كه بر رسول خدا ( ص ) نازل گشته و داراى چهار بخش است :\r\nبخش نخست :\r\nآيات يك الى نه\r\nبِسْمِ اللَّهِ الرَّحْمَنِ الرَّحِيمِ يا أَيهَا الْمُزَّمِّلُ * قُمِ اللَّيلَ إِلَّا قَلِيلًا * نِصْفَهُ أَوِ انقُصْ مِنْهُ قَلِيلًا * أَوْ زِدْ عَلَيهِ وَرَتِّلِ الْقُرْآنَ تَرْتِيلًا * إِنَّا سَنُلْقِي عَلَيكَ قَوْلًا ثَقِيلًا * إِنَّ نَاشِئَة اللَّيلِ هِي أَشَدُّ وَطْءًا وَأَقْوَمُ قِيلًا * إِنَّ لَكَ فِي النَّهَارِ سَبْحًا طَوِيلًا * وَاذْكُرِ اسْمَ رَبِّكَ وَتَبَتَّلْ إِلَيهِ تَبْتِيلًا * رَبُّ الْمَشْرِقِ وَالْمَغْرِبِ لَا إِلَهَ إِلَّا هُوَ فَاتَّخِذْهُ وَكِيلًا\r\nچنان كه گفتيم اين سوره ، بنابر قول مشهور دومين سوره‌اى است كه بر رسول خدا نازل گشته است ؛ علامه طباطبايى ( ره ) در « الميزان » مىگويد :\r\n« اين سوره مكى است و از عتايق سوره‌هايى است كه در اول بعثت نازل شده ، به طورى كه گفته شده اين دومين يا سومين سوره‌اى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاست كه بر پيغمبر نازل شده است » . « 1 »\r\nدر تفسير « نظم الدرر » از شخصى - بدون ذكر نام - نقل مىكند كه اين سوره در اول نبوّت نازل شده ، همچنان كه « يا أيها المدّثّر » در اول رسالت نازل گشته است . « 2 »\r\nاما اين سخن با توجه به آيه پانزده اين سوره : إِنَّا أَرْسَلْنَا إِلَيكُمْ رَسُولًا شَاهِدًا عَلَيكُمْ كَمَا أَرْسَلْنَا إِلَى فِرْعَوْنَ رَسُولًا بعيد است . چنان كه در كشاف نيز آمده است كه سوره « مدّثّر » پس از « مزّمّل » و مزّمّل پس از « ن و القلم » و « ن و القلم » پس از « علق » نازل شده است . « 3 »\r\nسيوطى در « الدّرالمنثور » از ابن عباس در اين مورد چنين نقل مىكند :\r\n« سوره مزّمّل در مكه در نخستين روزهاى وحى نازل گشته است ، به طورى كه وقتى رسول خدا سخن فرشته را شنيد ، به سوى او نگاه كرد و هنگامى كه او را ديد وحشت او را فراگرفت و به خانه آمد و به اهل خانه گفت : زمّلونى ، زمّلونى » .\r\nدر تفسير « منير » هم اين سخن با عبارات ديگر نقل شده است .\r\nدر تفسير « البرهان » نيز آمده است كه سوره مزّمّل پس از سوره قلم بر پيغمبر نازل شده است ( جز آيات ده و يازده و دوازده و بيست كه بعداً نازل شده‌اند ) . « 4 »\r\nقرطبى و ابوالفتوح رازى و مفسران ديگر هم ، همين را آورده‌اند .\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 20 ، ص 59 .\r\n( 2 ) . البقاعى ، نظم الدرر ، ج 8 ، ص 203 .\r\n( 3 ) . زمخشرى ، الكشاف ، ج 4 ، ص 634 .\r\n( 4 ) . البحرانى ، البرهان فى تفسير القرآن ، ج 4 ، ص 396 .\r\n","page_name":" 371 ","page_number":371},
  {"content":"\r\n\r\nاما از مطالعه در آيات دهم ، يازدهم و دوازدهم و دقت در مفهوم آنها و همچنين انسجام و ارتباط آنها با آيات قبلى مىتوان گفت كه : نزول اين آيات با آيات قبلى اين سوره ، هم زمان بوده است ؛ لكن در عبارات آيه بيستم قراينى وجود دارد كه نشان مىدهد اين آيه با فاصله زمانى نازل شده است ( برخى اين فاصله را يك سال و بعضى بيشتر و حتى ده سال هم ذكر كرده‌اند ) .\r\nمفردات\r\n« مزّمّل » ( به تشديد زا و ميم ) ، اسم فاعل از « تزمّل » به معناى پيچيدن لباس و پارچه به خويشتن است ؛ چون پيغمبر ( ص ) در هنگام نزول اين آيات پارچه يا قطيفه‌اى روى خود داشت ، لذا خداوند او را با اين تعبير مخاطب ساخت .\r\nزمخشرى مىگويد : « 1 »\r\nاين تعبير نوعى تهجين و توبيخ را مىرساند ؛ زيرا آنچه از اين تعبير استفاده مىشود اين است كه : چرا پارچه به خود پيچيده و خوابيده‌اى ؟ ! بايد بپاخيزى و دامن همت بر كمر بندى و دنبال هدايت و تبليغ باشى ، با اين همه كار مهم كه دارى هنگام تحرك و كوشش است ؛ از اين روى به جاى « يا أيها النبىُّ » ، و يا « يا أيها الرسولُ » با « يا أيها المزّمّلُ » خطاب مىشود .\r\nدر تفسير « نظم الدرر » هم از اين فكر با كمى تخفيف و ترقيق\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 634 .\r\n","page_name":" 372 ","page_number":372},
  {"content":"\r\n\r\nپيروى شده است . « 1 » اما در تفسير قاسمى عكس اين آمده است چرا كه او مىگويد : از اين آيه تلطيف و تحسين استنباط مىشود . « 2 »\r\nعلامه طباطبايى ( ره ) هيچ كدام را نپسنديده و مىگويد : از اين خطاب هيچ يك از تحسين و تهجين استفاده نمىگردد . « 3 »\r\nبه نظر ما تفسير قاسمى تعبيرش - با بيانى كه مىآيد - نزديك‌تر به صواب‌است .\r\nقُمِ الليلَ : برخى از مفسران كلماتى را در اين آيه در تقدير گرفته و گفته‌اند : اين آيه در حقيقت چنين است : « قُمِ للصلوة فى الليلِ » يا « أقِمِ الصلاة فى الليلِ » .\r\nإِلَّا قَلِيلًا : استثناء از ليل است .\r\nنِصْفَهُ و نيز دو معطوف بعدى بدل است از ليل و ضمير نصفه به « ليل » و منه و عليه به « نصفه » بر مىگردد .\r\nوجوه ديگرى هم گفته شده است ؛ ولى آنچه گفته شد ، استوارتر به نظر مىرسد .\r\n« ترتيل » : به معنى قرائت قرآن است به گونه‌اى كه كلمات و حروف درست و روشن و واضح ادا مىشود ( مقاطع به خوبى مراعات گردد ) .\r\nنقل شده است كه رسول‌الله ( ص ) قرآن را با ترتيل مىخواندند و از حضرت على ( ع ) هم در خصوص نحوه قرائت قرآن چنين نقل شده\r\n\r\n\r\n","description":"","footnote":"\r\n( 1 ) . البقاعى ، نظم الدرر ، ج 8 ، ص 202 .\r\n( 2 ) . القاسمى ، تفسير القاسمى ، ج 7 ، ص 198 .\r\n( 3 ) . طباطبايى ، الميزان ، ج 20 ، ص 60 .\r\n","page_name":" 373 ","page_number":373},
  {"content":"\r\n\r\nاست : « بَينْه تَبييناً ، و لا تَنْثُره نَثْرَ الدَّقَلِ و لا تَهُذَّه هذَّ الشعر ، قِفوا عند عَجائِبِه ، حَرِّكوا به القلوبَ وَ لا يكون هَمُّ أحدِكم آخِرَ السورة » . « 1 »\r\n« قرآن را مانند خرماى نامرغوب در هم نريزيد و پخش نكنيد و مانند شعر ، تند نخوانيد . در كلمات شگفتانگيز بايستيد . دلها را متوجه آن سازيد بهگونه‌اى كه در تسخير آن درآيند و همت كسى از شما اين نباشد كه به آخر سوره برسد » .\r\nقَوْلًا ثَقِيلًا : سخن سنگين ؛ سنگينى سخن يا به اين است كه فهم و درك آن سنگين است - به عبارت ديگر به دليل دارا بودن مطالب ظريف و دقيق و يا حقايق فراوان فهم آن براى همگان ممكن نيست و دركش مستلزم نوعى تلاش و مجاهدت است - يا بدين جهت است كه تحقق بخشيدن ، و عينيت دادن و عمل نمودن به آن سخت است . به بيان ديگر متضمن تكاليف و وظايف و اوامر و نواهى است كه مخاطب را به زحمت مىاندازد ؛ يا به اين كه متانت و وزانت و قاطعيت و صراحت دارد يا وعده و وعيد آن انسان را سراسيمه و پريشان مىسازد ؛ اين‌ها و غير اين‌ها هم هست كه سخن را سخت و سنگين مىسازد .\r\nنَاشِئَة اللَّيلِ : يا مصدر است مانند عاقبة ، به معناى حدوث ، تكوّن و پديدار شدن ، يا اسم فاعل بوده و به موصوف خود به طور اضافه بيانيه اضافه شده است و مراد از آن خود شب است كه ما آن را به پديده شب يا حادثه شب معنا مىكنيم .\r\n\r\n\r\n","description":"","footnote":"\r\n( 1 ) . نورى ، مستدرك الوسائل ، باب 14 از ابواب القراءة فى الصلاة ، ج 4 ، ص 176 ، ح 1 .\r\n","page_name":" 374 ","page_number":374},
  {"content":"\r\n\r\nاز ابن عباس همچنين نقل شده است : « هوالليل كلّه » « 1 » يعنى : ناشئة الليل همه شب را گويند .\r\nولى برخى برآنند كه ناشئة الليل نمازى است كه در شب خوانده مىشود ؛ همچنين گفته شده كه ناشئة الليل شب خيزى است ( برخاستن از خواب ) ؛ همين طور به معناى ساعات شب ( ساعات اول شب يا ساعات آخر شب ) نيز آمده است ؛ اما همه اين احتمالات به نظر ما مرجوح است .\r\nوَطْءًا : يعنى كلفَت ، مشقّت و به معناى مرافقه دل و زبان نيز آمده است . « وطى الارضِ » قدم گذاشتن بر زمين است . « أشدُّ وطأً » يعنى قدم محكم و استوار .\r\nسَبْحًا : سبح به معناى شنا در آب است . « سبح طويل » كنايه از فرو رفتن در كارهاى روزانه است كه هر گونه فرصت انديشه و تفكر را از انسان مىگيرد . در حقيقت به ماهى شناورى تشبيه شده است كه به دنبال شكار خويش يا به دليل فرار از خطر ، به سرعت شنا مىكند و دور مىشود .\r\n« تَبَتَّلْ » : « التبتل : القطع ، الانقطاع » يعنى از ما سوى الله بريدن ، به خدا پيوستن ، جهان و هر چه در آن هست را به دورانداختن و خدا را خواستن .\r\n« توكّل » : ثقه داشتن ، اعتماد كردن .\r\n\r\n\r\n","description":"","footnote":"\r\n( 1 ) . طبرسى ، مجمع البيان ، جزء 10 ، ص 163 .\r\n","page_name":" 375 ","page_number":375},
  {"content":"\r\n\r\nتفسير آيات\r\nمخاطب آيات اين سوره خود رسول‌الله ( ص ) است و عبارت « يا أيها المُزّمّل » به معناى : اى به خود لباس پيچيده ! يا ، اى زير لباس يا قطيفه پنهان شده ! بوده و مراد از آن حضرت محمد ( ص ) مىباشد .\r\nبا خواندن اين آيه اين سؤال مطرح مىشود كه اين چگونه خطابى است ؟ چرا خطاب « يا رسول‌الله ! » و يا « يا نبىَّالله ! » و يا « يا محمد ! » نيست ؟\r\nدر توجيه اين مطلب برخى مانند زمخشرى گفته‌اند : روح اين خطاب تهجين و توبيخ است ؛ ولى پاره‌اى برآنند كه اين تلطيف و تحسين است و بعضى گفته‌اند نه اين است و نه آن .\r\nهرچند اين نوع خطاب ظاهراً نوعى تهجين و توبيخ را مىرساند ، اما با در نظر گرفتن وضعيت و حالت رسول‌الله ( ص ) مىتوان گفت كه موقعيت خاص آن حضرت چنين خطابى را اقتضا دارد ، و اين‌گونه خطاب چيزى نيست مگر تحسين و تلطيف .\r\nتوضيح مطلب\r\nسخن گفتن با بيگانه‌اى كه هيچ‌گونه علاقه‌اى بين متكلم و او نباشد ؛ با اين لحن و مقال شايسته نيست ، شايد هم تهجين و توبيخ و بىاعتنايى از آن به نظر آيد ؛ ولى هنگامى كه پيغمبر ( ص ) و حالت او درنظر گرفته مىشود راز اين معمّا هويدا مىگردد : نخستين روزهاى وحى است ، پيغمبر فرشته‌اى را مىبيند كه پيش از اين نديده بود و صداهايى به گوش او ، به جان و دل او ، زمزمه مىشود كه پيش از اين\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nنشنيده بود ، يا اگر هم چيزهايى بوده اين‌گونه نبوده است . مأموريتى از جانب خداوند به او محول شده كه بسى سنگين و طاقت فرساست و در اين مأموريت از او خواسته شده كه به پاخيزد و امت و جامعه را اصلاح كند . جامعه‌اى آشفته ، بىفرهنگ ، با آداب و رسوم زشت و بىحاصل و باورهاى شرك آلود و پست ، با مردمى نفرت‌انگيز كه رسول‌الله ( ص ) از آنها فرار كرده به دل صحراها و شكاف كوه‌ها پناه برده و از دورى آنان احساس راحتى و آسايش مىنموده ؛ بايد به ميان آنان برگردد و از نو چهره‌هاى منحوس و خشن آنان را تحمل كند .\r\nمردمى كه با ديدن اولين بارقه دعوت ، افتراها و تهمت‌ها را شروع كرده‌اند عادىترين سخنانشان اين است كه محمد ديوانه شده يا مىگويند دروغ مىگويد . شخص قابل تحملى ، سخن سنجى ، اهل دلى ، درد آشنايى ، يار و ياورى هم نيست كه اين مطالب را با او در ميان گذارد تا راز دل بگشايد و احساس سبكى كند . به شدت نيازمند مهر و لطف و عنايت دوست و محبوب خويش است . و اين همان وضعى است كه وقتى براى موسى بن عمران پيش مىآيد از خداوند درخواست مىكند كه برادرش هارون را وزير و ياور او گرداند و او را از تنهايى برهاند . اينجاست كه به دور از هرگونه تشريفات معمولى و رسومات عادى مورد خطاب واقع مىشود ، در چنين حالتى هيچ‌گونه خطابى دلنشين‌تر و بىپيرايه‌تر و عادىتر از اين‌گونه خطاب نمىباشد .\r\nنظير اين‌گونه خطاب را ما از شاعر مىشنويم كه مىگويد : برخيز شتربانا بر بند كجاوه ! حالتى به مخاطب دست مىدهد كه اگر مىگفت : برخيز پادشاها ، شاهنشاها ، بزرگا و فرمانروايا دستور بده ،\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nفرمان بده ، حكم بده ، اين احساس لطيف را نداشت . آرى مزّمّل و مدّثّر زخمه‌اى است كه بر تارهاى دل حساس و لطيف شنونده مىنوازد كه در اين مقطع تاريخى و شرايط روحى و اجتماعى هيچ خطاب تشريفاتى كار آن را نمىكند .\r\nبنابراين حق با آنانى است كه مىگويند : اين‌گونه خطاب تلطيف و تحسين است نه تهجين و تحقير ؛ به ويژه با توجه به اين كه خطاب يا أَيهَا المدّثّر در اين مقطع نازل شده است . اگر در خطاب اول توبيخ و تهجين استفاده مىشد ، اين امر مستلزم آن است كه رسول‌الله آن توبيخ را دريافت كرده و وضع خود را تغيير دهد تا خطاب بعدى « يا أيها المدّثّر » به او نشود ، زيرا خيلى بعيد است كه رسول‌الله با خطاب مزّمّل توبيخ شود و در وضع خود تغيير ندهد تا مستوجب توبيخ دوم شود ؛ اين بهترين شاهد است كه « يا أيها المزّمّل » براى تهجين نبوده است .\r\nآيات دو الى چهار\r\nقُمِ اللَّيلَ إِلَّا قَلِيلًا * نِصْفَهُ أَوِ انقُصْ مِنْهُ قَلِيلًا * أَوْ زِدْ عَلَيهِ . . . ؛ شب را بپاخيز مگر اندكى از آن را كه لازم است بخوابى و استراحت نمايى . نصف شب را يا كمى از نصف يا بر نصف نيز بيافزا .\r\nبرخى گفته‌اند : تقدير آيه چنين است : « قُمْ الى الصلاة فى الليلِ » « 1 » ، براى نماز خواندن در هنگام شب برخيز .\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 20 ، ص 60 .\r\n","page_name":" 378 ","page_number":378},
  {"content":"\r\n\r\nدرست است كه شب خيزى بدون اشتغال به عبادت و ذكر خداوند و نماز و تلاوت قرآن مطلوبيت چندانى ندارد ؛ ولى اين امر از سياق سخن دانسته مىشود نه اينكه معناى آيه بوده و چنين تقديرى داشته باشد ، پس اين تقدير گرفتن بر خلاف حسن سليقه در القاى كلام است ؛ چنان كه اگر به جاى « قم الليل » گفته مىشد : « قم الى الصلاة فى الليل » سخن معمولى بود و از حسن ايجاز خالى .\r\nوَرَتِّلِ الْقُرْآنَ تَرْتِيلًا ( 4 )\r\nقرآن بخوان ، نه خواندن شتاب زده ، بىاحساس ، بىروح ، بلكه با تأنى ؛ بهگونه‌اى شمرده و واضح كه كلمات و حروف و مقاطع دانسته شود ؛ با آهنگى موزون كه كلمات آن از ژرفاى جان برخيزد و در دل نشيند ؛ همه وجودت ، زبانت ، احساست مجذوب آن شده و در آن ذوب گردد . اين ترتيل است نه مطالعه آن ، نه تفكر در آن ؛ زبانت بگويد ، گوشت بشنود ، حواست به آن معطوف گردد آن هم در دل شب و سكوت و خاموشى .\r\nخدا مىخواهد با اين شب خيزى و عبادت و ذكر خدا و قرائت قرآن ، او را بسازد ، احيا كند ، از نو متولد شود . تولدى نورانى ، ربوبى و خدايى . جان و دلش شكوفا شده و آماده و پخته گردد و لبريز از عشق خدا شود ( أدّبنى ربّى فأحسنَ تأديبى ) .\r\nاگر او خود چنين نباشد چگونه مىتواند ديگران را ، جامعه را و خلاصه جهان را بسازد و صاحب دعوت باشد .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nآيه پنج\r\nإِنَّا سَنُلْقِي عَلَيكَ قَوْلًا ثَقِيلًا\r\nبهزودى با سخن سخت و سنگين ، با تو سخن خواهم گفت ؛ سخنى كه فهم و دركش دشوار و سنگين است ؛ چون سطحش بالا و ريشه آن عميق و دقيق است ؛ مانند توحيد و عرفان حضرت حق تعالى شأنه و آشنايى با راز هستى و شناخت كانون جوشان وجود و حقيقت انسان و جهان و آغاز و انجام آنها و نقاط قوت و ضعف آنها و حركت و پويايى تكاملى آنها و درجه كمال مطلوب آنها ، كه جز با دلى وسيع و روحى بلند و فكرى بالغ و رشيد و پرتوان ، كسى نمىتواند به اين‌ها برسد .\r\nبه تو خواهم گفت : فَاسْتَقِمْ كَمَا أُمِرْتَ . « 1 »\r\nو اين امر آنچنان سنگين خواهد بود كه خواهى گفت : ( شَيبَتْنى هود و الواقعة و المرسلات و عمّ يتسائلون و إذا الشمس كُوِّرت ) . « 2 »\r\nبه تو خواهم گفت : يا أَيهَا الرَّسُولُ بَلِّغْ مَا أُنزِلَ إِلَيكَ مِن رَّبِّكَ وَإِن لَّمْ تَفْعَلْ فَمَا بَلَّغْتَ رِسَالَتَهُ وَاللّهُ يعْصِمُكَ مِنَ النَّاسِ . . . . « 3 »\r\nو به تو خواهم گفت : فَاصْبِرْ لِحُكْمِ رَبِّكَ وَلَا تُطِعْ مِنْهُمْ آثِمًا أَوْ كَفُورًا . « 4 »\r\n\r\n\r\n","description":"","footnote":"\r\n( 1 ) . سوره هود ، آيه 112 .\r\n( 2 ) . ابن ابى جمهور ، عوالى اللئالى ، ج 1 ، ص 188 ، رقم 266 ؛ هندى ، كنز العمال ، ج 1 ، ص 573 ، رقم 2588 .\r\n( 3 ) . سوره مائده ، آيه 67 .\r\n( 4 ) . سوره دهر ، آيه 24 .\r\n","page_name":" 380 ","page_number":380},
  {"content":"\r\n\r\nبه تو خواهم گفت : فَأَمَّا الْيتِيمَ فَلَا تَقْهَرْ * وَأَمَّا السَّائِلَ فَلَا تَنْهَرْ * وَأَمَّا بِنِعْمَة رَبِّكَ فَحَدِّثْ . « 1 »\r\nبه تو خواهم گفت : فَاصْبِرْ لِحُكْمِ رَبِّكَ وَلَا تَكُن كَصَاحِبِ الْحُوتِ إِذْ نَادَى وَهُوَ مَكْظُومٌ . « 2 »\r\nو درباره تو خواهم گفت : وَلَوْ تَقَوَّلَ عَلَينَا بَعْضَ الْأَقَاوِيلِ * لَأَخَذْنَا مِنْهُ بِالْيمِينِ * ثُمَّ لَقَطَعْنَا مِنْهُ الْوَتِينَ . « 3 »\r\nبه تو خواهم گفت : فَلَا تُطِعِ الْمُكَذِّبِينَ * وَدُّوا لَوْ تُدْهِنُ فَيدْهِنُونَ * وَلَا تُطِعْ كُلَّ حَلَّافٍ مَّهِينٍ . « 4 »\r\nوعده عذاب و نكال را بر كفار و معاندان ، معارضان و منافقان نازل خواهم كرد و وعده آتش و جهنم و عاقبت سوء خواهم داد . آيات جهاد و رو در رويى با كفار و مشركين را خواهم خواند و . . .\r\nاين‌ها دلى به پهناى فلك ، همتى و الا ، اراده آهنين و قدرتى شكستناپذير مىخواهد و آن هم جز با نزديكى به خدا و ذكر او و توكل به او و تفكر در او و تلاوت قرآن و شب زنده‌دارى ميسر نخواهد بود .\r\nپس آيه شريفه : إِنَّا سَنُلْقِي عَلَيكَ قَوْلًا ثَقِيلًا نتيجه آيات قبلى و مقدمه آيات بعدى است . اما چرا بايد نصف شب را بيدار بماند و مشغول نماز و تلاوت قرآن گردد و از خواب و خوراك و استراحت\r\n\r\n\r\n","description":"","footnote":"\r\n( 1 ) . سوره ضحى ، آيه 9 - 11 .\r\n( 2 ) . سوره قلم ، آيه 48 .\r\n( 3 ) . سوره حاقه ، آيه 44 - 46 .\r\n( 4 ) . سوره قلم ، آيه 8 - 10 .\r\n","page_name":" 381 ","page_number":381},
  {"content":"\r\n\r\nدور باشد ؟ اگر براى آمادگى و مهيا بودن است - تا توان شنيدن آن پيام سنگين و طاقت فرسا را داشته باشد - مگر نمىشود اين آمادگى را با نماز و تلاوت قرآن در هنگام روز پيدا كرد ؟ چرا شب نه روز ؟ پاسخ اين سؤال را در آيات بعدى مىخوانيم .\r\nآيه شش\r\nإِنَّ نَاشِئَة اللَّيلِ هِي أَشَدُّ وَطْءًا وَأَقْوَمُ قِيلًا ؛ همانا پديده شب قدمش از قدم هر راهرو ، ثابت و استوارتر و سخنش از سخن هر سخنور محكم‌تر و متين‌تر است .\r\nاين جمله يا در تعريف و تمجيد شب است يا شب زنده دارى يا شب زنده‌دار . احتمال دوم و سوم مرجوحند ؛ زيرا احتمال سوم موجب حذف و تقدير است ، ناچاريم كلمه « النفس » را در تقدير بگيريم و « ناشئة الليل » را به « النفس الناشئة فى الليل » معنا كنيم و بر فرض پذيرفتن اين توجيه ، مفهوم كلام از اوج فصاحت تا حد سخن معمولى سقوط مىكند . و احتمال دوم هر چند موجب حذف و تقدير نيست ولى در اشكال دوم با احتمال سوم مشترك است . اما بنابر احتمال اول كه به نظر ما احتمال راجح است ، آيه مباركه داراى جهاتى از فصاحت و بلاغت و محسنات ادبى است ؛ زيرا :\r\nاولا : « ناشئة » مصدر خواهد بود به معناى حادثه و واقعه ، و در اين صورت اضافه بيانيه است و منظور از آن خود شب است ، بنابر آنچه از « ابن عباس » نقل شده در جواب سؤال از « ناشئة » مىگويد : خود ليل است ، تمام ليل .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nپس « ناشئة الليل » يعنى پديده شب ، و اين خود تعبير زيبايى است ؛ مانند صحنه شب ، افسانه شب ، غول شب و غيره ، اما اگر بهجاى اين تعبير فقط گفته مىشد « إنّ الليل » آن زيبايى را نداشت .\r\nثانياً : در اين آيه مباركه پديده شب به انسان مصمم و مقاومى تشبيه شده است كه با قدم‌هاى محكم و ثابت به سوى هدف پيش مىرود و استوارى قدم‌هايش از تصميم درونى و مقاومت شگرف روحى او حكايت‌ها دارد ؛ در اين تشبيه به سبك « استعاره بالكناية » ، مشبه به حذف شده و لوازم و مناسبات وى بر مشبه كه ليل است بار شده است : « هى أشدّ وطأً » .\r\nو همچنين در تعبير دوم « و أقوم قيلا » شب به يك سخنران متفكر و قوى كه قدرت استدلال و استحكام نطقش نشان روشنى ازانديشه‌هاى بلند اوست تشبيه شده ، در اين جا نيز به همان سبك « مشبه به » محذوف و « مشبه » مذكور و مناسبات و لوازم مشبه به ، به مشبه نسبت داده شده است و اين همان چيزى است كه نظايرش در كلمات ادبا و شعراء مشهود است ، مانند :\r\n شب سراسيمه بساط خود را * جمع مىكرد و پريشان مىرفت\r\nآن همه گوهر رخشنده كه داشت * دور افكنده شتابان مىرفت\r\nشب كه ترسآور و وحشت افزاست * كس ندانست چرا مىترسيد\r\nشب تاريك كه دل لرزاند * وحشتى داشت از آن مىلرزيد\r\nدر پس پرده شب روز چو ديد * آن همه محنت جانفرسا را\r\nپا به پا كرد و نمىرفت جلو * داشت در سلسله گويى پا را\r\nشب نمىخواست كه مردم گويند * چه بلا خيز شب تارى بود\r\nروز هم داشت سر از شرم به پيش * كه نگويند سيهكارى بود \r\n\r\n","description":"","footnote":"","page_name":" 383 ","page_number":383},
  {"content":"\r\n\r\nى\r\nا مانند اين شعر :\r\n گويى از عشق خبر دارد شب * چه خبرها كه به بر دارد شب \r\nيا :\r\n شب على ديد به نزديكى ديد * ليك او نيز به تاريكى ديد \r\nدر آيه مباركه وقتى كه جمله فوق درباره شب گفته مىشود ، براى اين كه مطلب را كاملًا روشن كند تقابلى ميان شب و روز ايجاد مىكند و خصوصيت روز با اين تعبير آورده مىشود :\r\nآيه هفت\r\nإِنَّ لَكَ فِي النَّهَارِ سَبْحًا طَوِيلًا ؛ همانا تو در روز شناورى هستى پرتوان و پيگير .\r\nمقصود اين است كه شب براى اين منظور مناسب‌تر از روز است ؛ زيرا مشاغل اجرايى اجتماعى ، سياسى ، نظامى و . . . فرصت و فراغتى براى تو باقى نمىگذارد و تو را در خود فرو مىبرد ، مانند ماهى در آبهاى اقيانوسها با آن همه موج و تلاطم ، ماهى در آن طوفان در پى طعمه يا فرار از گزند دشمنى كه وى را تعقيب مىكند به شناى سريع و ماهرانه و بىوقفه خويش ادامه مىدهد تا مسير دريا را دنبال كند .\r\nدر اين آيه اشتغال رسول‌الله ( ص ) به كارهاى روزانه ، به تلاش ماهى در فرار از گزند يا در تحصيل طعمه تشبيه شده و مشبه به محذوف گشته و لوازم آن كه « سبح طويل » است براى مشبه اثبات گشته است . وقتى اين تقابل را با تقابلى كه ميان شب و روز در شعر برخى از شاعران آمده ، مقايسه كنيم معناى معجزه و جايگاه بلند قرآن را در فصاحت و بلاغت بهگونه‌اى روشن درمى يابيم :\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n شب نه چون روز بد و جانكاه است * شب كجا روز كجا شب ماه است \r\nبد نيست از ميان مطالب زيادى كه در اين زمينه هست فقط به يك نكته اشاره كنم تا فرق ميان كلام خالق و مخلوق معلوم گردد ، هر چند مخلوق شاعر و اديب و نكته سنج باشد .\r\nهنگامى كه شاعر درصدد مقايسه شب و روز بر مىآيد و مىخواهد به ستايش شب بپردازد ، ندانسته و ناخودآگاه يكى از خصلتهاى بشرى در كار او دخالت مىكند و مىانديشد كه بايد از اهميت روز بكاهد و آن را تحقير كند تا مقام والاى شب بيشتر به چشم آيد ، از اين رو روز را « بد و جانكاه » تعبير مىكند . اين همان خصلتى است كه در مستكبرين و مستبدين و به تعبير قرآن « اولى النعمة » خيلى به روشنى ديده مىشود . اينان براى استكبار و خود بزرگ‌بينى ، ديگران را به شكل‌هاى گوناگون ، كوچك و تحقير مىكنند تا از اين راه بر بزرگى خويش بيفزايند و اين يكى از رذائل روحى انسان است كه بايد به وسيله اخلاق و عرفان معالجه شود .\r\nحالا با اين توجه ، دوباره آيه شريفه : إِنَّ نَاشِئَة اللَّيلِ هِي أَشَدُّ وَطْءًا وَأَقْوَمُ قِيلًا * إِنَّ لَكَ فِي النَّهَارِ سَبْحًا طَوِيلًا را از نظر بگذرانيد .\r\n\r\nدرجات زهد\r\nآيه هشت\r\nوَاذْكُرِ اسْمَ رَبِّكَ وَتَبَتَّلْ إِلَيهِ تَبْتِيلًا ؛ و در ياد خدا باش و از ما سوى الله آزاد شو و با انقطاع كامل از ما سوى الله ببر و به خداوند بپيوند .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nعلماى اخلاق در اعتبارات زهد كه همان انقطاع از ما سوى الله است درجاتى قائل شده‌اند :\r\nالف . زهد در عقيده\r\n1 - بريدن از دينى على رغم ميل باطنى و على رغم آن كه حبّ و علاقه آن در دلش جاى كرده و در اعماق جانش ريشه دوانده است ، ولى با مشقّت و مجاهدت با نفس درباره آن زهد مىورزد .\r\n2 - اعراض از دينى به آسانى و سهولت ، به طورى كه از نظر روانى هيچ‌گونه مشقّتى براى او پديد نيايد .\r\n3 - اعراض از دينى به نحوى كه هيچ‌گونه تمايل قلبى به آن نداشته باشد و از اين اعراض احساس خوشى و آرامش هم بكند و اين بالاترين حد آزادى از قيد و بند و بريدن از ما سوى الله است .\r\nب . زهد در عمل\r\n1 . اعراض و ترك محرمات و چيزهايى كه شرعاً حرام است ، هرچند در آن لذت نفس باشد و اين زهد در محرمات است .\r\n2 . ترك شبهات .\r\n3 . ترك همه چيزهايى كه از نياز ضرورى بيشتر است ، هرچند حلال باشد .\r\n4 . ترك هر چيزى كه در آن تمتع و لذت نفس است حتى به قدر نياز و اگر هم به آن روى آورد به دليل ضرورت باشد نه لذت و تمتع .\r\n5 . ترك همه ما سوى الله به طورى كه اشتغال به غير الله از باب اكراه و اجبار باشد نه از باب رغبت و تلذذ نفس و اين همان تبتل و انقطاع است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nو اما آنچه بايد در اين راه به عنوان هدف در نظر گرفته شود :\r\n1 . نجات از آتش جهنم و غضب خدا ؛\r\n2 . ثواب آخرت و نعيم آن ؛\r\n3 . و بالاخره مرحله‌اى كه در آن هيچ رغبت و ميلى به دينى نداشته باشد ، فقط خدا و لقايش او را مشغول سازد و لذتى منظور نظر او نباشد ، تنها مستغرق در خدا باشد .\r\nو در اين باره مطالبى است كه بايد در كتاب‌هاى اخلاقى از آن بحث شود .\r\n\r\nمعناى توكل\r\nآيه نه\r\nرَبُّ الْمَشْرِقِ وَالْمَغْرِبِ لَا إِلَهَ إِلَّا هُوَ فَاتَّخِذْهُ وَكِيلًا ؛ خداى مشرق و مغرب ، معبود به حقى جز او نيست ، او را وكيل خويشتن كن .\r\nمنظور از مشرق و مغرب كل عالم طبيعت است و كلمه « ربّ » بيانگر اين است كه نظامى در كل جهان حكم فرماست و محرّك و جهت دهنده و كنترل كننده آن خداست . معبودى كه به راستى معبود باشد جز الله نيست و بايد كارها را به او واگذار كرد و او را وكيل گرفت . خدا را وكيل گرفتن همان توكل به خدا كردن است كه در علم اخلاق بخش مفصلى را به خود اختصاص مىدهد ، و از جنبه‌هاى زير پيرامون آن بحث مىشود :\r\n1 . معناى توكل ؛ 2 . فضيلت آن ؛ 3 . درجات آن ؛ 4 . آيا سعى و\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nكوشش با توكل منافات دارد يا نه ؟ 5 . راه تحصيل توكل چيست ؟\r\nآنچه در اين جا به آن اشاره مىكنيم فقط معناى توكل و درجات آن است :\r\nتوكل اين است كه انسان از ته دل و از ژرفاى وجودش نسبت به خداوند احساس اعتماد كند و بداند و حس كند كه « لا حَوْلَ وَ لا قُوَّة إلّا بِاللهِ العلىّ العظيم » . انسان بايد با توجه ، علم و قدرت و عنايت و رحمت خدا را باور كند و كارها را در دست اقتدار او ببيند ، كه در آيات زيادى به اين مطلب تأكيد شده است ، از آن جمله :\r\n1 . وَعَلَى اللّهِ فَتَوَكَّلُواْ إِن كُنتُم مُّؤْمِنِينَ « 1 »\r\n2 . إِنَّ اللّهَ يحِبُّ الْمُتَوَكِّلِينَ « 2 »\r\n3 . وَمَن يتَوَكَّلْ عَلَى اللَّهِ فَهُوَ حَسْبُهُ « 3 »\r\n4 . وَمَن يتَوَكَّلْ عَلَى اللّهِ فَإِنَّ اللّهَ عَزِيزٌ حَكِيمٌ « 4 »\r\nاعتماد به خدا درجاتى دارد ؛ ممكن است اعتماد به خدا در حد اعتماد به ديگران باشد و يا در حد اعتماد بچه به مادرش باشد و ممكن است درجه اعتماد به خدا به حدى باشد كه انسان خود را در برابر خدا آن چنان ببيند كه از خود هيچ‌گونه استقلالى ندارد .\r\n\r\n\r\n","description":"","footnote":"\r\n( 1 ) . سوره مائده ، آيه 23 .\r\n( 2 ) . سوره آل عمران ، آيه 159 .\r\n( 3 ) . سوره طلاق ، آيه 3 .\r\n( 4 ) . سوره انفال ، آيه 49 .\r\n","page_name":" 388 ","page_number":388},
  {"content":"\r\n\r\nجهت هدايت\r\nگفته شد كه قرآن كتاب هدايت است ، هدايت سه مركز و شش محور دارد :\r\nمراكز سه گانه : 1 . شناخت خدا ؛ 2 . شناخت انسان ؛ 3 . شناخت جهان .\r\nمحورهاى شش گانه : 1 . ارتباط خدا - انسان ؛ 2 . ارتباط انسان - خدا ؛ 3 . ارتباط خدا - جهان ؛ 4 . ارتباط جهان - خدا ؛ 5 . ارتباط انسان - جهان ؛ 6 . ارتباط جهان - انسان .\r\nهيچ يك از مسائل هدايت انسان از اين سه مركز و شش محور بيرون نيست ، و قرآن اين كتاب هدايت ، در برخى موارد مطالب و گفتارش مربوط به يكى از اين محورهاست و در برخىموارد به محورهاى بيشترى اشاره مىكند . آيات ذكر شده تا اين جا نيز ، آيات يك تا چهار مربوط به مركز دو و محور دو است ؛ آيه پنج مربوط به محور يك است ؛ آيه شش مربوط به مركز سه است ؛ آيه هفت مربوط به محور پنج است ؛ آيه هشت مربوط به محور دو است ؛ آيه نه مربوط به مركز يك و محور دو و نيز سه است .\r\nيك خطاب و پنج امر : « قُمِ الليلَ » ، « رَتِّل » ، « واذكر » ، « تَبَتَّلْ » ، « فاتخذه وكيلا » .\r\nيك خبر از آينده : إِنَّا سَنُلْقِي عَلَيكَ قَوْلًا ثَقِيلًا * إِنَّ نَاشِئَة اللَّيلِ هِي أَشَدُّ وَطْءًا وَأَقْوَمُ قِيلًا * إِنَّ لَكَ فِي النَّهَارِ سَبْحًا طَوِيلًا * وَاذْكُرِ اسْمَ رَبِّكَ وَتَبَتَّلْ إِلَيهِ تَبْتِيلًا * رَبُّ الْمَشْرِقِ وَالْمَغْرِبِ .\r\nمطالب مورد بحث در آيات بخش اول : نبوت ، عبادت ، قرآن ، شب‌وروز ، خدا .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nبخش دوم : آيات ده و يازده\r\nوَاصْبِرْ عَلَى مَا يقُولُونَ وَاهْجُرْهُمْ هَجْرًا جَمِيلًا * وَذَرْنِي وَالْمُكَذِّبِينَ أُولِي النَّعْمَة و مَهِّلْهُمْ قَلِيلًا ؛ و بر آن چه مىگويند صبر كن و به وجهى پسنديده از ايشان دورى جو ؛ تكذيب كنندگان صاحب نعمت را به من واگذار ، و اندكى مهلتشان ده .\r\nمفردات\r\n« صبر » : تحمل ، بردبارى ، شكيبايى ؛\r\n« هجر » : دورى گزيدن ، ترك كردن ؛\r\n« امهال » : مهلت دادن .\r\nتفسير آيات\r\nدر برابر سخنانى كه درباره تو و رسالت تو و خداى متعال مىگويند شكيبا باش و از آنان به روش و سبك زيبا و جميل و نيكو دورى گزين . و تكذيب كنندگان را به من واگذار ؛ كسانى كه صاحبان نعمت ( ثروت و مقام ) هستند . و اندك زمانى به آنان مهلت ده .\r\nاز اين آيات دانسته مىشود كه قبل از نزول اين‌ها رسول‌الله ( ص ) دست به ابلاغ رسالت زده و صاحبان نعمت و قدرت‌هاى سياسى و نظامى و اقتصادى مقاومت ورزيده و مخالفت نموده‌اند و كار به آن جا رسيده كه خداوند در اين باره دستور خاصى مىدهد ؛ لذا گفته‌اند كه اين دو آيه همراه با ساير آيات اين سوره نازل نشده‌اند بلكه با فاصله نازل گشته و به\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدستور پيغمبر در اين قسمت از سوره قرار داده شده است ، ولى ممكن است كه اين آيات شريفه پيش از شروع مخالفت‌ها و مقاومت‌ها نازل شده باشند ، و به عنوان پيشگويى و پيشبينى اين سخن‌ها گفته شده باشد و اين هيچ استبعادى ندارد . گذشته از اين ، در سوره علق هم خواهد آمد كه قبل از مأموريت پيغمبر بر رسالت ، حالت‌هايى در پيغمبر ظاهر شده بود كه موجب نگرانىهاى قريش بلكه مخالفت‌ها و ضديت‌ها شده بود ، شايد آيات اشاره به آن مخالفت‌ها باشد .\r\nدر اين آيات لازم است در كلمه « اولى النعمة » دقت كافى شود ؛ از طرفى گفته مىشود كه « اولى النعمة » بدل است از « مكذبين » و اگر گفته نمىشد باز جمله كامل بود ؛ زيرا جمله وَذَرْنِي وَالْمُكَذِّبِينَ أُولِي النَّعْمَة وَمَهِّلْهُمْ قَلِيلًا هيچ نقصى از نظر لفظى و معنايى ندارد ؛ و از طرفى مىبينيم گفتن « اولى النعمة » به عنوان بدل از « مكذبين » موجب سكت هم مىشود هرچند سكته مليح كه اشكال به فصاحت و بلاغت قرآن نشود ؛ و از طرفى گفته‌اند : تعليق نسبت و حكم بر يك وصف مشعر بر عليت مبدأ آن وصف است ؛ پس اين « اولى النعمة » نمىتواند بدون عنايت در اين‌جا آمده باشد .\r\nآيا اين عنايت همان نيست كه در سوره علق مىآيد : كَلَّا إِنَّ الْإِنسَانَ لَيطْغَى * أَن رَّآهُ اسْتَغْنَى « 1 »\r\nانسان موجودى است كه وقتى در مركز قدرت قرار گيرد احساس بىنيازى مىكند و طغيان مىكند و فاسد مىشود و اين فساد\r\n\r\n\r\n","description":"","footnote":"\r\n( 1 ) . سوره علق ، آيه 6 - 7 .\r\n","page_name":" 391 ","page_number":391},
  {"content":"\r\n\r\nاعم است از فساد فكرى ، عقيدتى ، علمى ، اخلاقى ، سياسى ، نظامى ، اقتصادى و هر گونه فساد ديگر . وقتى اين فساد بحرانى شد سر از طغيان بر مىآورد ، در برابر هر حقى مىايستد و هر حقيقتى را انكار مىكند و پايان اين روند تباهى و نابودى است ؛ بنابراين آيه دلالت دارد كه علت تكذيب آنها « اولى النعمة » بودنشان است و از هر دو آيه استفاده مىگردد كه انسان موجودى است كه در قدرت و نعمت فاسد مىشود ، چنانچه در مشكلات رشد مىكند .\r\nبخش سوم : آيات دوازده الى نوزده\r\nإِنَّ لَدَينَا أَنكَالًا وَجَحِيمًا * وَطَعَامًا ذَا غُصَّة وَعَذَابًا أَلِيمًا * يوْمَ تَرْجُفُ الْأَرْضُ وَالْجِبَالُ وَكَانَتِ الْجِبَالُ كَثِيبًا مَّهِيلًا * إِنَّا أَرْسَلْنَا إِلَيكُمْ رَسُولًا شَاهِدًا عَلَيكُمْ كَمَا أَرْسَلْنَا إِلَى فِرْعَوْنَ رَسُولًا * فَعَصَى فِرْعَوْنُ الرَّسُولَ فَأَخَذْنَاهُ أَخْذًا وَبِيلًا * فَكَيفَ تَتَّقُونَ إِن كَفَرْتُمْ يوْمًا يجْعَلُ الْوِلْدَانَ شِيبًا * السَّمَاء مُنفَطِرٌ بِهِ كَانَ وَعْدُهُ مَفْعُولًا * إِنَّ هَذِهِ تَذْكِرَة فَمَن شَاء اتَّخَذَ إِلَى رَبِّهِ سَبِيلًا ؛ نزد ماست بندهاى گران و دوزخ . و طعامى گلوگير و عذابى دردناك . روزى كه زمين و كوه‌ها به لرزه آيند و كوه‌ها تپه‌اى از ريگ روان گردند . ما بر شما پيامبرى فرستاديم كه بر اعمالتان گواه است ، همان‌گونه كه بر فرعون هم پيامبرى فرستاديم . و فرعون از پيامبر فرمان نبرد . ما نيز او\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nرا به سختى فرو گرفتيم . اگر كافر باشيد در روزى كه كودكان را پير مىگرداند چگونه در امان مانيد ؟ در آن روز آسمان بشكافد و وعده خدا به وقوع بپيوندد . اين تذكارى است ؛ پس هر كه بخواهد راهى به سوى پروردگارش آغاز كند .\r\nمفردات\r\nمراد از « طعاماً ذاغُصَّة » همان ضريع و زقّوم مىباشد .\r\nنقل شده است كه پيامبر ( ص ) وقتى اين آيه را از فردى كه آن را قرائت مىكرد شنيد از هوش رفت . « 1 » و نيز روايت شده است آن حضرت روزه داشت پس طعامى پيش او آوردند در اين هنگام اين آيه را نزد ايشان خواندند ، حضرت طعام را نخورد و فرمود : برداريد آن را . در شب دوم هم اين صحنه تكرار شد و همچنين در شب سوم . « 2 »\r\n« ترجف » : از رجفة است به معناى زلزله و لرزش شديد .\r\n« الكثيب » : شن انباشته ، از كثب به معناى گردآوردن و جمع كردن است .\r\n« مَهيل » : از هيل است به معناى جارى و روان .\r\n« شاهد » و شهيد از شهادت مشتق شده است و به معناى حضور است و در استعمالات عرفى به معناى گواه و كشته شدن در ميدان جنگ است ؛ و شايد اين نامگذارى به مناسبت حضور شهيد در جبهه و\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 640 .\r\n( 2 ) . همان ، ص 641 .\r\n","page_name":" 393 ","page_number":393},
  {"content":"\r\n\r\nحضور شاهد در صحنه قضيه‌اى كه درباره آن شهادت مىدهد باشد .\r\nو اما استعمال شهيد و شاهد در مورد انبياء كه در موارد متعددى از قرآن آمده است يا به اين اعتبار است كه آنان اعمال امت خود را مىبينند و متحمل شهادت مىشوند و در روز رستاخيز شهادت مىدهند ، يا به اعتبار ديگر است كه بعداً در اين باره سخن خواهيم گفت .\r\n« وَبيلا » : ثقيلا غليظاً . الوبيل : العصاء الضخمة . الوابل : المطر العظيم .\r\n« فكيف تتقون » يعنى فكيف تتقون الله و تخشونه يوم القيامة الجزاء ، لأنّ تقوى الله خوفُ عذابه .\r\n« يجعل الولدان شيباً » مَثَلٌ فى الشدّة ، روزى كه بچه‌ها را پير مىكند .\r\n« منفطر به » معناى پاره پاره و شكافته ، به سبب اين روزها يا در اين روز .\r\nتفسير آيات\r\nهمانا در نزد ما زنجيرهاى سنگين و آتش افروخته و غذاهايى كه از گلو پايين نمىرود و گير مىكند و عذاب دردناك هست . اين‌ها همه در روزى است كه زمين و كوه‌ها به شدت مىلرزد . كوه‌هاى سخت و سنگين كه از خاك‌هاى سفت و سنگ‌هاى روى هم انباشته قرار داده شده‌اند و اوتاد زمين هستند از شدت لرزش به شن‌هاى روان و انباشته شده تبديل مىگردند و گذرگاه را بر همه راهروان مىبندند .\r\nما به سوى شما رسولى فرستاديم كه در چنان روزى عليه شما گواهى خواهد داد ، همچنان كه به سوى فرعون رسولى فرستاديم و فرعون در مقابل نافرمانى كرد ؛ پس ما او را گرفتيم به گرفتن سخت . در دريايى متلاطم غرقش كرديم و به سيلابش داديم و بساط او را\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nبرچيديم و خودش را عبرت جهانيان و آيندگان قرار داديم .\r\nپس شما اگر نافرمانى كنيد چگونه خود را حفظ و حراست خواهيد كرد ؟ روزى كه از شدت عذاب و گرفتارى بچه را پير و آسمان را منشق خواهد كرد ، و بدانيد كه وعده خداوند عملى خواهد شد .\r\nاين‌ها كه گفته شد پند و اندرز است براى كسى كه بخواهد راهى به سوى خدا داشته باشد .\r\nآيات اين بخش پيرامون معاد سخن مىگويد . در نخستين سوره نيز يعنى سوره علق ، با تعبير إِنَّ إِلَى رَبِّكَ الرُّجْعَى از جهان پس از مرگ سخن گفته شد و همچنين در آيه سَنَدْعُ الزَّبَانِية سخن از معاد رفت و به زبانية يعنى موكلين آتش جهنم اشاره شد ؛ در اين سوره هم اين آيات درباره جهان پس از مرگ نازل شده‌اند .\r\nدر موضوع معاد سخن فراوان گفته شده و ما در اين جا به مناسبت آيات مباركه اشاره مختصرى به آن مىكنيم .\r\nبايد گفت تاريخ آغاز بحث معاد را نمىتوان به طور دقيق تعيين كرد و هر چه تلاش كنيم كه بفهميم اين تفكر از چه زمانى وارد فرهنگ بشر شده است موفق نخواهيم شد جز آنكه بگوييم : تاريخ اين بحث با تاريخ بشريت شروع شده است ؛ زيرا طبيعى است كه بگوييم روزى كه بشر متفكر و انديشمند در روى زمين به وجود آمد اين سؤال برايش مطرح شد : « از كجا آمده‌ام ؟ آمدنم بهر چه بود ؟ به كجا مىروم ؟ » ؛ زيرا هر كسى مىخواهد آغاز و انجام خود و كار خود را بداند . انسان آنچه به چشم خود مىديد مرگ بود ؛ اما آيا با مرگ همه چيز تمام مىشود ؟ يا جهانى پس از مرگ وجود دارد ؟ و در اين\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nصورت كجا و چگونه ؟\r\nمعاد همواره به شكل سؤال مطرح بوده و در اين باره سخن فراوان گفته شده است ؛ پاسخهاى اين سؤال به طور كلى بدين قرار است :\r\n1 . « مكتب لاأدريون » : يعنى اشخاصى كه پس از اين همه تلاش و كوشش چيزى دستگيرشان نشده و بالاخره گفته‌اند : « اول و آخر اين كهنه كتاب افتاده است . » و اينان كم نيستند .\r\n2 . « ماديون » : اينان همه دستآوردهاى بشر مانند مذهب ، فلسفه ، منطق و اخلاق را نفى مىكنند ، از جمله معاد و هر چه غيرمادى است مانند خدا ، روح ، فرشته ، وحى و همه مجردات را انكار مىكنند ، هر چند اينان براساس مبناى خود شالوده فلسفه و منطق خاصى را ريخته و حتى مسائلى را به عنوان اخلاق مادى مطرح مىكنند .\r\n3 . « فلاسفه » : كه فقط راه تعقل را پيش گرفته و بر آستانه استدلالات عقلى معتكف شده‌اند . آنان به بقاى روح و وجود خوشىها و دردها و عذاب‌هاى روحى رسيده‌اند و غالباً آن را اثبات نموده‌اند و برخى نام معاد روحانى را بر آن گذاشته‌اند ؛ اما معاد جسمانى را يا نفى كرده‌اند ، يا به آن نرسيده‌اند .\r\n4 . « علم گرايان ( علوم تجربى ) » : آنان نيز در اين وادى پاى در گل هستند زيرا علوم تجربى و مادى را نه براى اثبات و نه براى نفى راهى نيست .\r\n5 . « مذهب » : كه منطق انبياست ؛ اينان معاد را نه تنها پذيرفته‌اند و تبليغ كرده‌اند ، بلكه معاد را معاد جسمانى مطرح نموده‌اند . از آثار انبياء\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nگذشته فقط تورات و انجيل به صورتى كه باقى مانده‌اند از معاد سخن گفته‌اند ولى كاملًا به طور اجمال ، اما در قرآن اين بحث خيلى زياد تعقيب شده و آيات زيادى در اين باره نازل گشته است .\r\nهمانطور كه ديديم از نخستين سوره نازل شده ، قرآن بر اين مطلب تكيه شده و مسأله آخرت و قيامت و معاد و بهشت و جهنم به عنوان ضامن اجراى احكام اسلام مطرح شده است . بايد توجه داشت كه در اسلام به منظور ضمانت اجراى فرامين و دستورات علاوه بر مجازات‌هاى دنيوى از قبيل ديات و حدود و قصاص و تعزيرات ، به مجازات‌هاى خدايى هم زياد تكيه شده است . حتى اگر بخواهيم از حيث اهميت درجه بندى كنيم ، بايد ثواب‌ها و عذاب‌هاى اخروى را درجه يك و عذاب‌هاى دنيوى خدا را درجه دو و مجازت‌هاى بشرى را درجه سه به شمار آوريم ، البته منظور از عذاب‌هاى دنيوى همان گرفتارىهايى است كه مردمان بد در نتيجه كارهاى زشت خويش سرانجام گرفتار آنها مىشوند ؛ مانند فرعون ، شدّاد و قارون و كفّار قريش و . . . .\r\nمسأله آخرت و معاد در قرآن بيشتر از نظر پاداش نيكوكاران و كيفر بدكاران و عاصيان مطرح مىشود ، اكنون نگاه گذرايى به آيات ذكر شده مىافكنيم :\r\nآيات دوازده ، سيزده و چهارده مربوط به عذاب اخروى است ؛ آيات پانزده و شانزده با اشاره و يادآورى يك داستان ، به عذاب دنيوى اعمال انسانى توجه مىدهد و آيات هفده و هيجده مجدداً به عذاب آخرت و روز رستاخيز مربوط است .\r\nاين آيات در رابطه با رستاخيز از چند چيز نام مىبرند :\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n1 . زنجيرهاى سنگين ؛ 2 . آتش افروخته ؛ 3 . طعام ناگوار گلوگير ؛ 4 . زمين لرزه ؛ 5 . كوه‌هاى كنده شده و مانند تل ريگ بر هم انباشته شده ؛ 6 . روزى كه بچه‌ها را پير كند ؛ 7 . انشقاق و پاره شدن آسمان .\r\nإِنَّ هَذِهِ تَذْكِرَة فَمَن شَآءَ اتَّخَذَ إِلَى رَبِّهِ سَبِيلا\r\n« اين موعظه و پندى است پس هر كه بخواهد راهى به سوى خدا گزيند » ( راه همان است كه نشان داديم ) .\r\nاشاره « هذه » در اين آيه ، ظاهراً به مجموع گفتار از اول سوره تا آيه هيجده باز مىگردد و منظور از اين آيات شايد اين باشد كه اين خطابات هرچند متوجه رسول الله ( ص ) است ، ولى مقصود عام بوده و هر كسى مىتواند با استفاده از اين گفته‌ها به سوى او راهى بگزيند .\r\nبخش چهارم :\r\nآيه بيست\r\nإِنَّ رَبَّكَ يعْلَمُ أَنَّكَ تَقُومُ أَدْنَى مِن ثُلُثَي اللَّيلِ وَنِصْفَهُ وَثُلُثَهُ وَطَائِفَة مِّنَ الَّذِينَ مَعَكَ وَاللَّهُ يقَدِّرُ اللَّيلَ وَالنَّهَارَ عَلِمَ أَن لَّن تُحْصُوهُ فَتَابَ عَلَيكُمْ فَاقْرَؤُوا مَا تَيسَّرَ مِنَ الْقُرْآنِ عَلِمَ أَن سَيكُونُ مِنكُم مَّرْضَى وَآخَرُونَ يضْرِبُونَ فِي الْأَرْضِ يبْتَغُونَ مِن فَضْلِ اللَّهِ وَآخَرُونَ يقَاتِلُونَ فِي سَبِيلِ اللَّهِ فَاقْرَؤُوا مَا تَيسَّرَ مِنْهُ وَأَقِيمُوا الصَّلَاة وَآتُوا الزَّكَاة وَأَقْرِضُوا اللَّهَ قَرْضًا حَسَنًا وَمَا تُقَدِّمُوا لِأَنفُسِكُم مِّنْ خَيرٍ تَجِدُوهُ عِندَ اللَّهِ هُوَ خَيرًا وَأَعْظَمَ أَجْرًا وَاسْتَغْفِرُوا اللَّهَ إِنَّ اللَّهَ غَفُورٌ رَّحِيمٌ\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمفردات\r\n« ادنى » : اسم تفضيل من الدنوّ ؛ به معنى قرب و نزديكى ؛\r\n« واللهُ يقدّر الليلَ و النهارَ » : اى يعلم قدر الليل و النهار ؛ يعنىاندازه شب و روزرا مىداند .\r\n« تاب عليكم » : رجع اليكم و انعطف رحمتُه عليكم بِبَسْطِ رَحمتِه عليكم و رفعِ بَعضِ التكاليفِ منكم و التخفيفِ فيكم ، و معناه قبولُ تَوبَتِهم .\r\nسخنى در تاريخ نزول اين آيه\r\nمفسران همه متفق‌اند كه تاريخ نزول اين آيه با تاريخ نزول آيات سابق فرق داشته است ، اما در تعيين مقدار اين فاصله زمانى اختلاف است . برخى هيجده ماه يا يك سال و برخى ديگر ده سال يا بيشتر گفته‌اند . و نيز اختلاف است در اين كه اين آيه مكى است و پيش از هجرت حضرت رسول اكرم ( ص ) نازل شده است ، يا مدنى است و پس از هجرت در مدينه نازل گشته است .\r\nمرحوم علامه طباطبايى در تفسير خود قول اخير را ترجيح مىدهد و دستور ايتاى زكات را دليل بر اين مطالب مىگيرد ؛ زيرا زكات در مدينه واجب شده است « 1 » و توجيه ديگر را رد مىكند . در هر صورت آنچه مسلم است اين آيه مباركه هم‌زمان با آيات پيش نازل نشده است .\r\nتفسير آيه\r\nاز اين آيه استفاده مىشود كه رسول الله ( ص ) پس از نزول آيات سابق گاهى دو سوم شب ، كه از نصف بيشتر است و گاهى نصف شب\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 20 ، ص 74 .\r\n","page_name":" 399 ","page_number":399},
  {"content":"\r\n\r\nو گاهى يك سوم شب ، كه به اندازه يك ششم از نصف كمتر است ، شب زنده‌دار بود ؛ يعنى طبق فرمان خدا عمل مىكرد : ( نِصفَهُ أَوِ انقُص مِنهُ قَليلا * أوزِد عَلَيهِ ) .\r\nو نيز استفاده مىشود كه طايفه‌اى از مسلمان‌ها با رسول الله ( ص ) همراهى مىكردند ؛ يعنى آنها نيز مانند رسول الله ( ص ) شب زنده‌دارى مىكردند . طبعاً هر چه زمان پيش مىرفته و مسلمان‌ها بيشتر مىشدند ، اين عمل هم در ميان مسلمين رايج‌تر مىشد و كم كم جنبه عمومى پيدا مىكرد .\r\nاين‌گونه اعمال براى افراد خاص و استثنايى شايد مسأله‌اى نباشد ؛ اما اگر بخواهد عمومى و همگانى شود ، مشكلاتى پيش مىآيد ، زيرا تقدير زمان از نظر دو سوم يا نصف يا ثلث هر چند دقيق هم نباشد و به طور تقريبى باشد براى توده مردم ، آن هم در آن دوره كه ساعت و زمانسنج نبود و طول شب در عرض سال به تدريج تفاوت مىيافت ، خالى از اشكال نبود . به علاوه حالات گوناگونى كه مردم دارند - برخى مريض مىشوند و برخى به مسافرت مىروند و برخى در جهاد شركت مىكنند ، آن هم با وضع آن روز - بر مشكل بودن كار مىافزايد و اين خود باعث ايجاد نوعى اخلال مىشد كه خداوند اين آيه را نازل فرمود و در اين باره تخفيف داد ، اما نه به نحوى كه اين كار را منع كند يا حكم سابق را نسخ كند ؛ بلكه به شكلى بسيار ظريف و با نوعى رخصت و جايگزين ساختن اعمال ديگر ، از اشكال و اخلال جلوگيرى نمود ؛ لذا در صدر آيه از شخص پيغمبر ( ص ) سخن مىگويد : إِنَّ رَبَّكَ يعْلَمُ أَنَّكَ تَقُومُ أَدْنَى مِن ثُلُثَي اللَّيلِ وَنِصْفَهُ وَثُلُثَهُ پروردگار تو مىداند همانا تو شبها را طبق دستور ،\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nشب زنده‌دار هستى .\r\nبعد مىفرمايد : وَطَائِفَة مِّنَ الَّذِينَ مَعَكَ « و جمعى از مؤمنان كه با تو هستند چنين مىكنند » .\r\nاما هر چه زمان پيش مىرفت بر تعداد آن طايفه افزوده مىشد و همان‌طور كه گفته شد اين عمل براى افراد خاص استثنايى ، مشكلى ايجاد نمىكند ؛ ولى عمومى بودنش شايد موجب مشكلاتى باشد چنان كه خداوند مىفرمايد : وَاللَّهُ يقَدِّرُ اللَّيلَ وَالنَّهَارَ عَلِمَ أَن لَّن تُحْصُوهُ . « خداوند اندازه دقيق شب و روز را مىداند و مىداند كه همه شما نمىتوانيد آن را اندازه‌گيرى كنيد ، ( به جهت عدم امكانات و عدم خوگيرى بسيارى از مردم به وقتشناسى ، خصوصاً هنگامى كه موضوع بلندى و كوتاهى شبها پيش مىآيد ) » .\r\nفَتَابَ عَلَيكُم « پس گذشت كرد » و به شما تخفيف داد ، و لذا مىتوانيد آن اندازه را ملاحظه نكنيد ؛ ولى فَاقْرَؤُوا مَا تَيسَّرَ مِنَ الْقُرْآنِ « به هر اندازه كه ميسور است قرآن بخوانيد » .\r\nعَلِمَ أَن سَيكُونُ مِنكُم مَّرْضَى وَآخَرُونَ يضْرِبُونَ فِي الْأَرْضِ يبْتَغُونَ مِن فَضْلِ اللَّهِ وَآخَرُونَ يقَاتِلُونَ فِي سَبِيلِ اللَّهِ فَاقْرَؤُوا مَا تَيسَّرَ مِنْهُ وَأَقِيمُوا الصَّلَاة وَآتُوا الزَّكَاة وَأَقْرِضُوا اللَّهَ قَرْضًا حَسَنًا .\r\n« خدا مىداند بعضى از شما مريض و بيمار مىشويد و برخى به مسافرت به جهت كسب روزى مىرويد و همچنين بعضى از شما در راه خدا به جنگ مشغول مىشويد و با اين وضع نمىتوانيد آن برنامه را اجرا كنيد . پس به اندازه‌اى كه ميسور است قرآن بخوانيد و نماز را برپا داريد و زكات مال خود را بدهيد و به خداوند قرض\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nنيكو دهيد » .\r\nاين‌ها مىتواند جاى آن عمل و برنامه نسبتاً سنگين را پر كند و بدانيد :\r\nوَمَا تُقَدِّمُوا لِأَنفُسِكُم مِّنْ خَيرٍ تَجِدُوهُ عِندَ اللَّهِ هُوَ خَيرًا وَأَعْظَمَ أَجْرًا وَاسْتَغْفِرُوا اللَّهَ إِنَّ اللَّهَ غَفُورٌ رَّحِيمٌ .\r\n« هر چه از اعمال خير پيش از خود بفرستيد آن را و مزد آن را كه بزرگ‌تر و بهتر است پيش خداوند مىيابيد و از خداوند طلب مغفرت كنيد ؛ خداوند آمرزنده و مهربان است » .\r\nجهت هدايت آيات\r\n- آيه ده مربوط به محور پنج ( رابطه انسان - جهان ) ؛\r\n- آيه يازده مربوط به محور دو ( رابطه انسان - خدا ) ؛\r\n- آيه دوازده مربوط به مركز سه ( شناخت انسان ) ؛\r\n- آيه دوازده تا هيجده مربوط به محور يك ( رابطه خدا - انسان ) ؛\r\n- آيه نوزده مربوط به محور دو ( رابطه انسان - خدا ) ؛\r\n- آيه بيست مربوط به محور يك و دو ( رابطه خدا - انسان ) و ( انسان - خدا ) ؛\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nتفسير سوره مدثر\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nتفسير سوره مدّثّر\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nزمان نزول\r\n« 1 »\r\nاين سوره مباركه در اوايل بعثت نازل شده است و در تعيين زمان دقيق نزول آن اختلاف وجود دارد . برخى مىگويند از نخستين سوره‌هاى قرآن است يا به تعبير ديگر از عتائق سور است « 2 » و بعضى معتقدند پس از سوره مزّمّل نازل شده است و آن هم بعد از علق ، و برخى گفته‌اند اولين سوره‌اى است كه نازل شده است . « 3 » از « ضحاك » نقل شده كه اين سوره در مدينه نازل شده است . « 4 » « ابن عاشور » در « التحرير و التنوير » مىگويد : پيش از مزّمّل نازل شده است . « 5 » مرحوم شيخ طوسى در تفسير « تبيان » همچون ديگران از ابن عباس نقل كرده كه مدّثّر مكى است و از ابوسلمه بن عبدالرحمن و او نيز از جابر بن عبدالله نقل كرده كه :\r\nسوره مدّثّر اولين سوره‌اى است كه بر پيغمبر ( ص ) نازل شده\r\n\r\n\r\n","description":"","footnote":"\r\n( 1 ) . اين مقاله در مجله نامه مفيد ، سال دوم ، شماره پنجم ، در بهار سال 1375 درج گرديده است .\r\n( 2 ) . ر . ك : طباطبايى ، الميزان ، ج 20 ، ص 79 .\r\n( 3 ) . ر . ك : زمخشرى ، الكشاف ، ج 4 ، ص 644 .\r\n( 4 ) . ر . ك : شيخ طوسى ، التبيان ، ج . 10 ، ص 171 .\r\n( 5 ) . ابن عاشور ، التحرير و التنوير ، ج 29 ، ص 292 .\r\n","page_name":" 405 ","page_number":405},
  {"content":"\r\n\r\nاست . ابو سلمه مىگويد از جابربن عبدالله پرسيدم سوره علق چطور ؟ او گفت : من اين سخن را از رسول‌الله ( ص ) نقل مىكنم .\r\nو نيز او از ابوسلمه و او هم از جابر نقل مىكند كه پيامبر ( ص ) فرمود : من در حراء مجاور بودم كه شنيدم كسى مرا صدا زد و من به طرف راست و چپ و به سوى جلو و عقب نگاه كردم و كسى را نديدم و به بالاى سر خود نگاه كردم و كسى را نديدم پس نزد خديجه آمدم و گفتم لباسى روى من بكشد و آب سرد روى من بريزد و او چنين كرد سپس يا أَيهَا الْمُدَّثِّرُ بر من نازل شد . « 1 »\r\nاكثر تفاسير اين خبر را با كمى اختلاف نقل كرده‌اند و از نقل‌ها دانسته مىشود پس از آن كه در حراء وحى بر پيامبر اكرم ( ص ) نازل شد ، مدتى گذشت ( كه برخى آن فاصله را روزهاى فترت وحى ناميده‌اند ) و سپس مجدداً وحى شروع شد و برخى نخستين وحى را آغاز نبوت ، و نزول سوره مدّثّر را آغاز رسالت ناميده‌اند و مىگويند رسول الله ( ص ) در ابتدا مأمور به تبليغ نبود و بعداً مأمور شد و گفته‌اند : يا أَيهَا الْمُدَّثِّرُ در آغاز رسالت بوده است .\r\nهر چند هيچ كدام از اين گفته‌ها مدلل و ثابت نيست ، ولى مىتوان از خود آيات شريفه و مسلّماتِ تاريخ و روايات مطالبى به تفصيل ذيل برداشت نمود :\r\nبنابر اينكه سوره شريفه مدّثّر ، سومين يا چهارمين سوره نازل شده باشد و سوره‌هاى علق ، قلم و مزّمّل پيش از آن نازل شده باشند ،\r\n\r\n\r\n","description":"","footnote":"\r\n( 1 ) . شيخ طوسى ، التبيان ، ج 10 ، ص 171 .\r\n","page_name":" 406 ","page_number":406},
  {"content":"\r\n\r\nنخستين سوره‌اى كه در آن امر به قيام و انذار و به عبارت ديگر امر به رسالت شده سوره مدّثّر است ، زيرا در هيچ كدام از آن سه سوره شريفه ، دستور قيام و انذار نيست بلكه راجع به انسان و خلقت او و خوبى و بدى و نكوهش از مردمان بدكار سخن به ميان آمده و راجع به وحى و نبوت و پيامبرى هم صحبت شده و از اعمال رسول اكرم ( ص ) و خواندن نماز شب و تلاوت قرآن سخن گفته شده اما با صراحت دستور به قيام و انذار داده نشده است . نخستين سوره‌اى كه در آن اين دستور داده شده ، سوره مدّثّر است و به نظر مىرسد مراد از آنچه در سوره مزّمّل فرموده است : إِنَّا سَنُلْقِي عَلَيكَ قَوْلًا ثَقِيلًا ، « 1 » همين باشد ، زيرا رسالت نسبت به نبوت سخت‌تر و پر مسؤوليت‌تر است ، لذا خداوند به عنوان مقدمه مىفرمايد : به زودى به شما سخنى سخت‌تر و مسؤوليتى پر زحمت‌تر خواهم داد .\r\nدرست است كه رسول‌الله ( ص ) از روز اول در ميان مردم سخن مىگفت و قرآن مىخواند و مژده پيامبرى و وحى را مىداد و مىگفت : « راه من كه راه خداست اين چنين است » و همين مقدار كافى بود كه مردم مطلع شوند و متعرض او و پيروان او شوند و به انتظار ننشينند كه رسول‌الله آنها را به دين خود دعوت كند تا آنها مقابل او بايستند . او مشغول كار خود بود ، پيروان خود را هدايت مىكرد و قرآن مىخواند آنها به سراغ او مىآمدند و متعرض مىشدند تا اينكه سوره مدّثّر نازل شد و پيامبر دعوت مردم را شروع نمود .\r\n\r\n\r\n","description":"","footnote":"\r\n( 1 ) . سوره مزمل ، آيه 5 .\r\n","page_name":" 407 ","page_number":407},
  {"content":"\r\n\r\nتنها اشكال اين سخن اين است كه در سوره مزّمّل آمده است : إِنَّا أَرْسَلْنَا إِلَيكُمْ رَسُولًا شَاهِدًا عَلَيكُمْ كَمَا أَرْسَلْنَا إِلَى فِرْعَوْنَ رَسُولًا * فَعَصَى فِرْعَوْنُ الرَّسُولَ فَأَخَذْنَاهُ أَخْذًا وَبِيلًا . « 1 »\r\nمگر اين كه گفته شود اين بخش از سوره مزّمّل بعداً نازل شده است ، چنان كه چنين سخنى را گفته‌اند و صاحب كتاب « التحرير و التنوير » براى اين جمله دليل آورده كه سوره مزّمّل بعد از مدّثّر نازل گشته است و اين دليل ، صحيح به نظر نمىرسد .\r\nآيات يك الى ده\r\nبِسْمِ اللَّهِ الرَّحْمَنِ الرَّحِيمِ يا أَيهَا الْمُدَّثِّرُ * قُمْ فَأَنذِرْ * وَ رَبَّكَ فَكَبِّرْ * وَ ثِيابَكَ فَطَهِّرْ * وَ الرُّجْزَ فَاهْجُرْ * وَ لَا تَمْنُن تَسْتَكْثِرُ * وَ لِرَبِّكَ فَاصْبِرْ * فَإِذَا نُقِرَ فِي النَّاقُورِ * فَذَلِكَ يوْمَئِذٍ يوْمٌ عَسِيرٌ * عَلَى الْكَافِرِينَ غَيرُ يسِيرٍ\r\nمفردات\r\n« المدّثّر » : اسم فاعل است از دثار . « دثار » ، لباس رويين را گويند در مقابل « شعار » كه به لباس زيرين كه به بدن مىچسبد گفته مىشود . مدّثّر يعنى جامه به سر كشيده ، جامه به روانداخته ، جامه پوشيده .\r\n« رجز » : ( به ضم و به كسر ) ، عذاب ، گناه ، بت و صنم ، و برخى گفته‌اند به ضم به معنى بت و به كسر به معنى عذاب است .\r\n« هجر » : دورى گزيدن ، حذر كردن .\r\n« ناقور » : بر وزن فاعول ، صور ، شيپور .\r\n\r\n\r\n","description":"","footnote":"\r\n( 1 ) . همان ، آيه 15 - 16 .\r\n","page_name":" 408 ","page_number":408},
  {"content":"\r\n\r\nتفسير آيات\r\nيا أَيهَا الْمُدَّثِّرُ ؛ خطاب است به رسول‌الله ( ص ) به همان سبك و روش : يا أَيهَا المُزَّمِّل ، كه در سوره مباركه پيش از اين گذشت ، يعنى اى جامه به سر كشيده ! و بنا بر گفته بعضى : اى جامه نبوت و خلعت رسالت پوشيده ! منظور از دثار خلعت نبوت و رسالت است .\r\nقُمْ فَأَنْذِرْ ؛ منظور از قيام ، مهيا شدن و آماده شدن براى انذار است ، مانند اينكه بگويند : آستين را بالا بزن يا دامن همت را به كمر زن . قيام در اينجا مانند قيام در آيه مباركه : فَأقِمْ وَجْهَكَ لِلدينِ ى ا قيام در آيه أن تَقوُموا لِلّهِ مَثنى وَ فُرادى است .\r\n« فأنذر » يعنى بيم ده ، از چه ؟ از زشت كارىها ، كج‌روىها ، انحراف‌هاى فكرى ، اخلاقى ، عملى ، از عذاب و نكال خداوند ( عذاب دنيوى و عذاب اخروى ) . مفعول انذار محذوف است ، چه كسى را ؟ همه را ، عرب و عجم ، خودى و بيگانه ، دوست و آشنا و ناآشنا را ، همه مردم را ، شايد در تعبير انذار به اين نكته اشاره باشد كه لازم است دعوت به حق از انذار شروع شود تا آمادگى براى پذيرش دعوت حاصل گردد . زيرا تا انسان متوجه خسارت‌ها و زيان‌هايى كه او را تهديد مىكند نشود ، خود را نيازمند دعوت و هدايت نمىبيند و به دعوت داعى و هدايت هادى لبيك نمىگويد . ترس از خطر و احساس درماندگى و بيچارگى است كه انسان را در برابر اندرزگويان و هاديان مطيع و منقاد مىسازد .\r\nدر آن هنگام تنها كسى كه به دعوت رسول‌الله ( ص ) لبيك گفته بود ، از مردها على ( ع ) ( و شايد زيد كه برده آزاد شده بود ) و از زن‌ها\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nخديجه بود . تنها اين افراد استحقاق بشارت داشتند .\r\nوَ رَبَّكَ فَكَبِّرْ ؛ خدايت را بزرگ بدار ؛ در افكارت ، درانديشه‌ات ، در دلت ، در نيت‌ها و در تصميم‌هايت ، در اعمال و سخن‌هايت . خدا را از همه چيز و همه كس از هر وصفى ، بزرگ دان ، بزرگى را مخصوص او بدان و بگو « الله اكبر من أن يوصَفَ » .\r\nنقل شده است وقتى اين آيه نازل شد ، رسول‌الله فرمود : « الله اكبر » پس از او خديجه تكبير گفت و خوشحال شد و دانست كه آن دستور وحى است . « 1 »\r\nوَ ثِيابَكَ فَطَهِّرْ ؛ جامهات را از هر آلودگى پاكيزه گردان و اگر آلوده شد آن را بشوى و كوتاه كن تا از آلودگى دور بماند و اين عادت زشت عرب‌ها را ( كه لباس بلند مىپوشند بهگونه‌اى كه روى زمين كشيده مىشود و آن را جزء شخصيت و مفاخر خود مىدانند ) كنار بگذار . « 2 »\r\nدين اسلام بر اساس نظافت بنا شده است . رسول خدا ( ص ) در اين باره دستورهاى مكرر فرموده و نقل شده است كه داخل بهشت نمىشود مگر نظيف و خداوند فرد نظيف را دوست دارد و شستن ظروف و آستانه منزل موجب بىنيازى انسان مىشود .\r\nدهانتان را نظيف نگه داريد كه آن راه قرآن است . راغب گفته است : « پاكيزگى دو گونه است : پاكيزگى جسم از آلودگىها و\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 645 .\r\n( 2 ) . طبرسى ، مجمع البيان ، جزء 29 ، ص 106 .\r\n","page_name":" 410 ","page_number":410},
  {"content":"\r\n\r\nطهارت جان از نفسانيات و عيب‌هاى درونى ؛ اخلاق بايد پاكيزه باشد » . « 1 » در حديث آمده است : آدمى از قبر بر نمىخيزد مگر در لباسى كه در آن مرده است ، يعنى در جامه غيرنظيف يا طيب خود . ابن عباس در معنى اين آيه گفته است : آن را مپوش در گناه و عصيان و بپوش در نيكى و خدمت . « 2 » در ميان ما هم از گناه و فساد به آلوده دامان تعبير مىآورند .\r\nقرطبى در « جامع لاحكام القرآن » مىگويد :\r\n« در اين جمله هشت قول هست : اول : منظور از ثياب ، عمل است يعنى عملت را اصلاح كن ؛ دوم : منظور دل است ، جامهات را پاكيزه گردان يعنى دلت را پاك گردان ؛ سوم : منظور نفس است ، جامهات را پاك گردان يعنى نفست را تهذيب كن ؛ چهارم : منظور جسم است ، يعنى جسمت را پاك گردان ؛ پنجم : اعضاى خانواده است يعنى اعضاى خانوادهات را اصلاح كن ؛ ششم : خُلق است يعنى اخلاقت را تهذيب كن ؛ هفتم : دين است يعنى دينت را تكميل كن ؛ هشتم : لباس ظاهرى است » . « 3 »\r\nسپس براى هر كدام شعرى از شعراى عرب به عنوان شاهد نقل مىكند كه ثياب يا ثوب را به اين معانى استعمال كرده‌اند .\r\nابن عاشور گفته است : هر چند در هنگام نزول اين سوره نماز واجب نشده بود اما جملات وَ رَبَّكَ فَكَبِّرْ و وَ ثِيابَكَ فَطَهِّرْ پيش\r\n\r\n\r\n","description":"","footnote":"\r\n( 1 ) . راغب ، المفردات ، ص 307 .\r\n( 2 ) . طبرسى ، مجمع البيان ، جزء 29 ، ص 105 .\r\n( 3 ) . قرطبى ، الجامع لاحكام القرآن ، ج 19 ، ص 62 .\r\n","page_name":" 411 ","page_number":411},
  {"content":"\r\n\r\nدرآمد نماز است . وى مىگويد :\r\n« غير از اين آيه ، آيه‌اى كه دستور به طهارت لباس بدهد وجود ندارد » . و سپس احتمال مىدهد كه لباس هم در معنى حقيقى و هم در معنى مجازى يعنى روح و باطن استعمال شده باشد و مقصود از طهارت هم هر دو نوع طهارت باشد . « 1 »\r\nو ترديدى نيست كه اين خلاف ظاهر است .\r\nوَ الرُّجْزَ فَاهْجُرْ ؛ حفص « رجز » را به ضم راء خوانده است و ديگران به كسر راء و هر دو به يك معنى است ، از عذاب يا از گناه يا از بت دورى گزين . از كسايى نقل شده است كه رجز به كسر راء به معنى عذاب و پليدى و به ضمّ راء به معنى بت و صنم است . « 2 »\r\nوَ لا تَمْنُنْ تَسْتَكْثِرُ ؛ يعنى به كسى چيزى مده كه توقع دارى بيش از آن را به تو بدهد يا مده چيزى را كه آن را بزرگ مىپندارى . « 3 » برخى از معناى اول منصرف شده‌اند و آيه را به معنى دوم گرفته‌اند به تصور اين كه معناى اول مطابق شأن رسول‌الله نيست در صورتى كه معناى دوم نيز مطابق شأن والاى ايشان نيست ، بلكه اصلًا لزومى ندارد كه هر گاه چيزى به رسول‌الله خطاب شد حتماً مطابق شأن ايشان باشد يا در مقام توبيخ وى باشد ، مثلًا مشاهده مىكنيم كه آيه شريفه : وَ لَوْ تَقَوَّلَ عَلَينَا بَعْضَ الْأَقَاوِيلِ * لَأَخَذْنَا مِنْهُ بِالْيمِينِ * ثُمَّ لَقَطَعْنَا مِنْهُ الْوَتِينَ « 4 » ،\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 29 ، ص 297 .\r\n( 2 ) . شيخ طوسى ، التبيان ، ج 10 ، ص 173 .\r\n( 3 ) . شيخ طوسى ، التبيان ، ج 10 ، ص 173 .\r\n( 4 ) 1 . سوره حاقه ، آيه 44 - 46 .\r\n","page_name":" 412 ","page_number":412},
  {"content":"\r\n\r\nخطاب به آن حضرت نازل شده است ، در صورتى كه هرگز چنين كارى از رسول‌الله صورت نمىگرفت . ممكن است خيلى از اين‌گونه خطاب‌ها از باب « إياكَ أعنى و اسمعى » باشد .\r\nقرطبى يازده تأويل براى اين جمله نقل كرده است و ظاهراً از ميان همه آنها رجحان با يكى از دو معناى زير است :\r\n1 - صدقه‌اى را كه مىدهى چنان زياد مپندار كه سبب شود از كارت پشيمان گردى يا به خودخواهى دچار شوى و افتخار نمايى كه اين همه خوبى را من انجام دادم .\r\n2 - نبايد در دادن چيزى به ديگرى توقع داشته باشى كه وى در برابر اين همه نيكى و خوبى بايد پاداش زيادترى به تو دهد . « 1 »\r\n« تَسْتَكْثِرُ » ؛ بنابر برخى احتمالات جمله‌اى است در موضع حال از فاعل لاتمنن ، يعنى منت مگذار در حالتى كه‌نعمت‌ها را زياد مىشمارى و فكر مىكنى ده يا بيست مورد كار نيك نسبت به شخص خاص يا اشخاص مورد نظر انجام داده‌اى .\r\nوَ لِرَبِّكَ فَاصْبِرْ ؛ يعنى به خاطر خدا و به دستور و حكم خدا صبر كن ، در برابر ايذاء و اذيت مشركين شكيبا باش . مقصود مقاومت پيامبر و صبر او در برابر مشكلات رسالت و ايذاء و فشار دشمنان است .\r\nفَإِذَا نُقِرَ فِي النَّاقُورِ * فَذَلِكَ يوْمَئِذٍ يوْمٌ عَسِيرٌ * عَلَى الْكَافِرِينَ غَيرُ يسِيرٍ ؛ در قرآن در موارد متعدد از اين مطلب نام برده شده است . در اين جا « نُقِرَ فِى النّاقُورِ » گفته شده است و در جاهاى ديگر به : يوْمَ\r\n\r\n\r\n","description":"","footnote":"\r\n( 1 ) . قرطبى ، الجامع لاحكام القرآن ، ج 19 ، ص 97 .\r\n","page_name":" 413 ","page_number":413},
  {"content":"\r\n\r\nينفَخُ فِي الصُّوَرِ « 1 » و وَنُفِخَ فِي الصُّورِ « 2 » تعبير شده است . اين شروع به انذار است بلكه مصداق انذار و نفس انذار است ، بيم دادن از روز رستاخيز ، از روز برانگيخته شدن از قبر و از مشكلات آن روز كه روز مشكلى است و براى كافران قابل تحمل نيست .\r\nدر اين جا مىتوان بحثى را مطرح ساخت كه دميدن در « ناقور » يا نفخ در صور كه در قرآن در اين موارد آمده است به عنوان يك خبر غيبى از يك واقعيت عينى آمده يا به عنوان تمثيل ذكر شده است ؟ به اين معنى كه آيا در روز رستاخيز و برخاستن مرده‌ها از قبرها در صور يا ناقور دميده مىشود سپس ارواح به اجساد برمىگردند و مردگان زنده مىشوند و از قبر به سوى صحراى محشر رو مىآورند ؟ و اگر چنين است ، آن وسيله كه ما آن را به تعبير قرآن ناقوريا صور مىناميم ، آيا ماده و عنصرى از مواد و عناصر اين جهان است ؟ يا وجودى است حقيقى و عينى هر چند مادى و عنصرى نيست ، بلكه وجودى است برزخى يا مجرد ؟ مانند ساير موجودات برزخى و مجرد يا از باب تشبيه و تمثيل گفته شده است ، يعنى روز رستاخيز و برانگيختن مردگان از جايگاهشان و آمدنشان به پاى حساب ، به ميدان جنگ تشبيه شده كه شيپور بيدار باش يا آماده باش زده مىشود و همه در وقت معين و لحظه معين آماده مىشوند ، مانند تعبيرى كه در فارسى گفته مىشود كه زنگ خطر به صدا درآمده است يا به عنوان مثال گفته مىشود : « از\r\n\r\n\r\n","description":"","footnote":"\r\n( 1 ) . سوره‌هاى : انعام ، آيه 73 ؛ نمل ، آيه 87 ؛ نباء ، آيه 18 .\r\n( 2 ) . سوره‌هاى : كهف ، آيه 99 ؛ مؤمنون ، آيه 101 ؛ يس ، آيه 51 ؛ زمر ، آيه 68 ؛ ق ، آيه 20 .\r\n","page_name":" 414 ","page_number":414},
  {"content":"\r\n\r\nآب گلآلود ماهى مىگيرد » يا « ريشش گير است » و صدها نظاير آن ؟ حقيقت مطلب چيست ؟\r\nآيا اين مطلبى است كه از اخبار جهان غيب است و قرآن براى اولين بار مطرح نموده يا قبلا هم در ميان مردم بوده و در جزيره عربستان چنين چيزى را مىشناختند ، لذا براى آنها شنيدن اين سخن تازگى نداشت ؟ و آيا در اديان سابق همچنين چيزى هست يا نه ؟\r\nابن عاشور بحث را در اين جا به سوره حاقه حواله داده است و در آن جا در تفسير آيه شريفه : فَإِذَا نُفِخَ فِي الصُّورِ نَفْخَة وَاحِدَة « 1 » ، بحث نسبتاً مفصلى انجام داده ، ولى درباره سؤال مورد نظر اكتفا كرده به اين كه : ( نُفِخَ فِى الصّور ) عبارت است از امر تكوينى خداوند به زنده شدن مردگان از قبور مانند قشون ميدان جنگ . « 2 »\r\nسيد قطب در تفسير « فى ظلال القرآن » در سوره مدّثّر متعرض اين مطلب نشده است ، شايد در سوره‌هاى ديگر بحث كرده باشد ؛ همچنين مرحوم شيخ در تبيان و مرحوم طباطبايى در الميزان متعرض اين مسأله نشده‌اند ، شايد در سوره‌هاى قبل از آن بحث كرده‌اند ؛ قرطبى هم به سوره نمل و انعام ارجاع داده است .\r\nصاحب تفسير روح البيان پس از شرح « نقر فى الناقور » مىگويد :\r\n« اين جريان مربوط به نفخه دوم است ، چون در نفخه اول همه زنده‌ها مىميرند و در نفخه دوم همه مرده‌ها زنده مىشوند نافخ هم\r\n\r\n\r\n","description":"","footnote":"\r\n( 1 ) . سوره حاقه ، آيه 13 .\r\n( 2 ) . ر . ك : ابن عاشور ، التحرير و التنوير ، ج 29 ، ص 124 .\r\n","page_name":" 415 ","page_number":415},
  {"content":"\r\n\r\nاسرافيل است » . « 1 »\r\nاو مطلب را با اين سخن تمام كرده است ما نيز اين بحث را به سوره‌هاى ديگر و وقت ديگر وا مىگذاريم ، زيرا تحقيق بيشترى مىطلبد و همين مقدار مىگوييم كه در آيه هر دو احتمال هست ، اگر كسى سخن دوم را هم بگويد سخن غيرموجهى نگفته است ، نهايت اين كه حمل كلام بر معناى اصلى و حقيقى اگر اشكالى نداشته باشد وجهى ندارد به معنى مجازى و كنايى حمل شود و هيچ دليل و محذور عقلى نداريم بر اين كه لفظ را به معناى حقيقى حمل كنيم . بله ، اگر حمل لفظ به معناى مجازى به نحوى روشن باشد كه شنونده احتمال ديگر ندهد ( مانند مثال‌هاى بالا ) اشكال ندارد . ولى مورد بحث از آن موارد نيست .\r\n\r\nبرنامه هاى خودسازى پيامبر\r\nدر اين آيات شريفه خداوند با حبيب خود سخن مىگويد ؛ آيات اول به اصلاح نفس و خودسازى پيامبر مربوط است و براى مهيا و آماده شدن او به تبليغ رسالت نازل شده است .\r\nانسان موجودى است داراى استعدادهاى فراوان ، قابل رشد و كمال و در عين حال مستعد براى سقوط و هلاك و اين رشد و كمال و به فعليت رسيدن استعدادهاى انسان امرى است اختيارى . از طرفى هر كس براى كارى كه در نظر گرفته مىشود ، بايد به تناسب آن كار از توان و كاردانى و لياقت و شايستگى كافى برخوردارباشد و تلاش و\r\n\r\n\r\n","description":"","footnote":"\r\n( 1 ) . برسوى ، تفسير روح البيان ، ج 10 ، ص 227 .\r\n","page_name":" 416 ","page_number":416},
  {"content":"\r\n\r\nكوشش انسان در راه تحصيل كمالات بايد دائمى و مداوم باشد .\r\nرسول‌الله ( ص ) كه براى رسالت جهانى مأموريت يافته به برنامه خودسازى احتياج دارد و خداوند اين برنامه را در پنج جمله تنظيم و توصيه فرموده :\r\n1 - وظيفه رسالت : قُمْ فَأَنْذِرْ ؛\r\n2 - وظيفه فكرى و عقيدتى : وَ رَبَّكَ فَكَبِّرْ ؛\r\n3 - وظيفه عملى : وَ ثِيابَكَ فَطَهِّرْ ؛\r\n4 - وظيفه اخلاقى : وَ الرُّجْزَ فَاهْجُرْ * وَ لا تَمْنُنْ تَسْتَكْثِرُ * وَ لِرَبِّكَ فَاصْبِرْ ؛\r\n5 - و بالاخره تذكر روز آخرت و گرفتارى آن روز فَإِذا نُقِرَ فِي النّاقُورِ سخنى است كامل ، زيبا ، كوتاه و در عين حال پرمحتوا و هيچ نيازى به تأويل و توجيه نيست .\r\nآيات يازده الى سى و يك\r\nذَرْنِي وَ مَنْ خَلَقْتُ وَحِيداً * وَ جَعَلْتُ لَهُ مالا مَمْدُوداً * وَ بَنِينَ شُهُوداً * وَ مَهَّدتُّ لَهُ تَمْهِيدًا * ثُمَّ يطْمَعُ أَنْ أَزِيدَ * كَلَّا إِنَّهُ كَانَ لِآياتِنَا عَنِيدًا * سَأُرْهِقُهُ صَعُودًا * إِنَّهُ فَكَّرَ وَقَدَّرَ * فَقُتِلَ كَيفَ قَدَّرَ * ثُمَّ قُتِلَ كَيفَ قَدَّرَ * ثُمَّ نَظَرَ * ثُمَّ عَبَسَ وَبَسَرَ * ثُمَّ أَدْبَرَ وَاسْتَكْبَرَ * فَقَالَ إِنْ هَذَا إِلَّا سِحْرٌ يؤْثَرُ * إِنْ هَذَا إِلَّا قَوْلُ الْبَشَرِ * سَأُصْلِيهِ سَقَرَ * وَمَا أَدْرَاكَ مَا سَقَرُ * لَا تُبْقِي وَلَا تَذَرُ * لَوَّاحَة لِّلْبَشَرِ * عَلَيها تِسْعَة عَشَرَ * وَمَا جَعَلْنَا\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nأَصْحَابَ النَّارِ إِلَّا مَلَائِكَة وَمَا جَعَلْنَا عِدَّتَهُمْ إِلَّا فِتْنَة لِّلَّذِينَ كَفَرُوا لِيسْتَيقِنَ الَّذِينَ أُوتُوا الْكِتَابَ وَيزْدَادَ الَّذِينَ آمَنُوا إِيمَانًا وَلَا يرْتَابَ الَّذِينَ أُوتُوا الْكِتَابَ وَالْمُؤْمِنُونَ وَلِيقُولَ الَّذِينَ فِي قُلُوبِهِم مَّرَضٌ وَالْكَافِرُونَ مَاذَا أَرَادَ اللَّهُ بِهَذَا مَثَلًا كَذَلِكَ يضِلُّ اللَّهُ مَن يشَاء وَيهْدِي مَن يشَاء وَمَا يعْلَمُ جُنُودَ رَبِّكَ إِلَّا هُوَ وَمَا هِي إِلَّا ذِكْرَى لِلْبَشَرِ\r\nاز اين آيات شريفه به روشنى دانسته مىشود كه سخن درباره يك شخص حقيقى و يك رويداد واقعى اجتماعى است كه تحقق پيدا كرده و آثارى داشته است و بدون اين كه از آن شخص نام ببرد ، موقعيت مالى و خانوادگى و موقعيت كارى و وضعيت روحى او را گوشزد مىكند ، سپس عكس العمل زشت و ناپسند و لجاجت و ايستادگى او را در برابر حق و خدا و بالاخره سخن پوچ و بىاساس او را - كه به جهت حفظ موقعيت اجتماعيش علىرغم عقيده و باورش بر زبان آورده - توضيح مىدهد سپس از گرفتارى و فشارى كه در كمين اوست و عذاب خداوند كه گريبان‌گير اين‌گونه اشخاص مىشود ، سخن مىگويد .\r\nمفسرين همگى اتفاق نظر دارند كه اين آيات درباره « وليد بن مغيره مخزومى » نازل شده است . وليد مردى ثروتمند و مال‌اندوز بود ، اولاد فراوان داشت ؛ ده فرزند داشت و همه در مكه بودند ، او مردى بود از سياسيون و نامداران قريش و از مخالفين سرسخت اسلام و از كسانى كه رسول‌الله ( ص ) را استهزاء مىكرد .\r\nآن روزها پيامبر در حجر اسماعيل مىنشست و قرآن مىخواند .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nقريش از وليد پرسيدند : آنچه محمد مىخواند چيست ؟ آيا شعر است ، يا وردهاى كاهن‌ها است ، يا سخن جن و شياطين است كه به زبان او جارى مىشود ؟ او گفت : هيچ كدام از اين‌ها نيست . گفتند پس چيست ؟ او فرصت خواست تا سخن پيامبر را بار ديگر بشنود تا نظر خود را بگويد . آمد نزد پيامبر و گفت : قدرى از شعرهايت را براى من بخوان . رسول‌الله فرمود : آنها شعر من نيستند ، سخن خدا است كه انتخاب مىكند و بر پيامبران و فرشته‌ها نازل مىفرمايد ، و ما به مردم بازگو مىكنيم . وليد گفت : هر چه هست قدرى از آن براى من بخوان . رسول‌الله نيز قدرى آيات قرآنى خواند . وليد سخت تحت تأثير قرآن قرار گرفت و برخاست و رفت . قريش به ابى جهل گفتند : وليد نيز به اسلام گرويد و به پيامبر ايمان آورد و بدين جهت به سوى ما برنگشت . ابوجهل نزد وليد آمد و به وى گفت : ما را سرافكنده و مفتضح و رسوا نمودى و بهانه بهدست بدگويان دادى ؛ به اسلام گرويدى ؟ وليد گفت : نه ، من به اسلام نگرويدم و لكن از محمد سخن بلندى شنيدم ؛ والله هيچ كدام از اين سخن‌ها كه شما مىگوييد نيست ؛ « إنّ لِقوله لَحلاوة ، و إنّ عليه لَطلاوَة ، و إنّ أعلاه لَمُثْمِرٌ ، و إنّ أسفله لَمُغْدِقٌ » ؛ سوگند به خدا سخن او بسى شيرين است ، زيبايى و شادابى دارد ، شاخه‌هايش پربار و ريشه‌هايش سيراب و محكم است . ابوجهل گفت : قبيله‌ات با اين گفتار از تو خوشنود نمىشوند . او گفت : پس بر من مهلت ده تا فكر كنم . پس از مدتى گفت : سخن او سحر است و از\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nديگران گرفته شده است ؛ دل مردم را مىبرد و آنان را مسحور مىسازد . آنها كلام خدا نيستند ، كلام بشرند . « 1 »\r\nدر اينجا خوب است كمى تأمل كنيم و كمى زحمت فكر كردن را به خود بدهيم . فكر مىكنم نتيجه خوبى بهدست مىآيد و اگر اين بهترين دليل پيامبرى رسول‌الله نباشد ، يكى از بهترين دليل‌هاست . بىشك كتابى كه به نام قرآن از گفته‌هاى پيامبر اسلام جمع‌آورى و تشكيل شده است را به نام او نساخته‌اند و ساخته و پرداخته ديگران نيست ؛ هم الفاظ و كلمات و هم معانى و محتوا از او گرفته شده است ؛ ترتيب و تنظيم و جمع‌آورى از خود او بوده و شايد ترتيب و تنظيم سور هم از او بوده است - در علوم قرآن زياد درباره اين مطلب بحث شده است - اگر اين هم پذيرفته نشود ، به اصل خواسته ما زيان نمىرساند . اين هم از مسلمات تاريخ و زندگى رسول‌الله ( ص ) است كه او شخص امى و بىسواد بوده ، مانند اكثر يا همه مردم جزيرة العرب و اگر اشخاص معدودى هم درس خوانده بودند فقط در حد خواندن و نوشتن سواد داشته‌اند . از نظر افكار و آداب و رسوم و فرهنگ و ادبيات آن روز هم معلوم است كسانى كه در عربستان زندگى مىكردند چگونه فكر مىكردند ، چگونه مىفهميدند ، و با چه چيز مأنوس بودند ؛ شنيده‌ها و دانسته‌هايشان چه بود ، و آدم بىسواد چقدر مىتوانست سخن گويد و فكر كند ، خصوصاً بر خلاف آداب و رسوم و افكار و ادبيات عصرش ، شهرش و دوران زندگيش . ملاحظه كنيد\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 6 ( جزء 27 ) ، ص 109 .\r\n","page_name":" 420 ","page_number":420},
  {"content":"\r\n\r\nكه سبك نوشتارهاى دوران قاجار به سبك معمول دوره ما با چه مقدمات و تحولاتى همراه بود تا چه رسد به اين كه در افكار و فرهنگ و ادبيات يك قوم تحول اساسى ايجاد شود . لازم است ما گفتارها و نوشتارها و اشعار و آداب و سنن عربستان آن روز را در كنار قرآن و سنت رسول‌الله بگذاريم و تلاش كنيم اين تحول را به گونه‌اى توجيه كنيم ، لااقل خود ما و فكر ما را قانع سازد و اگر نشد چاره‌اى جز اين نيست كه بگوييم اين تحول از قبيل اين گونه تحولات سحرى نيست بلكه وحى و كار خداست .\r\nمفردات\r\n« مالا ممدوداً » : مال فراوان .\r\n« بنين شهوداً » : اولاد حاضر در محضر .\r\n« سأُرْهِقُه » : با مشقّت و زحمت او را تكليف مىكنم و وادار مىسازم .\r\n« صَعوداً » : گردنه‌اى كه رفتن بر قله‌اش به سختى انجام مىپذيرد .\r\n« عنيداً » : معاند و كافر .\r\n« لوّاحة للبشر » : بشره را سياه مىكند ، پوست را مىسوزاند .\r\nتفسير آيات\r\nذَرْنِي وَ مَنْ خَلَقْتُ وَحِيداً ؛ طبرى از مجاهد نقل مىكند : خداوند وليد را در حالى خلق كرده كه تنها بوده ، مال و اولاد نداشته است . « 1 » قتاده و نيز طبرى اين معنا را اختيار نموده‌اند .\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 29 ، ص 96 .\r\n","page_name":" 421 ","page_number":421},
  {"content":"\r\n\r\nدر آيه شريفه سه احتمال وجود دارد :\r\n1 - وحيداً حال باشد از ياء ذرنى و معنى آن چنين مىشود : كار او را به من تنها واگذار .\r\n2 - وحيداً حال باشد از تاء خلقت و در اين صورت چنين معنا مىدهد كه كار او را به من كه تنها آفريده‌ام واگذار .\r\n3 - حال باشد از هاء محذوف كه مفعول خلقت است ، يعنى كار او را كه تنهايش آفريده‌ام به من واگذار .\r\nبعضى از تفاسير يكى از اين احتمالات و برخى دو احتمال و برخى ديگر هر سه احتمال را نوشته‌اند .\r\nوَجَعَلْتُ لَهُ مَالًا مَّمْدُودًا ؛ بعد از آن كه او را به تنهايى آفريدم و هيچ چيز نداشت ، مال و ثروت فراوانى به او دادم .\r\nوَبَنِينَ شُهُودًا ؛ و فرزندانى به او دادم كه همگى در محضر او حاضرند و هيچ كدام براى تحصيل معاش و بهدست آوردن مال مسافرت نكرده‌اند . نقل شده كه وليد ده فرزند در مكه داشته كه سه نفر از آنها به نام‌هاى خالد ، عمار و هشام بعداً مسلمان شده‌اند .\r\nوَمَهَّدتُّ لَهُ تَمْهِيدًا ؛ زمينه ترقى و پيشرفت و توسعه و رفاه براى او مهيا ساختم تا جايى كه در ميان قريش به وليد « ريحانه قريش » و « وحيد » لقب داده بودند .\r\nثُمَّ يطْمَعُ أَنْ أَزِيدَ ؛ او به بيش از اين عمر و حيات و عيش و زندگى و خوشگذرانى و رياست طمع دارد .\r\nكَلَّا إِنَّهُ كَانَ لِآياتِنَا عَنِيدًا ؛ نه ! ! ديگر پيمانه‌اش لبريز شده و روز خوشى او به سر آمده ؛ بيش از اين سهمش نخواهد شد ، زيرا او به\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nآيات ما كفرِ عناد ورزيد .\r\nكفر دو قسم است : كفر انكار و كفرِ عناد . كفر انكار از نافهمى و انكار و ناباورى حاصل مىآيد ، ولى كفرِ عناد كفرى است كه با وجود باور و اعتقاد قلبى از روى عناد و لجاجت بر مىخيزد . وليد مىدانست كه اين آيات ، آيات خداست ولى از روى عناد و لجاجت كفر ميورزيد .\r\nسَأُرْهِقُهُ صَعُوداً ؛ من او را به همين زودى به مشقّت و زحمتى خواهم انداخت كه راحتى در آن نبيند ؛ زحمت و ناراحتى كسى كه مجبور باشد به قله كوه بلند تيز و ناهموارى صعود كند .\r\nإِنَّهُ فَكَّرَ وَ قَدَّرَ * فَقُتِلَ كَيفَ قَدَّرَ * ثُمَّ قُتِلَ كَيفَ قَدَّرَ ؛ او در شأن پيامبر و قرآن فكر كرد و سنجيد و اندازه گرفت . نابود باد چگونه سنجيد و باز نابود باد چگونه سنجيد .\r\nاين جمله از جانب خداوند توبيخ است به ظاهر نفرين .\r\nثُمَّ نَظَرَ * ثُمَّ عَبَسَ وَ بَسَرَ * ثُمَّ أَدْبَرَ وَ اسْتَكْبَرَ * فَقالَ إِنْ هذا إِلّا سِحْر يؤْثَرُ * إِنْ هذا إِلّا قَوْلُ الْبَشَرِ ؛ نگاه كرد ، رو ترش كرد ، به پيشانى گره زد ، پشت كرد ، گردن كشيد و گفت : اين سحر است و سخن خدا نيست سخن انسان است .\r\nاين آيات شريفه وضعيت فكرى و روحى وليد را كه در پشت قيافه و نگاه و چهره و پيشانى او منعكس بوده ترسيم مىفرمايد ؛ كسى كه دانسته مىخواهد دروغ بگويد و حالت روانى و اعتقادى خود را در پشت چهره دروغ و نگاه تصنعى پنهان كند تا به موقعيت خيالى و شخصيت ساختگى او لطمه وارد نشود و خود را آدم فهميده و مطلع\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nنشان دهد .\r\nسَأُصْلِيهِ سَقَرَ * وَ ما أَدْراكَ ما سَقَرُ ؛ به همين زودى او را به سوى سقر مىكشانم . تو چه مىدانى سقر چيست ؟\r\nخداوند با اين سخن باد دماغ او را خالى مىكند و شخصيت ساختگى و وهمى او را نابود مىسازد زيرا در اين آيات از آن القاب و عناوين خبرى نيست و به جاى آنها تحقير شده و سبك شمرده شده است .\r\nلا تُبْقِى وَ لا تَذَرُ * لَوَّاحَة لِّلْبَشَر ؛ سقر آتشى است كه چيزى را باقى نمىگذارد و همه چيز را محو و نابود مىسازد .\r\nعَلَيهَا تِسْعَة عَشَرَ ؛ مأموران نوزدهگانه بر آن گماشته شده‌اند .\r\nوَ مَا جَعَلْنَا أَصْحَابَ النَّارِ إِلَّا مَلَائِكَة وَ مَا جَعَلْنَا عِدَّتَهُمْ إِلَّا فِتْنَة لِّلَّذِينَ كَفَرُوا لِيسْتَيقِنَ الَّذِينَ أُوتُوا الْكِتَابَ وَ يزْدَادَ الَّذِينَ آمَنُوا إِيمَانًا وَ لَا يرْتَابَ الَّذِينَ أُوتُوا الْكِتَابَ وَ الْمُؤْمِنُونَ وَ لِيقُولَ الَّذِينَ فِي قُلُوبِهِم مَّرَضٌ وَ الْكَافِرُونَ مَاذَا أَرَادَ اللَّهُ بِهَذَا مَثَلًا ؛ در اين آيه شريفه به ترتيب ، مطالب زير آمده است :\r\n1 - ما اصحاب آتش را جز ملائكه قرار نداديم ، در اينجا منظور از اصحاب آتش ، معذبين در جهنم نيستند ؛ بلكه مقصود مأمورين جهنمند كه از آنها گاهى به خزّان جهنم و گاهى به زبانيه جهنم تعبير مىشود . مأمورينى كه در فراز پيش گفته شد : عَلَيهَا تِسْعَة عَشَرَ . گويى برخى گمان مىكردند آنها مردمان معمولى هستند ؛ چنانچه نقل شده است :\r\n« هنگامى كه اين آيه شريفه نازل شد ، ابوجهل گفت : اى گروه قريش ! مأمورين خداوند كه مأموريت دارند شما را عذاب داده و شكنجه كنند نوزده نفرند ، آيا صد نفر از شما با اين كثرت در دست\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nى\r\nك نفر از آنها عاجز و ناتوان مىماند ؟ » « 1 »\r\nقرطبى مىنويسد :\r\n« مردى به نام « أبا الأشدّ » فرزند كلده الجحمى كه پهلوان نامدارى بود گفت : من با يك شانه‌ام ده نفر و با يك شانه ديگرم نه نفر را مىزنم و دفع مىكنم . حارث بن كلده گفت : هفده نفر را من دفع مىكنم شما همه ، دو نفر را دفع كنيد ؛ اين سخن‌ها يا به عنوان استهزاء و تمسخر گفته مىشد يا به عنوان وهم و گمان . » « 2 »\r\nخداوند فرمود : آن نوزده نفر از جنس ملائكه‌اند نه بشر .\r\n2 - فرموده : ما شمارش آنها را وسيله امتحان و فتنه قرار داديم براى كفار ، تا اهل كتاب در دلشان احساس يقين كنند و سبب زيادت ايمان مؤمنين باشد . فتنه بودنش براى كفار اين بود كه آن بىخردان همين را وسيله حمله و هجوم ديدند و سخنان استهزاءآميز مىگفتند . احساس يقين اهل كتاب هم بدين جهت بود كه ديدند اين همان خبر غيبى است كه انبياء سلف از پيش گفته‌اند ، و زيادتر شدن ايمان مؤمنين بدين سبب بود كه اين‌ها ديدند كه اهل كتاب اين شمارش را پذيرفته‌اند و گفته‌اند : اين از اخبار غيبى است كه انبياء گذشته هم خبر داده‌اند .\r\n3 - همين گفتار كه سبب بددلى و سخريه كفار شد وسيله احساس يقين اهل كتاب و بيشتر شدن ايمان مؤمنين گرديد .\r\n4 - منظور از تعبير الَّذِينَ فِي قُلُوبِهِم مَّرَضٌ كفار نيست چون\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 29 ، ص 100 .\r\n( 2 ) . قرطبى ، الجامع لاحكام القرآن ، ج 19 ، ص 80 .\r\n","page_name":" 425 ","page_number":425},
  {"content":"\r\n\r\nكفار بعد از آن گفته شده و به آن عطف شده است و با اين تعبير در قرآن از منافقين نام برده شده است ؛ ظاهراً اين اعتراض از سوى منافقين و مشركان به قرآن مىشده است .\r\n5 - اين فرموده خداوند كه كَذَلِكَ يضِلُّ اللَّهُ مَن يشَاء مطلبى است كه در قرآن مكرر آمده است . هدايت و ضلالت در دست خداوند است ، البته نبايد از اين سخن اين‌گونه برداشت نمود كه هدايت راه يابندگان و گمراهى گمراهان در دست خداوند است ، بلكه مراد همان مطلبى است كه در آيات شريفه : فِي قُلُوبِهِم مَّرَضٌ فَزَادَهُمُ اللّهُ مَرَضاً « 1 » ، كُلًّا نُّمِدُّ هَؤُلاء وَ هَؤُلاء « 2 » ، وَ يمُدُّهُمْ فِي طُغْيانِهِمْ يعْمَهُونَ « 3 » ، و فَأَلْهَمَهَا فُجُورَهَا وَ تَقْوَاهَا « 4 » ، به آن اشاره شده است .\r\nاين سنت خداوند است كه وسيله هدايت و نورانيت مؤمنان و گمراهى گمراهان را فراهم مىسازد و اين غير از آن است كه گفته شود هدايت و ضلالت با خداست و مسؤوليت هر دو با اوست .\r\nان شاءالله ما تفصيل بحث را از بُعد تفسيرى در آخر سوره مىآوريم .\r\n6 - وَ ما يعْلَمُ جُنُودَ رَبِّكَ إِلّا هُوَ وَ ما هِي إِلّا ذِكْرى لِلْبَشَرِ ؛ روش قرآن در اخبار به غيب اين است كه انسان را متنبه سازد به اين كه در حقيقت اين را كسى نمىداند جز خداوند . اين تعبيرها براى اين است كه نذير و بشير باشد مانند اخبار بهشت كه مىفرمايد : فَلَا تَعْلَمُ نَفْسٌ مَّا\r\n\r\n\r\n","description":"","footnote":"\r\n( 1 ) . سوره بقره ، آيه 10 .\r\n( 2 ) . سوره اسراء ، آيه 20 .\r\n( 3 ) . سوره بقره ، آيه 15 .\r\n( 4 ) . سوره شمس ، آيه 8 .\r\n","page_name":" 426 ","page_number":426},
  {"content":"\r\n\r\nأُخْفِي لَهُم مِّن قُرَّة أَعْينٍ . « 1 »\r\n7 - گفته شده كه آيه : وَ مَا جَعَلْنا أصْحَابُ النّارِ . . . ، بعداً نازل شده است . آلوسى از تفسير نقيب و او از مقاتل نقل مىكند كه اين آيه در مدينه نازل شده است . ابن عاشور مىگويد : اين سخن از غير او نقل نشده است .\r\nسخن ما\r\nخداوند وليد را تهديد مىكند كه اين شخص هر كسى باشد نبايد فراموش كند كه آفريده دست من است و من در آفريدن او تنها بودم ، كسى و چيزى را به يارى نطلبيدم . نه تنها او را آفريدم بلكه قدرت و ثروت و مال و نيروى انسانى او را من در اختيارش قرار دادم و همه چيزش از من است ، پس من قدرت و توان كامل دارم تا درباره او هر چه بخواهم انجام دهم . ديگر به او از اين افزون‌تر نخواهم داد . زيرا او با حق درافتاد ، درافتادن با حق عواقبى دارد كه گريبان‌گير او خواهد شد .\r\nسپس خداوند وليد را با اين‌گونه افعال ترسيم مىنمايد : فكر كردن ، دقت نمودن ، نگاه كردن ، چهره در هم كشيدن ، رو ترش نمودن ، پشت پا زدن به حق ، با وجدان خود ستيزه نمودن ، در مقابل جوّ بيرون نداى وجدان را خفه كردن و گرفتار بيمارى خود بزرگبينى بودن . چون قريش بر او وقعى گذارده و وى را به داورى طلبيده بودند اگر تسليم نمىشد جو بر عليه او دگرگون مىشد . اگر انسان بخواهد با\r\n\r\n\r\n","description":"","footnote":"\r\n( 1 ) . سوره سجده ، آيه 17 .\r\n","page_name":" 427 ","page_number":427},
  {"content":"\r\n\r\nمردم هم آواز باشد و هم بخواهد خصلت خود بزرگ‌بينىاش را اشباع كند ، هم باطل بگويد و هم بگويد من اين را حق مىدانم ، هم در مقابل خواهش‌هاى نفس حقير باشد و از تهديدها بترسد ، هم بگويد اين فكر خودم است نه از ترس شماست و نه به خاطر طمع ؛ مجموع اين امور از انسان يك شخصيت ويژه‌اى مىسازد كه در نگاه ، قيافه ، حركات و سكنات او اثر مىگذارد و اين مطلب را يك روانشناس باريك بين به خوبى تشخيص مىدهد . خداوند در اين فراز كار آن روانشناس باريكبين را انجام مىدهد . در ضمن خدا دوبار او را نفرين كرده : كشته باد او ، باز كشته باد او . اين نفرين‌هاى قرآن چيست ؟ نفرين ما در حقيقت اين است كه ما از كسى به خاطر يك سلسله خصلت‌ها يا عمل‌ها نفرت پيدا مىكنيم و مىخواهيم او محو شود ، ذليل و زبون شود ، و چون نابودى او در دست ما نيست خواست خودمان را بر زبان مىآوريم كه ما چنين چيزى را درباره او مىخواهيم ؛ ولى نفرين خدا حقيقتش اين نيست زيرا : وَ مَا أَمر السَّاعَة إِلّا كَلَمْحِ البَصَرِ أَوْ هُوَ أَقرَبُ « 1 » ، خدا درباره هر كسى هر چه بخواهد بلافاصله انجام مىشود . نفرين او در حقيقت تحقير است ؛ مانند لفظى كه در ميان ما مرسوم است . تهديد ديگر تهديد اخروى است كه جايگاه او آتش است .\r\n\r\nسخن از معاد و كيفيت آن\r\nتيزى آتش ويرانگر ، اثر آن بر روى پوست انسان ، مأمورين جهنم از نظر كميت ( نوزده نفر ) و كيفيت ( از جنس فرشته‌اند ) امورى\r\n\r\n\r\n","description":"","footnote":"\r\n( 1 ) . سوره نحل ، آيه 77 .\r\n","page_name":" 428 ","page_number":428},
  {"content":"\r\n\r\nهستند مربوط به عذاب اخروى كه خداوند در اين آيات به آنها اشاره كرده است . سپس مىفرمايد : اين سخن كه ما عده مأمورين آتش را نوزده نفر قرار داديم در اهل كتاب و مؤمنين اثر مثبت دارد و در كفار اثر منفى . در اين جا بايد قدرى دقيق شويم ؛ اين فرموده خدا به چه معناست ؟\r\nپاسخ : نوع تفاسير مىنويسند چون اهل كتاب قبلا از علما و پيشينيان خود اين عدد را شنيده بودند وقتى كه مىشنوند قرآن هم مطابق شنيده آنها سخن مىگويد باور مىكنند كه قرآن حرفش درست است . اين توجيه هر چند اشكال ندارد و ما قبلا نوشتيم ، ولى احتمال ديگرى هم مىتوان داد و آن اين كه مؤمن واقعى كسى است كه تعبد و تشرع در او آن چنان قوى باشد كه هر چه را دانست خدا گفته بىچون و چرا بپذيرد ، هر چند عقلش كنه آن را درك نكند و معلوماتش به آنجا نرسد و از فهميدن سرّ آن ناتوان باشد ؛ زيرا اگر قرار باشد مطالب دينى را با علم و عقل و تجربه خود بسنجيم و هر چيز را كه سرّش براى ما روشن نباشد آن را نپذيريم بايست خيلى مطالب را از اسلام و همچنين اديان ديگر كنار بگذاريم ؛ زيرا در تعليمات دينى چيزهايى كه ما از فهميدن كنه و فلسفه آنها ناتوانيم زياد است . اگر قرار باشد خداوند در وحى خود توان علمى مردم را ملاحظه كند و در دين چيزهايى را بياورد كه علم و عقل و تجربه مردم به آن رسيده باشد ، اين سؤال مطرح مىشود كه عقل و علم چه كسى و چه قشرى ملاك است ؟ بىسوادها يا دانشمندهاى فرزانه ؟ انسان‌هاى امروز يا انسان‌هاى دوره‌هاى گذشته يا آينده ؟ از اين گفتار به روشنى فهميده\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nمىشود كه سخن خدا ، كلام خدا و هدايت او تابع عقول و علوم و تجربيات مردم نمىتواند باشد .\r\nوقتى كه اين مطلب روشن شد اكنون مىگوييم : وقتى كه در تعليمات خدا چيزى كه سرّ آن براى ما روشن نيست مطرح مىشود آنهايى كه روح تعبد و تشرع قوى دارند به آسانى مىپذيرند و با هر پذيرش و اطاعت ايمان آنان تقويت مىشود ؛ و اما آنهايى كه دل‌هاى بيمار و مغزهاى فرسوده دارند زمينه براى اعتراض و بيان اغراض نهفته خود را پيدا كرده ، زبان به اعتراض مىگشايند و مىگويند : منظور خدا از اين گفتار چيست ؟\r\nآيات سى و دو الى پنجاه و شش\r\nكَلَّا وَ الْقَمَرِ * وَ اللَّيلِ إِذْ أَدْبَرَ * وَ الصُّبْحِ إِذَا أَسْفَرَ * إِنَّهَا لَإِحْدَى الْكُبَرِ * نَذِيراً لِلْبَشَرِ * لِمَن شَاء مِنكُمْ أَن يتَقَدَّمَ أَوْ يتَأَخَّرَ * كُلُّ نَفْس بِما كَسَبَتْ رَهِينَة * إِلّا أَصْحابَ الْيمِينِ * فِي جَنّات يتَساءَلُونَ * عَنِ الْمُجْرِمِينَ * مَا سَلَكَكُمْ فِي سَقَرَ * قَالُوا لَمْ نَكُ مِنَ الْمُصَلِّينَ * وَ لَمْ نَكُ نُطْعِمُ الْمِسْكِينَ * وَ كُنَّا نَخُوضُ مَعَ الْخَائِضِينَ * وَ كُنَّا نُكَذِّبُ بِيوْمِ الدِّينِ * حَتَّى أَتَانَا الْيقِينُ * فَمَا تَنفَعُهُمْ شَفَاعَة الشَّافِعِينَ * فَمَا لَهُمْ عَنِ التَّذْكِرَة مُعْرِضِينَ * كَأَنَّهُمْ حُمُرٌ مُّسْتَنفِرَة * فَرَّتْ مِن قَسْوَرَة * بَلْ يرِيدُ كُلُّ امْرِئٍ مِّنْهُمْ أَن يؤْتَى صُحُفًا مُّنَشَّرَة * كَلَّا بَل لَا يخَافُونَ الْآخِرَة * كَلَّا إِنَّهُ تَذْكِرَة *\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nفَمَن شَاء ذَكَرَهُ * وَ مَا يذْكُرُونَ إِلَّا أَن يشَاء اللَّهُ هُوَ أَهْلُ التَّقْوَى وَ أَهْلُ الْمَغْفِرَة\r\nمفردات\r\n« أدْبَرَ » : پشت كرد ؛ ادبار در مقابل اقبال است .\r\n« أسْفَرَ » : آشكار شد ؛ در اصل از ماده سَفْر به معنى كنار رفتن پرده است .\r\n« الكُبَر » : جمع كبرى به معنى بزرگ و با اهميت .\r\n« سقر » : يكى از اسامى جهنم ؛ « سَقَرَتْه الشمسُ : أذابتْه ، او را ذوب كرد » .\r\n« كُنّا نَخُوضُ » : فرو مىرفتيم ؛ الخَوْض : شروع به فرو رفتن در آب .\r\n« حُمُرٌ » : جمع حِمار ؛ همچنين حمير و أحمرة نيز جمع حمار مىباشد .\r\n« مستنفرة » : رم كننده .\r\n« قَسْوَرة » : شير ، صياد ، تيرانداز ؛ در اصل از ماده « قَسْر » به معنى قهر و غلبه است . « 1 »\r\n« صُحُفاً مُنَشَّرة » : كتاب‌هاى باز شده ؛ صحيفه در اصل به ورقه‌اى گفته مىشود كه مىتوان آن را اين طرف و آن طرف نمود و جمعش صُحُف و صحائف مىباشد .\r\nبيان\r\nدر ادامه بحث با كافران منكر رستاخيز و نبوت پيامبر اكرم ( ص ) در اين آيات با سوگندهاى متعدد به مسأله رستاخيز و دوزخ تأكيد گرديده است ؛ و نيز گفته شده است : « 2 » اين آيات جهت تنزيه قرآن\r\n\r\n\r\n","description":"","footnote":"\r\n( 1 ) . راغب اصفهانى ، مفردات ، ص 670 .\r\n( 2 ) . طباطبايى ، الميزان ، ج 20 ، ص 94 .\r\n","page_name":" 431 ","page_number":431},
  {"content":"\r\n\r\nكريم از اتهاماتى كه كفار بر آن بستند و آن را سحرى تأثيرگذار و جالب همچون سحرهاى پيشينيان دانستند ، نازل گرديده است .\r\nتفسير آيات\r\nكَلّا وَ الْقَمَرِ : « كلّا » حرف « ردع » و اعراض از سخنانى است كه گوينده بيان داشته است ، يعنى آنچه از زبان قال يا زبان حال آنها بيان شد ، حقيقت ندارد ، بلكه حقيقت اين است : « سوگند به ماه » .\r\nوَ اللَّيلِ إِذْ أَدْبَرَ : « و سوگند به شب چون كه پشت كرده و دامن خويش برچيند »\r\nوَ الصُّبْحِ إِذا أَسْفَرَ : و نيز : « سوگند به صبح آن هنگامى كه نقاب از چهره برگيرد و روشنايى خود را نمايان سازد » .\r\nإِنَّهَا لَإِحْدَى الْكُبَرِ : كه اين قيامت پديده‌اى است از واقعيت‌هاى بزرگ .\r\nنَذِيراً لِلْبَشَرِ : ترساننده و هشدارى است براى بشر ؛ چرا كه انسان هر چند در آسايش و خوشى غوطه‌ور باشد ، وقتى متوجه در پيش رو داشتن چنين روزى گردد ، دچار اضطراب ، نگرانى و وحشت مىگردد .\r\nلِمَن شَاء مِنكُمْ أَن يتَقَدَّمَ أَوْ يتَأَخَّرَ : اين انذار اختصاص به گروه خاصى ندارد ، بلكه شامل حال كسانى كه حق طلب بوده و در ميدان زندگى مىخواهند متقدم باشند و راه تكامل را بپيمايند و كسانى كه از اين قافله عقب افتاده و راه انحطاط و عصيان را پيش مىگيرند نيز مىگردد .\r\nكُلُّ نَفْسٍ بِمَا كَسَبَتْ رَهِينَة : « رهينه » از ماده « رهن » به معنى گرو\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nو وثيقه‌اى است كه معمولًا در مقابل وام قرار مىدهند . زمخشرى مىگويد : « رهينة » مؤنث « رهين » نمىباشد ، چرا كه « فعيل » به معناى « مفعول » مذكر و مؤنثش مساوى است ، و اگر در اين جا اراده وصف شده بود گفته مىشد : « رهين » ؛ بلكه « رهينة » اسم به معناى رهن است ، همانگونه كه « شتيمة » به معنى شتم است ؛ گويا چنين گفته شده : « هر نفسى خودش گرو آنچه انجام داده است ، مىباشد » . « 1 »\r\nدر اين كه « باء » در « بما كسبت » براى مقابله است يا سببيت يا به معناى « مع » هر سه احتمال وجود دارد .\r\nدر توجيه آيه شريفه از كلام مرحوم علامه طباطبايى بدست مىآيد كه خداوند انسان را آفريد و بر عهده او حقى به نام حق عبوديت قرار داد ، پس او پيش خدا محبوس و گرو است تا وقتى كه حق خداوند را ادا نمايد ، حال اگر آن حق عبوديت و اطاعت خداوند را به جا آورد ، از حبس خدا آزاد مىگردد و اگر چنين نكرد و با اين حال از دنيا رفت ، در حبس خداوند باقى مىماند . « 2 »\r\nإِلَّا أَصْحَابَ الْيمِينِ : همه اين حالت را دارند ، مگر كسانى كه جزو مؤمنين و متقين باشند و حق عبوديت خداوند را انجام دهند ، كه در اين صورت در گرو خدا نيستند .\r\nفِي جَنَّاتٍ يتَسَاءلُونَ : اهل يمين نه تنها در گرو نيستند ، بلكه در باغ‌هاى بهشت به سر برده و از مجرمين پرسش مىنمايند :\r\n\r\n\r\n","description":"","footnote":"\r\n( 1 ) . زمخشرى ، كشّاف ، ج 4 ، ص 654 .\r\n( 2 ) . طباطبايى ، الميزان ، ج 20 ، ص 96 .\r\n","page_name":" 433 ","page_number":433},
  {"content":"\r\n\r\nمَا سَلَكَكُمْ فِي سَقَرَ : چرا شما اهل دوزخ شديد ؟\r\nقَالُوا لَمْ نَكُ مِنَ الْمُصَلِّينَ : گويند ما جزو نمازگزاران نبوديم .\r\nوَ لَمْ نَكُ نُطْعِمُ الْمِسْكِينَ : و به تهيدستان و بيچارگان كمك مالى نمىكرديم ؛ « اطعام » در لغت گرچه به معنى خوراندن و غذا دادن است ، ولى ظاهراً مراد از آن در اين جا هر گونه كمك به آنها و رفع نيازمندىهاى ضروريشان اعم از خوراك و پوشاك و مسكن و دارو و مانند آن مىباشد .\r\nوَ كُنَّا نَخُوضُ مَعَ الْخَائِضِينَ : ما با اهل باطل در گفتار و كردار همنشين و همرديف بوديم .\r\nوَكُنَّا نُكَذِّبُ بِيوْمِ الدِّينِ : و پيوسته روز رستاخيز را انكار مىنموديم .\r\nحَتَّى أَتَانَا الْيقِينُ : و اين‌گونه عمرمان را سپرى نموديم تا مرگ ما را فرا گرفت .\r\nفَمَا تَنفَعُهُمْ شَفَاعَة الشَّافِعِينَ : شفاعت شفاعت كنندگان به حال اين گروه نفعى ندارد ؛ چرا كه « شفع » در لغت به معناى جفت و ضميمه كردن چيزى به چيز ديگر است ، پس بايد فرد شفاعت شونده داراى اعمال و كردار نيكى باشد تا به ضميمه شفاعت شفاعت كننده رستگار گردد .\r\nفَمَا لَهُمْ عَنِ التَّذْكِرَة مُعْرِضِينَ : چرا آنها از قرآن و يا هر تذكر و يادآورى روى گردان هستند ؟\r\nكَأَنَّهُمْ حُمُرٌ مُّسْتَنفِرَة : گويا آنان مانند چهارپاى رم كرده‌اى هستند .\r\nفَرَّتْ مِن قَسْوَرَة : كه از دست صياد يا تيرانداز يا شير فرار كرده است .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nبَلْ يرِيدُ كُلُّ امْرِئٍ مِّنْهُمْ أَن يؤْتَى صُحُفًا مُّنَشَّرَة : بلكه هر يك از آنها مىخواهند كتابى گشوده همانند قرآن براى او فرود آيد .\r\nكَلَّا بَل لَا يخَافُونَ الْآخِرَة : چنين نيست ، اين‌گونه مطالب بهانه‌اى بيش نيست ، بلكه مشكل اصلى آن است كه آنان از پايان كار و رستاخيز واهمه‌اى ندارند .\r\nكَلَّا إِنَّهُ تَذْكِرَة : چنين نيست ، بلكه همانا قرآن كتاب تذكر و يادآورى است و اين امر تناسبى با آنان كه از آخرت بيمى نداشته و در غفلت زندگى مىكنند ، ندارد .\r\nفَمَن شَاء ذَكَرَهُ : پس هر كه بخواهد از آن پند و اندرز مىگيرد ؛ اول بايد انسان خواهان پند باشد تا بتواند متذكر شود .\r\nوَمَا يذْكُرُونَ إِلَّا أَن يشَاء اللَّهُ : البته كسى پند نمىگيرد ، مگر اين كه خواست و مشيت الهى بر آن باشد .\r\nهُوَ أَهْلُ التَّقْوَى وَأَهْلُ الْمَغْفِرَة : او اهل تقوى و آمرزش است و شايسته است كه انسان‌ها از نافرمانى او بپرهيزند و به آمرزش او اميدوار باشند .\r\nسخن ما\r\n1 - سه سوگندى كه در اوايل اين بخش از آيات وجود دارد ، بر اهميت سخنى كه بعد از آنها مىآيد دلالت دارند ، بهطورى كه شنونده بايد آن سخن را با عظمت تلقى كرده و در حقيقت آن تأمّل نمايد ، نه اين كه بدون انديشه از آن گذشته و به دست فراموشىاش بسپارد ، و آن سخن چيزى نيست جز معاد و رستاخيز كه معتقد شدن بدان يكى از اهداف بلند رسالت پيامبر ( ص ) بوده و پيش آمدى است بزرگ كه\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nحتماً واقع گرديده و بر سر راه هر انسانى قرار خواهد گرفت ، گرچه براى عده زيادى از انسان‌هاى عادى كه به آن توجه نمىكنند ، يك امر معمولى تلقى مىشود ، ولى اين‌گونه نيست و اگر انسان در آن توجه كافى نمايد ، دچار وحشت و نگرانى مىگردد و از آن در مسير زندگىاندرز مىگيرد .\r\n2 - در آيه كُلُّ نَفْسٍ بِمَا كَسَبَتْ رَهِينَة همانطور كه گذشت ، برخى از مفسرين به قرينه آيه : إِلَّا أَصْحَابَ الْيمِينِ گفته‌اند : مراد از آن نفوس انسان‌هاى مجرم است كه در گرو و حبس خدا هستند ، زيرا خداوند بر آنها حق عبوديت و اطاعت دارد و آنها اين حق را ادا نكرده‌اند ، ولى اصحاب يمين در گرو و حبس خداوند نيستند .\r\nولى آن چه به نظر مىرسد اين است كه ، اين آيه اشاره به حل يكى از مشكلات بزرگ بشر دارد ، و آن اين كه وقتى انسان توان و لياقت افراد ممتاز و برتر مثل دانشمندان و بزرگان را مىبيند و توان و استعداد خود را با آنان مقايسه مىكند و نيز وقتى كه مىبيند در اين جهان عده‌اى پند و اندرز گرفته ، ولى او و امثال او - كه افراد كمى هم نيستند - متذكر نشده‌اند ، دچار اندوه و ناراحتى مىگردد ، سپس براى آرامش وجدان و تسكين خاطر خويش ترقى آنها را به نحوه ساختارشان مربوط مىسازد و مىگويد : هر كسى را خداوند يك جور آفريده است ؛ آنها را به گونه‌اى آفريده كه قابليت و لياقت پيشرفت را داشته باشند و من را اين‌گونه خلق كرده و با اين سخنان و افكار تقصير را از خود نفى مىكند و چرخ ، فلك ، بخت ، اقبال ، طبيعت ، پدر ، مادر ، دوست ، محيط و حتى خداوند را در اين باره\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nمقصر جلوه مىدهد .\r\nآيه شريفه مذكور در مقام ردّ چنين‌انديشه و مقالى است و به انسان‌ها متذكر مىشود كه سعادت ، شقاوت ، خوشبختى و بدبختى هر انسانى در گرو افعال خود اوست ، البته اين بدان معنا نيست كه عوامل ديگر در ترقى و يا تنزل او مدخليت ندارند ، بلكه مراد اين است كه گرچه برخى عوامل و موانع ، راه پيشرفت را بر انسان مسدود مىنمايند ، ولى از تمام جوانب راه بر او بسته نيست و انسان اگر نتواند در تمامى جهات سعادتمند گردد ، ولى راه به طور كلى بر او بسته نبوده و اين خود انسان و افعال اوست كه او را در پيمودن مسير تكامل و پيشرفت درمانده و بدبخت مىگرداند ، و نبايد براى فرار از مسؤوليت ، خود را بىتقصير دانسته و ديگران را مقصر جلوه دهد ، به قول شاعر :\r\n در آسمان علم ، عمل بهترين پَر است * در كشور وجود ، هنر بهترين غناست\r\nمىجوى ، گرچه عزم تو زانديشه برتر است * مىپوى ، گرچه راه تو در كام اژدهاست \r\nتا آن جا كه مىگويد :\r\n ديوانگى است قصه تقدير و بخت نيست * از بام سرنگون شدن و گفتن اين قضاست « 1 » \r\n\r\nاراده تكوينى - اراده تشريعى\r\n3 - از دو آيه شريفه : فَمَن شَاء ذَكَرَهُ * وَمَا يذْكُرُونَ إِلَّا أَن يشَاء اللَّهُ هُوَ أَهْلُ التَّقْوَى وَأَهْلُ الْمَغْفِرَة و نيز آيات مشابهى همچون : إِنَّ\r\n\r\n\r\n","description":"","footnote":"\r\n( 1 ) . پروين اعتصامى ، ديوان شعر ، قصيده نهم .\r\n","page_name":" 437 ","page_number":437},
  {"content":"\r\n\r\nهَذِهِ تَذْكِرَة فَمَن شَاء اتَّخَذَ إِلَى رَبِّهِ سَبِيلًا * وَ مَا تَشَاؤُونَ إِلَّا أَن يشَاء اللَّهُ إِنَّ اللَّهَ كَانَ عَلِيمًا حَكِيمًا * يدْخِلُ مَن يشَاء فِي رَحْمَتِهِ وَ الظَّالِمِينَ أَعَدَّ لَهُمْ عَذَابًا أَلِيمًا « 1 » ، ممكن است براى برخى اين سؤال به ذهن آيد كه ايمان و كفر انسان‌ها به خواست و اراده خداوند مربوط بوده و در اختيار بندگان نمىباشد ، زيرا آن كه ايمان آورده به خاطر مشيت الهى بوده و آن كه كافر گشته است نيز از روى اراده خداوند بوده است ، پس انسان در اين مسير نقشى ندارد و در اين صورت عقوبت منكران و كفار و پاداش ايمان آورندگان چه معنايى دارد ؟\r\nآنچه به نظر مىرسد آن است كه به راستى اين مسأله يكى از اسرار دقيق جهان آفرينش است ، چرا كه عده‌اى خوشبخت گشته و عده‌اى عصيان نموده و بدبخت مىگردند ، و گره اين مسأله آن گونه كه شايسته است و آن گونه كه مورد فهم و پسند همه باشد ، به درستى هنوز باز نشده است ؛ برخى كيفيت خلقت و برخى ديگر بخت و اقبال و تصادف را ؛ گروهى جامعه و محيط و تربيت و گروهى ديگر خدا را ؛ عده‌اى شيطان و عده ديگرى خود انسان را عامل اصلى اين امر دانسته‌اند ؛ جبريون چيزى مىگويند و مفوّضه چيز ديگرى و گروه سومى « الأمر بين الأمرين » را قائل شده‌اند .\r\nدر جواب اين مشكل بايد گفت : خداوند دو نوع مشيت و اراده دارد : 1 - اراده تشريعى كه مربوط به مرحله بايدها و نبايدهاست ؛ 2 - اراده تكوينى كه مربوط به مرحله هست‌ها و نيست‌هاست .\r\n\r\n\r\n","description":"","footnote":"\r\n( 1 ) . سوره دهر ، آيه 29 - 31 .\r\n","page_name":" 438 ","page_number":438},
  {"content":"\r\n\r\nخداوند با اراده تشريعى خود مىخواهد كه همه‌انسان‌ها به سوى اطاعت و بندگى حركت كرده و از عصيان و كارهايى كه او را به پستى و ضلالت مىكشاند دورى جويند ؛ شاهد بر اين مطلب فرستادن انبياء و نيز آيات بىشمارى است كه خداوند در آنها به انسان‌ها اندرز داده و از اطاعت شياطين نهى نموده است .\r\nاز طرفى ديگر اراده تكوينى خداوند بر اين است كه هر عملى ، عكس العمل خودش را داشته باشد و از هر كارى نتيجه همان كار بدست آيد ، مثلًا اراده تشريعى خداوند بر اين است كه انسان دست به خودكشى نزند و خود را به نابودى نيفكند ، و لذا فرموده است : وَلَا تُلْقُواْ بِأَيدِيكُمْ إِلَى التَّهْلُكَة « 1 » ، ولى اراده تكوينى خداوند اين است كه خوردن سم انسان را به كام مرگ فرو برد .\r\nپس خداوند به اراده تكوينى خود ، جهان را آفريده و براى هر چيزى خاصيت ويژه‌اى قرار داده است ، مثلًا براى آتش سوزندگى را . انسان نيز يكى از اين آفريده‌هاى هستى است كه خداوند او را موجودى اختيارگر و انتخاب كننده آفريده و ساير پديده‌ها را در اختيار او قرار داده است و اگر او از هر چيزى به شايستگى استفاده كند برايش نتيجه بخش خواهد بود و در اين صورت بايسته‌هاى الهى را عمل نموده و اراده تشريعى خداوند با اراده تكوينى او مطابقت مىنمايد ، و اگر در راه شايسته قدم برندارد و از امكانات موجود در راه ترقى خويش استفاده نكند بلكه از آنها در راه عصيان و فساد\r\n\r\n\r\n","description":"","footnote":"\r\n( 1 ) . سوره بقره ، آيه 195 .\r\n","page_name":" 439 ","page_number":439},
  {"content":"\r\n\r\nبهره‌بردارى نمايد ، باز هم طبق اراده تكوينى خداوند نتيجه كارش را خواهد ديد ، اما نتيجه ، نتيجه مثبت و مثمرثمر نخواهد بود و در اين جا اراده تكوينى خداوند با اراده تشريعىاش مطابقت نخواهد كرد .\r\nخداوند به اراده تشريعىاش مىخواهد كه همه انسان‌ها راه تكامل و پيشرفت را بپيمايند ، ولى اراده تكوينىاش بر اين قرار دارد كه هر كس فلان كار ناشايست را انجام داد دچار شقاوت و بدبختى گردد .\r\nبنابراين وقتى شخصى اراده تشريعى خداوند را عصيان مىكند و دنبال نافرمانى و معصيت مىرود ، از اراده تكوينى خداوند و نظام اتمّ او خارج نشده ؛ چرا كه اين مشيت تكوينى اوست كه هر كه نافرمانى كند دچار بدبختى و دوزخ گردد . پس با جمله فَمَن شَاء ذَكَرَهُ ممكن است براى انسان اين توهم پيش آيد كه همه چيز بسته به اراده خود اوست و او از هر نظر مستقل است ، و با جمله وَمَا يذْكُرُونَ إِلَّا أَن يشَاء اللَّهُ به او گفته مىشود : اين‌انديشه تو برخطاست ، و تو در عين مختار بودن ، به مشيت تكوينى الهى وابسته هستى .\r\nالبته ناگفته نماند كه توسل جستن به مددهاى الهى نقش مؤثرى در پيشرفت و تكامل انسان دارد ، و انسان در تمام مراحل زندگى بايستى از او يارى و توفيق را طلب نمايد .\r\nتا كه از جانب معشوق نباشد كششى كوشش عاشق بيچاره به جايى نرسد\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nتفسير سوره علق\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nتفسير سوره علق\r\nبسيارى از دانشمندان علوم قرآنى و مفسّران گفته‌اند : اين سوره نخستين سوره‌اى است كه بر پيامبر ( ص ) نازل شده است ؛ لكن برخى معتقدند آنچه كه از اين سوره ، نخستين بار نازل شده است ، همين پنج آيه است . مرحوم علامه طباطبايى ( صاحب الميزان ) گفته است كه : همه آيات اين سوره يك جا نازل شده است . « 1 » ( در اين باره سخن خواهيم گفت )\r\n\r\nنام‌هاى سوره\r\nاين سوره در عهد صحابه و تابعين به نام سوره « اقْرأ بِاسمِ رَبِّكَ » مشهور بوده ؛ چنان كه از عايشه و ابى سلمة بن عبدالرحمن و ابى رجاء عطاردى و مجاهد و زهرى چنين نقل شده است ، و ترمذى هم آن را به همين عنوان ناميده ، و همين طور بخارى نيز به اسم اقْرَأْ بِاسْمِ رَبِّكَ الَّذِي خَلَقَ از اين سوره ياد كرده است .\r\nگفتنى است اين سوره با نام‌هاى ديگر نيز مثلِ « اقْرَأ » و « عَلَق » در مصحف و معظم تفاسير و « اقْرَأ و عَلَق » در « تلخيص كراشى » آمده است .\r\n\r\n\r\n","description":"","footnote":"\r\n( 1 ) . طباطبايى ، الميزان ، ج 20 ، ص 322 .\r\n","page_name":" 443 ","page_number":443},
  {"content":"\r\n\r\nگروهى نيز مانند ابن عطيه و ابوبكر بن المغربى آن را سوره « قلم » ناميده‌اند و سوره « ن وَ القَلْم » را سوره « ن » گفته‌اند .\r\nپس اين سوره از سوره‌هايى است كه بيش از يك اسم دارد . « 1 »\r\n\r\nتعداد آيات\r\nاين سوره نزد اهل مكّه بيست ، اهل شام هيجده و اهل كوفه و بصره نوزده آيه دارد . « 2 » اختلاف در دو آيه است : شامى دو آيه أَرَأَيتَ الَّذِي ينْهَى * عَبْدًا إِذَا صَلَّى را يك آيه مىداند . و حجازى آيه : كَلَّا لَئِن لَّمْ ينتَهِ لَنَسْفَعًا بِالنَّاصِية را دو آيه مىداند .\r\n\r\nهدف‌هاى اين سوره\r\n1 - توجه انسان به خداوندى كه او رب و آفريدگار و ارجمند و آموزش دهنده و كنار زننده پرده‌هاى جهل و نادانى است .\r\n2 - توجه بشر به اين كه خداوند او را از عَلَق آفريده است و اين كه او تحت ربوبيت خداوند است و حامل لواى علم و معرفت و هنگامى كه خود را مستغنى مىيابد فساد و طغيان مىكند .\r\n3 - توجه به اين كه بازگشت همه چيز به سوى خداست . و آغاز و انجام همه به دست او و به سوى اوست .\r\n4 - متوجه ساختن انسان به وظايف او كه بايد قرائتش بلكه همه افعالش به نام خدا و در سبيل هدايت باشد و دستور تقوى دهد ، با حق ستيزه نكرده و به آن پشت نكند و بداند كه خداوند او را مىبيند ( و او\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 30 ، ص 382 .\r\n( 2 ) . همان .\r\n","page_name":" 444 ","page_number":444},
  {"content":"\r\n\r\nدر محضر و مرآى خداست ) .\r\n5 - ترساندن از نكال خداوند كه او موى سر او را مىگيرد و با حقارت و ذلت به سوى عذاب مىكشاند .\r\n6 - توجه به اين كه خداوند مىخواهد از طغيان‌گران و فاسدان پيروى نشود و بندگان خدا در پيشگاه او به خاك مذلّت بيفتند و قرب و نزديكى او را بخواهند .\r\nآيات يك الى پنج\r\nبِسْمِ اللَّهِ الرَّحْمَنِ الرَّحِيمِ اقْرَأْ بِاسْمِ رَبِّكَ الَّذِي خَلَقَ * خَلَقَ الْإِنسَانَ مِنْ عَلَقٍ * اقْرَأْ وَرَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنسَانَ مَا لَمْ يعْلَمْ\r\nمفردات\r\nالف . « اقرأ » :\r\n1 . قرائت گاهى خواندن كتاب و نوشته است كه خواننده به منظور اطلاع از آنچه در آن هست آن را مطالعه مىكند و تلفظ هم نمىكند ؛ و گاهى خواندن كتاب و نوشته است به صورت تلفظ كلمات ؛ و زمانى هم تلفظ كلمات است براى غير ، مثل آنكه خواننده چيزى را بر كسى بخواند كه او بشنود ، از اين قرائت براى غير ، به تلاوت هم تعبير مىشود : يتْلوُا عَلَيهِمْ آياتِه . . . . به نظر مىرسد در اين جا خواندن به معناى اوّل مراد است ، هر چند در آيه بعد به معناى سوّم هم آمده است .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n2 . اقرأ فعل امر است از قرائت . قرائت ، خواندن كلامى است كه از قبل آماده شده ( مكتوب يا محفوظ ) .\r\nخداوند به رسول خود امر مىكند كه بخواند . اين كه چه چيز را بخواند در آيه ذكر نشده است ، اگر منظور از مفعول اقرأ قرآن باشد ، قرآن نه مكتوبش و نه محفوظش در نزد او نبود ؛ بنابراين كه اين سوره اولين سوره‌اى باشد كه بر پيغمبر ( ص ) نازل شده است پس بايد گفت مقصود قرآنى است كه بعد از اين به حضرتش نازل مىگردد ؛ مانند اين كه معلم در كلاس به دانش‌آموز بگويد : بنويس ، و بعد آنچه را كه بايد بنويسد بگويد ؛ يعنى : « اقرأ ما سَنَتْلوا عليك أوْ ما سَنُمْلى لك » .\r\nو ممكن است منظور خواندن هر چيزى باشد كه خواندنى است ؛ بدين معنى كه رسول‌الله ( ص ) با اين امر ، مأمور شده به قرائت با اين كه تاكنون نمىتوانست بخواند ؛ يعنىاى رسول ! تو تاكنون عامى بودى و درس نخوانده ، از اين لحظه توان قرائت پيدا كردى و مأمور شدى كه بخوانى هر كلامى را كه نوشته يا حفظ شده باشد ؛ خواه كلام خدا باشد ، خواه كلام بشر . و اگر قرينه نباشد كه منظور ، قرائت قرآن است مىتوان گفت كه حذف مفعول بر اين عموم دلالت مىكند . و احتمالا منظور اصلى از امر ، قرائت نيست بلكه « باسم ربك » است كه بعد از « اقرأ » ذكر شده است ؛ يعنى هر وقت خواستى بخوانى در آغاز بسم الله را بگو و قرائت تو بدون بسم‌الله نباشد .\r\nب . « ربّ » :\r\n1 . رب خواه از « رَبّ » باشد يا « ربى » به معنى پروراندن ، رشد و\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nنمو دادن و كمال بخشيدن است و اين يكى از نام‌هاى خداوند است و در اسلام اهميت شايانى داده شده است كه خداوند به عنوان ربّ يا ربّ العالمين شناخته شود .\r\nرب به معناى « مالك » ، « صاحب » و « مصلح » نيز آمده است ؛ مانند ربّ البيت يعنى صاحب خانه .\r\n2 . از صفت ربّ استفاده مىشود كه خداوند مالك و صاحب پيغمبر است ، مالك و صاحب همه انسان‌ها است ، مالك و صاحب همه جهان است ؛ نه به آن معنا كه هر مالدارى مالك اموال و هر ثروتمندى مالك ثروت است ( مالكيت اعتبارى ) ؛ زيرا اين نوع مالكيت يك نوع قرارداد و اعتبارى بيش نيست ، و نه به آن معنى كه هر صاحب فرزندى صاحب است و هر انسانى مالك خويشتن و مالك اعضا و جوارح خويش است ؛ زيرا هيچ ممكنى از خود چيزى ندارد بلكه به او داده‌اند و لذا از او خواهند گرفت : « أنْتُم الفُقَراءُ إلى الله » . چيزى كه در ذاتش جز احتياج و فقر نيست چگونه مىتواند واجديتى از خود داشته باشد و مالك و صاحب گردد ؟\r\nبه عبارت ديگر چيزى كه دادنى است گرفتنى هم هست و چيز گرفتنى اساس واجديت نمىشود مگر به نحو تسامح و تساهل ، او مالك و صاحب است ، همه چيز مملوك اوست : « إنّالله » .\r\nبه جهان خرّم از آنم كه جهان خرّم از اوست\r\nعاشقم بر همه عالم كه همه عالم از اوست\r\nو نيز از « ربّ » مستفاد مىگردد كه او مصلح و مربى است ؛ يعنى پروردگار و پرورش دهنده ؛ ولى پرورش چه ؟ از كلمه « عالمين » كه بعد از « ربّ » آمده است چنين فهميده مىشود كه او پرورش دهنده\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nهمه موجودات است ؛ يعنى همه موجودات را از نقص به كمال مىرساند و استعدادها را به سوى فعليت رهنمون مىسازد ، اين مطلب ما را به حقيقتى مىرساند كه توجه به آن ، چهره جهان را در نظر ما دگرگون مىكند و آن وجود حركت و پويايى در كل جهان است ، آن هم حركتى جهت دار و تكاملى و كنترل شده ؛ و چون اين حركت بدون هماهنگى در كل جهان و بدون ملاحظه تناسب و ارتباط ميان موجودات معقول نيست و بدون وحدت جهان محقق نمىگردد ، پس يك مرتبه سكون و ركود و بىنظمى و كثرت از چهره جهان زدوده مىشود و يك حقيقت واحد متشكل از اين همه موجودات و مظاهر پويا و متحرك ، هماهنگ ، همگون ، هم جهت و همسو با زيبايى خيره كننده‌اى در نظر ما مجسم مىشود .\r\n3 . اين كه از « الله » به « ربّ » تعبير شده است ، ظرافت خاصى دارد ، مشركين باور داشتند كه « الله » آفريدگار است ، ولى باور نداشتند پروردگار هم هست . مىگفتند : پروردگار ( صاحب ملك و تدبير ) بتها هستند ( يا هر موجودى كه به آفريدگار نزديكتر است : از ملائكه ، جن ، انس و . . . ) كه خير و شر ، سعادت و شقاوت و عزت و ذلّت ما به دست آنهاست ، هر چند آفريدگار ما خداست : وَلَئِن سَأَلْتَهُم مَّنْ خَلَقَ السَّمَاوَاتِ وَالْأَرْضَ وَسَخَّرَ الشَّمْسَ وَالْقَمَرَ لَيقُولُنَّ اللَّهُ . . . . « 1 »\r\nخداوند مىفرمايد : پروردگارت همان آفريدگار است و خواندن تو بايد به نام او باشد .\r\n\r\n\r\n","description":"","footnote":"\r\n( 1 ) . سوره عنكبوت ، آيه 61 .\r\n","page_name":" 448 ","page_number":448},
  {"content":"\r\n\r\nكلمه ربّ در هشت آيه اول اين سوره سه بار تكرار شده است :\r\n1 . إقرأ بِاسْمِ رَبِّك\r\n2 . وَ رَبُّك الأكرم\r\n3 . ثُمَّ إلى ربّك الرُّجعى\r\nج . « علق » :\r\nمفسران علق را جمع علقه دانسته و به معناى خون بسته ( جامد ) معنا كرده‌اند ( صورتى از اطوار جنين ) .\r\nانسان را از خون بسته آفريده است . در بزرگى پروردگار همين قدر بس كه او ، انسان را كه پيچيده‌ترين و شگفت‌انگيزترين پديده جهان است ، از خون بسته خلق كرده است .\r\nد . « اكرم » :\r\n« كَرَم » چيست ؟ كريم و اكرم كدام است ؟ كريم در لغت به معناى « محسن » و « جواد » است ، امّا كرم « احسان » و « جود » نيست ؛ كريم به معناى فائض ، عافى ، غافر و معطى است ولى كرم هيچ‌كدام از اين‌ها نيست ؛ هنگامى كه آيه : . . . مَا غَرَّكَ بِرَبِّكَ الْكَرِيمِ « 1 » ى ا دستور « أكرموا الضيفَ » و يا شعر « وَ حَمْلُ الذّادِ أقبَحُ كُلِّ شَيء إذا كانَ الوفودُ عَلَى الكريمِ » را مىشنويم ، معناى آن را به روشنى مىيابيم ، اما در مقام تعريف جامع و نيز مانع كه با مفاهيم ديگر مخلوط نشود با مشكلاتى روبرو مىشويم ، پس اگر كرم را به « بزرگوارى » معنا كنيم ، شايد مطلبى دور از ذهن را نگفته و راه دورى نرفته باشيم .\r\n\r\n\r\n","description":"","footnote":"\r\n( 1 ) . سوره انفطار ، آيه 6 .\r\n","page_name":" 449 ","page_number":449},
  {"content":"\r\n\r\nصفت « الأكرم » افزايش ربوبيت و كرامت را مىرساند . يعنى خداوند انسان را پس از خلقت و اعطاى قوا و استعدادها ، به حال خود وا نگذاشت و به وسيله قلم او را آموزش داد و راه كمال را به وى نماياند ، كه اين امر خود از بخشندگى فوق العاده او سرچشمه مىگيرد .\r\nه - . « عَلَّمَ بالقلم » :\r\nممكن است « الذى علّم بالقلم » صفت « ربّك الأكرم » باشد كه در اين صورت معناى آيه چنين مىشود : « همان پروردگار اكرمى كه دانش‌ها را به وسيله قلم به انسان ، آموخت » .\r\nو نيز احتمال دارد « واو » در « و رَبُّكَ الأكرم » واو استينافى باشد كه در اين صورت « الذى عَلَّمَ بِالقَلَم » خبر و معرِّف « رَبّكَ الأكرم » مىباشد .\r\nتا اين جا ، در آيات پنجگانه كوتاه ، ساده و قابل فهم ،\r\nدوبار ، از « قرائت ، فراگيرى وحى و قرآن » ،\r\nدوبار ، از « اين كه آفريدگار ، همان پروردگار است » ،\r\nدوبار ، از « آفريدن ، كه شاهكار قدرت و عظمت او است » ،\r\nدوبار ، از « آموختن كه به وسيله قلم ندانسته‌ها را آموخته است » ،\r\nدوبار ، از « انسان ، كه شگفت‌ترين پديده‌ها است » ،\r\nو نيز يك بار از « قرائت ، كه بايد به نام و ياد او باشد » ،\r\nو يك بار ، از « چگونگى خلقت انسان ، كه خون بسته بوده است » سخن به ميان آمده است .\r\nاگر قرآن كتاب هدايت باشد ، كه هست و اگر اساس هدايت ، معرفت و شناخت باشد كه هست و اگر شناخت سه مركز « خدا ، انسان\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nو جهان » و شش محور « 1 . رابطه خدا - انسان 2 . رابطه انسان - خدا 3 . رابطه خدا - جهان 4 . رابطه جهان - خدا 5 . رابطه انسان - جهان 6 . رابطه جهان - انسان » داشته باشد ، در اين آيات از مركز يك ( خداى أكرم ) و از مركز دو ( انسان ) و از محور يك ( رابطه خدا - انسان ) وحى ، آفريدن ، پروراندن ، آموختن و از محور دو ( رابطه انسان - خدا ) خواندن به نام رب ، فراگيرى وحى ، سخن گفته شده است .\r\nآنچه گفته شد ، مبتنى بر اين است كه مفعول « خلق » در هر دو مورد يكى باشد ، ولى اگر در مورد اول مفعولش ما سوى الله باشد محور سه ( رابطه خدا - جهان ) هم بر محورهاى گفته شده اضافه مىشود .\r\nآيات شش و هفت\r\nكَلَّا إِنَّ الْإِنسَانَ لَيطْغَى * أَن رَّآهُ اسْتَغْنَى\r\nابتدا خلقت انسان ، با همه شگفتىها و ابعاد وجودى و جنبه‌هاى مادى و معنوى و استعدادها و خصوصيت‌ها و توانايىهايى كه در اوست از « علق » ( خون بسته ) ذكر شده و سپس « علم و شناخت » كه تنها فصل مميز انسان از موجودات مادى ديگر است ، بيان شده و بعد از آن يكى از طبايع و خصلت‌هاى او با يك تعبير بهتر و صحيح‌تر يادآورى شده است ؛ معرفى يكى از رذايل و صفات پست انسان كه او را از فضايل و كمالات ، منسلخ ساخته و به ضد خودش تبديل مىسازد ، از شگفتىهاى اين كتاب مبين است .\r\nدقت در اين بيان ، ما را وادار مىسازد تا به عنوان يك اصل بپذيريم كه انسان موجودى است كه « قدرت » او را فاسد مىسازد و در\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nنتيجه اين مشكلات است كه باعث رشد و شكوفايى او مىشود . مگر نه اين است كه « استغناء » احساس بىنيازى است و تحقق اين احساس در صورتى است كه انسان بر اريكه قدرت تكيه زند و مراكز قدرت را ( اعم از سياسى ، اقتصادى ، نظامى و . . . ) در دست بگيرد .\r\nآنان كه در اين مراكز قرار مىگيرند فسادپذير هستند . با طرح اين مسأله كه آيا افراد فاسد اين مراكز را تصاحب مىكنند ؟ يا اين مراكز قدرت ، انسان‌ها را فاسد مىسازد ؟ مطلب روشن مىشود .\r\nبعيد است گفته شود سلسله شاهان و طبقه شاهزادگان را فاسدها تشكيل مىدهند ؛ صحيح‌تر اين است كه بگوييم : شاهى و شاهزادگى و خانى و خان‌زادگى انسان‌ها را به طغيان و عصيان و فساد و تباهى مىكشاند ؛ البته با يك بررسى ديگر به اين نتيجه مىرسيم كه اين عوامل در همديگر تأثير متقابل دارند . در هر حال ، به هر نحوى كه بررسى كنيم مسأله به صورت « اقتضا » مطرح است نه « علّت تامّه » تا اشكالى وارد شود .\r\nبايد توجه داشت كه اين امر بدان معنى نيست كه انسان‌ها بايد از مراكز قدرت دور باشند و آنها را به ديگران ( واى بسا به دشمنان ) بسپارند تا خود به فساد كشيده نشوند و آلوده نگردند و يا مشكلات را اگر هم نباشد بيافرينند تا زمينه رشد را فراهم سازند ؛ بلكه بدين معناست كه انسان‌ها بايد ساخته شوند تا قدرت آنها را فاسد نسازد و از ديدن مشكلات به خود نلرزند و نوميد نگردند و با تمام قوا و توانشان به مقابله با مشكلات بروند . اگر مىگوييم مشكلات زندگى و جنگيدن با آنها به ما توان ، آمادگى و ابتكار مىدهد و استعدادها را شكوفا\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمىسازد بدان معنا نيست كه ما جنگ طلبيم و از صلح گريزان ، بلكه به اين معنى است كه مىجنگيم براى صلح و مبارزه مىكنيم براى از بين بردن مشكلات .\r\nآيه هشت\r\nإِنَّ إِلَى رَبِّكَ الرُّجْعَى\r\nدر اين بخش فقط به اين مقدار كه بازگشت به سوى خداست ، از معاد سخن گفته مىشود . اين يك طليعه است كه در آيات ديگر از جمله در بخش دوّم همين سوره مباركه دنبال خواهد شد . فقط مطلبى را يادآورى مىكنم و آن اين كه : چرا براى اوّلين بار كه در قرآن از « معاد » سخن به ميان آمده ، از تعبير « بازگشت به سوى خدا » استفاده شده است ؟ به چه عنايت ؟ مگر سوى خدا كدام سو است ؟ اگر منظور مرگ است ، مگر مرگ ، رفتن به سوى خدا است ؟ اگر مقصود اين است كه چون با مرگ دست انسان از دنيا كوتاه مىشود و همه متعلقاتش مىماند و خود با عملش و نتايج خوب و بد آن به جهان آخرت منتقل مىشود ، اين چگونه توجيهى براى اين تعبير است كه به سوى خدا خواهيد رفت ؟\r\nاين همان محور چهارم ( رابطه جهان - خدا ) است و مطالبى در اين بخش وجود دارد كه در جاى خود خواهد آمد .\r\nآيات نه الى چهارده\r\nأَرَأَيتَ الَّذِي ينْهَى * عَبْدًا إِذَا صَلَّى * أَرَأَيتَ إِن كَانَ عَلَى الْهُدَى * أَوْ أَمَرَ بِالتَّقْوَى * أَرَأَيتَ إِن كَذَّبَ وَتَوَلَّى * أَلَمْ يعْلَمْ\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nبِأَنَّ اللَّهَ يرَى ؛ آيا ديدى آن را كه باز مىدارد بنده‌اى را هنگام نماز ؟ آيا اگر بر هدايت استوار مىبود ، يا به تقوا امر مىنمود ( چه مىشد ؟ ) آيا ديدى اگر تكذيب كرد و پشت نمود ( چه شد ؟ ) نمىدانست كه خداوند مىبيند ؟\r\nهر سه جمله استفهامى است . به نظر مىرسد مخاطب « أرأيت » در هر سه مورد يكى است و منظور رسول‌الله ( ص ) است يا هر شنونده ديگر . تكرار به دليل اهميت مطالب و تأكيد بر آن است كه فاعل « ينهى » ، « إن كان » « أمر » ، « كذّب » ، « تولّى » و « ألم يعلم » يكى است و آن ضميرى است كه به « الذى » مذكور در آيه اول كه به صفت ينهى متصف مىباشد بر مىگردد .\r\nجزاى « إنْ » شرطيه ذكر نشده ، زيرا كليت آن از سياق آيات مباركه معلوم و مصاديق آن بسيار زياد است . هر كسى مىتواند به اندازه فهم خود آنها را بازگو كندو به قول تفتازانى : « لِيذْهَبَ نَفسُ السّامِع كُلَّ مَذهب مُمكن » . يعنى : تا ذهن شنونده به هر جايى كه امكان دارد معطوف شود .\r\nتفسير اين آيات شريفه به منظور ارائه مثال به : كَلَّا إِنَّ الْإِنسَانَ لَيطْغَى و مقدمه چينى و زمينه سازى براى آيات بعد ذكر شده است . گويا چنين گفته شده است كه انسان اگر مستغنى شد و احساس بىنيازى كرد ، طغيان مىكند ، به خود اجازه مىدهد كه مانع هر خير و نيكى بشود و سنگ راه ديگران گردد ، به حدى كه بنده خدايى را كه از راه خلوص نماز مىگذارد و بندگى خدا را به جاى مىآورد از\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nعمل خود باز دارد .\r\nاگر اين شخص در راه هدايت و حق استوار مىبود و برابر مقتضاى فطرت سليم خود عمل مىنمود و به تقوى و پرهيزگارى امر مىنمود چه مىشد ؟ انسانى مىشد بر سيرت فرشته ، دور از آلودگى ، داراى طهارت نفس و صحت عقل و داراى مقامى متناسب با مقام والاى انسانى .\r\nو اگر چنين نباشد بلكه انسانى باشد كه تكذيب كننده هر حقى و روگردان از هر حقيقتى باشد آن گاه چه مىشود ؟ انسانى مىشود عفريت صفت ، شيطان پرست ، دور افتاده و منحرف از فطرت و اين همان طغيان است كه از خودپسندى و خودسرى و احساس بىنيازى ناشى مىشود . آيا نمىداند خدا مىبيند ؟ زيرا چيزى از او نهان نيست و او بر همه چيز قادر و توانا و عالم است . اين مهم نيست كه آيا منظور از « الذى » ابوجهل است يا امية بن خلف و منظور از « عَبْداً إذا صلّى » پيغمبر ( ص ) است يا سلمان ، چرا كه در جهان مصاديق اين آيه همواره زياد بوده‌اند و زياد هم هستند .\r\nاز اين آيات كه تاكنون تفسير شد ، معلوم مىشود كه تا اين جا و حتى تا آخر سوره همه‌اش يك سخن منسجم و منظّم است كه گفته شده و با تقطيع آيات شريفه كه پنج آيه در موقعيتى و زمانى نازل شده باشد و بقيه در موقعيت و هنگام ديگر ، سازگار نيست .\r\nآنهايى كه گفته‌اند : پنج آيه اوّل يك جا و بقيه در زمان بعد نازل شده است ، به دليل وجود آيه 9 و 10 است كه ظاهراً به نظر مىرسد كه پس از تشريع نماز بوده است و اين امر با نزول نخستين آيه سازگار\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nنيست ؛ در حالى كه با تأمل در وضع اوّل بعثت معلوم مىگردد كه پيش از نزول نخستين سوره قرآن و مأموريت پيامبر ( ص ) به رسالت ، ايشان نبى بوده‌اند و نماز هم مىخوانده‌اند ، و اين دليل نمىشود كه پيغمبر قبلا نماز نمىخوانده‌اند ، گرچه نماز پيشين ايشان بدين شكل و تفصيل كه بعداً مأمور شدند ، نبوده است . و كلمه « كلّا » كه در اوّل آيه ششم آمده است ، نيز با نزول جداگانه نمىسازد .\r\nآيات پانزده الى نوزده\r\nكَلَّا لَئِن لَّمْ ينتَهِ لَنَسْفَعًا بِالنَّاصِية * نَاصِية كَاذِبَة خَاطِئَة * فَلْيدْعُ نَادِيه * سَنَدْعُ الزَّبَانِية * كَلَّا لَا تُطِعْهُ وَاسْجُدْ وَاقْتَرِبْ ؛ نه ، اگر باز نايستد مىگيريم و مىكشيم آن پيشانى را . پيشانى دروغگو و خطاكار را . پس او محفليان خود را ندا دهد . ما نيز به زودى مأموران خود را ندا خواهيم داد . نه ، گوش به او فرا نداده و از او فرمان نبر . خدا را سجده كن و به خدا نزديك شو .\r\n« كلّا » حرف ردع و زجر است ، تنبيه به بطلان فكر يا كلامى مىكند ، و جمله بعد از آن نشان مىدهد كه از چه چيز ردع مىكند و اين به معنى همان كلمه « نه » است كه ما در گفتارمان استعمال مىكنيم مانند « نه ، مطلب بالاتر از اين است » ، يا « نه ، مطلب غير از اين است » .\r\nدر اينجا « كلّا » كسى را ردع و نفى مىكند كه طغيان را انتخاب كرده است و از هر عمل صوابى نهى مىكند و تكذيب حق و پشت كردن به حقيقت را پيشه خود ساخته و فكر مىكند به راه راست\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nمىرود ، با كلمه « نه » بطلان اين فكر و عمل را اعلام مىكند و سپس به گفتن آنچه حق است شروع مىكند .\r\n« لَنَسْفَعاً » ، ريشه آن « سفع » بوده و متكلم مع الغير است همراه با « لام » و « نون تأكيد خفيفه » ، و در لغت به معنى « گرفتن » ، « كشيدن » ، « داغ و سيلى زدن » و « سياه شدن » است .\r\n« نادى » ، به محلى كه اهلش در آن جمع هستند و نيز به جليس و همنشين انسان گفته مىشود .\r\n« زبانِية » به معناى مأموران و ملائكه غلاظ و شداد مىباشد .\r\nدر اين آيات مباركه سرانجام عاقبت زشت طاغيان را با لحنى قاطع و خشمگين بيان مىفرمايد و پس از آنكه با « كلّا » عمل و فكر و حركت آنان را نفى و ردع مىكند ، تهديد مىكند كه اگر باز نايستند گرفتار خواهند شد ، مانند اسب سركشى كه فرمان نمىبرد ، پس براى رام كردن او موى پيشانىاش را مىگيرند و مىكشند ، در اين صورت او عاجز و ناتوان مىگردد و جز تن دادن به سرنوشت شوم خود چاره‌اى ندارد .\r\nآن‌گاه مىگويد : آن پيشانى دروغگو و خطاكار است . نسبت كذب و خطا بر پيشانى كه عضو رئيسه انسان است ، تعبيرى معمول و مرسوم است ، به اين معنى كه در مقام بيان ، عضو رئيسه را ذكر كرده و كلّ وجود انسان را اراده مىكنند .\r\nامر بر ندا و خواندن محفليان از باب تعجيز است و يادآورى اين كه در آن روز كسى به كمك او نمىشتابد و اگر بشتابد سودى به حال او ندارد . حال سؤال اين است كه آيا اين آيات ، مربوط به عذاب\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nآخرت و كيفرهاى اخروى است يا دنيوى ؟\r\nبرخى را گمان بر اين است كه مربوط به آخرت است به قرينه كلمه « زبانية » كه ملائكه موكل به عذاب جهنم هستند ؛ ولى بايد گفت كه آيات از اين لحاظ ساكتند ، چرا كه « زبانية » به معناى مأمور عذاب است خواه در دنيا يا آخرت ، بلكه كلمه « لَئِنْ لَمْ ينْتَهِ » مىتواند قرينه باشد كه منظور عذاب و كيفر دنيوى است ، زيرا در آخرت حساب مثقال ذره است ، باز ايستادن و نايستادن در آن جهان فرقى ندارد ، مگر اين كه معنى « لم ينته » ، « لَمْ يتُبْ » باشد كه اين معناى اخير بعيد است .\r\nولى در كيفر دنيوى اين محاسبه هست كه تا حدى فرصت و مهلت داده مىشود و وقتى كه طغيان به حد نصاب رسيد عذاب نازل مىگردد ، به دليل آيه مباركه : وَإِذَا أَرَدْنَا أَن نُّهْلِكَ قَرْية أَمَرْنَا مُتْرَفِيهَا فَفَسَقُواْ فِيهَا فَحَقَّ عَلَيهَا الْقَوْلُ فَدَمَّرْنَاهَا تَدْمِيرًا . « 1 »\r\nاين خود بحث مهمى است كه إن شاءالله در جاى خود خواهد آمد و بنابر شعر مشهور :\r\n لطف حق با تو مداراها كند * چون كه از حد بگذرد رسوا كند \r\nنظرى اجمالى بر سوره\r\nدر اين سوره از خداوند نام برده شده و او توصيف شده به صفات رحمن ، رحيم ، ربّ و اكرم ؛ و در ضمن كارهاى او از تعليم ( آموختن ) ، آفريدن ، ديدن خطاكاران ، گرفتن نافرمانان و فراخواندن كارگزاران جهنم براى گرفتن خطاكاران ، نام برده شده است .\r\n\r\n\r\n","description":"","footnote":"\r\n( 1 ) . سوره اسراء ، آيه 16 .\r\n","page_name":" 458 ","page_number":458},
  {"content":"\r\n\r\nاز انسان سخن به ميان آمده و اين كه او از علق آفريده شده ، و داراى ضعف ويژه‌اى است كه اگر خود را بىنياز داند فساد مىكند و پايان كار او بازگشت به سوى خداست . او مرتكب گناه مىشود و نهى از خداپرستى مىكند و خير او در هدايت و تقوى است و تباهى وى در تكذيب حق و پشت كردن به آن است ، و چون مرتكب گناه گردد و چهره دروغگو و خطاكار بگيرد ، اسير دست خدا مىگردد و ياران او نمىتوانند او را نجات بخشند ، و طعمه جهنم مىشود .\r\nخواندن اين آيات و تأمل در آنها حالت وحى را ترسيم مىكند : مرد پاكدلى ، دل به خدا داده‌اى ، از جهان بريده‌اى ، از تبار پاكان ، در گوشه‌اى نشسته و از ما سوى الله چشم پوشيده و چشم حق بين خود را به سوى او دوخته است . سرشار از عشق لبريز از جذبات معنوى ، ناگهان از جهان غيب ، از وراى محسوسات صداى دلنوازى را با لحن جذاب و شيرين مىشنود ، صدايى كه مانند اين صداهاى معمولى نيست و لحن روح افزايى كه تاكنون مانند آن را نديده و نشناخته ، صاف و درخشنده مانند شبنم ، ملايم مانند نسيم ، عطرآگين و دلنشين و يادآور هواى گلزار ، اين صدا بر گوش جان او زمزمه مىكند ، و همه احساس او را در جامى بلورين به سوى خود جذب مىكند : بِسْمِ اللَّهِ الرَّحْمَنِ الرَّحِيمِ اقْرَأْ بِاسْمِ رَبِّكَ الَّذِي خَلَقَ ( ) خَلَقَ الْإِنسَانَ مِنْ عَلَقٍ ؛ شوق او را بر مىانگيزد و بر عشق او زخمه‌اى مىزند ؛ گاهى او را بالا مىبرد ، آن‌قدر اوج مىدهد تا به قرب مقام الهى مىرسد و گاهى توجه او را به جهان و انسان معطوف مىسازد ؛ زمانى فرومايگى و نافرمانى انسان را به ياد او مىآورد و گاهى پايان كار و بازگشت او را\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nگوشزد مىنمايد تا اين كه با يك امر به خود مىآيد و در برابر خدا به خاك مىافتد .\r\nادبيات ويژه سوره\r\nكلمه « اقرأ » دوبار تكرار شده و هر دوبار مفعول « اقرأ » نيامده است ؛ « خلق » نيز دوبار تكرار شده : مرحله اول بدون ذكر مخلوق و مرحله دوم با ذكر مخلوق . سه بار « ربّ » با اضافه به كاف خطاب ذكر شده است . سه بار « كلّا » تكرار شده است در هر سه بار اضراب از آن چه ذكر شده نيست ، بلكه اضراب است از لازمه آن چه ذكر شده و مصحح گفتن كلامى است كه اضراب از آن مىباشد . دو بار كلمه « إنْ » بدون ذكر جواب آن آمده است و در مجموع ، آن چه گفته شد تركيب ويژه‌اى به اين سوره داده است بهگونه‌اى كه آن را از ساير سور شريفه قرآن ممتاز ساخته است .\r\nتذكر\r\nدر برخى از كتاب‌ها آمده است : « آغاز وحى بر پيغمبر به صورت خواب صادق بوده ( رسول‌الله خوابى را نمىديد مگر روشن و صاف مانند سپيده صبح ) بعد كم كم علاقه ايشان به خلوت گزيدن و گوشهگيرى روز به روز زياد مىشود تا اين كه ايشان يكسره به كوه حراء رفته و در آنجا به خلوت مىنشيند و به عبادت خداوند و شب زندهدارى مىپردازد و اين كه ايشان فرموده‌اند : شبى در غار حراء نشسته بودم فرشته آمد و گفت : بخوان ، گفتم : من قارى نيستم . پس مرا گرفت و فشار داد ، به طورى كه من احساس فشار كردم . بعد رها كرد و گفت : بخوان . من\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nباز گفتم : من قارى نيستم . باز هم مرا گرفت و فشار زيادى داد . باز هم رها ساخت . بار سوم گفت : بخوان . همان جواب را گفتم . او همان عمل را انجام داد . بار چهارم به من گفت : اقْرَأْ بِاسْمِ رَبِّكَ الَّذِي خَلَقَ * خَلَقَ الْإِنسَانَ مِنْ عَلَقٍ * اقْرَأْ وَرَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنسَانَ مَا لَمْ يعْلَمْ . پس رسول‌الله از « حرا » برگشت در حالى كه قلبش مىلرزيد داخل منزل خديجه شد و فرمود : مرا بپوشانيد ، مرا بپوشانيد ! پس او را پوشاندند و وحشت از او رفت . داستان را بر خديجه باز گفت ، و گفت : من بر خودم مىترسم . خديجه به او گفت : نه چنين نيست . خداوند تو را رها نخواهد ساخت ، تو صله رحم مىكنى ، چارهساز بيچارگان هستى ، عريان و ضعيف را مىپوشانى و يار و ياور ضعفا و نداران هستى .\r\nخديجه او را پيش ورقة بن نوفل بن اسد بن عبدالعزى ( پسر عموى خود ) كه در جاهليت به دين عيسى درآمده و از شرك و بتپرستى دست كشيده بود و عبرى را خوب مىدانست و انجيل را مىخواند و مىنوشت و پيرمردى كور بود - برد و خطاب به وى گفت : پسر عمو ! بشنو داستان ايشان را . او از رسول‌الله مطلب را پرسيد ، پيغمبر چيزى را كه ديده بود ، به او گفت . او گفت : اين همان ناموس است كه خداوند او را به سوى موسى فرستاد . اى كاش من باشم روزى كه قوم تو ، تو را بيرون مىكنند و من تو را يارى كنم ، پيامبر پرسيد : آيا آنها مرا بيرون مىكنند ؟ ورقه گفت : آرى ، لكن طولى نكشيد كه ورقه مرد » . « 1 »\r\n\r\n\r\n","description":"","footnote":"\r\n( 1 ) . براى نمونه به مسند احمد حنبل ، ج 6 ، ص 222 و 223 و نيز صحيح بخارى ، ج 1 ، ص 3 و 4 مراجعه شود .\r\n","page_name":" 461 ","page_number":461},
  {"content":"\r\n\r\nولى ، اين سخن و نظاير آن كه با كمى تفاوت در كتاب‌ها آمده است ، دروغ و مجعول است و شواهد زيادى از دروغ بودن آن حكايت دارد ، از جمله اين كه معناى اين نقل آن است كه رسول‌الله وحى را نشناخت ، بلكه گمان كرد فرشته ، شيطان يا جن است ، يا خود مريض است و العياذ بالله گرفتار حواس پرتى شده است ، ولى با سخن يك نصرانى باور كرد كه وحى بوده و مانند ساير انبياء به پيامبرى مبعوث شده است . چگونه ورقه مىداند كه او مبعوث به رسالت شده است و حتى مىداند كه قوم او با او بدرفتارى مىكنند ولى او خود نمىداند ؟ اين بحث در علوم قرآن مفصلا آمده و ثابت شده است كه نمىشود پيامبر ( ص ) در نبوت و رسالت خود شك كند يا وحى را نشناسد و آن را با ناراحتى روحى و عصبى اشتباه كند . خلاصه ، اين سخن‌ها با اصول مسلّم اسلام و با صراحت قرآن سازگار نيست .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nتفسير سوره قدر\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nتفسير سوره قدر\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاين سوره ، در همه مصحفها و كتابهاى تفسيرى « سوره القدر » ناميده شده است ولى ابن عطيه در المحرر الوجيز « 1 » و ابوبكر الجصاص در احكام القرآن « 2 » نام اين سوره را « سورة ليلة القدر » ذكر كردهاند .\r\nمحل نزول : بيشتر مفسران اهل سنت و شيعه اين سوره را ، همانند ديگر سورههاى كوتاه و موزون ، مكى ميدانند ولى عدهاى از مفسران از جمله علامه طباطبائى ( رحمه الله ) ، احتمال مدنى بودن سوره را تقويت نمودهاند . ايشان به رواياتى كه در شأن نزول اين سوره آمده است تمسك مىكند . « 3 » مضمون آن روايات اين گونه است كه رسول خدا ( ص ) خواب ديدند كه بنياميه بر منبر او بالا ميروند . حضرت سخت اندوهناك شد و خداوند براى تسلى خاطر وى اين سوره را نازل كرد و فرمود : شب قدر بهتر از هزار ماه حكومت بنياميه است . « 4 » مسلما پيامبر ( ص ) تا قبل از ورود به مدينه\r\n\r\n\r\n","description":"","footnote":"\r\n( 1 ) . ابن عطيه ، المحرر الوجيز ، ج 15 ، ص 518 .\r\n( 2 ) . جصاص ، احكام القرآن ، ج 3 ، ص 640 .\r\n( 3 ) . كلينى ، الكافى ، ج 4 ، ص 159 و ج 8 ، ص 222 ؛ به نقل از البرهان ، ج 5 ، ص 507 و 508 .\r\n( 4 ) . طباطبايى ، الميزان ، ج 20 ، ص 330 .\r\n","page_name":" 465 ","page_number":465},
  {"content":"\r\n\r\nاصلًا منبرى نداشتهاند . بنابراين معلوم مىشود اين خواب را در مدينه ديدهاند و در نتيجه اين سوره مدنى است .\r\nيكى از مفسران اهل سنت نيز دليلى ديگر بر مدنى بودن اين سوره ذكر مىكند : اين سوره متضمن ترغيب به شب زندهدارى در شب قدر است و معلوم است كه شب قدر و احياى شب قدر بايد بعد از تشريع روزه باشد و از آنجا كه وجوب روزه بعد از هجرت به مدينه تشريع شده است ، سوره قدر نيز بايد در مدينه نازل شده باشد . « 1 »\r\nترتيب سوره : طبق روايت ابن عباس و تكميل آن مطابق روايت جابر بن زيد ، اين سوره ، بيست و پنجمين سوره است كه قبل از شمس و بعد از عبس قرار دارد ، ولى بنا بر احتمال مدنى بودن سوره بعد از مطفّفين و قبل از بقره قرار دارد و طبق مصحف‌هاى موجود سوره نود و هفتم است . « 2 »\r\nتعداد آيات : آيات اين سوره به شمارش قاريان مدنى و بصرى و كوفى پنج آيه است و به شمارش قاريان مكى و شامى شش آيه است ، زيرا « ليلة القدر » سوم را يك آيه مستقل دانستهاند . « 3 »\r\nفضيلت سوره : در تفاسير اهل سنت و شيعه روايات زيادى در فضيلت اين سوره نقل شده است . براى نمونه در تفسير شيعى نور الثقلين حدود سى روايت از پيامبر ( ص ) و اهل بيت ( ع ) نقل شده « 4 » و در\r\n\r\n\r\n","description":"","footnote":"\r\n( 1 ) . ابن عاشور ، التحرير والتنوير ، ج 30 ، ص 401 .\r\n( 2 ) . معرفت ، تاريخ قرآن ، ص 57 .\r\n( 3 ) . طبرسى ، مجمع البيان ، ج 9 - 10 ، ص 874 .\r\n( 4 ) . ابن جمعه ، نور الثقلين ، ج 5 ، صص 612 - 620 .\r\n","page_name":" 466 ","page_number":466},
  {"content":"\r\n\r\nتفسير الدر المنثور نيز روايت‌هايى از پيامبر ( ص ) و اصحاب آن حضرت آورده شده است . « 1 » از باب نمونه چند روايت نقل ميكنيم :\r\n1 - « عن ابى جعفر ( ع ) : من قرأ إِنَّا أَنزَلْنَاهُ فِي لَيلَة الْقَدْرِ فجهر بها صوته كان كالشاهر سيفه فى سبيل الله عزوجل ، و من قرأها سرّاً كان كالمتشحط بدمه فى سبيل الله ، و من قرأها عشر مرّات محى الله عنه الف ذنب من ذنوبه » . « 2 »\r\nامام باقر ( ع ) فرمود : « كسى كه سوره إِنَّا أَنزَلْنَاهُ فِي لَيلَة الْقَدْرِ را بلند بخواند مانند كسى است كه در راه خدا شمشير كشيده ، جهاد كند و كسى كه آهسته بخواند مانند كسى است كه در راه خدا به خون خود آغشته شود و كسى كه آن را ده مرتبه بخواند خداوند هزار گناه از وى ببخشايد » .\r\n2 - « عن النبى ( ص ) : من قرأها اعطى من الأجر كمن صام رمضان وأحيا ليلة القدر » . « 3 »\r\nپيامبر اكرم ( ص ) فرمود : « هر كس اين سوره را تلاوت كند در ثواب مانند كسى است كه ماه رمضان را روزه گرفته و شب قدر را احيا داشته باشد » .\r\n3 - « عن ابى عبدالله ( ع ) قال : من قرأ « انا أنزلناه » في فريضة من الفرائض نادى مناد يا عبدالله ! قد غفر لك ما مضى فاستأنف العمل » . « 4 »\r\nامام صادق ( ع ) فرمود : « هر كس سوره « انا انزلناه » را در يكى از نمازهاى واجب خود بخواند يك منادى صدا مىزند : اى بنده خدا\r\n\r\n\r\n","description":"","footnote":"\r\n( 1 ) . سيوطى ، الدر المنثور ، ج 8 ، صص 519 - 520 .\r\n( 2 ) . بحرانى ، البرهان ، ج 8 ، ص 326 .\r\n( 3 ) . ابن جمعه ، نور الثقلين ، ص 614 .\r\n( 4 ) . بحرانى ، همان ، ص 327 .\r\n","page_name":" 467 ","page_number":467},
  {"content":"\r\n\r\nتمام گناهان گذشتهات بخشيده شد . پس از نو شروع كن و مواظب باش ديگر گناه نكنى » .\r\nاهداف سوره\r\nبا توجه به مضامين سوره ، ميتوان گفت كه سوره قدر داراى اين اهداف است :\r\nالف : توجه دادن به فضل و عظمت قرآن ، چون از طرف خدا نازل شده است .\r\nب : ردّ نظر كسانى كه منكر نزول قرآن از طرف خدايند .\r\nج : بالا بردن منزلت زمان نزول قرآن .\r\nد : تشويق نمودن مسلمانان براى درك فضيلت شب قدر با احيا و صدقه دادن . « 1 »\r\nشأن نزول\r\nدرباره شأن نزول اين سوره روايات متفاوتى از شيعه و سنى وارد شده كه ميتوان آنها را سه دسته نمود :\r\nدسته اول ، رواياتى است كه ميگويند پيامبر اكرم ( ص ) خواب ديدند كه بنياميه از منبر او بالا ميروند . حضرت ناراحت شدند و خداوند براى تسلى خاطر پيامبر ( ص ) اين سوره را نازل كرد . يك نمونه از اين روايات را در اين جا ذكر ميكنيم :\r\nمحمد بن يعقوب كلينى ، بعد از هفت واسطه از امام صادق ( ع ) ، روايت مىكند كه فرمود : « رسول خدا در خواب ديد كه بنياميه بعد از خودش بر منبرش بالا ميروند و مردم را به قهقرا و گمراهى ميخوانند .\r\n\r\n\r\n","description":"","footnote":"\r\n( 1 ) . ابن عاشور ، التحرير و التنوير ، ج 30 ، ص 401 .\r\n","page_name":" 468 ","page_number":468},
  {"content":"\r\n\r\nاز خواب بيدار شد در حالتى كه محزون و غمگين بود . جبرئيل نازل شد و گفت : يا رسول الله ! چرا محزونى ؟ پيامبر خواب خود را براى جبرئيل بيان كرد . جبرئيل به آسمان رفت ، بعد از مدتى آيات أَفَرَأَيتَ إِن مَّتَّعْنَاهُمْ سِنِينَ * ثُمَّ جَاءهُم مَّا كَانُوا يوعَدُونَ * مَا أَغْنَى عَنْهُم مَّا كَانُوا يمَتَّعُونَ « 1 » و نيز سوره قدر را نازل گردانيد و خداوند شب قدر را بالاتر از هزار ماه خلافت بنى اميه گردانيد » . « 2 »\r\nصلح امام حسن ( عليه السلام ) با معاويه در سال 40 هجرى اتفاق افتاد و انقراض بنياميه در سال 132 هجرى واقع شد . با اين حساب ، مدت خلافت بنياميه 92 سال مىشود كه از هزار ماه بيشتر است ، ولى اگر مدت خلافت عبدالله بن زبير را كه در حجاز و اطراف آن و در كوفه ، در طول سلطنت بنياميه بوده است ، قريب به هشت سال و هفت ماه طول كشيد ، محاسبه نكنيم ، طول خلافت بنياميه 83 سال و چهار ماه خواهد شد كه درست مطابق با هزار ماه است .\r\nدسته دوم ، روايات شأن نزول درباره عبادت هشتاد سال برخى از افراد بنياسرائيل است كه اصحاب پيامبر به آن غبطه خوردند و اين سوره نازل شد كه شب قدر بهتر از هزار ماه عبادت آنان است ، مانند :\r\n« على بن عروة گويد : چهار نفر در قوم بنياسرائيل بودند كه هشتاد سال خداوند را عبادت نمودند و كوچكترين گناهى نيز از آنان سر\r\n\r\n\r\n","description":"","footnote":"\r\n( 1 ) . سوره شعراء ، آيه 205 - 207 .\r\n( 2 ) . كلينى ، الكافى ، ج 4 ، ص 159 ، به نقل از البرهان ، ج 8 ، ص 340 .\r\n","page_name":" 469 ","page_number":469},
  {"content":"\r\n\r\nنزد . اينان عبارت بودند از : ايوب ، زكريا ، حزقيل بن عجوز و يوشع بن نون . اصحاب رسول خدا ( ص ) از اين عبادت شگفت زده شدند ، تا اينكه جبرئيل آمد و اين سوره را نازل نمود و فرمود كه عبادت يك شب قدر از اين عبادات بالاتر است » . « 1 »\r\nدسته سوم ، روايات شأن نزولى كه ميگويند : پيامبر ( ص ) از كوتاهى عمر امت خود شكايت كرد و خداوند اين سوره را نازل كرد . مانند :\r\n« انس بن مالك گويد : سبب نزول اين سوره چنين بوده كه مدت عمر امت رسول خدا را به او عرضه كردند و نسبت به طول عمر امتهاى گذشته كمتر بود . اين مقدار عمر در نظر پيامبر كم آمد و خداوند با نزول اين سوره به پيامبر خويش فرمود : اگر طول عمر اين امت اندك است بر طاعت يك شب آنان ثواب بسيار دهم تا يك شب قدر آن بهتر از هزار ماه باشد » . « 2 »\r\nآيه يك\r\nإِنَّا أَنزَلْنَاهُ فِي لَيلَة الْقَدْرِ\r\nدر ذيل اين آيه شريفه چندين بحث مطرح است :\r\nمرجع ضمير در كلمه « أنزلناه » ؛ آغاز نزول قرآن ؛ چگونگى نزول قرآن ؛ معناى قدر ؛ ويژگيها و نشانههاى شب قدر .\r\n\r\n\r\n","description":"","footnote":"\r\n( 1 ) . ميبدى ، كشف الاسرار ، ج 10 ، ص 562 .\r\n( 2 ) . رازى ، روح الجِنان ، ج 12 ، ص 138 .\r\n","page_name":" 470 ","page_number":470},
  {"content":"\r\n\r\nمرجع ضمير در « أنزلناه » :\r\nهمه مفسران اتفاق دارند كه ضمير در اين عبارت به قرآن بر ميگردد . هر چند قبل از آن كلمه قرآن ذكر نشده است ، ولى خداوند با آوردن ضمير ميخواهد عظمت و منزلت قرآن را نشان دهد . گويا مسلمانان ، بهدليل كثرت توجه به قرآن ، همواره قرآن را در خاطر دارند و اين حالت قرينه حاليهاى است براى تشخيص مرجع ضمير در « انا انزلناه » .\r\nاما آيا مراد از قرآن ، در اين آيه ، تمام قرآن است يا بخشى از آن كه تا آن زمان نازل شده بود ؟ در اينجا دو احتمال وجود دارد و هر دو احتمال مناسب است .\r\nاحتمال اول ، يكى از مفسران در اين باره چنين گفته است : اگر مرجع ضمير تمام قرآن باشد در اين صورت فعل « انزلنا » در ابتداى انزال قرآن استعمال شده است ؛ يعنى زمانى كه تنها چند آيه از سوره علق نازل شده بود . به اين معنا كه ما قرآنى را نازل كرديم كه با سوره علق شروع شده است . بعد از نزول آيات اول سوره علق وحى منقطع شد و پس از مدتى در طول بيست و اندى سال ، نزول ادامه يافت . با توجه به اين كه تمام قرآن در علم خداوند بوده است و به تدريج بر پيامبر ( صلى الله عليه وآله ) نازل شد ، در واقع نزول قرآن به واسطه نزول پنج آيه اول سوره علق صورت گرفته است و مقدارى كه بعداً به يك چيز اضافه مىشود به منزله همان چيز شمرده مىشود .\r\nمؤيد اين مطلب ترتيب سوره قدر بعد از سوره علق است ، با اينكه نسبت به سوره بينه و ديگر سورههاى بعدى آيات كمترى دارد .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاحتمال دوم اين است كه مرجع ضمير همان مقدارى باشد كه در آن شب نازل شد ، يعنى آيات اول سوره علق ، زيرا هر بخشى از قرآن را ميتوان قرآن ناميد . « 1 »\r\nاحتمال اول در صورتى درست است كه منكر نزول دفعى و تدريجى قرآن شويم ، اما اگر بپذيريم كه قرآن دو نزول داشته است : يكى نزول دفعى كه در شب قدر صورت گرفته و ديگرى ، نزول تدريجى كه در طول بيست و سه سال بعثت رسول خدا ( ص ) بوده است ، در اين صورت ديگر لازم نيست آن توجيهات را بيان كنيم .\r\nعلامه طباطبائى ( رحمهالله ) نيز معتقد است ظاهر آيه دلالت مىكند كه همه قرآن را در شب قدر نازل كرديم . وى در تأييد اين گفته ، بيان مىكند كه تعبير به انزال نشانگر يكپارچگى و دفعى بودن نزول قرآن است ، در مقابل تنزيل كه ظاهر در نزول تدريجى است . ايشان در ادامه به آيه سوم سوره دخان استناد مىكند : وَ الْكِتَابِ الْمُبِينِ إِنَّا أَنزَلْنَاهُ فِي لَيلَة مُّبَارَكَة . وى ميفرمايد : ظاهر اين آيه اين است كه خداوند ، نخست به همه كتاب سوگند خورده و سپس فرموده است اين كتاب را در يك شب مبارك نازل كرديم . « 2 »\r\n\r\nآغاز نزول قرآن\r\nبر اساس آنچه گفتيم ، نزول قرآن در ماه رمضان صورت گرفته است و اين موضوع تقريباً بين مفسران و علماء اتفاقى است ، اما شبههاى كه\r\n\r\n\r\n","description":"","footnote":"\r\n( 1 ) . ابن عاشور ، التحرير والتنوير ، ج 30 ، ص 402 .\r\n( 2 ) . طباطبايى ، الميزان ، ج 20 ، ص 330 و 331 .\r\n","page_name":" 472 ","page_number":472},
  {"content":"\r\n\r\nاينجا مطرح مىشود اين است كه اعتقاد به آغاز نزول قرآن در ماه رمضان با ديدگاه مشهور شيعه درباره بعثت پيامبر ( ص ) ناسازگار است . شيعه معتقد است بعثت پيامبر اكرم ( ص ) در ماه رجب به وقوع پيوست و همانطور كه ميدانيد ، بعثت پيامبر توأم با نزول آياتى از سوره علق بوده است . بنابراين به اعتقاد شيعه ، قرآن براى اولين بار در ماه رجب نازل شده است ؛ در حالى كه همه قرآن پژوهان آغاز وحى را در ماه رمضان دانستهاند .\r\nبراى حلّ اين تعارض و ناسازگارى ، نظريات مختلفى ارائه شده است و به نظر ما ، صحيحترين ديدگاه اين است كه : آغاز وحى رسالى ( بعثت ) در 27 رجب ، 13 سال پيش از هجرت ( 609 ميلادى ) بوده است ، ولى نزول قرآن به عنوان كتاب آسمانى سه سال بعد ، در ماه مبارك رمضان ، شروع شد و بدين ترتيب سه سال بين وحى اول و دوم فاصله افتاد . اين سه سال را به نام « فترت » ميخوانند . پيامبر اكرم ( ص ) در اين مدت دعوت خود را سرّى انجام ميداد .\r\nپس با تفاوت گذاشتن بين وحى رسالى ، كه توسط آن پيامبر ( ص ) به رسالت مبعوث شد و وحى قرآنى ، كه پس از سه سال آغاز شد ، ميتوان به اين شبهه پاسخ گفت .\r\nمطلب ديگر در اين باره اين است كه در چه شبى از ماه رمضان قرآن نازل شد ؟ به عبارت ديگر ، شب قدر چه شبى است ؟ در خود قرآن شب قدر تعيين نشده است ، پس بايد به كلام معصومين ( ع ) مراجعه نمود . در اين مورد نيز نظر شيعه و سنى متفاوت است . شب قدر نزد شيعه بين سه شب مردد است : شب 19 و 21 و 23 . البته روايات مربوط به شب 23\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nزيادتر و قويتر هستند « 1 » و به احتمال زياد ، شب قدر همين شب است . در نزد اهل سنت نيز شب 27 رمضان از اعتبار خاصى برخوردار است . « 2 »\r\nنتيجه اينكه ، بنا به مصالحى ، « 3 » معصومين ( ع ) شب قدر را به صورت قطعى بيان ننمودهاند .\r\n\r\nچگونگى نزول قرآن\r\nدر تفسير « انزلناه » ، اشاره شد كه عدهاى از مفسران منكر نزول دفعى قرآنند و آيه 185 سوره بقره شَهْرُ رَمَضَانَ الَّذِي أُنزِلَ فِيهِ الْقُرْآنُ را اين گونه تفسير ميكنند كه آغاز نزول در شب قدر بوده « 4 » ، نه اين كه همه قرآن در اين شب نازل شده است . برخى از مفسران نيز گفتهاند : قرآن دو نزول داشته است : يك نزول دفعى كه در شب قدر بوده و ديگرى ، نزول تدريجى كه در طول بعثت ، وحى شده است .\r\nحال بر اساس اين قول ، نزول دفعى چگونه بوده است ؟ آيا با تمام الفاظ و عبارات نازل شده يا فقط معانى بر قلب پيامبر ( ص ) وحى شده است ؟ كسانى كه نزول دفعى را پذيرفتهاند ، خود به دو گروه تقسيم ميشوند : برخى گفتهاند قرآن با تمام الفاظ و عبارات نازل شده است ؛ اما نه بر پيغمبر ( ص ) ، بلكه از لوح محفوظ به آسمان دنيا نازل شده ، سپس از آن جا ،\r\n\r\n\r\n","description":"","footnote":"\r\n( 1 ) . حرّ عاملى ، وسائل الشيعة ، طبع المكتبة الاسلامية ، ج 4 ، باب 32 - 34 ، صص 258 - 265 .\r\n( 2 ) . سيوطى ، الدر المنثور ، ج 8 ، صص 522 - 534 .\r\n( 3 ) . ر . ك : فخررازى ، تفسير الكبير ، ج 32 ، ص 28 .\r\n( 4 ) . ر . ك : بيضاوى ، انوار التنزيل ، ج 1 ، ص 217 ؛ محمد عبده ، تفسير المنار ، ج 2 ، 158 ؛ مراغى ، تفسير المراغى ، ج 2 ، ص 73 .\r\n","page_name":" 474 ","page_number":474},
  {"content":"\r\n\r\nبهصورت تدريجى در طول بيست و سه سال بر پيامبر ( ص ) وحى شده است . « 1 »\r\nگروه دوم بر اين باورند كه اين قرآن با الفاظ و عبارات و خصوصياتش نميتواند يك جا و در يك شب نازل شده باشد ، مگر آن كه به تأويل برخى از آيات مربوط به حوادث آينده بپردازيم . « 2 » تعدادى از آيات قرآن ناظر به حوادث و نيازهايى است كه بعدا به وجود آمده و در اثر آن پيشامدها ، پاسخهاى مناسب داده شده است . اگر تمام آيات يك جا نازل شده باشد معنايش اين است كه هنوز چيزى اتفاق نيفتاده و حادثهاى به وقوع نپيوسته ، قرآن خبر ميدهد كه چنين شده است . در اين صورت بايد بگوييم قرآن قصد جدى از كلمات نداشته است و خداوند از اين نسبت منزه است . پس بايد گفت كه معانى قرآن بهصورت كلى در شب قدر بر قلب پيامبر ( ص ) نازل شده است بدون اينكه وارد جزئيات شود . « 3 »\r\nدر اين باره روايات زيادى وجود دارد و مفسران بحثهاى مفصلى كردهاند كه اينجا مجال طرح آنها نيست .\r\n\r\nمعناى قدر\r\n« قدر » ، در لغت به معانى مختلفى بهكار رفته است : اندازهگيرى ، ضيق ، نهايت ، مماثل ، مقدار ، وقار و منزلت . « 4 » شب قدر را به اين دليل قدر گويند كه خداوند در آن شب تمام مسائلى كه در طول سال پيش\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 780 .\r\n( 2 ) . مانند آيات : 1 سوره مجادله ؛ 107 ، سوره توبه ؛ 1 ، سوره عبس و تولى و . . .\r\n( 3 ) . معرفت ، تاريخ قرآن ، ص 35 - 37 .\r\n( 4 ) . فيومى ، مصباح اللغة ، ذيل ماده قدر .\r\n","page_name":" 475 ","page_number":475},
  {"content":"\r\n\r\nميآيد ، مانند : مرگ ، زندگى ، سعادت ، شقاوت ، بلاء ، نعمت و . . . اندازهگيرى يا تقدير مىكند . « 1 »\r\nشب قدر با معانى ديگرى كه براى « قدر » ذكر شد مناسبت دارد . مثلا ، قدر به معناى ضيق را اين گونه بيان كردهاند كه چون در آن شب فرشتگان به زمين ميآيند گويا زمين در مضيقه و فشار است . پس ليلة القدر يعنى ليلة المضيقة . همچنين است ديگر معانى لغوى واژه قدر كه مفسران به گونهاى آنها را با اوضاع و احوال اين شب مربوط كردهاند .\r\nاما با توجه به آيات قرآن مانند عَالِمُ الْغَيبِ وَالشَّهَادَة وَهُوَ الْحَكِيمُ الْخَبِيرُ « 2 » و وَ سَتُرَدُّونَ إِلَى عَالِمِ الْغَيبِ وَالشَّهَادَة فَينَبِّئُكُم بِمَا كُنتُمْ تَعْمَلُونَ « 3 » و عَالِمِ الْغَيبِ وَالشَّهَادَة فَتَعَالَى عَمَّا يشْرِكُونَ « 4 » كه 48 بار كلمه غيب در قرآن بهكار رفته ، فهميده مىشود كه خداوند كه يكى از نامهايش « عالم الغيب والشهادة » است ، دو جهان دارد : يك جهان غيب است و يك جهان شهادت . جهان غيب ، جهانى است كه با هيچ يك از حواس عادى يا حواس مسلح قابل درك نباشد و داراى مصاديق فراوانى است مانند قيامت ، رجعت ، قيام حضرت مهدى ( عج ) ، بهشت و جهنم ، فرشتگان و خدا « 5 » و مانند آن . و در مقابل آن عالم\r\n\r\n\r\n","description":"","footnote":"\r\n( 1 ) . رازى ، تفسير الكبير ، ج 32 ، ص 28 .\r\n( 2 ) . سوره انعام ، آيه 73 .\r\n( 3 ) . سوره توبه ، آيه 105 .\r\n( 4 ) . سوره مؤمنون ، آيه 92 .\r\n( 5 ) . ر . ك : مجلسى ، بحار الانوار ، ج 24 ، ص 352 و ج 65 ، ص 285 ؛ على بن جمعه ، نورالثقلين ، ج 1 ، ص 31 .\r\n","page_name":" 476 ","page_number":476},
  {"content":"\r\n\r\nشهادت است كه با حواس عادى قابل درك است . و نيز با توجه به آياتى كه علم غيب اصالتاً در انحصار خداوند است إِنَّمَا الْغَيبُ لِلّهِ « 1 » ى عنى غيب فقط مخصوص خداست و هر موقع صلاح بداند به برخى از بندگان خاص خود بخشى از آن را اعطا مىكند ؛ عا لِمُ الْغَيبِ فَلَا يظْهِرُ عَلَى غَيبِهِ أَحَدًا * إِلَّا مَنِ ارْتَضَى مِن رَّسُولٍ . . . « 2 » يعنى خدا داناى غيب است و هيچ كس را بر غيب خود آگاه نميكند ، مگر پيامبرى كه از او خشنود باشد .\r\nبا اين اوصاف حقيقت شب قدر و اسرار آن و كيفيت نزول قرآن و فرشتگان در اين شب و مسايل مربوط به آن از جنس عالم غيب است كه ما نميتوانيم واقعيت و كُنه آنها را درك كنيم و راه دادن عقل و دريافتهاى عقلى در اين گونه مسائل اشتباه است . از همين رو خداوند در آيه بعد ميفرمايد : و ما ادريك ما ليلة القدر .\r\n\r\nويژگيها و نشانههاى شب قدر\r\nاين شب نزد مسلمانان از اهميت خاصى برخوردار بود و به دليل آن كه دقيقاً نميدانستند شب قدر ، چه شبى است ، همواره از معصومين ( ع ) درباره ويژگيها و نشانههاى اين شب سؤال ميكردند تا شايد بتوانند ، از روى نشانهها و ويژگيها ، آن را حدس بزنند . مثلا ، در روايات وارد شده است كه در شب قدر :\r\n\r\n\r\n","description":"","footnote":"\r\n( 1 ) . سوره يونس ، آيه 20\r\n( 2 ) . سوره جن ، آيه 26 - 27\r\n","page_name":" 477 ","page_number":477},
  {"content":"\r\n\r\nرايحه خوش به مشام ميرسد ؛ اگر در فصل گرما باشد آن شب خنك است و اگر در فصل سرما است آن شب گرم است ؛ شبى است كه نه گرم است و نه سرد و صبح آن شب خورشيد بدون شعاء طلوع مىكند و . . . . « 1 »\r\nالبته بايد توجه داشت كه اين نشانهها كلى و عمومى نيستند و نميتوان بر اساس اين نشانهها شب قدر را بهطور قطع تعيين كرد ، چون سند برخى از اين روايات ضعيف است و تعدادى از آنها در منابع روايى اهل سنت آمده است و لذا قابل اعتماد نيستند .\r\nيكى از مفسران معاصر ميگويد : « ليلة القدر نامى است كه خداوند بر آن شبى گذاشت كه نزول قرآن را آغاز كرد و پيش از اين چنين نامى مطرح نبوده و مسلمانان از آن اطلاع نداشتند و ناميدن اين شب با نام قدر براى تشويق مسلمانان بوده تا آن را بشناسند ، براى همين بعد از اين آيه فرموده : وَمَا أَدْرَاكَ مَا لَيلَة الْقَدْر . « 2 »\r\nآيه دو\r\nوَمَا أَدْرَاكَ مَا لَيلَة الْقَدْرِ ؛ و تو چه ميدانى شب قدر چيست ؟\r\nعموم مفسران اين آيه را اين گونه تفسير كردهاند كه خداوند ميخواهد عظمت و اهميت شب قدر را بفهماند . اين آيه مانند آيات ابتداى ( 1 تا 3 )\r\n\r\n\r\n","description":"","footnote":"\r\n( 1 ) . ر . ك : على بن جمعه ، نور الثقلين ، ج 5 ، صص 623 - 632 ؛ سيوطى ، الدرالمنثور ، ج 8 ، صص 522 - 530 ؛ بحرانى ، البرهان ، ج 8 ، صص 334 - 339 .\r\n( 2 ) . ابن عاشور ، التحرير والتنوير ، ج 30 ، ص 403 .\r\n","page_name":" 478 ","page_number":478},
  {"content":"\r\n\r\nسوره حاقه و قارعه است ؛ الْحَاقَّة * مَا الْحَاقَّة * وَمَا أَدْرَاكَ مَا الْحَاقَّة و يا الْقَارِعَة * مَا الْقَارِعَة * وَمَا أَدْرَاكَ مَا الْقَارِعَة .\r\nاما به نظر ميرسد كه خداوند ميخواهد بگويد تو اصلًا نميفهمى « ليلة القدر » چيست ، چون « ليلة القدر » همانطور كه اشاره كرديم از جنس عالَم غيب است و انسان در عالَم شهادت و محسوسات به سر ميبرد و به همين جهت نميتواند از عالَم غيب مطّلع شود .\r\nآيه سه\r\nلَيلَة الْقَدْرِ خَيرٌ مِّنْ أَلْفِ شَهْرٍ ؛ شب قدر بهتر از هزار ماه است .\r\nاين آيه عظمت شب قدر را بيان مىكند . با اينكه خداوند ميتوانست به جاى كلمه « ليلة القدر » ، كه در آيه اول ذكر شده است ، ضمير بياورد و بگويد : « إِنَّا أَنزَلْنَاهُ فِى لَيلَة الْقَدْرِ * ومَا أدريك مَا هى * هى خيرٌ مِن ألفٍ شَهْر » ، ولى اسم ظاهر آورد تا عظمت آن را آشكار كند .\r\nمراد از بهتر بودن اين شب از هزار ماه ، اين است كه ثواب و فضيلت عمل صالح و دعا در اين شب هزار برابر است . سؤالى كه اينجا مطرح مىشود اين است كه آيا منظور از اين هزارى كه در آيه آمده دقيقاً عدد هزار است يا اين كه براى نشان دادن زيادى ثواب است ، مانند آيه ديگر كه ميفرمايد : يوَدُّ أَحَدُهُمْ لَوْ يعَمَّرُ أَلْفَ سَنَة . « 1 » كه هر يك از آنها آرزو دارد هزار سال عمر به او داده شود .\r\n\r\n\r\n","description":"","footnote":"\r\n( 1 ) . سوره بقره ، آيه 96 .\r\n","page_name":" 479 ","page_number":479},
  {"content":"\r\n\r\nدر پاسخ به اين پرسش ، مفسران دو دسته شدهاند : گروهى ، با استناد به روايات شأن نزول كه مدت حكومت بنياميه را هزار ماه دانستهاند و يا اينكه مردى از بنياسرائيل هزار ماه لباس جنگ به تن داشت ، ميگويند اينجا دقيقاً عدد هزار منظور است . افزون بر آن اصل در اعداد اين است كه براى شمارش و تعداد باشد ، مگر اينكه قرينهاى بر خلاف بيابيم . « 1 » گروهى ديگر نيز ، با استناد به آيه 96 سوره بقره و ضرب المثل « واحد كألف » ، هزار را در اين آيه بيانگر مبالغه در كثرت ميدانند . « 2 »\r\nبه نظر ميرسد نظر دوم صحيحتر باشد و خداوند ميفرمايد شب قدر يك مزيت غيرزمانى دارد و زمان را هر چه مقايسه كنيد به پاى شب قدر نميرسد . روايات شأن نزول نميتواند خدشهاى به اين نظريه وارد كند ، زيرا سندشان مشكل دارد .\r\nآيه چهار\r\nتَنَزَّلُ الْمَلَائِكَة وَالرُّوحُ فِيهَا بِإِذْنِ رَبِّهِم مِّن كُلِّ أَمْرٍ ؛ در آن شب فرشتگان و روح به اذن پروردگارشان براى هر كارى فرود ميآيند .\r\n« تنزل » فعل مضارع و در اصل تتنزّل بوده است كه براى اختصار و راحتى يك تاء از آن حذف شده است . فعل مضارع دلالت بر تكرار و دوام مىكند ، بنابراين « تنزل » بر اين نكته دلالت دارد كه نزول فرشتگان در شب قدر ، در هر سال ، تكرار مىشود . حال نزول فرشتگان\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 780 .\r\n( 2 ) . ر . ك : ابن عاشور ، التحرير والتنوير ، ج 30 ، ص 404 .\r\n","page_name":" 480 ","page_number":480},
  {"content":"\r\n\r\nآيا به آسمان دنيا است و يا به زمين ؟ هر دو احتمال را مفسران ذكر كردهاند . « 1 » اما واقع اين است كه ما نه ماهيت فرشته را ميفهميم و نه چگونگى نزول و محل نزول آنها را . آنها موجودات مجردند و از جنس عالم غيب هستند .\r\n« والروح » ؛ مفسران براى تعيين مصداق روح اختلاف فراوان دارند . بيشتر مفسران اهل سنت « 2 » احتمال دادهاند منظور از روح در اين آيه اشرف فرشتگان ، جبرئيل ، است . دليل آنان نيز آيه شريفه : نَزَلَ بِهِ الرُّوحُ الْأَمِينُ * عَلَى قَلْبِكَ . . . « 3 » است . اما غالب مفسران شيعه بر اين باورند كه منظور از روح ، مخلوق عظيمى است برتر از فرشتگان . دليل اين دسته از مفسران شيعه ، حديثى از امام صادق ( ع ) است كه شخصى از آن حضرت سؤال كرد : آيا روح همان جبرئيل است ؟ امام فرمود : « جبرئيل من الملائكة والروح أعظم من الملائكة ، أليس أن الله عزوجل يقول : ( تنزل الملائكة والروح ) ؟ » « 4 » ؛ يعنى : « جبرئيل از فرشتگان است و روح أعظم از فرشتگان است . مگر خداوند متعال نميفرمايد : فرشتگان و روح نازل ميشوند ؟ » . يعنى به قرينه مقابله ، اين دو با هم متفاوتند .\r\nاحتمالهاى ديگرى نيز درباره مصداق روح وجود دارد . فخر رازى در اين باره گفته : « نظرهاى گوناگونى ارائه شده ، از جمله :\r\n1 - مراد گروهى از فرشتگان است كه ديگر فرشتگان آنها را فقط در اين شب ميبينند ، مانند زاهدان كه مردم آنان را فقط در روز عيد ميبينند .\r\n\r\n\r\n","description":"","footnote":"\r\n( 1 ) . زمخشرى ، الكشاف ، ج 4 ، ص 781 .\r\n( 2 ) . ر . ك : ابن عاشور ، التحرير والتنوير ، ج 30 ، ص 406 .\r\n( 3 ) . سوره شعراء ، آيه 193194 .\r\n( 4 ) . بحرانى ، البرهان ، ج 8 ، ص 328 .\r\n","page_name":" 481 ","page_number":481},
  {"content":"\r\n\r\n2 - تعدادى از مخلوقات خدا هستند كه ميخورند و ميآشامند ، ولى انسان يا فرشته نيستند ، بلكه شايد خادمان اهل بهشت باشند .\r\n3 - احتمال دارد عيسى ( ع ) باشد ، چون نامش « روح الله » « 1 » است .\r\n4 - منظور قرآن است ، به دليل آيه شريفه : وَكَذَلِكَ أَوْحَينَا إِلَيكَ رُوحًا مِّنْ أَمْرِنَا . « 2 »\r\n5 - رحمت است ، اگر روح را در آيه شريفه : وَلَا تَيأَسُواْ مِن رَّوْحِ اللّهِ « 3 » به رفع بخوانيم .\r\n6 - فرشته بزرگى است كه تمام آسمانها و زمينها ذره كوچكى نزد او به حساب مىآيند و . . . » « 4 »\r\nعلامه طباطبايى نيز معتقد است مراد از روح آن روحى است كه در آيه شريفه : قُلِ الرُّوحُ مِنْ أَمْرِ رَبِّي « 5 » ، بدان اشاره شده است ؛ يعنى روحى كه از عالَم امر است « 6 » و هيچ كس از واقعيت آن اطلاع ندارد .\r\n« من كلّ أمر » در اين كه « مِن » ، در اين عبارت بيانيه است يا تعليليه يا ابتدائيه يا چيزى ديگر ؟ بين مفسران اختلاف است . اگر « مِن » بيان از اذن باشد معنى آيه چنين مىشود : به اذن پروردگارشان ، كه در هر چيزى وجود دارد ، نازل ميشوند . اگر به\r\n\r\n\r\n","description":"","footnote":"\r\n( 1 ) . نساء ، 171 .\r\n( 2 ) . سوره شورى ، آيه 52 .\r\n( 3 ) . سوره يوسف ، آيه 87 .\r\n( 4 ) . رازى ، تفسير الكبير ، ج 32 ، ص 34 .\r\n( 5 ) . سوره إسراء ، آيه 85 .\r\n( 6 ) . طباطبايى ، الميزان ، ج 20 ، ص 332 .\r\n","page_name":" 482 ","page_number":482},
  {"content":"\r\n\r\nمعناى « باء » باشد آيه چنين معنا ميدهد : فرشتگان با هر امرى نازل ميشوند . و اگر بهمعنى تعليل باشد معنى آيه چنين مىشود : فرشتگان بهخاطر هر امرى نازل ميشوند . « 1 »\r\n\r\nدلالت سوره قدر بر وجود امام زمان ( عج )\r\nنكته قابل توجه در اين آيه اين است كه فرشتگان كه به زمين ميآيند نزد چه كسى ميروند ؟ روشن است كه در زمان حيات پيامبر ( ص ) فرشتگان نزد او ميآمدند . اما پس از وى نزد چه كسى ميروند ؟ حتماً بايد كسى در سطح پيامبر ( ص ) يعنى معصوم باشد و ولايت امور مردم در دست او باشد و او كسى جز جانشين واقعى پيامبر ( ص ) يعنى حضرت على ( ع ) نيست و پس از آن حضرت ، خاندان امامت يكى پس از ديگرياند . در حال حاضر نيز به حضور امام مهدى ( عج ) ميرسند . جالب است كه در روايات تأكيد شده است كه با مخالفان اهلبيت ( ع ) با اين سوره احتجاج كنيد . يك نمونه از اين روايات چنين است :\r\n« و عن ابى جعفر ( ع ) قال : يا معشر الشيعة خاصموا بسورة انا أنزلناه تفلحوا ، فوالله انها لحجة الله تبارك و تعالى على الخلق بعد رسول الله ( ص ) و انها لسيدة دينكم ، وانها لغاية علمنا ، يا معشر الشيعة خاصموا بحم و الكتاب ، إِنّا أَنْزَلْناهُ فِي لَيلَة مُبارَكَة إِنّا كُنّا مُنْذِرِينَ فانها لولاة الأمر خاصة بعد رسول الله ( ص ) » . « 2 »\r\n\r\n\r\n","description":"","footnote":"\r\n( 1 ) . ابن عاشور ، التحرير والتنوير ، ج 30 ، ص 407 .\r\n( 2 ) . على بن جمعه ، نور الثقلين ، ج 5 ، ص 635 و نيز احاديث ديگرى در اين كتاب به نقل از كافى آورده شده است .\r\n","page_name":" 483 ","page_number":483},
  {"content":"\r\n\r\nيعنى : « اى شيعيان با سوره قدر با مخالفان ما احتجاج كنيد تا پيروز شويد . به خدا قسم كه پس از پيامبر ( ص ) اين سوره حجت خدا بر مردم است و اين سوره سرور دين شما و نهايت علم ما است . اى شيعيان ! با سوره حم والكتاب هم احتجاج كنيد ، چون اين سوره مخصوص واليان امر بعد از رسول الله ( ص ) است » .\r\nآيه پنج\r\nسَلَامٌ هِي حَتَّى مَطْلَعِ الْفَجْرِ ؛ آن شب تا طلوع فجر همهاش سلامت است .\r\n« سلام » ، يعنى عارى بودن از آفات ظاهرى ، و باطنى « 1 » اين آيه اشاره به اين واقعيت دارد كه رحمت الهى شامل همه بندگانى مىشود كه به سوى او ميروند و به درگاه او راز و نياز ميكنند . در اين آيه نكات بلاغى چندى نهفته است كه به برخى از آنها اشاره مىشود .\r\n« سلام » ، مصدر يا اسم مصدر به معنى سلامت است . در آيه ديگرى نيز اين واژه بهكار رفته است : قُلْنَا يا نَارُ كُونِي بَرْدًا وَسَلَامًا عَلَى إِبْرَاهِيمَ . « 2 » « سلام » ، خبر مقدم براى « هى » و مفيد اختصاص است ؛ يعنى اين شب فقط سلامتى است . نكره بودن « سلام » نيز براى عظمت است و موقعى كه خبر مصدر باشد ، مانند : « علىّ عدلٌ » ، مبالغه را مىرساند ، يعنى اين شب در نهايت سلامتى است .\r\n\r\n\r\n","description":"","footnote":"\r\n( 1 ) . راغب ، مفردات الفاظ القرآن ، ص 421 ، ذيل ماده « سلم » .\r\n( 2 ) . سوره انبياء ، آيه 69 .\r\n","page_name":" 484 ","page_number":484},
  {"content":"\r\n\r\nحَتَّى مَطْلَعِ الْفَجْرِ غايت براى « تنزل الملائكة » و « سلام هى » است . يعنى نزول فرشتگان و سلامتى در اين شب تا طلوع فجر است . خداوند براى بيان غايت از كلمه « حتّى » استفاده كرده است تا بفهماند كه سلامتى شب قدر تا بعد از طلوع فجر نيز ادامه دارد . در زبان عربى ضرب المثل معروفى است كه ميگويند : « أكلتُ السمكة حتّى رأسها » ، يعنى ماهى را با سرش خوردم و آن موقعى است كه كسى كارى را تا انتها انجام داده باشد .\r\n\r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n . \r\n","description":"","footnote":"","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n . \r\n","description":"","footnote":"","page_name":" 489 ","page_number":489},
  {"content":"\r\n . \r\n","description":"","footnote":"","page_name":" 490 ","page_number":490},
  {"content":"\r\n . \r\n","description":"","footnote":"","page_name":" 491 ","page_number":491},
  {"content":"\r\n . \r\n\r\n","description":"","footnote":"","page_name":" 492 ","page_number":492}
  ]