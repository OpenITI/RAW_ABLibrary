[
  {"content":"\r\n\r\n\r\nجلد ششم\r\n\r\nاراتو  ( Erato ) \r\n\r\n","description":"","footnote":"","page_name":" 103 ","page_number":1},
  {"content":"\r\n . \r\n","description":"","footnote":"","page_name":" 104 ","page_number":2},
  {"content":"\r\n\r\nدنباله اغتشاشات - جنگ دريائى ملط عمليات نظامى ديگر ميلتياد لشكركشى مردونيه - جنگ آتن و اژين مداخله سپارت - مطلبى خارج از موضوع درباره لاكدمونىها ماراتن مطلبى خارج از موضوع دربارهء خاندان آلكمئون پايان كار ميلتياد\r\n\r\n","description":"","footnote":"","page_name":" 105 ","page_number":3},
  {"content":"\r\n . \r\n","description":"","footnote":"","page_name":" 106 ","page_number":4},
  {"content":"\r\n\r\n\r\nدنباله اغتشاشات - جنگ دريائى ملط عمليات نظامى ديگر\r\n\r\n","description":"","footnote":"","page_name":" 107 ","page_number":5},
  {"content":"\r\n . \r\n","description":"","footnote":"","page_name":" 108 ","page_number":6},
  {"content":"\r\n\r\n1 - بدين‌ترتيب بود كه آريستاگوراس ، محرك شورش يونى ، درگذشت . در همين زمان هيستيه فرمانرواى ملط كه داريوش او را از بندرها كرده بود به سارد رسيد .\r\nهمين كه او از راه شوش رسيد ، آرتافرن حاكم سارد از او پرسيد كه چگونه حدس زده بود يونىها دست به شورش زده‌اند . هيستيه پاسخ داد كه از اين حوادث بىخبر است ؛ از آنچه رويداده بود بشدت اظهار تعجب كرد و چنين جلوه داد كه گوئى هرگز در جريان اين حوادث نبوده . پس ، آرتافرن كه متوجهء نيرنگ او شده بود و از علت واقعى شورش آگاه بود خطاب به هيستيه چنين گفت :\r\n« اين پاپوشى است كه تو ساخته‌اى ولى آريستاگوراس آن را بپاكرده است . »\r\n2 - چنين بود آنچه آرتافرن درباره شورش بر زبان جارى كرد . هيستيه از هوش و ذكاوت آرتافرن بيمناك شد و فرداى همان شب پنهانى بسوى دريا گريخت . وى داريوش شاه را فريب داده بود زيرا پس از آنكه به او وعده داد كه بزرگترين جزاير يعنى ساردنى را باطاعت او خواهد آورد اكنون بسوى يونىها در حركت بود تا رهبرى آنانرا در جنگ بر ضد او به عهده بگيرد . وى در ضمن عبور ، گذارش به كيو « 1 » افتاد . اهالى كيو او را بزندان انداختند و متهم كردند كه براى تحريك از جانب داريوش آمده است . اما همين كه از ماجراى او بتفصيل مطلع شدند و دانستند كه دشمن آشكار پادشاه است او را آزاد كردند .\r\n3 - يونىها از اينكه او با اصرار تمام آريستاگوراس را به شورش تشويق كرد و مصيبت بزرگى گريانگير آنان نمود او را ملامت كردند و دلائل اين اقدام را جويا شدند . اما هيستيه از فاش كردن دلايل واقعى خوددارى كرد و مدعى شد كه داريوش شاه\r\n\r\n\r\n","description":"","footnote":"\r\n( 1 ) - كيو  ( Chio )  يا سيو  ( Seio )  از جزاير مجمع الجزاير يونان در ساحل غربى آسياى صغير در جنوب جزيره لوبوس  ( Lesbos ) \r\n","page_name":" 109 ","page_number":7},
  {"content":"\r\n\r\nقصد داشته فينيقىها را به سرزمين يونى كوچ دهد و يونىها را بجاى آنها در فينيقيه مستقر كند . وى مدعى بود كه علت او امرى كه آريستاگوراس داده بود همين بوده است . اما پادشاه پارس هرگز چنين نقشه‌اى در سر نپرورانيده بود و اين افسانه را هيستيه خود براى ارعاب يونىها ساخته و پرداخته بود .\r\n4 - آنگاه هيستيه بوسيله هرميپوس « 1 » از اهل اترنه « 2 » پيغامى براى پارس‌هاى مقيم سارد فرستاد . مضمون اين پيام چنان بود كه نشان ميداد بين او و پارس‌هاى مقيم سارد قبلا مذاكراتى براى ترتيب دادن شورش در جريان بوده است . هرميپوس بىترديد و تامل ، نامه‌هاى او را بجاى آنكه به صاحبانش رد كند به آرتافرن تسليم كرد . وقتى آرتافرن از اين توطئه مطلع شد به هرميپوس امر كرد بيدرنگ نامه‌ها را به صاحبان آنها تسليم كند و او را از پاسخى كه پارس‌ها بدعوت هيستيه خواهند داد مطلع كند . در اين ماجرا همكارى پارس‌ها با هيستيه آشكار شد و آرتافرن تعداد كثيرى از آنان را به اين بهانه بقتل رسانيد .\r\n5 - در همان موقع كه اين اغتشاشات در سارد روى ميداد اهالى كيو هيستيه را كه از آنجانب مأيوس شده بود بتقاضاى خود او به ملط روانه كردند . اما اهالى ملط كه بتازگى خود را از استبداد آريستاگوراس خلاص كرده بودند و از اين امر رضايت كامل داشتند بهيچوجه حاضر نشدند بعد از چشيدن طعم آزادى مستبد ديگرى را بسرزمين خود راه دهند . هيستيه كوشيد تا در تاريكى شب بقهر در شهر پياده شود ، اما يكى از اهالى ملط او را از ران مجروح كرد . و وقتى از سرزمين خود نيز بدين ترتيب رانده شد ناگزير به كيو بازگشت . اما در آنجا نيز نتوانست اهالى را راضى كند كه چند كشتى در اختيار او گذارند . ناگزير از آن محل به ميتيلن نقل مكان كرد و در آنجا موفق شد اهالى لوبوس را به تحويل كشتى مصمم كند . اهالى لوبوس با تعداد هشت كشتى همراه هيستيه بسوى بيزانس حركت كردند . وقتى به آن محل\r\n\r\n\r\n","description":"","footnote":"\r\n( 1 ) -  Hermippos \r\n( 2 ) -  Atarnee \r\n","page_name":" 110 ","page_number":8},
  {"content":"\r\n\r\nرسيدند بغازها را اشغال كردند و از آن پس تمام كشتىهائى را كه از درياى سياه خارج ميشدند باستثناى كشتىهائى كه اطاعت فرمان هيستيه را گران مينهادند ضبط كردند .\r\n6 - در موقعى كه هيستيه و اهالى ميتيلن سرگرم اين جنگ بودند ، مردم ملط در انتظار نيروى دريائى نيرومندى بودند كه بكمك سپاهى كه از راه خشكى حمله خواهد كرد بر سر آنها خواهد تاخت . زيرا فرماندهان پارسى گرد هم جمع شده بودند و از سپاهيان خود سپاهى واحد بوجود آورده بودند و بدون توجه به ديگر شهرها بسوى ملط پيش ميرفتند . بين قواى بحرى بيش از همه نيروى بحرى فينيقى براى جنگ اشتياق داشت . اهالى قبرس كه بتازگى مطيع شده بودند و مصريان و كيليكىها « 1 » نيز با آنها همسفر بودند .\r\n7 - بدين‌ترتيب اين سپاهيان بر ضد ملط و ديگر شهرهاى يونى به جنگ مشغول شدند .\r\nهمين كه يونىها از اين خطر باخبر شدند از بين خود نمايندگانى به پانيونيون « 2 » فرستادند . وقتى اين فرستادگان به آن محل رسيدند باهم به مشورت پرداختند و چنين تصميم گرفتند : براى مقابله با پارس‌ها هيچ سپاهى در خشكى روانه نخواهد شد ؛ اهالى ملط فقط دفاع حصارهاى شهر خود را به عهده خواهند گرفت اما نيروى دريائى بطور كامل تجهيز خواهد شد و بىآنكه هيچيك از كشتىها در ذخيره نگاهدارى شوند هرچه زودتر آنها را در لاده « 3 » گرد خواهند آورد تا حصارى از كشتى گرداگرد\r\n\r\n\r\n","description":"","footnote":"\r\n( 1 ) -  Cilicie \r\n( 2 ) - پانيونيون  ( Panionion )  يا پانيونيوم  ( Panonium )  نام مجلس نمايندگان دوازده مهاجرنشين يونانى بود كه در معبدى به همين نام در شهر ميكال  ( Mycale )  در ساحل آسياى صغير تشكيل ميشد و بامور دوازده شهر متحد رسيدگى ميكرد . اين دوازده شهر متحد عبارت بودند از ملط - ميونت  ( Myunte )  - پرين  ( Priene )  - افز  ( Ephese )  - كولوفون  ( Colophon )  - لبدوس  ( Lebedos )  - تئوس  ( Teos )  - اريترس  ( Erythres )  كلازومن  ( Clazommene )  - فوسه  ( Phocee )  - ساموس  ( Samos )  و كيوس  ( Chios ) \r\n( 3 ) - لاده  ( Lade )  يا لادا  ( Lada )  از جزاير درياى اژه واقع در نزديكى شهر ملط .\r\nپارس‌ها در اين محل در سال 498 قبل از ميلاد يونىها را با شكست سختى روبرو كردند .\r\n","page_name":" 111 ","page_number":9},
  {"content":"\r\n\r\nشهر ملط بوجود آيد ( لاده جزيره كوچكى است واقع در مقابل شهر ملط ) .\r\n8 - وقتى اين تصميم گرفته شد ، يونىها كشتىهاى خود را با تمام تجهيزات برداشتند و بكمك ائولىهاى لوبوس در محل معين حاضر شدند . موقعيت جنگى آنها در آن محل چنين بود : ملطىها خود از جانب شرق جناح راست نيروى دريائى را تشكيل ميدادند ؛ آنان چهل كشتى تجهيز كرده بودند . دو كشتى از پرين « 1 » و سه كشتى از ميونت « 2 » پشت آنها بود . هفده كشتى تئوس « 3 » بدنبال كشتىهاى ميونت صف بسته بودند . و صد كشتى كيوس « 4 » نيز بدنبال كشتىهاى تئوسى قرار گرفته بودند .\r\nدر كنار آنها كشتىهاى اريتره « 5 » و فوسه « 6 » قرار داشتند . اريتره هشت كشتى و فوسه سه كشتى تجهيز كرده بود . اهالى لوبوس نيز با شصت كشتى بعد از كشتىهاى فوسه توقف كرده بودند . در منتها اليه غربى ، شصت كشتى سريع السير ساموسى قرار داشتند و بر روى هم اين بحريه شامل سيصد و پنجاه و سه كشتى بود .\r\n9 - چنين بود وضع نيروهاى يونىها . اما بربرها جمعا ششصد كشتى در اختيار داشتند .\r\nهمين كه ناوگان آنها در مقابل ملط ظاهر شد و سپاه آنها در خشكى آماده نبرد گرديد ،\r\n\r\n\r\n","description":"","footnote":"\r\n( 1 ) - پرين  ( Priene )  از شهرهاى دوازده‌گانه اتحاد يونى واقع در مبدء شبه جزيره ميكال  ( Mycale )  در ساحل غربى آسياى صغير\r\n( 2 ) - ميونت  ( Myunte )  يا ميونت  ( Mycnte )  يا ميوس  ( Myus )  كوچكترين شهر از شهرهاى دوازده‌گانه يونى در ساحل آسياى صغير قديم در نزديكى ملط\r\n( 3 ) - تئوس  ( Teos )  از شهرهاى دوازده‌گانه يونى واقع در ساحل غربى آسياى صغير قديم در نزديكى شبه جزيره كلازومن  ( Clazommene )  و موطن آناكرئون  ( Anachreon )  شاعر معروف يونان از عهد باستان .\r\n( 4 ) - كيو  ( Chios )  يا سيو  ( Scio )  يا كيو  ( Chio )  از جزاير مجمع الجزاير يونان باستان و يكى از شهرهاى دوازده‌گانه عضو اتحاديه يونى\r\n( 5 ) - اريترس  ( Erythres )  از شهرهاى دوازده‌گانه اتحاد يونى در آسياى صغير و در ساحل شبه جزيره كلازومن  ( Clazmmene )  كه امروز ارترى  ( Eretri )  نام دارد .\r\n( 6 ) - فوسه  ( Phocee )  از شهرهاى دوازده‌گانه اتحاد يونى در آسياى صغير در مدخل خليج ازمير كه امروز فوكيا  ( Phokia )  نام دارد .\r\n","page_name":" 112 ","page_number":10},
  {"content":"\r\n\r\nسران پارس از قدرت نيروى بحرى يونىها باخبر شدند . آنان از اين امر دچار هراس شدند و ترسيدند كه مبادا نتوانند بر دشمن فائق شوند و در صورت تحمل شكست در دريا ، تسخير ملط نيز ميسر نشود و خشم داريوش شامل آنان گردد . در نتيجه اين اضطراب و وحشت ، پارس‌ها فرمانروايان يونى را كه آريستاگوراس ملطى از كار بر كنار كرده و بنزد پارس‌ها پناهنده شده بودند و در اين نبرد برضد ملط شركت داشتند بحضور طلبيدند . وقتى آنان حاضر شدند ، پارس‌ها خطاب به آنان چنين گفتند :\r\n« مردمان يونى ! اكنون موقع آن رسيده است كه شما خدمتى درخشان براى اجراى اراده پادشاه انجام دهيد . هريك از شما بايد سعى كنيد همشهريان خود را از متحدين ديگر جدا كنيد . بايد به آنان چنين وعده دهيد : به آنان بگوئيد كه شورش آنان هيچ نتيجه ناگوارى نخواهد داشت ؛ معابد و اموال آنان طعمه حريق نخواهد شد و با آنان رفتارى شديدتر از گذشته در پيش گرفته نخواهد شد . اما اگر حاضر بقبول اين سخنان نشدند و بهر قيمت خواهان جنگ بودند آنانرا از سرنوشتى كه در انتظار دارند برحذر كنيد . زيرا اگر در جنگ مغلوب شوند همگى باسارت خواهند رفت ؛ فرزندان آنان عقيم خواهند شد ، دختران آنان به باختريان منتقل خواهند شد و سرزمين آنان به ساكنان جديدى تسليم خواهد شد . »\r\n10 - آنان اين سخن بگفتند و شب هنگام فرمانروايان يونى از هر سو پيام‌هائى براى همشهريان خود فرستادند . اما آندسته از يونىها كه اين پيام‌ها را دريافت كردند مقاومت كردند و حاضر به خيانت نشدند . هريك از آنها تصور ميكردند كه آنها تنها كسانى هستند كه چنين پيشنهادهائى از پارس‌ها دريافت كرده‌اند . چنان بود آنچه بر پارس‌ها گذشت ، در حالى كه آنان تازه مقابل شهر ملط ظاهر شده بودند .\r\n11 - سران يونى در جزيره لاده اجتماع كردند و درباره امور جنگى به مشورت پرداختند .\r\nعلاوه بر كسانى كه در آن جلسه سخن گفتند ، ديونيزوس سردار فوسه‌اى نيز رشته سخن را بدست گرفت و چنين گفت : « آرى ، سرداران يونى ! گردن ما زير لبه كارد قرار دارد و آزادى و اسارت ما بسرموئى بسته است . بدتر آنكه اگر اسير شويم در\r\n\r\n","description":"","footnote":"","page_name":" 113 ","page_number":11},
  {"content":"\r\n\r\nحكم بردگان فرارى خواهيم بود كه دوباره گرفتار شده باشند . اگر اكنون آمادهء قبول مصائب بشويد بىترديد لحظات سختى در پيش خواهيد داشت ، ليكن در مقابل بر دشمن فائق خواهيد شد و بعد از آن آزاد خواهيد ماند . اما اگر دستخوش بىارادگى و بىانضباطى شويد ، تصور نميكنم بتوانيد از مجازاتى كه پادشاه براى شورش شما در نظر گرفته است رستگار شويد . بسخنان من اعتماد داشته باشيد و مسئوليت اداره امور خود را به من واگذار كنيد . اگر لااقل خدايان در اين كار دخالت نكنند من بشما وعده مىدهم كه يا دشمنان دست بجنگ نخواهند زد و يا اگر جنگ كنند ضعيف و ناتوان از ميدان جنگ بيرون خواهند رفت . »\r\n12 - يونىها بعد از استماع سخنان ديونيزوس حاضر بقبول فرمان او شدند . پس او فرمان داد كه هر صبح كشتىها به صورت ستونى طويل به داخل دريا پيش روند .\r\nپاروزنان هريك از كشتىها موظف بودند كه بنوبت طرز عمل وارد كردن كشتى خود را بين دو كشتى دشمن تمرين كنند . ملاحان موظف بودند تمرين سلاح كنند و در طول بقيه روز كشتىهاى خود را لنگر اندازند . يونىها تا هنگام شب مجبور بانجام تمرين‌هاى مختلف بودند . آنان مدت هفت روز گوش بفرمان او دادند و اوامر او را اطاعت كردند . اما چون عادت به اين نوع كارهاى طاقت‌فرسا نداشتند و در زير آفتاب سوزان از خستگى از پاى درآمده بودند بعد از هفت روز كم‌كم زمزمه اعتراض سردادند . آنان با خود چنين ميگفتند : « ما از فرمان كداميك از خدايان سرپيچى كرده‌ايم كه با اين مصائب روبرو شده‌ايم . ما با اطاعت از اوامر اين مرد لاف‌زن فومه‌اى كه فقط سه كشتى تجهيز كرده است در حقيقت عقل خود را از دست داده‌ايم و از مسير تدبير خارج شده‌ايم . او ما را به خدمت خود گماشته و با اين كارهاى طاقت‌فرسا ما را تباه خواهد كرد . هم‌اكنون بسيارى از ما بيمار شده‌ايم و بسيارى در انتظار اين سرنوشت ميباشيم . تحمل هر مشقتى از تحمل اين مصائب آسان‌تر است . اسارت و بردگى فردا ، هرچه باشد ، از اسارت و بردگى كنونى بهتر است . همت كنيد و از اين لحظه ببعد حاضر به تحمل اين وضع نگرديم . » آنان همه چنين زمزمه كردند\r\n\r\n","description":"","footnote":"","page_name":" 114 ","page_number":12},
  {"content":"\r\n\r\nو بوضعى شگفت‌انگيز از اطاعت و فرمانبردارى خوددارى كردند و مانند سپاهيان در خشگى بساختن كلبه‌هائى در جزيره مشغول شدند بعد از آن اوقات خود را در زير سايه اين خانه‌ها گذراندند و ديگر حاضر نبودند به كشتىهاى خود برگرداند و به تمرين ادامه دهند .\r\n13 - اآكس « 1 » فرزند سيلوسون « 2 » در گذشته پيشنهادهائى بدستور پارس‌ها براى جنگجويان ساموسى فرستاده بود و آنها را به ترك اتحاد با يونىها دعوت كرده بود .\r\nهمين كه جنگجويان ساموسى رفتار يونىها و فساد و هرج‌ومرج را در بين آنان مشاهده كردند از اين پيشنهادها استقبال كردند مخصوصا كه آشكار دانسته بودند كه غلبه بر پادشاه بزرگ امكان‌پذير نيست . زيرا آنان ميدانستند كه اگر نيروى دريائى موجود را درهم شكنند نيروى ديگرى پنج برابر قوىتر از آن از راه خواهد رسيد .\r\nپس آنان اين فرصت را غنيمت شمردند و سوءنيت آشكار يونىها را بهانه كردند و خوشبختى خود را در آن تشخيص دادند كه با بيرون كشيدن خود از اين ماجرا معابد و اموال خود را از خطر برهانند . اين اآكس كه واسطه پارس‌ها شده بود فرزند سيلوسون فرزند اآكس بود . وى قبلا فرمانرواى ملط بود ، اما آريستاگوراس وى را نيز مانند ديگر فرمانروايان يونى از كار بر كنار كرده بود .\r\n14 - روزى كه فينيقىها به حركت درآمدند ، يونىها نيز كشتىهاى خود را به صورت ستونى طويل به طرف دريا حركت دادند . دو حريف باهم برخورد كردند و نبرد آغاز شد . براى من ممكن نيست كه بدرستى تعداد يويىهائى را كه در اين جنگ دريائى ابراز شجاعت يا جبن كردند مشخص كنم زيرا آنان همه يكديگر را متقابلا متهم ميكنند . بطوريكه نقل ميكنند بموجب قراردادى كه ساموسىها با اآكس منعقد كرده بودند آنان شراع كشتىهاى خود را بركشيدند و باستثناى يازده كشتى بقيه را از صحنه جنگ بيرون بردند و بسوى ساموس حركت كردند . فرماندهان اين يازده\r\n\r\n\r\n","description":"","footnote":"\r\n( 1 ) -  Aiakes \r\n( 2 ) -  Syloson \r\n","page_name":" 115 ","page_number":13},
  {"content":"\r\n\r\nكشتى در محل ماندند و علىرغم فرمان فرماندهان ما فوق خود در جنگ مشاركت كردند . مجمع عمومى ساموس بخاطر اين شجاعت و از خودگذشتگى و براى يادبود آن تصميم گرفت لوحه‌اى سنگى برپا كنند و نام آنان و پدران آنان را بر روى آن حك كنند . اين لوحه امروز نيز در ميدان مركزى شهر باقى است . وقتى اهالى لوبوس فرار كسانى را كه همسايه صحنه كارزار بودند مشاهده كردند آنان نيز از ساموسىها تقليد كردند . اكثر اهالى يونى نيز چنين كردند .\r\n15 - از كسانى كه در جنگ شركت كردند ، ملاحان كيو بيش از ديگران تلفات دادند زيرا آنان فداكاريهاى درخشانى از خود نشان دادند و با تمام قوا در تلاش بودند .\r\nبطوريكه گفته شد آنان يكصد كشتى تجهيز كرده بودند و بر هريك از كشتىها چهل تن از افراد آنان كه از سربازان برگزيده بودند جاى گرفته بودند . آنان شاهد خيانت به بسيارى از همرزمان خود بودند ، اما چون تقليد از جبون‌ها و ترسوها را شايسته خود نميدانستند با تعداد كمى از متحدين تنها در محل ماندند و به جنگ ادامه دادند . آنان آنقدر خود را بصف كشتىهاى دشمن زدند تا تعداد زيادى از كشتىهاى دشمن را از بين بردند و بعد از آن خود نيز اكثر كشتىهاى خود را از دست دادند و آنگاه با بقيه كشتىها به سرزمين موطن خود پناهنده شدند .\r\n16 - دسته‌اى از اهالى كيو كه كشتىهاى آنها به علت تحمل خسارات زياد قادر بادامه بحرپيمائى نبود از طرف دشمن دنبال شدند و به ميكال « 1 » پناهنده شدند . آنان كشتىهاى خود را در آن محل به گل نشاندند و همانجا رها كردند و آنگاه پياده در خشگى پيش رفتند تا بسرزمين افز « 2 » رسيدند . در آن موقع تاريكى شب فرا\r\n\r\n\r\n","description":"","footnote":"\r\n( 1 ) - ميكال  ( Mycale )  شبه جزيره و دماغه معروف در ساحل غربى آسياى صغير در مقابل جزيره ساموس كه مدتها محل تشكيل جلسات مجلس اتحاد دوازده شهر يونى بنام  ( Panionion )  بوده است و به علت شكست نيروى دريائى خشايارشا در سال 479 قبل از ميلاد كه در اين محل اتفاق افتاد شهرتى فراوان كسب كرد .\r\n( 2 ) - افز  ( Ephese )  از شهرهاى دوازده‌گانه يونى باستان در ساحل آسياى صغير در نزديكى ازمير كنونى كه امروز فقط ويرانه‌هاى آن در محل باقى است .\r\n","page_name":" 116 ","page_number":14},
  {"content":"\r\n\r\nرسيده بود و زنان آن سرزمين باجراى مراسم تسموفورى « 1 » مشغول بودند . اهالى افز كه از آنچه بر ملاحان كيو گذشته بود بىخبر بودند همين كه مشاهده كردند كه تعدادى سپاهى مسلح به سرزمين آنها هجوم آورده است تصور كردند دسته‌اى از راهزنانند كه به قصد ربودن زنان آنان آمده‌اند . پس تمام اهالى شهر براى دفاع از زنان خود شتافتند و ملاحان كيو را از دم تيغ گذراندند . چنين بود سرنوشتى كه تقدير براى آنان تعيين كرده بود .\r\n17 - همين كه ديونيزوس از اهل فوسه دانست كه وضع يونىها يأس‌آور است سه كشتى دشمن را ربود ، اما از بازگشت به فوسه خوددارى كرد زيرا به خوبى ميدانست كه آن سرزمين و بقيه سرزمين يونى بدست دشمن تسخير خواهد شد . وى مستقيما و بىآنكه لحظه‌اى تأمل كند بسوى فينيقيه شتافت ؛ تعداد كثيرى از كشتىهاى بارى را در آن محل غرق كرد و غنائمى بچنگ آورد و آنگاه بسوى سيسيل رفت و آن محل را مركز عمليات خود قرار داد و به كار راهزنى در درياها مشغول شد . اما او هرگز به كشتىهاى يونى دستبرد نميزد و فقط به كشتىهاى قرطاجنه‌اى و اتروسك « 2 » تعرض ميكرد .\r\n18 - پارس‌ها پس از آنكه در جنگ دريائى با يونىها پيروز شدند شهر ملط را از راه دريا و خشگى محاصره كردند . آنان ديوارهاى شهر را از پى سوراخ كردند و وسائل مختلفى به كار انداختند . سرانجام شش سال پس از شورش آريستاگوراس شهر را گرفتند و آن را سراسر ويران كردند « 3 » . اهالى شهر باسارت درآمدند و بدين‌ترتيب با اين واقعه پيشگوئى هاتف الهى خطاب به مردم ملط تحقق يافت .\r\n\r\n\r\n","description":"","footnote":"\r\n( 1 ) - تسموفورى  ( Thesmophories )  يكى از جشن‌هاى باستان كه در عهد قديم به مدت سه روز در آتن و الوزى  ( Eleusis )  بافتخار الهه سرس  ( Ceres )  برپا ميشد و فقط زنان در آن شركت ميكردند و در تاريكى شب دسته‌جمعى در حالى كه مشعل‌هائى در دست داشتند فاصله بين آتن و الوزى را شادىكنان طى ميكردند .\r\n( 2 ) -  Etrusque \r\n( 3 ) - اين واقعه در سال 494 قبل از ميلاد اتفاق افتاد .\r\n","page_name":" 117 ","page_number":15},
  {"content":"\r\n\r\n19 - وقتى اهالى آرگوس براى نجات شهر خود با هاتف معبد دلف مشورت كردند ، هاتف معبد به آنان جوابى داد كه قسمتى از آن به اهالى آرگوس مربوط بود ، اما كلماتى چند دربارهء اهالى ملط در آن جاى داده شده بود . آنچه را كه هاتف دربارهء اهالى آرگوس نقل كرده بود در موقعى نقل خواهم كرد كه به آن قسمت از داستان برسيم . اما آن قسمت از پيشگوئى الهى را كه در غياب اهالى ملط خطاب به آنان گفته شده بود هم‌اكنون نقل ميكنم :\r\nدر آن هنگام ، اى شهر ملط ، اى كارگر شوم ، بسيارى اشخاص از وجود تو ضيافتى باشكوه و سفره‌اى درخشان ترتيب خواهند داد ؛ و زنان تو كه اسير فاتحانى پرمو خواهند شد گردوغبارهاى آنانرا خواهند شست ؛ و ديديم « 1 » در معبد ما ، سرنوشت خود را در دست اجنبيان خواهد يافت .\r\nاتفاقا سرنوشت اهالى ملط در آن هنگام چنين بود ، زيرا بسيارى از مردان بدست پارس‌ها كه موهاى بلند داشتند بقتل رسيده بودند ، زنان و اطفال شهر باسارت درآمده بودند ؛ در ديديم ، بناهاى مقدس و معبد و زيارتگاهى كه محل هاتف الهى بود بغارت رفته و به آتش سوخته بود . دربارهء غنائمى كه در اين شهر وجود داشت مكرر در قسمت‌هائى ديگر از داستان خود سخن گفته‌ام .\r\n20 - آن دسته از اهالى ملط كه اسير شده بودند به شوش فرستاده شدند . داريوش شاه به آنان گزندى نرساند و فقط به آن اكتفا كرد كه آنان را در سواحل دريائى كه\r\n\r\n\r\n","description":"","footnote":"\r\n( 1 ) - ديديم  ( Didyme )  محلى در نزديكى شهر ملط كه معبدى بنام آپولون در آن برپا بود و يكى از معروف‌ترين معابدى بود كه مردم دنياى باستان براى مشورت با خدايان به داخل آن قدم ميگذاردند .\r\n","page_name":" 118 ","page_number":16},
  {"content":"\r\n\r\nاريتره « 1 » نام دارد در شهرى بنام آمپه « 2 » كه در مصب دجله واقع است سكونت دهد . سرزمين ملط بين پارس‌ها و كارىهاى پداسوس « 3 » تقسيم شد . مركز شهر و آبادىهاى اطراف آن به پارس‌ها و دامنه‌هاى كوهستان آن به دسته دوم داده شد .\r\n21 - در اين مصيبت كه اهالى ملط پس از شكست از پارس‌ها متحمل شدند اهالى سيباريس « 4 » كه در آن موقع شهر خود را از دست داده بودند و در لااوس « 5 » و سكيدروس « 6 » سكونت داشتند كمترين تظاهرى به همدردى با آنان نكردند ، در حالى كه اهالى ملط قبلا با آنان همدردى كرده بودند . وقتى اهالى كروتون « 7 » سيباريس را اشغال كردند تمام جوانان شهر ملط سر خود را تراشيدند و عزائى بزرگ گرفتند . تا جائى كه ما اطلاع داريم در گذشته هرگز روابطى دوستانه‌تر از روابطى\r\n\r\n\r\n","description":"","footnote":"\r\n( 1 ) -  ( Erythree )  - نامى است كه يونانيان باستان به اقيانوس هند داده‌اند و بعدها آن را براى درياى سرخ نيز به كار برده‌اند .\r\n( 2 ) - آمپه  ( Ampe )  يا آمپيس  ( Ampis )  از شهرهاى بابل قديم در ساحل دجله كه بامر داريوش تبعيديهاى شهر ملط در سال 498 قبل از ميلاد به آن محل منتقل شدند .\r\n( 3 ) -  Pedasos \r\n( 4 ) - سيباريس  ( Sybaris )  از شهرهاى قديم ايتاليا و از مهاجرنشين‌هاى يونانى در جنوب اين سرزمين كه در قرن 6 قبل از ميلاد به علت رونق تجارت شهرت فراوان يافت .\r\nدر دنياى باستان مردم اين مهاجرنشين آنچنان به بىادراگى و بيحالى شهرت يافته بودند كه انتساب اشخاص به اين شهر در حكم ناسزائى تلقى ميشد . در اين مورد هم ملاحظه مىشود كه اهالى سيباريس با وجود مصيبتى كه بر اهالى ملط وارد آمده بود حاضر به كوچكترين كمكى به آن شهر نشدند .\r\n( 5 ) -  Iaos \r\n( 6 ) -  Skydros \r\n( 7 ) - كروتون  ( Croton )  يا كوترون  ( Cotron )  از مهاجرنشين‌هاى معروف يونان در ساحل درياى اژه كه در دنياى باستان بداشتن مردانى نيرومند و زنانى زيبا معروف بود .\r\nاين سرزمين موطن فيلسوف معروف فيثاغورث و محل نشو مكتب‌هاى فلسفى بود كه بر اساسى عقايد اين دانشمند بوجود آمده بود .\r\n","page_name":" 119 ","page_number":17},
  {"content":"\r\n\r\nكه بين اين دو شهر برقرار بود وجود نداشت . اما رفتار اهالى آتن با رفتار اهالى سيباريس به كلى متفاوت بود .\r\nآتنيان ثابت كردند كه تسخير ملط بوضعى توصيف ناپذير آنانرا ناراحت كرده است . يكى از دلائل متعددى كه در اين مورد وجود دارد چنين است : وقتى فرينيكوس « 1 » نمايشنامه بزرگ خود را درباره تسخير ملط « 2 » تصنيف و اجراء كرد تمام كسانى كه در آن نمايش حضور داشتند گريستند و او را بخاطر آنكه يادبود يك مصيبت ملى را زنده كرده است هزار درهم جريمه كردند و نمايش آن نمايشنامه را بر همه كس منع كردند .\r\n22 - بدين ترتيب ديگر هيچيك از اهالى ملط در آن شهر باقى نماند . در ساموس ، آنان كه مختصر اموالى داشتنه رفتار فرماندهان نظامى خود را در مقابل مادها نپسنديدند و بلافاصله بعد از جنگ دريائى شوراى مشورتى تشكيل دادند و بىآنكه منتظر شوند تا خود ناظر ورود اآكس مستبد به آن سرزمين گردند تصميم گرفتند بجاى آنكه در ساموس بمانند و اسير مادها و اآكس گردند براى ايجاد يك مهاجرنشين جديد از آن سرزمين كوچ كنند . اتفاقا در همان موقع ساكنان زانكله « 3 » در سيسيل نمايندگانى\r\n\r\n\r\n","description":"","footnote":"\r\n( 1 ) - فرينيكوس  ( Phrynichos )  از تراژدىنويسان معروف يونان باستان كه در قرن پنج قبل از ميلاد ميزيست و به علت قدرت قلم شهرتى فراوان داشت .\r\n( 2 ) - نمايشنامه « تسخير ملط » در سال 492 قبل از ميلاد يعنى دو سال پس از سقوط شهر ملط در آتن نمايش داده شد و منجر به واقعه‌اى گرديد كه هردوت بدان اشاره كرده است . با اينكه نمايش‌نويسى در يونان معمول بود يونانيان به تجديد خاطره مصائب تاريخ خود چندان علاقمند نبودند . از اينجهت ملاحظه مىشود كه در همان حال كه اهالى آتن فرينيكوس را بخاطر نمايشنامه باشكوهى كه درباره سقوط ملط نوشته بود جريمه ميكردند و اجراى نمايشنامه او را در آتن قدغن ميكردند براى نمايشنامه‌اى كه سوفوكل براى مجسم كردن خاطرات پيروزى يونانيان بر پارس‌ها تحت عنوان « پارس‌ها » تهيه و اجرا كرده بود كف ميزدند و شادى ميكردند .\r\n( 3 ) - زانكله  ( Zankle )  در منتهى اليه شمالى جزيره سيسيل در نزديكى دماغه‌اى كه امروز پلور  ( Pelore )  نام دارد .\r\n","page_name":" 120 ","page_number":18},
  {"content":"\r\n\r\nبه يونى فرستاده بودند و اهالى آن سرزمين را به ساحل زيبائى كه قصد ايجاد يك شهر يونى در آن داشتند دعوت كرده بودند . محلى را كه آنان ساحل زيبا نام داده بودند به اهالى سيسيل تعلق داشت و قسمتى از اين جزيره را تشكيل ميداد كه در جهت اترورى « 1 » قرار داشت . از بين اهالى يونى فقط ساموسىها و كسانى كه توانسته بودند از ملط بگريزند دعوت آنانرا پذيرفتند .\r\n23 - و اما چنين است آنچه در اين لشكركشى گذشت : آن دسته از ساموسىها كه به طرف سيسيل حركت كرده بودند به سرزمين لوكرىها « 2 » در دماغه مرتفع زفيريون « 3 » رسيدند . در همين موقع اهالى زانكله همراه پادشاه خود كه سكيتس « 4 » نام داشت به محاصره يكى از شهرهاى سيسيل كه قصد غارت و تخريب آن را داشتند مشغول بودند . همين كه آناكسيلاس « 5 » فرمانرواى رجيوم « 6 » كه در آن موقع با اهالى زانكله دشمنى داشت از اين ماجرا باخبر شد با ساموسىها رابطه برقرار كرد و به آنان اطمينان داد كه بهتر آنست ساحل زيبائى را كه بسوى آن ميشتابند رها كنند و سرزمين زانكله را كه در آن موقع مردان آن غايب بودند تسخير كنند . ساموسىها اين نظر را پذيرفتند و زانكله را تصرف كردند . وقتى مردان زانكله دانستند كه شهر آنان\r\n\r\n\r\n","description":"","footnote":"\r\n( 1 ) - اترورى  ( Etrurie )  از نواحى قديم ايتاليا واقع در جنوب اين سرزمين و يكى از مهاجرنشين‌هاى يونانى در سواحل شبه جزيره ايتاليا .\r\n( 2 ) - لوكرىها  ( Locriens )  از اقوام مهاجرنشين يونانىنژاد در ساحل جنوب ايتاليا ساكن شهرى كه بنام آنها لوكرى  ( Locrie )  نام گرفته بود .\r\n( 3 ) - زفيريون  ( Zephyrion )  نام قديم دماغه‌ايست در جنوب ايتاليا كه امروز  ( Spartirento )  نام دارد .\r\n( 4 ) -  Skythes \r\n( 5 ) -  Anaxilaos \r\n( 6 ) - رجيوم  ( Rhegium )  از شهرهاى ايتالياى قديم در كنار تنگه مسين  ( Messine )  كه در قرن هشت قبل از ميلاد بوسيله مهاجرين يونانىنژاد تأسيس شد - اين شهر امروز رجيو  ( Reggio )  نام دارد .\r\n","page_name":" 121 ","page_number":19},
  {"content":"\r\n\r\nتسخير شده براى دفاع آن حركت كردند و هيپوكرات « 1 » فرمانرواى ژلا « 2 » را كه با آنان متحد بود بكمك طلبيدند . هيپوكرات با سپاه خود ظاهرا براى كمك به آنان آمد ؛ اما برعكس ، پادشاه آنان سكيتس را ببهانه آنكه شهر خود را از دست داده است زنجير كرد و همراه برادرش پيتوژنس « 3 » كه او نيز باسارت درآمده بود به شهر اينيكس « 4 » فرستاد . آنگاه با ساموسىها كنار آمد و بعد از توافق و مبادله سوگند بقيه مردان زانكله را به آنان تسليم كرد . در مقابل ، ساموسىها به او وعده دادند كه نيمى از اموال منقول و برده‌هاى موجود در شهر و تمام اموالى كه را كه در دهات اطراف شهر بود به او واگذار كنند . هيپوكرات تعداد زيادى از اهالى شهر را براى خود نگهداشت و آنان را زنجير كرد تا باسارت درآورد و آنگاه سيصد تن از معتمدين شهر را بدست ساموسىها سپرد تا آنانرا بقتل رسانند ، اما ساموسىها چنين نكردند .\r\n24 - سكيتس پادشاه زانكله ، از اينيكس به هيمرا « 5 » گريخت و از آنجا به آسيا رفت و بحضور داريوش شاه رسيد : داريوش شاه بين تمام يونانيانى كه بحضور او رسيده بودند اين مرد را صادق‌ترين آنان ميدانست زيرا بعد از آنكه با اجازه شاه به سيسيل مراجعت كرد بار ديگر بحضور شاه بازگشت و با احترام زياد بين پارس‌ها زندگى كرد و سرانجام در عين كهولت بين آنان درگذشت . بدين‌ترتيب ساموسىها از مادها گريختند و بدون زدوخورد جان پناهى زيبا مانند شهر زانكله را تسخير كردند .\r\n25 - بعد از جنگ دريائى كه بخاطر شهر ملط درگرفت ، فينيقىها اآكس فرزند سيلوسون را به ساموس باز گرداندند . اين دستور را پارس‌ها داده بودند زيرا اآكس يكى از همكاران باارزش آنان بود و خدمت بزرگى به آنان كرده بود . از بين مردمانى\r\n\r\n\r\n","description":"","footnote":"\r\n( 1 ) -  Hipocrate \r\n( 2 ) - ژلا  ( Gela )  محلى واقع در ساحل جنوبى سيسيل\r\n( 3 ) -  Pythogenes \r\n( 4 ) -  Inyx \r\n( 5 ) - هيمرا  ( Himera )  از شهرهاى قديم سيسيل در ساحل شمالى اين جزيره كه در قرن هفت قبل از ميلاد به صورت مهاجرنشين بوسيله تعدادى از ساكنان مسين  ( Messine )  تأسيس شد . امروز اين محل ترمينى  ( Termini )  نام دارد .\r\n","page_name":" 122 ","page_number":20},
  {"content":"\r\n\r\nكه برضد داريوش شوريده بودند فقط اهالى ساموس توانستند با فرار دادن كشتىهاى خود در جنگ دريائى شهر خود را از آتش‌سوزى و معابد آن را از ويرانى نجات دهند .\r\nپارس‌ها بلافاصله بعد از تسخير ملط « كارى » را نيز مطيع خود كردند . برخى از شهرهاى كارى داوطلبانه و برخى ديگر بقهر و غلبه تسليم شدند .\r\n26 - هنگامى كه اين حوادث روى ميداد هيستيه از اهل ملط به ضبط كشتىهاى يونى در مخرج درياى سياه مشغول بود . اما وقتى از آنچه در ملط رويداده بود باخبر شد بيزالتس « 1 » از اهل آبيدوس « 2 » فرزند آپولوفانس « 3 » را مأمور نظارت بر هلسپون كرد و خود با لوبوسىها بسوى كيو حركت كرد . پادگان كيو در مقام آن برآمد كه از پياده شدن او مانع شود اما او در نقطه‌اى از جزيره كه به « اراضى گود » معروف است با آنان روبرو شد و تعداد كثيرى از آنان را بقتل رسانيد و چون در جنگ دريائى ملط با اهالى كيو بدرفتارى زيادى شده بود ، هيستيه توانست بكمك اهالى لوبوس ابتدا پوليشنا « 4 » را بعنوان مبدء عمليات خود بچنگ آورد و سپس سراسر جزيره را تسخير كند .\r\n27 - وقتى مقدر باشد كه شهرى يا قومى با مصائبى بزرگ روبرو شود علائم خبردهنده اين مصيبت از قبل آشكار مىشود . جزيره كيو نيز علائم مصيبتى را كه متحمل شد قبلا دريافت كرده بود . زيرا از يك دسته آوازه‌خوان مركب از صد نوجوان كه به دلف اعزام شده بودند فقط دو نفر سالم به جزيره بازگشتند و نود و هشت نفر بقيه دچار بيمارى همه‌گير طاعون شدند و درگذشتند . بعلاوه مقارن همان ايام\r\n\r\n\r\n","description":"","footnote":"\r\n( 1 ) -  Bisaltes \r\n( 2 ) - آبيدوس  ( Abydos )  از شهرهاى آسياى صغير قديم واقع در كنار بغاز داردانل كه به علت آنكه خشايارشا سپاه عظيم خود را در آن محل از آسيا به اروپا منتقل كرد در تاريخ باستان شهرتى خاص دارد . محلى به همين نام در مصر باستان وجود داشت كه امروز ويرانه‌هاى آن باقيست و به مدينهء مدفونه معروف است . در اين مورد منظور مؤلف شهرى است كه به اين نام در كنار بغاز داردانل قرار داشت\r\n( 3 ) -  Apollophanes \r\n( 4 ) - پوليشنا  ( Polichna )  از شهرهاى قديم جزيره كيو از مجمع الجزايره درياى اژه .\r\n","page_name":" 123 ","page_number":21},
  {"content":"\r\n\r\nو كمى قبل از جنگ دريائى در داخل شهر بناى مدرسه‌اى بر سر اطفالى كه در آنجا بآموختن الفبا مشغول بودند ويران شد و از يكصد و بيست طفل فقط يك تن جان سالم بدر برد . چنين بود علائم خبردهنده‌اى كه خدايان ميفرستادند . مقارن همان ايام يك جنگ دريائى نيز رويداد كه شهر را مانند كشتىگيرى كه به زانو درآيد بلرزه درآورد . آنگاه ، بعد از جنگ دريائى هيستيه بفرماندهى تعدادى از اهالى لوبوس از راه رسيد و چون تا آن زمان اهالى كيو آسيب فراوان ديده بودند وى توانست به آسانى كار آنها را تمام كند .\r\n28 - آنگاه هيستيه با تعداد قابل ملاحظه‌اى از يونىها بجنگ با تاسوس « 1 » شتافت .\r\nوقتى او به محاصره اين شهر مشغول بود خبر رسيد كه فينيقىها به قصد تسخير بقيه شهرهاى يونى از ملط شراع بركشيده‌اند .\r\nهمين كه اين خبر رسيد ، هيستيه از تسخير و غارت شهر تاسوس صرفنظر كرد و با تمام سپاهيان خود با شتاب بسوى لوبوس حركت كرد . اما چون سربازان او با خطر قحطى روبرو بودند ناگزيرلوبوس را ترك كرد و از آنجا به قاره ديگر شتافت تا محصول گندم مزارع اترنه « 2 » و دشت ككوس « 3 » را در ميزى « 4 » جمع‌آورى كند . اتفاقا در اين محل يكى از پارس‌ها بنام هارپاك « 5 » با سپاهى نيرومند اقامت\r\n\r\n\r\n","description":"","footnote":"\r\n( 1 ) - تاسوس  ( Thasos )  از جزاير مجمع الجزاير اژه در نزديكى ساحل تراكيه كه امروز تاسو  ( Tasso )  نام دارد .\r\n( 2 ) -  Atarnee \r\n( 3 ) -  Kaikos \r\n( 4 ) -  Mysie \r\n( 5 ) -  Harpagos  - در اينجا منظور مؤلف قطعا هارپارگ وزير اژدهاك سردار معروف پارس در زمان كورش نبوده بلكه سردار پارسى ديگرى بوده است كه در اين زمان حكومت اين محل را در دست داشته ، زيرا از زمانى كه اين وقايع اتفاق ميافتاد تا زمانى كه هارپاگ معروف زندگى ميكرد مدت نسبتا زيادى منقضى شده بود و بعلاوه آوازه سردار معروف پارس در دنياى باستان به حدى بود كه جاى آن نبود هردوت تا اين عبارت از او ياد كند :\r\n« . . . در اين محل يكى از پارس‌ها بنام هارپاگ . . . »\r\n","page_name":" 124 ","page_number":22},
  {"content":"\r\n\r\nداشت و در موقعى كه هيستيه در ساحل پياده ميشد با سپاه خود با او روبرو شد و او را اسير كرد و قسمت مهمى از سپاه او را از بين برد .\r\n29 - چنين بود چگونگى گرفتار شدن هيستيه : پارس‌ها و يونانيان در مالنه « 1 » واقع در سرزمين اترنه باهم روبرو شدند . مدتى نسبتا طولانى بين آنان جنگ ادامه يافت ؛ سرانجام ، پارس‌ها سوار نظام خود را كه تا آن لحظه وارد صحنه نكرده بودند بر سر يونانيان ريختند . پس از ورود سوار نظام به صحنه جنگ سربازان هيستيه رو بهزيمت گذاردند . اما او خود با وجود گناهى كه در قبال پادشاه مرتكب شده بود بعفو خود اميدوار بود و به اين جهت به پيروى از غريزه حفظ حيات در موقعى كه يكى از سربازان پارس راه فرار بر او بست و او را اسير كرد و قصد جان او را كرد نام خود را بر زبان جارى كرد و به زبان پارس‌ها گفت كه وى هيستيه از اهل ملط است .\r\n30 - تصور ميكنم اگر بعد از اسير شدن او را بحضور داريوش شاه ميفرستادند شاه آسيبى به او نميرسانيد و شايد او را براى جنايتى كه كرده بود عفو ميكرد . اما آرتافرن حاكم سارد و هارپاگ كه وى را اسير كرده بود چون اغماض پادشاه را نسبت به او حدس ميزدند براى اينكه وى نتواند از اين واقعه جان سالم بدر برد و بار ديگر مورد محبت شاه قرار گيرد بمحض ورود به سارد او را چهارميخ كردند و سپس سر او را موميائى كردند و براى داريوش شاه به شوش فرستادند . داريوش مرتكبين اين عمل را بخاطر آنكه او را زنده بحضور او نياورده بودند ملامت كرد و فرمان داد تا سر هيستيه را بشويند و كفن كنند و مانند سر كسى كه خود شخصا خدمتى بزرگ به پارس‌ها كرده است با احترام تمام دفن كنند .\r\n31 - چنين بود سرنوشت هيستيه . نيروى دريائى زمستان را در نزديكى ملط گذراند و در سال دوم همين كه راه دريا در پيش گرفت جزاير نزديك به قاره يعتى كيو « 2 » و\r\n\r\n\r\n","description":"","footnote":"\r\n( 1 ) -  Malene \r\n( 2 ) -  Chio  - يادداشت ذيل بند 2 همين كتاب\r\n","page_name":" 125 ","page_number":23},
  {"content":"\r\n\r\nلوبوس « 1 » و تندوس « 2 » را به آسانى مطيع كرد . هربار كه بربرها جزيره‌اى را تسخير ميكردند بلافاصله بعد از تسخير ساكنان آن را مانند ماهىهائى كه در تور ماهيگيرى گرفتار شوند اسير ميكردند . مقصود من از تور ماهيگيرى ترتيبى است كه اكنون نقل ميكنيم : آنان دست در دست يكديگر ميگذاردند و خط زنجيرى بوجود ميآوردند كه از شمال جزيره تا جنوب آن ادامه مييافت . آنگاه به اين ترتيب از يك سوى جزيره به سوى ديگر آن ميرفتند و ساكنان آن را مانند صيد تعاقب ميكردند . آنان شهرهاى يونى را در قاره نيز به همين سهولت تسخير كردند ، اما چون اجراى اين ترتيب صيد در مورد آنان امكان نداشت بدان عمل نكردند .\r\n32 - در اين موارد فرماندهان پارس‌ها تهديدهائى را كه هنگام صف‌آرائى كشتىهاى دو حريف كرده بودند از ياد نبرده بودند . همين كه بر شهرها مسلط شدند زيباترين پسران را برگزيدند و آنانرا عقيم كردند و از صورت مردانى بارور به صورت خواجگانى بىثمر درآوردند . زيباترين دختران را به دربار پادشاه بزرگ انتقال دادند و شهرها و معابد را آتش زدند . بدين ترتيب براى بار سوم نيز يونىها باسارت درآمدند .\r\nبار اول در اسارت ليديها بودند و بعد از آن دوبار در اسارت پارس‌ها بوده‌اند .\r\n33 - نيروى دريائى سرزمين يونى را ترك گفت و سراسر ساحل غربى هلسپون را مطيع كرد . قسمت شرقى هلسپون قبلا در جنگى كه در خشگى رويداده بود از سپاهى كه از پارس‌هاى اصيل متشكل بود شكست خورده بود . اين قسمت از ساحل اروپائى هلسپون شامل كرسونز « 3 » كه تعداد زيادى مراكز پرجمعيت در آن وجود\r\n\r\n\r\n","description":"","footnote":"\r\n( 1 ) - لبوس  ( Lesbos )  از جزاير مجمع الجزاير يونان در درياى اژه كه پايتخت آن در عهد قديم شهر باستانى و معروف ميتىلن  ( Mytilene )  بود .\r\n( 2 ) - تندوس  ( Tenedos )  از جزاير مجمع الجزاير يونان واقع در نزديكى ساحل شمال غربى آسياى صغير و در جنوب مدخل بغازداردانل كه امروز بوچه عدسى نام دارد . بحكايت افسانه‌هاى قديم در موقع جنگ معروف‌تر و آيونانيان براى فريفتن اهالى اين شهر و تظاهر به دست كشيدن از محاصره به اين جزيره عقب‌نشينى كردند و سپس مجددا بتعرض پرداختند\r\n( 3 ) - كرسونز  ( Chersonese )  نام قديم شبه جزيره‌ايست كه بين داردانل و خليج ملاس  ( Melase )  قرار گرفته و امروز كاليپوليس  ( Callipolis )  نام دارد . در دنياى باستان محل ديگرى به اين نام خوانده ميشد كه در شمال درياى سياه و در نزديكى درياى آزوف قرار داشت .\r\n","page_name":" 126 ","page_number":24},
  {"content":"\r\n\r\nدارد ، پرنت « 1 » ، استحكامات تراكيه ، سليمبريا « 2 » و بيزانس مىشود . اهالى بيزانس و ساكنان كلخدون « 3 » كه مقابل آن قرار دارد حتى منتظر رسيدن كشتىهاى فينيقى نشدند ؛ آنان سرزمين خود را رها كردند و بدرياى سياه وارد شدند و در شهر مزامبريا « 4 » مستقر گرديدند . فينيقىها ابتدا سرزمين‌هائى را كه از آنها سخن گفتم آتش زدند و آنگاه بسوى پروكونز « 5 » و ارتكه « 6 » حركت كردند و اين دو شهر را نيز آتش زدند و سپس بار ديگر بسوى كرسونز بازگشتند تا آن قسمت از شهرهاى اين منطقه را كه از نخستين لشكركشى آنان سالم بدر رفته بود غارت كنند . با اين‌حال ، آنان متعرض سيزيك « 7 » نشدند زيرا اهالى سيزيك حتى قبل از لشكركشى فينيقىها بموجب قراردادى كه با اويبار « 8 » حاكم داسكيليون « 9 » و فرزند مگابيز منعقد كرده بودند اطاعت فرمان پادشاه را گردن نهاده بودند . بدين ترتيب سراسر كرسونز باستثناى شهر كرديه « 10 » باطاعت فينيقىها درآمد .\r\n\r\n\r\n","description":"","footnote":"\r\n( 1 ) - پرنت  ( Perinthe )  يا پرنتوس  ( Perinthus )  از مهاجرنشين‌هاى شهر باستانى ملط در ساحل شمالى درياى مرمره .\r\n( 2 ) - سليمبريا  ( Selymbria )  يا سليمبرى  ( Selimbrie )  از شهرهاى قديم تراكيه واقع در ساحل درياى مرمره و مهاجرنشين شهر باستانى مگار  ( Megar ) \r\n( 3 ) -  Khalkhedon \r\n( 4 ) -  Mesambrya \r\n( 5 ) - پروكونز  ( Procoonese )  يا پروكونسوس  ( Proconseus )  از جزاير درياى مرمره واقع در شمال غربى شبه جزيره سيزيك  ( Cyzique )  كه مركز آن شهرى به همين نام بود .\r\nاين مهاجرنشين كه بوسيله اهالى ملط تأسيس شده بود امروز مرمر نام دارد .\r\n( 6 ) -  Artake \r\n( 7 ) - سيزيك  ( Cyzique )  از شهرهاى قديم ايالت ميزى  ( Mysie )  در آسياى صغير . اين شهر در يكى از جزاير درياى مرمره كه امروز بخشگى متصل شده است قرار داشت و از حيث تجارت و موقعيت نظامى و ساختمانهاى تاريخى در دنياى باستان شهرتى فراوان داشت .\r\n( 8 ) -  Oibares \r\n( 9 ) -  Daskyleion \r\n( 10 ) -  Kardia \r\n","page_name":" 127 ","page_number":25},
  {"content":"\r\n . \r\n","description":"","footnote":"","page_name":" 128 ","page_number":26},
  {"content":"\r\n\r\n\r\nميلتياد\r\n\r\n","description":"","footnote":"","page_name":" 129 ","page_number":27},
  {"content":"\r\n . \r\n","description":"","footnote":"","page_name":" 130 ","page_number":28},
  {"content":"\r\n\r\n34 - فرمانرواى مستبد اين شهر تا آن زمان ميلتياد « 1 » فرزند سيمون « 2 » فرزند سستاگوراس « 3 » بود . در گذشته نيز شخصى ديگر به همين نام « 4 » كه فرزند كيپسلوس بود به ترتيبى كه نقل خواهيم كرد حكومت مستبد خود را بر اين شهرها مستقر كرده بود . در آن زمان دولونك‌ها « 5 » كه قومى از تراكيه بودند كرسونز « 6 » را در تصرف داشتند . مدتى بعد اين قوم در جنگى كه با آسپنت‌ها « 7 » در پيش داشتند شكست خوردند . پس پادشاه خود را به دلف فرستادند تا درباره اين جنگ با خدايان مشورت كند . هاتف معبد به آنان توصيه كرد كه نخستين مردى را كه پس از خروج از معبد آنان را بميل به خانه خود دعوت كند به سرزمين خود ببرند تا مهاجرنشينى در آن\r\n\r\n\r\n","description":"","footnote":"\r\n( 1 ) - ميلتياد  ( Miltiade )  از سران معروف آتن در قرن شش قبل از ميلاد ، فرزند سيمون و متعلق به يكى از خانواده‌هاى بزرگ آتن كه مدتها حاكم كرسونز بود و بعدها در لشكر - كشى داريوش به سرزمين سكاها با او همراه شد ولى در موقعى كه يونىها درباره حفظ پل معروف دانوب اختلاف نظر داشتند براى قطع راه عقب‌نشينى داريوش تلاش كرد و اگر تلاش او به جائى نرسيد آشنائى او بروحيه پارس‌ها و طرز جنگ آنها موجب پيروزى نهائى او در جنگ ماراتن شد .\r\n( 2 ) - سيمون  ( Cimon )  پدر ميلتياد فاتح جنگ ماراتن - اين شخص را نبايد با فرمانده معروف آتنى كه در قرن پنج قبل از ميلاد با پارس‌ها دست و پنجه نرم كرد و فرزند ميلتياد بود اشتباه كرد .\r\n( 3 ) -  Stesagoras \r\n( 4 ) - ميلتياد فرزند سيمون كه هردوت در آغاز اين بند از او نام برده همان ميلتياد معروف فاتح جنگ ماراتن است در حالى كه فرزند كيپسلوس كه در اين مقام از او نام برده شده و نام او نيز ميلتياد است عموى ميلتياد معروف بوده است .\r\n( 5 ) -  Dolnkes \r\n( 6 ) -  Chersonhse \r\n( 7 ) -  Apsinthes \r\n","page_name":" 131 ","page_number":29},
  {"content":"\r\n\r\nمحل تأسيس كند . دولونك‌ها در مسير راه مقدس در سرزمين فوسه « 1 » و بئوسى « 2 » حركت كردند ، اما هيچكس به آنان تعارف نكرد . پس ناگزير راه خود را بسوى آتن منحرف كردند .\r\n35 - در آن زمان پيزيسترات با قدرت در آتن حكومت ميكرد . اما ميلتياد فرزند كيپسلوس « 3 » آرزو داشت كه در آن سرزمين به مقامى برسد . وى به خانواده‌اى تعلق داشت كه مالك اصطبلى از اسب‌هاى دونده بود « 4 » و از حيث اصل و نسب به اآكس « 5 » و اژينا « 6 » ميرسيد . اين خانواده بتازگى بوسيله فيله‌اوس « 7 » فرزند آژاكس « 8 » ، اولين نفرى از اين خاندان كه در آتن مستقر شد ، آتنى شده بود . روزى كه همين ميلتياد در آستانه در خانه خود نشسته بود دولونك‌ها با لباس‌ها و نيزه‌هاى مخصوص خود كه كاملا نشان ميداد كه اهل آن سرزمين نيستند از مقابل او گذشتند . ميلتياد آنانرا ديد و صدا كرد . آنان نزديك شدند ؛ او از آنان دعوت كرد كه در خانهء او فرود آيند و\r\n\r\n\r\n","description":"","footnote":"\r\n( 1 ) - فوسه  ( Phocee )  از مهاجرنشين‌هاى قديم يونان در آسياى صغير در شمال رود هرموس و در مدخل خليج ازمير كه مردمان دريانورد آن كشتىهاى خود را تا ساحل غربى مديترانه پيش ميبردند و تعداد كثيرى مهاجرنشين در جزاير و سواحل مديترانه تأسيس كردند كه از آن‌جمله است شهر معروف مارسى در جنوب فرانسه .\r\n( 2 ) - بئوسى  ( Beotie )  ايالت بزرگ يونان قديم واقع در شمال شبه جزيره آتيك و شهر آتن كه شهر تب  ( Thebes )  پايتخت آن بود .\r\n( 3 ) -  Kypselos \r\n( 4 ) - اشاره مؤلف به ثروت و تمول و رفاه اين خاندان است . در يونان باستان ، سرزمين كوهستانى كه پرورش اسب در آن مستلزم صرف هزينه گزافى بود ، ثروت و تمول اشخاص را از روى تعداد اسب‌هاى آنان برآورد ميكردند .\r\n( 5 ) -  Aiakos \r\n( 6 ) -  AEgina \r\n( 7 ) -  Philaios \r\n( 8 ) -  Ajax \r\n","page_name":" 132 ","page_number":30},
  {"content":"\r\n\r\nميهمان او باشند . آنان دعوت او را پذيرفتند ولى چون ميهمان او شدند گفته هاتف را بتفصيل براى او نقل كردند و از او خواستند تا ارادهء الهى را اجرا كند . ميلتياد به آسانى پيشنهاد آنان را پذيرفت ، زيرا سلطه پيزيسترات بر او گران ميآمد و درصدد بود كه خود را از قيد تسلط او برهاند . پس بيدرنگ به دلف عزيمت كرد تا تأييد اين پيش‌گوئى را از هاتف الهى تحصيل كند و به آنچه دولونك‌ها براى او نقل كرده بودند اطمينان يابد .\r\n36 - چون هاتف الهى وى را باجراى اين وظيفه دعوت كرد ، ميلتياد فرزند كيپسلوس كه در گذشته در مسابقه گردونه‌رانى بازيهاى المپى بمقام قهرمانى رسيده بود آتنيانى را كه حاضر بودند در اين لشكركشى شركت كنند با خود همراه كرد و با دولونك‌ها از راه دريا حركت كرد . براى آنكه آسپنت‌ها نتوانند سپاه خود را به آن سرزمين برانند و آن را ويران كنند نخستين كار او آن بود كه بغاز كرسونز را از شهر كرديه تا پاكتيا با احداث حصارى قطع كند . عرض اين بغاز سى و شش ستاد « 1 » است . در اينسوى اين بغاز ، كرسونز جمعا چهارصد و بيست ستاد « 1 » طول دارد .\r\n37 - همين كه معبر كرسونز بسته شد و آسپنت‌ها بخارج رانده شدند ميلتياد از بين ديگر اقوام قبل از همه با اهالى لامپساك « 2 » بجنگ پرداخت . اما اهالى لامپساك او را بدام انداختند و زنده اسير كردند . ميلتياد قبلا دوستى كرزوس پادشاه ليدى را نسبت به خود جلب كرده بود . پس همين كه كرزوس از ماجراى او باخبر شد كسانى به لامپساك فرستاد و به اهالى آن سرزمين امر كرد ميلتياد را آزاد كنند و تهديد كرد كه اگر فرمان او را اطاعت نكنند آنانرا « مانند درخت كاج » درهم خواهد شكست .\r\nدر لامپساك ، مدتى درباره معناى اصطلاحى كه كرزوس براى تهديد خود به كار برده\r\n\r\n\r\n","description":"","footnote":"\r\n( 1 ) - ستاد  ( Stade )  واحد طول در يونان باستان و برابر 177 متر و شش سانتيمتر .\r\n( 2 ) - لامپساك  ( Lampsaque )  يا لامپساكوس  ( Lampsacus )  از شهرهاى قديم آسياى صغير واقع در مدخل داردانل در درياى مرمره كه امروز لامپساكى  ( Lampsaki )  يا لپسك  ( Lepsek )  نام دارد .\r\n","page_name":" 133 ","page_number":31},
  {"content":"\r\n\r\nبود به بحث پرداختند و سرانجام مردى سالخورده پس از تفكر و تعمق زياد معناى آن را درك كرد و چنين توضيح داد : از بين تمام درختان ، كاج تنها درختى است كه وقتى قطع شد ديگر جوانه‌اى نميدهد و از بين ميرود . پس اهالى لامپساك از بيم خشم كرزوس ميلتياد را آزاد كردند .\r\n38 - ميلتياد ، پس از آنكه بكمك كرزوس آزاد شد ، بىآنكه فرزندى از خود باقى گذارد بمرد و ثروت و حكومت خود را به فرزند سيمون « 1 » كه از مادر با او برادر بود واگذار كرد . اين شخص ستساگوارس « 2 » نام داشت . بعد از مرگ ميلتياد ، مردمان كرسونز برعايت آدابى كه براى مؤسسين شهرها رعايت ميشد ، قربانىهائى براى او تخصيص دادند . بافتخار او تعدادى مسابقه‌هاى اسب‌دوانى و مسابقه‌هاى كشتى ترتيب دادند كه هيچيك از اهالى لامپساك حق شركت را در آن نداشتند . مدتى بعد جنگ با لامپساك از نو آغاز شد و اين بار ستساگوراس نيز بىآنكه فرزندى از خود باقى گذارد كشته شد . مردى كه مدعى بود از سپاه دشمن گريخته ولى در حقيقت يكى از دشمنان بود و در كار خود سرعت عمل داشت ضربه‌اى از تبر در پريتانه « 3 » بر فرق او فرود آورد و او را بكشت .\r\n39 - پس از آنكه ستساگوراس بمرگى ناگهانى بمرد ، خاندان پيزيسترات ميلتياد فرزند سيمون و برادر ستساگوراس را با يك كشتى به كرسونز فرستادند تا حكومت را بدست گيرد . دست ميلتياد به خون پدرش سيمون آغشته بود و من اين داستان را در جائى ديگر نقل خواهم كرد . اما در آتن خاندان پيزيسترات بىتوجه به اين اتهام پيوسته با او در كمال احترام رفتار ميكردند . همين كه ميلتياد به كرسونز وارد شد ، از راه تظاهر\r\n\r\n\r\n","description":"","footnote":"\r\n( 1 ) -  Cimon \r\n( 2 ) -  Stesagoras \r\n( 3 ) - پريتانه  ( Prythanee )  محلى كه در شهرهاى يونان قديم قضات يا پريتان‌ها  ( Prythanes )  در آن جلوس ميكردند و باصطلاح امروز دادگسترى نام داشت . در يونان قديم مرسوم بود كه هركس خدمتى براى شهر انجام ميداد بعنوان تجليل و قدردانى مدتى ميهمان پريتانه بود و مردم شهر در آن محل از او پذيرائى مىكردند .\r\n","page_name":" 134 ","page_number":32},
  {"content":"\r\n\r\nو مصلحت‌انديشى در خانه نشست تا تكليفى كه نسبت به برادر خود ستساگوراس به عهده داشت انجام دهد . وقتى اين خبر منتشر شد معتمدين كرسونز نمايندگانى از تمام شهرها گرد آوردند و همه با هم به خانه او رفتند تا همدردى خود را در عزاى او اعلام كنند . اما او آنها را گرفت و محبوس كرد و با اين ترتيب بر كرسونز مسلط شد .\r\nوى سپاهى از پانصد سرباز روز مرد اجير كرد و با هژسىپيل « 1 » دختر الوروس « 2 » پادشاه تراكيه ازدواج كرد .\r\n40 - همين كه ميلتياد فرزند سيمون به كرسونز رسيد با مشكلاتى روبرو شد كه بمراتب از آنچه درباره آن سخن گفتم سخت‌تر بود . دو سال قبل از دوره‌ايكه ما در آن زيست ميكنيم « 3 » ، وى ناگزير شد در مقابل هجوم سكاها بگريزد . زيرا صحرا گردان\r\n\r\n\r\n","description":"","footnote":"\r\n( 1 ) -  Hegesipyle \r\n( 2 ) -  Oloros \r\n( 3 ) - در اين قسمت از مطالب تاريخ هردوت با اشكالات بزرگى از لحاظ تطبيق دقيق حوادث با تاريخ صحيح آنها روبرو ميشويم زيرا دوره‌اى كه مؤلف در آن زيست ميكرد در سال 493 قبل از ميلاد بود و با اين حساب با آنچه مؤلف در دنباله اين بند نقل مىكند ، هجوم سكاها به كرسونز بايد در سال 495 قبل از ميلاد اتفاق افتاده باشد در حالى كه حمله داريوش به سرزمين سكاها در سال 513 قبل از ميلاد اتفاق افتاد و بعيد به نظر ميرسد كه سكاها هيجده سال پس از تعرض داريوش درصدد انتقام برآمده باشند . از طرف ديگر اگر بحكايت بند 39 همين كتاب ميلتياد قبل از اخراج خاندان پيزيسترات به كرسونز رفته باشد اين واقعه بايد لااقل قبل از سال 514 اتفاق افتاده باشد . بعلاوه بحكايت بند 137 از كتاب چهارم ميلتياد در موقع لشكركشى داريوش به سرزمين سكاها همراه او به آن سرزمين رفته بود .\r\nمگر آنكه تصور كنيم كه منظور مؤلف از ميلتياد در آن مقام عموى او بوده است كه به همين نام خوانده ميشد و با توجه به اين نكات جاى ترديد است كه گفته هردوت در اين بند كه « همين كه ميلتياد به كرسونز رسيد با مشكلاتى روبرو شد . . . » با حقيقت تطبيق نمايد . برخى از مترجمين تاريخ هردوت تصور كرده‌اند كه منظور مؤلف از اين عبارت آن بوده است كه اين مشكلات دو سال بعد از استقرار ميلتياد در كرسونز پيش آمد ولى عبارتى كه مؤلف در آخر اين بند اضافه كرده و صريحا مدعى شده است كه « اين حوادث دو سال قبل از حوادثى كه در زمان ما رويداد رويداده است » رفع هرگونه ابهام را در اين مورد مىنمايد . مورخينى كه طرفدار بقيه حاشيه در صفحه بعد -\r\n","page_name":" 135 ","page_number":33},
  {"content":"\r\n\r\nسكائى كه از داريوش بخشم آمده بودند گرد هم جمع شده و تا داخل كرسونز پيش رفته بودند . ميلتياد حتى منتظر هجوم سكاها نشد و درست در همان موقع كه آنان به حركت درآمده بودند از كرسونز گريخت . در اين موقع دولونكها بدنبال او رفتند و او را با خود بازگرداندند . اين وقايع دو سال قبل از وقايعى كه در زمان ما رويداد رويداده است .\r\n41 - پس از آن چون خبر يافت كه فينيقىها به تندوس « 1 » رسيده‌اند . اموال خود را در پنج كشتى قرار داد و بسوى آتن حركت كرد . اما چون از كرديه « 2 » حركت كرده بود گذارش به خليج ملاس « 3 » افتاد و در موقعى كه در طول ساحل كرسونز در حركت بود با نيروى دريائى فينيقىها روبرو شد ؛ وى توانست با چهار كشتى بگريزد و به ايمبروس « 4 » پناهنده شود . اما فينيقىها كشتى پنجم او را دنبال كردند و گرفتند .\r\nاتفاقا فرماندهى اين كشتى با متيوكوس « 5 » فرزند ارشد ميلتياد بود . اين فرزند از دختر الوروس پادشاه تراكيه نبود و از زنى ديگر به دنيا آمده بود . فينيقىها او را با كشتىاش گرفتند و همين كه دانستند كه فرزند ميلتياد است او را بحضور پادشاه بزرگ فرستادند . آنان تصور ميكردند كه پادشاه اين اقدام آنان را خواهد ستود زيرا در موقعى كه سكاها به يونىها توصيه ميكردند كه پل رود دانوب را قطع كنند و به سرزمين خود بازگردند ميلتياد نيز به يونىها توصيه ميكرد كه پيشنهاد سكاها را بپذيرند « 6 » .\r\n\r\n\r\n","description":"","footnote":"\r\n- بقيه از حاشيه صفحه قبل اين تفسير هستند نتوانسته‌اند دليلى قانع‌كننده براى تعبير اين عبارت اخير اقامه كنند\r\n ( Hau vette - Histoire des Gerres Mediques Paris - 1894 - P , 199 ) \r\n- بهرحال سراسر مطالب اين بند و بند بعد اين كتاب مغشوش و درهم است مخصوصا كه در قسمت اخير بند بعد مؤلف كارى را كه ميلتياد معروف در موقع لشكركشى داريوش به سرزمين سكاها انجام داده بود و كوششى كه او براى قطع پل دانوب كرده بود به همين ميلتياد نسبت داده است .\r\n( 1 ) -  Tenedos \r\n( 2 ) -  Kardia \r\n( 3 ) - ملاس  ( Melas )  نام رود و خليجى به همين نام در دنياى باستان واقع در ساحل درياى مرمره .\r\n( 4 ) - ايمبروس  ( Imbros )  يا ايمبرو  ( Imbro )  از جزاير مجمع الجزاير اژه در جنوب غربى شبه جزيره گاليپولى  ( Gallipoli ) \r\n( 5 ) -  Metiochos \r\n( 6 ) - رجوع شود به تاريخ هردوت جلد چهارم\r\n","page_name":" 136 ","page_number":34},
  {"content":"\r\n\r\nاما وقتى فينيقىها متيوكوس فرزند ميلتياد را به پادشاه تسليم كردند وى آسيبى به اين جوان نرساند و برعكس او را از محبت سرشار كرد . وى قصرى با تمام اموال آن به او بخشيد و يكى از زنان پارس را بزنى به او داد . وى از آن زن فرزندانى آورد كه از زمرهء پارس‌ها محسوب ميشوند . ولى با اين‌حال ، ميلتياد از ايمبروس به آتن رفت .\r\n\r\n","description":"","footnote":"","page_name":" 137 ","page_number":35},
  {"content":"\r\n . \r\n","description":"","footnote":"","page_name":" 138 ","page_number":36},
  {"content":"\r\n\r\n\r\nلشكركشى مردونيه - جنگ آتن و اژين مداخله سپارت مطلبى خارج از موضوع دربارهء لاكدمونىها\r\n\r\n","description":"","footnote":"","page_name":" 139 ","page_number":37},
  {"content":"\r\n . \r\n","description":"","footnote":"","page_name":" 140 ","page_number":38},
  {"content":"\r\n\r\n42 - در آن سال ، پارس‌ها عملياتى را كه براى مجازات يونىها شروع كرده بودند دنبال نكردند . اما برعكس تصميماتى گرفتند كه از هر حيث بنفع يونىها بود :\r\nآرتافرن حاكم سارد نمايندگانى از شهرهاى يونى بحضور طلبيد و يونىها را مجبور كرد كه بين خود قراردادى منعقد كنند كه بموجب آن متعهد ميشدند از آن ببعد براى حل اختلافات خود بجاى قتل و غارت بداورى متوسل شوند . وى اين قانون را به آنان تحميل كرد . بعلاوه امر كرد زمين‌هاى آنها را با پارازانژ « 1 » كه مقياس اندازه پارسى است و برابر سى ستاد است اندازه‌گيرى كنند و مالياتى كه بهريك از آنان تعلق ميگرفت بر اساس اين مساحى تعيين شود . اين طرز تقسيم ماليات كه براى هريك از سرزمين‌ها بر اساس محاسبات آرتافرن تعيين شد و با كمى اختلاف رعايت ميزان وصولىهاى گذشته در آن شده بود از آن زمان تاكنون برقرار است .\r\n43 - اين تصميمات براى ايجاد آرامش مفيد بود . اما در آغاز بهار پادشاه سران پارس را از كار بر كنار كرد و مردونيه فرزند گوبارو در راس سپاهى بسيار قوى و نيروى دريائى مهمى به سواحل وارد شد . مردونيه جوانى بود كه بتازگى با يكى از دختران داريوش بنام آرتوزوسترا « 2 » ازدواج كرده بود . وقتى مردونيه با اين سپاه به كيليكى رسيد خود در كشتى نشست و در نقل و انتقال نيروى بحرى مشاركت كرد و در همان حال سپاه برى بفرماندهى سران ديگر بجانب هلسپون رهسپار شد . مردونيه پس از طى سواحل آسياى صغير به سرزمين يونى وارد شد . اكنون من در اين مقام مطلبى نقل ميكنم كه براى يونانيانى كه باور نميكنند كه شخصى بنام اوتان « 3 » در شوراى هفت نفرى\r\n\r\n\r\n","description":"","footnote":"\r\n( 1 ) - پارازانژ  ( Parasanges )  واحد طول در پارس قديم و برابر سى ستاد يونانى يعنى پنج كيلومتر و 328 متر .\r\n( 2 ) -  Artozostra \r\n( 3 ) - اوتان  ( Otanes )  از بزرگان پارس و يكى از هفت نفرى كه بهمدستى داريوش بر ضد بردياى دروغى شوريدند و او را از سلطنت بر كنار كردند .\r\n","page_name":" 141 ","page_number":39},
  {"content":"\r\n\r\nطرفدار استقرار حكومت آزاد بين پارس‌ها بود شگفت‌انگيز خواهد بود : مردونيه پس از آنكه تمام فرمانروايان مستبد يونى را درهم شكست اصول حكومت آزاد را در شهرها برقرار كرد . پس از انجام اين عمل ، وى با شتاب بسوى هلسپون رفت و و در آن محل تعداد زيادى كشتى و سپاه برى نيرومندى متمركز كرد و آنگاه با - كشتىهاى خود از هلسپون عبور كرد و براى حمله به ارترى « 1 » و آتن بسوى اروپا رهسپار شد .\r\n44 - در حقيقت اين شهرها فقط به صورت ظاهر هدف اين لشكركشى بودند ، زيرا فرمانده عالى پارس‌ها در نهان قصد داشت تعداد كثيرى از شهرهاى يونانى را تا حدودى كه امكان داشت تسخير كند . به همين جهت پارس‌ها تاسوس « 2 » را كه حتى درصدد دفاع از خود برنيامده بود بكمك نيروى بحرى تسخير كردند و بكمك نيروى برى خود مقدونىها را بجمع ملل و اقوامى كه باسارت درآورده بودند افزودند . چه تا آن زمان تمام اقوام و مللى كه در اينسوى مقدونيان سكونت داشتند باسارت آنان درآمده بودند . پارس‌ها از تاسوس مسير خود را دنبال كردند و در طول سواحل قاره تا آكانت « 3 » پيش رفتند . آنگاه از آكانت حركت كردند و كوه آتوس « 4 » را دور زدند . اما در\r\n\r\n\r\n","description":"","footnote":"\r\n( 1 ) - ارترى  ( Eretrie )  از شهرهاى قديم جزيره بزرگ اوبه  ( Eubee )  واقع در ساحل شرقى يونان كه نقش مهمى در توسعه شورش مهاجرنشين‌هاى يونانى در زمان داريوش به عهده داشت و به همين جهت پارس‌ها براى انتقام ، قبل از حركت بسوى آتن به آن شهر رهسپار شدند .\r\n( 2 ) - تاسوس  ( Thasos )  از جزاير درياى اژه واقع در نزديكى ساحل تراكيه كه در عهد عتيق به شراب و طلاى فراوان شهرت داشت .\r\n( 3 ) - آكانت  ( Acanthe )  در ساحل كالسيديك ، محلى كه بعدها پارس‌ها بفرمان خشايارشا مجرائى در آن حفر كردند تا مجبور نشوند كوه آتوس را دور بزنند و به سرنوشت نيروى دريائى مردونيه دچار شوند ( هردوت - كتاب هفتم - بند 22 )\r\n( 4 ) - آتوس  ( Athos )  شبه جزيره‌اى كوهستانى كه با معبرى تنگ به شبه جزيره بزرگ ساروينك متصل بود و خشايارشا پادشاه هخامنشى بعدها سعى كرد با قطع اين معبر و جدا كردن اين شبه جزيره از يونان اصلى نيروى درياى خود را از مجراى آن عبور دهد ( هردوت - كتاب هفتم - بند 22 )\r\n","page_name":" 142 ","page_number":40},
  {"content":"\r\n\r\nهمان موقع كه آنان بدور زدن بگرد اين كوه مشغول بودند طوفانى از سمت شمال آشكار شد و با شدتى تمام بر سر آنان فرود آمد و مشكلات بزرگى بوجود آورد و قسمت مهمى از كشتىهاى آنها را در مسيرى منحرف حركت داد و در مقابل كوه آتوس بر تخته سنگ‌ها كوفت . ظاهرا پارس‌ها در اين ماجرا در حدود سيصد كشتى و بيش از بيست هزار سرباز از دست دادند . دريائى كه در حوالى اين قسمت از كوه آتوس قرار دارد تعداد كثيرى از ماهىهاى خونخوار در دامان خود ميپروراند . جمع كثيرى از پارس‌ها گرفتار اين جانوران و طعمه آنان شدند و تعدادى ديگر به تخته سنگ‌هاى ساحلى برخورد كردند و كشته شدند . بعضى از پارس‌ها نيز به علت آنكه شنا نميدانستند غرق شدند و برخى ديگر از سرما بيحس شدند و درگذشتند .\r\n45 - چنين بود سرنوشت اين لشكركشى در دريا . مقارن اين احوال مردونيه كه با سپاه برى در مقدونيه اردو زده بود در تاريكى شب گرفتار تعرض بريژهاى « 1 » ساكن تراكيه شد . بريژها تعداد كثيرى از سربازان پارس را بقتل رساندند و مردونيه خود شخصا مجروح شد . با اين‌حال ، اين قوم هم مانند ديگر اقوام نتوانست خود را از يوغ پارس‌ها برهاند زيرا مردونيه آنقدر در آن سرزمين بماند تا آنان را مقهور كرد . اما وى به همين اندازه اكتفا كرد و همين كه بريژها مطيع شدند سپاه خود را به آسيا بازگرداند زيرا صرفنظر از برخورد ناگوارى كه با بريژها رويداده بود ، در دريا نيز نيروى دريائى او در نزديكى كوه آتوس با تعرضى موحش روبرو گرديد . پس به اين ترتيب اين سپاه پس از يك جنگ توام با ناكامىها به آسيا بازگشت .\r\n46 - يك سال پس از اين نبرد ، داريوش به اهالى تاسوس « 2 » فرمان داد كه حصار شهر خود را از پى ويران و كشتىهاى خود را به آبدر « 3 » منتقل كنند . علت صدور اين فرمان آن بود كه همسايگان تاسوس مدعى شدند كه اهالى اين شهر\r\n\r\n\r\n","description":"","footnote":"\r\n( 1 ) -  Bryges \r\n( 2 ) -  Thasos \r\n( 3 ) - آبدر  ( Abdere )  از بنادر تراكيه واقع در سال درياى اژه و موطن هكاته مورخ معروف يونان .\r\n","page_name":" 143 ","page_number":41},
  {"content":"\r\n\r\nقصد شورش دارند و با اين ادعاى خود خاطر داريوش را مشوب كردند . از طرف ديگر اهالى تاسوس كه مدتى محاصرهء هيستيه از اهل ملط را تحمل كرده بودند و ثروت و اموالى فراوان داشتند اين ثروت و اموال را به تهيه و تجهيز كشتىهاى جنگى و تحكيم حصار شهر خود تخصيص داده بودند . درآمد آنان از زمين و از معادن آن حاصل ميشد .\r\nسهم آنان از معادن طلاى سكاپته - هيله « 1 » معمولا هشتاد تالان « 2 » بود . از معادن طلاى تاسوس رقمى كمتر نصيب آنان ميشد اما معذالك به مقدارى بود كه بطور كلى اهالى تاسوس كه ماليات جنسى نميپرداختند از زمين و معادن خود ساليانه دويست تالان درآمد بدست ميآوردند . درآمد آنان در سالهاى پرثمر به سيصد تالان هم ميرسيد .\r\n47 - من خود اين معادن را به چشم ديده‌ام . شگفت‌انگيزترين آنها در نظر من معادنى است كه فينيقىها كشف كرده‌اند ، همان فينقىهائى كه همراه تاسوس براى تأسيس مهاجرنشين به اين سرزمين آمدند ( اين جزيره بنام تاسوس كه خود فينيقى بود تاسوس خوانده شده است ) . معادنى كه فينيقىها كشف كرده‌اند در داخل جزيره در مقابل ساموتراس و بين دو محل بنام آنير « 3 » و كونير « 4 » قرار دارند . اين معادن به صورت كوه بزرگى هستند كه قسمت‌هاى عميقى در آن حفر شده است .\r\n48 - چنان بود مختصرى درباره اين موضوع . بايد اضافه كرد كه اهالى تاسوس بفرمان شاه ديوارهاى شهر خود را ويران كردند و تمام كشتىهاى خود را به آبدر فرستادند .\r\nپس از آن داريوش بفكر افتاد كه درباره وضع يونانيان تحقيق كند و بداند كه آنان در مقابل او قصد جنگ دارند يا قصد تسليم . پس ، فرستادگان بهر جانب در سرزمين يونان فرستاد و به آنان مأموريت داد كه بنام پادشاه بزرگ زمين و آب مطالبه كنند .\r\n\r\n\r\n","description":"","footnote":"\r\n( 1 ) - سكاپته - هيله  ( Scapte - Hyle )  از شهرهاى قديم تراكيه واقع در نزديكى بندر آبدر كه بداشتن معادن طلا و نقره معروف بود .\r\n( 2 ) - تالان  ( Talent )  واحد وزن در يونان باستان و برابر 39 / 36 كيلوگرم ( رجوع شود به يادداشت مقدمه درباره اوزان و مقادير در يونان باستان - هردوت - جلد اول - صفحه 24 ) .\r\n( 3 ) -  AEnyres \r\n( 4 ) -  Koenyres \r\n","page_name":" 144 ","page_number":42},
  {"content":"\r\n\r\nعلاوه بر اين فرستادگان كه به يونانيان اعزام شدند ، داريوش رسولانى ديگر به ساير شهرهاى ساحلى كه خراجگذار او بودند فرستاد و به آنان مأموريت داد كه كشتىهاى مخصوص حمل‌ونقل اسب تدارك كنند .\r\n49 - وسايل ساختن اين كشتىها فراهم شد . در اين ضمن ، بسيارى از اقوام ساكن قاره و تمام جزايرى كه فرستادگان داريوش بدانجا رفتند و پيام او را رساندند فرمان شاه را گردن نهادند و اطاعت خود را اعلام كردند . گفته شد كه تمام جزاير و مخصوصا اژين « 1 » زمين و آب به داريوش تقديم كردند . همين كه آتنيان از اين اقدام اهالى اژين باخبر شدند تصور كردند كه آنان به قصد خصومت با آتن چنين كرده‌اند و قصد دارند همراه پارس‌ها به آتن حمله كنند . پس آتنيان آنانرا براى اين عمل سرزنش كردند و از اينكه بهانه‌اى بر ضد آنان بدست آورده‌اند خوشحال شدند و كسانى به سپارت فرستادند و اهالى اژين را بخاطر اين رفتار بخيانت به يونان متهم كردند .\r\n50 - در مقابل اين اتهام پادشاه سپارت كلئومن « 2 » فرزند آناكساندريداس « 3 » به اژين رفت تا كسانى را كه بيش از ديگران مقصر بودند بچنگ آورد . اما در موقعى كه بدستگير كردن آنها مشغول بود همشهريان آنان به مخالفت برخاستند . بيش از همه كيريوس « 4 » فرزند پوليكريتوس « 5 » با او مخالفت كرد . اين مرد شجاع به او اعلام كرد كه حتى زندانى كردن يكنفر از اهالى اژين نيز بىمجازات نخواهد ماند .\r\nبعلاوه او را متهم كرد كه بدون موافقت سپارت خود سرانه باينكار دست زده است\r\n\r\n\r\n","description":"","footnote":"\r\n( 1 ) - اژين  ( Egine )  از جزاير مجمع الجزاير درياى اژه واقع در ميان خليج آتن ( خليج سارونيك قديم ) كه امروز انجبيا  ( Enghia )  نام دارد .\r\n( 2 ) - كلئومن  ( Clcomene )  شانزدهمين پادشاه سپارت در اواخر قرن شش قبل از ميلاد كه بر ضد كليستن  ( Clisthene )  و طرفداران او يعنى مردم طبقه سوم قيام كرد . وى از كمك به آريستاگوراس سردار معروف يونى كه بر ضد داريوش شوريده بود خوددارى كرد و سرانجام چون اهالى آتن بر او شوريدند خودكشى كرد .\r\n( 3 ) -  Anaxandridas \r\n( 4 ) -  Krios \r\n( 5 ) -  Polycritos \r\n","page_name":" 145 ","page_number":43},
  {"content":"\r\n\r\nتا پاداش خود را از آتنيان بگيرد زيرا در غير اين صورت لازم بود پادشاه ديگر سپارت نيز براى اين عمل همراه او باشد « 1 » ( اين سخنان را دمارات « 2 » بوسيله نامه‌اى به او تلقين كرده بود ) . پس از آنكه مردم اژين كلئومن را از شهر خود راندند وى كيريوس را مخاطب قرار داد و نام او را جويا شد . و وقتى كيريوس نام خود را به او گفت ، كلئومن خطاب به او چنين سخن گفت :\r\n« كيريوس ! شاخهاى خود را با مفرغ مسلح كن زيرا به زودى مجبور خواهى شد آنها را بر ضد حريفى نيرومند به كار برى « 3 » » .\r\n51 - در اين ضمن ، دمارات فرزند آريستون « 4 » كه در سپارت مانده بود به تحريك افكار عمومى بر ضد كلئومن مشغول بود . او نيز پادشاه سپارت بود ولى با اينكه خاندان سلطنتى او با خاندان كلئومن به علت جد مشتركى كه داشتند برابر بود ، وى اهميت كمترى داشت زيرا حق ارشديت موجب شده بود كه خاندانى كه از نسب او ريستنس « 5 » بود اهميت بيشترى كسب كند « 6 » .\r\n\r\n\r\n","description":"","footnote":"\r\n( 1 ) - سپارت در آن زمان بوسيله دو پادشاه اداره ميشد كه يكى كلئومن و ديگرى دمارات بود ( رجوع شود به بند 52 همين كتاب و يادداشت ذيل بند 51 ) .\r\n( 2 ) - دمارات  ( Demarate )  پادشاه سپارت در اواخر قرن شش قبل از ميلاد كه بدست پادشاه دوم سپارت كلئومن  ( Cleomene )  از سلطنت خلع شد و براى احقاق حق خود بدربار داريوش پادشاه هخامنشى پناهنده شد . وى سالها در دربار پادشاه هخامنشى بعزت زيست ولى سرانجام بموقع يونانيانرا از قصد خشايارشا داير به لشكركشى به يونان مطلع كرد .\r\n( 3 ) - كيريوس  ( Krios )  اين كلمه در زبان يونانى باستان به معناى ( ميش ) بوده است و به همين جهت كلئومن كيريوس را بمفهوم ديگر اين نام مخاطب قرار داده و تهديد خود را در قالب اين كلام بيان كرده است .\r\n( 4 ) -  Ariston \r\n( 5 ) -  Eurysthenes \r\n( 6 ) - سپارت در آن زمان دو پادشاه داشت كه متعلق به دو خاندان جداگانه بودند ليكن بقيه حاشيه در صفحه بعد -\r\n","page_name":" 146 ","page_number":44},
  {"content":"\r\n\r\n52 - لاكدمونىها در اين باره با شعرا اختلاف نظر دارند و مدعى هستند كه پادشاه آنان آريستودم « 1 » خود شخصا آنان را به سرزمينى كه هم‌اكنون در آن زيست ميكنند هدايت كرده است ، نه فرزندان او . آريستودم فرزند آريستوماك « 2 » فرزند كلئودئوس « 3 » فرزند هيلوس « 4 » بود مدتى بعد . ريستودم از زوجه خود صاحب فرزندانى شد . زوجه او آرژين « 5 » نام داشت و بطوريكه نقل ميكنند دختر اوتزيون « 6 » فرزند تيسامنوس « 7 » فرزند ترساندروس « 8 » فرزند پولينيس « 9 » بود .\r\nوى دو طفل دوقلو براى آريستودم به دنيا آورد . آريستودم فقط فرصت يافت كه آن دو طفل را ببيند ، زيرا بيمار شد و به آن بيمارى درگذشت . بعد از آن ،\r\n\r\n\r\n","description":"","footnote":"\r\n- بقيهء حاشيه از صفحه قبل هر دو خاندان جد خود را هراكلس معروف ميدانستند . بحكايت افسانه‌هاى قديم خاندان كلئومن از نسل ارشد و خاندان دمارات از نسل اصغر بود . اما در هرحال اين دو پادشاه چندان قدرتى در سپارت نداشتند زيرا امور اين شهر در حقيقت در دست صاحب منصبان عالىرتبه‌اى بود كه افور  ( Ephores )  نام داشتند و حتى بر ارتش سپارت نيز حكومت ميكردند .\r\nدرباره چگونگى استقرار سلطنت دو پادشاه در سپارت رجوع شود به توضيحات هردوت در بند 52 همين كتاب .\r\n( 1 ) - آريستودم  ( Aristodeme )  پادشاه افسانه‌اى سپارت كه در قرن دوازده قبل از ميلاد تعدادى از مردمان درى را به سرزمين پلوپونز كوچ داد و پس از تسخير قسمتى از اين سرزمين آن را لاكونى  ( Lacoaie )  نام نهاد و خود بر آن سلطنت كرد .\r\n( 2 ) -  Aristomaque \r\n( 3 ) -  Kleodaios \r\n( 4 ) -  Hylio \r\n( 5 ) -  Argienne \r\n( 6 ) -  Autesion \r\n( 7 ) -  Tisamenos \r\n( 8 ) -  Thersandros \r\n( 9 ) -  Polynice \r\n","page_name":" 147 ","page_number":45},
  {"content":"\r\n\r\nلاكدمونىهاى آن زمان گرد هم جمع شدند تا طبق قوانين خود ارشد آن دو طفل را بسلطنت برگزينند . اما طبيعى است كه آنان نميدانستند كداميك را انتخاب كنند ، زيرا اين دوقلوها از حيث شكل و قامت با يكديگر شباهت كامل داشتند . چون نتوانستند يكى از آن دو را انتخاب كنند ، و بروايتى حتى قبل از سعى در انتخاب ، به مادر آنها رجوع كردند . اما مادر اظهار كرد كه او خود نيز قادر بتعيين فرزند ارشد نيست .\r\nمادر چنين پاسخ داد ، در حالى كه به خوبى فرزند ارشد را تشخيص ميداد ، ولى سعى داشت به پيروى از اميال خود هر دو طفل را پادشاه انتخاب كنند . لاكدمونىها در شگفت شدند و در حال بلاتكليفى كس به دلف فرستادند تا درباره رفتارى كه بايد در پيش گيرند با خداوند مشورت كند . هاتف معبد به آنان توصيه كرد كه هر دو طفل را بپادشاهى برگزينند اما نسبت به طفل ارشد احترام بيشترى قائل شوند . چنان بود گفته هاتف معبد . اما چون كار لاكدمونىها در تشخيص طفل ارشد پيشرفتى حاصل نكرد مردى از اهل مسنى « 1 » كه پانيتس « 2 » نام داشت راه حلى به آنان پيشنهاد كرد كه چنين بود : بايد مراقب هر دو طفل بود و ملاحظه كرد كه مادر كداميك از آنها را قبل از ديگرى شستشو مىكند و شير ميدهد . اگر مسلم شد كه پيوسته يكى از آنها را قبل از ديگرى رسيدگى مىكند احتياج به تحقيق بيشترى در اين باره نيست .\r\nاما اگر برعكس مادر ترتيب معينى در اين باره رعايت نكرد و هربار يكى از آنها را قبل از ديگرى رسيدگى كرد ترديدى نخواهد بود كه او نيز مانند آنان از اين امر بىخبر است و بايد تدبير ديگرى براى تشخيص آن انديشيد . پس لاكدمونىها بتوصيه آن مرد مسنى به مراقبت مادر فرزندان آريستودم پرداختند و با كمال تعجب مشاهده كردند كه او پيوسته در موقع شستشو و شيردادن يكى را بر ديگرى مقدم ميدارد . او نميدانست كه براى چه مراقب او هستند . پس آنان طفلى را كه مقدم دانسته بود\r\n\r\n\r\n","description":"","footnote":"\r\n( 1 ) - مسنى  ( Messenie )  يا مسنيا  ( Messenia )  از نواحى پلوپونز قديم در جنوب يونان .\r\n( 2 ) -  Panites \r\n","page_name":" 148 ","page_number":46},
  {"content":"\r\n\r\nبعنوان طفل ارشد برگزيدند و او را در پريتانه « 1 » بزرگ كردند . طفل ارشد را اوريستنس « 2 » و طفل كوچكتر را پروكلس « 3 » نام نهادند . بطوريكه نقل ميكنند وقتى آنان بسن بلوغ رسيدند با آنكه برادر بودند در تمام عمر باهم دشمن شدند و اخلاف آنان نيز اين خصومت دوجانبه را ادامه دادند .\r\n53 - بين تمام يونانيان فقط لاكدمونىها هستند كه اين روايت را نقل كرده‌اند . اما آنچه اكنون در زير خواهيد خواند مطالبى است كه من بنام خود بر آن اضافه كرده‌ام و از اين حيث بافسانه‌هاى يونانيان استناد ميكنم : اگر از منشاء خدائى اين پادشاهان درى صرفنظر كنيم ، همه آنها تا قديم‌ترينشان يعنى پرسه « 4 » فرزند دانه « 5 » از نسل هلن‌ها هستند . يونانيان اين مطلب را ثابت ميكنند و باستناد يك شجره نسب دقيق نشان ميدهند كه از قديم‌ترين ايام اين پادشاهان از زمره هلن‌ها بوده‌اند . علت اينكه من از اين پادشاهان تا پرسه ياد كرده‌ام و از آن بالاتر نرفته‌ام اينست كه هيچ موجود فناپذيرى وجود ندارد كه نام خانوادگى خود را به پرسه داده باشد در حالى كه در مورد هركول چنين نيست و آمفيتريون « 6 » اين نام را به او\r\n\r\n\r\n","description":"","footnote":"\r\n( 1 ) - پريتانه  ( Prytanee )  محل جلوس قضات در شهرهاى يونان قديم - در آتن قديم از اشخاص برجسته و كسانى كه خدمتى به شهر كرده بودند در پريتانه پذيرائى ميكردند . پذيرائى از طفل ارشد آريستودم نيز به همين جهت بوده است .\r\n( 2 ) - اوريستنس  ( Eurysthenes )  دومين پادشاه سپارت پس از آريستودم كه در قرن يازده قبل از ميلاد با برادر خود پروكلس  ( Procles )  بسلطنت سپارت برگزيده شد .\r\n( 3 ) -  Procles \r\n( 4 ) - پرسه  ( Persee )  قهرمان افسانه‌اى يونان باستان فرزند ژوپيتر و دانه  ( Danae )  نخستين پادشاهان قوم درى در يونان باستان .\r\n( 5 ) - دانه  ( Danae )  دختر افسانه‌اى آكريزيوس  ( Acrisios )  پادشاه سپارت كه از وصلت او با ژوپيتر خداى خدايان پرسه  ( Persee )  به دنيا آمد ( در اين باره رجوع شود به يادداشت ذيل بند 54 ) .\r\n( 6 ) - آمفيتريون  ( Amphitryon )  فرزند السه  ( Alcee )  پادشاه تيرنت  ( Tirynthe )  بقيهء حاشيه در صفحه بعد -\r\n","page_name":" 149 ","page_number":47},
  {"content":"\r\n\r\nداده است « 1 » . بنابراين وقتى من ميگويم « تا پرسه » ، كلامى كاملا صحيح و بموقع به كار برده‌ام . اما اگر از جانب مادرى شجره نسب آنان را از دانه دختر آكريزيوس « 2 » به بالا در نظر آوريم ملاحظه خواهيم كرد كه پادشاهان درى از نژاد مصرى خالص هستند .\r\n54 - شجره نسبى كه به آن اشاره كردم متعلق به يونانيان است . اما اكنون روايتى از پارس‌ها نقل ميكنيم :\r\nپرسه در اصل از اهل آشور بوده و بعدها يونانى شده است ، اما اجداد او هرگز يونانى نبوده‌اند . و اما اخلاف آكريزيوس كه رابطه خويشاوندى با پرسه نداشتند همانطوركه يونانيان مدعى هستند مصرى بوده‌اند « 3 » .\r\n\r\n\r\n","description":"","footnote":"\r\n- بقيهء حاشيه از صفحه قبل و شوهر آلكمن  ( Alcmene )  - بحكايت افسانه‌هاى باستان ژوپيتر خداى خدايان خود را به شكل آمفيتريون بر زوجه آلكمن ظاهر كرد و او را فريب داد . حاصل اين واقعه موجودى نيمه الهى بود . بنام هركول .\r\n( 1 ) - ظاهرا مقصود هردوت اينست كه افراد اين خاندان از پرسه به بالا جنبه خدائى داشته‌اند و از آن ببعد هيچ فرد انسانى در سلسله نسب آنها مشاهده نميشود ، در حالى كه در مورد هركول چنين نيست و قبل از او موجود انسانى ديگرى بنام آمفيتريون نيز وجود داشته كه در ظاهر پدر او ولى در حقيقت شوهر مادر او بوده است .\r\n( 2 ) -  Acrisios \r\n( 3 ) - آكريزيوس  ( Acrisios )  پادشاه آرگوس از اخلاف اژيپتوس  ( AEgyptos )  بوده كه خود بحكايت افسانه‌هاى قديم فرزند يكى از دختران نيل بوده است . بطوريكه افسانه‌ها حكايت دارند باستناد پيشگوئى هاتف يكى از معابد بود كه آكريزيوس بدست دانه  ( Danae )  فرزند دختر خود بقتل رسيد . آكريزيوس براى جلوگيرى از تحقق اين پيشگوئى دختر خود دانه را در زيرزمينى زندانى كرد . اما خداى خدايان به صورت بارانى زرين به آن زيرزمين راه يافت و از وجود او و دانه فرزندى به دنيا آمد كه او را پرسه  ( Persee )  نام گذاردند . باز بحكايت افسانه‌ها پرسه بزرگ شد و در بازيهاى المپى شركت كرد و در يكى از بازيهاى المپى در حالىكه به پرتاب لوح مشغول بود لوح او بفرق آكريزيوس اصابت كرد و اين پيشگوئى الهى تحقق يافت . هركول پهلوان افسانه‌اى يونان باستان از خاندان پرسه بوده است . شباهت پرسه و پارس‌ها موجب شده است كه در بعضى افسانه او را حتى جد بزرگ پارس‌ها بدانند ( تاريخ هردوت - جلد هفتم - بند 61 و 150 ) .\r\n","page_name":" 150 ","page_number":48},
  {"content":"\r\n\r\n55 - درباره اين مطلب به همين حد اكتفا ميكنيم . اينكه مصريان چگونه و به نيروى چه اقدامات بزرگى توانسته‌اند بر درىها سلطنت كنند ، اين مطلبى است كه ديگران دربارهء آن سخن گفته‌اند و به همين جهت من چيزى درباره آن نخواهم گفت و فقط بذكر آنچه ديگران نقل نكرده‌اند اكتفا ميكنم .\r\n56 - امتيازاتى كه اهالى سپارت براى پادشاهان خود قائل شده‌اند چنين است كه نقل ميكنيم : پادشاهان داراى دو مقام روحانى هستند ، يكى مقام زوس ، خداى لاكدمونى و ديگرى مقام زوس ، خداى آسمان . آنان مىتوانند با هر كشورى كه مايل باشند جنگ كنند و هيچيك از اهالى سپارت حق ندارد با آنها در اين مورد مخالف كند و اگر مردم مخالفت كنند مخالفت آنها در حكم توهين به مقامات مذهبى است . در سپاه ، پادشاهان قبل از ديگران حركت ميكنند و بعد از همه عقب‌نشينى ميكنند . در موقع جنگ يكصد مرد بىهمتا محافظين آنان را تشكيل ميدهند . پادشاهان در لشكركشىها بهر تعداد رمه كه مايل باشند دسترسى دارند و در تمام تشريفاتى كه مراسم قربانى به عمل ميآورند پوست و پشم حيوان به آنان تعلق دارد .\r\n57 - چنين بود امتيازات آنان در زمان جنگ . اما امتيازات آنان در زمان صلح نيز چنين است : اگر حيوانى را در مراسم رسمى قربانى كنند در مجلس ضيافتى كه براى آن ترتيب ميدهند پادشاهان را قبل از ديگر مهمانان مىنشانند و غذاى آنان را قبل از ديگران ميدهند . سهم آنان از هر غذا دو برابر سهمى است كه بديگر مهمانان تعلق ميگيرد . اجراى مراسم نخستين شرابى كه براى خدايان مياشامند به آنان تعلق دارد و پوست قربانىها به آنان اعطاء مىشود . روز اول و روز هفتم هر ماه دولت بهر يك از آنان حيوانى از هر حيث بىايراد براى قربانى و مخصوص معبد آپولون و يك مديمن « 1 » آرد جو و يك كوارتو « 2 » شراب از روى مقياس لاكدمونى تقديم مىكند .\r\n\r\n\r\n","description":"","footnote":"\r\n( 1 ) - مديمن  ( Medimne )  واحد مقياس حجم در يونان باستان و برابر 51 ليتر و يك دسى ليتر .\r\n( 2 ) - كوآرتو  ( Quartaut )  مقياس حجم در دنياى باستان و برابر 70 ليتر امروزه\r\n","page_name":" 151 ","page_number":49},
  {"content":"\r\n\r\nدر تمام بازىها و مسابقات بهترين جا را به آنان تخصيص ميدهند . انتخاب پروكسن‌ها « 1 » به عهده آنان است و مىتوانند از بين اهالى شهر هر كس را كه بخواهند به اين سمت برگزينند . هريك از آنان دو نفر مشاور براى خود برميگزينند . اين مشاورين مأمور مشورت با معبد دلف هستند و خرج آنها نيز مانند خرج پادشاه با دولت است . اگر پادشاهان در اطعام عمومى مشاركت نكنند براى هريك از آنها دو شنيس جو « 2 » و يك كوتيل « 3 » شراب به خانه ميفرستند ، اما اگر در اطعام عمومى مشاركت كنند سهم هريك از آنها از هر غذا دو برابر ديگران است و هر فردى كه آنان را بسفرهء خود دعوت كند رعايت احترامات را نسبت به آنان خواهد كرد .\r\nپيشگوئىهاى الهى كه براى شهر آنان ميرسد به اطلاع مشاورين ميرسد و در بايگانى پادشاهان ضبط مىشود . صلاحيت قضائى پادشاهان فقط شامل موارد محدود زير است اما در كليه اين موارد آنان يگانه مرجع قضائى شناخته ميشوند :\r\nاگر پدرى در زمان حيات براى دختر خود نامزد تعيين نكرده باشد و آن دختر يگانه وارث اموال او باشد تعيين شوهر براى او به عهده پادشاهان است . رسيدگى به تمام مسائل مربوط به جاده‌هاى بزرگ نيز با پادشاهان است . همچنين اگر كسى بخواهد طفلى را بفرزندى بپذيرد تشريفات آن بايد در حضور پادشاهان انجام گيرد .\r\nپادشاهان در شوراى قدما كه تعداد اعضاى آن بيست و هشت نفر است شركت ميكنند . اگر در جلسات شورا حاضر نشوند كسانى از قدما كه نزديكترين بستگان آنها هستند جانشين آنها ميشوند و در اين صورت آنان علاوه بر حق رأى شخصى خود دو رأى اضافى نيز خواهند داشت .\r\n\r\n\r\n","description":"","footnote":"\r\n( 1 ) - پروكسن  ( Proxenes )  كسانى بودند كه در سپارت قديم نقش كنسولىهاى امروز را به عهده داشتند و براى رسيدگى به كار اتباع سپارت در ديگر نقاط فرستاده ميشدند .\r\n( 2 ) - شنيس  ( Chenice )  واحد مقياس حجم در يونان باستان و برابر يك ليتر و يك دسى ليتر و هشت‌دهم سانتىليتر .\r\n( 3 ) - كوتيل  ( Cotyle )  واحد مقياس حجم در يونان باستان و برابر يك دسى ليتر و 27 سانتىليتر .\r\n","page_name":" 152 ","page_number":50},
  {"content":"\r\n\r\n58 - اين بود افتخاراتى كه دولت سپارت براى پادشاهان خود تا موقعى كه زنده‌اند قائل مىباشد . و اما افتخاراتى كه بعد از مرگ نسبت به آنها رعايت مىشود چنين است كه نقل ميكنيم : تعدادى سوار بسراسر لاكونى « 1 » فرستاده ميشوند تا اين خبر را در آن سرزمين جار زنند . زنان ديك‌هائى بدست ميگيرند و بر آنها ميكوبند و در معابر شهر حركت ميكنند . وقتى اين صدا به گوش ميرسد در هر خانواده دو نفر از اعضاى آزاد آن ، يكى مرد و يكى زن ، مكلف به پوشيدن لباس عزا هستند و اگر اين رسم را رعايت نكنند مشمول مجازات‌هاى شديد ميشوند . عادات و رسوم لاكدمونىها در موقع مرگ پادشاهان به عادات و رسوم بربرها شباهت دارد ، زيرا مردم آسيا هنگام مرگ پادشاهان خود همان مراسم را برپا ميكنند . به اين ترتيب ، وقتى يكى از پادشاهان لاكدمونى ميميرد ، علاوه بر سپارتىها تعداد معينى از مردم لاكدمون از سراسر اين سرزمين در مراسم تشييع شركت ميكنند . اين اشخاص و بردگان و سپارتىها كه بتعداد چندين هزار نفر هستند در محل معين جمع ميشوند و همه ، زن و مرد ، در عين هشيارى پيشانى خود را مجروح ميكنند و در همان‌حال پىدرپى فرياد ميزنند كه پادشاهى كه درگذشت بهترين پادشاه بود . اگر پادشاهى در جنگ كشته شود تصويرى از او تهيه ميكنند و در موقع تشييع جنازه آن را بر بسترى كه از پارچه‌هاى ذيقيمت تهيه شده قرار ميدهند و حمل ميكنند . در موقع تدفين ، ميدان مركزى شهر مدت ده روز برچيده مىشود و در اين مدت انتخاب صاحب‌منصبان تعطيل مىشود . اين ايام به برگزارى مراسم عزادارى تخصيص دارد .\r\n59 - اكنون يكى ديگر از عادات و رسوم آنانرا كه با عادات و رسوم پارس‌ها شباهت دارد نقل ميكنيم : وقتى پادشاهى پس از مرگ پادشاه ديگر جانشين او مىشود بدهى هر سپارتى را كه به پادشاه يا دولت بدهكار باشد مىبخشد . در پارس نيز وقتى\r\n\r\n\r\n","description":"","footnote":"\r\n( 1 ) - لاكونى  ( Laconie )  يا لاكونيا  ( Laconia )  از نواحى يونان قديم واقع در جنوب شرقى شبه جزيره پلوپونز كه شهر معروف سپارت پايتخت آن بود .\r\n","page_name":" 153 ","page_number":51},
  {"content":"\r\n\r\nپادشاهى بسلطنت ميرسد تمام شهرهائى را كه تا آنزمان خراج ميپرداخته‌اند از پرداخت خراج معاف مىكند .\r\n60 - اكنون بنقل يكى از خصوصياتى ميپردازم كه شباهت لاكدمونىها را با مصريان نشان ميدهد : در بين اين دو قوم پيشهء جارچىگرى و نىزنى و آشپزى از پدر به پسر منتقل مىشود . از مردى كه نىزن است فرزندى نىزن به دنيا ميآيد و از مردى كه طباخ است فرزندى طباخ و از آنكس كه جارچى است فرزندى جارچى پاى بعرصه وجود ميگذارد . ممكن است ديگران صدائى رساتر داشته باشند ، اما فقط به اين جهت نميتوانند سد راه فرزند يك جارچى شوند زيرا اصل ، شغل پدر شخص است . چنين است عادات و رسومى كه در اين موارد معمول است .\r\n61 - در دوره‌اى كه من از آن سخن ميگويم ، در همان موقع كه كلئومن در اژين اقامت داشت و براى مصالح عمومى يونانيان تلاش ميكرد دمارات بر ضد او مشغول اقدام بود و اين عمل را نه بخاطر اهالى اژين بلكه از راه حسادت و خودخواهى انجام ميداد .\r\nبنابراين وقتى كلئومن از اژين بازگشت درصدد برآمد كه دمارات را از سلطنت خلع كند و اوضاع و احوالى را كه اكنون بنقل آن مشغول ميشوم بهانه‌اى بر ضد او قرار داد :\r\nآريستون پادشاه سپارت با اينكه داراى دو زن بود از داشتن فرزند محروم بود . و چون اطمينان كامل داشت كه از اين حيث ايرادى به خود او وارد نيست به ترتيبى كه نقل ميكنم به عقد سومين زن خود مبادرت كرد : وى دوستى داشت سپارتى كه بيش از تمام اهالى سپارت به او علاقمند بود . زوجه اين مرد زيباترين زن در شهر سپارت بود ، در حالى كه در آغاز كار زشت‌ترين آنان محسوب ميشد . آن زن در طفوليت چهره‌اى كريه داشت . دايه‌اش كه وارث آن خانواده ثروتمند را چنين زشت ميديد و پدر و مادر او را بخاطر زشتى صورت دختر اندوهگين مييافت تدبيرى انديشيد كه چنين بود : وى هر روز آن دختر را به معبد هلن كه در محلى موسوم به تراپنا « 1 » بر فراز معبد فوابوس « 2 »\r\n\r\n\r\n","description":"","footnote":"\r\n( 1 ) -  Therapna \r\n( 2 ) -  Phoibos \r\n","page_name":" 154 ","page_number":52},
  {"content":"\r\n\r\nقرار دارد ميبرد . و هربار كه طفل را به آن محل ميبرد ، خود در برابر مجسمه الهه قرار ميگرفت و با تضرع و زارى از الهه ميخواست تا زشتى چهره طفل را بزدايد .\r\nبطوريكه نقل ميكنند روزى در موقع خروج از معبد زنى در مقابل او آشكار شد و از او سوال كرد كه چه چيز در بغل دارد . وى جواب داد كه طفلى در آغوش دارد . آن زن تقاضا كرد كه طفل را به او نشان دهد ، اما دايه از نشان دادن طفل خوددارى كرد زيرا پدر و مادرش دستور داده بودند كه او را به هيچكس نشان ندهد .\r\nليكن آن زن با هر زبانى كه ميدانست بديدن آن دختر اصرار كرد . سرانجام وقتى دايه مشاهده كرد كه آن زن تا اين حد مايل به ديدن طفل است ، او را به او نشان داد . آن زن دست نوازشى برسر طفل كشيد و اظهار كرد كه اين دخترك بين زنان سپارت زنى زيبا خواهد شد . از آن روز ببعد آن طفل زشت صورت تدريجا تغيير شكل داد و وقتى بسن بلوغ رسيد با آژتوس « 1 » فرزند آلسيداس « 2 » و دوست آريستون « 3 » ازدواج كرد .\r\n62 - اتفاقا آريستون عاشق بيقرار اين زن زيباروى بود . پس وى نيرنگى انديشيد كه چنين بود : به دوستى كه اين زن به او تعلق داشت پيشنهاد كرد كه از تمام اموال او هرچه مايل است براى خود برگزيند و در مقابل به او نيز اجازه دهد كه هرچه را مايل است از اموال او تصاحب كند . چون آن مرد خيالش از جانب زن خود آسوده بود و ميدا است كه آريستون نيز زن دارد با پيشنهاد او موافقت كرد و هر دو نفر قرارداد را بقيد سوگند تضمين كردند . آنگاه آريستون آنچه را كه آژتوس از بين اموال او انتخاب كرد ( ذكر آن در اين مقام ضرورى نيست ) به او داد و در موقعى كه براى انتخاب سهم خود به خانه او رفت در صدد برآمد كه زن دوست خود را با خود ببرد .\r\nاما رفيقش بىتأمل پاسخ داد كه زن او يگانه چيزى است كه مشمول قرارداد آنها\r\n\r\n\r\n","description":"","footnote":"\r\n( 1 ) -  Agetos \r\n( 2 ) -  Alidas \r\n( 3 ) -  Ariston \r\n","page_name":" 155 ","page_number":53},
  {"content":"\r\n\r\nنيست . اما با اين‌حال چون در اثر اين تردستى ناجوانمردانه فريب خورده بود بخاطر سوگند خود اجازه داد زنش با او برود .\r\n63 - بدين ترتيب آريستون سومين زن خود را به خانه خود آورد و دومين زن خود را طلاق داد . اتفاقا اين زن قبل از انقضاى مدت و قبل از ده ماه طفلى به دنيا آورد كه همان دمارات بود . در موقعى كه آريستون با افورها « 1 » در مجلسى حضور داشت خدمتگارى بنزد او آمد و تولد طفل را به اطلاع او رسانيد . اما او كه به خوبى ميدانست چه موقع زن خود را به خانه آورده است با انگشتان به محاسبه ماه‌هاى منقضى شده مشغول شد و آنگاه خداوندان را گواه گرفت و چنين گفت : « اين طفل نبايد از من باشد . » افورها اين سخن را شنيدند ، اما در آن لحظه توجهى نكردند .\r\nآن طفل رشد كرد و آريستون از آنچه گفته بود پشيمان شد زيرا بعدها اطمينان كامل يافت كه دمارات فرزند خود اوست . اما علت اينكه او را دمارات نام نهاد چنين بود « 2 » : قبل از اين حوادث اهالى سپارت به اجتماع دعا كرده بودند كه آريستون ، مردى كه بيش از همه پادشاهان ديگر برايش ارزش قائل بودند ، صاحب فرزندى شود و به همين جهت او را دمارات نام نهادند .\r\n64 - مدتى سپرى شد . آريستون درگذشت و دمارات پادشاه شد . اما بىترديد لازم بود كه اين مطالب گفته شود و موجب خروج سلطنت از دست دمارات گردد زيرا روزى كه او سپاه خود را از الوزيس « 3 » فراخواند كلئومن را سخت با خود دشمن كرد و وقتى كلئومن براى مجازات طرفداران مادها به اژين رفت ، اين كينه و خصومت\r\n\r\n\r\n","description":"","footnote":"\r\n( 1 ) - افورها  ( Ephores )  مأمورين عاليرتبه در سپارت قديم كه داراى اختيارات مطلق در مسائل قضائى و مالى بودند .\r\n( 2 ) - دمارات در يونان به معناى « خدا داده بخواسته مردم » بوده است .\r\n( 3 ) - الوزى  ( Eleusis )  يا الوزيس از شهرهاى كوچك شبه جزيره آتيك واقع در شمال آتن كه امروز لپسينا  ( Lepsina )  نام دارد .\r\n","page_name":" 156 ","page_number":54},
  {"content":"\r\n\r\nشدت بيشترى يافت « 1 » .\r\n65 - كلئومن براى انتقام ، بالئوتيكيدس « 2 » فرزند منارس « 3 » فرزند آژيس « 4 » كه با دمارات از يك خاندان بود متحد شد . شرط اين اتحاد آن بود كه اگر كلئومن او را بجاى دمارات بسلطنت برساند ، نئوتيكيدس دوش‌بدوش او با اهالى اژين بجنگد . لئوتيكيدس بدليلى كه نقل ميكنم كينه شديدى از دمارات در دل داشت :\r\nوى با پركالوس « 5 » دختر كيلون « 6 » فرزند دمارمنوس « 7 » قرار نامزدى گذارده بود .\r\nدمارات براى رد بودن نامزد او توطئه‌اى ترتيب داد و در اين كار آنچنان سريع عمل كرد كه توانست پركالوس را بربايد و او را به عقد ازدواج خود درآورد . منشاء كينه و خصومت لئوتيكيدس با دمارات همين عمل ناپسند او بود . به همين جهت در اين فرصت بكمك و براهنمائى كلئومن ، بقيد سوگند مدعى شد كه دمارات فرزند آريستون نيست و بعنوان پادشاه سپارت مقامى را غصب كرده است كه حقا به او تعلق ندارد . وى اين اتهام را به او وارد كرد و دعوى خود را بعرض قضات شهر رسانيد و گفتار معروف آريستون را دليل آورد و فاش كرد كه وقتى خدمتگذار آريستون تولد طفل را به او اعلام كرد وى با انگشتان خود مدت منقضى شده را حساب كرد و خدايان را گواه گرفت كه آن طفل به او تعلق ندارد . باستناد اين دليل بزرگ لئوتيكيدس مدعى\r\n\r\n\r\n","description":"","footnote":"\r\n( 1 ) - درباره اختلاف و خصومت كلئومن و دمارات پادشاهان دوگانه سپارت رجوع شود به تاريخ هردوت - جلد پنجم - بند 75 .\r\n( 2 ) - لئوتيكيدس  ( Leotychides )  پادشاه سپارت در قرن پنج قبل از ميلاد كه بكمك كلئومن بسلطنت رسيد . وى در جنگ دريائى معروف ميكال  ( Mycale )  فرماندهى نيروى دريائى يونانيان را به عهده داشت و با فتح ميكال شهرت فراوانى بدست آورد .\r\n( 3 ) -  Menares \r\n( 4 ) -  Agis \r\n( 5 ) -  Percalos \r\n( 6 ) -  Chilon \r\n( 7 ) -  Demarmenos \r\n","page_name":" 157 ","page_number":55},
  {"content":"\r\n\r\nشد كه دمارات فرزند آريستون نيست و مقام سلطنت سپارت به او تعلق ندارد . براى اثبات ادعاى خود به شهادت افورهائى استناد كرد كه در آن لحظه در كنار آريستون نشسته و گفته او را شنيده بودند .\r\n66 - سرانجام چون اختلافات بزرگى در اين‌باره بوجود آمد اهالى سپارت تصميم گرفتند كه از هاتف معبد دلف سؤال كنند كه آيا دمارات واقعا فرزند آريستون بوده است .\r\nكلئومن از اين تصميم بىخبر نبود و همين كه تصميم در اين‌باره به نظر هاتف دلف واگذار شد ، كوبون « 1 » فرزند آريستوفانت « 2 » را كه از شخصيت‌هاى با نفوذ معبد بود با خود همراه كرد . كوبون توانست پريالا « 3 » كاهنهء بزرگ معبد را راضى كند كه مطلبى را كه كلئومن در دهان او ميگذارد بازگو كند . به همين جهت وقتى سؤال كنندگان سؤال خود را بر هاتف معبد طرح كردند هاتف پاسخ داد كه دمارات فرزند آريستون نيست . اما بعدها اين معامله بر ملاء شد . كوبون از دلف تبعيد و پريالا كاهنه بزرگ از مقام خود خلع شد .\r\n67 - بدين ترتيب دمارات از سلطنت بر كنار شد و پس از آن نيز در نتيجه اهانتى كه به او كردند و اكنون بنقل آن ميپردازم از سپارت مهاجرت كرد و بنزد مادها رفت :\r\nدمارات بعد از آنكه از سلطنت خلع شد در صف قضات شهر وارد شد . در يكى از روزها كه بازيهاى ژيمنوپدى « 4 » برگزار ميشد دمارات بين تماشاچيان نشسته بود .\r\nلئوتيكيدس كه در آن موقع بجاى او بسلطنت رسيده بود براى اينكه او را دست اندازد و آزار دهد يكى از خدمتگذاران خود را بنزد او فرستاد و از او سؤال كرد كه\r\n\r\n\r\n","description":"","footnote":"\r\n( 1 ) -  Kobon \r\n( 2 ) -  Aristophante \r\n( 3 ) -  Perialla \r\n( 4 ) - ژيمنوپدى  ( Gymnopedies )  جشن ساليانه‌اى بود كه هر سال بافتخار جنگجويانى كه در جنگ تيره آبقتل رسيده بودند در يونان برگزار ميشد ( تاريخ هردوت - جلد اول بند 82 ) .\r\n","page_name":" 158 ","page_number":56},
  {"content":"\r\n\r\nبعد از سلطنت مقام قضا را چگونه مييابد . دمارات از گستاخى اين سؤال بخشم آمد و پاسخ داد كه آنكس كه طعم اين هر دو سمت را چشيده است خود او است « 1 » ، نه لئوتيكيدس ؛ بعلاوه اين سؤال ممكن است براى لاكدمونىها منشاء مشكلاتى فراوان و يا سعادتى بيحد گردد . دمارات اين بگفت و چهره خود را بپوشاند و از صحنه بيرون رفت و به خانه خود بازگشت . در خانه ، بيدرنگ وسائل يك قربانى را فراهم كرد و گاوى به زوس تقديم كرد و همين كه مراسم قربانى بپايان رسيد مادر خود را بحضور طلبيد .\r\n68 - وقتى مادر بنزد او آمد قسمتى از احشاء حيوان را در دست او نهاد و با لحنى ملتسمانه او را چنين مخاطب قرار داد : « مادر ! من اكنون ترا به تمام خدايان و مخصوصا به زوس خداى خانواده كه اينجا مقام و نمازگانه اوست سوگند مىدهم كه به من بحقيقت بگو كه پدرم چه كسى است ؟ لئوتيكيدس در رقابت خصمانه خود با من مدعى شده است كه وقتى تو به خانه آريستون رفتى قبلا از شوهر اولت باردار بوده‌اى . برخى ديگر از مردم منفورترين افسانه‌ها را در اين باره شايع ميكنند و مدعى هستند كه تو از يكى از خدمتگاران خود كه كارش چرا دادن خرها بوده است آبستن شده‌اى و من فرزند همان مرد هستم . به اين جهت من رو به تو آورده‌اند و ترا به خدايان سوگند مىدهم كه حقيقت را به من بازگو . اگر آنچه را به تو نسبت ميدهند واقعا انجام داده‌اى ، بدان كه تو تنها كسى نيستى كه چنين كرده‌اى ، زنان بسيارى هستند كه چنين ميكنند .\r\nشايد به همين جهت است كه در سپارت شايع شده است كه آريستون قدرت مردى نداشته زيرا در غير اين صورت لازم بود كه از زنان قبلى خود نيز فرزندانى ميداشت .\r\n69 - وى اين سوال را مطرح كرد و آن زن چنين پاسخ داد : « فرزند من ! از آنجا كه با التماس و اصرار حقيقت را از من جويا ميشوى آنچه حقيقت است بر تو آشكار خواهد\r\n\r\n\r\n","description":"","footnote":"\r\n( 1 ) - اشاره دمارات به آنست كه مقام قضاوت بانتخاب مردم تعيين مىشود در حالى كه مقام سلطنت از راه وراثت منتقل ميگردد و او اين هر دو مقام را آزمايش كرده است ؛ در حالى كه لئوتيكيدس سعادت آن را نداشته كه طعم مقام قضاوت را در حيات خود بچشد .\r\n","page_name":" 159 ","page_number":57},
  {"content":"\r\n\r\nشد . پس از آنكه آريستون مرا به خانه خود برد ، در شب سوم بعد از ورود مشاهده كردم شبحى كه كاملا به او شباهت دارد بسوى من ميآيد . آنگاه آن شبح با من هم‌بستر شد و سپس تاجى را كه بر سر داشت بر سر من نهاد و رفت . بعد از آن ديدم كه آريستون نيز از راه رسيد . وقتى او مرا با آن تاج مشاهده كرد از من پرسيد كه چه كسى آن را به من بخشيده است و من پاسخ دادم كه او خود آن را به من داده است . اما او حاضر نبود اين مطلب را قبول كند . پس من خدايان بزرگ را گواه گرفتم و گفتم كه او با انكار اين عمل كار خوبى نميكند زيرا خود چند لحظه قبل بنزد من آمده بود و با من هم‌بستر شده بود و اين تاج را به من داده بود . وقتى آريستون مشاهده كرد كه من بقيد سوگند در مقام اعتراض برآمده‌ام دانست كه دست خدايان در كار است . چنين بنظرش آمد كه آن تاج به قهرمانى تعلق دارد كه مجسمه‌اش در حياط در كنار در ورودى برپا شده و آستروباكوس « 1 » نام دارد . غيبگويان نيز اظهار كردند كه آن شبح همان قهرمان بوده است . بدين ترتيب ، فرزند من ، اكنون آنچه را كه ميخواستى ميدانى :\r\nيا از اين قهرمان به دنيا آمده‌اى و پدرت آستروباكوس قهرمان نيمه خدا است و يا از آريستون به دنيا آمده‌اى و پدرت خود او است و در هرحال نطفهء تو در همان شب تكوين يافته . اما درباره موضوعى كه دشمنانت مخصوصا به آن استناد ميكنند يعنى اين ادعا كه آريستون بمحض اطلاع از خبر تولد تو در مقابل تعداد كثيرى اشخاص مدعى شد كه تو فرزند او نيستى ( بدليل آنكه مدت زمان لازم كه ده ماه است منقضى نشده بود ) ، آريستون از روى كمال بىاطلاعى از اين امور آن سخن را بر زبان جارى كرده بود . زيرا زنان ، هم در نه ماهگى ميزايند و هم در هفت ماهگى ، و هرگز چنين نيست كه همه زنان در ده ماه تمام باردار شوند . اما تو فرزند من ، در آخر ماه هفتم به دنيا آمده‌اى . مدتى بعد آريستون خود تصديق كرده است كه در آن مورد بىتأمل سخن گفته است . با اين ترتيب هيچ روايت ديگرى را درباره تولد خود مپذير زيرا هم‌اكنون حقيقت واقع و عريان را بىپرده شنيدى . اميد من آنست كه زن لئوتيكيدس\r\n\r\n\r\n","description":"","footnote":"\r\n( 1 ) -  Astrobakos \r\n","page_name":" 160 ","page_number":58},
  {"content":"\r\n\r\nو زنان تمام كسانى كه اين شايعات را منتشر كرده‌اند . خود خركچىهائى را كه از آنها سخن گفته‌اند بمقام پدرى فرزندان شوهران خود برسانند . »\r\n70 - آن زن چنين گفت و دمارات از آنچه مايل بدانستن آن بود مطلع شد . پس وسائل لازم براى مسافرت فراهم كرد و بعنوان اينكه براى مشورت با هاتف معبد الهى به دلف ميرود به اليس « 1 » سفر كرد . اما بعد از عزيمتش ، چون لاكدمونىها به او ظنين شدند و تصور كردند كه قصد دارد از آن سرزمين بگريزد بتعاقب او پرداختند .\r\nخوشبختانه دمارات قبل از آنكه آنان بسرزمين اليس برسند از آن شهر خارج شده بود و به زاسنت « 2 » رفته بود . لاكدمونىها بدنبال او به آن محل شتافتند و همين كه به او دست يافتند محافظينش را گرفتند . اما چون اهالى زاسنت حاضر به تسليم او به لاكدمونىها نشدند ، دمارات به آسيا رفت و بحضور داريوش شاه رسيد . داريوش با جلال تمام او را پذيرفت و مقدارى زمين و تعدادى شهر به او واگذار كرد . به اين ترتيب و بعد از تمام اين حوادث بود كه سرانجام دمارات به آسيا رسيد . وى چه در عمل و چه در حرف مكرر در لاكدمونى توفيق يافت و حتى در بازيهاى المپى گردونه‌اى را براند و پيروز شد . او تنها پادشاهى است كه در سپارت به اين موفقيت نائل شده است .\r\n71 - بعد از آنكه دمارات از سلطنت بر كنار شد ، لئوتيكيدس فرزند منارس جانشين او شد . وى فرزندى داشت زوكسيداموس « 3 » نام كه بعضى از اهالى سپارت وى را كينيسكوس « 4 » نام داده بودند . اين پسر قبل از لئوتيكيدس بمرد و فرزندى از خود باقى گذارد كه آركيداموس « 5 » نام داشت . بعد از مرگ زوكسيداموس ، لئوتيكيدس\r\n\r\n\r\n","description":"","footnote":"\r\n( 1 ) - اليس  ( Elis )  از شهرهاى يونان باستان كه امروز كالوسكوپى  ( Caloscopie )  نام دارد .\r\n( 2 ) - زاسنت  ( Zacynthe )  از جزاير درياى يونى كه امروز زانته  ( Zante )  نام دارد .\r\n( 3 ) -  Zeuxidamos \r\n( 4 ) -  Kyniscos \r\n( 5 ) -  Archidamos \r\n","page_name":" 161 ","page_number":59},
  {"content":"\r\n\r\nزنى ديگر گرفت كه اوريدامه « 1 » نام داشت . از اين زن كه خواهر منيوس « 2 » و دختر دياكتوريدس « 3 » بود فرزند ذكورى نياورد ، اما دخترى آورد كه لامپيتو « 4 » ناميده شد و لئوتيكيدس وى را به عقد ازدواج آركيداموس فرزند زوكسيداموس درآورد .\r\n72 - لئوتيكيدس نيز نتوانست دوران كهولت خود را در سپارت بگذراند و در حقيقت ميتوان گفت انتقام دمارات از او گرفته شد . وى در جنگ بر ضد تسالى رهبرى سپاهيان لاكدمونى را به عهده داشت و در آن موقع با اينكه مطيع كردن اهالى تسالى براى او آسان بود در مقابل رشوه قابل ملاحظه‌اى خود را به آنان فروخت . در حين انجام اين عمل و در همان محل در اردو او را در حالى كه بر روى كيسه‌اى انباشته از پول نشسته بود غافلگير كردند . پس او را محاكمه و از سپارت تبعيد كردند و خانه‌اش را با خاك يكسان كردند . وى به تبعيدگاه خود در تژه « 5 » رفت و تا پايان عمر در آن محل بسر برد .\r\n73 - اين وقايع بعد از اين تاريخ اتفاق افتاده . اما در زمانىكه فعلا درباره آن سخن در ميان است كلئومن ، پس از آنكه در عمليات خود بر ضد دمارات موفق شد ، لئوتيكيدس را با خود همراه كرد و بيدرنگ براى جنگ با اهالى اژين حركت كرد . وى به علت حادثه تأثرآورى كه برايش رويداده بود كينه شديدى از آنان در دل داشت .\r\nوقتى اهالى اژين مشاهده كردند كه هر دو پادشاه باتفاق بجنگ آنان آمده‌اند مقاومت را معقول ندانستند . سپارتىها ده نفر از آنان را كه از حيث ثروت و نسب از همه\r\n\r\n\r\n","description":"","footnote":"\r\n( 1 ) -  Eurydame \r\n( 2 ) -  Menios \r\n( 3 ) -  Diactorides \r\n( 4 ) -  Lampito \r\n( 5 ) - تژه  ( Tegee )  يا تژا  ( Tegea )  از شهرهاى قديم پلوپونز واقع در جنوب شرقى اين شبه جزيره كه امروز هيچگونه اثرى از آن باقى نيست .\r\n","page_name":" 162 ","page_number":60},
  {"content":"\r\n\r\nمعروف‌تر بودند برگزيدند و با خود بردند . كريوس « 1 » فرزند پوليكريتوس « 2 » و كاسامبوس « 3 » فرزند آريستوكراتس « 4 » كه از متنفذترين شخصيت‌هاى شهر بودند در بين اين ده نفر بودند . سپارتىها اين ده نفر را به آتيك بردند و آنانرا بعنوان امانت به بدخواه‌ترين دشمنانشان يعنى اهالى آتن تسليم كردند .\r\n74 - اما در همين موقع توطئه‌هاى ناجوانمردانه كلئومن بر ضد دمارات علنى و آشكار شد .\r\nكلئومن از بيم سپارتىها پنهانى به تسالى پناهنده شد و از آنجا به آركادى « 5 » شتافت و كوشيد تا در اين محل جنبشى بر ضد سپارت بوجود آورد . وى اهالى آركادى را بقيد سوگندهاى متعدد متعهد كرد كه هر جا كه او مايلست همراه او بروند . قصد او آن بود كه سران آركادى را به شهر نوكراتيس « 6 » برد تا آنان را به آب ستيكس « 7 » سوگند دهد . بطوريكه نقل ميكنند آب ستيكس در ايالت آركادى و در اين شهر در جريان است . رشته آب باريكى است كه آرام‌آرام از كنار تخته سنگى جارى است و در تنگنائى كه از سنگهاى خشك محصور است فرو ميرود . نوكراتيس كه اين چشمه در آن\r\n\r\n\r\n","description":"","footnote":"\r\n( 1 ) -  Krios \r\n( 2 ) -  Policritos \r\n( 3 ) -  Kasambos \r\n( 4 ) -  Aristocrates \r\n( 5 ) - آركادى  ( Arcadie )  از نواحى يونان قديم واقع در مركز شبه جزيره پلوپونز .\r\n( 6 ) - نوكراتيس  ( Naucratis )  از شهرها و بنادر بزرگ مصر قديم در كنار يكى از انشعابات نيل كه مدتها يكى از مراكز مهاجرنشين يونانى در مصر بود . در اين مورد مقصود كوهى است كه به همين نام در پلوپونز قديم وجود داشته و آب رود افسانه‌اى ستيكس  ( Styx )  از آن سرچشمه ميگرفته است .\r\n( 7 ) - ستيكس  ( Styx )  از رودهاى پلوپونز در يونان باستان كه آب آن از كوه نوكراتيس  ( Naucsatis )  سرچشمه ميگرفت و امروز خلموس  ( Khelmos )  نام دارد . يونانيان قديم معتقد بودند كه آب اين رود از دوزخ سرچشمه ميگيرد و به همين جهت انسان قادر به تحمل آن نيست و براى اثبات سوگند مقدارى از آب اين رود را ميآشاميدند .\r\n","page_name":" 163 ","page_number":61},
  {"content":"\r\n\r\nجارى است يكى از شهرهاى ركادى است و در نزديكى فنئوس « 1 » قرار دارد .\r\n75 - پس از آنكه لاكدمونىها از توطئه‌هاى كلئومن باخبر شدند هراسى شديد آنانرا فراگرفت و وى را به سپارت دعوت كردند تا احترامات و امتيازات سابقش را بوى بازگردانند . اما همين كه او به سپارت مراجعت كرد ، جنون خفيفى كه داشت شدت يافت و هربار كه با يك سپارتى روبرو ميشد با چوبدستى خود ضربه‌اى بر صورت او مينواخت . در مقابل اين رسوائى و علائم ديوانگى بستگانش گردن او را با زنجير به چوبه‌اى بستند . پس از آنكه كلئومن به اين ترتيب دربند شد ، در يكى از روزها كه يك نگهبان بيش در كنار او نبود خنجرى از آن نگهبان طلب كرد . آن مرد ابتدا از دادن خنجر امتناع كرد ، اما كلئومن تهديد كرد كه اگر آزاد شود او را مجازات خواهد كرد . نگهبان از اين تهديدها هراسيد و خنجرى به او تسليم كرد - زيرا او برده‌اى بيش نبود . وقتى كلئومن خنجر را بدست آورد ضرباتى وحشيانه بر پيكر خود وارد كرد . ابتدا ساق‌هاى پاى خود را قلم كرد و گوشت‌هاى آن را از هر طرف دريد ، آنگاه از ساق پاها به ران‌ها رسيد و از ران‌ها به كمر و از كمر به شكم رسيد و احشاء خود را بيرون ريخت و درگذشت . يونانيان عموما عقيده دارند كه اين سرنوشت در حقيقت مجازات رشوه‌اى بود كه وى در مورد دمارات به هاتف الهى داده بوده . اما آتنىها مرگ او را نتيجه اهانتى ميدانند كه نسبت به ربة النوع‌هاى الوزى « 2 » مرتكب شد و آن سرزمين را تسخير كرد و درختان جنگلهاى مقدس الهه‌ها را قطع كرد . اهالى آرگوس عقيده دارند كه مرگ او مجازات رفتارى بود كه با آنان در پيش گرفت چه او پس از جنگ با اهالى آرگوس كسانى را كه به داخل محوطه مخصوص خداى شهر آرگوس پناه برده بودند از آن محل بيرون كشيد و قتل‌عام كرد و كار را به جائى رسانيد كه بىتوجه به مصونيت جنگل مقدس آن را به آتش سوزانيد .\r\n\r\n\r\n","description":"","footnote":"\r\n( 1 ) -  Pheneos \r\n( 2 ) -  Eleusis  - رجوع شود به يادداشت ذيل بند 64 اين كتاب .\r\n","page_name":" 164 ","page_number":62},
  {"content":"\r\n\r\n76 - بايد اضافه كرد كه هنگامى كه كلئومن براى مشورت با هاتف الهى به دلف رفته بود به او اطمينان داده شده بود كه آرگوس را تسخير خواهد كرد . پس از اين مشورت وى سپارتىهاى خود را بسوى آن شهر هدايت كرد و تا رود ارازينوس « 1 » پيش رفت . بطوريكه نقل ميكنند ، اين رود از درياچه ستيمفال « 2 » سرچشمه ميگيرد . گويا آب اين درياچه در گردابى كه اعماق آن از انظار ناپيداست فرو ميرود و در سرزمين آرگوس از نو بسطح زمين ميآيد و از اينجا ببعد است كه آب آن را اهالى آرگوس ارازينوس نام نهاده‌اند . پس همين كه كلئومن به سواحل اين رود رسيد ، يك قربانى به آن تقديم كرد ، اما با اين‌حال علامت مساعدى كه حاكى از اجازه عبور او از رود باشد مشاهده نشد . وى از اينكه ارازينوس حاضر به خيانت به همشهريان خود نشد اظهار شادمانى كرد اما اضافه كرد كه اهالى آرگوس نيز از اين ماجرا طرفى نخواهند بست . پس وى سپاه خود را بسوى تيره‌آ « 3 » هدايت كرد ، گاوى نر به دريا هديه كرد و با سپاهيان خود در كشتى نشست تا بساحل نوپلى « 4 » برود و از آنجا خود را بسرزمين تيرنت « 5 » برساند .\r\n77 - همين كه اين خبر به اهالى آرگوس رسيد براى دفاع از شهرهائى كه مورد تهديد\r\n\r\n\r\n","description":"","footnote":"\r\n( 1 ) -  Erasinos \r\n( 2 ) - ستيمفال  ( Stymphale )  درياچه‌اى در شبه جزيره پلوپونز در كنار شهرى كه به همين نام امروز زاراكا  ( Zaraka )  نام دارد و بحكايت افسانه‌هاى باستان هركول پهلوان معروف يونان پرندگان بزرگى را كه از گوشت انسان تغذيه ميكردند در سواحل اين درياچه از پا درآورد .\r\n( 3 ) - تيره‌آ  ( Thyrea )  يا تيريوم  ( Thyrium )  از شهرهاى قديمى شبه جزيره پلوپونز در يونان باستان كه در 554 قبل از ميلاد جنگ معروف بين سپارتىها و اهالى آرگوس در حوالى آن روى داد .\r\n( 4 ) - نوپلى  ( Nauplie )  يا ناپولى  ( Napoli )  از بنادر شبه جزيره پلوپونز واقع در نزديكى كورنت در كنار خليجى به همين نام .\r\n( 5 ) - تيرنت  ( Tirynthe )  يا تيرينس  ( Tiryns )  از شهرهاى قديم پلوپونز در يونان باستان در كنار خليج ناپولى  ( Napoli ) \r\n","page_name":" 165 ","page_number":63},
  {"content":"\r\n\r\nقرار گرفته بودند بسوى ساحل شتافتند . آنان در تيرنت به محلى بنام سپيا « 1 » رسيدند كه فقط چند تيررس از لاكدمونىها فاصله داشت ، و در همان محل در مقابل آنان اردو زدند . آنان از جنگ با لاكدمونىها هراس نداشتند اما ميترسيدند كه مبادا دامى براى آنان گسترده باشند . زيرا هاتف الهى مطالبى در قالب عبارت زير براى آنان و اهالى ملط بيان كرده بود كه احتمال شكست از آن استنباط ميشد . آن عبارت چنين بود :\r\nاما وقتى ماده بر نر پيروز شود ، و در آرگوس شهرت و افتخار بدست آورد ، مادهء آرگوسى ناخن‌هاى خشمگين خود را بر اندام مجروح او فرو خواهد كرد و اين قانون تقدير است .\r\nو بعدها ، آيندگان خواهند گفت كه زخم‌هاى مهلك سر نيزه بر پيكر مار مهلكى كه سه بار بدور خود حلقه زده محسوس است .\r\nتمام اين اوضاع و احوال دست بهم داد و بين اهالى آرگوس رعب و هراسى شديد بوجود آورد . پس آنان مصلحت آن دانستند كه دستورهائى را كه جارچيان در اردوى دشمن نقل ميكنند بدقت استراق سمع كنند . از وقتى كه اين تصميم گرفته شد ، هربار كه جارچى سپارتى خطابه‌اى براى لاكدمونىها قرائت ميكرد آنان نيز عملياتى را كه دشمن انجام ميداد عينا تقليد ميكردند .\r\n78 - كلئومن به زودى دانست كه هرآنچه جارچى او بر زبان جارى مىكند در اردوى آرگوسىها بموقع اجرا گذارده مىشود . پس به لاكدمونىها امر كرد كه همين كه جارچى وقت غذا را اعلام كرد بسوى اسلحه‌هاى خود بشتابند و به آرگوسىها حمله برند . آنان نيز چنين كردند . اهالى آرگوس بعد از آنكه اعلام غذا را از جارچى شنيدند با خاطرى آسوده به خوردن غذا مشغول شدند ؛ اما در همين موقع دشمن بر سر آنها\r\n\r\n\r\n","description":"","footnote":"\r\n( 1 ) -  Sepeia \r\n","page_name":" 166 ","page_number":64},
  {"content":"\r\n\r\nتاخت . بسيارى از آنان كشته شدند و تعدادى بيشتر از شدت اضطرار به جنگل مقدس آرگوس پناه بردند . دشمنان نيز جنگل را محاصره كردند و آنان را در داخل آن جنگل زندانى كردند .\r\n79 - در اين موقع كلئومن چنين كرد كه اكنون نقل ميكنم : وى تعدادى سرباز فرارى دشمن در اختيار داشت كه بوسيله آنان از اسامى آرگوسىهائى كه در جنگل محصور بودند مطلع شد . آنگاه بوسيله جارچى يك بيك آنها را بنام فراخواند و هربار كه آنانرا به خروج از جنگل دعوت ميكرد به آنان اطمينان ميداد كه كفاره آنان پرداخت شده است . در پلوپونز كفاره هر اسير به مقدار دومين « 1 » است . به اين ترتيب ، چون كسانى كه در جنگل مانده بودند از سرنوشت رفقاى خود بىخبر بودند ، كلئومن توانست تعداد پنجاه تن از آرگوسىها را جداگانه بنام از جنگل فراخواند و بقتل رساند . زيرا درختان جنگل انبوه بود و شاخ و برگ فراوان مانع آن بود كه كسانى كه در داخل جنگل بودند از سرنوشت رفقاى خود مطلع شوند . سرانجام يكى از اهالى آرگوس از درختى بالا رفت و آن منظره را به چشم ديد . از آن لحظه ببعد هر اندازه افراد را بنام صدا كردند ، جوابى شنيده نشد .\r\n80 - در اين موقع كلئومن به تمام بردگان خود امر كرد كه تعدادى پشته هيزم در حاشيه جنگل قرار دهند . آنان چنين كردند و او آن درختان مقدس را به آتش سوزاند . در همان موقع كه درختان در شعله آتش ميسوختند كلئومن از يكى از فراريان سؤال كرد كه آن جنگل بكداميك از خدايان تعلق دارد . پاسخ داده شد كه آن جنگل به آرگوس تعلق دارد . همين كه كلئومن اين نام را شنيد فريادى بلند سرداد و چنين گفت :\r\n« اى خداوند آپولون ! تو كه قدرت دارى كه از آينده خبر دهى چرا مرا فريب دادى و پيشگوئى كردى كه آرگوس را تسخير خواهم كرد ! اكنون معلوم شد كه\r\n\r\n\r\n","description":"","footnote":"\r\n( 1 ) - مين  ( Mine )  واحد وزن و پول در يونان باستان ( رجوع شود به يادداشت مقدمه درباره اوزان و مقادير در يونان باستان - تاريخ هردوت - جلد اول - صفحه 34 ) .\r\n","page_name":" 167 ","page_number":65},
  {"content":"\r\n\r\nپيشگوئى هاتف الهى تحقق يافته « 1 » »\r\n81 - بعد از اين واقعه ، كلئومن بيش از نيمى از سپاه خود را به سپارت فرستاد و با هزار مرد برگزيده ديگر كه براى خود نگهداشته بود براى اهداء قربانى به هرا « 2 » به طرف معبد حركت كرد . و چون قصد داشت كه خود حيوانى در قربانگاه قربانى كند ، كاهن معبد او را از اين عمل بازداشت . و اظهار كرد كه قانون الهى اجازه نميدهد كه يك مرد جارچى در اين محل قربانى كند . بفرمان كلئومن بردگان آن كاهن را گرفتند و شلاق زدند و آنگاه كلئومن بدست خود قربانى را به خداوند اهداء كرد و سپس به سپارت بازگشت .\r\n82 - در مراجعت ، دشمنان كلئومن او را به محاكمه در حضور افورها « 3 » دعوت كردند و مدعى شدند كه وى خود را به مخالفين فروخته و به همين علت شهر آرگوس را تسخير نكرده ، زيرا اين شهر در كنار دست او بود و به آسانى ميتوانست آن را تسخير كند . اما او به اين اتهام به ترتيبى كه نقل ميكنم پاسخ گفت . من درباره صحت يا كذب گفتار او نميتوانم سخنى بگويم اما در هرحال دفاع او چنين بود :\r\nپس از آنكه محوطه مقدسى را كه به آرگوس تحصيص داشت تسخير كردم مطمئن شدم كه گفتهء هاتف معبد الهى تحقق يافته و بنابراين قبل از آنكه با اهداى قربانى مقصود خداوند را درك كنم و بدانم كه شهر را به من خواهد داد يا با قصد من مخالفت خواهد كرد دور از عقل به نظر ميرسيد كه با تعرض به شهر خود را با خطر روبرو كنم .\r\nهنگامى كه در معبد بجستجوى پيشگوئى مساعدى مشغول بودم از سينه مجسمه الهى شعله آتشى زبانه كشيد و من دانستم كه هرگز شهر را تسخير نخواهم كرد . زيرا\r\n\r\n\r\n","description":"","footnote":"\r\n( 1 ) - بدين ترتيب طبق گفته هاتف الهى كلئومن آرگوس را تسخير كرده بود ، اما نه آرگوس به معناى شهر و سرزمين معروف يونان باستان ، بلكه جنگلى كه به اين نام خوانده ميشد و به گاو مقدسى تحصيص داشت كه آرگوس  ( Argus )  نام داشت و بحكايت افسانه‌هاى باستان محافظ و حامىيو  ( Io )  بود . رجوع فرمايند به پيشگوئى هاتف الهى در بند 76 و 77 همين كتاب .\r\n( 2 ) -  Hera \r\n( 3 ) - افورها  ( Ephores )  مأمورين عاليرتبه دولتى در سپارت قيام اختيارات تام در مسائل قضائى و مالى .\r\n","page_name":" 168 ","page_number":66},
  {"content":"\r\n\r\nترديدى نيست كه اگر شعله از مجسمه برخاسته بود او خود ميتوانست آن شهر را با خاك يكسان كند ؛ اما چون شعله از سينه الهه برخاسته بود ، اين امر نشانه آن بود كه آنچه را كه الهه اراده كرده بود انجام داده است . سپارتىها گفتهء او را صحيح و معقول دانستند و در نتيجه وى برآمد عيان خود پيروز شد .\r\n83 - اما آرگوس آنچنان ضعيف و ناتوان شد كه بردگان شهر بر تمام اموال آن دست يافتند و حكومت را در دست گرفتند و تا زمانىكه فرزندان كشته‌شدگان شهر به سن بلوغ رسيدند شهر را اداره كردند . وقتى فرزندان كشته‌شدگان بسن بلوغ رسيدند از نو حكومت را بچنگ آوردند و بردگان را از شهر راندند . آن بردگان پس از خروج از آرگوس بعنف بر تيرنت دست يافتند . مدتى بين اين دو شهر حسن روابط برقرار بود .\r\nاما مدتى بعد غيبگوئى كلئاندروس « 1 » نام كه در فيگالئا « 2 » به دنيا آمده بود از آركادى فرارسيد و بردگان را متقاعد كرد كه بايد با اربابان خود بجنگند . در نتيجه ، جنگى طولانى آغاز شد و سرانجام اهالى آرگوس توانستند به زحمت بر بردگان پيروز شوند .\r\n84 - بدلائلى كه گفته شد اهالى آرگوس مدعى هستند كه جنون كلئومن و مرگ تأثرآور او كفاره رفتارى بوده است كه وى با آنان در پيش گرفت . اما اهالى سپارت منكر آن هستند كه جنون كلئومن نتيجه خشم يكى از خدايان بوده باشد . بعقيده آنان كلئومن در نتيجه رفت‌وآمدى كه با سكاها داشت به شرب شراب خالص معتاد بود و جنون او نتيجه همين اعتياد بوده است . بطوريكه آنان نقل ميكنند ، سكاهاى صحرانشين پس از هجوم داريوش به سرزمين آنها آرزوى انتقام در سر ميپرورانيدند و به اين قصد كسانى به سپارت فرستادند تا براى انعقاد قرارداد اتحاد مذاكره كنند . آنان پيشنهاد ميكردند كه خود در مسير رود فاز پيش روند و سعى كنند از آن راه به سرزمين ماد حمله برند و در مقابل ، سپارتىها نيز از افز حركت كنند و به داخل آن سرزمين پيش روند تا\r\n\r\n\r\n","description":"","footnote":"\r\n( 1 ) -  Kleandros \r\n( 2 ) - فيگالئا  ( Phigalei )  يا فيگالى  ( Phigalie )  از شهرهاى يونان قديم واقع در شبه جزيره پلوپونز كه امروز ويرانه‌هاى آن در محل باقى است .\r\n","page_name":" 169 ","page_number":67},
  {"content":"\r\n\r\nبه آنان ملحق شوند . بطوريكه نقل ميكنند در نتيجهء همين مذاكرات بود كه كلئومن با سكاهائى كه براى مذاكره دربارهء عقد اتحاد آمده بودند معاشرت كرد و اعتياد به شراب خالص بيش از حد معقول را از آنان اخذ كرد . سپارتىها همين اعتياد او را منشاء جنون او ميدانند ، و بطوريكه آنان نقل ميكنند ، از آن زمان ببعد هر وقت كسى با شراب آب به مقدار فراوان مخلوط نكند بر سر او فرياد ميزنند كه « از سكاها تقليد كن ! » . چنين بود رواياتى كه در سپارت درباره كلئومن نقل ميكنند . من شخصا تصور ميكنم كه سرنوشت او انتقام رفتارى بوده است كه با دمارات در پيش گرفت .\r\n85 - همين كه اهالى اژين از پايان كار كلئومن باخبر شدند كسانى به سپارت فرستادند و دربارهء گروگان‌هائى كه در آتن اسير بودند از لئوتيكيدس شكايت كردند .\r\nلاكدمونىها دادگاهى تشكيل دادند و در آن دادگاه تصميم گرفتند كه چون لئوتيكيدس نسبت به اهالى اژين با گستاخى رفتارى موهن در پيش گرفته او را به فرستادگان اين شهر تسليم كنند تا بعنوان كفاره به اژين بفرستند و انتقام كسانى را كه در آتن اسير كرده بگيرند . وقتى فرستادگان اژين به تهيه وسايل انتقال لئوتيكيدس سرگرم شدند ، تئاسيدس « 1 » فرزند لئوپرپس « 2 » كه از معتمدان شهر سپارت بود آنانرا مخاطب قرار داد و چنين گفت : « اى مردمان اژين ! بچه كارى مشغول هستيد ؟ قصد داريد پادشاه سپارت را كه همشهريانش بشما تسليم كرده‌اند با خود ببريد ؟ اگر امروز اهالى سپارت از خشم و غضب چنين تصميم گرفته‌اند بترسيد از روزيكه بعد از بردن او مرگ و ويرانى را بسرزمين شما ارمغان آورند » . بعد از اين سخنان فرستادگان اژين از بردن پادشاه با خود منصرف شدند و بطريق زير توافق كردند : قرار بر اين شد كه لئوتيكيدس همراه آنان به آتن رود و زندانيان را به آنان تسليم كند .\r\n86 - وقتى لئوتيكيدس به آتن رسيد ، آن زندانيان را مطالبه كرد . آتنيان كه بهيچوجه راضى به تسليم آنان نبودند مدتى به بهانه‌هاى نامعقول طفره رفتند و سپس مدعى شدند\r\n\r\n\r\n","description":"","footnote":"\r\n( 1 ) -  Theasides \r\n( 2 ) -  Leoprepes \r\n","page_name":" 170 ","page_number":68},
  {"content":"\r\n\r\nكه اين زندانيان را دو پادشاه باهم بدست آنان سپرده‌اند و معقول نيست كه در غياب يكى آنانرا به ديگرى تسليم كنند .\r\nالف - سرانجام چون آتنيان صريحا از تسليم آنان خوددارى كردند لئوتيكيدس خطاب به آنان چنين گفت :\r\n« اهالى آتن ! هرآنچه را كه مايليد انجام دهيد . اگر آن امانت را تسليم كنيد ، كار بدى انجام داده‌ايد ؛ و اگر برعكس آن را تسليم نكنيد كار خوبى كرده‌ايد .\r\nاما من ميخواهم داستانى براى شما نقل كنم كه مربوط به حادثه‌ايست كه درباره امانتى در شهر سپارت رويداده . ما سپارتىها روايتى داريم كه بموجب آن در زمانى كه مربوط به سه نسل قبل از ما است مردى زندگى ميكرد بنام گلوكوس « 1 » فرزند اپيسيد « 2 » كه طبيعت پسنديده‌ترين خصيصه‌هاى جهان را در وجود او نهاده بود .\r\nاز جمله اين شخص شم قضاوتى داشت كه او را سرآمد تمام لاكدمونىهاى آن زمان كرده بود . با اين‌حال ، بطوريكه روايات ما حاكى است ، بر اين شخص آن گذشت كه اكنون براى شما نقل ميكنم : مسافرى كه از ملط به سپارت آمده بود تصميم گرفت با او مذاكره كند و چنين پيشنهاد كرد : گلوكوس ! من از اهل ملط هستم و به آن جهت به اين سرزمين آمده‌ام تا از درستى و عدالت تو بهره‌مند شوم . چه در سراسر يونان و حتى تا سرزمين يونى ، همه‌جا سخن از درستى تو در ميان است . من در اين فكر بوده‌ام كه از قديم‌ترين ايامى كه بخاطر داريم سرزمين يونى پيوسته در آستانه مخاطرات بوده است در حالى كه پلوپونز پيوسته در امنيت كامل بسر ميبرده ، و نيز در اين فكر بوده‌ام كه مال و ثروت پيوسته در دست دارندگان آن نخواهد ماند . اين افكار و اين حساب‌ها مرا ناگزير كرد كه نيمى از اموال خود را به پول تبديل كنم و آن را بامانت به تو بسپارم و اطمينان دارم كه اين امانت نزد تو محفوظ خواهد ماند . پس اين ثروت را بامانت بپذير و اين علامت شناسائى را نيز نزد خود نگهدار و هركس كه\r\n\r\n\r\n","description":"","footnote":"\r\n( 1 ) -  Glaukos \r\n( 2 ) -  Epicyde \r\n","page_name":" 171 ","page_number":69},
  {"content":"\r\n\r\nنظير آن را به تو ارائه داد و اموال مرا مطالبه كرد ، آن اموال را به او بازده .\r\nب - آن خارجى كه از ملط آمده بود ديگر چيزى نگفت و گلوكوس قبول كرد بشرايطى كه گفته شد امانت را بپذيرد . مدتها بعد از اين واقعه ، فرزندان مردى كه اموال خود را امانت گذارده بود به سپارت آمدند و به خانه گلوكوس رفتند و علامت تشخيص را به او نشان دادند و پول خود را مطالبه كردند . اما او تقاضاى آنها را رد كرد و به آنها چنين پاسخ داد : « من از اين امر بىخبرم و هيچيك از مطالبى كه شما درباره آن نقل ميكنيد مرا به ياد آن نميآورد . با اين‌حال ، اگر موضوع بيادم آيد ميل دارم در نهايت عدل و انصاف رفتار كنم و اگر چنين پولى دريافت كرده‌ام عينا آن را مسترد كنم .\r\nولى اگر چنين پولى وصول نكرده باشم تعيين تكليف شما را به قوانين يونانيان محول ميكنم . پس ، از امروز تا سه ماه تمام فرصت داريد كه در اين باره تصميم بگيريد . »\r\nج - ملطىها افسرده و غمگين بتصور اينكه پول خود را از دست داده‌اند مراجعت كردند . گلوكوس براى مشورت با خدايان بسوى دلف حركت كرد . وى از هاتف معبد الهى سؤال كرد كه آيا ميتواند بضمانت سوگند آن اموال را بعنوان غرامت تصاحب كند . هاتف معبد بوى چنين پاسخ داد :\r\nگلوكوس ، فرزند اپيسيد « 1 » ! سوگند فاتحانه در اين زمان ، براى اموال خانواده بسيار مفيد است ، سوگند بخور ! زيرا مرگ در كمين اشخاص باوفا و پاك‌طينت نيز هست . . .\r\nنمك‌نشناسى و خيانت مادرى است كه از او دخترى به دنيا ميآيد ، بىنام و بىدست و بىپا كه با اين‌حال ، بر روى نسل سوگندشكن خيز مىزند ، آن را بقتل مىرساند و غارت مىكند .\r\nدر حالى كه نسل مرد امين و درستگار پيوسته ميدرخشد .\r\nهمين كه گلوكوس اين پاسخ را شنيد با تضرع از خداوند تقاضا كرد كه او را عفو كند\r\n\r\n\r\n","description":"","footnote":"\r\n( 1 ) -  Epicyde \r\n","page_name":" 172 ","page_number":70},
  {"content":"\r\n\r\nو خشم خود را از او بازگرداند . اما هاتف الهى پاسخ داد كه بين انجام يك كار و مشورت با خدايان درباره انجام آن فرقى وجود ندارد .\r\nه - پس گلوكوس كس بدنبال خارجىهاى ملطى فرستاد و اموال آنها را بدانها مسترد كرد . و اما آتنيان ! آنچه موجب شد كه من اين داستان را براى شما نقل كنم چنين است كه اكنون براى شما شرح مىدهم : امروز از نسل اين گلوكوس حتى يك نفر باقى نيست . نسل نابود شدهء او مانند درختى كه از ريشه قطع شده باشد از سپارت ناپديد شد . اكنون ملاحظه كنيد كه وقتى موضوع امانت در ميان است تا چه حد مصلحت حكم مىكند كه بمحض تقاضا آن را مسترد كنيد و غير از آن فكرى بخاطر خود خطور ندهيد ! »\r\n87 - چون بعد از نقل اين داستان نيز آتنيان حاضر بقبول سخنان لئوتيكيدس نشدند ، وى از آن محل دور شد . اهالى اژين قبل از آنكه به علت تحريكاتى كه بر ضد اهالى آتن كرده بودند مجازات شوند ، آنچه را كه اكنون نقل ميكنم انجام دادند . آنان در - گذشته براى خوش‌آيند اهالى تب با گستاخى و جسارت باهالى آتن اهانت كرده بودند و چون از اهالى آتن بشدت تنفر داشتند و خود را قربانى مظالم آنها ميدانستند مشغول تهيه وسايل انتقام شدند . اتفاقا اين واقعه مصادف با زمانى بود كه آتنيان در سونيون « 1 » ببرگزارى يكى از جشن‌هاى پنجساله مشغول بودند . اهالى اژين براى آنها دامى گستردند و كشتى مقدسى را كه حامل نخستين دسته اهالى آتن بود بدام انداختند و سرنشينان آن را اسير كردند .\r\n88 - آتنيان ، بعد از اين گستاخى و جسارت كه از جانب اهالى اژين متحمل شده بودند انتقام خود را بتعويق انداختند و به تجهيز تمام وسايل بر ضد دشمن مشغول شدند .\r\n\r\n\r\n","description":"","footnote":"\r\n( 1 ) - سونيون  ( Sunion )  يا سونيوم  ( Sunium )  دماغه‌اى در منتهى اليه جنوبى شبه جزيره آتيك كه در دنياى باستان بداشتن معبدى بزرگ معروف بود . امروز از اين محل فقط ويرانه‌هاى اين معبد باقى است .\r\n","page_name":" 173 ","page_number":71},
  {"content":"\r\n\r\nدر گذشته ، اهالى اژين يكى از معتمدان شهر خود را كه نيكودروموس « 1 » نام داشت و فرزند كنوآتوس « 2 » بود از شهر رانده بودند و وقتى اين شخص كه كينه اهالى اژين را در دل داشت دانست كه آتنيان در فكر انتقامند و به چيزى جز آسيب رسانيدن به همشهريان او نمىانديشند براى تسليم شهر با آنان سازش كرد و قرار گذارد كه خود در روزى معين به شهر حمله كند و آتنيان نيز در روزى معين بكمك او بشتابند . همين كه اين توافق حاصل شد نيكودروموس مطابق قرارى كه با آتنيان گذارده بود آن قسمت از شهر را كه به شهر كهنه معروف است تصرف كرد . اما آتنيان بموقع در آن محل حاضر نشدند .\r\n89 - علت آن بود كه آنان در آن زمان كشتىهائى كه قادر به مقابله با نيروى دريائى اژين باشد در اختيار نداشتند و در فاصله زمانى كه آنان براى اجاره كردن كشتى با كورنتىها مشغول مذاكره بودند كار از كار گذشت . كورنتىها كه در آن زمان با آتنيان روابطى كاملا نيكو داشتند بتقاضاى آنها بيست كشتى در اختيار آنها گذاردند .\r\nاما آنان اين كشتىها را بعنوان فروش در مقابل پنج درهم واگذار كردند زيرا بموجب قانون حق نداشتند آنها را مجانا عاريه دهند . آتنيان اين كشتىها را به كشتىهاى خود ملحق كردند و جمعا شصت و دو كشتى تجهيز كردند و بدين ترتيب بسوى اژين شتافتند ؛ اما يك روز ديرتر از موعد مقرر رسيدند .\r\n90 - وقتى نيكودروموس مشاهده كرد كه آتنيان بموقع نرسيدند شراع كشتىهاى خود بركشيد و از اژين بگريخت . تعدادى از اهالى اژين نيز در اين سفر با او همراه شدند .\r\nآتنيان سونيون را براى محل اقامت به آنان بخشيدند و آنان از اين پايگاه به شبيخون و غارت ساكنان اژين در جزاير پرداختند . اما اين وقايع بعدها اتفاق افتاد .\r\n91 - ثروتمندانى كه مردمان طبقه سوم اژين براى كمك به نيكودروموس بر ضد آنها شوريده بودند بر اوضاع مسلط شدند و پس از آنكه شورش را سركوب كردند\r\n\r\n\r\n","description":"","footnote":"\r\n( 1 ) -  Nikodromos \r\n( 2 ) -  Knoithos \r\n","page_name":" 174 ","page_number":72},
  {"content":"\r\n\r\nمخالفين خود را بقتلگاه بردند . آنان ضمن انجام اين عمل آنچنان نسبت به خدايان اهانت كردند كه اهداء تمام قربانىهاى قابل تصور جبران كفاره آن را نكرد و حتى قبل از آنكه بتوانند خشم الهه را فرو نشانند سرنگون شدند و از جزيره رانده شدند .\r\nدر موقعى كه آنان هفتصد تن از مردم طبقه سوم را كه زنده بچنگ آورده بودند بسوى قتلگاه ميبردند يكى از آن اشخاص بندهاى خود را گسست و به دهليز معبد دمتر قانونگذار پناهنده شد و دستگيره‌هاى در را چنگ زد و خود را بدان آويخت .\r\nچون هر اندازه او را به عقب كشيدند از دستگيره جدا نميشد دستهاى او را از مچ قطع كردند و با آنكه چنين مثله گرديده بود او را به قتلگاه بردند ، در حالى كه هنوز دستهايش روى دستگيره‌ها بهم فشرده بود .\r\n92 - بدين ترتيب ، اهالى اژين خود بجان يكديگر افتاده بودند . با اين‌حال ، وقتى نيروى بحرى آتنيان از راه رسيد آنان با هفتاد كشتى بجنگ مبادرت كردند . اما شكست خوردند و ناچار از متحدين ديرين خود يعنى اهالى آرگوس كمك طلبيدند . اينان حاضر به كمك نشدند . با اينكه كشتىهاى متعلق به اژين در لشكركشى كلئومن به سرزمين آرگوس باجبار او را همراهى كرده بودند ، اهالى آرگوس بخاطر اين عمل كينه مردمان اژين را بدل گرفته بودند . از ملاحان سيسيون « 1 » نيز تعدادى در اين لشكركشى شركت كرده بودند . اهالى آرگوس براى مجازات اژين و سيسيون هريك از اين دو شهر را به پرداخت پانصد تالان و جمعا هزار تالان محكوم كردند . سيسيون با اعتراف باينكه كار بدى انجام داده است اين مجازات را به صد تالان تخفيف داد و حساب خود را از اين لحاظ تصفيه كرد . اما اهالى اژين خود را مقصر ندانستند و با آنان با بىاعتنائى رفتار كردند . به همين جهت استمداد آنان با مخالفت رسمى آرگوس روبرو شد . با اين‌حال ، هزار تن حاضر شدند داوطلبانه در صفوف آنان بجنگند . فرمانده\r\n\r\n\r\n","description":"","footnote":"\r\n( 1 ) - سيسيون  ( Cicyon )  از شهرهاى يونان قديم واقع در شمال غربى شبه جزيره پلوپونز در خليج كورنت .\r\n","page_name":" 175 ","page_number":73},
  {"content":"\r\n\r\nآنان شخصى بود بنام اوريباتس « 1 » كه در تمرين‌هاى پنجگاه « 2 » ورزيده شده بود .\r\nاكثر اين اشخاص به سرزمين خود باز نگشتند و در زير ضربات آتنيان در اژين كشته شدند . فرمانده آنان ارويباتس كه در نبردهاى تن‌بتن تمرين فراوان داشت سه نفر را در جنگ تن‌بتن بقتل رسانيد ، اما خود بدست چهارمين نفر كه سوفانس « 3 » از اهل دسلى « 4 » بود كشته شد .\r\n93 - اهالى اژين با ناوگان خود به ناوگان آتنيان كه براى نبرد آماده نبودند حمله كردند و بر آنان پيروز شدند و چهار كشتى جنگى آتنى را با كاركنان آن اسير كردند .\r\n\r\n\r\n","description":"","footnote":"\r\n( 1 ) -  Eurybates \r\n( 2 ) - تمرين‌هاى پنجگانه كه در يونان باستان پانتال  ( Penthale )  گفته ميشد عبارت بود از تمرين دو - كشتى - مشت‌زنى - پرش و پرتاپ لوحه . هركس اين چهار فن را به خوبى ميآموخت بمقام قهرمانى نائل ميشد .\r\n( 3 ) -  Sophanes \r\n( 4 ) - دسلى  ( Decelie )  از شهرهاى يونان قديم واقع در شبه جزيره آتيك و در شمال شهر آتن .\r\n","page_name":" 176 ","page_number":74},
  {"content":"\r\n\r\n\r\nماراتن\r\n\r\n","description":"","footnote":"","page_name":" 177 ","page_number":75},
  {"content":"\r\n . \r\n","description":"","footnote":"","page_name":" 178 ","page_number":76},
  {"content":"\r\n\r\n94 - بدين ترتيب بين آتن و اژين جنگ شروع شد . در همين حال پادشاه پارس نيز نقشه‌هاى خود را دنبال ميكرد . خدمتگار پادشاه پىدرپى آتنيان را به ياد او ميآورد و خاندان پيزيسترات نيز پيوسته شكايات و اتهامات خود را بر ضد آن قوم تكرار ميكرد . بعلاوه ، داريوش قصد داشت با استفاده از اين بهانه يونانيان را كه حاضر بقبول سلطه او بر خشگى و دريا نبودند مطيع خود كند . مردونيه در لشكركشى خود با شكستى رقت‌بار روبرو شد . داريوش او را از فرماندهى خلع كرد و بجاى او فرماندهان ديگرى مأمور ارترى « 1 » و آتن كرد . اين دو نفر عبارت بودند از داتيس‌ماد « 2 » و آرتافرن « 3 » فرزند آرتافرن و برادرزاده پادشاه . در فرمانى كه به آنان داده شد ذكر شده بود كه بايد آتن و ارترى را مطيع كنند و مردمان اين دو شهر را منقاد و مغلوب در مقابل ديدگان پادشاه حاضر كنند .\r\n95 - فرماندهان منصوب ، بعد از آنكه از حضور شاه مرخص شدند و قدم در راه عزيمت گذاردند با تعداد كثيرى از سپاهيان زمينى كه از هر حيث مجهز بودند به سرزمين كيليكى « 4 » در دشت آلئيون « 5 » رسيدند و در آنجا اردو زدند . در همان محل ، تعدادى ملاح كه بهريك از ايالات تحميل شده بود به آنان ملحق شدند و وسايل حمل‌ونقل\r\n\r\n\r\n","description":"","footnote":"\r\n( 1 ) - ارترى  ( Eretri )  از شهرهاى قديم جزيره اوبه  ( Eubee )  واقع در ساحل شرقى يونان كه به علت دخالت در شورش مهاجرنشين‌هاى يونى در زمان داريوش مانند شهر آتن هدف لشكركشى اين پادشاه به يونان قرار گرفت .\r\n( 2 ) - داتيس  ( Datis )  از سرداران پارس و فرمانده سپاه پارس در دشت ماراتن در سال 490 قبل از ميلاد .\r\n( 3 ) -  ArtapherneS \r\n( 4 ) - كيليكى يا سيليسى  ( Cilicie )  از نواحى قديم آسياى صغير واقع در جنوب شرقى اين شبه جزيره كه بعدها عدنه نام گرفت .\r\n( 5 ) -  Aleiion \r\n","page_name":" 179 ","page_number":77},
  {"content":"\r\n\r\nدريائى كه جراجگذاران داريوش از يك سال قبل بدستور او براى نقل و انتقال اسب‌ها تهيه كرده بودند از راه رسيد . آنان اسب‌ها و سپاه برى را به كشتىها منتقل كردند و آنگاه كشتىهاى خود را كه تعداد آن به ششصد ميرسيد بسوى يونى حركت دادند . از سرزمين يونى ببعد ، بجاى آنكه كشتىهاى خود را در طول ساحل قاره در كنار هلپسون و تراكيه هدايت كنند ، بعد از توقف كوتاهى در ساموس ، درياى ايكارى « 1 » و جزاير سيكلاد « 2 » را ميان‌بر كردند . تصور ميكنم علت اين عمل آن بود كه پارس‌ها از دور زدن كوه آتوس « 3 » بشدت وحشت داشتند زيرا در سال قبل كه آنان از آن محل حركت كرده بودند با شكستى سخت روبرو شده بودند .\r\nبعلاوه ناكسوس « 4 » نيز كه تا آن زمان هنوز مطيع آنان نشده بود آنان را بانتخاب اين مسير مجبور ميكرد .\r\n96 - نيروى دريائى بعد از خروج از درياى ايكارى بسوى ناكسوس حركت كرد و به ساحل اين جزيره نزديك شد - پارس‌ها قصد داشتند جنگ را از همين جزيره آغاز كنند - . در اين موقع ساكنان ناكسوس كه از حوادث گذشته باخبر بودند قبل از آنكه\r\n\r\n\r\n","description":"","footnote":"\r\n( 1 ) - ايكارى  ( Icarie )  از جزاير درياى اژه كه مدت‌ها مهاجرنشين شهر باستانى ملط بود و امروز نيكاريا  ( Nikaria )  نام دارد .\r\n( 2 ) - سيكلاد  ( Cyclades )  مجموعه بيست و پنج جزيره از مجمع الجزاير درياى اژه كه بتصور يونانيان قديم دايره‌وار گرداگرد جزيره مقدس دلوس  ( Delos )  قرار گرفته بودند كه از آن جمله است جزاير معروف ميلو  ( Milo )  و ناكسوس  ( Naxos )  .\r\n( 3 ) - آتوس  ( Athos )  سلسله جبال مقدسى كه به صورت شبه جزيره‌اى طويل و باريك به شبه جزيره يونان متصل ميشد . محل اتصال اين شبه جزيره به خاك اصلى يونان در تنگ‌ترين محل از دو كيلومتر تجاوز نميكرد و در همين محل بود كه بعدها خشايارشا براى خوددارى از دور زدن اين شبه جزيره مجرائى حفر كرد و آن را به صورت بغازى درآورد و ناوگان خود را از آن عبور داد ( هردوت جلد هفتم ) .\r\n( 4 ) - ناكسوس  ( Naxos )  نام قديم بزرگترين جزيره از جزاير سيكلاد واقع در درياى اژه كه امروز ناكسيا  ( Naxia )  نام دارد .\r\n","page_name":" 180 ","page_number":78},
  {"content":"\r\n\r\nدشمن از راه برسد به كوههاى جزيرهء خود پناه بردند . پارس هركس را كه بچنگ آوردند اسير كردند و شهر و معبد را آتش زدند و بعد از آن راه دريا را در پيش گرفتند تا بسوى جزاير ديگر روان شوند .\r\n97 - هنگامىكه اين وقايع اتفاق ميافتاد ، اهالى دلوس نيز جزيره خود را ترك كردند و به تنوس « 1 » پناهنده شدند . در موقعى كه سپاه بآبهاى جزيره وارد ميشد ، داتيس كه قبلا از اين ماجرا باخبر بود از توقف كشتىها در لنگرگاه دلوس مانع شد و آنها را كمى دور تر به رنئا « 2 » فرستاد . آنگاه ، چون به محل اهالى دلوس پى برد رسولى بنزد آنان فرستاد و چنين پيغام داد :\r\n« اى مردمان مقدس ، از چه ميگريزيد ! شما دربارهء من تصورى باطل داريد .\r\nزيرا پادشاه بزرگ به من اوامرى داده است كه اكنون براى شما نقل ميكنم و من خود نيز دلايلى دارم كه غير از اين رفتارى نخواهم كرد و اما اينست اوامر پادشاه :\r\nبه سرزمينى كه دو خداى فرخنده در آن به دنيا آمده‌اند « 3 » ، نه به خاك آن و نه به ساكنان آن ، آسيبى نبايد رساند . بخانه‌هاى خود بازگرديد و به زراعت در سرزمين خود سرگرم شويد . » چنين بود پيغامى كه رسول براى دلوس برد . آنگاه داتيس امر كرد سيصد تالان عود در برابر قربانگاه معبد انباشتند و دود آن را بسوى آسمانها فرستاد .\r\n98 - داتيس بعد از تنظيم اين امور ، با سپاه خود از راه دريا بسوى ارترى رفت . وى در اين سفر تعدادى از يونىها و ائولىها را با خود برد . بعد از عزيمت او ، در دلوس زلزله‌اى رويداد كه بعقيده ساكنان آن سرزمين اولين و آخرين زلزله‌اى بوده است\r\n\r\n\r\n","description":"","footnote":"\r\n( 1 ) - تنوس  ( Tenos )  از جزاير سيكلاد در درياى اژه كه امروز تينو  ( Tino )  نام دارد .\r\n( 2 ) -  Rhenaia \r\n( 3 ) - اشاره به آپولون  ( Apollon )  و آرتميس  ( Artemis )  فرزندان زوس و لتو  ( Leto )  كه بحكايت افسانه‌هاى باستان در جزيره دلوس به دنيا آمده‌اند .\r\n","page_name":" 181 ","page_number":79},
  {"content":"\r\n\r\nكه تا زمان حاضر در آن جزيره رويداده است . ترديدى نبود كه خداوند با اين عمل مصائبى را كه به زودى بر مردم نازل ميگرديد پيشگوئى ميكرد . زيرا در زمان داريوش فرزند هيستاسپ و بعد از آن در زمان خشايارشا فرزند داريوش و در زمان اردشير فرزند خشايارشا ، در طول حيات سه نسل پىدرپى ، تعداد حوادث و مصائبى كه بر يونان گذشت از مجموع حوادث و مصائبى كه بيست نسل قبل از داريوش رويداده بود تجاوز ميكرد . قسمتى از اين مصائب را پارس‌ها با خود آورده بودند ، اما بقيه آن نتيجه اعمال خود آن مردمان و كسانى بود كه در رأس امور شهر قرار گرفته بودند و بر سر قدرت باهم مناقشه داشتند . بنابراين آيا كاملا بجا نبود كه دلوس كه تا آن زمان از زلزله در امان بود دچار زلزله گردد ؟ بعلاوه گفتهء هاتف يكى از معابد كه به صورت نوشته باقىمانده اين موضوع را چنين پيشگوئى كرده است :\r\nمن دلوس را كه تاكنون نلرزيده است بلرزه خواهم انداخت .\r\n[ از طرف ديگر بايد اضافه كرد كه اسامى داريوش و خشايارشا و اردشير در زبان يونانى به ترتيب « جلاد » و « جنگجو » و جنگجوى بزرگ » معنى ميدهد . از اينقرار ، يونانيان اين سه پادشاه را در زبان خود بسيار صحيح نام مىبرند 
  ] .\r\n99 - بربرها « 1 » بعد از عزيمت از دلوس در جزاير متعددى توقف كردند . آنان در جزاير سربازان جديد ميگرفتند و فرزندان اهالى شهر را بعنوان گروگان با خود ميبردند .\r\nوقتى ضمن گردش در ميان اين جزاير به كاريستوس « 2 » رسيدند ، اهالى اين شهر از تسليم گروگان خوددارى كردند و صريحا اعلام كردند كه حاضر به شركت در جنگ بر ضد شهرهاى مجاور خود يعنى ارترى و آتن نيستند . پس ، بربرها آنانرا محاصره كردند و آنقدر در آن سرزمين ويرانى كردند تا آنان تسليم اراده پارس‌ها شدند .\r\n100 - وقتى اهالى ارترى دانستند كه پارس‌ها بسوى سرزمين آنها در حركت هستند از آتنيان تقاضاى كمك كردند . آتنيان تقاضاى آنانرا رد نكردند و چهار هزار\r\n\r\n\r\n","description":"","footnote":"\r\n( 1 ) - درباره اين اصطلاح رجوع شود به مقدمه مترجم - جلد اول تاريخ هردوت .\r\n( 2 ) - كاريستوس  ( Karystos )  اين محل در جنوب جزيره بزرگ اوبه  ( Eubee )  قرار داشت .\r\n","page_name":" 182 ","page_number":80},
  {"content":"\r\n\r\nكلروك « 1 » را كه بين دامداران كالسيس « 2 » باقى گذارده بودند بعنوان نيروى كمكى در اختيار آنان قرار دادند . اما اهالى ارترى به علت ترديد و تشتت ، قدرت تشخيص را از دست داده بودند . درهمان‌حال كه آتنيان را بكمك ميطلبيدند بين آنان دو عقيده مختلف وجود داشت . بعضى معتقد بودند كه بايد شهر را رها كنند و بسوى ارتفاعات اوبه « 3 » عقب‌نشينى كنند . بعضى ديگر كه اميد استفاده شخصى از پادشاه پارس داشتند خود را براى خيانت آماده ميكردند . وقتى اشين « 4 » فرزند نوتون « 5 » كه يكى از سران ارترى بود از اين اختلاف عقيده مطلع شد ، بمحض اينكه آتنيان از راه رسيدند آنانرا از ماجرا باخبر كرد و از آنان تقاضا كرد كه بسرزمين خود باز گردند تا تلفات آنان تلفات شهر را افزون نكند . آتنيان بتوصيه اشين عمل كردند .\r\n101 - آنان از تنگه عبور كردند و به اروپوس « 6 » پناهنده شدند . پارس‌ها ضمن ادامه\r\n\r\n\r\n","description":"","footnote":"\r\n( 1 ) - كلروك‌ها  ( Clerouques )  مهاجرينى بودند كه اهالى آتن به كشورهاى مغلوب يا كشورهائى كه بموجب قرارداد متحد آتن يا خراجگذار آن بودند ميفرستادند با اين تفاوت كه بر خلاف مهاجرين ديگر كه دولتى مستقل در سرزمين مورد مهاجرت تأسيس ميكردند ، آنان پيوسته تابعيت آتن را حفظ ميكردند . ( تاريخ هردوت - جلد 4 - بند 77 )\r\n( 2 ) - كالسيس  ( Chalsis )  - « دامداران كاليس » كسانى بودند كه در اين سرزمين به دامدارى مشغول بودند و از اين حيث شهرتى خاص در دنياى باستان داشتند . ( تاريخ هردوت - جلد 4 - بند 77 ) .\r\n( 3 ) - اوبه  ( Eubee )  جزيره بزرگ ساحلى يونان واقع در ساحل شرقى اين سرزمين كه پايتخت آن ارترى  ( Eertrie )  نقش مهمى در شورش شهرهاى يونى در زمان داريوش به عهده داشت و در موقع لشكركشى داريوش به يونان تسخير آن اولين هدف سپاه پارس گرديد .\r\n( 4 ) -  Eschine \r\n( 5 ) -  Nothon \r\n( 6 ) - اوروپوس  ( Oropos )  پايتخت يكى از نواحى يونان قديم موسوم به اروپيا  ( Oropia )  واقع در سرحد شبه جزيره آتيك و بئوسى  ( Beotie )  .\r\n","page_name":" 183 ","page_number":81},
  {"content":"\r\n\r\nبحرپيمائى ، از جانب تامين « 1 » و كوره « 2 » و اژيلى « 3 » به سواحل ارترى نزديك شدند و همين كه در اين محل به خشگى قدم گذاردند اسب‌هاى خود را پياده كردند و خود را براى جنگ با دشمن آماده كردند . اهالى ارترى كسانى نبودند كه براى جنگ با پارس‌ها باستقبال آنان روند و معلوم نبود كه بتوانند از استحكامات شهر هم دفاع كنند . از موقعى كه مخالفان فرار بر حريفان خود پيروز شده بودند اين انديشه در بين آنان قوت ميگرفت كه آيا قادر به دفاع از استحكامات خود هستند يا خير . تعرض شديدى به شهر صورت گرفت و شش روز هر دو حريف تلفاتى سنگين دادند . روز هفتم اوفوربوس « 4 » فرزند آلكيماكوس « 5 » و فيلارگوس « 6 » فرزند كينئاس « 7 » كه از معتمدان شهر بودند ، شهر را به پارس‌ها تسليم كردند . پارس‌ها به شهر وارد شدند ؛ شهر را غارت كردند و بانتقام حريق بناهاى مقدس سارد معابد آن را آتش زدند و در اجراى امر داريوش ساكنان آن را مطيع و منتقاد خود كردند .\r\n102 - همين كه ارترىها مطيع شدند ، پارس‌ها بعد از چند روز استراحت بسوى آتيك « 8 » شراع بركشيدند . آنان آتنيان را در بن‌بست قرار داده بودند و قصد داشتند آنچه را كه با ارترىها كرده بودند با آنان نيز تكرار كنند . مساعدترين محل در آتيك براى حملهء سوارنظام ، ماراتن بود . اين محل درعين‌حال نزديكترين نقطه به ارترى بود و به همين جهت هيپياس فرزند پيزيسترات پارس‌ها را به اين محل هدايت كرد .\r\n\r\n\r\n","description":"","footnote":"\r\n( 1 ) -  Tamynes \r\n( 2 ) -  Choerees \r\n( 3 ) -  Aigilies \r\n( 4 ) -  Euphorbos \r\n( 5 ) -  Alkimachos \r\n( 6 ) -  Philargos \r\n( 7 ) -  Kyneas \r\n( 8 ) - آتيك  ( Attique )  شبه جزيره معروف يونان باستان واقع در ساحل شرقى اين كشور كه آتن پايتخت آن بود .\r\n","page_name":" 184 ","page_number":82},
  {"content":"\r\n\r\n103 - همين كه آتنيان از اين امر باخبر شدند براى مقابله با خطر به ماراتن شتافتند . ده فرمانده آنانرا به آن محل هدايت ميكردند . فرمانده دهم ميلتياد « 1 » بود كه پدرش سيمون « 2 » فرزند ستساگوراس « 3 » سابقا از مقابل پيزيسترات فرزند هيپوكرات « 4 » از شهر آتن گريخته بود . وى در تبعيد توانسته بود در بازيهاى المپى جايزه مسابقه گردونه‌رانى را بچنگ آورد . اين پيروزى خاطره موفقيت قبلى نابرادرى او ميلتياد را كه باهم از يك مادر بودند تجديد كرد . در بازيهاى المپى سال بعد نيز با همان گردونه پيروز شد و اين پيروزى را بعنوان پيشكش به پيزيسترات اهداء كرد و نام او را از زبان جارچى بصداى بلند اعلام كرد . اين فداكارى موجب شد كه وى مشمول عفو عمومى شود و به آتن باز گردد . وى با همان گردونه براى بار سوم نيز در بازيهاى المپى پيروز شد و بعد از آن بدست فرزندان پيزيسترات كه در آنموقع در گذشته بود كشته شد . فرزندان پيزيسترات او را در تاريكى شب در نزديكى پريتابه بدست كسانى كه به اين منظور گماشته بودند بقتل رساندند . قبر سيمون در مدخل شهر و در آنسوى جاده‌اى كه به جاده دره معروف است قرار دارد . مجسمه اسب‌هائى كه سه بار متوالى در بازيهاى المپى پيروز شدند در مقابل قبر او برپا است . در گذشته يك بار نيز اسب‌هاى اواگورس « 5 » از اهل لاكدمونى چنين پيروزى بزرگى را بدست آورده بودند ، اما تا آن زمان هيچ اسبى نتوانسته بود از اين حدود پا فراتر نهد . ارشد فرزندان سيمون ، ستساگوراس بود كه در آن موقع در خانه عموى خود ميلتياد در كرسونز « 6 » ميزيست . كوچكترين آنها در آتن در خانه سيمون زندگى ميكرد و او نيز مانند\r\n\r\n\r\n","description":"","footnote":"\r\n( 1 ) - ميليتاد  ( Miltiade )  - درباره اين شخص رجوع شود به بند 38 اين كتاب ببعد .\r\n( 2 ) - سيمون  ( Cimon )  - درباره اين شخص رجوع شود به بند 38 اين كتاب .\r\n( 3 ) -  Stesagoras \r\n( 4 ) -  Hippocrate \r\n( 5 ) -  Evagoras \r\n( 6 ) - كرسونز  ( Chersonese )  - درباره اين محل رجوع شود به يادداشت ذيل بند 33 اين كتاب .\r\n","page_name":" 185 ","page_number":83},
  {"content":"\r\n\r\nعمويش كه مهاجرنشينى در كرسونز تأسيس كرده بود ميلتياد نام داشت .\r\n104 - همين ميلتياد بود كه در آن موقع بعد از مراجعت از كرسونز و دوبار نجات از مرگ ، فرماندهى آتنيان را به عهده داشت . بطوريكه گفتم ، وى دوبار از مرگ نجات يافته بود ، زيرا نه تنها فينيقىهائى كه در جستجوى او تا ايمبروس « 1 » رفته بودند جايزهء بزرگى براى دستگيرى او تعيين كرده بودند و قصد داشتند او را تسليم پادشاه بزرگ كنند ، بلكه ، بعد از آنكه از چنگ آنان گريخت و بتصور اينكه در آتن در امان خواهد بود به اين شهر مراجعت كرد ، دشمنانش او را باعمال ظلم و جور در كرسونز متهم كردند و به اين عنوان از او شكايت كردند . بعد از آنكه بر اين خطر جديد نيز پيروز شد ، مردم آتن وى را بعنوان فرمانده خود برگزيدند .\r\n105 - فرماندهان ، قبل از هر كار و قبل از خروج از شهر ، فيديپيدس « 2 » آتنى را كه چاپار حرفه‌اى بود و در سرعت حركت ورزيدگى داشت بعنوان ايلچى به سپارت فرستادند . بموجب آنچه اين فرستاده نقل كرده و خود رسما آن را به اطلاع اهالى آتن رسانيده است ، همين كه وى به كوه پارتنيون « 3 » بر فراز تژه « 4 » رسيد ناگهان مشاهده كرد كه خداوند پان « 5 » در مقابل او ظاهر شد و وى را بنام صدا كرد و به او امر كرد كه از آتنيان سوال كند كه بچه دليل هرگز مراسمى براى پرستش او برپا نميكنند ، در حالى كه او خدائى است كه نسبت به آتن خيرخواه كامل بوده و در گذشته نيز بارها\r\n\r\n\r\n","description":"","footnote":"\r\n( 1 ) - ايمبروس  ( Imbros )  از جزاير مجمع الجزاير درياى اژه در نزديكى بغاز داردانل كه امروز ايمبرو  ( Imbro )  نام دارد .\r\n( 2 ) -  Phidippides \r\n( 3 ) -  Partenion \r\n( 4 ) - تژه  ( Tegee )  از شهرهاى قديم يونان واقع در شبه جزيره پلوپونز كه بداشتن معبد بزرگى براى خداوند مينر و شهرتى فراوان داشت . از اين شهر امروز فقط ويرانه‌هاى آن در محل باقى است .\r\n( 5 ) - پان  ( Pan )  الهه رمه و مراتع در يونان قديم كه آن را به صورت موجودى با دو شاخ و پاهائى شبيه پاهاى بز مجسم ميكردند .\r\n","page_name":" 186 ","page_number":84},
  {"content":"\r\n\r\nبه آن شهر خدمت كرده و اكنون نيز آماده خدمت به آن مىباشد . همين كه وضع بنفع آتن تغيير كرد ، اهالى آتن به صحت اين گفتار معتقد شدند و قربانگاهى براى خداى پان در دامنه آكروپول بنا كردند . از زمانىكه اين پيغام به آتنيان رسيده است آنان هر سال با اعطاى قربانىها و ترتيب دادن مسابقه مشعل‌دوانى خيرخواهى اين خدا را به خود جلب ميكنند .\r\n106 - پس به اين ترتيب ، فيديپيدس ، كه در اين موقع از طرف فرماندهان به سپارت فرستاده شده بود و در ضمن انجام اين مأموريت ادعا كرد كه خداى پان بر او ظاهر شده است ، فرداى روزيكه از آتن حركت كرد ، به سپارت وارد شد . وى خود را به فرمانروايان شهر معرفى كرد و چنين گفت : « لاكدمونىها ! آتنيان از شما تقاضا دارند كه بكمك آنان بشتابيد و حاضر نشويد كه كهن‌ترين شهر يونان در زير چشمان بىاعتناى شما مطيع و منقاد بربرها گردد . هم‌اكنون ارترى مطيع شده و يونان با از دست دادن اين شهر آزاده ناتوان گرديده است . » بدين ترتيب ، وى پيغامى را كه در اختيار او گذارده بودند به فرمانروايان شهر سپارت رسانيد . سپارتىها حاضر به كمك به اهالى آتن شدند ، اما نميتوانستند بدون فوت وقت باينكار دست زنند ، چه مايل نبودند كه اقدامى بر خلاف قانون كرده باشند . زيرا آن روز نهمين روز ماه بود و چون در اين روز قرص ماه كامل نيست آنان نميتوانستند در چنين وضعى بجنگ دست زنند .\r\n107 - به اين ترتيب ، سپارتىها در انتظار ماه تمام ماندند . در همين حال ، هيپياس فرزند پيزيسترات بربرها را بسوى ماراتن هدايت ميكرد . شب قبل ، وى در خواب ديده بود كه گوئى در آغوش مادر خود آرميده است . اين خواب را وى چنين تعبير ميكرد كه به زودى به آتن باز خواهد گشت و قدرت را در دست خواهد گرفت و سالها بعد در آغوش وطن دنيا را ترك خواهد كرد . چنين بود تعبير او از آن خواب .\r\nبهرحال ، در آن موقع وى هدايت پارس‌ها را به عهده گرفت و بردگانى را كه در\r\n\r\n","description":"","footnote":"","page_name":" 187 ","page_number":85},
  {"content":"\r\n\r\nارترى اسير شده بودند در جزيره‌اى كه در دست مردمان ستيرا « 1 » بود و اژيليا « 2 » نام داشت پياده كرد . پس از آن ، وقتى كشتىها به خليج ماراتن وارد شدند آنها را در آنجا متوقف كرد و خود تكليف بربرهائى را كه در خشكى پياده شده بودند تعيين كرد . هنگاميكه او به اين عمليات مشغول بود ، برحسب تصادف عطسه و سرفه‌اى شديدتر از معمول به او دست داد و چون وى در آن موقع مردى نسبة مسن بود تقريبا تمام دندانهايش از جا تكان خورد و شدت سرفه به حدى بود كه يكى از دندانهايش از دهان بيرون جست و بر روى شن‌ها پرتاب شد . وى بادقت و جديت بجستجوى آن دندان پرداخت ، اما آن را نيافت . پس آهى عميق بركشيد و به كسانى در آن‌كه اطراف بودند چنين گفت :\r\n« اين خاك ديگر بما تعلق ندارد و ما نميتوانيم بر آن دست يابيم . تمام مكانى كه از اين سرزمين به من داده شده همين محلى بود كه دندان من در آن افتاد . »\r\n108 - در حقيقت او تصور ميكرد كه خواب او به اين ترتيب تحقق يافته بود . آتنيان در يكى از مزارع مقدس هركول صف‌آرائى كرده بودند و در همين موقع تمام ساكنان پلاته « 3 » براى كمك به آنان از راه رسيدند . اهالى آتن در گذشته بخاطر اهالى پلاته متحمل زحماتى فراوان شده بودند و به همين جهت آنان نيز خود را در اختيار آتنيان قرار داده بودند . آنان در شرايطى كه اكنون نقل ميكنم خود را در اختيار آتنيان قرار داده بودند : اهالى پلاته كه پيوسته از جانب اهالى تب متحمل آزار و اذيت ميشدند ابتدا\r\n\r\n\r\n","description":"","footnote":"\r\n( 1 ) - ستيرا  ( Styra )  - نام شهرى در ساحل جنوب شرقى جزيرهء اوبه  ( Eubee )  واقع در ساحل شرقى يونان .\r\n( 2 ) - اژيليا  ( AEgiliea )  - نام جزيره كوچكى بود در نزديكى جزيره بزرگ اوبه  ( Eubee )  در سواحل شرقى يونان .\r\n( 3 ) - پلاته  ( Platee )  از شهرهاى يونان باستان واقع در بئوسى  ( Beotie )  در نزديكى شهر معروف تب  ( Thebes )  كه شهرت آن به جنگ معروفى است كه در سال 479 قبل از ميلاد در آن نواحى بين متحدين يونان و مردونيه سردار پارس درگرفت و به شكست پارس‌ها و فتح يونانيان خاتمه يافت .\r\n","page_name":" 188 ","page_number":86},
  {"content":"\r\n\r\nتصميم گرفتند خود را در اختيار كلئومن « 1 » فرزند آناكساندريداس « 2 » و لاكدمونىهائى كه در آن منطقه بودند قرار دهند . اما اينان از قبول پيشنهاد آنان خوددارى كردند و چنين گفتند : « ما در فاصله‌اى بسيار دور از شما قرار داريم و كمكى كه از جانب ما براى شما برسد نوشدار وى پس از مرگ خواهد بود . تا بفكر آيند كه ما را از خطرى كه به شما روى آورده است مطلع كنند ، شما بيست بار باسارت دشمن درآمده‌ايد . با اين ترتيب توصيه ما اينست كه خود را در اختيار آتنيان قرار دهيد . آنان با شما همسايه‌اند و تصور نميرود حاميانى ترسو و جبون باشند . » محرك لاكدمونىها در اين سفارش دوستى و محبت اهالى پلاته نبود زيرا قصد آنها اين بود كه با اين عمل بين آتنيان و ساكنان بئوسى « 3 » اختلاف اندازند و براى آتنيان مشكلاتى بوجود آورند . چنين بود سفارش لاكدمونىها به اهالى پلاته . اينان بگفته آنان وفا كردند و ضمن انجام تشريفاتى كه بافتخار خدايان دوازده‌گانه برپا كرده بودند به آتن وارد شدند و مستقيما بسوى قربانگاه رفتند و تضرع‌كنان در كنار آن نشستند و خود را در اختيار آتنيان قرار دادند . به رسيدن اين خبر اهالى تب بر ضد اهالى پلاته دست به جنگ زدند و آتنيان بكمك دسته دوم شتافتند . جنگ بين آنان قريب الوقوع بود ، اما در همين موقع كورنتىها از راه رسيدند و نتوانستند ناظر و شاهد اين صحنه باشند . كورنتىها آن دو حريف را كه حكميت آنان را پذيرفته بودند صلح دادند و حدود خاك هريك از آنها را مشخص كردند و قيد كردند كه اهالى تب نبايد در آينده مزاحم كسانى از اهالى بئوسى شوند كه مايل نيستند در سرزمين بئوسى باقى بمانند . كورنتىها ، بعد از اين حكميت ، رفتند . آتنيان نيز خود را براى عزيمت آماده كرده بودند كه ناگهان اهالى بئوسى بر سر آنان ريختند . اما اين حمله جز\r\n\r\n\r\n","description":"","footnote":"\r\n( 1 ) - كلئومن  ( Cleomene )  پادشاه سپارت در اوائل قرن پنج قبل از ميلاد .\r\n( 2 ) -  Anaxandridas \r\n( 3 ) - بئوسى  ( Beotie )  ايالت بزرگ يونان قديم واقع در شمال شبه جزيره آتيك و در نزديكى آتن كه پايتخت آن شهر بزرگ و معروف تب  ( Thebes )  بود .\r\n","page_name":" 189 ","page_number":87},
  {"content":"\r\n\r\nشكست نتيجه‌اى براى آنان نداشت . آتنيان از حدود سرحداتى كه كورنتىها براى اهالى پلاته تعيين كرده بودند گذشتند و مرز بين تب و پلاته را آسوپوس « 1 » و هيزى « 2 » قرار دادند . بدين ترتيب ، اهالى پلاته ناگزير خود را به ترتيبى كه نقل كردم در اختيار آتنيان قرار دادند و در اين موقع براى كمك به آنان به ماراتن آمدند .\r\n109 - بين فرماندهان آتنى دو عقيده كاملا مخالف پديد آمد . بعضى از آنان حاضر به نبرد نبودند - زيرا آنان در مقابل سپاه مادها معدودى افراد بيش به نظر نميرسيدند - بعضى ديگر كه ميلتياد از آن جمله بود طرفدار جنگ بودند . چون تعداد آراء از هر طرف مساوى بود كم مانده بود كه عقيده‌اى كه نامساعد به نظر ميرسيد تفوق يابد . چون آركونتى « 3 » كه به حكم قرعه براى انجام وظايف پولمارك « 4 » تعيين شده\r\n\r\n\r\n","description":"","footnote":"\r\n( 1 ) - آسوپوس  ( Asopos )  از رودهاى سرزمين بئوسى كه پس از عبور از پلاته در نزديكى ارترى  ( Eretrye )  بدرياى اژه ميريخت .\r\n( 2 ) -  Hysies \r\n( 3 ) - آركونت  ( Archonte )  برجسته‌ترين مقام دولتى در شهرهاى يونان باستان .\r\nبراى توجه به اهميت اين سمت كافى است يادآورى شود كه اين سمت در حقيقت تغيير شكلى از حكومت سلطنتى در قديم‌ترين ادوار تاريخ يونان بوده است و به همين جهت اشتغال بدان مادام العمر ادامه داشت و از طريق وراثت انتقال مييافت . اين سمت از سال 752 قبل از ميلاد از صورت مادام العمرى خارج شد و به صورت حكومت ده ساله درآمد . چندى بعد ، در سال 683 قبل از ميلاد اختيارات آركونت به نه تن فرمانده  ( Strateges )  واگذار شد كه هريك قسمتى از وظايف پادشاه را در زمينه امور مذهبى و ادارى و نظامى و مالى و غيره اداره ميكردند . سومين فرمانده را كه فرماندهى سپاه را به عهده داشت پولمارك  ( Polemarque )  ميناميدند .\r\n( 4 ) - پولمارك  ( Polemarque )  سومين فرمانده از نه تن فرماندهان آتنى كه ادارهء امور شهر را به عهده داشتند . پولمارك‌ها در آغاز امر فرماندهى سپاه را به عهده داشتند ، اما در زمان هردوت آنان اين سمت را از دست داده بودند و تمام اين امور را فرماندهانى اداره ميكردند كه بوسيله مردم انتخاب ميشدند . درحاليكه پولمارك‌ها كما فى السابق به حكم قرعه انتخاب ميشدند .\r\n","page_name":" 190 ","page_number":88},
  {"content":"\r\n\r\nبود يازدهمين نفرى بود كه بايد رأى دهد - زيرا آتنيان در قديم براى پولمارك‌ها برابر فرماندهان حق رأى قائل بودند - ميلتياد بسراغ پولمارك كه در آن موقع كاليماك « 1 » از اهل آفيدنا « 2 » بود رفت و بوى چنين گفت :\r\n« كاليماك ! امروز اسارت و آزادى آتن در دست تست . تو ميتوانى خاطره‌اى ابدى بمراتب عالىتر از خاطره هارموديوس « 3 » و آريستوژيتون « 4 » باقى گذارى .\r\nزيرا از موقعى كه آتن بوجود آمده تا امروز اين بزرگترين خطريست كه به آن روى آورده است . اگر آتنيان در مقابل مادها به زانو درآيند به خوبى ميتوان حدس زد كه سرنوشت آنان پس از تسليم به هيپياس چگونه خواهد بود . اگر برعكس ، آتن از اين تعرض پيروز بيرون آيد آنچنان قدرت خواهد يافت كه سرآمد شهرهاى يونان خواهد شد . حال ، اين امر چگونه ميتواند تحقق يابد و چگونه تو داور بلا منازع اين وضع ميباشى ، اين مطلبى است كه اكنون براى تو نقل ميكنم . ما ده فرمانده هستيم و آراء ما بطور مساوى تقسيم شده است . دسته‌اى طرفدار جنگند و دسته‌اى ديگر مخالف آن . من احساس ميكنم كه اگر ما نجنگيم ، بىنظمى و هرج‌ومرجى شديد بر افكار مردم چيره خواهد شد و روحيه آنان تزلزل خواهد يافت بدرجه‌اى كه ممكن است به مادها متمايل شوند . اما اگر قبل از آنكه در دلهاى آتنيان گرد ترس فرو نشيند بجنگ بپردازيم ، اگر خدايان داورانى بيطرف باشند ، ما در وضعى قرار داريم كه ميتوانيم پيروز شويم . اكنون تمام اين سرنوشت در اختيار تو است . اگر تو در\r\n\r\n\r\n","description":"","footnote":"\r\n( 1 ) - كاليماك  ( Callimaque )  فرمانده شجاع و معروف آتن كه در جنگ ماراتن بقتل رسيد ( بند 114 همين كتاب ) .\r\n( 2 ) -  Aphidna \r\n( 3 ) -  Harmodios  - از قهرمانان تاريخ يونان كه در زمان هيپياس در اواخر قرن شش قبل از ميلاد با آريستوژيتون براى نجات آتن از چنگ مستبدين خودخواه در حوادثى متعدد مشاركت داشت و سرانجام با وى بقتل رسيد . حوادثى كه براى اين دو نفر رويداد بيشتر به افسانه شبيه بود و از اين جهت اين دو تن در يونان باستان شهرتى فراوان داشتند .\r\n( 4 ) -  Aristogiton \r\n","page_name":" 191 ","page_number":89},
  {"content":"\r\n\r\nصف من قرار گيرى وطنت آزاد خواهد ماند و شهر موطنت سرآمد شهرهاى يونان خواهد شد . اگر جانب كسانى را كه بشدت با جنگ مخالفند بگيرى نتايجى بر خلاف آنچه كه صفحه‌اى باشكوهى از آن براى تو ترسيم كردم حاصل خواهد شد .\r\n110 - ميلتياد با اين سخنان كاليماك را با خود همراه كرد و وقتى رأى پولمارك به رأىهاى ديگر اضافه شد تصميم به جنگ اكثريت يافت . بعد از آن نيز هر موقع كه نوبت فرماندهى به فرماندهانى كه بطرفدارى از جنگ رأى داده بودند ميرسيد « 1 » آنان بنفع ميلتياد كنار ميرفتند و ميلتياد انجام وظايف آنانرا به عهده ميگرفت . اما ميلتياد تا روزيكه نوبت به خود او رسيد از شروع جنگ خوددارى كرد .\r\n111 - وقتى آن روز تاريخى فرا رسيد ، آتنيان به ترتيب زير براى نبرد صف‌آرائى كردند :\r\nدر رأس جناح راست سپاه كاليماك كه مقام پولماركى را داشت قرار گرفت . زيرا بموجب قانونى كه در آن‌موقع در آتن مجرى بود جناح راست سپاه به پولمارك تعلق داشت . بعد از پولمارك كه در محل فرماندهى قرار داشت قبايل ديگر به ترتيبى كه قبلا پيش‌بينى شده بود پشت‌سر يكديگر و بلافاصله در كنار هم قرار گرفته بودند .\r\nاهالى پلاته آخرين افرادى بودند كه در جناح چپ قرار داشتند . آتنيان مراسم مذهبى خود را كه هر چهار سال يك بار دائر مىشود با اهداء قربانىهائى تجليل ميكنند .\r\nاز زمانىكه اين اتفاق افتاد هربار كه اين مراسم برگذار مىشود جارچى آتنى در موقع دعا لطف خداوندى را براى آتنيان و ساكنان پلاته توأما آرزو مىكند . بدين ترتيب بود كه آتنيان در دشت ماراتن صف‌آرائى كردند . و اما وضع آنان در آن‌موقع چنين بود : چون طول آرايش جنگى آنها برابر طول آرايش مادها بود ، جناح مركزى عمقى چندان نداشت و اين محل ضعيف‌ترين نقطه صفوف آنها بود . اما جناحين سپاه آنها با استحكام تمام به ذخاير سپاه متكى بود .\r\n112 - آتنيان پس از تكميل آرايش جنگى ، چون از قربانىها تفالى نيكو زده شد ، به\r\n\r\n\r\n","description":"","footnote":"\r\n( 1 ) - در آتن رسم چنين بود كه فرماندهان ده‌گانه كه اداره امور شهر را به عهده داشتند در جنگها هريك بنوبت در يك روز فرماندهى سپاه را به عهده ميگرفتند .\r\n","page_name":" 192 ","page_number":90},
  {"content":"\r\n\r\nجنبش درآمدند و در يك لحظه در حال دو ، به بربرها حمله كردند . فاصله بين دو سپاه از هشت ستاد تجاوز نميكرد . وقتى پارس‌ها مشاهده كردند كه دشمنان در حال دو به آنان نزديك ميشوند ، خود را براى روبرو شدن با آنان مهيا كردند و چون ملاحظه كردند كه تعداد آنان ناچيز است ولى با اتكاء به سوارنظام و تيراندازان به دو حمله ميكنند ، اين عمل آنان را به ديوانگى و جنون محض تعبير كردند . چنين بود قضاوتى كه بربرها در اين مورد كردند . اما وقتى آتنيان دسته‌جمعى از راه رسيدند و با آنان روبرو شدند با جرأت و جسارت بجنگ دست زدند . تا جائى كه ما اطلاع داريم آنان اولين كسانى از يونانيان بوده‌اند كه در حال دو بدشمن حمله كرده‌اند و اولين كسانى بوده‌اند كه جرأت آن را داشته‌اند كه منظره تجهيزات مادها و سربازان حامل آن را تحمل كنند . تا آن زمان ، نام ماد به تنهائى براى ايجاد وحشت بين يونانيان كافى بود .\r\n113 - آنان مدتى طويل در اين دشت ماراتن باهم به ستيز مشغول شدند . در مركز جبهه پيروزى با بربرها بود . در آن قسمت ، پارس‌ها خود باتفاق سيك‌ها « 1 » موضع گرفته بودند . بدين ترتيب در اين قسمت پيروزى نصيب بربرها شد ؛ آنان جبهه دشمن را شكافتند و او را در داخل آن سرزمين دنبال كردند . اما در دو جناح ، پيروزى از آن آتنىها و اهالى پلاته شد . آنان پيروز شدند و به بربرها فرصت دادند تا در حال شكست عقب‌نشينى كنند . آنگاه دو جناح خود را برضد كسانى كه در مركز پيش رفته بودند بهم نزديك كردند و بجنگ ادامه دادند . سرانجام پيروزى نصيب آتنيان شد . پارس‌ها ميگريختند و آتنيان درحاليكه خنجر بر پشت آنان داشتند بدنبال آنان ميدويدند . همين كه آتنيان به ساحل دريا رسيدند آتش طلب كردند .\r\nكوشيدند تا كشتىها را بچنگ آورند .\r\n114 - و در اين هنگامهء دشوار پولمارك كه مردى شجاع و فداكار بود بقتل رسيد .\r\n\r\n\r\n","description":"","footnote":"\r\n( 1 ) -  Sakes \r\n","page_name":" 193 ","page_number":91},
  {"content":"\r\n\r\nاز فرماندهان نيز ستسيلائوس « 1 » فرزند تراسيلائوس « 2 » بقتل رسيد . همچنين دست سينژير « 3 » فرزند اوفوريون « 4 » درهمان‌حال كه لبه عقب يكى از كشتىها را گرفته بود با يك ضربت تبر قطع شد و وى درگذشت . و چه بسيار فرزندان ديگر آتن و از برجسته‌ترين آنان كه در اين جنگ كشته شدند !\r\n115 - بدين ترتيب آتنيان تعداد هفت كشتى بچنگ آوردند . بربرها با بقيه كشتىها درحاليكه به سمت عقب پارو ميزدند از آن محل دور شدند . آنان به جزيره‌اى كه اسيران ارترى را در آن گذارده بودند رفتند و آنانرا با خود برداشتند و دماغه سونيون « 5 » را دور زدند . قصد آنان آن بود كه قبل از آتنيان خود را به آتن برسانند .\r\nمردم آتن خاندان آلكمئون را مسئول تلقين اين نقشه به آنان ميدانستند . زيرا بطورى كه آنان مدعى هستند ، وقتى پارس‌ها در كشتىهاى خود قرار گرفته بودند .\r\nآلكمئونىها بعلامتى كه قبلا فرار گذارده بودند سپرى را در هوا بلند كرده بودند « 6 » .\r\n116 - به اين ترتيب پارس‌ها به دور زدن دماغه سونيون پرداختند . اما آتنيان نيز با حداكثر سرعت پاى انسانى براى دفاع از شهر خود بدانسو شتافتند . آنان از بربرها پيشى گرفتند و چون در ماراتن در قطعه زمينى كه به هركول تخصيص يافته بود\r\n\r\n\r\n","description":"","footnote":"\r\n( 1 ) -  Stesilaos \r\n( 2 ) -  Thrasylaos \r\n( 3 ) - سينژير  ( Cynegire )  برادر اشيل  ( Eschyle )  كه خود يكى از سربازان جنگهاى ايران و يونان بود .\r\n( 4 ) -  Euphorion \r\n( 5 ) - سونيون  ( Sunion )  يا سونيوم  ( Sunium )  نام دماغه‌اى بود در منتهى اليه جنوبى شبه جزيره آتيك و در جنوب شهر آتن .\r\n( 6 ) - خانواده آلكمئون  ( Alcmeon )  از خانواده‌هاى متنفذ و نيرومند آتن در قرن پنج قبل از ميلاد بود كه مردانى بزرگ مانند مگاكلس  ( Megacles )  ، كليستن  ( Clystene )  - پريكلس  ( Pericles )  و آلكيبياد  ( Alcibiade )  از آن برخاسته‌اند .\r\n( 6 ) - در اين‌باره رجوع شود به بعد - بند 121 تا 125 همين كتاب .\r\n","page_name":" 194 ","page_number":92},
  {"content":"\r\n\r\nاردو زده بودند . در آن محل نيز در زمينى ديگر از هركول بنام كينوسارژ « 1 » اردو زدند . وقتى بربرها به برجستگى فالر « 2 » كه در آنموقع لنگرگاه آتن بود رسيدند كشتىهاى خود را در آنجا نگهداشتند و كمى بعد بسوى آسيا حركت كردند .\r\n117 - در اين روز ، در دشت ماراتن در حدود شش هزار و چهارصد تن از بربرها بقتل رسيدند . آتنىها يكصد و نود دو تن از دست دادند . چنين بود تلفات دو طرف .\r\nدر اين محل معجزه‌اى رويداد كه اكنون بنقل آن ميپردازم . يكى از اهالى آتن بنام اپيزلوس « 3 » فرزند كوفاگوراس « 4 » كه در آن نزاع تن‌بتن دليرانه ميجنگيد بىآنكه تيرى بنقطه‌اى از بدنش اصابت كند از چشم نابينا شد و از آن زمان ببعد بقيه عمر را در نابينائى گذراند . بطوريكه شنيده‌ام وى ماجراى خود را چنين تعريف كرده است :\r\nناگهان سربازى بلند قامت كه سايه ريش بلندش تمام سطح سپر سنگينش را پوشانيده بود در مقابلم آشكار شد . اين شبح از كنار من گذشت و رفيق رزم مرا در كنار من بقتل رسانيد . چنين است داستانى كه از قوم اپيزلوس براى من نقل كرده‌اند .\r\n118 - داتيس كه در آن هنگام با سپاه خود به آسيا مراجعت ميكرد در ميكونوس « 5 » خوابى ديد كه كسى از آن اطلاع ندارد . اما بدنبال اين خواب بامداد روز بعد به تفتيش كشتىها پرداخت و در يك كشتى فينيقى مجسمه‌اى از آپولون پوشيده از زر يافت . وقتى محل آن مجسمه را جويا شد و دانست به كدام معبد تعلق داشت با كشتى بسوى دلوس حركت كرد . در همين موقع اهالى دلوس مشغول بازگشت به\r\n\r\n\r\n","description":"","footnote":"\r\n( 1 ) -  Kynosarges \r\n( 2 ) - فالر  ( Phalere )  يا فالروم  ( Phalerum )  قديم‌ترين و كوچكترين بندر از سه بندر آتن در دنياى باستان كه امروز بندر فنرى  ( Phanari )  نام دارد .\r\n( 3 ) -  Episelos \r\n( 4 ) -  Kouphagoras \r\n( 5 ) - ميكونوس  ( Myconos )  يا ميكون  ( Mycone )  از جزاير يونان در درياى اژه كه امروز ميكونو  ( Mycono )  نام دارد .\r\n","page_name":" 195 ","page_number":93},
  {"content":"\r\n\r\nجزيره خود بودند . وى آن مجسمه را در معبد امانت گذارد و به اهالى دلوس توصيه كرد كه آن را به دليون « 1 » واقع در بئوسنى « 2 » بفرستند . اين محل در كنار ساحل و در مقابل كالسيس « 3 » قرار دارد . داتيس . بعد از اين سفارش ، در دريا از آن محل دور شد . اهالى دلوس آن مجسمه را به محل خود بازنگرداندند ، اما بيست سال بعد اهالى تب خود بدست هاتف الهى براى جستجو و انتقال آن به معبد دليون به دلوس آمدند .\r\n119 - همين كه داتيس و آرتافرن با كشتىهاى خود به آسيا رسيدند . ارترىهائى را كه در اسارت داشتند بسوى شوش هدايت كردند . داريوش‌شاه ، قبل از آنكه بر ارترىها دست يابد نسبت به آنان خشم و كينه‌اى شديد داشت و تصور ميكرد كه آنان با حملات بيجاى خود منشاء تحريك بر ضد او بوده‌اند . اما وقتى آنانرا باسارت در اختيار خود ديد ، هيچگونه آسيبى به آنان برسانيد و به اين اكتفا كرد كه آنانرا در كاروانسرائى واقع در كيسى كه به خود او تعلق داشت مستقر كند . اين كاروانسرا آردريكا « 4 » نام دارد و تا شوش دويست ستاد « 5 » را هست . در فاصله چهل ستاد از اين كاروانسرا چاه شگفت - آورى وجود دارد كه سه نوع محصول از آن بدست ميآيد : از اين چاه قير و نمك و چربى استخراج مىكنند . و اما طرز استخراج اين مواد چنين است : براى استخراج اين مواد از چرخ چاه استفاده ميكنند ، اما بجاى سطل نيمى از يك مشك بدان مىبندند . اين مشك را به زير مايع فرو ميكنند و سپس آن را بالا ميكشند و محتوى آن را در حوضچه‌اى خالى ميكنند . آنگاه آن مايع به سه شكل مختلف در ميآيد و از آن حوضچه\r\n\r\n\r\n","description":"","footnote":"\r\n( 1 ) -  Delion \r\n( 2 ) -  Beotie \r\n( 3 ) - كالسيس  ( Chalcis )  نام قديم پايتخت جزيرهء اوبه  ( Eubee )  واقع در ساحل شرقى يونان .\r\n( 4 ) -  Ardericca \r\n( 5 ) - ستاد  ( Stade )  واحد طول در يونان باستان و برابر 117 متر و 6 سانتيمتر ( رجوع شود به تاريخ هردوت - جلد اول - ص 33 ) .\r\n","page_name":" 196 ","page_number":94},
  {"content":"\r\n\r\nبجاى ديگر جريان مييابد . قير ته‌نشين مىشود . نمك تقريبا در همان لحظه اول متبلور مىشود و چربى در ظرف‌هائى كه براى جمع‌آورى آن تعبيه كرده‌اند جمع مىشود . پارس‌ها اين چربى را « راديناكه » « 1 » يا « نفت » مينامند . اين چربى سياه - رنگ است و بوئى تند و تيز از آن متصاعد مىشود . در همين محل بود كه داريوش شاه ارترىها را مستقر كرد . آنان در زمان ما نيز در آن سرزمين سكونت داشتند و زبان قديم خود را حفظ كرده بودند .\r\n120 - چنين بود سرنوشت ارترىها . بعد از ماه تمام . دوهزار تن لاكدمونى بسوى آتن حركت كردند . آنان چندان براى نبرد شتاب داشتند كه پس‌فرداى روزى كه از سپارت حركت كرده بودند به آتيك رسيدند . با اينكه آنان بعد از پايان جنگ از راه رسيده بودند ، هوس كردند مادها را ببينند . پس بسوى ماراتن شتافتند و صحنه اين جنگ را مشاهده كردند ؛ آنگاه آتنيان را براى اين كار بزرگ آفرين گفتند و به سرزمين خود بازگشتند .\r\n\r\n\r\n","description":"","footnote":"\r\n( 1 ) -  Rhadinake \r\n","page_name":" 197 ","page_number":95},
  {"content":"\r\n . \r\n","description":"","footnote":"","page_name":" 198 ","page_number":96},
  {"content":"\r\n\r\n\r\nمطلبى خارج از موضوع درباره خاندان آلكمئون پايان كار ميلتياد\r\n\r\n","description":"","footnote":"","page_name":" 199 ","page_number":97},
  {"content":"\r\n . \r\n","description":"","footnote":"","page_name":" 200 ","page_number":98},
  {"content":"\r\n\r\n121 - براى من بسيار شگفت‌آور است كه افراد خاندان آلكمئون « 1 » آنچنان آرزوى تسليم آتن را به بربرها و هيپياس در دل داشته باشند كه طبق قرار قبلى سپرى را بر روى دست بلند كنند و آن را به پارس‌ها نشان دهند . من نميتوانم اين داستان را تأييد كنم ، زيرا آنان نيز لااقل باندازهء كالياس « 2 » فرزند فنيپوس « 3 » و پدر هيپونيكوس « 4 » با فرمانروايان مستبد خصومت ميورزيده‌اند . و كالياس تنها آتنى بود كه وقتى پيزيسترات را از آتن تبعيد كردند جرأت آن را داشت كه اموال او را كه مأمورى از طرف دولت حراج ميكرد خريدارى كند . اين امر مانع آن نبود كه پيوسته بانواع وسايل شديدترين خصومت‌ها را نسبت به او ابراز كند .\r\n122 - اين مرد ، كالياس ، شايسته آنست كه همه كس پيوسته خاطره او را در نظر مجسم كند . زيرا همانطوركه اكنون نقل شد ، وى براى نجات وطن خود دليرانه رفتار كرد ؛ بعلاوه در بازيهاى المپى پيروزيهائى بدست آورد . در مسابقهء اسب‌دوانى پيروز شد و در مسابقه گردونه رانى دومين نفر شد . قبلا نيز در بازيهاى فيتيك « 5 » پيروز شده بود و با خرج‌هائى افسانه‌اى خود را در انظار تمام يونانيان معروف كرده بود . بعلاوه ، او در مقابل سه دختران خود رفتارى در پيش گرفت كه چنين بود :\r\nوقتى آنها به سن ازدواج رسيدند جهيزيه‌اى باشكوه براى آنان ترتيب داد و جوانمردانه بهريك از آنان اجازه داد تا هريك از آتنيان را كه مايلند بشوهرى\r\n\r\n\r\n","description":"","footnote":"\r\n( 1 ) -  Alcmeon  - درباره اين شخص رجوع شود به بند 115 و بند 125 همين كتاب .\r\n( 2 ) -  Kallias \r\n( 3 ) -  Phenippos \r\n( 4 ) -  Hipponicos \r\n( 5 ) -  Phythique \r\n","page_name":" 201 ","page_number":99},
  {"content":"\r\n\r\nانتخاب كنند و هريك را بشوهرى داد كه خود انتخاب كرده بود .\r\n123 - درحاليكه افراد خاندان آلكمئون نيز مانند كالياس با فرمانروايان مستبد خصومت ميورزيدند ، براى من به حق جاى تعجب است كه اين مردمان با سپر علامت داده باشند .\r\nاينان در زمان فرمانروايان مستبد پيوسته در تبعيد زندگى ميكردند و بساط فرمانروائى پيزيسترات در نتيجه كوشش‌هاى آنان برچيده شد بقسمى كه عقيده من برآنست كه آنان بمراتب بيش از هارموديوس « 1 » و آريستوژيتون « 2 » در آزاد كردن آتن سهيم بودند . اين دو نفر از كشتن هيپارك « 3 » فقط اين نتيجه را گرفتند كه آخرين فرزند پيزيسترات و طرفداران او را خونخوارتر كردند . اما نتوانستند به ظلم و ستم آنها خاتمه دهند . اگر بطورىكه من قبلا تحقيق كرده‌ام اين مطلب صحت داشته باشد كه خاندان آلكمئون هاتف معبد را راضى كرده باشند كه شعار آزادى آتن را در دهان لاكدمونىها گذارده باشد ، بطور يقين و آشكار اين خاندان برقراركنندهء آزادى شناخته مىشود .\r\n124 - ولى ممكن است گفته شود كه آنان به علت نارضائىهائى كه از دمكراسى آتن داشته‌اند درصدد خيانت به ميهن خود برآمده‌اند . چگونه چنين چيزى ممكن است ؟\r\nدر سراسر آتن هيچكس پيدا نميشد كه بيش از آنان مورد احترام و ستايش باشد .\r\nبنابراين ، معقول نيست كه آنان بدلايلى از اين قبيل ، سپر مورد بحث را بر سر دست بلند كرده باشند . در اين ترديدى نيست كه سپرى در هوا بلند شد . اين واقعيتى است كه قابل انكار نيست . اما چه كسى اين علامت را داد ؟ درباره اين سئوال اطلاعات من به آنچه نقل كردم محدود است .\r\n\r\n\r\n","description":"","footnote":"\r\n( 1 ) -  Harmodios  - رجوع شود به يادداشت ذيل بند 109 اين كتاب .\r\n( 2 ) -  Aristogiton  - رجوع شود به يادداشت ذيل بند 109 اين كتاب .\r\n( 3 ) -  ( Hipparque )  فرزند پيزيسترات فرمانرواى مستبد آتن كه پس از پدر با كمك برادر خود هيپياس  ( Hipias )  با قدرت در آتن حكومت كرد ولى سرانجام بدست هارموديوس  ( Harmodios )  و آريستوژيتون  ( Aristogiton )  بقتل رسيد .\r\n","page_name":" 202 ","page_number":100},
  {"content":"\r\n\r\n125 - خاندان آلكمئون تا جائىكه در سلسله نسب آنها بالا برويم ، از مردمان برجسته آتن بوده‌اند . اما در زمان آلكمئون شوكت و عظمت آنان بىنظير شد و در زمان مگاكلس « 1 » از آن هم تجاوز كرد . هنگامىكه كرزوس هيئتى از سارد براى مشورت با هاتف الهى به دلف فرستاده بود ، آلكمئون فرزند مگاكلس خود را در اختيار او گذارد و با كمال ميل حاضر به همكارى با او شد . چون كرزوس ازفول ليديهائى كه با معابد سروكار داشتند از خدمتگذاريهاى او در آن محل مطلع شد او را به سارد فراخواند و اجازه داد كه به خزانه رود و هر مقدار زر كه ميتواند با خود حمل كند بردارد و آن زر به او تعلق خواهد يافت . آلكمئون تدبيرى انديشيد كه با وضع خاص اين بذل و بخشش تطبيق ميكرد . وى قبائى گشاد كه جائى فراوان داشت در بر كرد و گشادترين چكمه‌هائى كه توانسته بود بيابد به پا كرد و بدنبال راهنمايان خود به خزانه شاهى وارد شد ؛ در آنجا در برابر پشته‌اى از برادهء زر به زانو نشست و از آن بهر مقدار كه چكمه‌هايش گنجايش داشت در طول دو ساق پاى خود فرو كرد .\r\nآنگاه از همان زر در جيبى كه بر روى قبايش در محل سينه نصب بود پر كرد و حتى مقدارى از آن را بر روى موهاى خود پاشيد و دهان خود را از آن انباشت و سپس از خزانه خارج شد . در اين حال وى چكمه‌هاى خود را به سختى به روى زمين ميكشيد .\r\nدهانش پر و اندامش از هر طرف منبسط گرديده بود بطوريكه علاوه بر يك انسان ، بهر چيز ديگرى كه تصور آن را بتوان كرد شباهت داشت . وقتى كرزوس او را در اين وضع ديد از خنده بىحال شد و علاوه بر آنكه آنچه را كه او با خود برداشته بود به او بخشيد ، مبلغى نيز برابر آن بدان افزود . و به اين ترتيب اين خاندان ثروتى فراوان يافت . همين آلكمئون كه ما دربارهء او بحث ميكنيم و اصطبلى كامل داشت يك بار نيز در بازيهاى المپى پيروز شد .\r\n\r\n\r\n","description":"","footnote":"\r\n( 1 ) - مگاكلس  ( Megacles )  بزرگ خاندان آلكمئون در آتن قديم كه توانست پيزيسترات حكمران مستبد آتن را از اين شهر براند و با استقرار مجدد دموكراسى در يونان خانواده خود را باوج شهرت برساند .\r\n","page_name":" 203 ","page_number":101},
  {"content":"\r\n\r\n126 - يك نسل بعد ، وصلت با كليستن « 1 » فرمانرواى مستبد سيسيون « 2 » مقام اين خاندان را والاتر كرد بقسمى كه بمراتب بيش از گذشته بين يونانيان شهرت يافت .\r\nكليستن فرزند آريستونيموس « 3 » ، فرزند ميرون « 4 » ، فرزند آندره‌آس « 5 » ، دخترى داشت بنام آگاريسته « 6 » . اين شخص در جستجوى برجسته‌ترين فرد يونانى بود تا دختر خود را به عقد ازدواج او آورد . از اين‌رو در موقع بازيهاى المپى كه خود در مسابقه گردونه‌رانى آن پيروز شد از دهان جارچى اعلام كرد كه هر فرد يونانى كه خود را شايسته دامادى كليستن ميداند بايد حداكثر در ظرف شصت روز داوطلبى خود را در سيسيون اعلام كند زيرا او قصد دارد در مدت يك سال پس از انقضاى شصت روز درباره ازدواج دختر خود تصميم بگيرد . تمام يونانيانى كه از لحاظ لياقت و شايستگى شخصى و يا از لحاظ موطن خود ادعاهائى داشتند بخت خود را براى اين ازدواج آزمايش كردند . كليستن مخصوصا براى اين منظور امر كرده بود كه يك ميدان ورزش و يك ورزشگاه سرپوشيده براى ميهمانان آينده‌اش ترتيب دهند .\r\n127 - از ايتاليا ، سميندريدس « 7 » فرزند هيپوكراتس « 8 » از اهل سيباريس « 9 » داوطلب\r\n\r\n\r\n","description":"","footnote":"\r\n( 1 ) -  Clisthene \r\n( 2 ) - سيسيون  ( Sicyone )  از شهرهاى يونان قديم واقع در شمال شرقى شبه جزيره پلوپونز در نزديكى خليج كورنت .\r\n( 3 ) -  Aristonymos \r\n( 4 ) -  Myron \r\n( 5 ) -  Andreas \r\n( 6 ) -  Agariste \r\n( 7 ) -  Smyndrides \r\n( 8 ) -  Hippokrates \r\n( 9 ) - سيباريس  ( Sybaris )  از شهرهاى ايتالياى قديم كه در قرن هشت قبل از ميلاد بوسيله مهاجرين يونانى تأسيس شد و مردمان آن به كاهلى و بىجرأتى در دنياى باستان شهرت يافته بودند .\r\n","page_name":" 204 ","page_number":102},
  {"content":"\r\n\r\nشد . اين مرد كسى بود كه دانش ذوق و صفا و آسايش را بعالىترين درجات تكامل خود رسانيده بود . بعلاوه سيباريس در آن زمان در نهايت رونق و شكوه بود .\r\nداساسوس « 1 » از اهل سيريس « 2 » فرزند آميريس « 3 » معروف به حكيم نيز داوطلب شد . بطوريكه نقل كردم اين دو نفر از ايتاليا آمده بودند . از خليج يونى ، آمفيمنستوس « 4 » فرزند اپيستروفوس « 5 » از اهل اپيدامن « 6 » داوطلب شد . از خليج يونى فقط اين يكنفر داوطلب بود . از ائولى « 7 » ، مالس « 8 » برادر تيتورموس « 9 » داوطلب شد . اين مرد كسى بود كه از لحاظ نيروى جسمانى سرآمد يونانيان بود و براى دورى از مردم به دورترين نقطه سواحل سرزمين ائولى پناه برده بود . از پلوپونز « 10 » ، لئوكدس « 11 » فرزند فيدون « 12 » فرمانرواى مستبد اهالى آرگوس « 13 » داوطلب شد . فيدون به علت\r\n\r\n\r\n","description":"","footnote":"\r\n( 1 ) -  Damasos \r\n( 2 ) -  Siris \r\n( 3 ) -  Amyris \r\n( 4 ) -  Amphimnestos \r\n( 5 ) -  Epistrophos \r\n( 6 ) - اپيدامن  ( Epidamne )  يا ديراكيوم  ( Dyrrachium )  از مهاجرنشين‌هاى يونان قديم در ساحل درياى آدرياتيك .\r\n( 7 ) - ائولى  ( Eolie )  از نواحى قديم آسياى صغير واقع در شمال غربى اين شبه جزيره شامل دوازده مهاجرنشين يونانى متحد كه از آن جمله است شهرهاى معروف إله  ( Elee )  و ازمير .\r\n( 8 ) -  Males \r\n( 9 ) -  Titormos \r\n( 10 ) - پلوپونز  ( Ploponnese )  شبه جزيره بزرگ يونان واقع در جنوب اين كشور كه مركز آن شهر معروف سپارت بود . در دنياى باستان اين شبه جزيره شامل چندين ناحيه و شهر مستقل بود كه از آن جمله است آركادى  ( Arcadie )  - لاكونى  ( Laconie )  - آرگولى  ( Argolie )  و مسنى  ( Messenie ) \r\n( 11 ) -  Leokodes \r\n( 12 ) -  Phidon \r\n( 13 ) - آرگوس  ( Argos )  پايتخت سرزمين آرگولى  ( Argolie )  واقع در شبه جزيره پلوپونز .\r\n","page_name":" 205 ","page_number":103},
  {"content":"\r\n\r\nابتكارى كه در دستگاه اوزان و مقادير در پلوپونز كرده بود و به علت اينكه جسورترين مرد يونانى محسوب ميشد در سراسر يونان مشهور بود . وى كسى بود كه توانست مردمان إله « 1 » را كه پايه‌گذاران بازيهاى المپى بودند از كرسى رياست بر كنار كند و خود جاى آنان را بگيرد . آميانتوس « 2 » فرزند ليكورگوس « 3 » ، اهل آركادى « 4 » ، از تراپزونت « 5 » با فرزند خود رسيد . لافانس « 6 » از اهل آزانى « 7 » كه ساكن شهر پوس « 8 » بود نيز با فرزند خود از راه رسيد . لافانس فرزند همان كسى بود كه اوفوريون « 9 » نام داشت و بحكايت افسانه‌هائى كه در آركادى نقل ميشد ديوسكورها « 10 » را در خانه خود پناه داده بود و از آن زمان ببعد درهاى خانهء خود را بر روى همه مردمان باز گذارده بود . همچنين اونوماستوس « 11 » از اهل اليس « 12 » فرزند آگه‌اوس « 13 » داوطلب شد . اينان از سرزمين پلوپس « 14 » آمده\r\n\r\n\r\n","description":"","footnote":"\r\n( 1 ) - إله  ( Elee )  از مهاجرنشين‌هاى يونان واقع در ائولى در شمال غربى آسياى صغير .\r\n( 2 ) -  Amiantos \r\n( 3 ) -  Lykourgos \r\n( 4 ) - آركادى  ( Arcadie )  از نواحى يونان قديم واقع در مركز شبه جزيره پلوپونز بين لاكونى  ( Laconie )  و مسنى  ( Messenie ) \r\n( 5 ) -  Trapezonte \r\n( 6 ) -  Laphanes \r\n( 7 ) -  Azanie \r\n( 8 ) -  Poeos \r\n( 9 ) -  Euphorion \r\n( 10 ) - ديوسكورها  ( Dioscures )  لقب توأم كاستور  ( Castor )  و پلوكس  ( Pollux )  دو تن از قهرمانان افسانه‌اى يونان .\r\n( 11 ) -  Onomastos \r\n( 12 ) -  Elis \r\n( 13 ) -  Agaios \r\n( 14 ) -  Pelops \r\n","page_name":" 206 ","page_number":104},
  {"content":"\r\n\r\nبودند . از آتن ، مگاكلس « 1 » فرزند آلكمئون كه بملاقات كرزوس رفته بود و هيپوكلئيدس « 2 » فرزند تيساندروس « 3 » كه از لحاظ ثروت و زيبائى سرآمد اهالى آتن بود داوطلب شدند . از سرزمين ارترى « 4 » كه در آن زمان رونقى فراوان داشت ، ليسانياس « 5 » تنها كسى بود كه بعنوان نماينده اوبه « 6 » داوطلب شد . از تسالى ، دياكتوريدس « 7 » از اهل كرانون « 8 » و آلكون « 9 » از خاندان سكوپادها « 10 » و مولوس‌ها « 11 » داوطلب شدند . چنين بود فهرست اسامى داوطلبان .\r\n128 - آنان در روز معين در محل حاضر بودند . كليستن قبل از هر كار از يكايك آنان درباره شهر و خانواده آنان سئوال كرد . آنگاه چه در مصاحبت‌هائى كه با هريك از آنان داشت و چه در مهمانىهائى كه همه آنها در آن حاضر بودند ، مدت يكسال به آزمايش دقيق صحت عمل و سرشت و قوه ادراك و ملكات آنان مشغول بود . جوان‌ترين آنان را ببازى و تمرين در ورزشگاه سرگرم ميكرد و مخصوصا بيش از هر موقع در سر ميز\r\n\r\n\r\n","description":"","footnote":"\r\n( 1 ) - مگاكلس  ( Megacles )  اين شخص فرزند آلكمئون بود . پدر آلكمئون نيز كه در حقيقت مؤسس اين خاندان بزرگ آتنى بود به همين نام خوانده ميشد .\r\n( 2 ) -  Hippokleides \r\n( 3 ) -  Tisandros \r\n( 4 ) - ارترى  ( Eretrie )  پايتخت قديم جزيره اوبه  ( Eubee )  واقع در ساحل شرقى شبه - جزيره يونان .\r\n( 5 ) -  Lysanias \r\n( 6 ) - اوبه  ( Eubee )  از جزاير بزرگ يونان واقع در درياى اژه در ساحل شرقى سرزمين يونان اصلى .\r\n( 7 ) -  Diaktorides \r\n( 8 ) -  Krannon \r\n( 9 ) -  Alkon \r\n( 10 ) -  Skopades \r\n( 11 ) -  Molosses \r\n","page_name":" 207 ","page_number":105},
  {"content":"\r\n\r\nغذا درباره آنان بمطالعه ميپرداخت . در تمام مدتى كه وى آنانرا نزد خود نگاهداشته بود ، در عين‌حال كه با آنان رفتارى شاهانه در پيش گرفته بود از هر فرصت براى دقت درباره آنان استفاده ميكرد . رفته‌رفته نسبت به داوطلبانى كه از آتن آمده بودند تمايل بيشترى يافت و سرانجام انتخاب او باتوجه و ملاطفتى خاص بسوى هيپوكلئيدس گرائيد . اين شخص علاوه بر صفات برجسته مردانگى . خويشاوندى دورى با خاندان كورنتى كيپسلوس « 1 » داشت و از اين لحاظ سرآمد ديگر داوطلبان بود .\r\n129 - سرانجام روزى فرا رسيد كه قرار بود ضيافت نامزدى برپا شود و كليستن نام كسى را كه از بين تمام داوطلبان برگزيده بود اعلام كند . كليستن تعداد يكصد گاو قربانى كرد و علاوه بر داوطلبان نامزدى ، تمام اهالى شهر سيسيون را نيز به مهمانى خواند .\r\nبعد از صرف غذا حريفان استعدادهاى خود را در موسيقى و اخلاق اجتماعى خود را بمعرض نمايش گذاردند . بنسبتى كه ضيافت ادامه مييافت ، هيپوكلئيدس از هر حيث بر ديگر حريفان تفوق مييافت . وى به مردى كه نى مينواخت امر كرد كه آهنگ مخصوص رقص براى او بنوازد . مرد نىنواز اطاعت كرد و او رقصيدن آغاز كرد .\r\nبىترديد او سعى داشت طورى برقصد كه ديگران را خوش آيد . اما كليستن بمشاهده اين صحنه ابروها را درهم كشيد . هيپوكلئيدس ، بعد از كمى استراحت ، دستور داد ميزى حاضر كنند و وقتى آن ميز را در جاى خود قرار داد بر روى اين صفه قرار گرفت و ابتدا رقص‌هاى لاكدمونى و سپس حالاتى از رقص‌هاى آتيك اجرا كرد و سرانجام در حالى كه سر خود را به روى ميز نهاده بود مدتى پاهاى خود را مانند دست‌ها حركت داد . از همان رقص‌هاى اول و دوم او ، كليستن از اينكه مردى را كه از سبك - سرىهايش كراهت داشت به دامادى برگزيند پيش خود منصرف شد . ولى با اين حال ، اين موضوع را به روى خود نياورد تا با وى با خشونت رفتار نكرده باشد . اما وقتى مشاهده كرد كه وى پاهاى خود را مانند دستها حركت ميدهد ديگر نتوانست خوددارى كند و ناگهان فرياد زد :\r\n\r\n\r\n","description":"","footnote":"\r\n( 1 ) -  Kypselos \r\n","page_name":" 208 ","page_number":106},
  {"content":"\r\n\r\n« فرزند تيساندروس ، اين معلق‌زدن‌هاى قشنگت ازدواجت را بر باد داد . » مرد جوان بيدرنگ پاسخ داد : « هيپوكلئيدس اهميتى براى اين قائل نيست ! » از اين جواب او بعدها ضرب المثلى ساختند .\r\n130 - آنگاه كليستن مدعوين را بسكوت دعوت كرد و سپس با صداى بلند چنين گفت :\r\n« كسانى كه داوطلب ازدواج با دختر من هستيد ! اجازه ميخواهم تعارفات خود را بهمهء شما تقديم كنم . ميل داشتم كه اگر امكان‌پذير بود بجاى آنكه از بين شما يكنفر را برگزينم و ديگران را كنار گذارم همه را راضى ميكردم . اما وقتى فقط يك دختر بيش ندارم نميتوانم همه را از خود راضى كنم . به همين جهت ميل دارم بهر نفر از شما كه از اين ازدواج محروم شده‌ايد بخاطر آنكه وصلت با خاندان مرا آرزو كرده‌ايد و زحمت دورى از شهر خود را متحمل شده‌ايد يك تالان پول هديه كنم .\r\nو دختر خود آگاريسته را با رعايت قوانين آتن به مگاكلس فرزند آلكمئون مىدهم . » مگاكلس پاسخ داد كه اين وديعه گرانبها را مىپذيرد و به اين ترتيب كليستن قرار ازدواج را گذارد .\r\n131 - چنين بود آنچه درباره طرز انتخاب داوطلبان اتفاق افتاد . و به اين ترتيب بود كه شهرت خاندان آلكمئون سراسر يونان را فراگرفت . از اين زن و شوهر پسرى به دنيا آمد كه كليستن نام داشت و سازمان قبايل و حكومت آزاد آتن يادگار اوست . براى او نام پدربزرگ مادريش يعنى فرمانرواى مستبد سيسيون را انتخاب كرده بودند .\r\nآنان فرزند ديگرى داشتند هيپوكراتس نام . از اين شخص يك پسر و يك دختر بوجود آمد كه يكى مگاكلس و ديگرى آگاريسته ، نام دختر كليستن اول ، ناميده شدند . اين آگاريسته با كرانتيپ « 1 » فرزند آريفرون « 2 » ازدواج كرد . وقتى وضع - حمل او نزديك ميشد شبى در خواب ديد كه شيرى از او به دنيا آمده است و چند روز\r\n\r\n\r\n","description":"","footnote":"\r\n( 1 ) -  Xanthippe \r\n( 2 ) -  Ariphron \r\n","page_name":" 209 ","page_number":107},
  {"content":"\r\n\r\nبعد آن زن فرزندى به كزانتيپ داد كه پريكلس « 1 » نام گرفت .\r\n132 - ميلتياد كه در آن زمان در آتن مورد احترام بود بعد از ضرباتى كه بر پارس‌ها وارد كرد ارزش و احترام بيشترى يافت و به پشت‌گرمى آن تقاضا كرد هفتاد كشتى و يك سپاه و مقدارى پول در اختيار او گذارند . وى كشوريكه قصد جنگ با آن داشت افشاء نكرد و فقط اظهار كرد كه قصد دارد آتنيانرا بسوى سرزمينى هدايت كند كه در آنجا بدون تحمل رنج و زحمت زياد به مقدارى فراوان طلا دست خواهند يافت و اگر در اين سفر او را همراهى كنند ثروتى فراوان بدست خواهند آورد . وى با اين بيان از آتنيان تقاضاى كشتى كرد و آنان كه از وعده‌هاى او بطمع آمده بودند كشتىها را در اختيار او گذاردند .\r\n133 - ميلتياد با سپاه خود بسوى پاروس « 2 » حركت كرد . بهانه او اين بود كه اهالى پاروس با ارسال يك كشتى بهمراه پارس‌ها به ماراتن در مخاصمه با آتن پيش قدم بوده‌اند . اما اين ادعا صورت ظاهر گفته‌هاى او بود و حقيقت آن بود كه وى به علت دسيسه‌هاى يكى از اهالى پاروس بنام ليساگوراس « 3 » فرزند تيزياس « 4 » كه براى او نزد هيدارنس « 5 » پارسى اسباب‌چينى كرده بود نسبت باهالى پاروس كينه‌اى شديد در دل داشت . همين كه اين سفر دريائى بپايان رسيد ، ميلتياد اهالى پاروس را كه در داخل حصار شهر ازدحام كرده بودند با سپاهيان خود محاصره كرد . آنگاه بوسيله يك جارچى به آنان اعلام كرد كه بايد صد تالان بپردازند و در غير اين صورت\r\n\r\n\r\n","description":"","footnote":"\r\n( 1 ) - پريكلس  ( Pericles )  زمامدار معروف آتن در قرن پنج قبل از ميلاد كه در زمان او آتن باوج شهرت و اقتدار رسيد .\r\n( 2 ) - پاروس  ( Paros )  از جزاير مجمع الجزاير درياى اژه كه مردم آن در لشكركشى داريوش به يونان بكمك پارس‌ها شتافتند و به همين جهت بعد از عزيمت پارس‌ها بوسيله ميلتياد و آتنيان فاتح مجازات شدند .\r\n( 3 ) -  Lysagoras \r\n( 4 ) -  Tisias \r\n( 5 ) -  Hydarnes \r\n","page_name":" 210 ","page_number":108},
  {"content":"\r\n\r\nمحاصره را آنقدر ادامه خواهد داد تا تسليم شوند . اما اهالى پاروس حتى يك لحظه فكر دادن آن پول را به ميلتياد بخاطر خود خطور ندادند و با تمام قوا به حفظ و صيانت شهر خود پرداختند . و از جمله عمليات آنها آن بود كه هر نقطه از حصار شهر را كه بعد از حمله ضعف آن آشكار ميشد هنگام شب آنقدر بالا ميبردند كه ارتفاع آن دو برابر ميشد .\r\n134 - تا اينجا تمام يونانيان درباره اين روايت اتفاق نظر دارند . اما مطالبى كه اكنون نقل ميكنم منحصرا از قول اهالى پاروس است :\r\nدرهمان‌حال كه ميلتياد با اين مشكلات روبرو بود يكى از زنان زندانى از او تقاضاى ملاقات كرد . اين زن كه تيمو « 1 » نام داشت از اهل پاروس بود و در معبد الهه‌هاى زيرزمين بكارى محقر مشغول بود . وقتى او را بحضور ميلتياد او آوردند اظهار كرد كه اگر وى واقعا مايل به تسخير پاروس مىباشد بايد آنچه را كه او توصيه مىكند انجام دهد . آنگاه آن زن راز پنهان خود را بر او فاش كرد و ميلتياد مستقيما بسوى تپه‌اى كه در مقابل شهر قرار داشت و محوطه مقدس دمتر « 2 » قانون - گذار بود حركت كرد . وى از حصار آن محوطه بالا رفت و چون نتوانست در آن را بگشايد بسوى تالار بزرگ معبد رفت . خدا عالم است كه قصد او از اين كار چه بود ، شايد قصدش آن بود كه يكى از اشياء مذهبى را كه دست‌زدن به آن ممنوع بود بربايد . اين موضوع چندان مهم نيست ولى درهرحال وى به نزديكى در ورودى رسيد و در همين موقع ناگهان زلزله‌اى رويداد . وى دوان‌دوان به عقب بازگشت ولى در موقعى كه از روى ديوار سنگى مىپريد استخوان پايش شكست . برخى گفته‌اند كه بعد از زمين خوردن ، زانوى او در رفت .\r\n135 - بدين ترتيب ، ميلتياد بعد از بيست و شش روز محاصره و آسيب فراوانى كه به جزيرهء پاروس وارد كرد ، بىآنكه موفق به تسخير آن شود و يا پولى به آتن آورد\r\n\r\n\r\n","description":"","footnote":"\r\n( 1 ) -  Timo \r\n( 2 ) -  Demeter \r\n","page_name":" 211 ","page_number":109},
  {"content":"\r\n\r\nبوضعى رقت‌بار كشتىهاى خود را به آتن بازگرداند . وقتى اهالى پاروس دانستند كه تيمو ، خادمه دو الهه ميلتياد را راهنمائى كرده است تصميم به مجازات او گرفتند و همين كه از اين انديشه آسوده شدند ، زائرينى به دلف فرستادند و از خداوند سئوال كردند كه آيا مىتوانند خادمه‌ايرا كه راه مطمئنى براى تسخير ميهن خود به دشمن ارائه داده و معبدى را كه ورود به آن ممنوع بوده است به ميلتياد نشان داده بقتل رسانند . هاتف معبد به آنان اجازه نداد و اظهار كرد كه تيمو مسئول اين واقعه نيست زيرا مقدر چنين بود كه ميلتياد با بدفرجامى روبرو شود و او در حقيقت عامل تقدير براى تحريك او به اين جنايت بوده است . چنين بود گفته هاتف الهى خطاب به اهالى پاروس .\r\n136 - پس از بازگشت ميلتياد از پاروس بين تمام مردم آتن از ماجراى او صحبت در ميان بود . كزانتيپ « 1 » فرزند آريفرون « 2 » كه نسبت به او كينه در دل داشت او را در مجلس عمومى متهم كرد و براى جنايتى كه با فريب دادن مردم آتن مرتكب شده بود تقاضا كرد او را بقتل رسانند . ميلتياد در آن مجلس حاضر بود ، اما خود شخصا از خود دفاع نكرد ( زيرا جراحت ران او شدت مييافت و بهيچوجه قادر بانجام اين مهم نبود ) . پس در حالى كه در بستر رنج و درد در انظار عموم آرميده بود دفاع خود را به عهده دوستان گذارد . آنان به خوبى خاطره ماراتن را در گوشها بصدا درآوردند و از تسخير لمنوس « 3 » كه ميلتياد براى انتقام آتن از پلازژها آن را به آتنيان بخشيده بود سخن گفتند . مردم دربارهء اعدام جانب ميلتياد را گرفتند و به مرگ او رأى ندادند ، اما به علت خطائى كه مرتكب شده بود او را به پرداخت پنجاه تالان جريمه محكوم كردند . بعد از صدور اين رأى ، ران ميلتياد سياه و فاسد شد و كمى بعد ، از\r\n\r\n\r\n","description":"","footnote":"\r\n( 1 ) -  Xantippe \r\n( 2 ) -  Ariphron \r\n( 3 ) - لمنوس  ( Lemnos )  از جزاير مجمع الجزاير يونان در درياى اژه در نزديكى بغاز داردانل كه امروز لمنو  ( Lemno )  نام دارد .\r\n","page_name":" 212 ","page_number":110},
  {"content":"\r\n\r\nآن زخم درگذشت . فرزند او سيمون « 1 » تمام پنجاه تالان را پرداخت .\r\n137 - و اما چنين است چگونگى فتح لمنوس بدست ميلتياد فرزند سيمون : آتنيان در گذشته به حق يا بناحق پلازژها « 2 » را از آتيك « 3 » بيرون كرده بودند . در اين‌باره من فقط آنچه را كه ديگران نقل كرده‌اند نقل ميكنم . هكاته « 4 » فرزند هگساندروس « 5 » ناحق بودن اين عمل را در روايات خود به اين شرح بيان مىكند :\r\n« منطقه‌اى را كه پلازژها در دامنه‌هاى كوه هيمت در تصرف داشتند آتنيان بعنوان پاداش براى حصارى كه پلازژها گرد آكروپول كشيده بودند به آنان بخشيده بودند . اما وقتى آتنيان مشاهده كردند كه از اين سرزمين كه در گذشته بيحاصل و بىارزش بود به خوبى بهره‌بردارى مىشود پشيمان شدند و بدون هيچگونه رسيدگى و دادرسى پلازژها را بيرون كردند . »\r\nآتنيان عقيده دارند كه اخراج پلازژها كارى صحيح بوده ، زيرا آنان در دامنه‌هاى كوه هيمت سكونت كرده بودند و از آنجا براى اذيت و آزار آتنيان به آتن\r\n\r\n\r\n","description":"","footnote":"\r\n( 1 ) -  Cimon \r\n( 2 ) - پلازژها  ( Pelasges )  يكى از اقوام قديم دنياى باستان بودند كه در سراسر يونان و ايتاليا و سواحل آسياى صغير و جزاير درياى اژه آثارى از تمدن قديم خود باقى گذارده‌اند .\r\nمردمان اين قوم ابتداء از نواحى شمالى به سرزمين يونان مهاجرت كردند ولى آتنيان آنانرا از آتيك راندند . در مقابل فشار آتنيان پلازژها به پلوپونز مهاجرت كردند و در آن محل كشور پلازژى را تأسيس كردند .\r\n( 3 ) - آتيك  ( Attique )  شبه جزيره معروف در ساحل شرقى يونان كه شهر آتن پايتخت آن بود .\r\n( 4 ) -  ( Hecatee )  قديم‌ترين مورخ يونانىنژاد كه ظاهرا در اواخر قرن شش و اوائل قرن پنج قبل از ميلاد ميزيسته و دو كتاب از خود بيادگار گذارده يكى درباره تاريخ و ديگرى درباره جغرافيا - از اين دو كتاب امروز جز قسمت‌هاى مختصر باقى نيست . هردوت در مجموعه تاريخ خود مكرر به او اشاره كرد و در پاره‌اى از موارد روايات او را نقل كرده است .\r\n( 5 ) -  Hegesandros \r\n","page_name":" 213 ","page_number":111},
  {"content":"\r\n\r\nميآمدند . دختران جوان و اطفال آتنى پيوسته براى آوردن آب به چشمه انئاكرونوس « 1 » رفت‌وآمد داشتند زيرا آنان نيز مانند ديگر يونانيان در آن زمان خدمتگارى در اختيار نداشتند . هربار كه آنان بدان محل ميرفتند ، پلازژها از راه جسارت و گستاخى و با وقاحت آميخته با تحقير در صدد اذيت و آزار آنان برميآمدند . آنان به اين اندازه نيز قانع نبودند و سرانجام هنگامىكه وسايل حمله به آتن را فراهم ميكردند غافلگير شدند . بطوريكه آتنيان نقل ميكنند ، آنان خود را بمراتب از پلازژها انسان‌تر بوده‌اند ، زيرا آنان پلازژها را در حين برپا كردن توطئه بر ضد خود غافلگير كرده بودند و بنابراين حق داشتند آنان را بقتل رسانند . اما آنان چنين نكردند و فقط به آنان امر كردند كه از آن سرزمين خارج شوند . پلازژها ناگزير كوچ كردند و در مناطق ديگر و مخصوصا در لمنوس « 2 » مستقر شدند . چنين بود اين دو روايت كه يكى به هكاته تعلق داشت و ديگرى به آتنيان .\r\n138 - پلازژهاى ساكن لمنوس بعدها در صدد برآمدند كه از آتنيان انتقام گيرند .\r\nچون دربارهء جشن‌هاى آتنى اطلاعاتى كامل داشتند ، تعدادى كشتى پنجاه پاروئى تهيه كردند و با آن كشتىها زنان آتنى را كه در برورن « 3 » بانجام تشريفاتى بافتخار آرتميس « 4 » مشغول بودند غافلگير كردند و آنانرا ربودند . آنان تعداد زيادى از آن زنان را با خود بردند و از راه دريا گريختند و وقتى به لمنوس رسيدند آنانرا وسيله عشق‌بازى و خوشگذرانى خود قرار دادند . اين زنان كه بسيار بارور و پرزا بودند اطفال خود را با زبان و آداب و رسوم آتنى بزرگ كردند . اطفال آنان حاضر نبودند با اطفالى كه از زنان پلازژى به دنيا آمده بودند معاشرت كنند . اگر يكى از آنان مورد ضرب يكى از اطفال پلازژى قرار ميگرفت ، ديگران براى دفاع او ميشتافتند\r\n\r\n\r\n","description":"","footnote":"\r\n( 1 ) -  Enneacrounos \r\n( 2 ) -  Lemnos \r\n( 3 ) -  Brauron \r\n( 4 ) -  Artemis \r\n","page_name":" 214 ","page_number":112},
  {"content":"\r\n\r\nو مشتركا بدفاع از هم مشغول ميشدند . آنان حتى مدعى بودند كه بايد بر اطفال ديگر فرمانروائى كنند و به آسانى بر آنان مسلط ميشدند . پلازژها كه متوجه اين وضع شده بودند پيوسته در صدد بودند راه‌حلى براى آن بيابند . آنان در اين‌باره باهم مشورت كردند و انديشه‌اى تأثرآور بخاطر خود خطور دادند . وقتى اين اطفال از هم اكنون بر ضد فرزندان دوران جوانى زنان شرعى آنها اينچنين باهم متحد و متفق ميباشند و از هم‌اكنون در صدد مطيع كردن آنان هستند ، پس وقتى بسن بلوغ رسيدند چه خواهند كرد ؟ تحت تأثير اين فكر ، مصلحت آن ديدند كه اطفال آتنى را بقتل رسانند و براى تكميل اين اقدام خود مادران آتنى را نيز با آنان بقتل رساندند . به علت همين جنايت و جنايت قديم‌تر ديگرى كه زنان لمنوس مرتكب شده بودند و شوهران و پادشاه خود توآس « 1 » را بقتل رسانيده بودند ، در سراسر يونان معمول چنين است كه جنايات بزرگ را به « جنايت لمنوس » تشبيه ميكنند .\r\n139 - بعد از آنكه پلازژها فرزندان و زنان خود را بقتل رساندند ديگر زمين براى آنان حاصلى نداد و زنان و گله‌هاى آنان نيز مثل سابق بارور نشدند . و وقتى به اين ترتيب در معرض قحطى و خطر تقليل جمعيت قرار گرفتند كسانى به دلف فرستادند و از خداوند چاره‌اى براى دردهاى خود خواستند . هاتف الهى به آنان توصيه كرد كه بايد بهر ترتيبى كه آتنيان تعيين كنند رضايت آنان را بدست آورند . پس پلازژها به آتن رفتند و اعلام كردند كه قصد دارند خطاهاى خود را بطور كامل جبران كنند . آتنيان تخت‌هاى مخصوص صرف غذا را بطرزى باشكوه در پريتانه قرار دادند و ميزى مملو از انواع غذاهاى لذيذ و گوارا ترتيب دادند و از پلازژها دعوت كردند كه اجازه دهند سرزمين آنان را نيز در اين وضع قرار دهند . پلازژها به اين تقاضا چنين پاسخ دادند :\r\n« هر وقت كه يك كشتى بكمك باد بوره « 2 » فاصله بين سرزمين شما و سرزمين\r\n\r\n\r\n","description":"","footnote":"\r\n( 1 ) -  Thoas \r\n( 2 ) - بوره  ( Boree )  خداى باد شمال در يونان قديم - مقصود از باد بوره باد شمال است .\r\n","page_name":" 215 ","page_number":113},
  {"content":"\r\n\r\nما را طى كند ما جزيره خود را تسليم ميكنيم . » [ چنين بود آنچه آنان گفتند . 
  ] آنان به خوبى ميدانستند كه اين وضع هرگز پيش نخواهد آمد ، زيرا آتيك از لمنوس جنوبىتر است .\r\n140 - در آن زمان كار بهمين‌جا بپايان رسيد ، اما سالها بعد وقتى كرسونز « 1 » هلسپون « 2 » بدست آتنيان افتاد ، ميلتياد فرزند سيمون از فرصتى كه بادهاى فصلى [ كه از شمال شرقى ميوزد 
  ] بوجود آورده بود استفاده كرد و از الئونت « 3 » كه در كرسونز بود با كشتى حركت كرد و به لمنوس رسيد و پيشگوئى الهى را كه پلازژها تصور نميكردند روزى تحقق يابد به آنان يادآور شد و امر كرد از آن جزيره خارج شوند . پلازژهاى هفستيا « 4 » اطاعت كردند ، اما پلازژهاى ميرينا « 5 » مدعى شدند كه كرسونز سرزمين آتيك نيست . آتنيان آنانرا محاصره كردند تا سرانجام تسليم شدند . چنين بود چگونگى تسخير لمنوس بدست آتنيان بفرماندهى ميلتياد آتنى .\r\nپايان جلد ششم\r\n\r\n\r\n","description":"","footnote":"\r\n( 1 ) -  Chersonese \r\n( 2 ) -  Hellespont \r\n( 3 ) -  Elconte \r\n( 4 ) -  Hephestia \r\n( 5 ) - ميرينا  ( Myrina )  يا ميرين  ( Myrine )  - در دنياى قديم دو شهر به اين نام خوانده ميشد يكى در آسياى صغير و ديگرى در جزيره لمنوس - در اين مورد منظور ميرينا پايتخت لمنوس است كه ميلتياد بتسخير آن دست زد .\r\n","page_name":" 216 ","page_number":114},
  {"content":"\r\n\r\n\r\nفهرست اسامى اشخاص و اماكن\r\nآ آبدر 143 ، 144\r\nآبيدوس 96 ، 123\r\nآپولوفانس 123\r\nآپولون 49 ، 50 ، 117 ، 151 ، 168 ، 180 ، 195\r\nآتوس 142 ، 143 ، 180 آتن 3 ، 18 ، 33 ، 38 ، 47 ، 48 ، 49 ، 51 ، 52 ، 53 ، 54 ، 55 ، 56 ، 57 ، 58 ، 59 ، 59 ، 60 ، 61 ، 62 ، 63 ، 65 ، 66 ، 68 ، 69 ، 71 ، 73 ، 74 ، 80 ، 82 ، 83 ، 85 ، 86 ، 89 ، 105 ، 117 ، 120 ، 131 ، 132 ، 136 ، 139 ، 142 ، 145 ، 149 ، 156 ، 163 ، 170 ، 171 ، 173 ، 176 ، 179 ، 182 ، 183 ، 184 ، 185 ، 186 ، 187 ، 188 ، 189 ، 191 ، 192 ، 194 ، 195 ، 197 ، 201 ، 202 ، 203 ، 207 ، 209 ، 210 ، 211 ، 212 ، 213 ، 214 ، 215 ، 216\r\nآتنا 39 ، 48 ، 82\r\nآتناپولياد 68\r\nآتنه 65\r\nآتيك 53 ، 54 ، 55 ، 57 ، 62 ، 63 ، 64 ، 66 ، 68 ، 71 ، 72 ، 73 ، 74 ، 97 ، 99 ، 132 ، 156 ، 163 ، 173 ، 176 ، 183 ، 184 ، 189 ، 194 ، 197 ، 208 ، 213\r\nآدراستوس 57 ، 58 ، 59\r\nآدرياتيك 9 ، 205\r\nآريستوليپروس 94\r\nآرتافرن 23 ، 26 ، 27 ، 27 ، 29 ، 30 ، 62 ، 82 ، 87 ، 99 ، 109 ، 110 ، 125 ، 141 ، 179 ، 195\r\nآرتوزوسترا 141\r\nآرتميزيوم 27\r\nآرتميس 8 ، 180 ، 214\r\nآرتيبيوس 91 ، 93 ، 94\r\nآردريكا 196\r\nآرژين 147\r\nآرس 80\r\nآركادى 43 ، 163 ، 164 ، 169 ، 205 ، 206 آركساندروس 31\r\nآركه‌لااو 59\r\nآركيداموس 161 ، 162\r\nآرگادس 56 ، 132\r\n\r\n","description":"","footnote":"","page_name":" 217 ","page_number":115},
  {"content":"\r\n\r\nآرگوس 18 ، 24 ، 41 ، 43 ، 48 ، 50 ، 57 ، 70 ، 71 ، 72 ، 81 ، 94 ، 117 ، 150 ، 164 ، 165 ، 166 ، 167 ، 169 ، 175 ، 205 آرگونى 68 ، 205\r\nآرموگ 98\r\nآريستاگوراس 3 ، 19 ، 26 ، 27 ، 28 ، 29 ، 30 ، 32 ، 33 ، 42 ، 44 ، 45 ، 46 ، 47 ، 54 ، 55 ، 83 ، 86 ، 88 ، 90 ، 100 ، 101 ، 109 ، 110 ، 112 ، 114 ، 115 ، 117\r\nآريستودم 147 ، 148 ، 149\r\nآريستوژيتون 47 ، 191 ، 202\r\nآريستوفانت 158\r\nآريستوگراتس 163\r\nآريستوماك 147\r\nآريستون 63 ، 146 ، 154 ، 155 ، 156 ، 157 ، 158 ، 159 ، 160\r\nآريستونيموس 204\r\nآريفرون 209 ، 212\r\nآزاروس 39\r\nآزانى 206\r\nآژاكس 56\r\nآژتوس 155\r\nآژيس 157\r\nآسپنت‌ها 131 ، 233\r\nآستر 53\r\nآستروباكوس 160\r\nآسوپوس 67 ، 190\r\nآسپا 4 ، 10 ، 11 ، 13 ، 14 ، 26 ، 39 ، 44 ، 82 ، 83 ، 86 ، 109 ، 122 ، 133 ، 143 ، 153 ، 161 ، 195\r\nآسياى صغير 12 ، 13 ، 24 ، 26 ، 28 ، 38 ، 45 ، 47 ، 55 ، 73 ، 81 ، 85 ، 86 ، 87 ، 89 ، 92 ، 93 ، 96 ، 97 ، 99 ، 100 ، 110 ، 112 ، 116 ، 123 ، 126 ، 128 ، 132 ، 133 ، 141 ، 179 ، 205 ، 206 ، 213 ، 216\r\nآشور 46 ، 150\r\nآفيدنا 191\r\nآكانت 141\r\nآكروپول 54 ، 187 ، 223\r\nآكرون 79\r\nآكريريوس 149 ، 150\r\nآكه 38 ، 39 ، 51 ، 61\r\nآكيلئون 81\r\nآكاريسته 204 ، 209\r\nآگاممنون 81\r\nآگريان 13\r\nآگه‌اوس 206\r\nآلسه 82\r\nآلكمئون 39 ، 51 ، 52 ، 56 ، 60 ، 72 ، 105 ، 194 ، 199 ، 201 ، 202 ، 203 ، 209\r\nآلكمن 150\r\nآلكيبياد 51 ، 194\r\nآلكيدس 88\r\nآلكيماكوس 184\r\nآلوپكه 53\r\nآليات 45\r\n\r\n","description":"","footnote":"","page_name":" 218 ","page_number":116},
  {"content":"\r\n\r\nآماتونت 89 ، 90 ، 91 ، 95\r\nآماتوس 89\r\nآمپه 191\r\nآمفىپونيس 10\r\nآمفيتريون 50 ، 141\r\nآمفيكتيون 52\r\nآمفيون 75\r\nآميريس 205\r\nآمينانتوس 206\r\nآمينتاس 14 ، 15 ، 16 ، 80\r\nآناكرئون 112\r\nآناكساندريداس 35 ، 36 ، 145 ، 189\r\nآناكسيلاس 21\r\nآنتاندروس 23\r\nآنتىكارس 38\r\nآنتمونت 81\r\nآندرو 27\r\nآندروس 27\r\nآندره‌آس 204\r\nآنكيموليوس 53\r\nاآك 72\r\nاآكس 115 ، 122 ، 123\r\nائتيون 75 ، 76 ، 77 ، 78\r\nائولى 63 ، 82 ، 100 ، 181 ، 205 ، 206\r\nائوليد 99\r\nابر 86\r\nاپيدامن 205\r\nاپيدور 68 ، 69 ، 71\r\nاپير 79\r\nاپيزلوس 195\r\nاپيستروفوس 205\r\nاپيسيد 171 ، 172\r\nاتئوكل 51\r\nاتروسك 117\r\nاترورى 121\r\nاترنه 110 ، 124 ، 125\r\nادونى 100\r\nاراتو 103\r\nارازيتوس 165\r\nارترى 48 ، 86 ، 112 ، 142 ، 179 ، 181 ، 182 ، 183 ، 184 ، 187 ، 188 ، 190 ، 197 ، 207\r\nارتكه 127\r\nاردشير 183\r\nاركته 68\r\nاركلى 4 ، 38\r\nارمنستان 43 ، 45 ، 46\r\nاروپا 4 ، 90 ، 99 ، 123 ، 142\r\nاريترس 110\r\nارتيره 112 ، 119\r\nاريكس 38 ، 40\r\nازمير 82 ، 100 ، 112 ، 132 ، 205\r\nاژدهاك 124\r\n\r\n","description":"","footnote":"","page_name":" 219 ","page_number":117},
  {"content":"\r\n\r\nاژست 40\r\nاژه ( دريا ) 4 ، 24 ، 25 ، 27 ، 28 ، 37 ، 41 ، 85 ، 86 ، 87 ، 89 ، 93 ، 99 ، 100 ، 110 ، 119 ، 123 ، 124 ، 126 ، 136 ، 142 ، 143 ، 145 ، 180 ، 186 ، 190 ، 195 ، 207 ، 210 ، 212 ، 213\r\nاژيپتوس 150\r\nاژياله 56\r\nاژياله‌ها 59\r\nاژيلى 184\r\nاژيليا 188\r\nاژين 67 ، 68 ، 69 ، 70 ، 71 ، 72 ، 105 ، 139 ، 145 ، 146 ، 154 ، 156 ، 157 ، 162 ، 170 ، 173 ، 174 ، 175 ، 176 ، 179\r\nاژينا 67 ، 132\r\nاسپانيا 9\r\nاسكندر 13 ، 15 ، 16 ، 17 ، 18\r\nاشكراتش 75\r\nاشيل 194\r\nاشين 183\r\nافريقا 37 ، 38\r\nافز 47 ، 55 ، 86 ، 87 ، 89 ، 111 ، 116 ، 117 ، 169\r\nافور 148\r\nافورها 35 ، 36 ، 156 ، 158\r\nالئون 38\r\nالئونت 216\r\nالسه 149\r\nالسيداس 155\r\nالوروس 135 ، 136\r\nالوزى 48 ، 62 ، 63 ، 64 ، 117 ، 156 ، 163\r\nالوزيس 62\r\nإله 39 ، 40 ، 81 ، 205 ، 206\r\nاوآ 69\r\nاواگوراس 185\r\nاوبه 63 ، 64 ، 86 ، 142 ، 179 ، 182 ، 184 ، 188 ، 196 ، 207\r\nاوتان 23 ، 24 ، 95 ، 99 ، 141\r\nاوتزيون 147\r\nاودومانت 13\r\nاوديپ 50\r\nاوربيانس 176\r\nاوريپا 183\r\nاوريپ 64\r\nاوريدامه 162\r\nاوريستنس 35 ، 146 ، 149\r\nاوريلوس 14\r\nاوريلئون 40\r\nاوفوريون 194 ، 206\r\nاوكسزيا 68 ، 69\r\nاولئون 89\r\nاوليانوس 31\r\nاونتات‌ها 59\r\nاونسيلوس 89 ، 90 ، 91 ، 93 ، 94 ، 95\r\nاونو 62\r\nاونوماستوش 206\r\n\r\n","description":"","footnote":"","page_name":" 220 ","page_number":118},
  {"content":"\r\n\r\nاويبار 127\r\nاناسى 67\r\nانئاكرونوس 214\r\nانت 90\r\nانجييا 145\r\nانخله‌ها 51\r\nايبانوليس 31 - 98\r\nايتاليا 9 - 24 - 38 - 39 - 119 - 121 - 204 - 205\r\nايران 45 - 81 - 83 - 194\r\nايزاگوراس 56 - 60 - 61 - 63\r\nايستر 9 - 21\r\nايسمنوس 49\r\nايكارى 180\r\nايمبرو 24 - 136 - 186\r\nايمبروس 24 - 136 - 186\r\nايليون 82 - 99\r\nب بابل 46 - 119\r\nباكشى 75 - 76\r\nباكوس 8\r\nبئوسى 38 - 47 - 48 - 49 - 51 - 57 - 62 - 63 - 64 - 65 - 66 - 72 - 74 - 133 - 183 - 188 - 189 - 190\r\nبرانشيد 31\r\nبرديا 23 - 141\r\nبرژريون 38\r\nبرورن 214\r\nبريژها 143\r\nبزداق 87\r\nبه سفر 99\r\nبوياس 17\r\nبوتاكيدس 41\r\nبوچه‌عدسى 126\r\nبوره 28\r\nبيزالتس 123\r\nبيزانس 23 - 89 - 120 - 127\r\nپ پارس 10 - 11 - 12 - 13 - 14 - 15 - 16 - 17 21 - 23 - 24 - 25 - 28 - 30 - 31 - 61 63 - 84 - 81 - 82 - 83 - 84 - 75 - 88 110 - 113 - 124 - 125 - 126 - 131\r\n137 - 141 - 143 - 179 - 181 - 181 182 - 183 - 184 - 187 - 188 - 193 197 - 201\r\nپئوپله 13\r\nپارتنيون 186\r\nپارو 25\r\nپاروس 25 - 27 - 52 - 210 - 211 - 212\r\nپاريس 81\r\nپاريوم 96\r\nپاريون 96\r\n\r\n","description":"","footnote":"","page_name":" 221 ","page_number":119},
  {"content":"\r\n\r\nپالاس 65\r\nپاكتول 87\r\nپاكئولوس 87\r\nپاكتيا 133\r\nپامفيلى 59\r\nپان 186 - 187\r\nپاناتنه 48\r\nپانتال 176\r\nپانژه 10 - 13\r\nپانگوس 13\r\nپانتيس 148\r\nپانيونيون 111\r\nپئونى 4 - 11 - 12 - 13 - 14 - 21 - 85 - 86\r\nپداسوس 98 - 119\r\nپرازياس 13 - 15\r\nپرديكاس 14 - 17\r\nپرسه 149 - 150\r\nپركام 12\r\nپركلس 149\r\nپركوت 96\r\nپرنت 4 - 6 - 127\r\nپروپونتيس 99\r\nپروكس 152\r\nپروكونز 127\r\nپروكونسوس 127\r\nپروپوئيد 99\r\nپريالا 158\r\nپرياندر 78 - 79 - 80 - 82\r\nپريتان‌ها 58 - 60 - 134\r\nپريتانه 58 - 134 - 149 - 185 - 215\r\nپريكلس 51 - 56 - 194 - 210\r\nپرين 111 - 112\r\nپرينوس 127\r\nپرينتاداس 37\r\nپسوس 96\r\nپلاته 28 - 188 - 189 - 190 - 192 - 193\r\nپلازژ 24 - 54 - 213 - 214 - 215 - 216\r\nپلازژى 24 - 54 - 85 - 212 - 214\r\nپلاگونى 4\r\nپلوپس 206\r\nپلوپونز 37 - 43 - 51 - 55 - 57 - 61 62 - 64 - 68 - 74 - 147 - 148 - 153 - 162 - 165 - 167 - 169 - 171 - 175 - 186 - 204 - 205 - 206 - 213\r\nپلوكس 206\r\nپوزانياس 28\r\nپوزئيدون 38\r\nپوس 206\r\nپولوكس 63\r\nپولمارك 193\r\nپوليب 58\r\nپوليدور 50\r\nپوليكريتوس 145 - 163\r\n\r\n","description":"","footnote":"","page_name":" 222 ","page_number":120},
  {"content":"\r\n\r\nپوليشتا 123\r\nپولينيس 147\r\nپيتاگوراس 41\r\nپيتورنس 222\r\nپيداورا 68\r\nپيرا 75 - 76\r\nپيرن 76\r\nپيزيسترات 47 - 51 - 52 - 54 - 56 - 68\r\n64 - 72 - 73 - 80 - 81 - 132 - 133\r\n134 - 179 - 185 - 187 - 201 - 202\r\nپيكسوداروس 97\r\nپيگرس 11\r\nپيلوس 55\r\nت تاسو 124\r\nتاسوس 124 - 142 - 143 - 144\r\nتالائوس 57\r\nتانالر 48 - 66\r\nتاناكرا 66\r\nتامين 184\r\nتئوس 48 - 49 - 57 - 66 - 67 - 72 - 132 -\r\n173 - 187 - 189 - 190 - 196\r\nتبه 67\r\nتسالوس 40\r\nترا 37 - 41\r\nتراپزونت 206\r\nتراپنا 154\r\nتراسيبول 78 - 79\r\nتراسيلائوس 194\r\nتراكيه 3 - 4 - 6 - 8 - 9 - 12 - 21 - 86 - 92 - 100\r\n101 - 124 - 127 - 131 - 143 - 144\r\n180\r\nتراگوراس 31\r\nترپسيكور 1\r\nترساندروس 147\r\nترمر 31\r\nترمين 122\r\nنروآ 12 - 23 - 55 - 81 - 82 - 99 - 126\r\nتروس 6 - 7\r\nترنيس 165\r\nتژا 162\r\nتژه 162 - 186\r\nتسالى 53 - 54 - 81 - 162 - 163 - 207\r\nتسپروت‌ها 79\r\nتسموفورى 117\r\nتليس 38 - 41\r\nتمولوس 87 - 88\r\nتناسيدس 170\r\nتوسيدس 170\r\nتوسيديد 28\r\nتيتورموس 205\r\nتيدوس 58 - 126 - 135\r\n\r\n","description":"","footnote":"","page_name":" 223 ","page_number":121},
  {"content":"\r\n\r\nتيرنت 50 - 149 - 165 - 166 - 169\r\nتيره‌آ 165\r\nتيرياس 210\r\nتيريوم 165\r\nتيسامنوس 147\r\nتيساندروس 56 - 207 - 209\r\nتيمنس 31\r\nتپنو 211 - 212\r\nتيندارىها 63\r\nتينمو 181\r\nخ خشايارشا 27 - 28 - 63 - 65 - 81 - 96 - 116 - 123 - 142 - 146 - 182\r\nخوآست 43\r\nخلموس 163\r\nد داتيس 23 - 179 - 181 - 195 - 196\r\nداردانل 4 - 24 - 55 - 73 - 81 - 96 - 99 - 123 - 126 - 133 - 186\r\nداردانوس 96\r\nداردانوم 96\r\nداريوش 4 - 6 - 10 - 11 - 12 - 14 - 15 - 21 - 22 - 23 - 26 - 27 - 28 - 31 - 56 - 32 - 48 - 55 - 62 - 63 - 73 81 - 82 - 83 - 85 - 86 - 89 - 90 - 91 - 95 - 99 - 100 - 109 - 113 - 181 - 119 - 122 - 123 - 125 - 131 135 - 136 - 141 - 142 - 143 - 145 - 146 - 161 - 169 - 179 - 180 - 182 - 183 - 184 - 196 - 197 - 210\r\nداسيكليون 127\r\nداماسوس 205\r\nداميا 68 - 69\r\nدانوب 6 - 9 - 10 - 21 - 131 - 136\r\nدانه 149 - 150\r\nدجله 46 - 119\r\nدرياى آزوف 126\r\nدرياى سياه 4 - 13 - 38 - 45 - 99 - 111 - 123 - 126 - 127\r\nدرى 58 - 63 - 64 - 71 - 147 - 149 - 150\r\nدسلى 176\r\nدلف 37 - 38 - 52 - 57 - 61 - 66 - 68 - 72 - 75 - 77 - 118 - 123 - 131 - 133 - 148 - 158 - 161 - 165 - 172 - 203 - 212 - 215\r\nدلوس 27 - 180 - 181 - 182 - 195 - 196\r\nدليون 196\r\nدمارات 63 - 146 - 147 - 154 - 156 -\r\n\r\n","description":"","footnote":"","page_name":" 224 ","page_number":122},
  {"content":"\r\n\r\n157 - 158 - 159 - 161 - 162 - 163 - 170\r\nدمارمنوس 37 - 157\r\nدمتر 68 - 175 - 211\r\nدوبرها 13\r\nدودون 79\r\nدوريس 95 - 98 - 99\r\nدوريسك 86\r\nدوريه 36 - 37 - 38 - 39 - 40 - 41\r\nدولونك‌ها 131 - 132 - 133\r\nدپاكتوريدس 162 - 207\r\nديديم 118\r\nديراكيوم 205\r\nديسورون 15\r\nديمانات‌ها 59\r\nديوسكورها 206\r\nديونيزوس 8 - 48 - 58 - 113 - 114 - 117\r\nديومد 8\r\nر رجيو 121\r\nرجيوم 121\r\nرود 89\r\nرنئا 181\r\nز زاراكا 165\r\nزاسنت 161\r\nزانته 161\r\nزانكله 121\r\nزفيريون 121\r\nزوس 43 - 97 - 151 - 159 - 181\r\nزوكسيداموس 161 - 162\r\nزه‌آ 88\r\nژ ژت‌ها 6 - 7\r\nژفيرا 47 - 48 - 49\r\nژلا 122\r\nژوپيتر 8 - 50 - 149 - 150\r\nژيژآ 17\r\nژيژس 94\r\nژيمنوپدى 158\r\nش شوآرت‌آت‌ها 59\r\nشوش 22 - 23 - 26 - 28 - 30 - 34 - 46 - 47 - 91 - 109 - 118 - 125 - 196\r\nع عدنه 92 - 179\r\nس سارد 3 - 10 - 11 - 12 - 22 - 23 - 27 - 35 - 47 - 62 - 82 - 84 - 86 - 87 - 88\r\n\r\n","description":"","footnote":"","page_name":" 225 ","page_number":123},
  {"content":"\r\n\r\n89 - 90 - 91 - 95 - 98 - 99 - 109 - 110 - 125 - 141 - 184 - 203\r\nساردنى 91 - 100 - 109\r\nسارونيك 53 - 62 - 64 - 143 - 145 -\r\nسالامين 89 - 90 - 91 - 92 - 94 - 95 -\r\nساموس 24 - 94 - 100 - 111 - 115 - 116 - 122 - 123 - 180\r\nسانتورن 37\r\nسئوس 88\r\nسينيسيس 97\r\nسپارت 3 - 18 - 33 - 35 - 36 - 37 - 40 - 41 - 42 - 44 - 45 - 56 - 57 - 63 - 64 - 73 - 75 - 81 - 83 - 105 - 139 - 145 - 146 - 147 - 148 - 151 - 152 - 153 - 154 - 156 - 157 - 158 - 161 - 162 - 163 - 164 - 168 - 170 - 171 - 172 - 173 - 186 - 187 - 197 - 205\r\nسپنيا 166\r\nستروما 4\r\nستريمون 4 - 12 - 13 - 21 - 85\r\nسستاگوراس 131 - 134 - 135 - 185\r\nستسنو 94\r\nستيلائوس 194\r\nستيرا 188\r\nستپكس 163\r\nستيمال 165\r\nسرس 51 - 117\r\nسژست 40\r\nسكامينو 66\r\nسكاپته - هيله - 144\r\nسكاماندر 55\r\nسكاها 10 - 14 - 24 - 131 - 134 - 135 - 169 - 170\r\nسكوپادها 207\r\nسكينس 121 - 122\r\nسكيدروس 119\r\nسكيلاكس 29\r\nسلئوس 50\r\nسلنيتى 40\r\nسلنيت 40\r\nسلينوت 41\r\nسلينوس 40\r\nسلينوت 40\r\nسليمبرى 127\r\nسميندرياس 204\r\nسنيژير 194\r\nسوفانس 174\r\nسوفوكل 120\r\nسوسيكلس 74 - 80\r\nسول 92 - 94 - 95\r\nسولون 56 - 60 - 92 - 94\r\n\r\n","description":"","footnote":"","page_name":" 226 ","page_number":124},
  {"content":"\r\n\r\nسولى 92\r\nسونيوم 173 - 194\r\nسونيون 173 - 174 - 194\r\nسيباريس 38 - 39 - 40 - 41 - 119 -\r\nسيپسلوس 77\r\nسيژه 55 - 73 - 81 - 82\r\nسيژين 9\r\nسيسيل 38 - 40 - 117 - 121\r\nسيرن 37 - 41\r\nسيسامس 23\r\nسيسيماك 98\r\nسيسيون 51 - 57 - 58 - 59 - 75 - 304 - 208 - 209\r\nسيروپئونى 13\r\nسيروسوس 89\r\nسيزيك 127\r\nسيكلاد 27 - 88 - 180 - 181\r\nف فاز 169\r\nفالر 66 - 70\r\nفالروم 195\r\nفوابوس 154\r\nفرانسه 9 - 133\r\nفرلر 52\r\nفرپنيكوس 120\r\nفريجيه 45\r\nفريژيه 93 - 96\r\nفنئوس 164\r\nفنرى 53 - 195\r\nفنيپوس 201\r\nفنيقيه 109\r\nفوسه 111 - 112 - 113 - 117 - 132\r\nفوليا 112\r\nفيثاغورث 39 - 101 - 119\r\nفيدون 205\r\nفيديپبدس 186 - 187\r\nفتكالى 169\r\nفيگالئا 169\r\nفيلارگوس 184\r\nفيلوكيپروس 94\r\nفيله‌اوس 132\r\nفيليپ 4 - 13 - 41\r\nق قبرس 9 - 43 - 89 - 90 - 91 - 92 - 94 - 95 - 111\r\nقرطاجنه 117\r\nقره‌سو 4 - 46 - 85\r\nقزل‌ايرماق 45 - 87\r\nك كاريستون 182\r\nكاپادوكيه 43 - 45\r\n\r\n","description":"","footnote":"","page_name":" 227 ","page_number":125},
  {"content":"\r\n\r\nكادموس 48 - 49 - 50\r\nكاروپينوس 86\r\nكارى 71 - 89 - 93 - 94 - 96 - 100 - 123\r\nكاريه 96\r\nكاسامبوس 193\r\nكاستور 63 - 106\r\nكالسى 86\r\nكالسيديك 143\r\nكالسيس 63 - 64 - 65 - 74 - 183 - 196\r\nكالوس 157\r\nكالوسكوپى 161\r\nكالياس 39 - 40 - 201 - 202\r\nكاليپوليس 126\r\nكاليماك 191 - 192\r\nكايستر 87\r\nكايستروس 87\r\nكايكوس 39\r\nكراتون 207\r\nكراتيس 39\r\nكرت 41\r\nكرديه 127 - 133 - 136\r\nكرزوس 31 - 133 - 134 - 203 - 207 -\r\nكرستونى 7\r\nكرسونز 126 - 127 - 131 - 133 - 134 135 - 136 - 185 - 186 - 216\r\nكرسيس 89 - 94\r\nكركىنيپتس 10 - 37\r\nكرونون 38 - 39 - 40 - 41 - 119\r\nكريوس 163\r\nكلازومن 55 - 100 - 111 - 112\r\nكلئاندروس 169\r\nكلئودئوس 147\r\nكلئومبروتوس 28 - 37\r\nكلئومن 35 - 36 - 37 - 41 - 42 - 44 - 45 - 46 - 54 - 60 - 61 - 62 - 63 - 64 - 73 - 83 - 145 - 154 - 156 - 157 - 158 - 162 - 163 - 164 - 165 - 167 - 168 - 170 - 175 - 189\r\nكلخدون 127\r\nكلروك 65 - 183\r\nكلكدون 23\r\nكليستن 51 - 56 - 57 - 58 - 59 - 60 - 145 - 194 - 204 - 207 - 280 - 209\r\nكمبوجيه 23\r\nكنوآنوس 174\r\nكوئس 10 - 31 - 32\r\nكوبون 158\r\nكوترون 39 - 119\r\n\r\n","description":"","footnote":"","page_name":" 228 ","page_number":126},
  {"content":"\r\n\r\nكودروس 55 - 64\r\nكورسوس 66\r\nكورنت 57 - 64 - 74 - 75 - 76 - 78 - 79 - 80 - 165 - 175 - 204 كوروش 46 - 124\r\nكورونه 66\r\nكوره 184\r\nكوريون 94\r\nكوفاگوراس 195\r\nكوكاز 28\r\nكولوفون 55 - 111\r\nكون 89\r\nكونت 48\r\nكونه 75\r\nكىبيا 88\r\nكيپسلوس 75 - 77 - 78 - 79 - 82 - 131 - 132 - 133 - 208\r\nكيريوس 145 - 146\r\nكيسى 43 - 46\r\nكيلون 60 - 157\r\nكيليكى 43 - 45 - 92 - 97 - 111 - 179\r\nكيمه 32 - 100\r\nكيندس 46 - 97\r\nكينوسارژ 195\r\nكينيوسازر 54\r\nكينيسلوس 161\r\nكيو 28 - 31 - 85 - 76 - 109 - 110 - 116 - 117 - 123 - 124 - 126\r\nكيوس 28 - 99 - 111 - 112\r\nگ گرگيت 99\r\nگسانت 55\r\nگلوكوس 171 - 172 - 173\r\nگوتوس 53\r\nگورگو 42 - 44\r\nگورگوس 89 - 95\r\nگيرك‌گوزلر 55\r\nل لااوس 119\r\nلائوداماس 50 - 51\r\nلابدا 75 - 77\r\nلابراند 97\r\nلابداكوس 50\r\nلاپيت 85\r\nلادا 111\r\nلاده 111 - 112\r\nلافانس 206\r\nلاكدمون 28 - 32 - 37 - 52 - 53 - 51 - 63 - 72 - 73 - 82 - 83\r\nلاكونى 147 - 153 - 205 - 206\r\nلاكونيا 153\r\n\r\n","description":"","footnote":"","page_name":" 229 ","page_number":127},
  {"content":"\r\n\r\nلامپساك 96 - 133 - 134\r\nلامپساكوس 96\r\nلامپساكى 96\r\nلامپونيون 23\r\nلنوپرپس 170\r\nلئونيداس 36 - 37\r\nلئوتيكيدس - 158 - 159 - 160 - 161 - 170 171\r\nلئوس 24 - 38 - 50 - 212 - 215 215 - 216 -\r\nلئوكدس 205\r\nلئون 35\r\nلپسك 96 - 133\r\nلپسيا 62\r\nلمنو 24\r\nلتو 181\r\nلوبوس 10 - 24 - 28 - 81 - 82 - 85 - 86 - 100 - 109 - 100 - 112 - 116 - 123 - 124 - 126\r\nلوكانى 39\r\nلوكرى 121\r\nلوكرىها 121\r\nليپسيدريون 53\r\nليدوس 111\r\nليدى 11 - 31 - 45 - 87 - 133\r\nليديه 93 - 96\r\nليساگوراس 26 - 210\r\nليسانياس 207\r\nليسيه 93\r\nليكارنوس 24\r\nليكورگوس 206\r\nليگورها 9\r\nم ماتين 43 - 46\r\nماد 9 - 45 - 122 - 169 - 190 - 191 - 192\r\nماراتن 23 - 53 - 62 - 99 - 105 - 131 - 178 - 179 - 185 - 187 - 188 - 190 - 191 - 192 - 193 - 194 - 195 - 197 - 210\r\nماراتون 73\r\nمارسى 132\r\nمارسياس 96 - 97\r\nماس 37\r\nماساليا 9\r\nمالس 205\r\nمالنه 124\r\nماندر 96 - 97\r\nمانيتس 11\r\nمئاندريوس 24\r\nمتلن 10 - 81\r\nمدفونه 96\r\n\r\n","description":"","footnote":"","page_name":" 230 ","page_number":128},
  {"content":"\r\n\r\nمديترانه 132\r\nمدينه مدفونه 123\r\nمردونيه 115 - 139 - 141 - 142 - 143 - 179 - 188\r\nمركور 8\r\nمرمر 127\r\nمرمره ( دريا ) 127 - 133 - 136\r\nمرمره 99\r\nمزامبريا 127\r\nمسنى 43 - 148 - 206\r\nمسنيا 148\r\nمسين 121 - 122\r\nمصر 96 - 123 - 163\r\nمقدونيه 4 - 13 - 63 - 81 - 85 - 143\r\nمكتيس 58\r\nمگا 64 - 127\r\nمگابات 29 - 30\r\nمگابيز 4 - 106 - 12 - 13 - 21 - 23 - 75 - 127\r\nمگارا 64\r\nمگاكلس 51 - 194 - 203 - 207 - 209\r\nملاس 126\r\nملانيپوس 57 - 82 - 83\r\nملط 4 - 10 - 22 - 25 - 26 - 28 - 30 - 31 32 - 38 - 42 - 44 - 55 - 78 - 83 - 85 - 86 - 90 - 91 - 96 - 98 - 100 - 101 - 105 - 106 - 109 - 111 - 112 - 113 - 114 - 117 - 118 - 119 - 120 - 121 - 122 - 123 - 124 - 125 - 127 - 144 - 166 - 169 - 171 - 172 - 180\r\nمليسا 79 - 80\r\nممنون 46 - 47\r\nمنارس 157 - 161\r\nمنلاس 81 - 136\r\nموسول 97\r\nمولوس 207\r\nمولياگوراس 26\r\nمينوكوس 136 - 137 -\r\nميتىلن 86 - 126\r\nميتيلن 10 - 24 - 32 - 81 - 82 - 110 - 111\r\nميتيلنى 24\r\nميرس 98\r\nميركينوس 10 - 21 - 22 - 100 - 101 -\r\nميرون 204\r\nميزى 23 - 96 - 99 - 124 - 127\r\nميزيا 99 - 216\r\nميكال 111 - 112 - 116 - 157\r\nميكون 195\r\nميكونوس 195\r\nميلتياد 105 - 129 - 131 - 132 - 133\r\n\r\n","description":"","footnote":"","page_name":" 231 ","page_number":129},
  {"content":"\r\n\r\n134 - 135 - 136 - 137 - 185 186 - 190 - 191 - 192 - 199 210 - 211 - 212 - 213 - 216\r\nميلاز 31\r\nميلاس 98\r\nميلو 180\r\nميندر 96\r\nميندوس 29\r\nمينرو 65\r\nمينوآ 41\r\nمينوس 162\r\nميوس 112\r\nميونت 31 - 111 - 112\r\nن ناپولى 165\r\nناكسوس 25 - 26 - 27 - 28 - 29 - 30 - 31 - 180\r\nناكسيا 25 - 180\r\nنئوكرريو 66\r\nنستور 55\r\nنكروپون 64\r\nنله 55\r\nنوپلى 165\r\nنوتون 183\r\nنوكراتيس 163\r\nنوكرارى 60\r\nنيكاريا 180\r\nنيكودوموس 174\r\nنيل 150 - 163\r\nو ولسى 9\r\nوورلا 100\r\nه هارپاگ 124 - 125\r\nهارموديوس 47 - 191 - 201\r\nهاليس 45 - 88\r\nهاموس 6\r\nهرا 80 - 168\r\nهراكلئيدس 32\r\nهراكلس 38 - 147\r\nهراكله 38\r\nهراكليد 98\r\nهريوس 13\r\nهردوت 6 - 8 - 10 - 14 - 17 - 18 - 21 - 28 - 35 - 46 - 51 - 54 - 65 - 86 - 120 - 124 - 135 - 136 - 142 144 - 147 - 150 - 157 - 158 - 180 - 182 - 183 - 190 - 213\r\nهرشىپيل 135\r\nهركول 50 - 149 - 150 - 165 - 187 - 194 - 195\r\nهرمس 8\r\n\r\n","description":"","footnote":"","page_name":" 232 ","page_number":130},
  {"content":"\r\n\r\nهرموس 87 - 132\r\nهرموفانت 86\r\nهرميپوس 110\r\nهرپلس 56\r\nهفستيا 216\r\nهكات 8\r\nهكاته 110 - 101 - 143 - 213 - 214\r\nهگساندروس 100 - 213\r\nهلسپون 3 - 4 - 10 - 12 - 21 - 28 - 73 - 88 89 - 95 - 96 - 99 - 100 - 123 - 126 - 141 - 142 - 180 - 216\r\nهلن 56 - 81 - 82 - 154\r\nهند ( اقيانوس ) 119\r\nهوخشتره 45\r\nهومر 57\r\nهيات‌ها 59\r\nهيپارك 47 - 51 - 202\r\nهيپوكرات 55 - 122 - 185\r\nهيپوكراتس 240 - 209\r\nهيپوكلئيدس 208 - 309\r\nهيپوكون 50\r\nهيپونيكوس 201\r\nهيپياس 47 - 48 - 51 - 56 - 73 - 74 80 - 82 - 184 - 187 - 191 - 201\r\nهيدارنس 210\r\nهيزى 62 - 190\r\nهيستاسپ 26 - 62 - 182\r\nهيستيه 3 - 10 - 19 - 22 - 23 - 26 - 30 - 31 - 83 - 90 - 91 - 99 - 100 - 109 - 110 - 112 - 123 - 124 - 125 - 144\r\nهيلوس 147\r\nهيله‌ها 59\r\nهيمت 213\r\nهيمرا 122\r\nهيمه 95 - 98\r\nى ياسيو 85 - 109 - 112\r\nياميس 39\r\nيو 168\r\nيون 56\r\nيونى 10 - 19 - 23 - 25 - 26 - 27 - 32 - 42 - 44 - 47 - 50 - 55 - 59 - 71 - 83 - 84 - 85 - 91 - 92 - 95 - 99 - 100 - 109 - 110 - 111 - 112 - 113 - 115 - 116 - 117 - 126 - 136 - 141 - 142 - 144 - 145 - 161 - 171 - 179 - 180 - 181 - 183 - 205\r\nيونان 6 - 8 - 9 - 15 - 18 - 23 - 24 - 27 - 28 - 38 - 39 - 41 - 43 - 44 - 47 - 48 - 49 - 50 - 51 - 52 - 54 - 55 - 57 - 58 - 61 - 62 - 73 - 64 - 65\r\n\r\n","description":"","footnote":"","page_name":" 233 ","page_number":131},
  {"content":"\r\n\r\n66 - 67 - 68 - 69 - 71 - 74 - 74 - 77 - 78 - 79 - 81 - 83 - 75 - 86 - 90 - 92 - 96 - 109 - 112 - 119 - 120 - 121 - 123 - 124 - 126 - 132 - 133 - 134 - 142 - 143 - 146 - 148 - 149 - 151 - 153 - 256 - 158 - 161 - 163 - 165 - 167 - 168 - 169 - 171 - 175 - 176 - 179 - 180 - 182 - 183 - 184 - 186 - 187 - 188 - 180 - 190 - 191 - 192 - 194 - 195 - 196 - 303 - 240 - 205 - 206 - 207 - 209 - 210 - 212 - 213 - 115 .\r\n\r\n\r\n","description":"","footnote":"","page_name":" 234 ","page_number":132}
  ]