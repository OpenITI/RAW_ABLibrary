[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n10\r\n( جلد ششم از بخش فلسفه )\r\nشرح مبسوط منظومه ( 2 )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n10\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهرى . - تهران : قم : صدرا ، 1368 -\r\nج .\r\n2000 ريال ( ج . 1 ) : بهاى هر جلد متفاوت .\r\nفهرستنويسى بر اساس اطلاعات فيپا .\r\nهر جلد عنوان خاص خود را دارد\r\nISBN - 964 - 5600 - 06 - 5 ( دوره )\r\nISBN 964 - 7299 - 15 - x\r\nج . 6 ( چاپ ششم : 1383 ) . 23000 ريال :\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n3 م 6 م / 7 / 233 BP 48 / 297\r\nكتابخانه ملى ايران 2890 - 68 م\r\nمجموعه آثار استاد شهيد مطهري ( 10 )\r\nچاپ ششم : فروردين 1383 مطابق صفر 1425\r\nتعداد : 3000 نسخه\r\nحروفچيني ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد دهم : 964 - 7299 - 15 - x\r\nISBN 964 - 7299 - 15 - x\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n پيشگفتار \r\n","description":"","footnote":"","page_name":" 9 ","page_number":9},
  {"content":"\r\n پيشگفتار \r\n","description":"","footnote":"","page_name":" 10 ","page_number":10},
  {"content":"\r\n فهرست مطالب \r\n","description":"","footnote":"","page_name":" 11 ","page_number":11},
  {"content":"\r\n فهرست مطالب \r\n","description":"","footnote":"","page_name":" 12 ","page_number":12},
  {"content":"\r\n فهرست مطالب \r\n","description":"","footnote":"","page_name":" 13 ","page_number":13},
  {"content":"\r\n فهرست مطالب \r\n","description":"","footnote":"","page_name":" 14 ","page_number":14},
  {"content":"\r\n فهرست مطالب \r\n","description":"","footnote":"","page_name":" 15 ","page_number":15},
  {"content":"\r\n فهرست مطالب \r\n","description":"","footnote":"","page_name":" 16 ","page_number":16},
  {"content":"\r\n فهرست مطالب \r\n","description":"","footnote":"","page_name":" 17 ","page_number":17},
  {"content":"\r\n فهرست مطالب \r\n","description":"","footnote":"","page_name":" 18 ","page_number":18},
  {"content":"\r\n فهرست مطالب \r\n","description":"","footnote":"","page_name":" 19 ","page_number":19},
  {"content":"\r\n فهرست مطالب \r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ جلد دهم 
  ]\r\n\r\n[ ادامهء شرح مبسوط منظومه 
  ]\r\n\r\n[ ادامه فريده اول وجود و عدم 
  ]\r\n\r\nتعلق جعل به وُجود\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\n( 1 ) تعلق جعل به وجود\r\n لِلرَّبْطِ وَالنَّفْسِى الْوُجودُ اذْ قُسِم * فَالْجَعْلُ لِلتَّأْليفِ وَالْبَسيطِ عَم \r\n فى عَرَضىٍّ قَدْ بَدا مُفارِقا * لاغَيْرَ بِالْجَعْلِ الْمُؤَلَّفِ انْطِقا \r\n فى كَوْنِ ماهِيَّةٍ أوْ وُجودٍ أوْ * صَيْرورَةٍ مَجْعولًا اقْوالًا رَوَوْا \r\n\r\nتاريخچهء بحث جعل\r\nاين بحث به نام بحث « جعل » معروف شده است . اين هم باز از بحثهايى است كه بعد از بوعلى مطرح شده است ؛ تا زمان بوعلى اين بحث مطرح نبوده است . در زمان شيخ اشراق هم مسأله‌اى به نام مسألهء جعل مطرح نبوده است ولى در لابلاى كلمات شيخ اشراق و بعضى افراد ديگر حرفهايى آمده است كه سبب شده است بحث جديد و تازه‌اى به نام بحث جعل مطرح شود . اين بحث را به يك اعتبار مىتوانيم از مباحث « وجود و عدم » بدانيم - كمااينكه در اين كتاب « 1 » چنين كارى شده است و اغلب هم همين كار را مىكنند - و به يك اعتبار ديگر مىتوانيم از مباحث « علت و معلول » بدانيم .\r\n\r\n\r\n\r\n\r\n","description":"","footnote":"\r\n( 1 ) . [ كتاب شرح منظومه حكيم سبزوارى . 
  ]\r\n","page_name":" 23 ","page_number":23},
  {"content":"\r\n\r\nبا اينكه در اينجا هم مثل مسألهء اصالت وجود باز همان تعبيرات معروف هست كه مشّائين چنين گفته‌اند و اشراقيّين چنان ، ولى همان‌طور كه گفتيم اين مسأله به آن شكل مطرح نبوده است كه وقتى گفتند مشائين چنين گفته‌اند برويم ببينيم مثلًا بوعلى در مورد مسألهء جعل چه گفته است ؛ اصلًا مسأله‌اى به نام « جعل » براى بوعلى مطرح نبوده است . بلكه شيخ اشراق حرفى زده است كه اتباع مشائين نظر او را رد كرده‌اند و بر خلاف او نظر داده‌اند و چون كسانى كه نظر او را رد كرده‌اند و نظر ديگرى را انتخاب كرده‌اند اتباع مشائين بوده‌اند از اين جهت در اينجا اين قول به مشائين نسبت داده شده است و الّا اين قول را نمىشود به كل مشائين كه شامل بوعلى يا فارابى يا ارسطو هم بشود نسبت داد . اكنون ببينيم بحث بر سر چيست .\r\n\r\nمحل بحث در مسألهء جعل\r\nبحث جعل بحث رابطهء علت است با معلول خودش . شك ندارد كه عليت ، نوعى رابطه است ميان علت و معلول ، و معلول « هويت » خودش را از علتش گرفته است .\r\nبحث بر سر اين است كه آنچه كه معلول از علت مىگيرد چيست ؟ .\r\nما كلمهء مبهمى به كار برديم به نام « هويت » و عمداً هم اين كلمهء مبهم را به كار برديم . مىدانيم هر هويتى تحليل مىشود به ماهيتى و وجودى ، يعنى ذهن براى آن دو چيز تشخيص مىدهد : ماهيت و وجود ، و اين مطلب محرز است - گرچه در اينجا ذكر نكرده‌اند و شايد ضرورتى نديده‌اند كه ذكر كنند - كه علت در آنِ واحد دو كار در مورد معلول انجام نمىدهد كه بگوييم علت ، هم به معلول وجود مىدهد و هم ماهيت ؛ يك بار به معلول وجود مىدهد و يك بار ماهيت « 1 » ؛ وجود و ماهيت كثرتشان كثرت عقلى و ذهنى است ، كثرت عينى نيست ؛ در صورتى كه عليت - يعنى آن دِهِشى كه درواقع ، علت نسبت به معلول دارد - عينيت است . وقتى در عالم عين ، وجود و ماهيت دوچيز نباشد بلكه يك چيز باشد - همان‌طور كه در باب اصالت .\r\n\r\n\r\n\r\n\r\n","description":"","footnote":"\r\n( 1 ) . حرفى به دكارت نسبت مىدهند و فروغى هم در سير حكمت در اروپا به همين تعبير ذكر كرده است كه « خداوند ، هم جاعل وجودات است و هم خالق ماهيات » يعنى درست عكس آن جملهء معروف بوعلى كه « ما جعل اللَّه المشمش مشمشاً بل أوجده » .\r\n","page_name":" 24 ","page_number":24},
  {"content":"\r\n\r\nوجود اين حرف را گفتيم « 1 » - علت هم همان يك چيز را به معلول مىدهد نه دو چيز را . پس ما نمىتوانيم بگوييم علت دو كار مىكند و دو كنش انجام مىدهد ؛ هم به معلول وجود مىدهد و هم ماهيت ، زيرا در خارج وجود و ماهيت دو تا نيست .\r\nاز طرف ديگر اين را هم نمىتوانيم بگوييم كه : « علت يك چيز مىدهد كه نه وجود است و نه ماهيت ، چون ما مىگوييم وجود و ماهيت هر دو در خارج يكى هستند ، پس اساساً يك حيثيت است و اينها اسمهاى مختلفى است كه ما روى اينها مىگذاريم . پس درواقع علت نه وجود مىدهد و نه ماهيت ، به معناى اينكه يك حيثيتى مىدهد كه بعد ما اسم وجود روى آن مىگذاريم ، اسم ماهيت هم مىگذاريم » . اين هم در محل خودش در باب اصالت وجود ثابت شده است كه چنين نيست . بالاخره آنچه كه تحقق دارد و هم آنچه كه از ناحيهء علت مجعول است يا عين واقعيت است يعنى حيثيت ذاتش حيثيت واقعيت است يا حيثيت ذاتش حيثيت چيزى است كه آن چيز واقعيت دارد ، و آن امرى كه عينيت را تشكيل مىدهد بايد يكى از ايندو را بالذات داشته باشد و ديگرى را بالعرض ؛ يعنى يا بايد حيثيت ذاتش عين واقعيت باشد ، واقعيت محض باشد ، و ماهيت در درجهء دوم انتزاع ذهن باشد ، يا بايد حيثيت ذاتش چيزى باشد غير از واقعيت كه واقعيت از آن انتزاع مىشود ، كه اين مىشود « اصالت ماهيت » . بنابراين از ايندو يكى بايد عين همان هويتى باشد كه مرتبط با علت است و از ناحيهء علت افاضه شده است و ديگرى بايد انتزاع ذهن باشد .\r\nپس قهراً اين بحث از يك طرف به بحث « وجود و ماهيت » مربوط مىشود ، چون بحث بر سر اين است كه آيا مجعول واقعى وجود است يا ماهيت . همان‌طور كه در باب تحقق ، بحث اين بود كه آيا اصالت از آنِ وجود است يا از آن ماهيت ؛ در اينجا يعنى در باب مجعوليت هم بحثْ اين خواهد بود كه آيا مجعوليت از آنِ وجود است يا از آن ماهيت .\r\nاز طرف ديگر اين بحث به باب « علت و معلول » مربوط مىشود ، زيرا جعل .\r\n\r\n\r\n\r\n\r\n","description":"","footnote":"\r\n( 1 ) . حتى ممكن است گفته شود كه بحث اصالت وجود مغنى از بحث جعل است ، كه در جواب اين حرف مىگويند نه ، .\r\nبحث اصالت وجود مغنى از اين بحث نيست . البته اين دو بحث خيلى با يكديگر توأم است به طورى كه قائل به اصالت وجود در تحقق ، قائل به اصالت وجود در جعل مىشود ؛ ولى درعين حال اين دو مسأله از يكديگر قابل تفكيك است .\r\n","page_name":" 25 ","page_number":25},
  {"content":"\r\n\r\nيعنى عليت . پس درواقع بحث جعل ، تحليلى است از عليت ، كه اصلًا آيا عليت يعنى وجود دادن يا عليت يعنى ماهيت دادن ؟ آيا علت ، ماهيت مىدهد به معلول ، ماهيت كه داد وجود از آن ماهيت انتزاع مىشود ؟ يا علت ، وجود مىدهد به معلول ، وجود كه داد ماهيت از آن وجود انتزاع مىشود ؟ .\r\nپس در باب جعل بحث در اين است كه آيا جعل يعنى عليت ، به وجود تعلق مىگيرد يا به ماهيت ؟ البته اين ، تعبير ضعيفى است كه مىگوييم تعلق مىگيرد يا نمىگيرد ؛ بايد بگوييم آيا مجعول واقعى و مُفاض واقعى از ناحيهء علت ، ماهيت معلول است كه به تبع آن وجود انتزاع مىشود ؛ يا مُفاض واقعى وجود است و ماهيت از آن انتزاع مىشود « 1 » ؟ .\r\n\r\n\r\n\r\n\r\n","description":"","footnote":"\r\n( 1 ) . - وقتى مىگويند « علت » مراد ماهيت علت است يا وجود علت ؟ .\r\nاستاد : قهراً اين بحث در خود علت هم مىآيد كه آيا جاعل واقعى و مفيض واقعى ، وجود علت است يا ماهيت علت ؟ ولى چون در علت العلل اين بحثها نمىآيد در اينجا هم نمىآيد . سؤالتان سؤال درستى است . در علت ، ما اين بحث را نمىكنيم چون فرض اين است كه ما علت را موجود مىدانيم ، از اين جهت بحث مربوط مىشود به اصالت وجود و اصالت ماهيت . بحث را ما در ناحيهء معلول مىآوريم ، ولى ايندو با يكديگر ملازمند . آن كسى كه مىگويد مجعول وجود است مىگويد جاعل هم وجود است و ماهيت اساساً از حوزهء جاعليت و مجعوليت بيرون است ، چون امرى است اعتبارى و امرى است منتزَع از جاعليت و مجعوليت وجود ؛ و آن كسى هم كه مىگويد مجعول ماهيت است مىگويد جاعل هم ماهيت است . اگر ما در باب مجعوليت ، ماهيت را مجعول دانستيم قهراً در باب جاعليت هم بايد ماهيت را جاعل بدانيم .\r\n- چرا بحث اصالت وجود ما را بىنياز از اين بحث نمىكند ؟ .\r\nاستاد : در حاشيهء هيدجى و حاشيهء ديگرى ، وجوهى براى اين مطلب ذكر كرده‌اند . واقع مطلب اين است كه بىنياز مىكند ؛ به اين معنا كه اينها دو بحث است ولى يكى كافى است براى ديگرى . مدعا يك مدعا نيست ولى يكى كه ثابت شد كافى است كه ديگرى هم ثابت شود ؛ يعنى ما اگر وجود را امر حقيقى بدانيم چاره‌اى نداريم از اينكه بگوييم علت كه معلول را ايجاد مىكند « وجود » به آن مىدهد . وقتى مىگوييم علت معلول را افاضه مىكند يعنى علت حقيقت بخش معلول است . حقيقت چيست ؟ وجود ، پس وجود به آن مىدهد . اما اگر گفتيم وجود يك معناى انتزاعى ذهن است و ماهيت اصيل است و حقيقت شىء همان ماهيت اوست ، معلوم است كه علت هم همان ماهيت معلول را به آن مىدهد . علت آن چيزى را مىدهد كه واقعاً اصيل است . معنى ندارد كه علت در عالم عين يك امر اعتبارى را بدهد ؛ اعتبار كه مربوط به عالم ذهن است . بنا بر اين فرض اگر « الف » را علت بگيريم و « ب » را معلول ، اگر « الف » « ب » را مىدهد ذات « ب » را مىدهد ، يعنى همان چيزى را مىدهد كه در مقابل « الف » تعريف مىشود ؛ وقتى كه ذات « ب » را داد وجود براى اين « ب » انتزاع مىشود . پس اين دو بحث در واقع ملازم و دست در گردن يكديگر هستند و تفكيك آنها تفكيك چندان صحيحى نيست .\r\n","page_name":" 26 ","page_number":26},
  {"content":"\r\n\r\n\r\nجعل بسيط و جعل تأليفى\r\nيكى از مسائل مفيد و مهمى كه در باب جعل هست تقسيم جعل است به « جعل بسيط » و « جعل تأليفى » .\r\nجعل بسيط يعنى « جعلُ الشىء » ؛ جعل مركّب يا تأليفى يعنى « جعل الشىء شيئاً » ؛ كه از نظر لفظى و ادبى اگر بخواهيم تعبير كنيم جعل بسيط را بايد بگوييم « جَعَلَ » متعدى به واحد ، و جعل تأليفى را بايد بگوييم « جَعَلَ » متعدى به اثنين ؛ چون « جَعَلَ » از آن فعلهاى متعدى است كه گاهى يك مفعولى است و گاهى دو مفعولى . مثلًا « انّى جاعِلٌ فِى الْارْضِ خَليفَةً » « 1 » اين جَعَلَ متعدى به واحد است ؛ يعنى من در زمين جعل خليفه مىكنم . ولى در « جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنّاسِ » « 2 » جَعَلَ متعدى به اثنين است .\r\nحال ما در باب جعل هم دوگونه جعل داريم : جعل بسيط و جعل تأليفى ؛ يعنى براى عليت دومعنا متصوَّر است ( كه البته اين بحث ، بحث بسيار جالبى هم هست ) :\r\nيكى اينكه علت جعل كند ذات معلولى را يا جعل كند وجود معلولى را . در اينجا ديگر فرق نمىكند كه ماهيت بگوييم يا وجود بگوييم ؛ يعنى علت يا علت ذات اين معلول است يا علت وجود اين معلول است . اين را مىگوييم « جعل بسيط » . جعل تأليفى اين است كه يك شىء در مرتبهء قبل وجود دارد ، علت مىآيد و اين را چيزى مىكند و اين را قرار مىدهد چيزى ، مثل « جعلُ الجسمِ متحركاً » جسمى ساكن است و علتْ آن را متحرك مىكند ، و مانند اينكه مىگوييم : « ذاك الشى ءُ يجعل الجسمَ ابيضاً ، يجعل الجسمَ أسوداً ، يجعل زيداً قائماً » . اين را مىگوييم « جعل تأليفى » .\r\nآيا در باب علت و معلول ، هر دوى اينها قابل فرض است يا يكى از ايندو ؟ .\r\n\r\n\r\n\r\n\r\n","description":"","footnote":"\r\n( 1 ) . بقره / 30 .\r\n( 2 ) . مائده / 97 .\r\n","page_name":" 27 ","page_number":27},
  {"content":"\r\n\r\nمسلّماً هر دوى اينها از نظر فلسفى قابل فرض است . اگر ما اين مطلب را - كه مطلب درستى هم هست - گفتيم كه هر شىء ممكن الوجودى در اصل وجود خودش نيازمند به علت است ، پس هر ممكن الوجودى در اصل وجود خودش احتياج به علت دارد كه علت آن را ايجاد كند و جعل كند ، اعمّ از آنكه بگوييم علت وجودش را افاضه مىكند يا ماهيتش را ؛ و اين همان جعل بسيط است . جعل تأليفى كه ديگر يك امر تقريباً شبه محسوس است ؛ يعنى هرچيزى كه داراى يك صفت عرَضى مفارق باشد ، در عروض اين صفت عرضى به علت نياز دارد كه با جعل تأليفى اين شىء را متصف به اين صفت بكند .\r\nمىدانيم كه اشياء مىتوانند داراى اوصافى باشند و اين اوصاف بر دوگونه است :\r\nبعضى از اين اوصاف ، اوصاف لازم و لوازم لاينفكّ شىء هستند ، و بعضى ديگر اوصاف عرضى مفارق هستند . اين مطلبى است كه در منطق هم گفته‌اند ؛ گفته‌اند كلى يا ذاتى است يا عرضى ؛ كلى ذاتى يا جنس است يا نوع است يا فصل ؛ و عرضى يا عرضى عام است يا عرضى خاص ، و هريك از ايندو يا لازم است يا مفارق .\r\n« عرضى لازم » آن است كه از معروض خودش جداشدنى نيست ، ولى « عرضى مفارق » آن است كه قابل جدا شدن از معروض خودش هست . قهراً عرضيهاى جدا ناشدنى از امور انتزاعى هستند . البته در غير امور انتزاعى هم ما براى اينها مثال ذكر مىكنيم ولى بيشتر آنچه كه به عنوان مثال براى عرضى لازم ذكر مىكنند در امور انتزاعى است . مثلًا زوجيت از عوارض « اربعه » است ولى از عوارض لازم اربعه است يعنى غيرقابل انفكاك از اربعه است . اما عرضى مفارق در مورد محمولات بالضميمه است يعنى در مورد امورى عينى است كه در خارج عارضِ معروض مىشود و گاهى هست و گاهى نيست ؛ مثل اينكه انسان جاهل است عالم مىشود ، عاجز است قادر مىشود ، قادر است عاجز مىشود ؛ يعنى حالتى را ندارد و بعد آن حالت براى او پيدا مىشود ، حالتى كه فقط امكان پذيرش اين حالت براى موضوع هست و نه بيشتر . در اين گونه موارد باز نياز به علت هست ، اما علتى كه چه مىكند ؟\r\nجعل بسيط مىكند يا جعل تأليفى ؟ علتى كه جعل تأليفى مىكند ، علتى كه مىآيد اين شىء را اينچنين مىكند . پس اينجا دوگونه جعل است كه با يكديگر فرق مىكند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nوجود نفسى و وجود رابط\r\nدر مقدمهء اين مطلب كه خواسته‌اند جعل را به جعل تأليفى و جعل بسيط تقسيم كنند آمده‌اند يك مقدمه‌اى ذكر كرده‌اند كه اگر اين مقدمه را هم ذكر نكرده بودند مطلب روشن و مفهوم بود ، ولى به هر حال اين مقدمه را ذكر كرده‌اند « 1 » و ما هم در اينجا مقدارى دربارهء آن بحث مىكنيم . مطالبى كه در اين مقدمه آمده است خودش مستقلًا در فصل بعد مىآيد و ما هم تفصيل بيشتر را به آنجا موكول مىكنيم .\r\nحاجى مىگويد به دليل اينكه وجود بر دو قسم است : وجود نفسى و وجود رابط ( كه در متن اشعار به « ربط » تعبير كرده است ولى خودش آن را تفسير مىكند به « وجود رابط » ) ، قهراً جعل هم بر دو قسم است : جعل بسيط و جعل تأليفى . پس اين ، تعريف ديگرى است از جعل بسيط و جعل تأليفى : جعل بسيط يعنى جعل وجود نفسى ، و جعل تأليفى يعنى جعل وجود رابط « 2 » .\r\nحال مقصود از وجود رابط و وجود نفسى چيست ؟ در اصطلاح اين حكما قضايا بر دو قسم است :\r\nبعضى قضيه‌ها « قضيه ثُنائى » است ، يعنى قضيه دو جزئى و دو ركنى . اين در آنجايى است كه موضوع ، ماهيت باشد و محمول وجود ، مثل اينكه مىگوييم :\r\n« انسان موجود است » . اينها را « قضاياى ثنائيه » مىگويند ، « قضاياى مفاد كان تامّه » مىگويند ، « قضاياى هليّهء بسيطه » هم مىگويند . اينها اسمهاى مختلفى است كه روى اين نوع از قضايا مىگذارند .\r\n\r\n\r\n\r\n\r\n","description":"","footnote":"\r\n( 1 ) . [ اين مقدمه را حاجى در آغاز بحث جعل آورده است ولى در بحث جعل اسفار چنين مقدمه‌اى ذكر نشده است . 
  ]\r\n( 2 ) . اينجا كه مىگويد وجود يا نفسى است و يا رابط ، بايد بدانيم كه اصطلاح « وجود رابط » تا قبل از زمان ميرداماد نبوده است . بجاى « رابط » كلمهء « رابطى » را به كار مىبردند ، مىگفتند وجود يا نفسى است يا رابطى . خود كلمهء « رابطى » هم در كلمات حكما يك اصطلاح مبهمى بوده است ؛ يعنى وجود رابطى را به نحوى بيان مىكردند كه به دو امر مختلف گفته مىشده و اين سبب اشتباه مىشده است . بعد براى اولين بار ميرداماد در كتاب الافق المبين اين دو مطلب را از يكديگر جدا كرده و اصطلاح « وجود رابط » را در يكى از اين دو مورد و اصطلاح « وجود رابطى » را در مورد ديگر به كار برده است كه ديگر بعد از او اين تفكيكِ اصطلاح مورد قبول واقع شده است . فرق ايندو خيلى ظريف هم هست كه ما فعلا در اينجا ذكر نكرده و به فصل بعد موكول مىكنيم .\r\n","page_name":" 29 ","page_number":29},
  {"content":"\r\n\r\nبرخى ديگر از قضايا داريم كه اينها قضاياى ثُلاثى است ، يعنى قضاياى سه ركنى .\r\nقضيهء سه ركنى قضيه‌اى است كه علاوه بر موضوع و محمول يك امر ديگر هم دارد كه آن امر ديگر را « وجود رابط » مىنامند ( كه قبلًا احياناً به آن « وجود رابطى » مىگفته‌اند و حالا بايد « وجود رابط » بگوييم ) ، مثل آنجا كه موضوع را مفروض الوجود گرفته و محمولى را به آن نسبت مىدهيم ، مثلًا مىگوييم : « زيد قائم است » يا : « انسان كاتب است » .\r\nمىگويند اينها دو نوع قضيه است . در اولى كه مىگوييم : « انسان موجود است » وجود و هستى به عنوان يك مفهوم مستقل محمول واقع شده است . انسان موضوع است و هستى به عنوان يك مفهوم مستقل - يعنى يك مفهوم اسمى - محمول واقع شده است ؛ يعنى هستى را شما بر انسان حمل كرده‌ايد ؛ حكم كرده‌ايد به وحدت انسان و هستى . « انسان موجود است » حكم به وحدت انسان و هستى است . ولى در دومى كه مىگوييم : « انسان كاتب است » معنايش اين است : « انسان هست كاتب » كه ما در فارسى اغلب با « است » تعبير مىكنيم . در اينجا كه مىگوييم : « انسان كاتب است » يا مىگوييم : « انسان هست كاتب » ، محمول كاتب است ولى يك « هست » ى در اينجا رابط واقع شده است .\r\nممكن است كسى بگويد در قضاياى قسم اول هم همين‌طور است . در قضاياى قسم اول كه مىگوييم : « انسان موجود است » انسان موضوع است و موجود محمول است و يك « رابط » ى هم هست . در قضيهء « انسان كاتب است » نيز انسان موضوع است و كاتب محمول است و يك « رابط » ى هم در كار است . فرقش چيست ؟ .\r\nمىگوييم فرقش اين است كه در قضيهء « انسان موجود است » حكم شده است به « ثبوتُ شى ءٍ » نه به « ثبوتُ شى ءٍ لشى ءٍ » ، ولى در قضيهء « انسان كاتب است » حكم شده است به ثبوتُ شى ءٍ لشى ءٍ . « انسان موجود است » « 1 » معنايش اين نيست كه .\r\n\r\n\r\n\r\n\r\n","description":"","footnote":"\r\n( 1 ) . - در زبان فارسى بهتر نيست كه بجاى « انسان موجود است » بگوييم « انسان هست » ؟ .\r\nاستاد : بله ، اگر بگوييم : « انسان هست » البته رساتر است ؛ يعنى « انسان هست » و « الانسانُ موجود » در عربى خيلى به يكديگر نزديك‌اند .\r\n- كه اگر اين‌طور بگوييم ديگر اين توهم پيش نمىآيد كه اينجا هم احتياج به وجود رابط است .\r\nاستاد : بله ، اين توهم لفظى پيش نمىآيد .\r\n","page_name":" 30 ","page_number":30},
  {"content":"\r\n\r\nچيزى براى انسان ثابت است ، بلكه معنايش اين است كه « انسان » ثابت است . اما « انسان كاتب است » به معنى اين است كه انسان كه خودْ ثابت است ( انسان مفروض الثبوت ) چيزى برايش ثابت است . ولهذا قاعدهء « ثبوت شى ءٍ لشى ءٍ فرع ثبوت المثبت له » در قسم اول جارى نيست ، چون اصلًا ثبوتُ شى ءٍ لشى ءٍ نيست . ثبوت الشىء است نه ثبوتُ شى ءٍ لشى ءٍ . در « انسان هست » حكم شده است به هستى انسان ، اما در « انسان كاتب است » حكم شده است به هستى كاتب براى انسان كه خود انسان مفروض الثبوت است . پس در « انسان كاتب است » يك هستىاى هست كه رابط واقع شده است ولى در « انسان هست » ديگر هستى رابط نداريم . اين است كه مىگويند قضاياى نوع اول يعنى قضاياى ثنائيّه يا كان تامّه يا قضاياى هليّهء بسيطه مفادشان ثبوت الشىء است ، يا وجودُ شى ءٍ است ؛ اما قضاياى نوع دوم يعنى قضاياى ثلاثيه يا كان ناقصه يا قضاياى هليّهء مركّبه مفادشان ثبوتُ شى ءٍ لشى ءٍ يا وجودُ شى ءٍ لشى ءٍ است . [ هستىاى را كه در قضاياى نوع اول محمول واقع شده است اصطلاحاً « وجود نفسى » مىگويند و 
  ] هستىاى را كه در قضيهء مثلًا « انسان كاتب است » - كه معنايش اين است : انسان هست كاتب - وجود دارد اصطلاحاً « وجود رابط » مىگويند ، كه گفتيم فرق وجود رابط با وجود رابطى باشد تا در فصل بعد بيان كنيم .\r\nدر جعل بسيط ، جاعل مفاد كان تامه را جعل مىكند ، مفاد قضيهء ثنائيه را جعل مىكند ؛ يعنى جعل الشىء مىكند ( اگر جعل به ماهيت تعلق بگيرد ) ، و يا جعل ثبوت الشىء مىكند ( اگر جعل به وجود تعلق بگيرد ) . به هرحال در جعل بسيط ، عمل جاعل ايجاد مفاد قضيهء ثنائيه يا مفاد كان تامه است . اما در جعل تأليفى ، كار جاعل ايجاد مفاد قضيهء ثلاثيه ، مفاد كان ناقصه و مفاد هليّات مركبه است ؛ يعنى جعل شىء شيئاً مىكند . اگر علت ، جسمى را حركت مىدهد درواقع كار آن اين است كه يجعلُ الجسمَ متحرّكاً ؛ يعنى ثبوت الحركة للجسم را انجام مىدهد نه اينكه ايجاد الجسم كرده باشد و نه اينكه حتى ايجادالحركة كرده باشد ، بلكه ايجادالحركة للجسم مىكند و جعل الجسم متحركاً مىكند « 1 » . اين است كه مىگويند :\r\n\r\n\r\n\r\n\r\n","description":"","footnote":"\r\n( 1 ) . در اينجا عمداً مثال حركت را ذكر كرديم ، چون اين مثال بعداً در فرق حركت جوهرى و حركت غيرجوهرى خيلى به درد ما مىخورد . فرق حركت جوهرى و غيرجوهرى در همين است كه فقط در حركت جوهرى است كه علت جعل الحركة مىكند يعنى جعل وجودى مىكند كه از اين وجود حركت انتزاع مىشود ، نه اينكه جعل مىكند چيزى را متحرك . در حركت جوهريه اين‌طور نيست كه علت قرار مىدهد جوهر را متحرك ؛ بلكه آن جوهرى كه متحرك است به حركت جوهريه ، جوهرى است كه وجود حركت و وجود خود اين جوهر هر دو يكى است . علت ، جعل وجودى مىكند به جعل بسيط كه از حاقّ ذات آن ، حركت انتزاع مىشود ؛ كه تفصيل اين مطلب باشد براى بعد .\r\n","page_name":" 31 ","page_number":31},
  {"content":"\r\n\r\n لِلرَّبْطِ وَالنَّفْسِى الْوُجودُ اذْ قُسِم * فَالْجَعْلُ لِلتَّأْليفِ وَالْبَسيطِ عَم \r\nيعنى چون وجود تقسيم مىشود به ربط و نفسى ( در اينجا چون ضرورت شعر بوده است گفته است « ربط » و الّا مقصود از « ربط » همان « رابط » است ؛ « للرّبط » يعنى « للرّابط » ) پس جعل هم بر دو قسم است : يا بسيط است يا تأليفى . جعل تأليفى يعنى جعل وجود رابط ، و جعل بسيط يعنى جعل وجود نفسى .\r\n\r\nملاك نيازمندى به جعل\r\nحاجى در شعر بعد مىگويد :\r\n فى عَرَضىٍّ قَدْ بَدا مُفارِقا * لاغَيْرَ بِالْجَعْلِ الْمُؤَلَّفِ انْطِقا \r\nسخن در اين است كه جعل تأليفى در كجاست ؟ مىگويد جعل تأليفى فقط در يك جاست ، آنجا كه دو شىء داشته باشيم كه يكى معروض باشد و ديگرى عارض و رابطهء معروض با عارض رابطهء امكانى باشد نه رابطهء ضرورى ، يعنى ممكن باشد كه اين عارض براى اين معروض وجود داشته باشد و ممكن باشد كه وجود نداشته باشد ؛ مثل « انسان » كه ممكن است عالم باشد و ممكن است عالم نباشد ولهذا گاهى انسان عالم است و گاهى عالم نيست ؛ يك فرد از انسان عالم است و فرد ديگرى از انسان عالم نيست . جعل تأليفى فقط در چنين مواردى جا دارد ، يعنى آنجايى كه معروض مىخواهد به يك عرضى مفارق متصف شود ، لاغير .\r\nاين « لاغير » يعنى هر تركيبى كه از نوع تركيب معروض با عرض مفارق نباشد جعل تأليفى در آنجا معنى ندارد و به طريق اولى جعل بسيط هم معنى ندارد ؛ نه مجعول است به جعل تأليفى و نه مجعول است به جعل بسيط ، و اساساً غيرمجعول است .\r\nمثلًا « الجاعل يجعل الانسان » ، حال يا ماهيت انسان را افاده مىكند يا\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nوجودش را ( گفتيم كه فعلًا كار نداريم به اينكه آيا وجود مجعول است يا ماهيت ) . در اينجا يك تركيب هست ؛ همان كه آن را « قضيهء هوهويّه » مىنامند : « انسان انسان است » .\r\nآيا علت جعل كرده است انسان را ؟ اين كه درست است . و آيا باز جعل كرده است انسان را انسان ؟ آيا علت جعلُ الانسان مىكند يا جعل الانسان انساناً مىكند يا هردو ؟ اگر جعل به وجود تعلق بگيرد آيا علت يجعل وجودَ الانسان يا يجعل وجودَ الانسان وجودَ الانسان ؟ به انسان هم كارى نداريم : آيا علت يجعل الوجود يا يجعل الوجودَ وجوداً ؟ به صورت سؤال مطرح مىكنيم .\r\nمىآييم در اجزاء ماهيت . « الجاعل يجعل الانسان » . آيا الجاعلُ يجعل الانسان يا يجعل الانسان حيواناً ؟ آيا علت يجعل الانسان حيواناً يا يجعل الانسان و يُنتَزع منه أن الانسان حيواناً ؟ آيا علت جعل مىكند انسان را حيوان يا علت جعل انسان مىكند و از او انتزاع مىشود كه انسان حيوان است و درواقع جعل حيوانيت براى او عين جعل انسانيت است ؟ .\r\nبعد همين سؤال در لوازم ماهيت هم مىآيد . آيا علت يجعل الاربعة ؟ اينكه درست است . و آيا يجعل الاربعة زوجاً ؟ آيا يك بار اربعه را جعل مىكند و يك بار هم يجعل الاربعة زوجاً ؟ يا اينكه علت فقط جعل اربعه مىكند و زوجيت ديگر يك امر غيرمجعول است ؟ .\r\nدر همهء اينها جواب اين است كه در دومى جعلى در كار نيست ؛ چرا ؟ براى اينكه مناط احتياج به جعل ، امكان است . اگر رابطهء شيئى با شىء ديگر رابطهء امكانى شد كه مىتوانست اين شىء را داشته باشد و مىتوانست نداشته باشد نياز به علت دارد .\r\nاما اگر رابطهء يك شىء با شىء ديگر رابطهء ضرورى باشد مثل رابطهء زوجيت با اربعه ، يا رابطهء شيئى با شىء ديگر امتناع باشد مثل رابطهء فرديت با اربعه ، هيچ كدام از اينها مجعول نيست ، هر دو مستغنى از جعل هستند . اگر رابطهء شىء با شىء ديگر ضرورى باشد اصطلاحاً مىگويند « استغناء فوق جعل » و اگر رابطهء شىء با شىء ديگر رابطهء امتناع باشد مىگويند « استغناء دون جعل » « 1 » . اما اينها كه مستغنى از جعل هستند نه اين است كه حقيقتى هستند و بىنياز از جعل‌اند كه بگوييم پس .\r\n\r\n\r\n\r\n\r\n","description":"","footnote":"\r\n( 1 ) . - يعنى معاف از جعل .\r\nاستاد : بله .\r\n","page_name":" 33 ","page_number":33},
  {"content":"\r\n\r\nواجب الوجودند ، چون اگر چيزى بىنياز از علت باشد مىشود « واجب الوجود » .\r\nهمهء اينها استغناء هايشان استغناء دون جعل است ، براى اينكه اينها از حوزهء « واقعيت مستقل » بيرون هستند . واقعيتشان همان واقعيت معروضشان است ؛ يعنى واقعيتى غير از واقعيت معروضشان ندارند . اين كثرت فقط تحليل ذهن و اعتبار ذهن است در مورد آنها ، و الّا حقيقتى نيست و واقعيتى نيست كه بگوييم علت مىآيد واقعيت اربعه را جعل مىكند ، بعد يك واقعيت ديگرى بىنياز از جعل هم وجود پيدا مىكند كه آن واقعيت ، زوجيت اربعه است ولى آن واقعيت ديگر بىنياز از علت است . زوجيت اربعه ديگر واقعيتى نيست ؛ يعنى وقتى كه اربعه‌اى در خارج وجود دارد علاوه بر واقعيت اربعه يك واقعيت ديگرى در كنار آن نيست ، همان واقعيت اربعه است كه همان‌طور كه ذهن از مرتبهء ذات اربعه ماهيت آن را انتزاع مىكند از مرتبهء بعد از مرتبهء ذاتش هم قابليت انقسام به متساويين را - كه همان زوجيت است - انتزاع مىكند ، نه اينكه زوجيت يك واقعيت جداگانه‌اى از واقعيت اربعه باشد . و يا اگر مىگوييم فرديت براى اربعه امكان ندارد كه جعل بشود و مستغنى از جعل است ، براى همين است . فرديت براى اربعه يك امرى است كه امكان اعتبار ندارد .\r\nدر مورد اجزاء ماهيت هم همين‌طور است . اگر علت جعل انسان كند چرا مىگوييم ديگر جعل حيوان نمىكند ؟ براى اينكه اين‌طور نيست كه شىء انسان باشد ، بعد از اينكه انسان شد آنگاه نياز به علتى داشته باشد كه اين انسان را حيوان كند ؛ اصلًا حيوانيت جزئى از انسانيت است ، جعل الانسان عين جعل الحيوان است و عين جعل الناطق است « 1 » و امر مستقلى نيست .\r\n\r\n\r\n\r\n\r\n","description":"","footnote":"\r\n( 1 ) . - آيا اعراض مفارق مستقلند ؟ .\r\nاستاد : بله ، اعراض مفارق مستقلند . مثلًا جسم و حركت عرضى مستقلند ، يعنى جسم در مرتبهء ذات خودش مىتواند وجود داشته باشد و اين حركت عرضى را نداشته باشد و ساكن باشد . جسم و بياض هم همين‌طور است . جسم خودش يك واقعيت است و سفيدى براى آن يك واقعيت ديگرى است علاوه بر واقعيت جسم ، نه اينكه جسم يك واقعيتى است كه سفيدى را ذهن از آن انتزاع مىكند . ( ما فعلا به نظرياتى كه امروز در باب سفيدى و ساير رنگها گفته‌اند كارى نداريم ؛ ما سفيدى را به همان نحو كه قدما فكر مىكردند كه آن را يك كيفيت به اصطلاح عينى تلقى مىكردند درنظر مىگيريم ) . سفيدى براى جسم يك عرضى مفارق است و احتياج به علت دارد .\r\n","page_name":" 34 ","page_number":34},
  {"content":"\r\n\r\n\r\nشبهه يا مغالطهء فخررازى\r\nحال كه اين مطلب را دانستيم جواب يك مغالطهء خيلى معروف كه در دنياى اسلام آن را فخررازى به وجود آورده است روشن مىشود « 1 » .\r\nفخررازى شبهه‌اى دارد كه گرچه اين شبهه را در باب علت و معلول و يا در باب ضرورت و امكان ذكر مىكند ولى جا دارد كه ما در اينجا آن را ذكر كنيم . شبههء بسيار قويّى هم هست . مىگويد اصلًا عليت معنى ندارد ؛ چرا ؟ براى اينكه علت درمورد معلول چه مىكند ؟ معدوم را موجود مىكند يا موجود را موجود مىكند ؟ خودتان مىگوييد از ايندو خالى نيست . شىء يا موجود است يا معدوم . چيزى كه نه موجود باشد و نه معدوم ، نداريم . علت معدوم را موجود مىكند يا موجود را موجود مىكند ؟\r\nاگر معدوم را موجود مىكند كه تناقض است . معدوم را موجود كردن يعنى متصف كردن معدوم به وجود ، همان‌طور كه جسم را سفيد كردن يعنى متصف كردن جسم به سفيدى . متصف شدن معدوم به وجود تناقض است . اگر هم موجود را موجود مىكند كه تحصيل حاصل است . پس علت چكار مىتواند بكند ؟ .\r\nبنا بر اين اصل ، با بيان فلسفى تقرير مىشود كه هيچ معدومى موجود نمىشود چون مستلزم تناقض است و هيچ موجودى هم معدوم نمىشود چون اين هم مستلزم تناقض است . هيچ معدومى معدوم نمىشود چون تحصيل حاصل است ؛ هيچ موجودى هم موجود نمىشود چون اين هم تحصيل حاصل است . پس اصلًا بساط عليت را برچينيد « 2 » .\r\n\r\n\r\n\r\n\r\n","description":"","footnote":"\r\n( 1 ) . در دنياى غير اسلام - در دنياى يونان - هم شايد اين مغالطه مطرح بوده است . شايد در بين اليائىها بشود اين حرف را پيدا كرد ، همانها كه مىگفتند حركت در دنيا وجود ندارد و هيچ موجودى معدوم نمىشود و هيچ معدومى موجود نمىشود . شايد در عصر جديد هم اين مغالطه مطرح شده باشد .\r\n( 2 ) . - اين كه شىء يا معدوم است يا موجود ، مگر ما نمىگوييم ماهيت نه معدوم است نه موجود ؟ .\r\nاستاد : درست است ؛ ماهيت را شما اعتبار مىكنيد كه نه موجود است و نه معدوم ؛ ولى خودتان مىگوييد ماهيت در حاقّ واقع يا موجود است يا معدوم . ذهن ماهيت را منفك از وجود و عدم « اعتبار » مىكند اما درواقع و نفس الامر كه ماهيت نه در ذهن و نه در خارج منفك از وجود و عدم نيست . در ذهن ماهيت موجود است ؛ در خارج هم يا موجود است يا معدوم .\r\n","page_name":" 35 ","page_number":35},
  {"content":"\r\n\r\nكسى كه اين اشكال را مىكند همهء جعلها را جعل تأليفى گرفته است . خيال كرده است علت كه معلول را ايجاد مىكند به جعل تأليفى ايجاد مىكند . خيال كرده است كه الجاعل يجعل المعدومَ موجوداً يا الجاعل يجعل الموجودَ موجوداً . راست مىگويد : اگر معدوم را موجود كند مىشود « تناقض » و اگر موجود را موجود كند ، مىشود « تحصيل حاصل » . ولى اينها جعل تأليفى است . جعل كردن معدوم را موجود يا جعل كردن موجود را موجود جعل تأليفى است ، و حال آنكه علت جعل بسيط مىكند . الجاعل يجعل الوجود ، نه يجعل الوجود وجوداً ( يا يجعل الوجود موجوداً ) يا يجعل العدم وجوداً ( يا يجعل العدم موجوداً ) . اين اشكال شما كه آيا علت معدوم را موجود مىكند يا موجود را معدوم مىكند كه اگر اولى باشد تناقض است و اگر دومى باشد تحصيل حاصل است مبتنى بر اين اشتباه است كه شما همهء جعلها را جعل تأليفى دانسته‌ايد درحالى كه چنين نيست .\r\nبنابراين « الجاعل يجعل الماهية » ( بنابر جعل ماهيت ) يا يجعل الوجود ( بنابر جعل وجود ) ولى بعد ، از آن انتزاع مىشود كون الانسان انساناً يا كون الوجود وجوداً . اگر از ما بپرسند « هل الانسان انسانٌ » چه مىگوييم ؟ مىگوييم نه ، يا مىگوييم آرى ؟\r\nمىگوييم آرى . ولى با اينكه « الانسان انسانٌ » - كه همان اصل هوهويّت است - صحيح است ( يعنى شىء بعد از آنكه فرض شد ، خودش بر خودش قابل حمل است ) اما اين امر نياز به جعل جاعل ندارد و مستغنى از جعل است « 1 » .\r\n\r\n\r\n\r\n\r\n","description":"","footnote":"\r\n( 1 ) . البته اينكه مىگويند هيچ موجودى معدوم نمىشود ، در زبان فلسفه يك معنى مىدهد و در زبان علم معنى ديگرى مىدهد . اين بحثى كه در اينجا شد زمينه‌اى است كه بعداً جواب در آنجا روشن شود ، ولى همين مقدار توضيح دربارهء اين شبهه كافى است .\r\nبعداً بيان ديگرى درپاسخ به اين شبهه عرض مىكنيم كه ضمناً خودش دليل بر اين است كه جعل به وجود تعلق مىگيرد . وقتى به ادلهء « تعلق جعل به وجود » برسيم آن بيان را عرض خواهيم كرد . فعلا خواستيم زمينهء آن شبهه معلوم باشد ولهذا به همين مقدار اكتفا مىكنيم .\r\n- حاجى وقتى كه اين بحث جعل را شروع مىكند ، به اعتبار تقسيم وجود به وجود رابط و وجود نفسى جعل را هم به دو نوع تقسيم مىكند . بنده مىخواستم بپرسم كه آيا اين تقسيم بندى فرع اثبات اينكه جعل به وجود تعلق مىگيرد نه به ماهيت نيست ؟ يعنى آيا مقدمتاً نبايد آن را اثبات كرد ؟ .\r\nاستاد : خير ، حالا عرض مىكنم .\r\n- اجازه بدهيد سؤال دومم را هم عرض كنم كه شايد هر دو را در ضمن يك مطلب پاسخ بفرماييد . سؤال دوم اين\r\n","page_name":" 36 ","page_number":36},
  {"content":"\r\n\r\n\r\n\r\n\r\n\r\n","description":"","footnote":"\r\nاست كه ما مىگوييم جعل دو نوع است : جعل بسيط و جعل تأليفى . آيا نمىتوانيم بگوييم كه جعل از آن حيث كه به وجود تعلق مىگيرد يك نوع بيشتر نيست ؟ يعنى جعل هميشه جعل وجود است ، اما يك وقت وجودى را به وجود ديگرى نسبت مىدهيم اسمش را مىگذاريم « جعل تأليفى » و يك وقت خود آن وجود را درنظر مىگيريم ، اسمش را مىگذاريم « جعل بسيط » .\r\nاستاد : چطور ؟ توضيح بفرماييد .\r\n- مثلا اگر سفيدى را درنظر بگيريم و بگوييم : « جعَل الشىء ابيضاً » در اينجا مىگوييم اين جعل ، جعل تأليفى است ؛ ولى در اينجا هم مىتوانيم بگوييم كه درواقع جعل الشىء است ، جعل البياض است و جعل بسيط است .\r\nاستاد : خير ، اين‌طور نيست . حالا عرض مىكنم .\r\nاما راجع به سؤال اول . قبلًا هم گفتيم كه گرچه در باب جعل يا درغير باب جعل مىگويند وجود يا نفسى است يا رابط ، ولى اين صرفاً يك اصطلاح است ؛ يعنى اگر اسم « وجود » روى « وجود رابط » مىگذاريم اين صرفاً اصطلاح است ؛ وجود رابط لزوماً از سنخ وجود نيست . درواقع مقصود « رابط » است ، كه اين مطلب را در فصل بعد كه دربارهء وجود رابط و رابطى و نفسى بحث مىشود توضيح خواهيم داد . پس اين صرفا يك اشتراك لفظى است نه اينكه وقتى گفتيم جعل بر دو قسم است : جعل وجود نفسى و جعل وجود رابط ، پس ، از اول فرض را بر مجعوليت وجود گرفته‌ايم . بله ، اگر اين وجود رابط و وجود نفسى در اينجا صرفاً اصطلاح نمىبود حرف شما درست بود ، ولى اين صرفاً يك اصطلاح است ، كه بعداً دربارهء آن بحث مىكنيم .\r\n- يعنى مىفرماييد اين يك تقسيم بندى نيست كه خاص وجود باشد .\r\nاستاد : خير ، تقسيم بندىاى نيست كه خاص وجود باشد . حتى اصالت ماهيتى هم اين گونه تعبير مىكند .\r\nو اما سؤال دوم شما . مىخواهيد بگوييد كه مثلا جعل الجسم ابيضاً هم باز برمىگردد به يك جعل بسيط و آن جعلِ خود بياض است . شما مىگوييد فقط تعبير فرق مىكند والّا چه فرق مىكند كه ما بگوييم جعل الجسم ابيضاً يا بگوييم جعل البياض ، منتها جعل البياض للجسم .\r\n- بله ، بياض هم فى حد ذاته يك وجودى است كه جعل بسيط مىتواند به آن تعلق بگيرد .\r\nاستاد : مىگوييد يك چيزى است كه فى حد ذاته جعل بسيط مىتواند به آن تعلق بگيرد .\r\nپس همهء جعل تأليفىها بازگشتش به جعل بسيط است .\r\n- يعنى اعتبار ماست كه اين جعل را جعل بسيط مىناميم و آن را جعل تأليفى ، و الّا درواقع و نفس الامر دو نوع جعل نداريم .\r\nاستاد : يعنى شما مىخواهيد اين را بگوييد كه درواقع و نفس الامر جعل تأليفىها هم نوعى اعتبار از جعل بسيط است .\r\n- بله .\r\nاستاد : نه ، اتفاقاً اين هم اين‌طور نيست . مقدارى از اين بحث در همين جا و مقدار بيشترش در جاهاى ديگر و مخصوصاً در مبحث حركت گفته خواهد شد .\r\n","page_name":" 37 ","page_number":37},
  {"content":"\r\n\r\n\r\n\r\n\r\n\r\n","description":"","footnote":"\r\nاين مطلب بستگى دارد به اينكه ما رابطهء جوهر و عرض را چگونه تصور كرده باشيم . ما گاهى رابطهء جوهر و عرض را يك رابطهء بسيار سطحى تلقى مىكنيم ؛ خيال مىكنيم كه جعل عرض براى جسم نظير جعل اين جسم در اين مكان است ؛ يعنى موضوع عرض حكم يك محل و يك مكان را دارد ( كه اصطلاحاً تعبير « محل » را هم در اين مورد به كار مىبرند ) ؛ يعنى اين جسم در اينجا وجود دارد ، آن علت و آن جاعل - هرچه مىخواهد باشد - فقط يك كار در اينجا مىكند و آن اين است كه اين بياض را روى اين جسم قرار مىدهد . درواقع اين جعل به هيچ نحو با جسم تماسى ندارد ؛ جسم دگرگونى پيدا نمىكند . نه اين است كه جاعل جسم را دگرگونه كرده است بلكه بياض را براى جسم قرار داده است . مثل اين است كه يك كسى اينجا ايستاده است و شما يك جامه‌اى به او مىپوشانيد . پس اگر مىگوييم كه آن علت يا جاعل جسم را سفيد كرد به معناى اين است كه سفيدى را روى اين جسم آفريد ؛ يعنى جاعل سفيدى را آفريد و سفيدى را جعل كرد ، منتها سفيدى يك « جا » مىخواست ، لذا سفيدى را روى اين جسم آفريد و الّا خود اين جسم همان چيزى است كه بوده است .\r\nاين يك طرز تفكر دربارهء رابطهء جوهر و عرض است . ولى اتفاقاً مطلب از اين قرار نيست . اين همان حرفى است كه مىگويند وجود رابطى وجودى است كه : « كونه لنفسه عين كونه لغيره » يعنى او اصلا نفسيّتى از خودش ندارد جز مال او بودن ؛ يعنى اضافه و ارتباط وجودى عين آن وجود است . درواقع و نفس الامر اين موضوع است كه با دگرگونى خودش آن عرض را پيدا مىكند ؛ يعنى از درونِ موضوع اينچنين مىشود . يك چيزى از بيرون روى موضوع قرار نمىدهند ، بلكه اين موضوع از درون خودش متحول به اين شىء مىشود . موضوع به گونه‌اى بوده است و همين موضوع به گونهء ديگر مىشود ؛ يعنى نوعى شدنِ موضوع است .\r\nتا اين مقدار را همهء فلاسفه قبول دارند كه تغير و تبدلى كه در عرض رخ مىدهد نوعى تغير و تبدل در خود جوهر است ؛ يعنى عرض مقامى از مقامات جوهر است و اين تغيرى كه در عرض پيدا مىشود اين‌طور نيست كه هيچ گونه تغيرى در جوهر پيدا نشود ، بلكه نوعى دگرگونى در خود جوهر پيدا مىشود و اين تغير در عرض پديد مىآيد . اين جوهر است كه اين گونه را داشته است و خودش متحول به گونهء ديگر مىشود ( كه همين حرف بعدها يكى از براهين حركت جوهريه شده است ) . اصلا عرض با جوهر آن دوگانگى را ندارد كه شما خيال كنيد جوهر مىتواند مجعول باشد به جعلى و عرض مىتواند مجعول باشد به جعلى . اين دوگانگى در جعل كه الآن فرض شماست بر اساس نوعى دوگانگى وجود است ميان جوهر و عرض و سطحى انگاشتن رابطهء ميان جوهر و عرض . فلاسفهء متعارف دوگانگى قائل هستند ولى ديگر در اين حد دوگانگى قائل نيستند كه بگويند دو موجود است ، يكى جوهر و يكى عرض ؛ آن براى خود مجعول است و اين هم براى خود مجعول است ؛ يك اضافهء مختصرى هم بين ايندو برقرار شده است ؛ اضافه هم كه ديگر در اينجا كاره‌اى نيست . آنها تا اين حد آمده‌اند و به اصطلاح دقيق شده‌اند كه نه ، اين\r\n","page_name":" 38 ","page_number":38},
  {"content":"\r\n\r\n\r\n\r\n\r\n\r\n","description":"","footnote":"\r\nاضافه عين وجود عرض است . اين اضافه و رابطهء وجودى عرض با جوهر اين‌طور نيست كه وجود عرض يك امرى باشد و اضافه‌اش با جوهر يك امر ديگرى باشد . وجود عرض با اضافه‌اش به جوهر هر دو يك چيز است . لذا مىگويند : « وجوده لنفسه عين وجوده لغيره » ؛ يعنى اين مقدار را متوجه شده‌اند كه اين دوگانگى را به اين شكل نمىشود ميان جوهر و عرض قائل شد .\r\nاين حرف ، بعد كه به دست ملاصدرا مىرسد از اين هم يك درجه عميقتر مىشود ؛ يعنى ملاصدرا رابطهء جوهر و عرض را از اين هم يك درجه عميقتر دانسته است . بعدها كه ما به باب حركت رسيديم در آنجا گفته خواهد شد كه اصلا اين حرف در اين حدى هم كه فلاسفه معتقد هستند صحيح نيست . ملاصدرا مىگويد اصلا تغيير در عرض بدون تغيير در جوهر محال است . شما آن مقدار دوگانگى ميان جوهر و عرض قائل هستيد كه مىگوييد جوهر مىتواند ثابت باشد درحالى كه عرض متغير باشد در صورتى كه رابطهء جوهر و عرض آنقدر عميق است كه اصلا ايندو يك چيز هستند و در واقع كثرت آنها برمىگردد به نوعى تحليل ذهن ؛ يعنى هر « تغيير در جوهر » ى عين تغيير در عرض است و هر « تغيير در عرض » ى عين تغيير در جوهر است . آن وقت به عقيدهء او هر جعل تأليفى از يك جعل بسيط انتزاع مىشود . آنچه كه از اول مجعول است جوهر است كه به جعل بسيط مجعول است و به تبع آن جعل بسيط اين جعل تأليفىهايى هم كه مىگوييد ميان جوهر و عرض هست بعد انتزاع مىشود ؛ يعنى جعل تأليفى عرض از جعل بسيط جوهر استقلال ندارد ، كه مطلب برعكس آن چيزى مىشود كه شما مىگوييد . شما مىخواهيد جعل تأليفىها را برگردانيد به نوعى جعل بسيط در عرض ، و او همهء جعل تأليفىها را مىخواهد برگرداند به نوعى جعل بسيط در جوهر ؛ يعنى همان شدنِ واقعىِ بدون هيچ گونه مجازِ جوهر است كه يك درجه‌اش دگرگونى عرض است .\r\n- كه اين حرف لازمهء وحدت تشكيكى وجود است .\r\nاستاد : البته به اصالت وجود بيشتر مربوط است . ريشه همهء اينها اصالت وجود است . در باب وحدت وجود ما بايد بدانيم كه اين وحدتهايى كه در عالم به اسم « وحدت وجود » ناميده مىشود با اين وحدت وجودى كه ما مىگوييم متفاوت است . اينهايى كه « وحدت وجود » مىگويند معمولا مقصودشان از اين وحدت وجود نوعى وحدت موجودات است .\r\nغالباً وحدت موجود را به نام وحدت وجود مىنامند . وحدت موجود يعنى اينكه اين موجوداتْ نوعى وحدت دارند ، كه اين « نوعى وحدت » با اصالت ماهيت هم سازگار است . حال اينكه اين « نوعى وحدت » را چگونه بيان مىكنند هر مكتبى به يك نحو بيان مىكند . مثلا مكتب مادى هم وقتى كه براى ماده تعريفى مىكند و ماده را يك حقيقت واحد مىداند و اختلافات نوعى را بسيار سطحى مىداند و مىگويد همهء انواع يكى است و يك حقيقت واحد است كه به صورت اين انواع مختلف درآمده است - و در واقع اختلافات نوعى در اصطلاح آنها نظير اختلافات فردى و شخصى مىشود در آنچه كه ما قائل هستيم - به نوعى وحدت قائل است كه مىگويد آنچه كه حقيقت است يك چيز\r\n","page_name":" 39 ","page_number":39},
  {"content":"\r\n\r\n\r\n\r\n\r\n\r\n","description":"","footnote":"\r\nاست و همه چيز جلوه‌هاى آن است ، كه اين وحدت را اينها « وحدت وجود » مىنامند .\r\nولى وحدت وجودى كه در فلسفهء ما گفته مىشود فرع بر اصالت وجود است ؛ يعنى اول اصالت را از ماهيت مىگيرد و به وجود مىدهد ، بعد كه اصالت را به وجود داد وحدت را براى وجود قائل مىشود كه اين ، وحدت وجود به معناى واقعى است ، ولى آن « وحدت وجود » ها اغلب وحدت موجود است . به هرحال غرض ذكر اين مطلب است كه در اينكه پايهء همهء اينها اصالت وجود و وحدت وجود - وحدت تشكيكى مبتنى بر اصالت وجود - است شكى نيست ؛ يعنى تا آن اصالت وجود و وحدت وجود نباشد هيچ يك از اينها قابل تصوير و قابل حل نيست .\r\n- اين را كه مىفرماييد پايهء همهء اينها اصالت وجود است شايد به اين نحو هم بشود بيان كرد كه به دليل اصالت وجود است كه مىشود همهء اين تفاوتها را از اينها گرفت و به وجود برگرداند و آن وقت به وحدت وجود رسيد و مشكل را حل كرد ؛ يعنى اين اختلافات و اين تفاوتها منحل در اصالت وجود مىشود و وحدت از رفع اين اختلافات ايجاد مىشود . استاد : بله ، درست است .\r\n","page_name":" 40 ","page_number":40},
  {"content":"\r\n\r\n\r\n( 2 ) تعلّق جعل به وجود\r\n\r\nبراهين تعلق جعل به وجود\r\nرسيديم به براهينى كه اقامه كرده‌اند بر اينكه جعل به وجود تعلق مىگيرد نه به ماهيت . اكنون بايد اين براهين را مورد بحث قرار دهيم .\r\nگفتيم شايد اين مطلب كه جعل به وجود تعلق مىگيرد احتياجى به برهان نداشته باشد ؛ يعنى بعد از اينكه ما قائل به اصالت وجود شديم و ماهيت را امر اعتبارى دانستيم همان كافى است كه در باب جعل هم وجود را مجعول بدانيم ، براى اينكه جعل در واقع به عليت برمىگردد و اصلًا جعل يعنى عليت ؛ علت حقيقت بخش به معلول است ، يعنى معلول حقيقت بودن و حقيقت داشتن خود را از علت گرفته است ؛ و اين دائرمدار اين است كه ملاك حقيقت در هر شىء ماهيت آن شىء باشد يا وجود آن شىء . اگر ملاك حقيقت در يك شىء وجود آن شىء است آن وقت علت چه چيزى را به آن مىدهد ؟ آيا ماهيت را به آن مىدهد ؟ اگر ماهيت را به آن مىدهد پس آن شىء حقيقت را از ناحيهء علت نگرفته است ؛ و اصلًا امر اعتبارى قابل افاضه شدن نيست . بحث در اين است كه حقيقتش را از كجا گرفته است ؟ آيا حقيقتش را بالذات دارد ؟ اگر حقيقتش را بالذات دارد كه مىشود\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nواجب الوجود ؛ اگر حقيقتش را بالذات دارد پس ماهيتش هم از وجودش انتزاع مىشود .\r\nپس مسألهء « اصالت وجود در جعل » تابع مسألهء « اصالت وجود در تحقق » است .\r\nمسألهء اصالت وجود در جعل بدون مسألهء اصالت وجود در تحقق قابل طرح نيست ؛ يعنى اين از آن انتزاع مىشود ، ولى لازمهء اصالت وجود در جعل اصالت وجود در تحقق نيست ؛ يعنى اين بدون آن طرح نمىشود ، ولى مسألهء اصالت وجود در تحقق احياناً بدون مسألهء اصالت جعل قابل طرح است . فرض اينكه مسألهء اصالت وجود در يك جا مطرح شود بدون اينكه مسألهء جعل مطرح گردد فقط در جايى است كه ما عليت را منكر شويم . البته اين فقط يك فرض است . اگر منكر عليت شديم و حرف بعضى اشاعره را قبول كرديم و « ترجّح بلامرجّح » را جايز دانستيم و پيدايش شىء بدون علت را جايز دانستيم ، اين از نظر اصالت وجود قابل بحث است كه اين شىء كه وجود پيدا كرده است ولى بلاعلت وجود پيدا كرده است ، ماهيتى دارد و وجودى ؛ آيا آن چيزى كه در آن حقيقت دارد ماهيت آن است يا وجود آن ؟ پس مسألهء اصالت وجود يا اصالت ماهيت باز در آنجا قابل طرح است اما در آنجا جعلى در كار نيست كه بگوييم آيا وجودش مجعول است يا ماهيتش . البته معلوم است كه اين بر اساس يك مسلكى است كه هيچ فيلسوفى آن را قبول نمىكند .\r\nبنابراين بعد از آنكه ما مسألهء اصالت وجود را قبول كرده‌ايم ضرورتى ندارد كه زياد دنبال برهان برويم براى اينكه ثابت كنيم كه جعل به وجود تعلق مىگيرد و نه به ماهيت ؛ يعنى ادلهء مسألهء اصالت وجود دليل بر تعلق جعل به وجود هم هست .\r\nدرعين حال ادله‌اى هم علاوه بر ادلهء اصالت وجود در اينجا ذكر كرده‌اند .\r\nحاجى در اينجا سه دليل ذكر مىكند كه دو دليلش يا چندان قوّتى ندارد به يك تعبير و يا لااقل يكى از آنها به صورت يك برهان روشن نيست ( البته اصل بيان درست است ولى درعين حال روشن نيست ) ولى دليل سومش دليلى بسيار عالى است كه بايد به آن دليل متمسك شد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nبرهان اول\r\nبرهان اول مبتنى بر چهار مقدمه است .\r\nمقدمهء اول اين است كه ماهيت بماهى هى چه بنا بر اصالت وجود و چه بنا بر اصالت ماهيت يك امر اعتبارى است . حتى اصالت ماهيتى هم ماهيت من حيث هى را امر اعتبارى مىداند منتها او مىگويد ماهيت از آن حيث كه اضافه به علت پيدا كرده است اصالت پيدا كرده است و الّا ماهيت بماهى هى قطع نظر از اضافه و ارتباطش به علت چيزى است كه اصالت ماهيتى هم آن را امر اعتبارى مىداند .\r\nمقدمهء دوم اين است كه امورى كه لازمهء ماهيت من حيث هى باشند ، يعنى امورى كه از ماهيت بماهى انتزاع مىشود بدون آنكه نيازى باشد كه نسبت ماهيت را به علتش مفروض گرفته باشيم ، آنها هم مثل خود ماهيت امر اعتبارى هستند . پس ماهيت من حيث هى اعتبارى است و لازمهء ماهيت من حيث هى هم اعتبارى است .\r\nمقدمهء سوم براى اين برهان - كه حاجى آن را ذكر نكرده است ولى بايد مفروض بگيريم - اين است كه هريك از ماهيت و وجود كه مجعول باشد جاعل هم هست ؛ يعنى ما كه در باب علت و معلول اين سؤال را مطرح مىكنيم كه آيا جعل به ماهيت تعلق مىگيرد يا به وجود ، يعنى آيا آنچه از ناحيهء علت افاضه مىشود ماهيت است و وجود از آن انتزاع مىشود يا وجود است و ماهيت از آن انتزاع مىشود ، در ناحيهء علت هم همين سؤال مطرح مىشود كه آيا آنكه مفيض و افاضه كننده است وجود شىء است يا ماهيت آن ؟ آيا وجود علت است كه افاضه مىكند يا ماهيت علت است كه افاضه مىكند ؟ .\r\nدر پاسخ اين سؤال مىگوييم اگر ما مفاض را ماهيت بدانيم مفيض را هم بايد ماهيت آن علت بدانيم و اگر مفاض را وجود بدانيم مفيض را هم بايد وجود آن علت بدانيم . وقتى مىگوييم الف علت است براى ب ، اگر گفتيم ماهيت ب است كه اولًا و بالذات معلول است و وجود ب انتزاعى است ، بايد در ناحيهء علت هم بگوييم جاعل و علت هم ماهيت الف است ؛ و اگر بگوييم آن چيزى كه مفاض است وجود ب است ، بايد بگوييم آنچه كه مفيض است وجود الف است . ديگر اين قابل تفكيك نيست كه بگوييم ماهيت علت افاضه مىكند وجود معلول را ، يا بگوييم وجود علت افاضه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمىكند ماهيت معلول را ؛ اين‌طور نيست ، چرا ؟ براى اينكه ما نقل كلام به خود آن علت مىكنيم . درمورد خود آن علت ، درغير ذات واجب الوجود باز اين بحث مطرح است ، زيرا خود آن علت هم هويت خودش را از ناحيهء جاعلى و از ناحيهء علتى گرفته است . يا اين است كه ماهيتش را از علتش گرفته است و يا اين است كه وجودش را از ناحيهء علتش گرفته است . هركدام را كه از علت گرفته است همان است كه مىتواند باز در معلول اثر بگذارد .\r\nمقدمهء چهارم اين است كه هر معلولى لازمهء علت خودش است . اين همان است كه مىگوييم انفكاك معلول از علت تامه محال است . هر علت تامه‌اى ملزوم معلول خودش است و هر معلولى لازمهء علت تامهء خودش است .\r\nمىگويند با اين چند مقدمه :\r\n1 . ماهيت من حيث هى امرى اعتبارى است ( مقدمهء اول ) .\r\n2 . هرچه كه لازمهء ماهيت من حيث هى باشد آن هم اعتبارى است ( مقدمهء دوم ) .\r\n3 . اگر مفاض و معلول را ماهيت بدانيم مفيض را هم بايد ماهيت علت بدانيم و اگر مفاض و معلول را وجود بدانيم مفيض را هم بايد وجود علت بدانيم ( مقدمهء سوم ) .\r\n4 . هر معلولى لازمهء علت تامهء خودش است ( مقدمهء چهارم ) .\r\nنتيجه مىگيريم كه اگر مفاض ماهيت باشد و جعل به ماهيت تعلق بگيرد لازم مىآيد كه همهء معلولها امور اعتبارى باشند ؛ چرا ؟ براى اينكه ما گفتيم كه به حكم مقدمهء چهارم معلولها لازمهء علتها هستند و به حكم مقدمهء سوم اگر معلول ، ماهيت بود علت هم از سنخ ماهيت است و اگر معلول وجود بود علت هم از سنخ وجود است . پس اگر معلول ماهيت است علت را بايد ماهيت علت بدانيم . ماهيت علت من حيث هى ، هر لازمى كه داشته باشد اعتبارى است ( مقدمهء دوم ) . پس معلول هم كه لازم آن است اعتبارى است .\r\nاين برهانى است كه به اين شكل ذكر كرده‌اند ، ولى برهان ضعيفى است . ضعف برهان در اين است كه ماهيت من حيث هى علت از براى معلول نيست ، بلكه ماهيت به شرط موجود بودن علت است از براى معلول . پس ديگر لازم نمىآيد كه معلول اعتبارى باشد ، چون آن لازمِ ماهيتى اعتبارى است كه لازم ماهيتِ من حيث هى باشد ، اين كه لازمِ ماهيت من حيث هى نيست . پس اين برهان ، برهان ضعيفى است .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nبرهان دوم\r\nبرهان ديگرى كه اقامه شده است اين است كه ما مىدانيم كه هر علتى نمىتواند هر معلولى را ايجاد كند [ و هر معلولى نيز نمىتواند از هر علتى ايجاد شود 
  ] . اين همان معنايى است كه مىگويند علت خاص معلول خاص را ايجاب مىكند و معلول خاص فقط از علت خاص صحت صدور و امكان صدور دارد ( كه البته اين سنخيت بنابرنظريهء اصالت وجود خيلى روشن است . هر دو ازسنخ وجود هستند و معلول مرتبهء ضعيف علت و جلوهء علت است . بنابر اصالت وجود در واقع هر معلولى همان خود علت است ولى در مرتبهء پايين‌تر ؛ چهرهء علت و جلوهء علت است ) . حال مىگويند اگر جعل به ماهيت تعلق بگيرد لازم مىآيد كه سنخيت ميان ذات واجب الوجود و معلول اول نباشد . چون در باب ذات واجب الوجود همه قبول دارند كه او وجود محض است . اگر شما بگوييد جعل و عليت به ماهيت تعلق مىگيرد پس صادر اول كه از او صادر مىشود ماهيتش افاضه مىشود ؛ يعنى از وجود محض بايد ماهيت محض صادر شده باشد و چه سنخيتى است ميان وجود و ماهيت ؟ .\r\nاين برهان ، برهان درستى است ولى فعلًا در اين مقام برهان روشنى نيست ، زيرا مبتنى بر اين است كه ما قبلًا واجب الوجود را قبول كرده باشيم ( كه هنوز ما آن را اثبات نكرده‌ايم ) و نيز ثابت كرده باشيم كه واجب الوجود وجود محض است ( كه اين مطلب را گرچه در مقدمه مقدارى گفته‌اند « 1 » ولى مطلبى است كه در آينده بايد ثابت شود ) . بعلاوه افرادى هستند و بوده‌اند كه براى واجب الوجود هم ماهيت قائل شده‌اند و گفته‌اند واجب الوجود ماهيت مجهولة الكنه دارد . روى نظر آنها اين برهان صحيح نيست .\r\nبله ، ما مىتوانيم اين برهان را نه به صورتى كه حاجى در اينجا بيان كرده است بلكه به صورت ديگرى بيان كنيم كه اگر به آن صورت بيان كنيم برهان قوام بهترى .\r\n\r\n\r\n\r\n\r\n","description":"","footnote":"\r\n( 1 ) . [ منظور از مقدمه اوايل كتاب شرح منظومه است كه حاجى در آنجا يك فصل را اختصاص داده است به اينكه حق متعال وجود محض است و مىفرمايد : « والحق ماهيته انيته . . . » . ولى تفصيل اين مطلب در « الهيات بالمعنى الاخص » بايد مورد بحث قرار گيرد . 
  ]\r\n","page_name":" 45 ","page_number":45},
  {"content":"\r\n\r\nمىگيرد و ديگر مورد برهان اختصاص به ذات واجب الوجود و صادر اول پيدا نمىكند و در همهء علت و معلول‌ها جارى مىشود .\r\n\r\nتقرير ديگرى از برهان دوم\r\nبيان بهتر براى برهان دوم كه به آن قوام بهترى مىبخشد اين است : درميان علت و معلول‌ها ما علتها و معلولهايى داريم كه علت داراى يك ماهيت است و معلول داراى ماهيت ديگر ؛ مثلًا علت از سنخ جوهر است و ماهيتِ جوهرى دارد و معلول از سنخ عرض است و ماهيت عرضى دارد . از طرف ديگر مىدانيم كه ماهيات متباينات بالذات‌اند ولهذا مىگويند بينونت ميان ماهيات « بينونت عزْلى » است .\r\nاصلًا لازمهء ماهيت اين است . جز افراد نوع واحد كه از نظر ماهيت وحدت دارند و اختلافشان در جهات شخصى است ، هر ماهيتى با ماهيت ديگر اختلاف و تباين ذاتى دارد . در بعضى موارد حتى وجه مشترك ندارند ، مثل جوهر و عرض ، و در بعضى موارد وجه مشترك دارند ولى وجه اختلاف ذاتى هم دارند .\r\nاكنون مىگوييم بنا بر اينكه جعل به ماهيت تعلق گيرد اصل سنخيت ميان علت و معلول متزلزل مىشود - زيرا ماهيات متباينات بالذات هستند و نمىتواند بين امور متباين بالذات سنخيت برقرار باشد - و حال آنكه چنين اصلى و چنين سنخيتى بايد باشد . قدر مسلّم اين است كه اين برهان در مواردى كه دو ماهيت هيچ وجه مشتركى با يكديگر نداشته باشند ، مثلًا يكى جوهر باشد و يكى عرض ، جارى است . اگر ما علت و معلول‌هايى فرض كنيم كه علت و معلول هر دو فرد نوع واحد باشند در آنجا اين برهان جارى نيست ، ولى ما علت و معلول‌هايى داريم كه فرد نوع واحد نيستند ، اين يك نوع است و آن نوع ديگرى ، اين يك ماهيت دارد و آن ماهيت ديگرى ، در اين موارد اين برهان جارى است .\r\nاگر ما مطلب را به اين صورت بيان كنيم از بيانى كه حاجى كرده است كه مورد برهان را ذات واجب الوجود و صادر اول گرفته است بهتر است و برهان قوام بهتر و استحكام بيشترى پيدا مىكند .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nبرهان سوم\r\nو اما برهان سوم كه حاجى به اين صورت تعبير كرده است :\r\n مِثْلُ انْسِلابِ كَوْنِها مُرْتَبِطَة * وَ ذاتُ مَجْعولٍ بِهِ مُشْتَرِطَة \r\nبرهانى است بر اساس يك اصل كه صدرالمتألهين دربارهء رابطهء ميان علت و معلول تأسيس كرده و از شاهكارهاى فلسفهء اوست و فوق العاده با ارزش است خصوصاً با توجه به اشكالاتى كه در درس پيش مطرح كرديم و جوابهايش باقى ماند . ما اول بيان ايشان را مىگوييم ، بعد بيان خودمان را در اين باره ذكر مىكنيم و سپس آن شبهات و اشكالات را مورد بحث قرار مىدهيم .\r\nبيان صدرالمتألّهين : بيانى كه ايشان ذكر مىكند بيانى است كه فلسفه را با يك اصلى كه ضد خودش بوده است و قرنها با يكديگر جنگيده‌اند يك مرتبه آشتى مىدهد و آن مسألهء عرفان است . عارف هستى را با تجلّى و تشأّن توجيه مىكند نه با عليت و معلوليت ، و حكيم هستى را با عليت و معلوليت توجيه مىكند . ايشان با برهان فلسفى ثابت مىكند آنچه كه عليت به معناى واقعى است بازگشتش به تجلّى و تشأّن است ؛ يعنى حرف فلاسفه در باب عليت به كرسى نشانده مىشود درعين اينكه بازگشت به حرف عرفا مىكند .\r\nو اما بيان مطلب « 1 » اين است كه اگر در عالم عليتى باشد و اگر تأثير وجودى باشد و اگر چنين باشد كه شيئى وجود خودش را مديون شىء ديگر باشد ( كه البته چنين چيزى هست ) ، معلول مرتبط به علت است ، معلول اضافه دارد به علت خودش و ارتباط دارد با علت خودش ، ولى نه به معناى اينكه او ذاتى است داراى رابطه ، يعنى هويتش و واقعيتش يك چيز است و اضافه‌اش به علت و رابطه‌اش با علت چيز ديگر ، بلكه تمام وجودش و تمام ذاتش عين ارتباط به علت و عين تعلق به علت است . نه اين است كه معلولْ ذاتى است متعلق ، يعنى تعلقش غير از ذات خودش است ؛ نه اين است كه معلول ذاتى است مضاف به علت ، يعنى ذاتش يك .\r\n\r\n\r\n\r\n\r\n","description":"","footnote":"\r\n( 1 ) . در يك جلسهء ديگر و به مناسبت ديگر همين مطلب را گفتيم ، كه البته بيانى كه در آنجا كرديم با بيانى كه در اينجا مىكنيم شايد مقدارى فرق داشته باشد [ رجوع شود به درس سوم از بحث « مناط صدق در قضايا » و بحث « امتناع اعادهء معدوم » مجموعه آثار 9 . 
  ]\r\n","page_name":" 47 ","page_number":47},
  {"content":"\r\n\r\nچيز است و اضافه‌اش به علت چيز ديگر ؛ نه اين است كه معلول ذاتى است مرتبط به علت ، يعنى ذات او چيزى است و ارتباط هم چيزى ؛ بلكه معلول ذاتى است عين اضافه به علت ( كه اين اضافه غير از اضافه‌اى است كه در باب « مقولات » مىشناسيم و به عنوان يكى از مقولات ارسطويى به شمار مىرود ) « 1 » ؛ چرا ؟ ( فعلًا به بيانى كه ايشان گفته است عرض مىكنيم ) براى اينكه اگر ما براى معلول ، ذاتى فرض كنيم و رابطه‌اى ، حيثيتى فرض كنيم و رابطه‌اى ، لازم مىآيد كه در آن حيثيت مستغنى از علت باشد و حال آنكه معلول به تمام ذات و به تمام هويت خودش وابسته به علت است . پس در اينجا ارتباط و مرتبط يك چيز است ؛ تعلق و متعلق يك چيز است ؛ اضافه و مضاف يك چيز است .\r\nبيان خود ما : بيانى كه ما قبلًا دربارهء رابطهء علت و معلول و وجود دادن علت به معلول مىكرديم « 2 » اين مطلب را كه صدرالمتألهين فرموده است بسيار تأييد مىكند .\r\nوقتى كه ما مىگوييم علت معلول را ايجاد مىكند و به معلول وجود مىدهد در ابتدا ذهن از باب اينكه الفاظ و معانى را از روابط و امور معمولى مادى گرفته است خيال مىكند كه وجود دادن علت به معلول هم از قبيل دادن فلان شىء است به فلان شخص . همان‌طور كه وقتى مىگوييم الف فلان شىء را به ب داد ، مثلًا زيد پول را به عمرو داد ، لااقل چهار امر تصور مىشود : معطى ( به صيغهء اسم فاعل ) ، معطى ( به صيغهء اسم مفعول ) ، مُعطى اليه و اعطاء ( كه در اينجا زيد مُعطى است ، پول معطى است ، عمرو معطى اليه است و اعطاء هم يك امر عليحده است وراى همهء اينها و همان عملى است كه معطى مثلًا دست در جيبش مىكند و پول را منتقل مىكند به معطى اليه ) ، در مورد عليت و وجود دادن علت به معلول هم ذهن خيال مىكند كه مطلب ازهمين قرار است و حال آنكه ما در باب عليت ، لفظى نداريم غير از اينكه به همين نحو تعبير كنيم و بگوييم علت به معلول اعطاء وجود كرده است ؛ « علت معلول را ايجاد كرده است » يعنى علت به معلول اعطاء وجود كرده است . اكنون ما مىآييم با دقت فلسفى تحليل مىكنيم تا ببينيم حقيقت امر از چه قرار است .\r\n\r\n\r\n\r\n\r\n","description":"","footnote":"\r\n( 1 ) . از آن وقت براى تمايز اين دو نوع اضافه از يكديگر ، اسم آن اضافه را گذاشتند « اضافهء مقولى » و اسم اين اضافه را گذاشتند « اضافهء اشراقى » يعنى اضافه‌اى كه عين اشراق علت است .\r\n( 2 ) . [ رجوع شود به بحث « امتناع اعادهء معدوم » مجموعه آثار 9 و بحث جعل از كتاب شرح منظومه ( مجموعه آثار 5 ) و پاورقيهاى مقالهء هشتم اصول فلسفه و روش رئاليسم . 
  ]\r\n","page_name":" 48 ","page_number":48},
  {"content":"\r\n\r\nاول به حساب معطى ( به صيغهء اسم مفعول ) و معطى اليه رسيدگى مىكنيم . آيا علت كه وجود را به معلول داده است ، در اينجا معطى اليه كه معلول است ( مثلًا ب ) هويتى دارد و وجود هم هويتى دارد ، بعد علت وجود را به معلول مىدهد ؟ اگر چنين باشد پس لازم مىآيد معلول قبل از اينكه وجود به آن داده شود هويتى داشته باشد ، يعنى اساساً موجود باشد ! پس وجود نمىتواند غير از موجود باشد ؛ يعنى آن شيئى كه وجود را مىگيرد نمىتواند قطع نظر ازوجود هويتى داشته باشد ؛ اصلًا هويتش با همين معطى حاصل مىشود . پس معطى و معطى اليه در اينجا يك چيز است .\r\nاكنون اعطاء و معطى ( به صيغهء اسم مفعول ) را درنظر مىگيريم . آيا معطى قطع نظر از اعطاء هويتى دارد ؟ يعنى آيا قبل از اعطاء وجود به معلول و قبل از آنكه علت وجود را به معلول بدهد ، وجود معلول را در يك گوشه‌اى و در يك طاقچه‌اى گذاشته بودند و علت مىآيد اين وجود را برمىدارد و به معلول مىدهد ؟ اگر اين‌طور باشد پس معلول ، بوده است ، چه نيازى دارد كه علت به آن وجود بدهد ؟ ولى چنين نيست . اعطاء هم در اينجا عين معطى است ؛ يعنى ايجاد عين وجود است .\r\nپس معطى و معطى اليه و اعطاء هر سه يك چيز است ؛ يعنى ايجاد عين وجود است و وجود عين آن موجود است . پس ما دو عامل بيشتر نداريم : معطى ( به صيغهء اسم فاعل ) و اعطاء ؛ يعنى موجد و ايجاد . همان ايجاد به اعتبارى ايجاد است ، به اعتبارى وجود است ، به اعتبارى موجود است . به اعتبارى كه آن را به علت نسبت مىدهيم مىگوييم « ايجاد علت » ، به اعتبار اينكه خود آن را به عنوان يك شىء درنظر مىگيريم مىگوييم « موجود » ، به اعتبار تكثير و تحليلى كه ذهن ما مىكند و مىگويد اين موجود از علت چيزى گرفته است مىگوييم « وجود » ، و الّا درواقع اينها يك چيز بيشتر نيست ؛ اين ، تحليل و تكثيرى است كه ذهن كرده است ؛ يعنى وقتى كه اين كثرت انديشىهاى ذهن خودمان را بررسى مىكنيم به يك وحدت مىرسيم . اصلًا فلسفه معنايش همين است . فلسفه همين است كه با تحليل و با برهان قطعى و يقينى بتواند ثابت كند كه كثرت به وحدت برمىگردد و وحدت به كثرت برمىگردد . پس ما مىبينيم اين كثرتهايى كه در اول خيال مىكرديم سراب شد ، و « ايجاد » شد عين « وجود » . .\r\nبا اين بيان ، معناى حرف ملاصدرا هم خيلى خوب روشن مىشود . وقتى كه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدانستيم اين « وجود » كه علت آن را مىدهد عين « ايجاد » است ، پس معلوم مىشود معلول هويتش با رابطه‌اش با علت كه همان ايجاد باشد - همان نفس فعلْ بودن - هر دو يكى است ؛ چون شما كه ايجاد را به علت نسبت مىدهيد در ابتدا خيال مىكرديد « ايجاد » يعنى نسبتى ميان موجد و وجود ، ولى بعد ديديد كه حتى وجود و ايجاد هر دو يك چيز است . در اينجا نسبت به آن معنا كه مثلًا در باب نسبت ميان پدر و فرزند مىگوييم در كار نيست ؛ خود همان هويت معلول عين نسبتش به علت هم هست .\r\nپس تحقيق در حقيقت عليت ما را به اينجا مىرساند كه واقعيت معلول عين ارتباط به علت است ؛ معلول ذاتى ندارد غير از رابطه با علت .\r\nاما اين مطلب و اين طرز تلقى از « عليت » با وجود جور درمىآيد ، يعنى با نظريهء تعلق جعل به وجود قابل توجيه است ولى با ماهيت قابل تصور نيست ، چون ماهيت ذاتش همان خودش است ، همان جنسش و فصلش و هويتش است . هرچه غير از اين را بخواهيد درنظر بگيريد زائد بر ذات ماهيت مىشود ؛ « اضافه به علت » را اگر بخواهيد درنظر بگيريد زائد بر ذات ماهيت مىشود . ولى وجود يك حقيقتى است كه اساساً هيچ ذاتى جدا از اين رابطه و از اين اضافه و از اين تعلق ندارد . وجود است كه حقيقتش يك چنين حقيقتى است ؛ يعنى وجود اصلًا از خودش ماهيت ندارد ؛ ماهيتش همان كثرتى است كه شما در مرتبهء بعد مىآييد و به نام « ماهيت » از آن انتزاع مىكنيد .\r\nپس اگر جعل به وجود تعلق بگيرد آن اصل صحيح است كه معلول عين ارتباط به علت است نه ذاتِ داراى ارتباط ، ولى اگر جعل به ماهيت تعلق بگيرد لازم مىآيد معلول ذاتى باشد كه اضافه‌اى - كه آن اضافه مغاير با ذات اوست - بين او و علت برقرار است ، و اين با عليت جور درنمى آيد .\r\nاين بيانى بود از برهان سوم ( كه البته در اينجا بسيار مختصر گفته شد ) با توضيحى كه از بيان صدرالمتألهين در يك جا و از بيان خودمان در جاى ديگر براى اين مطلب داديم .\r\n\r\nشبههء فخررازى\r\nمطلب ديگرى كه در درس قبل هم به آن اشاره كرديم و اكنون بايد آن را مورد\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبحث قرار دهيم شبههء معروف فخررازى است .\r\nگفتيم يك شبههء بسيار قوى در دوران اسلام از ناحيهء فخررازى مطرح شده است كه شايد قبلًا در دوران يونان باستان هم كم و بيش مطرح بوده است و در دوره‌هاى جديد هم گفته شده است و آن اين است كه آمده‌اند و ايراد گرفته‌اند كه اصلا عليت در عالم غلط است ؛ از نظر فلسفى اساساً عليت غلط است ، چون مىگوييم علت آن است كه به معلول وجود مىدهد و معلول وجود خودش را مديون اوست . مىگويند آيا علت موجود را موجود مىكند يا معدوم را موجود مىكند ؟ از ايندو خارج نيست .\r\nعلت كه مىخواهد روى معلول اثر بگذارد و معلول را موجود كند - كه اثر گذاشتنش همين است كه مىخواهد آن را موجود كند - يا معلولِ موجود را مىخواهد موجود كند يا معلول معدوم را مىخواهد موجود كند . معلول معدوم را موجود كردن كه اجتماع نقيضين است . معدوم بخواهد موجود شود يعنى شىء درحالى كه معدوم است موجود هم باشد ؛ اين اجتماع نقيضين است . معلول موجود را موجود كردن هم تحصيل حاصل است ؛ آن هم محال است . شيئى كه شيئى را دارد بار ديگر كه نمىتواند همان شىء را داشته باشد مگر به صورت مكرر . به صورت مكرر هم در بعضى موارد ممكن است و در بعضى ديگر ممكن نيست . در مورد « وجود » تكرار ممكن نيست ؛ شىء واحد كه نمىتواند دو وجود داشته باشد . پس اساساً اصل عليت در عالم غلط است .\r\nگفتيم جواب شبهه اين است كه علت نه معدوم را موجود مىكند و نه موجود را موجود مىكند ، زيرا معدوم را موجود كردن همان معناى جعل تأليفى را دارد ، يعنى علت تغييرى در معدوم مىدهد ، حالتى به معدوم مىدهد ، تصرفى در معدوم مىكند و آن را از حالت عدم به حالت وجود درمىآورد ، همان‌طور كه مثلًا جسم را از حالت سفيدى به حالت سياهى درمىآورد . پس جعل به معدوم بماهو معدوم تعلق نمىگيرد ؛ يعنى علت معدوم را موجود نمىكند ؛ اين مىشود جعل تأليفى . آيا موجود را به جعل تأليفى موجود مىكند ؟ ؛ آن كار را هم نمىكند . پس علت چه مىكند ؟ علت به نحو جعل بسيط ، جعل وجود مىكند . جعل وجود يعنى چه ؟ يعنى علت به معلول وجود مىدهد ولى وجود عين ايجاد است نه اينكه موجودى هست و اين ايجاد به آن تعلق گرفته است . عليت يعنى ايجاد و ايجاد يعنى اينكه اين وجود عين اضافه و ارتباط به علت خودش است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nپس نه موجود به نحو جعل تأليفى موجود شده است و نه معدوم به نحو جعل تأليفى موجود شده است ؛ يعنى علت نه « معدوم » را موجود كرده است كه چيزى را چيزى كرده باشد و نه « موجود » را موجود كرده است كه باز چيزى را چيزى كرده باشد ، بلكه او جعلِ « چيز » كرده است ( جعل بسيط ) ، آن « چيز » هم كه جعل مىشود وجود است نه ماهيت .\r\nآن اشكال اصلا بر اساس جعل تأليفى است و حال آنكه ايجاد بايد به نحو جعل بسيط باشد . پس آن اشكال از ريشه و از بيخ و بن كنده مىشود خصوصاً بنا بر اين كه بگوييم جعل به وجود تعلق مىگيرد نه به ماهيت « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين اشكال فخررازى مبنى بر اصالت ماهيت نيست ؟ اگر حرف او را كه مثلا مىگويد « علت معدوم را موجود مىكند » بشكافيم مىبينيم يك چيزى درنظر گرفته است كه وجود ندارد ولى درعين حال يك نوع تقرر و ثبوتى برايش در نظر گرفته است و اين جز به ماهيت نمىتواند تعلق بگيرد .\r\nاستاد : بله ، شما مىخواهيد بگوييد كه اين اشكال بنا بر اصالت ماهيت است . مىگويد آن ماهيتى كه شما مىخواهيد موجودش كنيد يا معدوم است يا موجود . اگر ماهيت معدوم بخواهد موجود شود اجتماع نقيضين شده است و اگر ماهيت موجود بخواهد موجود شود تحصيل حاصل شده است .\r\n- بله .\r\nاستاد : اين درست است . اصل فكر فخررازى بر همين اساس است . ولى اين مطلب را هم بگوييم كه اين‌طور نيست كه اصالت ماهيتىها نتوانند جواب اين اشكال را بدهند . حتى اصالت ماهيتىها هم با بيان خودشان مىتوانند تا حدى كه جواب فخررازى باشد به اين اشكال پاسخ دهند .\r\nمىگويند تو اشتباهت همين است كه خيال كرده‌اى كه ماهيتِ معدوم مىخواهد موجود بشود ؛ خيال كرده‌اى كه عليت يعنى « موجود كردن ماهيت معدوم » و كارى روى ماهيت معدوم صورت مىگيرد . ماهيت معدوم كه اصلا چيزى نيست . عدم كه اصلا اين حرفها در آن مطرح نيست ؛ عدمْ انتزاع ذهن است . علت ، خود ماهيت را جعل مىكند و ذات ماهيت را افاضه مىكند ؛ ذات ماهيت افاضه مىشود . ذات ماهيت كه افاضه مىشود ، قبل از افاضه ، انتزاع معدوميت مىشود و بعد از افاضه انتزاع موجوديت مىشود . « معدوم موجود شده است » به يك معنا درست است . « معدوم موجود شده است » به معناى اينكه چيزى قبلا معدوم بود و همان چيز الآن موجود است ، درست است ، اما « معدوم موجود شده است » به معناى اينكه معدوم « متبدّل » شده است به موجود ، اين نادرست است . تا شىء موجود نباشد كه متبدل به شىء ديگر نمىشود . ما بايد اول معدوم را موجود فرض كنيم تا بتوانيم براى او تبدل از عدم به وجود درنظر بگيريم . اينكه براى عدم تقررى و واقعيتى قائل شويم فقط يك خيال ذهنى و شاعرانه است . ممكن است از نظر شعرى\r\n","page_name":" 52 ","page_number":52},
  {"content":"\r\n\r\n\r\n\r\n\r\n\r\n","description":"","footnote":"\r\nخيلى زيبا هم باشد ولى ارزش فلسفى ندارد . حافظ مىگويد :\r\n رهرو منزل عشقيم و ز سرحد عدم * تا به اقليم وجود اينهمه راه آمده‌ايم \r\nخيلى شاعرانه و زيبا هم هست ، ولى آيا واقعاً اينچنين است كه آن طرف مرزى بوده است و عدمستانى بوده است و ما در آن طرفِ مرز عدم بوديم و آن اقليم اقليم عدم بود و اين اقليم اقليم وجود است و ما از اقليم عدم آمده‌ايم به اقليم وجود ؟ ! نه ، چنين چيزى نيست . جز اقليم وجود اقليم ديگرى نيست . عدم ، خيالى است كه ما داريم مىكنيم و فرضى است كه ذهن ما دارد مىكند .\r\n- يك شعر زيباى ديگرى در همين زمينه هست :\r\n ظلمت از هستى است ورنه رهنوردان عدم * شمع جان خاموش مىسازند و راهى مىشوند \r\nاستاد : البته مىدانيد كه مقصود او از « عدم » فناست . خيلى عالى گفته است . در آنجا مقصود از « هستى » خودى است ؛ هستى يعنى « هستى خود » كه آن هستىِ خود به اعتبار آنها درواقع نوعى نيستى است ؛ يعنى وقتى كه اين هستى را بشكنيد شما داريد مرز را در اينجا مىشكنيد ، و از خود كه نيست بشويد آن وقت اين شمع خود را ، شمع جان را ، شمع خوديّت را خاموش مىكنيد . به هرحال شعر زيبايى است .\r\n - شمع را زان رو خوش افتادست اين خود سوختن * كز فناى تن هواى او همه جان گشتن است \r\n- اگر فرض كنيم كه مجعول وجود باشد - كه ثابت كرديم و مىخواهيم ثابت كنيم - يك اشكالى پيش مىآيد و آن اين است كه ما مىدانيم كه موجودات وجود محض نيستند ؛ جاعل وجود محض است ولى مجعول وجود محض نيست ، به هرحال ماهيتى دارد . اين ماهيت را از كجا آورده است ؟ يعنى همين ذات و هويت موجودات از كجاست ؟ حال ذات بگوييم يا هويت بگوييم يا ماهيت بگوييم يا مراتب بگوييم يا حد وجود بگوييم ، هرچه كه بگوييم بالاخره باز اين هم جاعل مىخواهد .\r\nاستاد : خير ، اين اشكال ندارد .\r\n- جعل ماهيت جعل تبعى است .\r\nاستاد : بله ، جعل تبعى است .\r\nدر مسألهء وجود محض يا وجود مطلق ، ما بايد بدانيم كه اينها ممكن است با اختلاف موارد استعمال اسباب اشتباه شود . يك وقت ما مىگوييم « وجود محض » و مقصودمان وجود مطلق است ، يعنى وجود لايتناهى ، يعنى وجودى كه به هيچ حدى و هيچ مرزى محدود نمىشود ؛ وجودى است كه به يك معنا هيچ ماهيتى ندارد و به يك معناى ديگر كل ماهيات در او صدق مىكند ، مثل وجود بارى تعالى ؛ يعنى او كلّ الكمالات است و چون كل الكمالات است به يك معنا هيچ ماهيتى ندارد و به يك معناى ديگر همهء ماهيات در او هست . اگر ما بخواهيم او را در يك ماهيت محدود كنيم كه بگوييم اين است و نه چيز ديگر ، به اين معنا او هيچ ماهيتى ندارد . ولى به يك معناى ديگر كل الكمالات است ؛ همهء ماهيات در او هست ؛ يعنى همهء ماهيات به نحو لابشرط ،\r\n","page_name":" 53 ","page_number":53},
  {"content":"\r\n\r\n\r\n\r\n\r\n\r\n","description":"","footnote":"\r\nبه طورى كه يكديگر را طرد نكنند ، در او هست . حتى كمال جسم هم در او هست ، ولى محدوديت و نقص جسم در او نيست . وجود مطلق و وجود محض به اين معنا منحصر به ذات بارى تعالى است . ولى ما در باب وجود قائل به تشكيك هستيم ؛ مىگوييم درعين اينكه حقيقت مال وجود است وجود مراتب دارد ؛ از هر مرتبه‌اش ماهيتى انتزاع مىشود و ماهيت لازمهء مرتبه است .\r\n- ولى آيا مرتبه هم جاعل نمىخواهد ؟ .\r\nاستاد : نه ، در اينجا نفس وجود جعل مىشود ، نه اينكه ابتدا وجود ، مطلق است بعد آن را در مرتبه قرار مىدهند . مرتبه بودنش با خود وجود يكى است .\r\n- پس بايد بگوييم كه هر دوى اينها مجعولند ، هم وجود و هم ماهيت ؛ چرا نمىگوييم ؟ .\r\nاستاد : خير ، ماهيت غير از مرتبه است . وجود كه مجعول بود خودش مراتب دارد يعنى شدت و ضعف دارد ، تشكيك بردار است . آن وقت هر مرتبه ازمراتب وجود به قول جامى حكمى دارد . از جملهء احكامش اين است كه از آن يك ماهيت خاص انتزاع مىشود .\r\nاين بلامانع است .\r\nبنابراين ماهيت هم قهراً مجعول مىشود ولى مجعول بالتبع ؛ يعنى وقتى كه شما وجود انسان را جعل كرديد انسان هم بالتبع جعل شده است ؛ يعنى جعل وجود انسان عين جعل انسان است ، منتها اولا و بالذات جعل به وجود تعلق مىگيرد ، ثانياً و بالعرض به انسان .\r\n- كه « ما جعل اللَّه المشمش مشمشاً بل اوجده » همين است .\r\nاستاد : البته آن فقط جعل تركيبى را بيان مىكند ، و الّا دقيقترش اين است كه حتى بگوييم :\r\n« ما جعل اللَّه المشمش » نه « ماجعل اللَّه المشمش مشمشاً » . « ما جعل اللَّه المشمش مشمشاً بل اوجده » كه به طريق اولى درست است ولى بايد بگوييم : « ماجعل اللَّه المشمش بل اوجده » .\r\n- يك سؤال در خاتمهء اين بحث مىخواهم عرض كنم و آن اينكه بنده كمى از حيث اسلوب اين بحث گيج شدم ، چون در اينجا اول حاجى مىآيد وجود را تقسيم مىكند به وجود رابط و وجود نفسى ، و جعل را تقسيم مىكند به جعل تأليفى و جعل بسيط ، و بعد هريك را تعريف مىكند و بعد مسائل ديگر را يكى يكى ذكر مىكند . بنده قطع نظر از براهين واقعاً مىخواهم ببينم كه ساختمان اين مسألهء جعل چيست و اسلوب صحيح در اين بحث چگونه است ، يعنى چگونه وارد مىشود و چگونه خارج مىشود . آن تقسيم بندى كه در آغاز بحث ذكر كرد چه لزومى داشت ؟ آن را كجا به كار گرفته است ؟ .\r\nاستاد : آن تقسيم بندى براى همين است كه ما اجمالا بدانيم كه دو نوع جعل داريم ، يعنى تأثير علت در معلول به دو نحو است : يك وقت تأثير علت به اين نحو است كه مستقيماً وجودى را جعل مىكند ، و يك وقت علت ، شىء موجود را دگرگون مىكند نه اينكه خود وجودش را جعل كند ، چون خود وجودش كه قبلا موجود بوده است .\r\nمثلا اگر شما از جا برخيزيد و قيام كنيد ، در اينجا شما به عنوان يك موجود ذى نفس و ذى قوه و داراى نيرو فاعل هستيد و شما به عنوان يك كالبد و يك بدن منفعل هستيد .\r\nوقتى شما حركت مىكنيد وضع بدن را تغيير مىدهيد . الآن بدن شما در يك وضع است .\r\n","page_name":" 54 ","page_number":54},
  {"content":"\r\n\r\n\r\n\r\n\r\n\r\n","description":"","footnote":"\r\nيك حركت وضعى در آن ايجاد مىكنيد و از جا بلند مىشويد . اينجا شما بدن را ايجاد نكرده‌ايد ؛ بدن موجود بوده است ؛ يعنى اين نيروى نفسانى شما ، اين نيرويى كه در بدن شما هست خود بدن را ايجاد نكرده است ولى بدن را از حالت قعود به حالت قيام درآورده است . اين خودش عليت است . عليت مگر چيست ؟ در اينجا بازهم علت كه همان نيرو باشد دارد روى بدن كار مىكند ؛ نه آنطور كه شما خودتان در ابتدا خيال مىكرديد كه نيرو به بدن كارى ندارد ، نيرو به قيام كار دارد و قيام را ايجاد مىكند ؛ نه ، نيرو الآن دارد روى بدن كار مىكند اما نه اينكه بدن را ايجاد مىكند بلكه روى بدن موجود كار مىكند كه بدن موجود را از حالتى به حالتى درمىآورد .\r\nپس ما بايد بدانيم كه يك وقت هست كه علت به معلول وجود نفسى مىدهد و يك وقت هست كه معلولى را كه وجود نفسى دارد از حالتى به حالت ديگر در مىآورد .\r\n- اين يك نتيجهء اين بحث است كه ما دو نوع جعل داريم ؛ بعد در اين بحث ، ديگر چه چيزى را مىخواهد ثابت كند ؟ .\r\nاستاد : بعد اين مسأله مطرح مىشود كه مجعول چيست ؟ ما اول مىدانيم كه جعل بر دو قسم است : جعل بسيط و جعل تأليفى ، بعد روح مطلب اين است كه آيا جعل به وجود تعلق مىگيرد يا به ماهيت يا به قول بعضىها به اتصاف ؟ ( كه ما ديگر بيان قول به اتصاف را ذكر نكرديم ) .\r\n- آيا اين دو مطلب از يكديگر مستقل است ؟ .\r\nاستاد : بله ، ربطى به هم ندارد .\r\n- اينكه يك مجعولى در يك مرتبه‌اى وضع مىشود ، چرا در مرتبهء قبل وضع نمىشود و چرا در مرتبهء بعد وضع نمىشود ؟ اين مجعول بالاخره يك مرتبه‌اى را مىگيرد ، سؤال اين است كه چرا در آن مرتبه ايجاد شد ؟ چرا در مرتبهء ديگرى ايجاد نشد ؟ .\r\nاستاد : اين را ما قبلا هم گفتيم ؛ در كتاب عدل الهى گفته‌ايم ، در اصول فلسفه هم گفته‌ايم .\r\nشما بايد مطلب را به اين شكل تصور كنيد كه اين خودش با مرتبه‌اش دوتا نيست نه اينكه چرا اين خودش در اين مرتبه است ؟ .\r\nگاهى مرتبهء شىء با وجود شىء دوچيز است . اگر مرتبه با وجود دوچيز باشد جاى اين سؤال هست كه چرا در اين مرتبه است ، چرا در آن مرتبه نيست ؟ مثلا امورى كه عرضى مفارق بر آنها عارض مىشود از اين قبيل است . شما مىگوييد : اين جسم چرا ابيض شده است ، چرا اسود نشده است ؟ چون اين جسم امكان ابيض بودن داشته است ، امكان اسود بودن هم داشته است ، حال كه ابيض شده است حتماً علت خاص مىخواهد . نمىتوانيد بگوييد چون جسم است ابيض است ؛ نه ، « چون جسم است » دليل نمىشود كه ابيض باشد . پس در جايى كه شىء وجودى دارد و يك حالت و يك مرتبه‌اى دارد كه آن مرتبه [ رجوع شود به كتاب عدل الهى ، ذيل عنوان « تفاوت ظرفيتها » ؛ و نيز رجوع شود به كتاب اصول فلسفه و روش رئاليسم ، جلد سوم . 
  ]\r\n","page_name":" 55 ","page_number":55},
  {"content":"\r\n\r\n\r\n\r\n\r\n\r\n","description":"","footnote":"\r\nغير از وجودش است جاى اين سؤال هست كه بگوييم چرا اين مرتبه را پيدا كرد و مرتبهء ديگرى را پيدا نكرد .\r\nمثال ديگر ، مراتب قراردادى اجتماعى است . چرا زيد رئيس اداره است ؟ چرا زيد را در اين مسند قرار داده‌اند و عمرو را مرئوس ؟ چرا برعكس نشده است ؟ چون از نظر واقع ، هم مىتوانست زيد رئيس باشد و عمرو مرئوس ، و هم مىتوانست عمرو بجاى او باشد و او بجاى عمرو ، لذا جاى اين سؤال هست كه چرا زيد رئيس شده است و عمرو مرئوس و چرا برعكس نشده است .\r\nاما گاهى اگر مىگوييم « او و مرتبه‌اش » ، هر دو يكى است ؛ يعنى خودش عين مرتبه‌اش است ؛ هويتش با مرتبه‌اش يكى است . بهترين مثال براى اين مطلب - كه من هميشه اين مثال را ذكر مىكنم - مسألهء اعداد است . شما فرض كنيد كه علت اولى شده‌ايد و مىخواهيد به اعداد هويت بدهيد و مىخواهيد اعداد را ايجاد كنيد . مسلّم است كه بين اعداد مراتب هست : 1 ، بعد 2 ، بعد 3 ، بعد 4 الى آخر . عدد 4 در چه مرتبه‌اى است ؟ عدد 4 در مرتبه‌اى است كه بعد از عدد 3 قرار گرفته است و قبل از عدد 5 . عدد 8 در چه مرتبه‌اى است ؟ عدد 8 بعد از عدد 7 قرار گرفته است و قبل از عدد 9 . حال شما بياييد عدد 4 را از سرجايش برداريد و بجاى عدد 8 بگذاريد ، عدد 8 را هم از سرجايش برداريد و بجاى عدد 4 بگذاريد . آيا مىتواند عدد 4 ، 4 باشد و جايش عوض شده باشد و عدد 8 هم 8 باشد و جايش عوض شده باشد ؟ يا جاى عدد 4 با چهار بودن هر دو يكى است و جاى عدد 8 با هشت بودن هر دو يكى است ؟ مسلّم است كه اين دومى صحيح است . 4 ، چهار بودنش با اين كه در اينجا باشد هر دو يكى است و همين‌طور در مورد 8 .\r\nمراتب وجود هم همين‌طور است . مراتب وجود هم هر مرتبه‌اش با خود آن وجود يكى است ، جز او چيزى نيست . در باب وجود مسأله را بايد به اين نحو تعقل كنيم .\r\n","page_name":" 56 ","page_number":56},
  {"content":"\r\n\r\n\r\n[ فريدهء دوم 
  ] مواد ثلاث [ وجوب و امكان و امتناع 
  ]\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\n( 1 ) مواد ثلاث و اقسام وجود\r\n انَّ الْوجودَ رابِطٌ وَ رابِطى * ثُمَّتَ نَفْسىٌّ فَهاكَ وَاضْبِطِ \r\n لِأَنَّهُ فى نَفْسِهِ أوْ لا ، وَ ما * فى نَفْسِهِ إِمّا لِنَفْسِهِ سَما \r\n أوْ غَيْرِهِ وَ الْحَقُّ نَحْوُ ايْسِه * فى نَفْسِهِ لِنَفْسِه بِنَفْسِه \r\nاز اينجا بحث « مواد ثلاث » يعنى وجوب و امكان و امتناع شروع مىشود . اولًا بايد ببينيم اين كلمهء « مواد ثلاث » ( ماده‌هاى سه گانه ) چه اصطلاحى است و به چه معنى است .\r\n\r\nاصطلاح « ماده » و « جهت »\r\n« ماده » در اصطلاح فلسفه معمولًا درمقابل « صورت » به كار مىرود . ولى اصطلاح ماده در اينجا صرفاً يك اصطلاح خاص منطقى است و با اصطلاح ماده در فلسفه كه در مسألهء هويت جسم و ماهيت جسم بحث مىشود و مىگويند جسم مركب است از ماده و صورت ، هيچ پيوند و خويشاوندى و هيچ ارتباطى ندارد ، صرفاً اشتراك در لفظ است و اساساً اين يك چيز است و آن يك چيز ديگر است .\r\nپس ماده‌اى كه در اينجا به كار مىرود و ماده‌اى كه در آنجا به كار مىرود نبايد با\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nيكديگر اشتباه شود .\r\nمنطقيين مدعى هستند كه در هر قضيه‌اى بدون استثناء ، يعنى هر جا كه ميان محمولى با موضوعى رابطه‌اى و نسبتى برقرار مىشود ، مثل اينكه مىگوييم : « الف ب است » - حال الف هرچه مىخواهد باشد و ب هم هرچه مىخواهد باشد - در واقع و نفس الامر نسبتْ مكيَّف به يكى از اين كيفيات سه گانه خواهد بود و نمىتواند از اينها بيرون باشد :\r\n1 . يا الف ب است و بالضروره ب است .\r\n2 . يا الف ب است و بالامكان ب است .\r\n3 . يا الف ب است و بالامتناع ب است .\r\nالبته اين تقسيم سه گانه به حسب تعبير قدماست كه مىگويند امتناع هم يك كيفيتى است براى همان « الف ب است » « 1 » . پس به عقيدهء قدما هر نسبتى كه ميان دو شىء برقرار مىشود درواقع مكيف است يا به ضرورت يا به امكان يا به امتناع ( كه طبق قول قدما امتناع هم در اين رديف قرار مىگيرد ) . آن وقت اين دو اعتبار دارد :\r\n1 . يك وقت هست كه اين كيفيات را از نظر واقع و نفس الامر درنظر مىگيريم و مىگوييم هر نسبتى درواقع و نفس الامر مكيف است به يكى از اين كيفيات ، اسم اينها مىشود « ماده » .\r\n2 . يك وقت هست كه اين كيفيات را از نظر صورتى كه در ذهن ما دارد درنظر .\r\n\r\n\r\n\r\n\r\n","description":"","footnote":"\r\n( 1 ) . ولى متأخرين از منطقيين روى جهاتى گويى اين تقسيم به نظرشان نادرست آمده است كه بگوييم در « الف ب است » سه احتمال مىرود ، چون در قسم سوم اگر الف بالامتناع ب باشد پس الف ب نيست ، نه اينكه الف ب است و بالامتناع ب است ؛ ولهذا ما مىبينيم در منطق‌هاى متأخرتر اين تقسيم را از اين صورت برداشته‌اند و عوض كرده‌اند . بجاى اين تقسيم به صورت ديگر تقسيم نكرده‌اند ، اما روح سخن آنها به اين برمىگردد كه اگر الف ب باشد يا بالضروره است يا بالامكان است يا بالوجود ( كه اسم بالوجود را گذاشته‌اند « مطلقهء عامّه » ) ؛ يعنى قضايا يا ضرورى است يا ممكن و يا وجودى ( كه البته قضاياى دائمه هم يك شكلى از قضاياى ضروريه يا قضاياى ممكنه است و خود شكل مستقلى نيست ) . اما اين هم تقسيم را درست نمىكند ؛ يعنى قضيهء وجوديه درمقابل قضيهء ضروريه و قضيهء ممكنه واقع نمىشود . حل اين مشكل باشد براى بعد كه دربارهء آن بحث كنيم ؛ و نيز اگر فرصتى باشد و فراموش هم نكنيم شايد در همين بحث مواد ثلاث نظريه شيخ اشراق را در باب اينكه تمام قضايا به قضيهء ضروريه برمىگردد مستقلًا بحث كنيم ؛ يعنى با توجه به گفته‌هاى خود شيخ اشراق و آنچه كه در كتب شيخ اشراق وجود دارد در اين باره بحث كنيم و ببينيم شيخ اشراق در اينجا چه گفته است و آيا مطلب تازه‌اى آورده است يا نه و چرا بعداً متأخران كه آمده‌اند چندان به حرف شيخ اشراق اعتنايى نكرده‌اند . اين بحث هم باشد براى بعد .\r\n","page_name":" 60 ","page_number":60},
  {"content":"\r\n\r\nمىگيريم ، يعنى نظر به صور ذهنى خود ماست ( كه منطق هم بيشتر به جنبهء معقول بودنش كار دارد ) ، اسم اينها مىشود « جهت » .\r\nپس در اينجا « جهت » همان « ماده » است و « ماده » همان « جهت » است ؛ يعنى از آن جهت كه اين كيفيات در ذهن است به آنها مىگويند « جهت » و از آن جهت كه درعين است به آنها مىگويند « ماده » ، و الّا « ماده » و « جهت » دو چيز نيست .\r\n\r\nبحث « مواد ثلاث » بحث منطقى است يا فلسفى ؟\r\nدر اينجا بايد توضيح مختصرى را عرض كنيم و آن اين است كه ما مىدانيم كه بحث مواد ثلاث ، هم در منطق مطرح است و هم در فلسفه . منطقيين در باب قضايا كه بحث مىكنند قضايا را تقسيم مىكنند به قضاياى موجّهه و غيرموجّهه ، و اقسام ضرورتها و اقسام امكانها را در آنجا ذكر مىكنند . از طرف ديگر مىبينيم فلاسفه هم در مباحث « امور عامه » اينها را مطرح مىكنند . يك مسأله كه در آنِ واحد نمىتواند هم به فلسفه تعلق داشته باشد هم به منطق . پس ناچار به دو حيثيت مختلف است .\r\nمنطقيين نظرشان به قضيه است از آن نظر كه يك امر معقول است « 1 » . آنها از آن نظر كه هر قضيه‌اى درواقع و نفس الامر داراى يكى از اين جهات هست مسأله را مورد بررسى قرار مىدهند و اختصاص هم ندارد كه محمولْ وجود باشد يا غيروجود .\r\nآنجا كه مىگوييم رابطهء بين موضوع و محمول وجوب است يا امكان يا امتناع ، به وجودِ تنها كارى ندارند ، به مطلق قضايا كار دارند . به قضايايى كه مربوط به فلسفه باشد كار دارند ، به قضايايى هم كه به علوم طبيعى يا علوم رياضى يا هر علمى از علوم عالَم - همين قدر كه از علوم حقيقى باشد و اعتبارى نباشد - مربوط باشد كار دارند ، و اين مطلب را به همه جا توسعه مىدهند .\r\nفلاسفه برعكس ، نظرشان به خصوص وجود است . در مباحث وجود و عدم ( كه مباحث عدم به تبع مباحث وجود ذكر مىشود ) از جمله احكامى كه به وجود و عدم مربوط مىشود احكام وجوب و امكان و امتناع است كه شايد بعدها در همين .\r\n\r\n\r\n\r\n\r\n","description":"","footnote":"\r\n( 1 ) . واضح است كه قضيه بودن از خصوصيات ذهن است . در خارج ما قضيه نداريم . اگر در خارج زيد قائم است اين .\r\nزيد و قائم خارجى قضيه نيست . قضيه آن است كه مورد تصديق و حكم قرار مىگيرد كه ظرفش ذهن است .\r\nبنابراين قضيه از معقولات ثانيهء منطقى است .\r\n","page_name":" 61 ","page_number":61},
  {"content":"\r\n\r\nمنظومه هم اين بحث بيايد كه اينها همهء ضرورتها را ناشى از « وجود » مىدانند و همهء امتناعها را به « عدم » برمىگردانند و همهء امكانها را به « ماهيت » . مباحث ماهيت و مباحث عدم هم كه بالتبع جزء مباحث وجود است . اينها نظرشان به اين جهت است .\r\n\r\nاقسام وجود\r\nحاجى در مقدمهء بحث مواد ثلاث ( وجوب و امكان و امتناع ) به تبع ديگران لازم دانسته است كه مطلبى را ذكر كند و آن مطلب تقسيم وجود است به وجود رابط و رابطى و نفسى ، و بعد هم تقسيم وجود نفسى است به اقسامى . مىگويد : « إنّ الوجودَ رابطٌ وَ رابطى - ثُمّتَ نفسىٌّ . . . » . در اين شعر مىگويد وجود بر سه قسم است : يا رابط است يا رابطى يا نفسى . اين تقسيمى كه در ابتدا مىكند گويى يك تقسيم سه شاخه‌اى است در عرض يكديگر . همان‌طور كه مىگوييم كلمه بر سه قسم است :\r\nاسم است و فعل است و حرف ، در اينجا هم گفته‌ايم وجود بر سه قسم است : يا نفسى است يا رابط است يا رابطى . اين تقسيمى است كه در بيت اول ذكر كرده است . بعد در بيتهاى بعد توضيحى مىدهد كه اگر يك مقدار از اين جهت ابهام و ايهامى هست آن ابهام يا ايهام بر طرف مىشود ؛ به اين شكل كه مىگويد وجود بر دو قسم است : يا « وجود فى نفسه » است يا « وجود لافى نفسه » . مقصود از فى نفسه و لافى نفسه چيست ؟\r\n\r\nوجود فى نفسه ، وجود لافى نفسه\r\nفى نفسه و لافى نفسه همان است كه در علوم ادب از آن تعبير مىكنند به معناى اسمى و معناى حرفى ، كه يكى از بزرگترين تقسيماتى كه در دنيا شده است همين تقسيم كلمه است به اسم و فعل و حرف ، و نيز تقسيم معانى است به همين تقسيم ؛ به اين ترتيب كه يك معنا و مفهومى كه در ذهن پيدا مىشود يك وقت هست در مفهوميت استقلال دارد ، مفهومى است كه ذهن مىتواند آن را مستقل از مفهومهاى ديگر تصور كند ، يعنى در تصور احتياج به تصور شىء ديگر ندارد كه اگر آن ديگرى نباشد تصور نشود . اسماء و معانى اسماء همه از اين قبيل هستند . مثلًا اگر نام زيد را\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبردند صورتى در ذهن پيدا مىشود كه اين صورت استقلال در مفهوميت دارد ؛ يعنى نيازى نيست كه عمرو هم حتماً باشد يا يك معنى ديگر مثلًا زمين يا آسمان هم باشد تا زيد در ذهن من بيايد ؛ نه ، زيد مىتواند مفهوم واقع شود مستقل از اشياء ديگر . اين را مىگويند « معنى اسمى » . اين تعبيرِ « فى نفسه » هم كه فلاسفه كرده‌اند تعبيرى است كه از ادبا گرفته‌اند كه مىگويند : « الاسمُ ما دَلَّ على معنىً فى نفسِه » يعنى اسم آن است كه دلالت مىكند بر يك معنى فى نفسه ، يعنى معنىاى كه در معنى بودن و مفهوم بودن استقلال دارد .\r\nو يك وقت هست كه معنا و مفهومى كه در ذهن پيدا مىشود در مفهوميت استقلال ندارد ، كه « حروف » از اين قبيل هستند ولذا در تعريف « حرف » مىگويند :\r\n« الحرفُ ما دلَّ على معنىً لافى نفسه » يا مىگويند « الحرف ما دلّ على معنىً فى غيره » يعنى حرف معنىاى است كه اصلًا قابل اينكه به تنهايى به ذهن بيايد نيست ؛ قابل تصور نيست مگر اينكه در ضمن دو معنى ديگر تصور شود ؛ تا دو معنى ديگر در ذهن نيايد اين معنى اصلًا قابل اينكه به ذهن بيايد نيست . و حروف چه نقش عظيم و وسيعى در تعقل انسان و بالتبع در تكلم انسان دارند ! يعنى اگر انسان معانى حرفيه را نمىتوانست تصور كند ، امكان تفكر براى او نبود ؛ تمام تفكر انسان به صورت يك سلسله مفاهيم بريده بريده و مجرد از يكديگر بود بدون اينكه بتواند هيچ معنىاى دربرداشته باشد . ذهن انسان فقط مثل يك آينه‌اى مىشد كه يك معانىاى پشت سر يكديگر مىآيند و رد مىشوند ؛ و اشتباه كسانى كه تفكر را تداعى معانى دانسته‌اند همين غفلت از نقش بسيار عظيم و وسيع معانى حرفيه است كه خيال كرده‌اند در تفكر فقط تصورات پشت سر يكديگر در ذهن انسان سان داده مىشوند و حال آنكه اين‌طور نيست . مثال بزنيم . همان مثالهاى ادبا را ذكر مىكنيم :\r\nشما معنى « مِنْ » يا « از » را درنظر بگيريد . مىگوييد : « من مسافرت كردم از تهران تا قم » . اگر بجاى اين بگوييم : « مسافرت كردم تا تهران از قم » يك معناى ديگر دارد ؛ و « مسافرت كردم با تهران در قم » يك معناى ديگرى دارد كه در مجموع خودش بى معنى مىشود . ولى اگر بگوييد مسافرت كردم از تهران تا قم ، در اينجا يك معنى را فهمانده‌ايد و آن معنى اين است كه اين مسافرت شما كه وجود يافته است يك چگونگىاى دارد ، آغازى دارد و انجامى ، كه آغازش تهران است و انجامش قم ؛ وجودش به اين شكل است كه از تهران شروع شده و به قم خاتمه پيدا\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكرده است .\r\nپس معنى « مِن » ( از ) در اينجا ابتداى يك حركت است و معنى « الى » ( تا ) انتهاى يك حركت است . « مِن » معنى خودش را و « الى » معنى خودش را وقتى مىتواند بفهماند كه در ضمن يك جمله باشد . اگر در ضمن يك جمله نباشد نمىتواند معنى خودش را بفهماند ؛ يعنى اگر شما « مِن » را به تنهايى درنظر بگيريد اين اساساً معنى ندارد و شما هيچ تصورى نداريد . ممكن است بگوييد چگونه معنى ندارد و حال آنكه معنىِ « مِن » ابتداست و معنى « الى » هم انتهاست . مىگوييم بسيار خوب ، پس ما به جاى « مِن » « ابتدا » مىگذاريم و به جاى « الى » هم « انتها » مىگذاريم ببينيم معنى همان مىشود ؟ مىگوييد : « سير كردم ، ابتدا تهران ، انتها قم » نه اينكه بگوييد : « ابتدا تهران است » يا « انتها قم است » . اگر اين‌طور بگوييد باز يك معنى حرفى است . تازه در خود « سير كردم » معنى حرفى هست ، بايد بگوييم : « سير ، فعل ، من ، ابتدا ، تهران ، انتها ، قم » . تازه اگر ما معنى يك جملهء كامل را از اين كلمات تلگرافى مىفهميم براى اين است كه قبلًا آن معانى را به صورت صحيحش دانسته‌ايم و اينها را رمز مىگيريم براى آن معانى و الّا اگر بخواهيم خود اينها را به تنهايى درنظر بگيريم « ابتدا » اسم است و معنى اسمى دارد و « ابتدا » همان چيزى است كه با لفظ « ابتدا » مىتوانيم بفهميم و « انتها » همان چيزى است كه با لفظ « انتها » مىتوانيم بفهميم . [ بنابراين 
  ] ما يك لفظ « ابتدا » داريم با يك معنى اسمى كه مفهوم « ابتدا » را تصور مىكنيم و يك لفظ « انتها » داريم با يك معنى اسمى كه مفهوم « انتها » را تصور مىكنيم . يك لفظ « مِن » داريم با يك نوع معنى ابتدائى كه قابل تصور نيست مگر در ضمن جمله و يك لفظ « الى » داريم كه به يك نوع انتهائى دلالت مىكند كه قابل تصور نيست مگر در ضمن جمله .\r\nاشتباه است اگر خيال كنيم كه « مِن » به معنى « ابتدا » است . « من » را ما مىگوييم براى ابتداء است ولى معنىِ « من » عين معنى « الابتداء » نيست . معنى « على » عين معنى « الفوق » نيست . معنى « لِ » عين معنى « از براى » - اگرچه « براى » خود يك معنى حرفى است - نيست ؛ عين معنى اينكه مىگوييم يك شىء از براى شىء ديگر است نيست .\r\nپس ما يك سلسله معانى داريم كه اين معانى جزء اساس تكلم ماست ، يعنى جزء اساس تعقل ماست ( زيرا تكلم هم بيان كنندهء تعقل است ) كه بدون آنها هيچ معنىاى قابل تعقل و قابل تفهيم نيست ؛ آنها معانى حرفى است . وقتى معانى اسمى با\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمعانى حرفى توأم مىشوند آن وقت است كه جمله معنى خودش را پيدا مىكند . اما اگر معانى حرفى را به تنهايى درنظر بگيريم اصلًا معنا قابل تصور نيست . اگر معانى اسميه را به تنهايى درنظر بگيريم يك سلسله تصورهاى بريده بريدهء بىارتباط و گسسته از يكديگر است كه نمىتوانند معنى جمله را بفهمانند . اگر هم مىبينيد كه ما فعلًا از اين كلمات جدا از يكديگر چيزى مىفهميم از باب اين است كه اينها را به صورت يك رمز براى معانى حرفيه حساب مىكنيم و الّا اگر از اول در ذهن بشر معانى حرفيه نبود و فقط معانى اسميه بود و معانى حرفيه را هم به شكل اسمى بيان مىكرد هيچ جمله‌اى در عالم وجود نداشت . پس به‌طور كلى معانى بر دو قسم است :\r\n1 . بعضى معانى ، معانى فى نفسه است ، يعنى معانىاى است كه در مفهوم بودن مستقل‌اند و به تنهايى قابل تصورند .\r\n2 . بعضى معانى ، معانى لافى نفسه يا معانى فى غيره است . « فى غيره » است يعنى در غير خودش است ؛ يعنى تا آن غير نباشد اين معنا قابل ورود به ذهن نيست . اينها را مىگوييم « معانى حرفى » « 1 » .\r\nحال حرف آقايان در باب وجود اين است كه همان گونه كه ما ابتدا را به دو نحو تعقل مىكنيم - يك وقت ابتدا را به شكل معنى اسمى تعقل مىكنيم و مثلًا مىگوييم « ابتدا غير از انتهاست » و يك وقت ابتدا را به شكل معنى حرفى تعقل مىكنيم و آن وقتى است كه بايد در ضمن معانى ديگر گنجانده شود و اگر در ضمن معنى ديگر گنجانده نشود قابل تصور نيست - مفهوم وجود هم براى ذهن ما دو حالت دارد و به دوگونه تعقل مىشود :\r\n1 . يك حالت آنجا كه وجود را مانند يك مفهوم مستقل درنظر مىگيريم مثل همهء مفاهيم ديگر . همان‌طور كه انسان را درنظر مىگيريم ، زيد را درنظر مىگيريم ، .\r\n\r\n\r\n\r\n\r\n","description":"","footnote":"\r\n( 1 ) . - آن وقت معانى افعال هم ازهمين دسته است ؟ .\r\nاستاد : افعال هميشه تركيبى است از معنى اسمى و معنى حرفى . معمولًا ادبا به معنى اسمى فعل يعنى به معنى مستقلش توجه دارند ، ولى در هر فعلى علاوه بر معنى اسمى معنى حرفى هم هست ، زيرا هر فعلى جمله است ؛ وقتى كه جمله باشد معنى اسمى و معنى حرفى هر دو با يكديگر توأمند . مثلًا وقتى شما بگوييد « ضَرَبَ » ضرب را به زيد نسبت داده‌ايد بعلاوهء وقوع در زمان . پس باز در اينجا ، در بطن فعل ، نسبت و رابطه گنجانده شده است .\r\n","page_name":" 65 ","page_number":65},
  {"content":"\r\n\r\nقيام را درنظر مىگيريم ، بياض را درنظر مىگيريم ، مفهوم وجود را هم تصور مىكنيم . اين مىشود « وجود فى نفسه » ، يعنى معنى مستقل دارد . چون معنى مستقل دارد مىتواند موضوع واقع شود و مىتواند محمول واقع شود . هر اسمى مىتواند موضوع يا محمول واقع شود . ولى چون وجود معمولًا محمول قرار مىگيرد لذا به آن مىگويند « وجود محمولى » . پس وجود وقتى كه معنى اسمى پيدا مىكند چون قابليت محمول واقع شدن را دارد لذا به آن « وجود محمولى » مىگويند .\r\n2 . حالت ديگر آنجاست كه وجود معنى حرفى دارد ، يعنى تصور ما از وجود به نحو معنى حرفى است . اين آن وقتى است كه موضوع يك چيز است و محمول يك چيز است و « وجود » به صورت يك رابط و به صورت يك نسبت ميان موضوع و محمول واقع مىشود . يك وقت مىگوييم : « زيد هست » يا « زيد موجود است » ، در اينجا وجود به معنى اسمى است و وجود محمولى است . اما اگر گفتيم « زيد قائم است » در اينجا زيد موضوع است و قائم محمول است ، و « است » - كه البته در بعضى لغات مثل عربى هيچ لفظى هم ندارد و فقط هيئت بر آن دلالت مىكند و در بعضى لغات مثل فارسى لفظ ويژه‌اى براى خود دارد - حالت رابط و حالت معنى حرفى ميان زيد و قيام پيدا كرده است . همان‌طور كه در مثال « از تهران تا قم سير كردم » ، « ابتدا » حالت يك رابط را ميان سير و من و تهران و قم پيدا كرده ، در اينجا هم وجود حالت يك رابط را ميان موضوع و محمول پيدا كرده است .\r\n\r\nوجود لنفسه و وجود لغيره\r\nگفتيم كه وجود يا فى نفسه است يا فى غيره ، كه اين امر برمىگردد به اينكه وجود يا معنى اسمى دارد يا معنى حرفى .\r\nاگر وجود معنى حرفى داشته باشد ديگر تقسيمى نمىپذيرد ، يك قسم بيشتر نيست ، اما اگر وجود را در معنى اسمىاش درنظر بگيريم در اين صورت باز بر دو قسم است : يا لنفسه است يا لغيره .\r\nاين لنفسه و لغيره بودن بر خلاف آن تقسيم اول كه به عالم ذهن مربوط بود به عالم ذهن مربوط نيست . در آن تقسيم اول مىگفتيم هر مفهوم در ذهن يا قابل تصور مستقل هست يا قابل تصور مستقل نيست ، ولى اين تقسيم به عالم ذهن مربوط\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنيست ، بلكه بعد از آنكه فرض كرده‌ايم در ذهن استقلال دارد رفته‌ايم سراغ عالم عين و خارج و مىگوييم در عالم عين يا لنفسه است يا لغيره ؛ يعنى اين حقيقت در عالم خارج يا قائم به ذات است و حالت شىء ديگر نيست و يا حالت چيز ديگر است و خودش قائم به ذات نيست و اگر بخواهد وجود داشته باشد بايد براى چيزى وجود داشته باشد ، يعنى بايد به عنوان صفتى براى چيزى وجود داشته باشد . مثلًا بلندى ، كوتاهى ، گردى ، درازى ، مكعبى از اين قبيل هستند . « بلندى » يك معنايى است كه مستقلًا به تصور ما آمده است ولى همين مفهوم كه در ذهن استقلال دارد اگر بخواهد در عالم عين وجود داشته باشد كه ما بتوانيم بگوييم بلندى وجود دارد ، بايد چيزى در عالم غير از بلندى وجود داشته باشد كه اين « بلندى آن » باشد ؛ يعنى وجودش وجود لغيره است ، وجودِ براى چيز ديگر است . اين را مىگويند « وجود فى نفسه لغيره » و « وجود رابطى » . بنابراين اعراض وجود فى نفسه دارند ولى وجود لنفسه ندارند ، وجود لغيره دارند و از اين جهت به اينها گفته مىشود « وجود رابطى » .\r\nدر آن تقسيم اول وجود فى غيره را مىگفتيم « وجود رابط » ولى در اين تقسيم ، وجود فى نفسه را اگر لغيره باشد مىگوييم « وجود رابطى » .\r\nهمين جاست كه بايد بين دو اصطلاح تفكيك كرد . مىگويند كه در ميان قدما تا قبل از ميرداماد و صدرالمتألّهين اين خلط و عدم تفكيك وجود داشته است كه ميان وجود رابط ( يعنى همين چيزى كه به صورت معنى حرفى است ) با وجود رابطى ( كه خودش معنى اسمى دارد ولى در عالم وجود ، وجودش به صورت حالت شىء ديگر است ) تفكيك نمىشده است ؛ به هردو مىگفته‌اند « رابطى » . بعد آمده‌اند اينها را تفكيك كرده‌اند كه نه ، عالمِ معناى حرفى عالَمى است كه اصلًا وجود فى نفسه ندارد ؛ لفظ « رابط » را اختصاص داده‌اند به اولى و « رابطى » را اختصاص داده‌اند به دومى ، در صورتى كه در نزد قدما رابط و رابطى مخلوط مىشد و به هر دو مىگفتند « رابطى » « 1 » .\r\nپس وجود فى نفسه بر دو قسم است :\r\n1 . « لنفسه » مانند جواهر . مثلًا ما هر نوعى از انواع جسم را كه بخواهيم تصور .\r\n\r\n\r\n\r\n\r\n","description":"","footnote":"\r\n( 1 ) . - يعنى وجود لافى نفسه با وجود فى نفسه لغيره خلط مىشد .\r\nاستاد : بله ، خلط مىشد ؛ يعنى از ابتدا ايندو از يكديگر تفكيك نشده بود .\r\n","page_name":" 67 ","page_number":67},
  {"content":"\r\n\r\nكنيم مىبينيم كه اين حقيقت حقيقتى نيست كه لازم باشد چيز ديگرى وجود داشته باشد تا اين حقيقت حالت آن باشد . يا در مورد انسان اين‌طور نيست كه لازم باشد چيزى غير از خود انسان باشد كه اين انسان مال آن باشد آن گونه كه در مورد بلندى بايد يك ذاتى غير از بلندى باشد كه اين بلندى به آن تعلق يافته باشد . انسان ، جسم و امثال اينها ذاتهايى نيستند كه به غير خودشان تعلق گرفته باشند .\r\n2 . « لغيره » مانند اعراض ، كه « وجود فى نفسه لغيره » را مىگويند « وجود رابطى » ، ولى « وجود فى نفسه لنفسه » ديگر اسم خاصى ندارد ، همين قدر به آن مىگويند « وجود نفسى » .\r\n\r\nوجود بنفسه و وجود بغيره\r\nوجود فى نفسه لنفسه باز بر دو قسم است ؛ يا بنفسه است يا بغيره .\r\nدر تقسيم دوم گفتيم كه وجود فى نفسه يا قائم به يك موضوع است و براى شىء ديگر است يعنى حالت شىء ديگر است ( مانند همان مثالى كه در مورد بلندى زديم ) و يا قائم به ذات است مثل همهء جوهرها . جوهر آن است كه حالت شىء ديگر نيست . پس مسألهء لنفسه و لغيره به اين بستگى داشت كه آيا آن وجود ، قائم به ذات است به معنى اينكه حالت شىء ديگر نيست يا قائم به غير است به معنى اينكه حالت شىء ديگر است . اما مسألهء وجود بنفسه و بغيره اين است كه تازه آن چيزى كه حالت شىء ديگر نيست و بىنياز از موضوع است دوگونه قابل تصور است :\r\n1 . بى نياز از علت هم هست ، يعنى همان طوركه بىنياز از محل و موضوع است بى نياز از علت هم هست .\r\n2 . بى نياز از علت نيست .\r\nبى نيازى از محل - يا موضوع به اصطلاح اينها - يك مسأله است و بىنيازى از علت يك مسألهء ديگر . اين است كه مىگويند « وجود فى نفسه لنفسه » يا بنفسه هم هست يعنى از نظر علت هم قائم به ذات است و بىنياز از علتِ ماوراء خود است ، يا نه ، از نظر علت بىنياز نيست ؛ از نظر محل بىنياز است ولى از نظر علت بىنياز نيست كه آن را مىگويند « وجود فى نفسه لنفسه بغيره » .\r\nبنابراين جواهر عالم ، يعنى ممكناتى كه از نوع جوهر هستند ، وجود فى نفسه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nلنفسه بغيره دارند ولى ذات واجب الوجود - و منحصراً ذات واجب الوجود - وجود فى نفسه لنفسه بنفسه دارد . پس اگر مىگوييم : « واجب الوجود ما هو ذاته فى نفسه لنفسه بنفسه » قيد « فى نفسه » دلالت مىكند بر اين كه ذات واجب از نوع معنى حرفى نيست ؛ « لنفسه » يعنى معنى آن معنى اسمىاى است كه حالت يك شىء ديگر نيست ، از قبيل اعراض نيست ؛ « بنفسه » يعنى واجب بالذات است و بىنياز ازعلت . اين بود تقسيمى كه حاجى در اينجا براى وجود بيان كرده است .\r\n\r\nمناقشه‌اى بر بيان حاجى\r\nدر اينجا شما مىتوانيد يك مناقشهء لفظى بكنيد . اينكه مىگوييم « مناقشهء لفظى » از اين جهت است كه مقصود حاجى هم خلاف آن نيست ولى بيان او قابل مناقشه است و آن اينكه :\r\nتقسيم به اين شكل بود كه وجود يا فى نفسه است يا فى غيره ، وجود فى نفسه يا لنفسه است يا لغيره ، وجود لنفسه يا بنفسه است يا بغيره . اگر ما باشيم و ظاهر اين عبارت ، مىبينيم كه تنها در مورد وجود فى نفسه لنفسه است كه اين تقسيم مطرح مىشود كه يا بنفسه است يا بغيره . اما وجود فى نفسه لغيره چطور ؟ آن هم بالأخره بايد يا بنفسه باشد يا بغيره . مگر وجود لغيره - يعنى وجود عرض - از نظر مسألهء نيازمندى و بىنيازى از علت باز قابل تقسيم نيست ؟ قابل تقسيم كه هست ، منتها شما مىگوييد كه وجود عرض هم مسلّماً وجود بغيره است . بسيار خوب ، چنين باشد .\r\nمثلًا اگر كسى بگويد جسم بر دو قسم است : يا نامى است يا غير نامى ، جسم نامى بر دو قسم است : يا حيوان است يا غير حيوان ، و حيوان بر دو قسم است : يا انسان است يا غير انسان ، اين تقسيم يك تقسيم درستى است ، زيرا در اينجا مىگوييم نامى يا حيوان است يا غير حيوان ، ديگر حيوان و غيرحيوان از دايرهء نامى بيرون نيست . جسمهايى كه نامى نيستند نه جسم نامى حيوان‌اند و نه جسم نامى غيرحيوان . ولى وقتى كه مىگوييم وجود يا فى نفسه است يا فى غيره ، وجود فى نفسه يا لنفسه است يا لغيره ، وجود فى نفسه لنفسه يا بنفسه است يا بغيره ، چنين به نظر مىرسد كه اين تقسيم بنفسه و بغيره تقسيمى است كه فقط در اين شاخهء آخرى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nصورت مىگيرد ولى آن شاخه‌هايى كه قبلًا جدا شده‌اند نه بنفسه هستند و نه بغيره ، در صورتى كه واضح است كه آنها هم جزء ممكنات هستند ، وقتى كه جزء ممكنات‌اند پس بغيره هستند ؛ و اين نشان مىدهد كه يك خللى در طرز تقسيم هست ، كه راه بهتر را بعداً ذكر مىكنيم .\r\n\r\nاشكال ديگر\r\nدر اينجا يك اشكال ديگر هست كه اين هم باز به اصطلاح اشكال فنى است نه اشكال معنوى ؛ يعنى اشكال در طرز بيان است . اين تقسيم از اول به اين صورت درست نيست « 1 » . آقايان خودشان به اين مطلب تصريح مىكنند - و از همين بيانى هم كه من كردم معلوم شد - كه آنجا كه ما وجود را تقسيم مىكنيم به وجود فى نفسه و فى غيره و يا به تعبير ديگر وجود را تقسيم مىكنيم به وجود محمولى و وجود رابط ، درواقع تقسيم روى مفهومهاست ؛ مىگوييم وجود دوگونه مفهوم مىپذيرد همان‌طور كه مىگوييم مثلًا « ابتدا » بر دو قسم است : ابتداى اسمى و ابتداى حرفى ؛ يعنى « ابتدا » گاهى مفهوم مستقل دارد ( آنجا كه مىگوييم : « ابتدا غير از انتهاست » ) و گاهى مفهوم غيرمستقل دارد ( آنجا كه مىگوييم : « حركت من از تهران بود تا قم » ) . اينجا هم كه ما وجود را تقسيم مىكنيم به محمولى و رابط ، درواقع بحث ما روى خود مفهوم است و قضيه‌اى كه اينجا تشكيل مىشود همان قضيه‌اى است كه منطقيّين آن را « قضيهء ذهنيه » مىنامند يعنى آنجا كه احكام روى معانى مىرود از آن جهت كه آن معانى در ذهن هستند . وقتى كه ما روى اشياء از آن جهت كه در ذهن‌اند ( از آن جهت كه بالخصوص در ذهن‌اند ) بحث مىكنيم قضيهء ما مىشود « قضيهء ذهنيه » و اصلًا مربوط به عالم ذهن است .\r\nولى وقتى ما موجود را تقسيم مىكنيم به لنفسه و لغيره يا تقسيم مىكنيم به بنفسه و بغيره ، تقسيم مربوط به عينيت وجود است ، به عالم مفهوم مربوط نيست .\r\nبنابراين تقسيم صحيح و بدون اشكال اين است كه از اول يك تقسيم بكنيم .\r\n\r\n\r\n\r\n\r\n","description":"","footnote":"\r\n( 1 ) . در باب « جعل » هم اين اشكال به صورت سؤال از طرف يكى از آقايان مطرح شد كه وقتى از اول مىآيند جعل را متعلق به وجود مىگيرند [ يعنى به معنى ايجاد مىگيرند 
  ] پس ، از اول فرض كرده‌اند كه جعل به وجود تعلق مىگيرد و گفتم كه در اينجا مطلبى هست كه بعد عرض مىكنم . مطلبش همين است كه در اينجا بيان مىشود .\r\n","page_name":" 70 ","page_number":70},
  {"content":"\r\n\r\nروى مفهوم وجود از آن جهت كه در ذهن تحقق پيدا مىكند و بگوييم مفهوم وجود از آن جهت كه در ذهن است يا محمولى است يا رابط . به اين معنى ، اصالت وجودى و اصالت ماهيتى هر دو يك جور فكر مىكنند ، چون راجع به مفهوم وجود در ذهن طرز تفكر اصالت وجودى و اصالت ماهيتى يكسان است . ديگر مفهوم وجود در ذهن از نظر اصالت وجودى و اصالت ماهيتى فرق نمىكند و لذا در آن بحثى كه در باب جعل داشتيم گفتيم فرق نمىكند كه اصالت وجودى بشويم يا نه . آنجا كه مىگوييم جعل يا به وجود محمولى تعلق مىگيرد يا به وجود رابط ، درواقع داريم حالت ذهن را بيان مىكنيم . پس اين يك تقسيمى است كه مربوط به عالم مفهوم است .\r\nبعد دو تقسيم ديگر مستقل از يكديگر مىكنيم كه هر دو مربوط به عالم عين است :\r\nيك تقسيم مىكنيم و مىگوييم موجود از نظر محل و موضوع يا بىنياز از محل و موضوع است يعنى بىنياز از چيزى است كه در آن حلول كند ، اين مىشود « وجود لنفسه » ؛ يا نيازمند به چيزى است كه در آن حلول كند ، اين مىشود « وجود لغيره » .\r\nبعد تقسيم ديگرى مىكنيم مستقل از اين تقسيم و آن تقسيم اين است كه مىگوييم وجود - يا موجود « 1 » - از نظر اينكه حيثيت وجودش حيثيت صدورى « 2 » از شىء ديگر باشد يا نباشد ، يا صادر از غير است يا صادر از غير نيست . اگر صادر از غير نشد « وجود بنفسه » است ، اگر صادر از غير شد « وجود بغيره » است . پس اين تقسيم اساساً از تقسيم وجود به وجود لنفسه و وجود لغيره جداست نه اينكه وجود لنفسه را تقسيم كنيم به وجود بنفسه و وجود بغيره تا آن اشكال پيش بيايد « 3 » .\r\n\r\n\r\n\r\n\r\n","description":"","footnote":"\r\n( 1 ) . اگر اصالت ماهيتى باشيم مىگوييم « موجود » ، ولى اگر اصالت وجودى باشيم « موجود » كه بگوييم درست است ، .\r\n« وجود » هم بگوييم درست است .\r\n( 2 ) . حيثيت صدور از شىء ديگر غير از مسألهء حلول است .\r\n( 3 ) . - يعنى بنا بر اين تقسيم ، « وجود لغيره » هم ممكن است صادر نباشد ؟ .\r\nاستاد : تقسيم درست است ؛ ما نمىگوييم حتماً اين‌طور است ، ما مىگوييم موجود يا بنفسه است يا بغيره ، منتها تمام لغيره‌ها وجود بغيره هم دارند ولى وجودهاى لنفسه بعضى از آنها بنفسه هستند ( ذات بارى تعالى ) و بعضى ديگر بغيره ( آنهايى كه ما « جوهر » مىناميم ) .\r\n- يعنى مىفرماييد تمام اين تقسيم بندىها به اصل وجود برمىگردد به اعتبارات مختلف ؟ .\r\nاستاد : بله ، به اعتبارات مختلف . ولى تقسيم اول به مفهوم وجود برمىگردد كه در آن جهت ، اصالت وجودى و اصالت ماهيتى هر دو يك جور هستند . بعد ما دو تقسيم ديگر داريم از نظر وضع عينى موجود نه از نظر وضع ذهنى موجود ( آن تقسيم اول مربوط به وضع ذهنى موجود بود ) . وضع عينى موجود دو تقسيم برمىدارد :\r\nيك تقسيم از نظر محل داشتن و محل نداشتن است ، يعنى از نظر اينكه وجودش وجود حلولى و وجود قائم به غير باشد يا وجودش وجود مستقل و قائم به ذات باشد و از نظر اينكه وجودش حالت غير باشد كه ديگرى متصف به آن باشد و حساب حساب صفت و موصوف باشد يا وجودش حالت غير نباشد ومستقل باشد . از اين نظر وجود يا حالت غير است يا حالت غير نيست . اگر حالت غير نباشد مىگوييم « وجود لنفسه » و اگر حالت غير باشد مىگوييم « وجود لغيره » .\r\nتقسيم ديگرى كه مستقل از اين تقسيم داريم اين است كه باز هر موجودى از نظر وضع عينى خودش از جهت رابطه با يك علت داشتن ، يا مرتبط به علت و صادر از يك علت است و يا مرتبط به هيچ علتى نيست و از نظر علت قائم به ذات است . اگر قائم به ذات باشد مىشود « وجود بنفسه » و اگر قائم به غير باشد مىشود « وجود بغيره » .\r\n- يعنى در هر دو حال ، مقسم ، « وجود فى نفسه » و وجود در خارج است .\r\nاستاد : « وجود در خارج » است ، فى نفسه را ديگر در اينجا نياوريد چون اصلا « فى نفسه » كه مىگوييم حالت موجود در ذهن را داريم بيان مىكنيم .\r\n- بله ، « موجود در خارج » است .\r\nاستاد : « موجود در خارج » است . موجود در خارج يا لنفسه است يا لغيره ، و ايضاً موجود در خارج يا بنفسه است يا بغيره . چرا ما اين‌طور بگوييم كه موجود در خارج يا لنفسه است يا لغيره و موجود لنفسه يا بنفسه است يا بغيره تا بعد اشكال شود كه لازمهء حرف شما اين است كه موجود لغيره ديگر موجود بغيره نباشد و يا تكليفش از اين جهت روشن نباشد . نه ، ما تقسيم را به‌طور صحيح انجام مىدهيم تا اشكال پيش نيايد و تكليف آن هم روشن شود .\r\n- يعنى مشمول مىشود .\r\nاستاد : بله ، مشمول اين تقسيم مىشود ؛ يعنى اگر بخواهيم تقسيم صحيح بكنيم تقسيم صحيحش اين است .\r\n","page_name":" 71 ","page_number":71},
  {"content":"\r\n\r\nاين نحو تقسيم كه ما بيان كرديم در اصل مقصود حاجى و غيرحاجى از ديگر فلاسفه تأثيرى ندارد ، منظور همه روشن است ، ولى از نظر ذهنى اگر ما به اين نحو تقسيم كنيم ديگر آن ايراد وارد نمىشود كه آيا تقسيم جامع است يا جامع نيست .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nحل يك اشكال\r\nحال اگر به اين نحو كه ما تقسيم كرديم تقسيم كنيم يك اشكالى هم كه ممكن است به ذهن بيايد كه خود حاجى هم آن را نقل كرده است به كلى رفع مىشود . آن اشكال اين است :\r\nصدرالمتألّهين يك اصطلاح ديگرى دارد - غير از اين اصطلاحى كه با ميرداماد مشترك است و درواقع اصل اصطلاح از ميرداماد است - و آن اين است كه مىگويد اصلًا تمام وجودها به استثناى ذات بارى تعالى وجود رابط هستند ، ربط محض‌اند و وجود رابط هستند . آيا مقصود او از وجود رابط كه مىگويد همهء « ماسوى اللَّه » وجود رابط هستند همين وجود رابط است كه الآن در اينجا گفتيم ، يعنى « وجود فى غيره » ؟\r\nحاجى اين اشكال را طرح مىكند و مىگويد پس شما چه مىگوييد ؟ جوابى كه او مىدهد اين است كه مىگويد حقيقت اين است كه در اينجا كه ما مىگوييم وجودها يا رابطند يا غيررابط و بعد وجودهاى غيررابط را تقسيم مىكنيم به وجود جوهر و وجود عرض ، و وجود ممكن و وجود واجب ، اينكه اين وجودهاى غيررابط را مستقل درنظر گرفته‌ايم ، در مقايسه با بعضى از آنها مستقل‌اند ولى نسبت به ذات بارى اگر درنظر بگيريم همهء آنها رابطند . پس آن حرفى كه صدرالمتألّهين گفته است كه همهء وجودها رابط هستند با اين حرف [ حكما 
  ] در اينجا قابل جمع است و منافات ندارد . وجه عدم منافات اين دو حرف اين است كه اگر در اينجا فقط معانى حرفيه را وجود رابط مىداند و غيرمعانى حرفيه يعنى تمام جوهرها و تمام عرضها را وجود غير رابط مىداند ، اين از جهت مقايسهء خود اينها با يكديگر است ؛ يعنى وقتى بعضى از اينها را با بعضى ديگر مقايسه كنيم يكى رابط است و يكى مستقل ، ولى وقتى اينها را نسبت به ذات واجب تعالى درنظر بگيريم همهء اينها ، چه رابط و چه مستقل ، مىشوند « رابط » . اين خلاصهء حرف حاجى است .\r\nولى به بيانى كه ما عرض كرديم اصلًا مطلب اين‌طور نيست . اصلًا رابط به اين معنا غير از رابط به آن معناست . در آنجا كه صحبت از وجود رابط مىكنيم اساساً بحث سر مفهوم است ، بحث در عالم مفاهيم است ؛ وضع ذهنى وجود را بيان مىكنيم كه در عالم تصورات گاهى يك تصور به صورت مستقل در ذهن مىآيد و گاهى به\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nصورت غيرمستقل . اما بحثى كه صدرالمتألهين كرده است راجع به اينكه همهء وجودات وجود رابط هستند و وجود مستقل فقط ذات بارى تعالى است آن بحث مربوط به حقيقت وجود است . رابط بودن در آنجا با رابط بودن در اينجا از زمين تا آسمان متفاوت است . رابط بودن در آنجا به معنى لامستقل بودن در مفهوميت نيست ، به معنى لامستقل بودن در ذات است ، به همان معناست كه در مبحث جعل گفتيم ؛ يعنى هر موجودى كه معلول باشد و علت موجده داشته باشد وجودش عين ايجادش و ايجادش عين اضافه و ارتباطش است با علت . هر معلولى در عالم چنين است مگر آن ذاتى كه معلول نيست كه ذات واجب تعالى باشد . هر معلولى در عالم ، وجودش عين تعلق به علتش است نه اينكه ذاتى دارد و تعلقى ، كه تعلقش به علت غير از ذاتش باشد ، بلكه ذاتش عين تعلقش است به علت . پس وجود رابط در آنجا اصلًا به معنى ديگر است . اينجا اگر مىگوييم « وجود رابط » بحث روى عالم ذهن است و آنجا كه مىگوييم « وجود رابط » بحث روى عالم عين است . رابط در عالم عين يك معنى مىدهد ، رابط در عالم ذهن معنى ديگرى مىدهد « 1 » و احتياجى به اين توجيهات هم ندارد .\r\nبعد مىرسيم به آن مطلب ديگر كه « قدكان ذا الجهات فى الاذهان - وجوب امتناع او امكان » كه باشد براى درس بعد « 2 » .\r\n\r\n\r\n\r\n\r\n","description":"","footnote":"\r\n( 1 ) . - رابط در عالم ذهن تعلقش به مفاهيم است ؟ .\r\nاستاد : اصلا مربوط به عالم عين نيست ، مربوط به مفاهيم است . مفهومها يا مستقلند يا رابط . اينجا بحث اين است كه وجودات در عالم عين يا مستقلند يا رابط ، و درواقع عينيت يا مستقل است يا رابط . آنجا ذهنيت است و اينجا عينيت . ذهنيت يك مسأله است و عينيت مسأله ديگر . در عالم ذهنيت ، شىء از آن جهت كه يك امر ذهنى است و صورتِ يك امر ديگرى است كه از آن امر ديگر در خارج حكايت مىكند و شىء از آن جهت كه مفهوم است ، يا مستقل است يا رابط . اين مربوط به ذهنيت است . بعد مىآييم روى عينيت : وجود از آن جهت كه عينيت است و عين عينيت است ، يا عينيت مستقل است يا عينيت رابط و اينها اساساً [ از 
  ] دو باب است و دو مسأله است .\r\n( 2 ) . - ممكن است كسى اين سؤال را بكند كه وجود عينى خارجى فقط وجود اسمى است ؟ .\r\nاستاد : بله ، اين سؤال خوبى است كه اصلا آيا معانى حرفيه انتزاع محض هستند و بنابراين مصداقى ندارند و هرچه كه مصداق دارد معناى اسمى است ، يا اينها هم خودشان در عالم عين مصداقى دارند ؟ حكما حتى ملاصدرا تعبيرشان هميشه اين است كه حتى اينها يعنى\r\n","page_name":" 74 ","page_number":74},
  {"content":"\r\n\r\n\r\n\r\n\r\n\r\n","description":"","footnote":"\r\nاضافات و حروف هم در خارج وجود دارند . ولى معلوم است و از حرفهاى خود او هم پيداست اينكه مىگويد اينها در خارج وجود دارند مقصود اين نيست كه وجودى دارند علاوه بر وجود آن اسماء ، بلكه مقصود اين است كه همان وجود اسمها وجود اينها هم هست ؛ و مسأله برمىگردد به اينكه معانى حرفيه معانى انتزاعى است . پس آن كه اولا و بالذات وجود دارد همان معانى اسمى است و اين معانى حرفيه شؤون معانى اسميه هستند . حال من يك مطلبى برايتان مثال مىزنم كه خودش خودبه خود رياضى هم هست .\r\nشما يك حركتى را در خارج درنظر بگيريد ، و فرض كنيد اين حركت يك ابتدائى دارد و يك انتهائى . مجموع اين حركت با مجموع يك زمانى انطباق دارد . مثلا اگر اين حركت يك دقيقه طول كشيده است معنىاش اين است كه اين حركت ظرف اين يك دقيقه را پر كرده است . اين حركت ، ابتدائى هم دارد . آيا ابتداى اين حركت در زمان قرار گرفته است يا نه ؟ خود حركت كه در زمان است ، آيا ابتداى حركت هم در زمان است ؟ .\r\n- البته پاسخ شما اين است كه « ابتدا » يك امر اعتبارى است و حد حركت است .\r\nاستاد : بله ، ابتدا حد حركت است همان‌طور كه « آن » هم حد زمان است ؛ يعنى زمان را شما به حسب ذهنتان تقسيم مىكنيد به دو قسمت . درواقع كه دو قسمت نيست . يك حد مشترك برايش درنظر مىگيريد ، يك نقطهء زمانى درنظر مىگيريد ؛ آن وقت ابتداى اين [ حركت 
  ] - كه حد حركت باشد - منطبق است بر ابتداى [ آن زمان 
  ] . حال آيا « ابتدا » وجود دارد يا وجود ندارد ؟ .\r\n- به يك معنا وجود دارد ، به يك معنا وجود ندارد .\r\nاستاد : بله . معناى حرفى يك چنين چيزى را بيان مىكند . وقتى شما مىگوييد : « من سير كردم از تهران تا قم » كلمهء « سير » خود حركت را بيان مىكند ، ولى اين حركت محدود به اين حد است كه ابتدايش اين نقطهء مكانى است و انتهايش آن نقطهء مكانى . حال شما براى خود اين ابتدا در خارج چه مىگوييد ؟ آيا ابتدا وجود دارد يا وجود ندارد ؟ .\r\n- اينجا مىگوييم وجود ندارد .\r\nاستاد : ولى اينكه وجود ندارد مثل اين است كه مثلا بگوييم مار پنج سر وجود ندارد ؟ آيا به آن نحو وجود ندارد ؟ .\r\n- نه ، از اين جهت وجود ندارد كه قبل از آن نقطه حركت وجود ندارد .\r\nاستاد : نه ، مىدانم . آيا وقتى كه حركت وجود دارد ولى مىگوييد ابتدا وجود ندارد با آنجايى كه حركت وجود نداشته باشد و ابتدا وجود نداشته باشد يك جور است ؟ .\r\n- خير ؛ يعنى اين منشأ انتزاعش خود حركت است .\r\nاستاد : بله ، به همان معنا . معانى حرفيه هميشه يك چنين چيزى را بيان مىكنند .\r\n- البته اينكه مىفرماييد ، متوجه هستم . منظور بنده اين است كه تحليل دقيق ترى بفرماييد به گونه‌اى كه تكليف ذهن و عين روشن بشود ؛ يعنى فرضاً مثل كانت مىخواهيم ببينيم كه سهم ذهن چيست و سهم عالم خارج چيست ؟\r\n","page_name":" 75 ","page_number":75},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : اتفاقاً از نظر سهم ذهن و سهم خارج ، معانى حرفيه خصوصيتشان اين است كه مىتوانند خارج را به همان وضعى كه هست منعكس كنند ؛ معانى اسميه است كه حالت انتزاع به خود مىگيرند ؛ يعنى يك چيزى در خارج هست كه اين چيز در خارج به صورت حد شىء ديگر و وابسته به شىء ديگر است كه اصلا نمىتواند به هيچ نحو استقلال داشته باشد ، بعد ذهن مىآيد و به صورت « ابتدا » از آن تعبير مىكند ؛ آن وقت « ابتدا » مىشود يك چيزى درمقابل حركت . ذهن وقتى اين را به صورت معنى اسمى درمىآورد مىشود يك چيزى در مقابل حركت و حال آنكه اين « ابتدا » در خارج به صورت [ امرى 
  ] مقابل حركت نيست ، در حركت وجود دارد ؛ در خارج در « حركت » وجود دارد . آن وقتى كه شما آن را به صورت معنى حرفى درنظر بگيريد ، بگوييد اين حركت از اين نقطه است تا اين نقطه ، در اينجا شما هيچ تصرفى نكرده‌ايد ؛ ذهن شما درست يك آينه‌اى شده است كه بيرون و عالم خارج را همان گونه كه بوده است منعكس كرده است . ولى وقتى كه شما آمديد و يك لفظ « ابتدا » از اين ساختيد آن وقت است كه انتزاع درست شده است .\r\n- آيا مىتوانيم بگوييم در خارج آنچه هست فى نفسه است ؟ .\r\nاستاد : نه ، اتفاقاً اين‌طور نيست . « فى غيره » به صورت فى نفسه نيست ولى به صورت فى غيره در خارج هست .\r\n","page_name":" 76 ","page_number":76},
  {"content":"\r\n\r\n\r\nجهات ثلاث و بداهت آنها\r\n قَدْ كانَ ذَا الْجِهاتِ فِى الْاذْهانِ * وُجوبٍ امْتِناعٍ اوْ امْكانٍ \r\n وَ هْىَ غَنِيَّةٌ عَنِ الْحُدودِ * ذاتُ تَأَسٍّ فيهِ بِالْوجودِ \r\nدر اينجا دو شعر هست ( همان دو شعرى كه در آخر فصل قبل بود ) ؛ اين دو شعر را ترجمه مىكنيم و سپس دربارهء آنها توضيحى مىدهيم و توضيح بيشتر را به فصل بعد موكول مىكنيم . حاجى به اين نحو كه من عرض مىكنم بيان نكرده است و اين نحو كه من عرض مىكنم مطلب را روشن‌تر مىكند . در شعر اول مىفرمايد :\r\n قدكان ذا الجهات فى الأذهان * وجوبٍ امتناعٍ أو امكانٍ \r\nيعنى وجود ، اين جهات ( وجوب و امكان و امتناع ) را در اذهان دارد نه در اعيان .\r\n( البته اين شعر را دوجور مىشود معنى كرد كه به زودى در اين باره بحث خواهيم كرد و خواهيم گفت كه اين شعر را چگونه بايد معنى كرد ) .\r\nشعر بعدش اين است :\r\n و هى غنية عن الحدود * ذات تأسّ فيه بالوجود \r\nسخن در اين است كه تعريف اينها چيست . مىگويند اينها مثل خود وجود بىنياز از تعريف‌اند . همان گونه كه وجود از نظر تعريف بديهى است و نياز به تعريف ندارد وجوب و امكان و امتناع هم بديهى التصورند و احتياج به تعريف ندارند ، كه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nملاك اين بىنيازى از تعريف را هم بيان خواهيم كرد .\r\n\r\nتوضيح\r\nاما شعر اول را كه مىگفت : « قد كان ذاالجهات فى الأذهان - وجوبٍ امتناعٍ أو امكانٍ » به دو نحو مىشود معنى كرد :\r\nيكى به همين نحو كه خود حاجى در اينجا معنى كرده است كه اينها را ما در ذهن « جهت » مىناميم ؛ يعنى اينها در خارج هستند ، در ذهن هم هستند ، در ذهن نامشان يك چيز است و در خارج نامشان چيز ديگر ؛ اينها در ذهن جهت‌اند و در خارج ماده . اينكه مىگوييم وجود در اذهان صاحب جهت است يعنى در اعيان صاحب ماده است . حاجى در شرح نيز به همين نحو معنى كرده است « 1 » ، ولى با توجه به يك مطلبى كه خود حاجى در حاشيه اسفار مىگويد اگر اين شعر را به نحو ديگر معنى مىكرد خيلى بهتر بود .\r\nآن معنى ديگر اين است كه اين سه امر و اين سه جهت ( وجوب و امكان و امتناع ) وجود محمولى و وجود مستقلشان در ذهن است و اينكه مىگوييم : « در خارج وجود ندارند » يعنى وجود مستقل و وجود محمولى ندارند ؛ و به تعبير ديگر وجود در ذهن ، اينها را به صورت مستقل دارد ، يعنى اينها در ذهن صلاحيت اين را دارند كه محمول وجود قرار بگيرند ولى در خارج صلاحيت براى محموليت ندارند . و ما در باب معقولات ثانيه گفتيم كه [ در 
  ] اين تعبير كه مىگويند معقول ثانى آن چيزى است كه ظرف عروضش ذهن است ولى ظرف اتصاف گاهى ذهن است و گاهى خارج - و حاجى خودش در حواشى اسفار « 2 » اين‌طور معنى كرده بود كه معنى .\r\n\r\n\r\n\r\n\r\n","description":"","footnote":"\r\n( 1 ) . [ عبارت حاجى چنين است : « هذا اشارة الى انّها فى الخارج سواد و فى الاذهان جهات » . 
  ]\r\n( 2 ) . [ عبارت حاجى در حاشيه اسفار ( فصل ششم از بحث مواد ثلاث ) چنين است : « وقددريت من هذا معنى قولهم فى تعريف المعقول الثانى الفلسفى أنه الذى يكون عروضه للمعروض فى العقل سواء كان اتصاف المعروض به فى العقل أوفى الخارج ، فان المراد بكون الاتصاف به فى الخارج كون وجوده الرابط فى الخارج كما أن المراد بكون عروضه فى العقل أن وجوده المحمولى الرابطى انما هوفى العقل » ( اسفار ، ج 1 ، چاپ جديد ، پاورقى صفحهء 140 ) . 
  ]\r\n","page_name":" 78 ","page_number":78},
  {"content":"\r\n\r\nخوبى هم هست - مقصود از عروض وجود محمولى است و مقصود از اتصاف وجود رابط است كه همهء اينها را توضيح خواهيم داد .\r\nپس اين شعر را كه مىگويد وجود در اذهان اين جهات را دارد مىتوانيم به اين نحو معنى كنيم كه وجود محمولى اينها در ذهن است و برعكس وجود رابطشان در خارج است . راجع به اين شعر الآن ديگر بحثى نمىكنيم ، چون بحث بيشتر را بايد در فصل بعد بكنيم .\r\nاما شعر بعدى مىگويد اينها غنى از تعريف هستند . در آغاز اين سلسله درسها كه درباره وجود بحث مىكرديم و مىگفتيم : « مفهومه من أعرف الأشياء - و كنهه فى غاية الخفاء » در آنجا ما يك بيانى از خودمان داشتيم راجع به اينكه چرا وجود بديهى است و چرا وجود مستغنى از هر تعريفى است . اصلا ملاك نيازمندى به تعريف و بى نيازى از تعريف چيست ؟ آيا به‌طور تصادفى بعضى چيزها بىنياز از تعريف‌اند و بعضى چيزها نيازمند به تعريف ، يا اينكه ملاكى دارد و منطقى دارد ؟ گفتيم ملاكى دارد و منطقى دارد . اين ملاك چيست ؟\r\n\r\nملاك نياز و عدم نياز به تعريف\r\nبراى اينكه ملاك نيازمندى به تعريف و بىنيازى از تعريف را بيابيم بايد چند مقدمه را متذكر شويم .\r\n\r\nمقدمهء اول\r\nاصلا تعريف كردن يعنى تحليل كردن ، يعنى تجزيه كردن . هرچه را كه ما تعريف مىكنيم درواقع آن را به عناصر اوليهء ذهنى خودش تجزيه مىكنيم . ما اگر خط را تعريف مىكنيم و مىگوييم : « كميتى است متصل ذى بعد واحد » در واقع مفهوم خط را به عناصر اوليهء خودش تجزيه كرده‌ايم و اين عناصر را از آن به دست آورده‌ايم .\r\nكار تعريف و كارتجزيهء عينى و تجزيهء شيميايى شبيه يكديگر است ولى آن مربوط به عناصر ذهنى است و اين مربوط به عناصر خارجى . تعريف شبيه همان كار تجزيه كردن يك ماده است در لابراتوار . وقتى كه مىخواهند ماده‌اى را ازنظر\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nشيميايى بشناسند و اجزاء تشكيل دهنده‌اش را به دست بياورند ( مثلا مىخواهند بدانند آب چيست و مىخواهند عناصر تشكيل دهندهء آن را به دست آورند ) آن را تجزيه مىكنند . تازه وقتى كه به وجود آن عناصر تشكيل دهنده ( مثلا اكسيژن ) برسيم مىخواهيم بفهميم خود آن عنصر چيست ؟ آيا اين هم يك چيستى دارد يا ندارد ؟\r\nيعنى آيا اين عنصر هم باز از چيزهاى ديگرى تشكيل شده است يا نشده است . باز مىرويم دنبال آن . ولى همين قدر مىدانيم كه تا بىنهايت قابل تجزيه نيست يعنى اينچنين نيست كه آب از دو عنصر تشكيل شده است و باز هر يك از اين دو عنصر از دو عنصر يا بيش از دو عنصر تشكيل شده است و هريك از اينها نيز از دو عنصر يا بيش از دو عنصر تشكيل شده است و همين‌طور پيش برود و اين تجزيه تا بى نهايت ادامه پيدا كند . ممكن است تا هزار بار ، تا ميليون بار هم ما جلو برويم و جا داشته باشد ولى اين قدر مىدانيم - به برهان عقل - كه اين تجزيهء عينى نمىتواند غيرمتناهى پيش برود ، نمىتواند تا بىنهايت پيش برود . اگر تا بىنهايت پيش برود لازم مىآيد هر متناهىاى مركب شده باشد از غيرمتناهى عناصر . آن غيرمتناهىاى كه ذهن مىتواند پيش برود در تجزيه‌هاى ذهنى است نه در تجزيه‌هاى عينى ؛ مثل اينكه مىگوييم يك خط قابل تقسيم به دو جزء است ، يعنى ذهن مىتواند آن را به صورت منقسم شده به دو جزء فرض كند نه اينكه اين دو جزء را الآن بالفعل دارد . اما در تركيبات شيميايى وقتى مىگوييم اين شىء مركب از دو جزء است يعنى مركب است از دو جزئى كه بالفعل آن دو جزء را دارد . ولى محال است كه يك شىء محدود بالفعل اجزاء غيرمتناهى داشته باشد . اين را ما در خارج مىگوييم . در ذهن مىگوييم يك مفهوم مركب ذهنى در ذهن به يك سلسله عناصر ذهنى تجزيه مىشود و ممكن است آن عناصر هم به عناصر ديگر تجزيه شوند و آنها هم باز به عناصر ديگر تجزيه شوند ولى درنهايت امر بايد به يك سلسله عناصر ذهنى منتهى شود كه آن عناصر ذهنى در ذات خود بسيط باشند ؛ آن عناصر نمىتوانند در ذات خود مركب باشند . اين يك مقدمهء لازم بود كه مىبايست بيان مىشد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nمقدمهء دوم\r\nمقدمهء ديگر اينكه تجزيه‌هاى ذهنى از اين جهت بر خلاف تجزيه‌هاى خارجى است كه تركيب خارجى هميشه به صورت مركب شدن دو جزء يا بيشتر است در عرض يكديگر ، مثل دو عنصر كه از آنها آب به وجود مىآيد ، ولى درمنطق ثابت شده است كه تركيب ذهنى بايد به صورت جنس و فصل باشد ؛ يعنى چه ؟ يعنى بايد يكى از آنها اعم باشد از آن مركب و ديگرى متساوى باشد با آن مركب و قهراً يكى از آنها بايد مبهم باشد و ديگرى متعين ، يكى ابهام داشته باشد و ديگرى تعين او باشد . امكان اينكه يك ماهيت مركب شود ازدو عنصر ذهنى كه هر دو از خودش اعم باشند نيست ؛ امكان اينكه هر دو از خودش اخص باشند نيست ؛ امكان اينكه هر دو با آن مساوى باشند نيست ؛ و امكان اينكه يكى از آن دو مساوى آن و ديگرى اخص از آن باشد هم نيست . يك راه بيشتر ندارد . اگر ماهيتى و مفهومى در ذهن مركب باشد از دو عنصر ، فقط يك راه دارد كه مركب باشد از دو جزء [ و آن اين است 
  ] كه يكى از آن دو جزء اعم از خودش باشد و جزء ديگر با خودش مساوى باشد كه منظور از تساوى به اصطلاح « تساوى شمولى » است مثل تساوى انسان و ناطق كه هر انسانى ناطق است و هر ناطقى انسان است . ولى حيوان كه جزء ديگر مفهوم انسان را تشكيل مىدهد اعم است : هر انسانى حيوان است ولى هر حيوانى انسان نيست .\r\n\r\nمقدمهء سوم\r\nمقدمهء سوم اين است كه اگر ما مفهومى داشته باشيم كه اعم از آن مفهوم قابل تصور نيست ، اين مفهوم نمىتواند مركب باشد ، چون اگر مركب باشد بايد جنسى داشته باشد كه از خودش اعم باشد و فرض اين است كه اعم از اين مفهوم چيزى فرض نمىشود ، مثل مفهوم « شىء » و مفهوم « وجود » ( كه مساوى با مفهوم شىء است ) . چنين مفهومى اگر مركب باشد بايد [ يك جزء آن 
  ] اعم از خودش باشد و وقتى ما برهان داريم كه هيچ مفهومى نمىتواند اعم از اين مفهوم باشد پس اين\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمفهوم نمىتواند مركب باشد ، پس بسيط است ، بنابراين نمىتواند تعريف داشته باشد ، پس نيازى به تعريف ندارد ؛ چرا ؟ چون اصلًا معنى تعريف اين است كه ما يك امر مركب پيچيده را مىخواهيم از هم باز كنيم يعنى عناصر بسيطش را به دست بياوريم ، ولى ما گفتيم كه اين مفهوم خودش بسيط است .\r\nپس با اين برهان ثابت شد كه ملاك بىنيازى از تعريف ، بساطت است و ملاك نيازمندى به تعريف تركيب . همين قدر كه ثابت شود مفهومى بسيط است بى نيازىاش از تعريف ثابت مىشود . به چه دليل ثابت مىكنيم بسيط است ؟ اگر ثابت شد اعم از آن قابل فرض نيست پس بسيط است . اگر ثابت شود كه مفهومى به گونه‌اى است كه اعم از آن مفهوم قابل فرض نيست به اين دليل ثابت مىشود كه مركب نيست ، وقتى مركب نبود بسيط است ، وقتى بسيط بود نيازى به تعريف ندارد .\r\n\r\nضرورت و امكان و امتناع از مفاهيم بديهى هستند\r\nضرورت و امكان و امتناع همچنين چيزى است . اين را بايد بدانيم كه حكم ضرورت اصلًا حكم وجود است ، همهء ضرورتها از وجود برمىخيزد و ضرورت مساوى با وجود است « 1 » . پس ضرورت هم مثل وجود از مفاهيم عامه مىشود ، وقتى كه از مفاهيم عامه شد پس بسيط است ، وقتى بسيط شد تعريف ندارد .\r\nامكان نيز همين حكم را دارد . اگرچه ما امكان را به ماهيت نسبت مىدهيم و اگرچه ماهيت بدون وجود هم اعتبار مىشود ولى ما هيچ گاه ماهيتى كه واقعاً عارى از وجود باشد نداريم . پس امكان هم دائر مدار وجود است . بعلاوه امكان عبارت است از سلب ضرورت طرف ايجاب و سلب ضرورت طرف سلب ؛ يعنى اگر ضرورت را شناختيم امكان را هم شناخته‌ايم .\r\nامتناع هم عبارت است از ضرورت عدم . وقتى وجود را شناختيم و عدم را شناختيم و ضرورت را هم شناختيم ضرورت عدم را نيز كه اسمش امتناع است شناخته‌ايم . بنابراين همين قدر كه ما يكى از اينها را بشناسيم دوتاى ديگر را هم .\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به مجموعه آثار 6 ، ص 535 ، مقدمهء مقالهء هشتم ، ذيل عنوان « اصالت وجود ، و ضرورت و امكان » . 
  ]\r\n","page_name":" 82 ","page_number":82},
  {"content":"\r\n\r\nشناخته‌ايم .\r\nحال بحث در اين است كه آيا فقط ضرورت بديهى است و امكان و امتناع را به تبع ضرورت مىشناسيم يا حتى امكان و امتناع هم بديهى است ؟ شيخ و امثال او مىگويند همهء اينها مفاهيمى بديهىاند و فقط نيازمند به تذكر و يادآورى هستند و اگر ما آنها را تعريف مىكنيم اين تعريف شبيه تعريفى است كه لُغوى مىكند كه فقط موارد استعمال را بيان مىكند نه اينكه بيايد يك تعريف منطقى بكند . از نظر منطقى اينها نيازمند به تعريف نيستند . اين هم معنى شعر دوم حاجى كه فرمود :\r\n و هى غنية عن الحدود * ذات تأسّ فيه بالوجود \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nاعتبارى بودن مواد ثلاث\r\n وجودُها فِى الْعَقْلِ بِالتَّعَمُّلِ * لِلصِّدْقِ فِى الْمَعْدومِ والتَّسَلْسُلِ \r\nبحث ما دربارهء مواد ثلاث با اين شعر شروع شد :\r\n انَّ الْوجودَ رابِطٌ وَ رابِطى * ثُمَّتَ نَفْسِىٌّ فَهاكَ وَ اضْبِطِ \r\nو تقسيماتى دربارهء وجود ذكر شد ، هم با بيانى كه حاجى در اينجا كرده است و هم با بيانى كه ما از خارج كرديم .\r\nدرواقع با اينكه بحث دربارهء مواد ثلاث يعنى وجوب و امكان و امتناع است ، بحث گذشتهء ما كه دربارهء اقسام وجود از قبيل وجود رابط و رابطى بود به عنوان مقدمه‌اى بر بحث مواد ثلاث عنوان مىشود براى اينكه دريابيم كه نحوهء وجود مواد سه گانه ( وجوب و امكان و امتناع ) چگونه است ؛ آيا نحوهء وجودشان اعتبارى است به همان معنايى كه گاهى در اعتبارات اجتماعى گفته مىشود ، و به اصطلاح آيا از اعتبارات عقلايى است ؟ يعنى از اعتباراتى است كه بشر آنها را براى مصلحت زندگى وضع مىكند و قهراً مىتواند رفع كند ، مثل اعتبار زوجيت ميان دو انسان يا اعتبار مالكيت و مملوكيت ميان يك انسان و يك شىء ، كه يك امر قراردادى است و امر قراردادى وضع و رفعش به دست خود قراردادكنندگان است ؟ البته هيچ كس قائل نيست كه وجوب و امكان و امتناع ، اعتبارى به اين معنا باشد ، يعنى قرارداد بين\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nعقلا باشد كه مثلًا ما امروز اعتبار كرده‌ايم كه انسان ممكن باشد ، فردا اعتبار مىكنيم كه ممكن نباشد بلكه واجب باشد يا ممتنع باشد ، و يا فعلًا اعتبار كرده‌ايم كه ذات حق واجب باشد بعد اعتبار مىكنيم كه واجب نباشد . واضح است كه وجوب و امكان و امتناع ، اعتبارى به اين معنا نيست ؛ جاى احتمالش هم نيست .\r\nحال كه اينطور نيست پس ما چه نحوه وجودى براى اينها قائل شويم ؟ اگر ما هيچ نحوه وجودى براى اينها قائل نباشيم معنىاش اين است كه اينها اعتبارى به همان معنا هستند كه گفتيم ، يعنى اعتبارى عقلايى و وضع و رفعش به دست انسان است و وهمىِ محض و قراردادى محض است « 1 » . در باب مواد ثلاث و اعتباريات .\r\n\r\n\r\n\r\n\r\n","description":"","footnote":"\r\n( 1 ) . - يعنى مثل اين است كه فرض كنيم ؟ .\r\nاستاد : نه ، با « فرض » هم فرق دارد . فرض ، يك چيزى است كه فقط يك شخص براى خودش مىكند . منظور ما اين گونه فرضى نيست ، اين فرض فردى و شخصى است .\r\nمنظور ما فرض عقلايى و اجتماعى است . فرض عقلايى آن فرضى است كه عقلا بنا را بر اين گذاشته‌اند و قرارداد كرده‌اند كه اين فرض را بكنند و آثارى را بر اين فرض مترتب كنند .\r\nمثلا در باب زوجيت بعد از آنكه دو نفر صيغهء عقدى خواندند يا دفترى را امضا كردند قرار بر اين است كه اينها زن و شوهر يكديگر هستند و بين اينها رابطهء زوجيت برقرار است . اين زوجيت يك عينيتى نيست ؛ يعنى از نظر وجود عينى ، اين دو نفر قبل از اينكه اين صيغه را بخوانند و اين دفتر را امضا كنند همان بودند كه الآن هستند . از نظر وجود عينى هيچ فرق نكرده است ، ولى طبق قراردادى كه همهء اهل اين جامعه آن قرارداد را فعلا محترم مىشمارند و يا طبق قانونى كه آن را محترم مىشمارند ( مثل قانون شرع ) و واضع آن را محترم مىشمارند اينها الآن بايد احكام زوجيت را بر يكديگر بار كنند ؛ يعنى از اين به بعد آنچه كه قبلا حرام بود حلال مىشود و تكاليفى كه قبلا نبود برقرار مىشود .\r\nمثلا شرعاً نفقهء اين زن از اين ساعت بر اين مرد واجب مىشود ، و يا احكامى ديگر از اين قبيل . اينها قراردادهاى اجتماعى است و منظور من از امور قراردادى محض كه وضع و رفعش به دست انسان است همين قراردادهاى اجتماعى است .\r\nآن فرضهايى كه شما مىگوييد ، فرض شخصى و فردى است . مثلا من فرض مىكنم كه در اينجا مثلثى وجود دارد و در اين مثلث خطى از فلان نقطه بر اين قاعدهء مثلث عمود شده است . اينها فرضهاى شخصى است نه قرارداد اجتماعى . ولى همهء اينها در فرض بودن يكسان هستند .\r\nاين امورى كه فرضى محض هستند ، چه فرض فردى و چه فرض اجتماعى ، هيچ نحو وجودى ندارند ؛ يعنى آن وجودهايى كه ما خوانديم و گفتيم وجود يا محمولى است يا رابط ، و وجود محمولى را به تعبير حاجى گفتيم يا رابطى است يا نفسى ، و باز وجود نفسى را به دو نوع تقسيم كرديم ، اين امور فرضى هيچكدام از اين وجودها را ندارند ؛ هيچ نحو وجود عينى ندارند .\r\n","page_name":" 85 ","page_number":85},
  {"content":"\r\n\r\nفلسفى ، مسلم است كه چنين نيست . در اين مطلب هيچ شكى نيست . پس ما بايد ببينيم از آن وجودهايى كه در اينجا مطرح شد كداميك را مىتوانيم براى اين مواد قائل باشيم . آيا وجود محمولى مىتوانيم برايش قائل باشيم يا وجود رابط و اگر وجود محمولى قائل شديم وجود محمولى نفسى مىتوانيم قائل باشيم يا وجود محمولى رابطى ؟ .\r\nدرميان اين احتمالات احتمال اينكه وجود محمولى باشد و رابطى هم نباشد يعنى وجود محمولى نفسى باشد قابل فرض نيست . اين احتمال را كسى نداده است و نمىدهد ، جاى آن هم نيست ، چون معنايش اين است كه وجوب و امكان و امتناع وجودهاى محمولى جوهرى داشته باشند ؛ يعنى درميان اعيانى كه ما در عالم داريم و درميان اشياء مادى و مجردى كه ما در عالم داريم از قبيل جسم ( كه يك امر مادى است ) و روح ( كه يك امر غيرمادى است ) ، يك اعيانى هم داريم به نام وجوب و امكان و امتناع كه اينها اگر مادى هستند جزء عناصر اين عالمند و اگر روحى هستند در عالم ديگرى وجود دارند . نه ، اين احتمال را كسى نمىدهد و جاى احتمالش هم نيست . پس دو احتمال ديگر باقى مىماند ، يعنى بيش از دو احتمال هم نمىشود داد و بيش از دو نظريه در اينجا وجود ندارد :\r\n1 . وجود اينها از نوع وجود رابط باشد يعنى از نوع معنى حرفى باشد .\r\n2 . وجود اينها وجود محمولى باشد ولى وجود محمولىِ رابطى ، يعنى از قبيل وجود اعراض باشد .\r\nحال حاجى در اين فصل كه تحت عنوان « غررٌ فى أنّها اعتباريّة » مطرح كرده است ، نحوهء وجود اين مواد ثلاث را بيان مىكند ؛ و در ذيل اين غرر و با توضيحاتى كه در اين فصل داده مىشود معنى آن شعرى كه در فصل قبل بود : « قدكان ذاالجهات فى الاذهانِ - وجوبٍ امتناعٍ أو امكانٍ » روشنتر مىشود .\r\nمىفرمايد : « غررٌ فى أنّها اعتبارية » . عنوان فصل اين است كه اينها اعتبارىاند و حال آنكه ما گفتيم اينها اعتبارى به آن معنا كه اساساً هيچ وجود ندارند و قراردادى محض هستند و بسته به فرض فارض‌اند - چه فرض فردى كه فارضش يك فرد و\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nيك شخص باشد و چه فرض اجتماعى كه فارضش جامعه باشد - نيستند ؛ و گفتيم حال كه اعتبارى به آن معنا نيستند پس بايد براى آنها نوعى وجود قائل باشيم ، منتها در اينكه آيا وجود آنها وجود رابط است يا وجود رابطى دو قول و دو احتمال وجود دارد . پس مقصودشان از اينكه اينها اعتبارى هستند چيست ؟ .\r\nمقصودشان اين است كه نحوهء وجود اينها نحوهء وجود رابط است ، ولى همين را به اسم « اعتبارى » ناميده‌اند . « اعتبارى » در اينجا به معنى « انتزاعى » است نه اعتبارى به آن نحو كه اختيارش به دست انسان باشد ؛ يعنى اعتبارىاى است كه ضرورتاً عقل آن را اعتبار مىكند ، مثل زوجيت « 1 » است كه عقل از اربعه انتزاع مىكند و براى اربعه اعتبار مىكند ، ولى اين به اختيار عقل نيست كه اگر دلش بخواهد براى اربعه اعتبار كند و اگر دلش بخواهد براى اربعه اعتبار نكند و مثلًا براى خمسه اعتبار كند ؛ نه ، انتزاع است ؛ يعنى عقل ضرورتاً آن را اعتبار مىكند . همين قدر كه اربعه را تصور كرد انتزاع مفهوم زوجيت از آن و اعتبار مفهوم زوجيت براى آن ضرورى است .\r\nضرورت عقل است و انتزاعى است به همان معنايى كه معمولًا حكما آن را « انتزاعى » مىگويند .\r\nماهيت هم كه مىگويند اعتبارى است به همين نحو است . ماهيت هم كه اعتبارى است نه به معنى اين است كه اعتبار قراردادى است و به اختيار ماست كه اگر دلمان بخواهد براى اين وجود ، انسان را اعتبار كنيم و اگر دلمان نخواهد براى اين وجود گوسفند را اعتبار كنيم ؛ نه ، اين اعتبار اعتبارى است كه ضرورت منطقى دارد ؛ انتزاع است ولى انتزاعى است كه عقل بالضروره اين انتزاع را مىكند و محال است كه اين انتزاع را نكند . از اين نظر است كه مىگوييم اعتبارى در اينجا مثل .\r\n\r\n\r\n\r\n\r\n","description":"","footnote":"\r\n( 1 ) . - ( با لحن شوخى ) برعكس آن زوجيت ( پيوند زناشويى ) كه قبلا گفتيم .\r\nاستاد : بله ، برعكس آن زوجيتى كه قبلا گفتيم . درست عكس آن زوجيت است . اين دو زوجيت عكس يكديگرند . ولى همان اعتبارى قراردادى به نظر آقاى ( ح ) [ سؤال كننده 
  ] خيلى بهتر است از اين اعتبارى ( خنده حضار ) . همان اعتبارى با اينكه ريشه‌اى ندارد براى ايشان دل پسندتر است ! .\r\n- آخر بعضىها اشتباه مىكنند ، مىگويند چگونه در يك سخن دوبار زوجيت به كار رفته است ، يك جا اعتبارى وجودى است و يك جا اعتبارى قراردادى ، كه تذكر لازم بود .\r\nاستاد : بله ، صحيح است .\r\n","page_name":" 87 ","page_number":87},
  {"content":"\r\n\r\nاعتبارى در آنجاست ؛ يعنى نحوهء اعتبارى بودن مواد ثلاث به همان نحو است .\r\n\r\nاقوال در باب نحوهء وجود مواد ثلاث\r\nحال ما در مورد نحوهء وجود مواد ثلاث دوقول در مقابل يكديگر داريم : يكى آن قولى كه وجود اينها را رابطى مىداند تحت عنوان اينكه اينها وجود عينى دارند ، و ديگر آن قولى كه وجود اينها را اعتبارى مىداند تحت عنوان اينكه اينها وجود اعتبارى دارند . بسيارى از متكلمين براى اينها وجود رابطى قائل شده‌اند . اصلًا بحث اينكه وجود اين مواد ثلاث چه نحو وجودى است قبلًا مطرح نبوده است ، حتى در كلمات شيخ هم زياد مطرح نشده است ، بعد متكلمين اين بحث را زياد مطرح كرده‌اند و بعد از متكلمين شيخ اشراق هم مطرح كرده است .\r\n\r\nادلهء قائلين به عينى بودن مواد ثلاث\r\nكسانى كه نحوهء وجود اينها را وجود رابطى مىدانند چند دليل بر مدعاى خود آورده‌اند .\r\n\r\nدليل اول\r\nگفته‌اند مگر اينها دربارهء اشياء در خارج صدق نمىكنند ؟ مىگوييم : چرا .\r\nمىگويند اگر بپرسيم كه اين كتاب آيا ممكن الوجود است يا نه ، چه مىگوييد ؟ مگر نمىگوييد اين كتاب ممكن الوجود است و ذات حق واجب الوجود است ؟ مىگوييم :\r\nچرا . مىگويند همين قدر كه مىگوييد اين انسان ممكن الوجود است پس امكان را بر اين انسان حمل كرده‌ايد ، پس بايد امكان وجود داشته باشد تا قابل حمل بر انسان باشد ؛ يعنى بايد انسان در خارج وجود داشته باشد ، امكان هم در خارج وجود داشته باشد تا اين امكانى كه وجود دارد يعنى وجودِ امكان بر وجود انسان حمل شود ، همان‌طور كه اگر مىگوييم جسم ابيض است بايد جسم وجودى داشته باشد ، بياض هم وجودى داشته باشد تا وجود بياض بر وجود انسان حمل شود . اگر\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمىگوييم زيد قائم است ، بايد قيام وجودى داشته باشد ، زيد هم وجودى داشته باشد تا وجود قيام بر زيد حمل شود . اينجا هم بايد همين‌طور باشد . اگر غير از اين باشد معنى ندارد .\r\nمىگويند اگر شما بگوييد اينها اعتبارى است معنايش اين است كه اينها عدمى هستند . مثلًا امكان مىشود يك امر عدمى ( درخصوص « امكان » اين اشكال را كرده‌اند ) و حال آنكه امكان يك امر وجودى و عينى است . مىگوييم چرا امكان عدمى و اعتبارى نيست ؟ مىگويند براى اينكه اگر عدمى و اعتبارى باشد پس اتصاف موضوع به آن و عدم اتصاف موضوع به آن هر دو على السويه است . همين قدر كه يك امرى عدمى و اعتبارى شد اتصاف موضوع به آن و عدم اتصاف موضوع به آن على السويه است . شما مىگوييد الف ب است ؛ ولى ب چيست ؟ مىگوييد ب يك مفهوم عدمى و اعتبارى است . اگر ب يك امر عدمى و اعتبارى باشد پس چه فرق مىكند كه بگوييد الف ب است يا بگوييد الف ب نيست ؟ چون به هرحال ب يك امر عدمى و يك امر اعتبارى است .\r\nدر اينجا يكى از اساتيد ما مطلب را به اين نحو بيان مىكرد و اين مثال را ذكر مىكرد ؛ مىگفت چه فرق است بين اينكه بگوييد زيد پول ندارد يا بگوييد زيد پول دارد ولى پول يك امر عدمى و اعتبارى است ؛ هر دو على السويه است . من چه بگويم پول ندارم و چه بگويم پول دارم اما اين پولى كه دارم يك امر عدمى و اعتبارى است ، هر دو يكى است ؛ درواقع و عين فرقى نكرده است .\r\nپس اينها مىگويند اگر امكان را يك امر اعتبارى و عدمى بدانيم - كه عدمى بودن درخصوص امكان گفته مىشود - ديگر هيچ فرقى باقى نمىماند ميان اينكه بگوييم شىء ممكن است و امكان عدمى و اعتبارى است يا بگوييم شىء ممكن نيست ؛ همان‌طور كه فرقى باقى نمىماند ميان اينكه بگوييم زيد بىپول است يا زيد پولدار است ولى پول امر عدمى و اعتبارى است ؛ هر دو يكى مىشود .\r\n\r\nدليل دوم\r\nگفته‌اند اگر اينها اعتبارى باشند در هريك از موارد ( مثلًا در موردامكان ) رفع نقيضين لازم مىآيد . اگر ما بگوييم فلان شىء ممكن نيست ، در اينجا « امكان » كه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nخودش عدمى است ، اين « نيستى » هم عدمى است ، پس دو نقيض را رفع كرده‌ايم .\r\nامكان عدمى است پس خودش رفع است ، همين عدمى را هم ما رفع كرده‌ايم پس شده است رفع نقيضين . اين هم دليل دوم اينها ، گرچه حرف خيلى بىسر و تهى است .\r\n\r\nدليل سوم\r\nگفته‌اند اگر اينها ( وجوب و امكان و امتناع ) امور اعتبارى باشند لازم مىآيد وجوب واجب الوجود هم اعتبارى باشد . معنى اينكه وجوب واجب الوجود اعتبارى است اين است كه به اعتبار عقل ما بستگى دارد ؛ اگر ما تعقل كنيم واجب الوجود را آن وقت واجب است ، اما اگر در ذهن ما نيايد و ما تعقل نكنيم و اعتبار وجوب براى او نكنيم او ديگر واجب الوجود نيست . پس واجب الوجود بودن او بستگى دارد به اينكه ما اعتبار وجوب كنيم . ( نظير ارزشهاى اگزيستانسيا ليستى مىشود كه ارزش خودش واقعيتى ندارد ، من به آن اعطاى ارزش مىكنم ) . پس واجب الوجود در ذات خودش وجوب ندارد ، ما به آن اعطاى وجوب مىكنيم ، ما براى او اعتبار وجوب مىكنيم كه اگر اعتبار ما نبود او واجب الوجود نبود .\r\nادلهء قائلين به عينى بودن مواد ثلاث را گفتيم . جواب همهء اينها واضح است . ما از اشكال سومشان شروع مىكنيم ( بر خلاف ترتيبى كه گفته شد ) .\r\n\r\nپاسخ اشكال سوم\r\nاما راجع به واجب الوجود . اينها گويى اشتباه كرده‌اند ميان آن اعتبارىِ قراردادى عقلايى كه در عالم عين هيچ منشأ انتزاعى ندارد و همه چيزش بستگى دارد به فرض فارض و قرارداد قراردادكننده ، و آن اعتبارىِ انتزاعى كه در عالم عين منشأ انتزاع دارد . در اعتبار به معنى قرارداد عقلايى ، قراردادكنندگان بر طبق يك مصلحتى و بر طبق يك غايت قرارداد مىبندند كه فلان قانون را معتبر بدانند و محترم بشمارند ، مثل اعتبار مالكيت كه يك قرارداد اجتماعى است و جامعه آن را اعتبار كرده است . اگر جامعه به حسب قرارداد مالكيت من را نسبت به اين تسبيح\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاعتبار نكند من مالك اين تسبيح نيستم . اگر امروز اعلام شود كه مالكيت خصوصى ملغى است آن وقت از امروز رابطهء من با اين تسبيح و رابطهء شما با اين تسبيح و رابطهء همه با اين تسبيح يكى مىشود ، چون مالكيت يك قرارداد اجتماعى است و جامعه آن را الغا كرده است . فرضهاى فردى هم همين‌طور است . مثلًا من فرض مىكنم كه در اينجا دايره‌اى وجود دارد و اين دايره‌اى كه فعلًا فرض كرده‌ام چنين و چنان است . اين هم فرضى است كه به من بستگى دارد . همان لحظه‌اى كه فرض نكنم از بين مىرود . همين قدر كه آن را از ذهن خودم بردارم كارش تمام شده است .\r\nولى وجوب و امكان و امتناع چنين نيست . اينها انتزاعى است يعنى منشأ انتزاع دارد و آن منشأ به حيثى است كه اين معنا فى حدّ ذاته بر او صحت حمل دارد و ضرورتاً عقل اين معنا را براى او اعتبار مىكند و درواقع يك معنايى است كه از او كشف مىكند ؛ يعنى اگر ما مىگوييم زوجيت براى اربعه اعتبار مىشود اربعه درواقع و نفس الامر ، هم مصداق اربعه است كه ماهيت اوست و هم مصداق زوجيت است ، ولى زوجيت وجودى غير از وجود اربعه ندارد . همين يك وجود ، هم وجود اربعه است هم وجود زوجيت ، منتها اولًا و بالذات وجود اربعه است ، ثانياً و بالعرض وجود زوجيت است ، بلكه اولًا و بالذات وجودِ خود « وجود » است ، در درجهء دوم وجود اين ماهيت است كه از آن انتزاع مىشود ، در درجهء سوم وجود اين زوجيت است كه باز از اربعه انتزاع مىشود ، در درجهء چهارم وجود مثلًا حكم زوجيت است كه هرچيزى كه زوج شد قابل انقسام به متساويين است ؛ و صد مفهوم ديگر هم ممكن است انتزاع شود ، ولى اين صلاحيت مال خود اين وجود است كه همهء اينها از آن انتزاع مىشوند . اين وجود به حيثى است كه همهء اين معانى بر آن صحت صدق دارند .\r\nدر ذات واجب هم اگر مىگوييم او وجودى است كه واجب است يعنى نحوهء وجود او نحوه‌اى است كه عقل همين قدر كه او را تعقل مىكند الّا و لابد و ضرورتاً و منطقاً مفهوم وجوب را بر او قابل حمل مىداند نه اينكه فقط يك اعتبارى است كه من مىكنم . اعتبار من فقط براى من مفيد است ، ولى واجب الوجود فى حد ذاته قابليت اين را كه مصداق اين معنا واقع شود دارد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nپاسخ اشكال دوم\r\nاما اشكال دوم كه گفته‌اند ارتفاع نقيضين لازم مىآيد . اينها خيال كرده‌اند كه اگر دو مفهوم داشتيم نقيض يكديگر و هر دو ارتفاع يك چيز بودند اين مىشود ارتفاع نقيضين ؛ نه ، هميشه دو نقيض كه ما داريم يكى رفع ديگرى است . مثلًا اگر ما يك امر مثبتى داريم مثل « بياض » ، نقيضش مىشود « لابياض » . ايندو نقيض يكديگرند .\r\nارتفاع اينها اين است كه هم « لابياض » صدق كند كه ارتفاع بياض است و هم « لالابياض » صدق كند كه ارتفاع « لابياض » است ؛ يعنى هم « بياض » مرتفع شود به واسطهء لابياضى و هم « لابياض » مرتفع شود به لالابياض . اما اگر ما لابياض را رفع كنيم و بجاى آن لالابياض را ( كه مساوى با بياض است ) اثبات كنيم آيا ارتفاع نقيضين شده است ؟ نه ، اين كه ارتفاع نقيضين نيست . اگر ما بياض را رفع كنيم بشود لابياض ، لابياض را هم رفع كنيم بشود لالابياض ، كه در آنِ واحد هم بياض رفع شود هم لابياض ، اين مىشود ارتفاع نقيضين ؛ اما اگر لابياض را رفع كنيم بشود لالابياض ولى لالابياض را ( كه مساوى مىشود با بياض ) ديگر رفع نكنيم بلكه اثبات كنيم ، اين ارتفاع نقيضين نيست .\r\nمثال واضحش اين است كه خود مفهوم « عَمى » ( كورى ) عدمى است . عمى يعنى لابَصَرى ؛ لابصرى را ما مىگوييم « عمى » . رفع « عمى » به چيست ؟ به لاعمى . حال اگر در موردى لاعمى صادق بود آيا ارتفاع نقيضين شده است ؟ نه . در مورد هر بصيرى لاعمى صادق است . « لاعمى صادق است » مساوى با اين است كه بصير بودن صادق است . ارتفاع نقيضين در كار نيست .\r\nاينها در مورد امكان هم خيال كرده‌اند كه اگر امكان عدمى بود لاامكان ارتفاع نقيضين است . نه ، لاامكان يا مساوى است با امتناع و يا مساوى است با وجوب ، نه اينكه ارتفاع نقيضين شده باشد .\r\n\r\nپاسخ اشكال اول\r\nو اما برهان ديگرى كه اقامه كرده‌اند ؛ حاجى جواب مىدهد كه اين حرف\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nدرست نيست :\r\n ماصَحَّ انْ لَوْ لَمْ تَكُنْ مُحَصَّلَة * امْكانُهُ لا ، كانَ لا امْكانَ لَه \r\nاينها گفته‌اند اگر امكان امر محصل و وجودى نباشد پس چه فرقى مىماند ميان اينكه بگوييم امكانى نيست يا بگوييم امكان هست ولى امكان امر عدمى و امر اعتبارى است ، كه مثالش را به پول زديم كه چه فرق مىكند ميان اينكه بگوييم زيد پول ندارد يا بگوييم زيد پول دارد ولى پول امر عدمى است ؟ اما اين يك مغالطه است ، زيرا وقتى كه مىگوييم زيد پول ندارد ، پول را يك امر وجودى گرفته‌ايم و مقصود ما اين است كه آن امر وجودى را ندارد ؛ بعد پول را يك امر عدمى اعتبار مىكنيم و مىگوييم زيد پول دارد ؛ آن وقت مىگوييم چه فرق است ميان اينكه « زيد پول ندارد » با اين كه « زيد پول دارد و پول امر عدمى است » ؟ بله ، ميان اينكه بگوييم زيد پول ندارد يعنى پولِ وجودى را ندارد و اينكه بگوييم پول دارد و پول امر عدمى و اعتبارى است هيچ فرقى نيست . اما اگر از اول بگوييم پول امر عدمى است آن وقت « پول دارد » يعنى امر عدمى را دارد و « پول ندارد » يعنى امر عدمى را ندارد و نقطهء مقابلش را كه امر وجودى است دارد . اينها با هم يكى نمىشود . شما در اين مغالطه مىگوييد چه فرق است ميان اينكه زيد پول ندارد يا زيد پول دارد و پول امر عدمى است ؟ مىگوييم : بله ، اگر اول پول را يك امر وجودى بگيريم و بگوييم پولى كه به معناى امر وجودى است ندارد ، و بگوييم پول دارد ولى پول به معنى امر عدمى را دارد ، ايندو يكى مىشود . اما اگر از اول ما پول را يك امر عدمى بدانيم ايندو يكى نيست . خيلى فرق است ميان اينكه پول را كه يك امر عدمى است ندارد و اينكه پول را كه همان امر عدمى است دارد . پولى كه امر عدمى است ندارد ، يعنى خلافش را كه امر وجودى است دارد . مثلًا فقر يك امر عدمى است . در اينكه فقر يك امر عدمى است بحثى نيست . فقر يعنى پول نداشتن . آيا فرقى نيست ميان اينكه بگوييم زيد فقر ندارد و اينكه بگوييم زيد فقر دارد ؟ چرا ، فرق هست . زيد فقير است يعنى فاقد غناست ، زيد فقير نيست يعنى فاقد فقد غناست يعنى غنا را دارد . پس اينها خيلى با يكديگر فرق مىكند و آن دليلى كه شما در اينجا گفته‌ايد يك مغالطه است .\r\nسه دليل و برهانى را كه قائلين به عينى بودن مواد ثلاث ذكر كرده و خواسته‌اند با اين براهين ثابت كنند كه اينها يك سلسله امور وجودى و امور عينى هستند بيان كرديم و جواب آنها را هم گفتيم . حال ببينيم خود اين آقايان چه براهينى بر اينكه\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاينها امور وجودى نيستند اقامه مىكنند .\r\n\r\nبراهين قائلين به عينى نبودن مواد ثلاث .\r\n\r\nبرهان اول\r\nيك برهان اين است كه مىگويند ما مىبينيم كه اينها - نه همهء اينها ، بلكه فقط امكان و امتناع ( البته احكام فرق نمىكند ، همهء اينها يك حكم دارند ) - همان گونه كه در مورد امور وجودى صدق مىكنند دربارهء امور عدمى و معدومات هم صدق مىكنند .\r\nامتناع كه اصلًا هميشه در مورد معدومات است . ما مىگوييم جمع نقيضين ممتنع است ، جمع ضدين ممتنع است ؛ مىگوييم محال است كه يك شكل در آنِ واحد هم كروى باشد و هم مكعب ؛ محال است كه يك شكل در آن واحد هم دايره باشد و هم مربع . اين گونه امور را مىگوييم ممتنع است . آيا در آنجا كه چيزى ممتنع است مىتوانيم بگوييم امتناع وجود دارد با اينكه خود ممتنع يعنى آن چيزى كه در خارج وجود ندارد ؟ شكلى را كه در آن واحد هم دايره باشد هم مربع ، مىگوييم ممتنع است وجود داشته باشد ؛ آيا مىشود موصوف وجود نداشته باشد ولى صفتش در خارج وجود داشته باشد ؟ آيا مىشود خود شى ءِ ممتنع وجود نداشته باشد ولى امتناعش امر عينى باشد ؟ واضح است كه نمىتواند چنين چيزى باشد .\r\nامكان هم همين جور است . امكان ، هم دربارهء موجودات صادق است هم دربارهء معدومات . ممكن است يك انسانى باشد كه مثلًا يك سر داشته باشد و دو زبان و يا انسانهايى در روى زمين باشند كه بجاى ده انگشت صد انگشت داشته باشند . اين يك امر ممكن بالذات است ؛ وجود ندارد ولى ممكن بالذات است . ما مىگوييم انسان صد انگشتى ممكن الوجود است . اين حرف درست است يا درست نيست ؟\r\nدرست است ؛ و حال آنكه خود انسان صد انگشتى وجود ندارد . درعين اينكه وجود ندارد ممكن الوجود است . پس موصوفِ اين « امكان » معدوم است . وقتى كه موصوفش معدوم باشد آيا صفتش مىتواند يك امر وجودى باشد در خارج ؟ اگر چنين باشد پس بايد عرض بدون موضوع در خارج وجود داشته باشد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nپس اين خودش دليل است بر اينكه اينها امور اعتبارى انتزاعى هستند نه امور عينى . پس برهان اول اين است : « لِلصِّدْقِ فِى الْمَعْدوم » يعنى چون اينها دربارهء معدومات صدق مىكنند پس امور عينى نيستند .\r\n\r\nبرهان دوم\r\nبرهان ديگر اين است كه اگر اينها وجود عينى داشته باشند تسلسل لازم مىآيد ؛ چرا ؟ براى اينكه هر مفروض الوجودى يا وجودش ضرورت دارد يا عدمش ضرورت دارد يا نه وجودش ضرورت دارد و نه عدمش . به حصر عقلى نمىتواند از اين سه حالت خارج باشد . حال اين امكان كه موجود است ، يا واجب است يا ممكن است يا ممتنع ؛ از اين سه تا بيرون نيست . هركدام از اينها را داشته باشد باز آن يا ممكن است يا واجب است يا ممتنع . مثلًا اگر ممكن است پس امكانش وجود دارد ، يعنى امكانِ امكان وجود دارد ؛ اگر ضرورى است ضرورتش وجود دارد و اگر ممتنع است امتناعش وجود دارد . باز نقل كلام مىكنيم به امكانِ امكان كه خود آن امكان يا ممكن است يا واجب است يا ممتنع ، و يا نقل كلام مىكنيم به ضرورتِ امكان و يا امتناعِ امكان ؛ و باز نقل كلام مىكنيم به امكانِ امكانِ امكان [ يا ضرورتِ امكانِ امكان يا امتناعِ امكانِ امكان و . . . 
  ] . اگر اينطور باشد پس الف كه در خارج موجود مىشود خودش بايد وجود داشته باشد ، امكان الف هم وجود داشته باشد و بعد امكانِ امكانِ الف يا ضرورت امكانِ الف و . . . الى غيرالنهايه بايد وجود داشته باشد و حال آنكه روشن است غير از وجود خود شىء ، اينها وجودى ندارند ؛ اينها همه تعقلاتى است كه انسان مىكند .\r\nاين هم دو برهان براى اعتبارى بودن مواد ثلاث : « لِلصِّدْقِ فِى الْمَعْدومِ وَالتَّسَلْسُلِ » .\r\nپس ما دو برهان اقامه كرديم براى اثبات عينى نبودن اينها ، پس نتيجه مىگيريم اعتباريت اينها را . آنها سه برهان آورده بودند بر عينيت اينها كه هر سه برهان را جواب داديم . و اما تطبيق مطالبى كه بيان كرديم با اشعار حاجى چنين است :\r\n1 . « وُجودُها فِى الْعَقْلِ بِالتَّعَمُّلِ » يعنى وجود اينها در عقل است و با تعمّل ( يعنى با تحليل ) به وجودشان پى برده مىشود . وجود عينى خارجى ندارند ، وجود تحليلى دارند . كثرتى است كه عقل و ذهن درست مىكند و از موجود خارجى مثلًا ضرورت\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nرا انتزاع مىكند .\r\n2 . « لِلصِّدْقِ فِى الْمَعْدومِ » برهانى است كه اقامه كرده‌اند بر اينكه وجود اينها اعتبارى است .\r\n3 . « وَالتَّسَلْسُلِ » برهان دومى است كه اقامه كرده‌اند بر اعتبارى بودن اينها .\r\n4 . « ماصَحَّ انْ لَوْلَمْ تَكُنْ مُحَصَّلة - امْكانُهُ لا ، كانَ لاامكانَ لَه » اشاره به برهانى است كه مخالفين اقامه كرده‌اند براى عينى بودن اينها .\r\n5 . « وَانَّهُ رَفْعُ النَّقيضَيْنِ لَزِم » برهان دومى است كه بر عينى بودن مواد ثلاث اقامه كرده‌اند .\r\n6 . « وَالْواجِبُ عَنْهُ الْوُجوبُ يَنْحَسِم » برهان سومى است كه بر عينى بودن اينها اقامه كرده‌اند ، كه هر سه را جواب داديم .\r\nتا اينجا مطلب تا آن مقدارى كه حاجى گفته است پايان مىپذيرد « 1 » . فقط يك مطلب باقى مانده است - كه در آن جلسه هم سؤال شد - و آن اينكه : اين آقايان مىگويند وجود اينها اعتبارى است و ما هم گفتيم كه مقصود از اعتبارى در اينجا يعنى وجود رابط . حال مىخواهيم ببينيم فرق ميان حرف اين آقايان و حرفى كه كانت و امثال كانت گفته‌اند - كه آنها هم اينها را امور عقلى دانسته‌اند - چه مىشود .\r\nتحقيق اين مطلب را به درس ديگر موكول مىكنيم « 2 » .\r\n\r\n\r\n\r\n\r\n","description":"","footnote":"\r\n( 1 ) . اگر بگوييم « به پايان مىرسد » غلط است ، بايد بگوييم : « پايان مىپذيرد » .\r\n( 2 ) . [ براى حفظ انسجام مطالب ، بحث « شناخت » در پايان مباحث مواد ثلاث قرار گرفت . 
  ]\r\n","page_name":" 96 ","page_number":96},
  {"content":"\r\n\r\n\r\n( 1 ) اقسام هريك از مواد ثلاث\r\nبحث ما دربارهء مواد سه گانه يعنى وجوب و امكان و امتناع است . يكى از مسائل مواد ثلاث تقسيمات اينهاست . مىگويند هريك از اينها منقسم مىشود به سه قسم .\r\nوجوب سه قسم است : وجوب بالذات ، بالغير ، بالقياس . امتناع هم سه قسم است :\r\nامتناع بالذات ، بالغير ، بالقياس . و قهراً در امكان هم همين سه قسم فرض مىشود :\r\nامكان بالذات ، بالغير ، بالقياس . پس مجموع اقسامى كه در ابتدا فرض مىشود نُه قسم است ، ولى از اين نه قسم يك قسمش را مىگويند فرض ابتدائى است و امرى نامعقول و محال است و آن « امكان بالغير » است .\r\nاكنون ببينيم معنى اينها چيست . ما اول مثال را فقط روى « بالذات » پياده كنيم تا ببينيم اين سه قسم ( وجوب ، امكان ، امتناع ) چه جور درمىآيد .\r\n\r\n1 . وجوب بالذات\r\nمعنى وجوب و ضرورت را قبلًا دانستيم كه حتى احتياجى به تعريف ندارد ، ولى وقتى مىگوييم : « وجوب بالذات » معنايش اين است كه اين محمول براى اين موضوع ضرورت دارد و اين ضرورت ناشى از ذات موضوع است ؛ يعنى [ ذات 
  ]\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nموضوع از آن جهت كه ذات موضوع است اقتضاى اين محمول را دارد و اين محمول از آن انفكاك ندارد ؛ چيزى كه هست اين تعريف از نظر منطق است ، زيرا ضرورت وامكان و امتناع ازمسائلى است كه هم منطقى دربارهء آنها بحث مىكند و هم فيلسوف « 1 » . از نظر فيلسوف مقصود از « وجوب بالذات » اين است كه وقتى ما موجوديت را به شىء نسبت بدهيم اين موجوديت براى آن ضرورت دارد ؛ يعنى موجوديت براى آن يك امر ممكن نيست ؛ يعنى چنين نيست كه اين شىء در ذات .\r\n\r\n\r\n\r\n\r\n","description":"","footnote":"\r\n( 1 ) . يك بار ديگر هم اين مطلب را گفتيم كه ضرورت و امكان و امتناع ازمسائلى است كه هم منطقى دربارهء آنها بحث مىكند و هم فيلسوف . منطقى از نظر كلى قضايا بحث مىكند و مىگويد اگر رابطهء هر محمولى را با هر موضوعى بسنجيم يعنى اگر ميان هر دو شىء فرض رابطه - رابطهء حملى و اتحادى - بكنيم اين رابطه يكى از اين سه قسم خواهد بود : يا محمول براى موضوع ثابت است لامحاله و محال است كه ثابت نباشد ، يا موضوع و محمول يكديگر را طرد مىكنند و اين موضوع امتناع دارد از اينكه اين محمول بر آن حمل شود ، و يا موضوع نسبت به محمول خودش حالت امكانى دارد يعنى ابا ندارد از اينكه اين محمول را داشته باشد و يا نداشته باشد و دو طرف « داشتن » و « نداشتن » اين محمول براى آن على السويه است . اولى را از نظر منطق « قضيهء ضروريه » مىگويند ، دومى را « قضيهء ممتنعه » مىگويند كه اين ديگر در منطق‌هاى متأخرين روى يك حساب خاصى نيامده است ( متأخرين گويا فكر مىكرده‌اند كه نمىشود يك شىء هم قضيه باشد هم ممتنعه ) ، و سومى را « قضيهء ممكنه » مىگويند .\r\nبنابراين در تقسيم اوّلى ، قضايا منقسم مىشود به قضاياى ضروريه و قضاياى ممكنه و قضاياى ممتنعه . متأخرين منطقيين قضاياى ممتنعه را از باب خارج كرده‌اند ، قضاياى ضروريه و قضاياى ممكنه باقى مانده است . منتها بعد آمده‌اند قضاياى ضروريه را باز به چند [ قسم 
  ] تقسيم كرده‌اند نظير اينكه ضرورتش « ضرورت ذاتى » باشد يا « ضرورت وصفى » باشد و يا « ضرورت وقتى » باشد و قضاياى ديگرى هم در باب قضايا وارد كرده‌اند به نام « قضاياى دائمه » كه آن هم باز به « دوام ذاتى » و « دوام وصفى » تقسيم مىشود .\r\nحال ما كارى به اينكه آيا اين قضايا را كه منطقيين به اين شكل تقسيم كرده‌اند يك اساس صحيحى دارد يا ندارد ، نداريم ؛ اين يك بحثى است مربوط به منطق . ولى اين جهت محل بحث ما هست كه منطقيين آنجا كه قضايا را به ضرورى و غيرضرورى ( مثلا ممكن ) تقسيم مىكنند كارى ندارند كه موضوع چه باشد و محمول چه باشد و آن قضايا تعلق به چه علمى از علوم داشته باشد . تقسيم آنها شامل همهء قضاياى عالم و شامل قضاياى همهء علوم مىشود . بنابراين هر قضيه‌اى در هر علمى كه باشد مشمول اين تقسيم بندى منطقى مىشود .\r\nفلاسفه هم دربارهء وجوب و امكان و امتناع بحث مىكنند ، ولى اينها از ديدگاه ديگرى به اين مسأله نظر مىاندازند . اينها به باب قضايا به‌طور مطلق كارى ندارند كه هر قضيه‌اى مربوط به هر علمى كه باشد چنين است ، بلكه چون بحثشان دربارهء وجود و موجود بماهو موجود است در رابطهء ماهيت و وجود اين مسأله را طرح مىكنند ( كه در اينجا ماهيت به معنى اعم مراد است ؛ لزومى ندارد كه ما آن ماهيت مصطلح را درنظر بگيريم ) . پس ، از اين جهت ديدگاه فلسفه يك ديدگاه خاص است كه مىگويد در رابطهء هر موضوعى با وجود و موجوديت يعنى آنجا كه محمول « موجود » است حتماً يكى از اين اقسام وجود دارد : يا وجوب است يا امكان است يا امتناع ، و وجوب به نوبهء خودش سه قسم است : وجوب بالذات ، وجوب بالغير ، وجوب بالقياس ؛ و همچنين امكان و امتناع هريك بر سه قسم است : بالذات ، بالغير ، بالقياس .\r\n","page_name":" 98 ","page_number":98},
  {"content":"\r\n\r\nخودش ابائى نداشته باشد از اينكه موجود باشد يا موجود نباشد ، بلكه اين شىء ذاتى است كه فرض اين ذات از فرض موجود بودن انفكاك پذير نيست ؛ يعنى اگر ما ذاتى در عالم داشته باشيم كه فرض اين ذات عين فرض موجود بودن اين ذات است و فرض معدوم بودن براى اين ذات فرض يك امر محال است مىگوييم وجوب وجود براى اين شىء ذاتى است . اين معناى « وجوب ذاتى » است . در اينجا ما اثبات نمىكنيم كه چنين چيزى در عالم داريم يا نداريم ، در اينجا فقط تعريف مىكنيم . البته چنين چيزى اگر در عالم وجود داشته باشد همانى است كه ما او را « واجب الوجود » مىناميم و قهراً منحصر به فرد هم هست ؛ يعنى به حكم ادلهء توحيد بيشتر از يك موجود در عالم نمىتواند چنين خاصيتى را داشته باشد .\r\n\r\n2 . امتناع بالذات\r\nنقطهء مقابل واجب الوجود ممتنع الوجود است ، يعنى ذاتى كه اين ذات از آن جهت كه اين ذات است ابا دارد و امتناع دارد از موجوديت ، و موجود بودن براى آن محال است ، و نقطهء مقابلش يعنى معدوم بودن برايش ضرورت دارد . همهء محالهاى عالم از اين قبيل است .\r\nمثلًا شما مىگوييد : « دور » محال است ، يعنى اين كه شىء بر خودش تقدم ذاتى داشته باشد محال است . تقدم زمانى هم همين‌طور است ؛ تقدم زمانى يك شىء بر خودش امرى محال است . شما مىتوانيد بگوييد سعدى تقدم زمانى دارد بر حافظ و تأخر زمانى دارد ازبوعلى ؛ ولى اگر كسى بگويد سعدى خودش تقدم زمانى دارد بر خودش ، و خودش تأخر زمانى دارد از خودش ، اين حرف را عقل نمىپذيرد ؛ زيرا اين يعنى اينكه يك وجودى كه يك فصلى از زمان را پر كرده است به اعتبار همان فصل زمانى خودش ، خودش در مجموع خودش بر خودش در مجموع خودش تقدم داشته باشد ، و اين امرى است محال ؛ و ما از اين محالات بسيار داريم كه همان مثال « دور » مثال خوبى است ؛ و ما اينها را مىگوييم : « امور ممتنع الوجود » .\r\nمثال ديگر براى امور ممتنع الوجود « شريك البارى » است . به حكم ادلهء توحيد كه واجب الوجود ثانى بردار نيست قهراً شريك البارى يك امر ممتنع الوجود است .\r\nشريك البارى ممتنع الوجود بالذات است ، يعنى خود اين ذات از آن جهت كه خودش\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخودش است از موجوديت ابا داشته و معدوميت براى آن ضرورت دارد .\r\n\r\n3 . امكان بالذات\r\nشق سوم ، ممكن الوجود بالذات است ؛ يعنى ذاتى كه اگر نظر به آن ذات بيندازيم نه موجود بودن برايش ضرورت دارد و نه معدوم بودن برايش ضرورت دارد . مثلًا اگر كثيرالاضلاعى فرض كنيم كه يك ميليارد ضلع داشته باشد ، ما نمىدانيم الآن در عالم چنين كثيرالاضلاعى وجود دارد يا وجود ندارد ، ولى چنين كثيرالاضلاعى امكان وجود دارد همچنانكه امكان عدم هم دارد ؛ يعنى مىتواند موجود باشد و مىتواند معدوم باشد . اين‌طور نيست كه محال باشد چنين چيزى موجود باشد .\r\nموجود بودنش امر محالى نيست [ چنان كه 
  ] معدوم بودنش هم امر محالى نيست . اين قبيل چيزها را مىگوييم : « امور ممكن الوجود » .\r\n\r\n4 . وجوب بالغير\r\nوجوب بالغير يعنى اينكه ممكن است يك شىء به حسب ذات خودش امكان وجود داشته باشد و قهراً امكان عدم هم داشته باشد ولى به حكم غير ، موجود شود ؛ يعنى به دليل اينكه علتش وجود پيدا كرده است وجودش ضرورت پيدا كرده است و الآن به حكم غير ، ضرورتِ وجود دارد . چون علت تامه‌اش وجود دارد اين هم ضرورت وجود پيدا كرده است .\r\nمثالى از مثالهاى سادهء عرفى مىآوريم :\r\nاگر يك ترازوى دقيق حساس داشته باشيم و در هيچ كفه‌اى از دو كفهء اين ترازو هيچ عاملى را وارد نكنيم ، نه وزنه‌اى بگذاريم و نه فشارى از قبيل فشار مغناطيس بر آن وارد كنيم ، قهراً اين ترازو در حال تعادل باقى مىماند . براى اين كفهء ترازو بالا رفتن و پايين رفتن هر دو امرى ممكن است ؛ يعنى ممكن است به اين حال باقى بماند و ممكن است از اين حال خارج شود . ولى اگر در يك طرف ، عامل فشارآورندهء به پايين باشد و در طرف ديگر هيچ عاملى براى فشار آوردن به پايين نباشد مثلًا در يك طرف وزنه‌اى بگذاريم بدون آنكه در طرف ديگر وزنه‌اى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبگذاريم ، آيا اين كفه پايين مىرود يا نمىرود ؟ مسلم است كه پايين مىرود . آيا پايين رفتنش باز هم يك امر ممكن است يا با اين قيد و با اين شرط و با فرض وجود اين علت پايين رفتنش امرى واجب است ؟ مسلم است كه پايين رفتنش امرى واجب و ضرورى است ، يعنى محال است كه پايين نرود .\r\nپس با اينكه ممكن بالذات در مقابل واجب بالذات است ولى هر ممكن بالذاتى به واسطهء علت خاصى ، وجوب - يعنى وجوب بالغير - پيدا مىكند . وجوب بالغير و امكان بالذات با يكديگر ناسازگار نيستند . اين معنايش اين است كه اين شىء به حسب ذات خودش اقتضاى وجود يا اقتضاى عدم ندارد و موجوديت يا معدوميت براى آن بىتفاوت است ولى به واسطهء يك امر ماوراء ذات خودش ، وجود برايش ضرورت دارد . ايندو با يكديگر تضاد ندارند ؛ يعنى لااقتضائى به حسب ذات و اقتضاء به حسب غير با يكديگر تضاد ندارند . دو تا اقتضاء با يكديگر مىجنگند ، ولى يك لااقتضاء و يك اقتضاء هرگز با يكديگر نمىجنگند .\r\nپس امكان ذاتى با وجوب غيرى منافات ندارد و لهذا بوعلى مىگويد : « الممكن من ذاته أن يكون ليس و من علته أن يكون أيس » يعنى ممكن خودش به حسب ذات خودش نيستى است يعنى لااقتضائى است ولى به خاطر علت خودش موجود است و ايسيّت دارد ( أيس يعنى وجود ) .\r\nپس ما وجوب ذاتى و وجوب غيرى را فهميديم . امتناع ذاتى را هم كه قبلًا تعريف كرديم . اكنون بايد ببينيم امتناع غيرى به چه معنى است .\r\n\r\n5 . امتناع بالغير\r\nامتناع غيرى هم با مقايسه با وجوب غيرى معنايش روشن مىشود . همان‌طور كه هر ممكن بالذاتى مىشود وجوب غيرى پيدا كند مىتواند امتناع غيرى هم پيدا كند يعنى مىتواند به واسطهء يك علت ممتنع الوجود شود ، كه ممكن است اين علت همان « عدم علت وجود » باشد . ممكن بالذات مىتواند به واسطهء نبودن مقتضىِ وجود ممتنع بالغير شود و مىتواند به واسطهء بودن مانعِ وجود ممتنع بالغير شود .\r\nبه هرحال هر ممكن بالذاتى به واسطهء نبودن علت تامه‌اش - كه ممكن است نبودن علت تامه منشأش نبودن آن مقتضىِ مؤثر باشد و ممكن است منشأش بودن مانع\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nباشد ، چون عدم المانع جزء علت تامه است - ممتنع بالغير مىشود .\r\nپس هر ممكن بالذاتى با اينكه بالذات ممكن الوجود است درواقع و نفس الامر يا واجب الوجود است يا ممتنع الوجود ، يعنى يا واجب الوجود بالغير است يا ممتنع الوجود بالغير ، چون اگر علتش موجود باشد واجب الوجود بالغير است و اگر علتش معدوم باشد ممتنع الوجود بالغير است .\r\nاز اين جهت است كه مىگويند : « الممكن محفوفٌ بالضرورتين و بالامتناعين » يعنى بر هر ممكنى دو ضرورت و دو امتناع احاطه پيدا كرده است ؛ يعنى از ميان ضرورتها وامتناعها بيرون نيست ؛ يا مقرون به ضرورتهاست يا مقرون به امتناعها . با اينكه به حسب ذات خودش امكان ذاتى دارد ولى از دو ضرورت و دو امتناع هرگز خارج نيست . آن دو ضرورت يكى همين ضرورتى است كه گفتيم ، يعنى ضرورت به شرط علت ، و يكى ديگر ضرورتى است كه بعداً بحث آن خواهد آمد و آن ضرورت به شرط محمول است . امتناع هم يكى امتناع به شرط عدم علت است و ديگرى امتناع به شرط عدم محمول كه بحث آن بعداً خواهد آمد .\r\nپس تا اينجا ما چند قسم را فهميديم : ضرورت بالذات ، امكان بالذات ، امتناع بالذات ، كه مىشود سه قسم ؛ ضرورت بالغير و امتناع بالغير هم دو قسم ؛ جمعاً مىشود پنج قسم . اكنون مىرسيم به امكان بالغير .\r\n\r\n6 . امكان بالغير\r\nامكان بالغير چگونه است ؟ مىگويند امكان بالغير ديگر يك فرض ابتدائى و يك امر نامعقول است ؛ چرا ؟ .\r\nما گفتيم ضرورت بالغير معنايش اين است كه شىء ضرورتش را از غير خودش كسب كرده باشد . قهراً بايد شىء ممكن بالذات باشد تا ضرورتش را از غير كسب كرده باشد ، چون اگر ضرورت بالذات داشته باشد كه ديگر نمىتواند در عين اينكه ضرورت بالذات دارد ضرورت بالغير داشته باشد ، يعنى همان ضرورت درعين اينكه بالذات است بالغير هم باشد . ممتنع بالذات هم كه نمىتواند ضرورت بالغير داشته باشد . فقط ممكن بالذات است كه ضرورت بالغير دارد .\r\nدر مورد امتناع بالغير هم مسأله به همين صورت است ؛ يعنى نه واجب بالذات\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nامتناع بالغير دارد و نه ممتنع بالذات امتناع بالغير دارد ، بلكه فقط ممكن بالذات است كه امتناع بالغير دارد .\r\nاما امكان بالغير چگونه است ؟ ما مىخواهيم ببينيم آيا در عالم چيزى داريم كه امكان بالغير داشته باشد ؟ نه ، چنين چيزى وجود ندارد . چون شىء اگر ضرورت بالذات داشته باشد محال است كه امكان بالغير پيدا كند . اينكه شىء ضرورت بالذات داشته باشد يعنى به حسب ذات خودش محال است كه معدوم شود ، يعنى لازمهء ذاتش موجوديت است ، هيچ علتى نمىتواند اين لازمهء ذاتش را از ذاتش بگيرد ، چون چيزى كه لازمهء ذات است معنايش اين است كه با فرض اين ذات ، گرفتن اين لازم از آن محال است .\r\nممتنع بالذات هم كه باز به همين دليل معنى ندارد ممكن بالغير شود .\r\nاما ممكن بالذات چطور ؟ آيا ممكن بالذات مىتواند ممكن بالغير شود ؟ نه ، زيرا ممكن بالذات در ذات خودش امكان دارد . غيرى باشد يا نباشد او امكان را دارد .\r\nوجود و عدم غير براى او على السويه است و او ذاتاً امكان را دارد .\r\nبنابراين امكان بالغير امرى نامعقول است . .\r\nاز نُه قسم اقسام مواد ثلاث شش قسم را گفتيم ، باقى مىماند سه قسم ديگر كه عبارتند از : وجوب بالقياس ، امتناع بالقياس و امكان بالقياس . هركدام از اينها يك معنى دقيق رقيقى دارد كه با وجوب بالغير ، امتناع بالغير و امكان بالغير قرابت بسيار دارد و با يكديگر اشتباه مىشود . هريك از اينها يك مفهوم مقايسه‌اى است ؛ يعنى چه ؟ يعنى اين شىء در مقايسه با آن شىء وجودش ضرورت دارد يا امتناع دارد و يا امكان دارد .\r\n« وجوب بالقياس » يعنى چه ؟ يعنى اين شىء با مقايسهء با آن شىء وجوب وجود دارد ؛ يعنى با فرض وجود آن شىء وجود اين ضرورى است .\r\n« امتناع بالقياس » يعنى چه ؟ يعنى اين شىء با فرض وجود آن شىء امتناع وجود دارد .\r\n« امكان بالقياس » يعنى چه ؟ يعنى اين شىء با فرض وجود آن شىء امكان وجود دارد .\r\nاكنون ببينيم فرق وجوب بالقياس و وجوب بالغير ، فرق امتناع بالقياس و امتناع\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبالغير و فرق امكان بالقياس و امكان بالغير چيست .\r\n\r\n7 . وجوب بالقياس\r\nديديم كه وجوب بالغير معنايش اين است كه اين شىء به واسطهء [ غير 
  ] وجوب پيدا كرده است يعنى وجوبش بالغير است و از ناحيهء غير آمده است . ولى در وجوب بالقياس ما نمىخواهيم بگوييم وجوب اين شىء از ناحيهء غير آمده است يا نيامده است ؛ اصلًا به اين مطلب كارى نداريم ، بلكه مىخواهيم بگوييم با فرض وجود اين شىء وجود آن شىء ضرورى است ؛ يعنى نظرمان فقط به اين است كه اگر اين شىء موجود باشد محال است كه آن شىء موجود نباشد . نمىخواهيم بگوييم كه وجوب آن از ناحيهء اين آمده است ، بلكه همين قدر مىخواهيم بگوييم كه محال است كه اين شىء موجود باشد و آن شىء موجود نباشد و يا آن شىء موجود باشد و اين شىء موجود نباشد .\r\nبه عنوان مثال ، شما يك امرى را درنظر بگيريد كه دو لازم داشته باشد ، مثلًا يك علتى را درنظر بگيريد كه در آنِ واحد دو معلول داشته باشد . قهراً اين دو معلول از يكديگر انفكاك ناپذيرند ، يعنى وقتى اين علت وجود پيدا كند اين دو معلول لازم لاينفكّ آن هستند . اما به حكم اينكه هر دو لازم لاينفك اين علت هستند بين خودشان هم تلازم برقرار است . پس اگر علت را « الف » و اين دو معلول را « ب » و « ج » بناميم وقتى كه رابطهء ايندو را با « الف » درنظر بگيريم وجوبشان وجوب بالغير است ، يعنى مىگوييم وجوب « ب » از ناحيهء « الف » آمده است ، وجوب « ج » هم از ناحيهء « الف » آمده است . ولى وقتى كه رابطهء ايندو با يكديگر را درنظر بگيريم مىبينيم وجوب بالقياس بين آنها حاكم است . وقتى كه مىخواهيم وجوب بالقياس را بيان كنيم همين قدر مىگوييم كه ايندو از يكديگر انفكاك ناپذيرند ؛ ولهذا در مورد ايندو نه اين يكى علت است براى ديگرى و نه آن ديگرى علت است براى اولى ، ولى به حكم اينكه هر دوى اينها معلول يك علت هستند خود ايندو از يكديگر انفكاك ناپذيرند ، پس قهراً بينشان وجوب بالقياس حاكم است .\r\nوجوب بالقياس يك معنى اعمّى است كه موارد وجوب بالغير را هم شامل مىشود . حتى بين معلول و علتش درعين اينكه وجوب بالغير هست وجوب\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبالقياس هم هست ؛ يعنى وقتى كه ما كارى نداريم كه وجوب از ناحيهء اين شىء آمده يا از ناحيهء شىء ديگر و فقط مىگوييم اين دوامرمتلازمند و از يكديگر انفكاك ناپذيرند مىگوييم بين اين دو شىء وجوب بالقياس حاكم است .\r\nمعمولًا در منطق با وجوب بالقياس كار دارند . مثلًا در قضاياى شرطيه مىگويند اگر « الف » وجود داشته باشد « ب » وجود دارد . مىخواهند بگويند ميان وجود « الف » و وجود « ب » چنين تلازمى هست ، ديگر كارى ندارند به اينكه اين تلازم به دليل اين است كه « الف » علت است براى « ب » يا به دليل اين است كه « ب » علت است براى « الف » يا به دليل اين است كه « الف » و « ب » هر دو معلول يك علت سوم هستند و يا به دليل اين است كه حتى بدون رابطهء عليت ميان اينها تلازم هست مثل متضايفين ( كه مثالش را بعداً ذكر خواهيم كرد ) .\r\nپس وجوب بالقياس درواقع معنايش اين است كه ميان دو شىء رابطهء تلازم و لاينفكّى وجود داشته باشد بدون اينكه ما درنظر بگيريم كه كداميك از ايندو اصل است و كداميك فرع و يا اصلًا هيچكدام نسبت به ديگرى اصل يا فرع نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - يعنى يك امكان بالذاتى هر دو را پوشانده است .\r\nاستاد : يعنى چه ؟ .\r\n- يعنى درنظر نداريم كه اين هر دو اصلا وجود داشته باشند ، ولى اگر يكى از اينها بود آن ديگرى هم خواهد بود .\r\nاستاد : يعنى ما به آن جهتش كارى نداريم كه آيا يكى از اينها علت است و ديگرى معلول يا هر دو معلول يك علت هستند و يا ميان اينها تلازم برقرار است بدون اينكه اصلًا رابطهء عليت با يكديگر داشته باشند .\r\n- من در ذهن خودم گردش خورشيد را با شب و روز در نظر گرفته‌ام . آيا اين درست است ؟ .\r\nاستاد : اين [ مثال 
  ] از نوع رابطهء علت و معلول است .\r\n- فرض كنيد وقتى كه جريان الكتريسيته از سيم عبور مىكند هم لامپ را روشن مىكند هم آن را گرم مىكند .\r\nاستاد : بله ، ايندو نسبت به هم وجوب بالقياس دارند . معمولا در بسيارى جاها مسأله به همين شكل است كه اگر يك شىء دو معلول داشته باشد از وجود يكى به وجود ديگرى پى مىبريم ؛ يعنى اين معلول كه وجود دارد شما كشف مىكنيد كه آن علت اصلى وجود دارد ، وقتى علت اصلى وجود دارد پس معلول دوم هم وجود دارد .\r\n- آيا نمىشود بگوييم در اينجاها كه ما صحبت از دو معلول يك علت واحد مىكنيم در واقع اگر دقت نظر به خرج بدهيم مىبينيم اين دو معلول دو وجه يك معلول واحد است كه ما آن را دو معلول درنظر گرفته‌ايم ؟ .\r\nاستاد : نه ، هيچ لزومى ندارد كه اين‌طور بگوييم . در اين گونه موارد ذهن يك حركت غيرمستقيم مىكند . در مورد دو معلول علت واحد كه تا يكى از اين دو معلول را مىبيند مىگويد آن ديگرى هم هست ، انسان ابتدا خيال مىكند كه از وجود اين معلول وجود آن معلول را كشف مىكند ولى در واقع مسأله از اين قرار است كه ذهن تا اين معلول را مىبيند به سرعت وجود علت را كشف مىكند و از وجود علت وجود اين معلول ديگر را كشف مىكند .\r\nاز اين مثالها خيلى زياد داريم كه يك جريان و يك حادثه وقتى وقوع پيدا مىكند آثار متعددى به دنبال خودش مىآورد . ما يكى از آن آثار را كه مشاهده كرديم فوراً حكم مىكنيم كه آن آثار ديگرش هم وجود دارد ؛ چرا ؟ چون اين اثر را كه مىبينيم از اين اثر آن علت را كشف مىكنيم ، آن علت را كه كشف كرديم فوراً به معلول ديگر پى مىبريم .\r\nشايد اين مثال درست باشد كه يك بيمار وقتى كه سرطان پيدا مىكند تغييرات بسيارى در وضع بدنش پيدا مىشود ، مثلًا يك تغيير در گلبولهاى سفيد خونش پيدا مىشود ، يك تغيير در لنفهايش پيدا مىشود ، تغييراتى هم در عضله هايش پيدا مىشود . طبيب وقتى كه يك علامت را ديد شك نمىكند كه آن علامت ديگر هم در او وجود دارد . مىگويند چرا ؟ مىگويد ايندو اثر يك علت هستند ؛ اين كه وجود داشته باشد نمىشود آن ديگرى وجود نداشته باشد . ايندو با يكديگر علت و معلول نيستند . نه اين علت است براى آن و نه آن علت است براى اين ، ولى بينشان تلازم هست . اين تلازم را چه چيزى ايجاد كرده است ؟ آن علت اصلى .\r\n- رعد و برق هم همين‌طور است ؟ .\r\nاستاد : بله ، رعد و برق هم همين‌طور است . مثال خوبى است . آن فعل و انفعالاتى كه در ابر پيدا مىشود به دنبال خودش دو اثر به وجود مىآورد : يكى همان جريان الكتريسيته كه به صورت جهش برق در چشم ما پيدا مىشود و ديگرى غرش رعد . ولى آن چون نور است و به سرعت مىآيد ما آن را زودتر مىبينيم ؛ وقتى مىبينيم شك نداريم كه تا چند ثانيه بعد صداى رعد هم بلند مىشود ؛ چرا ؟ چون علت اين حادثه را ما با تجربه به دست آورده‌ايم و وقتى كه اين برق را مىبينيم مىدانيم كه اين حادثه بىجهت پيدا نمىشود ، بلكه يك فعل و انفعال آنچنانى در آنجا پيدا مىشود و به دنبال آن فعل و انفعال ، صدايى هم در اينجا پيدا خواهد شد . از اين جهت است كه از وجود يك معلول وجود معلول ديگر را به دست مىآوريم ، ولى درواقع و نفس الامر در اين گونه موارد ذهن ما به اين نحو عمل مىكند كه تا اين معلول را مىبيند فوراً به وجود علت منتقل مىشود و از وجود علت به وجود آن معلول ديگر منتقل مىشود ، ولى ذهن آنقدر به سرعت عمل مىكند كه انسان خيال مىكند كه مستقيماً از وجود اين معلول وجود آن معلول را كشف كرده است ، اما به هرحال ميان دو معلول وجوب بالقياس حكمفرماست .\r\n","page_name":" 105 ","page_number":105},
  {"content":"\r\n\r\nبنابراين هر علتى همان‌طور كه موجب معلول خودش است يعنى وجوب معلول از ناحيهء آن است همچنين نسبت به معلول خودش وجوب بالقياس دارد و معلول هم نسبت به علت خودش وجوب بالقياس دارد . دو معلول يك علت هم نسبت به يكديگر وجوب بالقياس دارند . پس معناى وجوب بالقياس اين است كه اگر ايندو\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nرا با هم درنظر بگيريم بين اينها نوعى تلازم و لاانفكاكى هست .\r\nاز آنچه تاكنون درباره وجوب بالغير و وجوب بالقياس گفتيم دو مطلب به دست مىآيد ؛ يعنى اگر ما اين حرفها را بپذيريم و اگر اين حرفها درست باشد - كه درست هم هست - نتيجه مىگيريم كه دو مطلب در جريان عالم وجود دارد :\r\n\r\nمطلب اول\r\nيكى اينكه هر موجودى ضمن اينكه موجود است واجب الوجود هم هست منتها اگر واجب الوجود بالذات نباشد واجب الوجود بالغير است ، يعنى بر نظام عالم ضرورت حكمفرماست ؛ و اين همان است كه در يك تعبير ديگر به آن « جبر علّى و معلولى » مىگويند .\r\nبر عالم جبر على و معلولى يا ضرورت على و معلولى حكمفرماست . هر حادثه‌اى كه در عالم واقع مىشود محال است كه واقع نمىشد ؛ چرا ؟ براى اينكه اين حادثه كه واقع شده است اگر علت تامه‌اش وجود نمىداشت محال بود كه وجود پيدا كند ، پس اينكه وجود پيدا كرده است به دليل اين است كه علت تامه‌اش وجود پيدا كرده است ؛ پس وجودش ضرورى بوده است . نقل كلام به علت تامه‌اش مىكنيم . آن علت تامه هم كه يك امرى است كه در عالم پيدا شده است اگر علت تامه‌اش وجود نمىداشت باز محال بود موجود شود ، پس حال كه موجود شده است به دليل اين است كه علت تامه‌اش وجود دارد ؛ و هرچه پيش برويم همين‌طور است . نتيجه اينكه بر نظام عالم يك ضرورت حكمفرماست ولى اين ضرورت منافات ندارد با اينكه اشياء در ذات خودشان ممكن الوجود باشند ولى همهء آنها به واسطهء غير ، وجوب وجود پيدا كرده باشند .\r\nاين ، مطلب اول است كه اين مطلب از همان مسألهء وجوب بالذات و وجوب بالغير استفاده مىشود . ولى تا اينجا كه فقط مسألهء وجوب بالغير هست و وجوب بالقياس را مطرح نكرده‌ايم ما اشياء را به صورت سلسله‌هاى جدا از يكديگر مىبينيم . مثلًا حركت دست من را درنظر بگيريد . اين يك حركت است و يك حادثه است كه در ذات خودش ممكن الوجود است ولى حال كه وجود پيدا كرده است مسلماً ضرورت پيدا كرده كه وجود پيدا كرده است ، پس با علت خودش رابطه دارد\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعلتش هم با علت خودش و باز آن علت با علت خودش و بازهم آن علت با علت خودش رابطه دارد ، تا هرجا كه جلو برود . حركت آن برگ درخت هم با سلسلهء علل خودش باز عيناً يك چنين رابطه‌اى دارد ؛ آن هم كه وجود پيدا كرده است وجودش ضرورت پيدا كرده است به ضرورت علتش و علتش ضرورت پيدا كرده است به ضرورت علت آن علت و همين‌طور الى غيرالنهايه . و هر حادثه‌اى را كه درنظر بگيريد همين‌طور است . ما كه الآن در اين فضا و در اين عالم قرار گرفته‌ايم در آنِ واحد ميلياردها حادثه يا بىنهايت حادثه در عالم واقع مىشود ، ولى هركدام از اينها يك رابطهء ضرورى دارد با سلسلهء علل خودش ، و بنابراين يك نظام ضرورى بر همهء اين سلسله‌ها حكمفرماست .\r\n\r\nمطلب دوم\r\nاما وجوب بالقياس علاوه بر اين ، امر ديگرى را به ما مىفهماند و آن اين است كه علاوه بر اين ضرورت على و معلولى كه در رابطهء هر معلولى با علت خودش وجود دارد ، در ميان همهء اين سلسله‌ها با يكديگر هم يك نوع ضرورتى حكمفرماست .\r\nالآن گفتيم كه ميان حركت دست من و علت خودش و علتِ علتِ خودش و علتِ علتِ علتِ خودش ضرورت حاكم است . ميان حرف زدن من و علتهاى خودش ضرورت حاكم است ؛ ميان حرف زدن شما هم با علتهاى خودش ضرورت حاكم است ؛ ميان حركت كردن آن اتومبيل در خيابان با علتهاى خودش ضرورت حاكم است . اما ميان حرف زدن من و حركت كردن آن اتومبيل چطور ؟ آيا بازهم رابطهء ضرورى حكمفرماست ؟ آيا ميان حرف زدن من در اينجا كه الآن يك جمله‌اى را گفتم و آن اتومبيلى كه در آنجا حركت كرد يك نوع تلازم وجود دارد ؟ روى يك حساب ، بلى .\r\nاگر ما قائل شويم كه همهء اين سلسله‌هاى علل در نهايت امر به يك علت العلل بر مىگردد قهراً نه تنها ميان هر معلول با علت خودش رابطهء ضرورى حكمفرماست بلكه ميان هرچيزى و هرچيزى ، ميان هر حادثه‌اى و هر حادثه‌اى ضرورت حكمفرماست . ميان حادثه‌اى كه در زمين ما واقع مىشود ولو خيلى كوچك باشد - مثل پريدن و يا وز وز كردن يك پشه - و حادثه‌اى كه در دورترين كهكشانهاى عالم\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nواقع مىشود رابطهء ضرورى حكمفرماست ، يعنى بين اينها يك نوع تلازم از نوع همان تلازمى كه گفتيم - يعنى تلازمى كه ميان معلولها هست - وجود دارد ؛ چرا ؟\r\nبراى اينكه درست است كه آن حادثه رابطهء مستقيم با اين ندارد ، اين هم رابطهء مستقيم با آن ندارد ، ولى رابطهء غيرمستقيم را همه با يكديگر دارند « 1 » . پس بنا بر اصل وجوب بالقياس ، ميان هر دو حادثه‌اى در عالم هستى رابطهء ضرورى حكمفرماست ولو خود آن دو حادثه رابطهء علت و معلولى بايكديگر نداشته باشند .\r\n\r\nمتضايفين نسبت به يكديگر وجوب بالقياس دارند\r\nدر اينجا مثال ديگرى براى وجوب بالقياس ذكر مىكنند كه اين هم روحش برمىگردد به همان مثالى كه الآن ذكر كرديم كه اشيائى كه بين خودشان رابطهء عليت و معلوليت برقرار نيست ولى در نهايت امر به يك ريشهء علّى برمىگردند يعنى معلولهايى هستند كه در نهايت امر به يك علت برمىگردند و قهراً باز ميان آنها وجوب بالقياس حاكم است .\r\nمثالى كه ذكر مىكنند مثال به متضايفين است . « متضايفين » يعنى دو معنى و دو مفهومى كه بينشان اضافهء متقابل برقرار است . « تضايف » يعنى اضافهء متقابل . اضافهء متقابل يعنى اينكه ما دو واقعيت داشته باشيم كه اين واقعيت ، اضافه‌اى داشته باشد با آن واقعيت و آن واقعيت هم متقابلًا اضافه‌اى داشته باشد با اين واقعيت ، يعنى اضافهء ديگرى داشته باشد با اين واقعيت نه اينكه بينشان يك نسبت حكمفرما باشد ؛ نه ، اضافهء متقابل اين است كه يك اضافه‌اى اين با آن دارد و اضافهء ديگرى هم آن با اين دارد . پس دو اضافه است ، منتها گاهى اين دو اضافهء متقابل متشابه است كه آن .\r\n\r\n\r\n\r\n\r\n","description":"","footnote":"\r\n( 1 ) . - آيا بين اين معلولها سنخيت هم وجود دارد ؟ .\r\nاستاد : نه ، بين خود معلولها مىخواهد سنخيت وجود داشته باشد و مىخواهد سنخيت وجود نداشته باشد . اين به بحث ما ارتباط پيدا نمىكند . سنخيت اصل ديگرى است كه درباب علت و معلول مىگوييم .\r\n- ولى اين‌طور كه شما مىفرماييد بايد بالضرورة وجود داشته باشد .\r\nاستاد : نه ، اين سنخيت نيست . اسمش را شما مىخواهيد سنخيت بگذاريد ، بگذاريد ، ولى اسم اين را سنخيت نمىگذارند .\r\n","page_name":" 109 ","page_number":109},
  {"content":"\r\n\r\nرا « متضايفين متشابه الاطراف » مىگويند و گاهى متخالف است كه آن را « متضايفين متخالف الاطراف » مىگويند « 1 » ، ولى به هرحال در اضافات متقابل نه اين اضافه علت است از براى آن اضافه و نه آن اضافه علت است از براى اين اضافه ، هيچكدامشان علت و معلول يكديگر نيستند بلكه هر دو معلول يك جريان هستند كه آن جريان سبب شده است كه اين دو اضافه پيدا شوند .\r\nمثلًا اگر زيد برادر عمرو است و عمرو برادر زيد است نه اين است كه اول زيد برادر عمرو شد و چون زيد برادر عمرو شد در درجهء بعد عمرو برادر زيد شد ؛ نه ، در همان مرتبه‌اى كه زيد برادر عمرو شد عمرو هم برادر او شده است . پدرى و پسرى هم همين‌طور است . نه اين است كه اول پدر ، پدر اين پسر مىشود بعد آن پسر ، پسر اين پدر مىشود بلكه در همان مرتبه‌اى كه اين پدرِ او مىشود او هم پسرِ اين مىشود . درهمان لحظهء زمانى و درهمان مرتبهء عقلى كه اين پدرِ او مىشود او هم پسر اين مىشود .\r\nاز اين جهت است كه مىگويند : « المتضائفان متكافئان قوّةً و فعلًا ، ذهناً و خارجاً » ؛ يعنى دو معنى متضايف همدوش يكديگر هستند چه از نظر بالقوه بودن و چه از نظر بالفعل بودن ، چه ازنظر ذهنى بودن و چه ازنظر خارجى بودن ؛ يعنى اگر يكى بالقوه باشد ديگرى هم بالقوه است ، اگر يكى بالفعل باشد ديگرى هم بالفعل است ؛ اگر يكى ذهنى باشد ديگرى هم ذهنى است ، اگر يكى خارجى باشد ديگرى هم خارجى است . اين‌طور نيست كه يكى از آن دو ذهنى باشد و ديگرى خارجى .\r\nپس ، از آنچه گفتيم معلوم شد كه هرجا يكى از متضايفين باشد ديگرى هم وجود دارد ، پس بين متضايفين هم وجوب بالقياس حكمفرماست .\r\n\r\n\r\n\r\n\r\n","description":"","footnote":"\r\n( 1 ) . مثلا اگر دو نفر با يكديگر برادر باشند بينشان تضايف متشابه برقرار است . اين برادر اوست و او هم برادر اين است . دو اضافه است : اين نسبتى دارد با او كه اين برادر اوست و او هم نسبتى دارد با اين كه او برادر اين است .\r\nعمرو برادر زيد است و زيد هم متقابلا برادر اوست . پس در اينجا دو اضافه است ولى دو اضافهء متشابه ؛ هر دو از نوع اخوّت است . ولى مثلا پدرى و پسرى دو اضافهء متخالف است . پدر ، پدر اين پسر است و پسر ، پسر اين پدر است . زيد پدر عمرو است و عمرو پسر اوست ؛ يعنى اضافه‌اى كه او به اين دارد اضافهء پدرى است و اضافه‌اى كه اين به او دارد اضافهء پسرى است .\r\n- آيا اضافهء غيرمتقابل هم داريم ؟ .\r\nآن را « اضافه » نمىگويند ، « نسبت » مىگويند ، مثل نسبت قيام و زيد .\r\n","page_name":" 110 ","page_number":110},
  {"content":"\r\n\r\n\r\n8 . امتناع بالقياس\r\nدر باب « بالقياس » هرچه مثال تا حالا ذكر كرديم براى وجوب بالقياس ذكر كرديم . اكنون ببينيم امتناع بالقياس چگونه است . دو امرى كه ميان آنها وجوب بالقياس هست قهراً ميان عدم يكى از آنها و وجود ديگرى امتناع بالقياس است . اگر ميان وجود « الف » و وجود « ب » وجوب بالقياس است ميان عدم « ب » و وجود « الف » امتناع بالقياس است ؛ يعنى اگر بگوييم : « كلّما وجد الف يجب ان يوجد ب » متقابلًا مىتوانيم بگوييم : « كلّما وجد الف يمتنع ان ينعدم ب » . بنابراين بين وجود علت و عدم معلول امتناع بالقياس است ، بين وجود معلول و عدم علت هم امتناع بالقياس است ، همچنانكه ميان وجود يكى از متضايفين و عدم ديگرى امتناع بالقياس است .\r\nاگر ما قائل شديم - و قائل هم هستيم - كه چون همهء سلسله‌هاى علل و معلولات در يك واجب الوجود متمركز مىشود پس همهء هستيهاى عالم وجوبشان از وجوب او منشعب شده است ، پس قهراً ميان وجود همهء اشياء وجوب بالقياس حكمفرماست و ميان عدم هر شيئى و وجود شىء ديگر امتناع بالقياس حكمفرماست .\r\n\r\n9 . امكان بالقياس\r\nاكنون براى ما امكان بالقياس باقى مىماند . مثال امكان بالقياس در كجاست ؟\r\nگفتيم ميان وجود همهء موجودات عالم وجوب بالقياس حكمفرماست و ميان وجود هر يك و عدم ديگرى امتناع بالقياس حكمفرماست . پس جاى امكان بالقياس كجاست ؟ قهراً بايد بگوييم كه امكان بالقياس عملًا در عالمْ ميان دو شىء وجود ندارد مگر اينكه آن را ميان دو امر مفروض درنظر بگيريم ؛ مثلًا اگر فرض كنيم دو واجب الوجود را ، ميان اين دو واجب الوجود امكان بالقياس حاكم است ، چون هيچكدام رابطهء علّى و معلولى با يكديگر ندارند ؛ و يا اگر فرض كنيم دو واجب الوجود را و دو عالم را كه هر عالمى به يك واجب الوجود وابسته باشد باز ميان اجزاى اين عالم و آن واجب الوجود و اجزاى آن عالم و اين واجب الوجود امكان بالقياس حاكم است ، اما اين ديگر يك امر فرضى است . پس عملًا امكان\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبالقياس در عالم وجود ندارد . درميان اين امور عينىاى كه در عالم هست يا وجوب بالقياس حكمفرماست ( آنجا كه وجودهاشان را درنظر مىگيريم ) يا امتناع بالقياس حكمفرماست ( آنجا كه وجود يكى و عدم ديگرى را درنظر مىگيريم ) و ميان عدم هر معلولى با عدم علت خودش هم باز وجوب بالقياس حكمفرماست « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! در اينجا همهء اين عالم را به صورت سلسلهء طولى درنظر گرفتيد در صورتى كه ما سلسلهء عرضى هم داريم .\r\nاستاد : نه ، ما گفتيم چون عرْضىها در نهايت امر در طول به يكديگر وابسته مىشوند و در ريشه به يك جا مىپيوندند قهراً بينشان وجوب بالقياس حكمفرماست . مطلبى كه الآن عرض مىكرديم همين بود . قبلا هم گفتيم كه ميان حركت يك برگ درخت بر روى زمين و كوچكترين موجى كه در دورترين كهكشانهاى عالم پديد مىآيد هيچ رابطهء على و معلولى وجود ندارد ، نه اين علت آن است و نه آن علت اين است ، ولى به حكم اينكه عالم در مجموع خودش يك واحد است و به يك اصل - به يك اصل وجوبى - منتهى قهراً بين همينها هم وجوب بالقياس حكمفرماست .\r\n","page_name":" 112 ","page_number":112},
  {"content":"\r\n\r\n\r\n( 2 ) اقسام هريك از مواد ثلاث\r\nبحث دربارهء تقسيمى بود كه در اينجا ذكر كرده‌اند كه هريك از وجوب و امكان و امتناع به سه قسم منقسم مىشود : بالذات ، بالغير ، بالقياس . هريك از اينها هم مثالهايش روشن بود و ذكر كرديم .\r\nگفتيم كه وجوب بالذات در واجب الوجود است ، وجوب بالغير در غير واجب الوجود از ممكنات است ، امتناع بالذات در مورد شريك البارى و محالات است ، امتناع بالغير در ممكنات است ، امكان بالذات هم در مورد ممكنات است ، امكان بالغير هم كه امرى محال و غير معقول است . وجوب بالقياس در رابطهء ميان دو شىء است مثل رابطهء ميان علت و معلول مطلقاً . امتناع بالقياس در رابطهء ميان وجود يك شىء و عدم شىء ديگر است مثل رابطهء ميان وجود علت و عدم معلول يا رابطهء ميان عدم علت و وجود معلول . امكان بالقياس هم كه عملًا در عالم وجود ندارد و فقط در عالم فرض مىتواند وجود داشته باشد .\r\n« بالقياس » به اين معنى است كه هرچيزى را وقتى نسبت به چيز ديگر مقايسه كنيم ، در قياس با آن چيز يا وجوب دارد يا امكان يا امتناع ؛ يعنى اول آن شىء را درنظر مىگيريم بعد مىگوييم كه اين شىء با قياس با وجود آن و با فرض وجود آن يا وجوب دارد يا امكان دارد يا امتناع . اگر وجوب داشته باشد « وجوب بالقياس » ،\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاگر امتناع داشته باشد « امتناع بالقياس » ، و اگر امكان داشته باشد « امكان بالقياس » ناميده مىشود .\r\nمثلًا علت و معلول هركدام نسبت به ديگرى وجوب بالقياس دارد . هم علت نسبت به معلول خودش وجوب بالقياس دارد و هم معلول نسبت به علت خودش وجوب بالقياس دارد . يك وقت هست ما مثلًا علت را مفروض مىگيريم ، بعد معلول را درنظر مىگيريم و مىگوييم با فرض وجود علت آيا وجود اين معلول واجب است يا ممكن است يا ممتنع ؟ مىگوييم واجب است . و يك وقت هست عكسش را درنظر مىگيريم يعنى معلول را مفروض مىگيريم و مىگوييم با فرض وجود معلول آيا وجود اين علت واجب است يا ممكن است يا ممتنع ؟ باز مىگوييم واجب است .\r\nپس هم معلول وجوب بالقياس دارد نسبت به علت و هم علت وجوب بالقياس دارد نسبت به معلول . در واقع ، هم علت ملزوم است و معلول لازم و هم معلول ملزوم است و علت لازم . و حتى ممكن است در رابطهء ميان دو چيزى كه خودشان مستقيماً علت و معلول يكديگر نيستند وجوب بالقياس درنظر گرفت مانند رابطهء دو امر متضايف با يكديگر .\r\nاين ، خلاصهء حرفى است كه حاجى در اينجا مىگويد . اكنون در اينجا دو مطلب است كه اين دو مطلب را بايد توضيح بدهيم .\r\n\r\nايراد به تقسيم حاجى\r\nمطلب اول ، ايرادى است كه در اينجا بر حرف حاجى « 1 » وارد است كه مىگويد هريك از مواد ثلاث به سه قسم تقسيم مىشوند : بالذات ، بالغير ، بالقياس .\r\nاين غلط است كه ما بگوييم وجوب بر سه قسم است : بالذات ، بالغير ، بالقياس ، و همچنين بگوييم امتناع بر سه قسم است : بالذات ، بالغير ، بالقياس ، تا چه رسد به امكان ؛ چرا ؟ براى اينكه تقسيم در جايى درست است كه اقسامْ عِدل يكديگر باشند مانند اينكه بگوييد انسان بر چند قسم است : يا سفيد است يا سياه است يا زرد ؛ اين .\r\n\r\n\r\n\r\n\r\n","description":"","footnote":"\r\n( 1 ) . من اخيراً موفق نشدم به يادداشتهايم مراجعه كنم ، ولى آنچه كه الآن به ياد دارم اين است كه اين تعبير كه هريك از وجوب و امكان و امتناع تقسيم مىشوند به سه قسم - يعنى تعبير « تقسيم » و « انقسام » - تعبيرى است كه مخصوص حاجى است و درست هم نيست .\r\n","page_name":" 114 ","page_number":114},
  {"content":"\r\n\r\nتقسيم درست است . ولى اگر اقسام در عرض يكديگر نباشند بلكه در طول يكديگر باشند آن وقت تقسيم درست نيست ، مانند اينكه كسى بگويد انسان بر چند قسم است : يا سفيد است يا سياه است يا ايرانى . اين تقسيم درست نيست ، براى اينكه اين اقسام در عرض يكديگر قرار نمىگيرند .\r\nدر اينجا وجوب بالقياس يك مفهوم نسبى است ، اما وجوب بالذات و وجوب بالغير يك مفهوم غيرنسبى است ( « غيرنسبى » نه به معناى « مطلق » ، بلكه به معناى « فى نفسه » ) . يك وقت هست ما يك معنى و مفهوم نسبى را درنظر مىگيريم و يك وقت هست كه ما يك معنى و مفهوم غيرنسبى را درنظر مىگيريم . ما دوگونه معنى و مفهوم داريم :\r\n1 . بعضى معانى و مفاهيم معانىاى هستند كه بر شىء صدق مىكنند به اعتبار خودش ، قطع نظر از اينكه اين شىء را با شىء ديگر مقايسه كنيم يا نكنيم ، مانند مفهوم « حجم » براى يك شىء در آنجا كه مثلًا مىگوييم : حجم اين كتاب چقدر است ؟ آيا حجم اين كتاب ده سانتيمتر در بيست سانتيمتر در سه سانتيمتر است ؟\r\nحجم يك حالتى است براى اين كتابْ فى نفسه ، يعنى مفهومى بر اين شىء صدق مىكند بدون اينكه ضرورت داشته باشد كه ما يك شىء ديگر را درنظر بگيريم و بگوييم با مقايسهء با آن شىء اين مفهوم بر اين شىء صدق مىكند « 1 » .\r\n2 . بعضى معانى و مفاهيم معانىاى هستند كه تا اين شىء را با شىء ديگر مقايسه نكنيم بر اين شىء صدق نمىكند ، مثل بزرگترى و كوچكترى . وقتى .\r\n\r\n\r\n\r\n\r\n","description":"","footnote":"\r\n( 1 ) . - همان واحد اندازه گيرى كه وقتى مىگوييم حجم اين كتاب اين قدر است در اينجا به عنوان مبدأ مقايسه و مقيسٌ عليه به كار رفته است .\r\nاستاد : نه ، اين روشن است كه يك واحدى درنظر گرفته‌ايم ، ولى آن « واحد » براى تعيين است نه اينكه براى صدق اين مفهوم بر اين شىء آن را با آن « واحد » مقايسه كرده باشيم .\r\nدر اينجا نمىخواهيم بگوييم آيا اين شىء از شىء ديگر بزرگتر است يا كوچكتر ، بزرگى و كوچكى مفاهيم نسبى هستند ، بلكه مىخواهيم بگوييم حجم اين كتاب اين قدر است .\r\nدر اينجا هيچ ضرورتى ندارد كه اين را با مقايسه با شىء ديگر درنظر بگيريم .\r\nالبته اصطلاح متر و سانتيمتر و امثال اينها را از جاى ديگر گرفته‌ايم ، ولى حالا كه آن اصطلاح را گرفته‌ايم اينكه اين شىء چند سانتيمتر طول ، چند سانتيمتر عرض و چند سانتيمتر عمق داشته باشد با مقايسه با شىء ديگر نيست ، بلكه يك حالتى است براى اين شىء فى نفسه .\r\n","page_name":" 115 ","page_number":115},
  {"content":"\r\n\r\nمىگوييم : آيا اين شىء بزرگتر است يا كوچكتر ، تا شىء ديگرى را نياوريم و اين را با آن مقايسه نكنيم نه بزرگترى معنى پيدا مىكند نه كوچكترى ، زيرا بزرگترى و كوچكترى مفهوم نسبى است . بايد گفت : بزرگتر از چه ؟ و كوچكتر از چه ؟ .\r\nوجوب بالذات و وجوب بالغير يك مفهوم غيرمقايسه‌اى است ؛ يعنى مىگوييم اين شىء كه داراى وجوب است يا اين وجوب را از خودش دارد و يا از خودش ندارد بلكه از بيرون خودش دارد . ولى نمىگوييم كه اين شىء با مقايسه با شىء ديگر آيا واجب است يا واجب نيست . نه ، اين شىء وجوب را خودش دارد نه با مقايسه با چيزى ، ولى اين وجوبى را كه خودش دارد يا از خودش دارد يا از غير دارد . اگر وجوب را از خودش داشته باشد واجب بالذات است و اگر از غير داشته باشد واجب بالغير است .\r\nولى وجوب بالقياس را گفتيم يك امر مقايسه‌اى است . مىگوييم : با فرض وجود آن شىء آيا اين شىء وجوب دارد يا نه ؟ با مقايسه با آن شىء آيا اين وجوب دارد يانه ؟ اگر آن شىء وجود داشته باشد آيا اين وجوب دارد يا وجوب ندارد ؟ اين يك امر مقايسه‌اى است ؛ وجوبِ نسبى است ؛ وجوب قياسى است و خود اينها هم از آن تعبير به « وجوب بالقياس » مىكنند .\r\n\r\nتقسيم صحيح\r\nپس ما از اول بايد تقسيم را به اين شكل بكنيم كه بگوييم : هريك از اين سه معنى يعنى وجوب و امكان و امتناع را يك وقت هست كه فى نفسه اعتبار مىكنيم و يك وقت هست كه لافى نفسه و بالقياس الى الغير اعتبار مىكنيم . اگر بالقياس الى الغير اعتبار كنيم اين را وجوب و امكان و امتناع قياسى مىنامند و اگر فى نفسه اعتبار كنيم اينها را وجوب و امكان و امتناع نفسى مىنامند . آنگاه وجوب و امكان و امتناع نفسى بر دو قسم است : يا بالذات است يا بالغير .\r\nآن وقت نتيجهء اين حرف چيست ؟ .\r\nنتيجه اين است كه آن اوّلى كه به صورت تقسيم ذكر مىكنيم و مىگوييم هريك از وجوب و امكان و امتناع بر سه قسم است : بالذات ، بالغير ، بالقياس ، آن اصلًا تقسيم نيست ، بلكه اشتراك لفظى است و اعتبار است ؛ بايد به اين صورت بگوييم كه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمثلًا وجوب را يا به اين نحو اعتبار مىكنيم و يا به آن نحو . اين ديگر مقسم ندارد . امر قياسى و امر فى نفسه جامع مشترك ندارد . اينها دو مفهوم مشترك است به اشتراك لفظى . يك وقت هست ما اين معانى را به صورت نسبى اعتبار مىكنيم ، اين يك معنى و مفهوم است ، و يك وقت هست اين معانى را به صورت فى نفسه اعتبار مىكنيم ، اين معنى و مفهوم ديگرى است . آن مفهومى كه به صورت قياسى و نسبى اعتبار مىكنيم خودش شىء عليحده است و تقسيمى نمىپذيرد ( يا لااقل ما در اينجا تقسيمى برايش ذكر نكرده‌ايم ) و آن مفهومى كه به صورت فى نفسه اعتبار مىكنيم خودش تقسيم مىشود به دو قسم ذاتى و غيرى .\r\nخلاصهء كلام اين است كه در اينجا چنين نيست كه ما يك معنى اعم داريم به نام وجوب كه هم شامل وجوب قياسى مىشود و هم شامل وجوب نفسى و نيز يك معنى اعمى داريم به نام امتناع كه هم شامل امتناع قياسى مىشود و هم شامل امتناع نفسى ، و همچنين در مورد امكان . اين اشتراك در لفظ است . اشتباه مىكنيم كه خيال مىكنيم يك معنى اعمى داريم كه هم شامل قياسى مىشود و هم نفسى « 1 » . اين مثل اين است كه بگوييم شير بر سه قسم است : شيرى كه سر حوض است ، شيرى كه در بيابان است و شيرى كه در ظرف است . لفظ در اينجا يكى است ولى معنى هيچ جامع مشتركى ندارد . در اين مورد هم همين‌طور است . لفظ يكى است ولى يك معنى مشترك واحد وجود ندارد . معنى نسبى و معنى غيرنسبى هرگز جامع مشترك ندارد .\r\nپس ، از اول مطلب را نه به صورت « تقسيم » بلكه به صورت « تعبير » بايد بگوييم .\r\nبايد بگوييم هر يك از اين مواد ثلاث گاهى در مورد يك مفهوم نسبى اطلاق مىشود و گاهى در مورد يك مفهوم غيرنسبى اطلاق مىشود ؛ هريك از اينها را يك وقت به صورت نسبى اعتبار مىكنيم و يك وقت به صورت غيرنسبى اعتبار مىكنيم . آن وقت آن معنى غيرنسبى بر دو قسم است : يا ذاتى است يا غيرى « 2 » .\r\n\r\n\r\n\r\n\r\n","description":"","footnote":"\r\n( 1 ) . اين نظير امكان ذاتى و امكان استعدادى است كه خود حاجى عنقريب آن را طرح مىكند . ما مىگوييم امكان يا ذاتى است يا استعدادى . خيال مىكنيم كه يك وجه مشتركى ميان امكان ذاتى و امكان استعدادى داريم ، ولى وقتى كه معنا را مىشكافيم و تحليل مىكنيم مىبينيم امكان در امكان ذاتى به يك معنى است و امكان در امكان استعدادى به معنى ديگرى است و اين فقط اشتراك در لفظ است .\r\n( 2 ) . - وجوب غيرى با وجوب قياسى تفاوتشان چندان مشخص نيست ، آيا نمىتوان يكى را به ديگرى برگرداند ؟\r\n","page_name":" 117 ","page_number":117},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : نه ، خيلى فرق مىكند . اين مقدار را كه خود حاجى هم ذكر كرده است . وجوب غيرى مثل اين است كه ما مىگوييم اين آب حرارت دارد ، اين آتش هم حرارت دارد ؛ يعنى ما در اينجا دو جسم داريم : يك آتش داريم و يك آب ؛ آتش گرم است ، آب هم گرم است ، ولى مىگوييم گرمى آتش از خودش است و گرمى آب از آتش است . اما هر دو گرمى است . گرمى يك معنى مقايسه‌اى نيست . آتش گرم است ، آب هم گرم است .\r\nمعنى مقايسه‌اى غير از اين معنى است . معنى مقايسه‌اى مثل گرمى براى آب نيست ، بلكه مثل اين است كه بگوييم اين آب حجمش از آن آب بيشتر است يا حجم اين جسم از حجم آن جسم كمتر است ، كه تا شىء ديگرى را درنظر نگيريم و با آن مقايسه نكنيم اين مفهوم صدق نمىكند . به تعبير بهتر و رساتر : مفهوم « بالغير » به وجود اين شىء مربوط مىشود و مفهوم « بالقياس » به مفهوم و ماهيت اين شىء مربوط مىشود . در باب « بالقياس » اصلا خود معنى و مفهوم يك مفهوم مقايسه‌اى است ، ولى درباب « بالغير » مفهوم ما مفهوم مقايسه‌اى نيست بلكه مفهوم غيرمقايسه‌اى است ولى مىگوييم وجود اين شىء از ناحيهء غير آمده است . اينكه وجود شىء از ناحيهء غير آمده است غير از اين است كه معنى و ماهيت و مفهوم اين شىء يك امر مقايسه‌اى باشد .\r\n- با توجه به توضيحى كه خودتان فرموديد خيلى مشكل مىشود وجوب بالقياس را با وجوب بالذات يا وجوب بالغير مشترك لفظى دانست . من اگر اشتباه نكنم مسأله را در ذهن خودم اين‌طور حل مىكنم كه همين‌طور كه فرموديد در مورد وجوب بالقياس ذهن يك قياس خفى تشكيل مىدهد . فرض بفرماييد يك علت واحدى دو تا معلول دارد . اين دو معلول را مىگوييم وجوب بالقياس دارند ؛ يعنى مىگوييم اينها هركدامشان نسبت به علت وجوب بالغير دارند ، اما وجوب بالقياس داشتنشان را از مقايسهء با يكديگر فهميده‌ايم ؛ يعنى اين وجوب در اينجا باز از نوع وجوب بالغير است .\r\nاستاد : نه ، شما مىخواهيد راه اثبات مطلب را بگوييد . الآن ميان اين دو معلول يك وجوب هست ، نه اينكه فقط همان وجوب بالغيرها وجود دارد ، بلكه بين خود ايندو الآن يك رابطهء تلازمى وجود دارد .\r\n- اين را ما از كجا فهميده‌ايم ؟ .\r\nاستاد : اينكه از كجا فهميده‌ايم غير از اين است كه اين عين آن است ؛ اينكه از كجا فهميده‌ايم يك مسألهء ديگر است ؛ يعنى ما از باب اينكه اين معلول وجوب غيرى با اين علت دارد و آن معلول هم وجوب غيرى با اين علت دارد به قول شما قياس تشكيل مىدهيم ولى بعد با اين قياس چه چيزى كشف مىكنيم ؟ يك وجوب بالقياس كشف مىكنيم .\r\n- آن ، سايهء همان وجوب است كه روى سر اين هم افتاده است .\r\nاستاد : نه ، مسأله غير از اين است . اصلا يك رابطهء جديد كشف مىكنيم ؛ مىگوييم به دليل اينكه اين شىء و آن شىء هر دو معلول اين شىء سوم هستند يك رابطه ميان شىء اول و آن علت برقرار است و رابطهء ديگرى ميان شىء دوم و همان علت برقرار است ؛ پس ذهن يك رابطهء جديد ميان ايندو كشف مىكند و آن رابطهء تلازم است .\r\n- درواقع شما مىفرماييد كه اطلاق لفظ « وجوب » در اينجا مسامحه است و ما بايد « تلازم » بگوييم .\r\nاستاد : اصلا وجوب بالقياس معنايش تلازم است . لزوم همان وجوب است و تلازمْ وجوب طرفينى است ، منتها در اينجا تعبير « تلازم » را به كار مىبرند ، كسى « تواجب » نمىگويد ، و الّا لزوم همان وجوب است و تلازم همان وجوب طرفينى است [ و 
  ] وجوب قياسى طرفينى است . تلازم كه شما مىگوييد ، يعنى ملازمهء دو شىء با يكديگر ، يعنى شيئى با مقايسه شىء ديگر وجوب دارد .\r\n","page_name":" 118 ","page_number":118},
  {"content":"\r\n\r\n\r\nطرح يك اشكال\r\nمطلب دوم كه در اينجا بايد ذكر كنيم و متمم و مكمل مطلب اول است اين است كه ممكن است شما اشكال كنيد كه بنا بر آنچه در اينجا گفته شد ميان همهء موجودات عالم رابطهء وجوبى برقرار است ، زيرا گفتيم رابطهء امكانى در عالم عين وجود ندارد ، فقط در عالمِ فرض ميان دو واجب الوجود مفروض يا ميان دو عالَمى كه هريك به يك واجب الوجود جداگانه مرتبط باشد رابطهء امكانى برقرار است و الّا در عالم عين رابطهء امكانى وجود ندارد .\r\nپس همهء قضايا در منطق بايد به قضاياى لزوميه برگردد و ما در منطق نبايد قضيهء اتفاقيه داشته باشيم .\r\nتوضيح اينكه : در منطق مىگويند قضيه در تقسيم اول بر دو قسم است : يا حمليه است يا شرطيه . قضيه شرطيه بر دو قسم است : يا متصله است يا منفصله . بعد مىگويند قضيهء متصله بر دو قسم است : يا لزوميه است يا اتفاقيه .\r\nدر هر قضيهء متصله هرجا كه مقدم وجود دارد تالى هم وجود دارد ؛ يعنى شكل كلىاش به اين صورت است كه مىگوييم : « كلّما كان الف موجوداً كان ب موجوداً » . اين حكم در همهء قضاياى متصله جارى است . ولى قضاياى متصله گاهى لزومى است و گاهى اتفاقى . متصلهء لزوميه آنجايى است كه يك رابطهء لزومى ميان مقدم و تالى برقرار است ؛ يعنى محال است كه تالى از مقدم منفك شود . بايد چنين باشد كه هروقت الف موجود باشد ب هم موجود باشد ، مانند اينكه مىگوييد هروقت فلان زاويه اين قدر باشد آن زاويهء ديگر هم چون بايد با اين زاويه مساوى باشد همين قدر است . در اينجا مىگوييم قضيهء ما لزومى است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nولى گاهى قضيهء ما قضيهء اتفاقى است . « متصلهء اتفاقيه » آنجايى است كه رابطهء ميان مقدم و تالى رابطهء اتفاقى است ، يعنى هميشگى هست ولى لزومى نيست ؛ يعنى دو شىء - مثلًا الف و ب - هميشه با يكديگر تقارن وجودى دارند بدون اينكه رابطهء لزومى در بين باشد ؛ يعنى واقعاً ممكن بود كه اين تقارن وجود نداشته باشد . مثالى كه برايش ذكر مىكنند البته يك مثال بسيار فرضى است ؛ مىگويند : « كلّما كان الانسان ناطقاً كان الحمار ناهقاً » . هر انسانى ناطق است ، هر حمارى هم ناهق است . چون هر انسانى ناطق است و هر حمارى ناهق است پس درست است كه بگوييم : « كلّما كان الانسان ناطقاً كان الحمار ناهقاً » . آيا اين درست است يا درست نيست ؟ معلوم است كه حرف درستى است ، چون انسانِ غيرناطق نداريم و حمار غير ناهق هم نداريم . پس درست است كه بگوييم : « كلّما كان الانسان ناطقاً كان الحمارناهقاً » « 1 » .\r\nبنابراين اگر با اين دو امرى كه در عالم عين و در عالم خارج ، از يكديگر جدا نيستند يك قضيهء متصله درست كنيم قضيه‌مان غلط نيست و راست است كه بگوييم : « كلّما كان الانسان ناطقاً كان الحمار ناهقاً » و حال آنكه هيچ رابطهء لزومى ميان ايندو نيست ، يعنى ناطق بودن انسان مستلزم ناهق بودن حمار نيست و ناهق بودن حمار هم مستلزم ناطق بودن انسان نيست ، بلكه اينها اتفاقاً با يكديگر مقارن شده‌اند ؛ يعنى همهء انسانها ناطقند و همهء حمارها ناهقند ، پس هرجا كه انسان ناطق است حمار هم ناهق است و بالعكس . ايندو با يكديگر تقارن دارند بدون اينكه هيچ رابطهء لزومى ميانشان وجود داشته باشد . اين گونه قضايا را « قضاياى اتفاقيه » مىنامند . مىشود يك مثالهاى ساده‌تر عرفى هم در اينجا ذكر كرد .\r\nاگر ما فرض كنيم كه دو مملكت داشته باشيم كه ترقى و تعالى ايندو و انحطاط ايندو هميشه در طول تاريخ مقارن بوده است ، هروقت اين كشور در ترقى بوده آن .\r\n\r\n\r\n\r\n\r\n","description":"","footnote":"\r\n( 1 ) . - « كلّما » يش چيست ؟ .\r\nاستاد : يعنى هميشه چنين است .\r\n- ربطى هم كه بين اين دوتا نداريم .\r\nاستاد : وقتى مىگوييم « ناهق » نهيق بالفعل را نمىخواهيم بگوييم . ناهق مثل ناطق است .\r\nيعنى ناهق به معنى اينكه فصل حمار است و ناطق به معنى اينكه فصل انسان است [ درنظر گرفته شده است ولذا ربط به اين معنا بين مقدم و تالى وجود دارد 
  ] .\r\n- آن وقت غرضمان از ذكر اينها به عنوان مقدم و تالى چيست ؟ .\r\nاستاد : معنايش اين است كه اينها تقارن وجودى دارند .\r\n","page_name":" 120 ","page_number":120},
  {"content":"\r\n\r\nهم اتفاقاً در ترقى بوده و هر وقت اين در انحطاط بوده آن هم اتفاقاً در انحطاط بوده است ، در اينجا شما مىتوانيد بگوييد كه اين يك قاعدهء كلى است در تاريخ كه هروقت مثلًا ايران وضع پيشرفته‌اى داشته است مصر هم وضع پيشرفته‌اى داشته است و هر وقت ايران وضع پيشرفته‌اى نداشته است مصر هم وضع پيشرفته‌اى نداشته است . آيا يك رابطهء لزوميه‌اى در اينجا در كار است ؟ يعنى آيا ايندو مستلزم يكديگر هستند ؟ يا نه ، اين به حسب حادثهء تاريخى است كه ايندو هميشه مقارن يكديگر بوده‌اند بدون اينكه رابطهء عليت و معلوليتى در اينجا در كار باشد و فقط از روى اتفاق و تصادف هميشه چنين بوده است ؟ همان مسألهء تصادف است ؛ تصادفاً هميشه ايندو مقارن يكديگر بوده‌اند بدون اينكه هيچ رابطهء لزومى در كار باشد « 1 » .\r\nپس ممكن است كسى بگويد به موجب بحثى كه شما در اينجا كرديد آن بحث منطق [ در مورد قضاياى لزوميه و اتفاقيه 
  ] به كلى دگرگون مىشود و ما يا بايد آن بحث را بپذيريم و حرف شما را نپذيريم يا بايد حرف شما را بپذيريم و آن بحث منطق را نپذيريم ؛ شما در اينجا چه مىگوييد ؟ .\r\n\r\n\r\n\r\n\r\n","description":"","footnote":"\r\n( 1 ) . - چرا در اين تقرير اشكال فقط از قضاياى شرطى استفاده مىكنيد ؟ .\r\nاستاد : قضيهء لزوميه و اتفاقيه مخصوص قضاياى شرطيه است .\r\n- منظورم اين است كه وقتى شما فرموديد امكان بالقياس در عالم عين وجود ندارد فعلا در مورد اشكال مىتوانيم بگوييم كه اصلا ما هيچ قضيهء ممكنه نداريم .\r\nاستاد : نه ، قضيهء اتفاقيه نداريم .\r\n- حالا به اتفاقيه كار نداريم .\r\nاستاد : نه ، بايد بگوييم همهء قضاياى ما مىشود « لزوميه » .\r\n- اين درست است ، ولى سؤال من اين است كه مثلا چرا ما مىگوييم مجموع زواياى مثلث 180 درجه است ؟ .\r\nاستاد : آن كه قضيهء شرطيه نيست ؛ قضيهء حمليه است .\r\n- سؤال من هم همين است كه [ اگر ميان اشياء عالم ضرورت حكمفرماست 
  ] چرا نگوييم ما اصلا قضيهء ممكنه نداريم و هميشه قضاياى ما بايد به صورت ضرورى باشد ؟ .\r\nاستاد : شما رفته‌ايد دنبال امكان بالذات و امكان بالغير . حرف شما اين است كه هر ممكن بالذاتى واجب بالغير است . ولى ما داريم دربارهء امكان و وجوب بالقياس بحث مىكنيم .\r\nآن بحث شما داخل درباب امكان و وجوب بالذات و بالغير مىشود .\r\n","page_name":" 121 ","page_number":121},
  {"content":"\r\n\r\n\r\nپاسخ اشكال\r\nما مىگوييم اين اشكال جواب دارد . جوابش اين است كه اين دو بحث با يكديگر منافات ندارد . منطق نظرش به طبايع و ماهيات است به‌طور كلى ؛ يعنى وقتى به‌طور كلى يك ماهيتى را نسبت به ماهيت ديگر درنظر مىگيرد و آنها را با يكديگر مقايسه مىكند ميان وجود اين ماهيت و وجود آن ماهيت گاهى تلازم مىبيند و گاهى تلازم نمىبيند . اما بحث فلسفه روى وجودات است . وجود اشياء به نحو كليت نيست ؛ يعنى بحث بر سر اين وجود خاص است با آن وجود خاص .\r\nحال فرق ايندو چيست ؟ فرقش اين است كه منطق چون روى قضاياى كلى بحث مىكند اين‌طور مىگويد : « كلّما كان الف موجوداً كان ب موجوداً » . . . « 1 »\r\n\r\nچند مثال\r\nاگر شما گفتيد هروقت انسان در جادهء تهران - قم از تهران به سوى قم حركت كند و اين جاده را با اتومبيل با سرعت فلان طى كند دو ساعت بعد به قم مىرسد ، اين يك امر لزومى است ، ولى امر لزومىاى است كه به يك حركت بالخصوص مربوط نيست . اين قاعدهء كلى است ، ضابطهء كلى است ؛ يعنى لازمهء طبيعت كلى حركت از تهران به قم در اين جاده با وسيله‌اى كه سرعتش اين مقدار باشد همين است . لازمهء اين حركت بدون استثنا رسيدن به قم است بعد از دو ساعت . در اينجا مىگوييم رابطه ، رابطهء لزومى است .\r\nولى اگر شما با يك سرعت معين از تهران حركت كرديد بعد به على آباد كه رسيديد يكى از دوستانتان را كه از شيراز مىآمد در آنجا ملاقات كرديد آيا اين يك قاعدهء كلى است براى حركت از تهران به قم كه هروقت انسان از تهران به قم حركت كند در على آباد رفيقش را ملاقات مىكند ؟ نه ، اين ديگر هيچ كليتى ندارد . اين يك امر خاص بوده است ولهذا آن را « تصادف » و « اتفاق » مىناميم ؛ مىگوييم من .\r\n\r\n\r\n\r\n\r\n","description":"","footnote":"\r\n( 1 ) [ افتادگى از نوار است . 
  ]\r\n","page_name":" 122 ","page_number":122},
  {"content":"\r\n\r\nازتهران به قم رفتم اتفاقاً رفيقم را در على آباد ديدم . هيچ وقت نمىگوييم من از تهران حركت كردم ، بعد از دو ساعت اتفاقاً به قم رسيدم . چرا نمىگوييم اتفاقاً به قم رسيدم ؟ چون اين ضرورت است ، لزوم است ، ديگر اتفاق و تصادف ندارد . اگر حركت كنم قهراً به آنجا مىرسم « 1 » .\r\n\r\nمثال دوم\r\nاگر بگوييد خودم را از پشت بام انداختم اتفاقاً خوردم به زمين ، [ درست نيست 
  ] اين حادثه اتفاق ندارد ؛ اين حادثه ضرورت دارد . ولى اگر بگوييد از پشت بام افتادم ، اتفاقاً يك شخصى از آنجا مىگذشت من به زمين نخوردم و افتادم روى آن شخص ، اين را مىگويند « اتفاق » چون در حادثهء از پشت بام افتادن كليت ندارد كه شخصى از آنجا عبور كند ؛ يعنى اين را اگر از نظر كلىِ افتادن از پشت بام درنظر بگيريد يك امر اتفاقى و تصادفى است ، يعنى ضرورتى در كار نيست و نبايد وجود داشته باشد ولى وجود دارد « 2 » .\r\nاما همين امر اتفاقى را اگر در مجموع شرايط زمانى و مكانى و با مجموع حوادث ديگر عالم درنظر بگيريد يك امر ضرورى است ؛ يعنى افتادن از پشت بام به‌طور كلى مستلزم اينكه شخصى كه آن شخص هم آقاى زيد باشد از آنجا بگذرد و شما روى او بيفتيد نيست ، ولى افتادن شما در اين روز ، در اين ساعت و در اين شرايط بالخصوص مقارن است با گذشتن آقاى زيد در اين روز ، در اين ساعت و در اين شرايط بالخصوص از اين محل و هريك از اين دو حادثه به حكم ضرورت واقع شده است . اين افتادن شما به حكم يك ضرورتى است ، بالاخره مجموع عللش ايجاب كرده است كه شما از اينجا افتاده‌ايد . اين هم كه آقاى زيد در همين زمان از .\r\n\r\n\r\n\r\n\r\n","description":"","footnote":"\r\n( 1 ) . اين مثال را در خيلى جاهاى ديگر هم ذكر كرده‌ايم .\r\n( 2 ) . - مثالى هم ارسطو مىزند كه يك كسى مىرفت بازار چيزى بخرد اتفاقاً مديون خودش را ديد و آنجا دينش را پرداخت كرد .\r\nاستاد : اين حرف را در مورد اتفاق مىگويند ؛ درست هم هست .\r\n","page_name":" 123 ","page_number":123},
  {"content":"\r\n\r\nاينجا عبور كند به حكم يك ضرورت است . چرا عبور كرده است ؟ زيرا معلول يك ضرورتى بوده است ، آن ضرورتْ معلول ضرورت ديگر بوده است ، آن ضرورت هم معلول ضرورت ديگر بوده است و باز آن ضرورت هم معلول ضرورت ديگر بوده است . اگر شما درنظر بگيريد كه گذشتن آقاى زيد در همين زمان از اينجا به حكم يك ضرورت بوده است آن وقت مىبينيد اين افتادن مستلزم اين حادثه و اين اتفاق است ؛ يعنى ازنظر شخصِ اين حادثه كه درنظر بگيريد اتفاقى نيست ، بلكه ضرورى است . از نظر كلى يك امر اتفاقى است ، ولى از نظر خصوص اين حادثه يك امر جبرى و ضرورى است . همان‌طور كه در مورد رفتن ازتهران به قم اگر بگوييد از تهران حركت كردم اتفاقاً آنجا با دوستم برخورد كردم غلط است ؛ در اينجا هم با توجه به همهء علل و اسبابى كه وجود دارد اگر بگوييد اتفاقاً چنين چيزى واقع شد ، غلط است .\r\n\r\nمثال سوم\r\nدر جاى ديگر مثال ديگرى به اين صورت ذكر كرده‌ايم كه فرض كنيد يك دستگاه و اداره‌اى مأمورى را براى كارى به يك روستا مىفرستد . يك دستگاه ديگر هم مأمور ديگرى را براى كار ديگرى به همان روستا مىفرستد . ايندو وقتى وارد آن روستا مىشوند با يكديگر برخورد مىكنند . هميشه اين فرد مىگويد من مأموريت پيدا كردم كه به فلان جا بروم ، اتفاقاً فلان شخص هم مأموريت پيدا كرده بودكه به همان جا برود ، ما در آنجا يكديگر را ملاقات كرديم و مدتى با هم بوديم .\r\nآن مأمور ديگر هم همين را مىگويد . ازنظر ايندو ملاقاتشان اتفاقى است . اما از نظر يك جريان كلى ترى كه بر هر دو جريان احاطه دارد چگونه است ؟ اگر يك دستگاه سومى باشد كه هر دو دستگاه را آن دستگاه اداره مىكند و بر هر دو جريان احاطه دارد و آن مأمور را او فرستاده است و اين مأمور را هم او فرستاده است ، آيا او مىتواند بگويد كه آن را من فرستادم اين را هم من فرستادم اتفاقاً يكديگر را ملاقات كردند ؟ نه ، او نمىتواند چنين حرفى بزند . از نظر او جبرى است كه اينها يكديگر را ملاقات كنند .\r\nاكنون كه موارد اتفاق و موارد لزوم و ضرورت و فرق آنها با يكديگر را دانستيم\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمىگوييم :\r\nيك وقت هست كه ما بحث را روى وجودات مىبريم . وقتى كه بحث را روى وجودات ببريم چون وجود يك واقعيتى است - و واضح است كه واقعيت هم يك امر شخصى است - كه در مجموع شرايط عينى خودش وجوب و ضرورت بر آن حاكم است هر دو امرى را كه در عالم عين درنظر بگيريم بين آنها رابطهء وجوب و ضرورت برقرار است . اينجاست كه مىگوييم حركت اين برگ درخت يعنى اين حركت خاص در اين زمان خاص با فلان حركت وجودى بالخصوص كه در دورترين كهكشانها واقع شده است ارتباط ضرورى دارد و پيوند ايندو يعنى اين وجود خاص با آن وجود خاص ضرورى است .\r\nاما يك وقت هست كه به‌طور كلى مىگوييم هر وقت اين برگ درخت بخواهد از اين درخت بيفتد در آن كهكشان اين حادثه رخ مىدهد . در اينجاست كه بايد بگوييم : نه ، اين هيچ ضرورتى ندارد . ضرورتى ندارد كه اين دو حادثه پيوند و ارتباطى با يكديگر داشته باشند . اگر هم احياناً مقارن باشند يك امر اتفاقى است ، يعنى ازنظر طبيعت كلى يك امر اتفاقى است .\r\nاز اين جهت است كه در منطق چون احكام روى معانى و مفاهيم كليه مىآيد لذا منطقى در حدودى كه لازمهء طبايع كليه است قضايا را لزوميه تلقى مىكند و هرجا كه طبيعت كلى چنين اقتضائى ندارد و اقتضاء از مجموع علل جزئى پيدا شده است آن را يك امر اتفاقى تلقى مىكند . ولى فيلسوف به آن امر كلى و قضايا كارى ندارد ، او اصلًا واقعيات را مىسنجد و مىگويد هر واقعهء شخصى با هر واقعهء شخصى كه درنظر گرفته شود بينشان وجوب بالقياس حكمفرماست ، ولهذا آنچه را كه منطقى « اتفاقى » مىنامد فيلسوف « ضرورى » مىخواند و همين‌طور هم هست .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\n[ امكان 
  ]\r\n\r\n( 1 ) مباحث مربوط به امكان\r\nدر اين فصل مباحثى دربارهء امكان مطرح مىشود . حاجى در اين فصل هفت بحث راجع به امكان ذكر كرده است كه بحث اول و دوم آن اين است كه عروض امكان براى ماهيت يك امر تحليلى عقلى است و امكان ذاتى با وجوب و امتناع غيرى جمع مىشود .\r\n\r\nبحث اول :\r\nعروض امكان براى ماهيت يك امر تحليلى عقلى است\r\n\r\nبحث دوم :\r\nامكان ذاتى با وجوب و امتناع غيرى جمع مىشود .\r\nاز مجموع آنچه درگذشته گفتيم معلوم شد كه امكان بالذات با وجوب بالذات ناسازگار است ، با امتناع بالذات هم ناسازگار است ؛ يعنى يك شىء يا واجب بالذات است يا ممكن بالذات و يا ممتنع بالذات ، ديگر امكان ندارد هم واجب بالذات باشد هم ممتنع بالذات ، يا هم واجب بالذات باشد هم ممكن بالذات ، و يا هم ممتنع بالذات باشد هم ممكن بالذات . ولى مانعى ندارد كه شىء ممكن بالذات باشد و واجب بالغير ، يا ممكن بالذات باشد و ممتنع بالغير ، بلكه هميشه چنين است . هميشه ممكن بالذات يا واجب بالغير است يا ممتنع بالغير ؛ يعنى ممكن بالذات اگر علت تامه‌اش وجود داشته باشد واجب بالغير است و اگر علت تامه‌اش وجود نداشته باشد ممتنع\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبالغير است . پس هميشه ممكنها درميان واجبها و ممتنعها هستند . هر ممكنى يا واجب است يا ممتنع ولى يا واجب بالغير است يا ممتنع بالغير . حالت امكان خالص يعنى امكانى كه در آن حال ، [ ممكن 
  ] نه واجب بالغير باشد نه ممتنع بالغير محال است .\r\nپس قهراً امكان بالذات با وجوب بالغير و امتناع بالغير جمع مىشود و قهراً امكان بالذات يك امر تحليلى عقلى است ، يعنى با تحليل عقل براى ماهيت اعتبار مىشود ؛ يعنى اين امرى كه الآن واجب بالغير است وقتى كه عقل ، خودش را قطع نظر از علتش درنظر مىگيرد آن را ممكن مىبيند ، ولى اين « قطع نظر » براى ما يك اعتبار است و الّا واقعاً علتى وجود دارد . درحالى كه علتش وجود دارد از وجود علت قطع نظر مىكنيم و مىگوييم ممكن بالذات است ، يا درحالى كه علتش معدوم است از عدم علت قطع نظر مىكنيم و مىگوييم ممكن بالذات است . اما درواقع يا علت وجود دارد يا علت معدوم است . پس با « صرف نظركردن » اعتبار مىشود و اين يك اعتبار واقعى است . از اين جهت است كه مىگويند : « الممكن من ذاته أن يكون ليس و من علته أن يكون أيس » . اين است معناى اين شعر كه مىگويد :\r\n عُروضُ الامْكانِ بِتَحْليلٍ وَقَع * وَهْوَ مَعَ الْغَيْرِىِّ مِنْ ذَيْنِ اجْتَمَع \r\n\r\nبحث سوم : معانى امكان\r\nاكنون بحث ديگرى شروع مىشود و آن بحث در معانى امكان است . بعد از اينكه هريك از وجوب و امكان و امتناع را به اقسامش ذكر كرديم امكان به نوبهء خودش تقسيماتى دارد . مثلا ما امكان عام داريم ، امكان استقبالى داريم و غيره ، كه بايد ببينيم اينها به چه معنى و چگونه است ؟ آيا اين تقسيمات به نحو اشتراك لفظى است يا اشتراك معنوى ، يا بعضى از آنها به اشتراك لفظى است و بعضى به اشتراك معنوى ؟\r\nكه اگر به اشتراك لفظى باشد در واقع اقسام نيست و لذا گفتيم بحث در معانى امكان است ، نگفتيم بحث در اقسام امكان است .\r\nاگر مىگفتيم بحث در اقسام امكان است معنايش اين بود كه ما يك معنى و يك حقيقت داريم كه آن معنى انواع و اقسامى دارد ، يعنى ما يك معنى مشترك داريم كه اين معنى مشترك در اقسام متعددى وجود دارد ، ولى وقتى مىگوييم بحث در معانى امكان است معنايش اين است كه اين لفظ « امكان » در اصطلاح حكما و منطقيين در\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nموارد مختلفى به كار برده شده ، يعنى اين اصطلاح و اين لفظ در موارد مختلفى به كار برده شده است ، كه [ مثلًا 
  ] اين معنايش مغاير با آن معناست ، كه مىشود « مشترك لفظى » ، و فرق مشترك لفظى و مشترك معنوى را هميشه بايد دانست .\r\n\r\nفرق مشترك لفظى و مشترك معنوى\r\nمثلا اگر ما « حيوان » را تقسيم مىكنيم به انسان و اسب و قاطر و گوسفند و مرغ و غيره ، اين را « مشترك معنوى » مىناميم ؛ يعنى لفظ « حيوان » وضع شده است براى يك معنى عام كه آن معنى عام شامل همهء اينها هست ؛ چون « حيوان » يعنى جاندار ؛ همين قدر كه مىگوييم « جاندار » ، شامل همهء موجودهايى كه حس و حركت دارند با همهء اختلافاتى كه با يكديگر دارند مىشود . لفظ براى يك معنىاى وضع شده است كه آن معنى گسترده است . آن معنى گسترده شامل همهء اينها هست . اين را « مشترك معنوى » مىناميم .\r\nمشترك لفظى آن جايى است كه لفظ براى يك معنى وسيع و گسترده وضع نشده است بلكه لفظ در چند معنى مختلف به كار برده شده است ؛ يعنى يك معنى وسيع براى همه نداريم ؛ چند معنى مختلف داريم كه اين لفظ را گاهى در اين مورد به كار برده‌اند گاهى در آن مورد و گاهى در آن مورد ديگر ، بدون آنكه ميان اين معانى يك معنى مشترك وجود داشته باشد ، مثل لفظ « عين » در عربى و لفظ « شير » در فارسى .\r\nدر عربى به چشم انسان « عين » گفته شده است ، به زانوى انسان هم « عين » گفته شده است ، به چشمهء آب هم « عين » گفته شده است ، ولى اين يك لفظ است كه در موارد مختلف به كار برده شده است . اين اشتراك لفظى است ؛ يك لفظ معانى متعدد دارد ؛ و مشتركات لفظى كه يك لفظ در چند معنى به كار برده مىشود در همهء لغات هست .\r\nلفظ « شير » در فارسى چنين است ، كه به آن مايعى كه از پستان حيوان دوشيده مىشود و هم به يك نوع از حيوانات درنده و هم به ابزارى كه براى كنترل آب از آن استفاده مىشود « شير » گفته مىشود . اين‌طور نيست كه لفظ « شير » براى يك معنى وسيع وضع شده است كه آن معنى شامل اينهاست . هيچ معنى عامى كه شامل اين سه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمعنى باشد نداريم كه به اعتبار آن معنى اين لفظ وضع شده باشد ، بلكه يك لفظ را يك بار براى آن معنى وضع كرده‌اند ، يك بار براى اين معنى و يك بار هم براى آن معنى ديگر « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! ببخشيد ، اين سؤال به اصل بحث مربوط نيست ولى به هر حال اين مسأله قابل طرح است كه از نظر زبان شناسى واقعاً دليلى نداشته است كه مثلا شير درنده را كه در بيابان است و شير نوشيدنى را كه در شيشه است ، هر دو را « شير » بنامند ؟ آيا لغت كم بوده است كه آن را يك لفظ ديگر بگويند ؟ بايد يك مسأله‌اى در كار باشد .\r\nاستاد : بله ، اتفاقاً اين را كه طرح كرديد خوب طرح كرديد به اعتبار اينكه در زبان عربى يك عده‌اى معتقدند كه اصلا مشترك لفظى وجود ندارد . با اينكه يك لفظ به معانى متعدد به كار مىرود كه فعلا ما هيچ وجه شبهى ميان اينها نمىبينيم ، ريشه يا بى مىكنند و مىگويند همهء اينها به يك ريشه برمىگردد ؛ اما نمىخواهند بگويند اينها مشترك معنوى است ؛ حرف ديگرى مىخواهند بزنند . مىگويند اينها در ابتدا به صورت حقيقت و مجاز بوده ، بعد به صورت مشترك لفظى درآمده است ؛ يعنى لفظ درابتدا حقيقت بوده است براى يك معنا و آن را در يك معناى ديگر مجازاً به كار برده‌اند ، بعد اين مجاز در اثر كثرت استعمال جنبهء مجازىاش از بين رفته و « حقيقت » شده است ؛ يعنى اين لفظ از اول مشترك لفظى نبوده است كه از همان ابتدا يك لفظ را يك بار براى اين معنى وضع كنند و يك بار براى معنى ديگر ؛ لفظ در آغاز فقط براى يك معنى وضع شده است .\r\nمثلا شما در امور صنعتى كاملا اين مطلب را مىبينيد . فرض كنيد يك ابزار جديد صنعتى كه قبلا نبوده است پديد مىآيد . اين ابزار احتياج به يك اسم پيدا مىكند . اين اسم را از شبيه ترين اشيائى كه در عالم وجود دارد مىگيرند . در ابتدا كه اين اسم را مىگويند اين اسم مجاز است ، يعنى آن لفظ كه حقيقت در آن شىء است مجاز در اين شىء است ، ولى بعد آنقدر در اين مورد استعمال مىشود كه خود اين هم حقيقت مىشود ؛ چون تا وقتى مجاز است كه انسان بخواهد آن را با كمك قرينه بفهمد ؛ تا وقتى مجاز است كه گفتن اين لفظ اول آن را به ياد بياورد و بعد اين را - كه اين را با قرينه بايد فهماند - ولى وقتى كه خود اين معنى به حدى رسيد كه آن معنى ديگر اصلا فراموش شد اين مىشود « حقيقت » .\r\nآن بحث شما با اين مطلب كه الآن من مىگويم كه هر مشترك لفظى در ابتدا حقيقت و مجاز بوده است منافات ندارد ، ولى به هرحال مشترك لفظىها را به مشترك معنوى برگرداندن درست نيست . اين را نمىشود ادعا كرد كه همهء مشترك لفظىها به مشترك معنوى برمىگردد .\r\n- يك وجه ديگر هم ممكن است داشته باشد و آن اختلاط زبانهاست .\r\nاستاد : حال ، عرض مىكنم .\r\nمسألهء ديگر اين است كه قضيه اختلاف ريشه‌اى دارد ؛ چطور ؟ مثلا در زبان عربى قبايل مختلفى كه اشتراك كمى دارند زندگى مىكنند . اينها در حدى كه قبلا با هم بوده‌اند زبان مشترك پيدا كرده‌اند . بعد يك پديدهء جديد به وجود مىآيد ؛ هم در ميان اينها به وجود مىآيد هم در ميان آنها . اين قبيله احتياج به لفظ جديد پيدا مىكند ، آن قبيله هم احتياج به لفظ جديد پيدا مىكند . اينجاست كه اين قبيله اين لفظ را براى اين معنى به كار مىبرد و آن قبيله همان لفظ را براى يك معنى ديگر به كار مىبرد ؛ بعد كه تمدن واحدى به وجود مىآيد كه همهء اينها را در هم جمع مىكند ، شخصى مثل « جوهرى » پيدا مىشود كه در ميان همهء قبايل عرب مىگردد و لغات اينها را پيدا مىكند ، لغات آنها را هم پيدا مىكند ، آن وقت مشترك لفظى پيدا مىشود .\r\nبراى جوهرى مثلا بنى تميم و بنى اسد هر دو عرب‌اند . آن لفظ در بنى اسد اين معنى را داشته است و در بنى تميم آن معنى را دارد ، ولى بعد زبان قرآن كه آمده است همهء اينها زبان عربى شده است و براى آن لغوى مثل جوهرى كه در ميان قبايل مىگردد و لغات را پيدا مىكند ؛ همهء اينها لغات زبان عربى است . پس اينها مشترك لفظى است در صورتى كه كأنّه از دو زبان است ؛ دو شاخه است از ميان دو مردم ؛ يعنى در بنى تميم اين لغت به دو معنى وضع نشده است . اين لغت در بنى تميم اين معنى را دارد و در بنى اسد آن معنى را دارد ، ولى در سطح كلى عرب اين لفظ دو معنى دارد .\r\nالفاظ مشترك در اصطلاحات علوم بالخصوص زياد به كار برده مىشود ، زيرا علوم به معانى جديد دست مىيابند و براى اين معانى بايد لغاتى را وضع كنند . علوم لغت را از عرف مىگيرند ولى لغتى كه از عرف مىگيرند عرف آن را براى اين معنى لطيف دقيق به كار نبرده است ، براى يك معنى ديگر به كار برده است . به يك « مناسبةٌ مّا » اين لغت را از آنجا مىگيرد و در اينجا به كار مىبرد . يك جاى ديگر معنى ديگرى پيدا مىكند و دنبال لغت مىگردد ، باز همان لغت را به مناسبت ديگرى مىگيرد و در اينجا به كار مىبرد .\r\n- مثلا كلمهء « ماهواره » يا « قمرمصنوعى » براى اين سفينه‌هاى فضايى كه دور زمين مىگردند از همين قبيل است .\r\nاستاد : بله ، به اين نحو است . خيلى از اين مثالها هست و اصلا اصطلاحات علوم همه به اين نحواست ، يعنى خلاصه به يك مناسبتى از عرف گرفته مىشود .\r\n","page_name":" 129 ","page_number":129},
  {"content":"\r\n\r\nدرست مثل اعلام است . سه نفر ممكن است اسمشان « حسن » باشد ؛ يعنى لفظ « حسن » را پدر و مادر اين حسن براى او وضع كرده‌اند ، جداگانه پدر و مادر آن ديگرى براى فرزند خود وضع كرده‌اند و باز جداگانه پدر و مادر آن حسن ديگر براى فرزند خود وضع كرده‌اند . نه اين است كه ميان اينها يك جامع مشترك فرض كرده‌اند كه هرچه حسين است يك جامع مشترك دارند ، هرچه حسن است يك جامع مشترك دارند و هرچه احمد است يك جامع مشترك . نه ، اينجا جامع مشترك وجود ندارد . اين لفظ يك بار مستقلًا براى اين وضع شده است ، يك بار مستقلًا براى آن وضع شده است و يك بار مستقلًا براى آن ديگرى وضع شده است . اينها را « مشترك لفظى » مىنامند .\r\nمخصوصاً در علوم اين نكته را بايد متوجه بود كه آيا يك لفظ به عنوان مشترك\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمعنوى به كار برده شده است يا به عنوان مشترك لفظى ؟ يعنى آيا لفظ براى يك معنى جامع گسترده وضع شده است كه آن معنى در طبيعت خودش يك معنى وسيع گسترده است ولى لفظ بيشتر از يك بار براى يك معنى وضع نشده است ، يا نه ، لفظ براى چند معنى كه در عرض يكديگر قرار دارند وضع شده است ؛ يك بار براى اين معنى ، يك بار براى آن معنى و يك بار براى اين معنى ديگر ؟\r\n\r\nاشتراك لفظى اصطلاح « تضاد »\r\nمثلًا كلمهء « تضاد » در اصطلاح فلسفهء اسلامى در دو مورد مختلف به نحو اشتراك لفظى به كار برده شده است :\r\n1 . درمورد دوضدى كه محال است در يك جا اجتماع در وجود داشته باشند ، يعنى وجود اين مساوى است با عدم آن ، و وجود آن مساوى است با عدم اين . اين اگر هست آن نيست ، آن اگر هست اين نيست ؛ مثل شكلهاى هندسى بر روى يك مادهء معين كه شكل اين شىء اگر مكعب باشد ديگر كره نيست ، اگر كره باشد ديگر مكعب نيست ؛ يعنى بين كرويّت و مكعب بودن تضاد است ؛ يعنى شىء واحد در آن واحد امكان ندارد كه هم كره باشد و هم مكعب ، پس يا اين است يا آن .\r\nفايدهء شناختن اين تضاد در مسألهء « معرفت » پيدا مىشود ؛ اثر شناختن اين تضاد در مسألهء معرفت و شناخت است ، زيرا هرگاه به وجود يكى از اينها پى ببريم دليل بر عدم ديگرى است . اگر به وجود آن پى ببريم دليل بر عدم اين است و اگر به وجود اين پى ببريم دليل بر عدم آن است . مثلًا در مورد نظامهاى مختلف اجتماعى اگر كسى بگويد نظام فلان كشور نظام استبدادى است ، شما چون قبلًا اطلاع داريد كه نظام آنجا مشروطه است مىگوييد : نه ، نظام آنجا مشروطه است ؛ نمىگوييد نظامش مشروطه است ، درعين حال ممكن است استبدادى هم باشد ؛ مىگوييد : نه ، چنين چيزى امكان ندارد ، نظام آنجا مشروطه است .\r\nنظام جمهورى و سلطنتى هم همين‌طور است . اگر او مىگويد نظام فلان كشور سلطنتى است ، شما كه مىدانيد نظام آنجا جمهورى است مىگوييد : به دليل اينكه جمهورى است پس سلطنتى نيست ، چون در آن واحد نمىشود هر دو نظام را دارا باشد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n2 . در مورد دو امرى كه درحين وجود با يكديگر ناسازگارند ، نه دو امر ناسازگار در موجوديت كه اگر اين وجود دارد آن وجود ندارد و اگر آن وجود دارد اين وجود ندارد ، بلكه دو امرى كه هر دو وجود دارند و در حالى كه هر دو وجود دارند با يكديگر ناسازگارند ، درستيزند ؛ مانند اينكه مىگوييم : آب و آتش ناسازگارند .\r\n« آب و آتش ناسازگارند » يعنى اثر يكديگر را خنثى مىكنند . آتش به آب كه برسد تأثيرش بر روى آب اين است كه تا حدى كه بتواند و قدرت داشته باشد آب را تبديل به بخار مىكند . آب كه به آتش مىرسد تأثيرش بر روى آتش اين است كه آتش را تا حدى كه مىتواند خاموش مىكند .\r\nپس تضاد و ناسازگارى به اين معنى ، يعنى دو شىء اثر يكديگر را خنثى مىكنند . اما اين امر به دو نحو است : در مواردى يكى آن ديگرى را بىاثر مىكند ، و در مواردى اثر يكديگر را به كلى از بين نمىبرند بلكه تعديل مىكنند ؛ يعنى اين يك مقدار روى آن اثر مىكند ، آن هم يك مقدار روى اين اثر مىگذارد ، وقتى كه ايندو روى هم اثر گذاشتند يك وضع جديد و يك حالت متوسط به وجود مىآورند .\r\nتضاد عناصر كه در مورد مركبات مىگويند به اين معناست . مىگويند عناصر با يكديگر ضدند و هر مركبى از اضداد به وجود مىآيد . به همين دليل كه عناصر را با يكديگر اضداد مىدانستند به عناصر « آخشيج » يا « آخشيجان » مىگفتند . كلمهء « آخشيج » همان مفهوم « ضد » را مىرساند . آب و آتش و خاك و هوا اينچنين هستند ، يعنى تحت يك فرمول معين كه با هم جمع مىشوند روى يكديگر اثر مخالف مىگذارند . ما فعلًا بر اساس حرف قدما بحث مىكنيم و به صحت و سقم آن كارى نداريم . به اين تعبير مىگفتند كه يكىتر است و سرد ، يكىتر است و گرم ، يكى خشك است و سرد ، يكى خشك است و گرم ؛ گرمى اين از سردى آن مىكاهد ، خشكى آن از رطوبت اين مىكاهد ؛ در مجموع در اين شىء يك وضعى به وجود مىآيد كه اين شىء نه خاصيت آتش را دارد نه خاصيت آب را ، نه خاصيت هوا را دارد و نه خاصيت خاك را ، بلكه يك خاصيت متعادل دارد ؛ منتها مىگفتند بعد از پيدايش اين خاصيت متعادل اين ماده مستعد مىشود براى اينكه يك صورت جديد پيدا شود ، كه آن صورت جديد اصلًا يك چيز ديگر و يك ماهيت جديد است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو اين نظير حرفى است كه هگل و امثال هگل تحت عنوان « گذار از كميت به كيفيت » گفته‌اند كه اين « گذار از كميت به كيفيت » در تعبير فلاسفهء ما « گذار از كيفيت به ماهيت » است و واقعيتش هم همين است ، اينها به غلط اسمش را « گذار از كميت به كيفيت » گذاشته‌اند . همان چيزى كه آنها مىگويند ، درواقع « گذار از كيفيت به ماهيت » است و به غلط اسمش را « گذار از كميت به كيفيت » گذاشته‌اند « 1 » .\r\n\r\n\r\n\r\n\r\n","description":"","footnote":"\r\n( 1 ) . - منظورتان از « گذار از كيفيت به ماهيت » گذار از يك كيفيت است به كيفيت ديگر ؟ .\r\nاستاد : خير . گرچه از بحث خودمان داريم دور مىافتيم ولى حال من مثال ساده‌اش را كه همان مثال معروف هگل است ذكر مىكنم : اگر شما آب را گرم كنيد ، درجهء گرمى آب تدريجاً بالا مىرود ؛ به دو درجه ، سه درجه ، بيست درجه ، هشتاد درجه و صد درجه مىرسد . اينها مىگويند تا اينجا اين آب تغيير كمّى پيدا مىكند ولى به صد درجه كه مىرسد يك مرتبه يك تغيير كيفى پيدا مىكند و به بخار تبديل مىشود . اما اين تعبير اساساً غلط است كه بگوييم تا اينجا هر تغييرى صورت مىگيرد تغيير كمّى است و در اين نقطه يك مرتبه يك تغيير كيفى صورت مىگيرد . آب كه گرم مىشود تغيير كيفى پيدا مىكند ، يعنى حرارت آب است كه تغيير پيدا مىكند و حرارتْ كيفيت است . حرارت آب مرتباً اشتداد پيدا مىكند ، شما تغييرات كيفى را با يك كميت ارائه مىدهيد . اين ، ارائه دادنِ تغيير كيفى است با تغيير كمى نه اينكه واقعيتش تغيير كمى است . نمو ، تغيير كمى است . اگر چيزى كميتش كم يا زياد بشود اين تغيير كمى است ، ولى اين آب كه نمو نمىكند كه بگوييم بر ابعادش افزوده مىشود يا از ابعادش كاسته مىشود ، يعنى شما الآن از نظر ابعادش بحث نمىكنيد كه بر ابعادش افزوده شد يا از ابعادش كاسته شد . چيزى كه هست بشر مىتواند تغييرات كيفى را به وسيلهء يك كميت ارائه بدهد ؛ يعنى چه ؟ يعنى شما يك چيزى مثل جيوه در كنار اين آب مىگذاريد ، هرچه كه اين آب تغيير كيفى پيدا مىكند آن جيوه بالا مىرود . آن جيوه است كه تغيير كمى پيدا كرده است نه اينكه آب تغيير كمى پيدا كرده باشد . شما با تغيير كمى جيوه تغيير كيفى آب را درك مىكنيد ، اما اينها اسم اين تغيير كيفى را تغيير كمى گذاشته‌اند ، يعنى مرتكب اشتباهى به اين بزرگى شده‌اند .\r\n- مثال تخم مرغ كه مىگويند تخم مرغ رشد مىكند بعد تبديل به جوجه مىشود هم همين‌طور است ؛ يعنى همين تغيير در كميت است .\r\nاستاد : اگر رشد كمّى كند ، بزرگ شود بلى ، تغيير كمّى است ، ولى در درونش كه تغييراتى پيدا مىشود آن تغيير كيفى است .\r\nبه مثال خودمان بازگرديم : آنگاه كه تغيير كيفى آب به يك حدى مىرسد كه وقتى آن را با كميت ارائه مىدهيم مىگوييم به صد درجه رسيد يك دفعه تبديل به بخار مىشود ، يعنى ماهيتش تبدل پيدا مىكند ، ماهيت آب را ندارد و ماهيت بخار را دارا شده است . پس همهء اينها گذار از كيفيت به ماهيت است ، يعنى تغييرات كيفى در نهايت امر منتهى\r\n","page_name":" 133 ","page_number":133},
  {"content":"\r\n\r\n\r\n\r\n\r\n\r\n","description":"","footnote":"\r\nمىشود به تغييرات ماهوى . اين حرف درستى است ؛ آنچه كه شما مىگوييد واقعيتش اين است .\r\n- مثال هگل را مىشود به اين نحو توجيه كرد كه فقط از نظر ازدياد گرما به آب نگاه نكنيم ، وقتى كه به آب گرما مىدهيم انبساط هم پيدا مىكند .\r\nاستاد : من به اين مطلب توجه داشتم ولى فعلا از آن نظر مورد توجه نيست . ممكن است انبساط هم پيدا كند ولى هگل نمىخواست بگويد كه آبْ اين درجه انبساط پيدا مىكند بعد اين درجهء انبساطش تبديل مىشود به آن . اگر چنين گفته بودند حرفى نداشتيم ، ولى حرف هگل و حرف شاگردان و پيروان هگل اين نيست . آنها همين تغيير حرارتى را مىگويند تغييرات كمى . حرف من اين بود كه قدماى ما اين تغييرات كيفى را مقدمه‌اى براى تغيير ماهوى مىدانند و اين با حرفى كه امروز هگل و هگليستها و ماترياليستها و ديالكتيسينها آن را گذار از كميت به كيفيت مىدانند يك مطلب است با اين تفاوت كه آنها حرف خودشان را با تعبير فلسفى غلطى ادا مىكنند و ما حاضر نيستيم كه حتى آن اشتباه تعبيرى را در اينجا داشته باشيم .\r\n- چون اين بحث درميان است بنده هم اين سؤال را بكنم كه آيا با مبانى ماترياليستهاى پيرو هگل اصلًا قول به « كيفيت » به عنوان يك امر مستقل در وجود ، معنى دارد ؟ زيرا اينها « كيفيت » را از يك طرف فقط انعكاس ذهنى كميت خارجى مىدانند و . . .\r\nاستاد : خير ، اين ماترياليستها اين را نمىگويند . اصلا منطق ديالكتيك با آن منطقى كه آن را « منطق مكانيك » مىگويند فرقش همين است . آن حرفى كه شما مىگوييد حرفى است كه به اصطلاح ماترياليستهاى قرن هجدهم مىگفتند كه تمام تغييرات را در نهايت امر به تغييرات مكانيكى برمىگرداندند و با تغييرات مكانيكى توجيه مىكردند . اما اينها تغييرات را به اصطلاح خودشان ديناميكى ، درونى و ديالكتيكى مىدانند ، و در تغيير ديالكتيكى يك اصل ديالكتيك در اصطلاح آنها مسألهء گذار از كميت به كيفيت است يعنى تغيير ماهيت دادن ؛ و آن نتيجهء نهايىاى كه آنها مىگيرند از همين جا مىگيرند ، چون همه را در جامعه پياده مىكنند ، بعد مىگويند جامعه هم همين‌طور است ؛ در هر دوره‌اى تغييراتش در آغاز حالت كمّى و تدريجى دارد ، بعد با انقلاب تغيير ماهوى پيدا مىكند و از درونش اصلا ماهيتش عوض مىشود . وقتى كه ماهيتش عوض مىشود روبناها هم عوض مىشود : فلسفه عوض مىشود ، هنر عوض مىشود ، حقوق عوض مىشود ، اخلاق عوض مىشود ، روابط همه عوض مىشود ، دين و مذهب در آن دوره‌هايى كه بايد دين و مذهب باشد عوض مىشود ، در آن دوره‌اى هم كه نبايد باشد اساساً نيست ؛ اصلا جامعه ماهيتش عوض مىشود ( چون آخرين نتيجه‌اى كه مىخواهند بگيرند راجع به جامعه است ) . مثلا اگر شما بگوييد جامعهء كاپيتاليستى همان جامعهء فئوداليستى است و فقط يك تغيير ساده‌اى در آن رخ داده است مىگويند : نه ، تو اشتباه مىكنى اصلا ماهيت اين غير از ماهيت آن است . اين مثل اين است كه شما بگوييد\r\n","page_name":" 134 ","page_number":134},
  {"content":"\r\n\r\n\r\n\r\n\r\n\r\n","description":"","footnote":"\r\nانسان با آن حيوانهايى كه قبلا بوده‌اند يكى هستند و هر دو حيوان هستند . مىگويند :\r\nبله ، ولى دو نوعيتند ، واقعاً دو نوع هستند . اينها شديداً به اين مطلب توجه دارند و از اين مطلب نتيجه هم مىخواهند بگيرند .\r\n- بنده آنچه كه فرموديد تا اندازه‌اى مىدانستم اما منظور من اين بود و مىخواهم ببينم كه در طبيعت آيا قول به ماترياليسم - به هر شكلى كه باشد - با قول به « كيفيت » به عنوان يك حيثيت مستقل جور درمىآيد ؟ .\r\nاستاد : حقيقت مطلب اين است كه نه ، اصلا با چيز جديد به وجود آمدن جور درنمى آيد .\r\nاين فلسفهء اينها به فلسفهء الهى خيلى از آن فلسفهء مكانيستى نزديكتر است كمااينكه نظريهء تكاملى داروين از نظريهء كوويه و امثال او به منطق الهى خيلى نزديكتر است ؛ يعنى اينها بدون اينكه خودشان بفهمند به الهيون نزديكتر شده‌اند ؛ يعنى اين فلسفه بدون قبول آنچه كه فلاسفهء ما « صورت نوعيه » مىگويند غيرقابل قبول است و باز مسأله حركت جوهريه بدون قبول صورت نوعيه غيرقابل قبول است ؛ و اينها جاده را بيشتر از آنها براى ما كوبيده‌اند . فلسفهء كور ذيمقراطيسى ماترياليستىتر از همهء اينهاست . البته خود او كه ماترياليست نبوده است ولى آن فلسفه ماترياليستىتر ازهمهء اينهاست و آن اين است كه در عالم هيچ چيز جديدى - نه كيفيتى نه ماهيتى - وجود ندارد ؛ عالم مثل يك مجموع مهره‌هايى است كه فقط جاى مهره‌ها با هم عوض مىشود . درست مثل آن اسباب بازى بچه‌هاست كه يك بار با آن ساختمان دوطبقه درست مىشود ، يك بار سالن درست مىشود ، يك بار اتومبيل درست مىشود ، فلان شىء ديگر و فلان شىء ديگر درست مىشود . عالم مجموعه‌اى از ذرات ازلى و ابدى است كه گوشه‌اش هم محال است يك وقت ساييده شود و يا كم و زياد شود . اينها يك بار به يك شكل جمع مىشوند اسمش مىشود « دفتر » ، يك بار به شكل ديگر جمع مىشوند اسمش مىشود « انسان » . هيچ چيزى به هيچ معناى جديدى در عالم نيست .\r\nولى اين افكارى كه امروز پيدا شده است كه خود اتم حالت فنا و زوال و حدوث دارد ، تشعشع دارد و بعد به چيز ديگر تبديل مىشود و بعد دومرتبه تبديل مىشود به چيز ديگر و در اين مراحل تركيبات ، اشياء تعالى و تكامل پيدا مىكنند و تكاملها واقعاً تغيير ماهيت است نه اينكه مثل اسباب بازى بچه‌ها صرفاً تغيير سطح ظاهرى باشد ، اين افكار به فلسفهء الهى خيلى نزديكتر است .\r\n- بله ، آن فيزيك ذره‌اى و اتمى قرن نوزدهم خودش را منطبق كرده بود بر همان فلسفهء ذيمقراطيس .\r\nاستاد : بر فلسفهء ذيمقراطيس منطبق كرده بود ولى بعد شكست خورد .\r\n- بله .\r\nاستاد : اينها عليرغم اين گرد و خاكى كه مىكنند خيلى به فلسفهء الهى نزديك مىشوند ؛ يعنى خودشان در جهت شكست ماترياليسم قدم بر مىدارند .\r\n- بله ، يعنى اين حرفها كه به « كيفيت » يك حيثيت مستقل مىدهند با ابتناى بر ماترياليسم جور درنمى آيد .\r\nاستاد : « جور درنمى آيد » يك مطلب است ، اينها چنين حرفى را دارند مطلب ديگرى است .\r\n- درست است ؛ منظورم همين تناقض درونىاش بود .\r\nاستاد : به هرحال ما از بحث خودمان خيلى دور شديم .\r\n","page_name":" 135 ","page_number":135},
  {"content":"\r\n\r\nدرمورد تركيبات هم همين‌طور است . در تركيبات به همان سبكى هم كه قدما مىگفتند درواقع مسأله از همين قرار است ؛ يعنى در اثر تأثيرات شيميايى عناصر روى يكديگر كيفيات تغيير مىكند : آتش مقدارى از حرارتش را مىدهد به آن برادرهاى ديگرش ، آب مقدارى از رطوبت و برودتش را مىدهد به آن عناصر ديگر ، هوا مثلا مقدارى از ترى يا گرمىاش را مىدهد به آن عناصر ديگر ، خاك مثلا مقدارى از خشكى و سردىاش را مىدهد به آن عناصر ديگر ، كيفيتها تغيير مىكند ؛ اين تغيير كيفيتها يك كيفيت جديد ( كيفيت پنجم ) به وجود مىآورند . اين كيفيت پنجم سبب مىشود ماهيت اين شىء يك دفعه عوض شود ، يعنى اصلًا يك مركب جديد و يك شىء جديد به وجود بيايد كه ماهيتش تغيير كرده است « 1 » .\r\n\r\nبازگشت به اصل بحث\r\nپس ما براى هميشه بايد بدانيم كه هرجا اين اصطلاح « اشتراك لفظى » و « اشتراك معنوى » را به كار مىبريم و مىگوييم فلان لفظ به نحو اشتراك معنوى يا به نحو اشتراك لفظى در دو مورد استعمال مىشود ، منظور از اشتراك معنوى اين است كه اين لفظ براى يك معناى وسيع گسترده‌اى كه شامل همهء اين موارد است وضع شده است ، و منظور از اشتراك لفظى اين است كه نه ، ما چنين معناى وسيع گسترده‌اى نداريم بلكه چند معنى داريم كه اين لفظ در اين چند معنى به صورت جدا از يكديگر وضع و استعمال شده است .\r\n\r\n\r\n\r\n\r\n","description":"","footnote":"\r\n( 1 ) . در اينجا يك بحثى است كه آيا در مركبات واقعاً ماهيت جديد پيدا مىشود ؛ يا نه ، ما اشتباه مىكنيم ، ماهيت همان ماهيت قديم است و اختلافها از حد همان اختلاف كيفى بيشتر نيست . اين يك بحث جديدى است كه ما فعلا لااقل با ماديين چنين بحثى نداريم ، چون ماديين در اين جهت با ما توافق دارند . فعلا هم ما وارد اين بحث نمىشويم ؛ ما فقط حرف آنها را طرح كرديم . اگر كسى مثل ذيمقراطيس فكر كند ، اصلا تغيير كيفى هم پيدا نمىشود ؛ تمام تغييرات تغيير مكانى و وضعى و كمّى است و اصلا ما تغيير كيفى در عالم نداريم تا چه رسد به تغيير ماهوى . به هر حال اين يك بحث جداگانه و مستقلى است .\r\n","page_name":" 136 ","page_number":136},
  {"content":"\r\n\r\nما درباب اطلاق لفظ « امكان » به امكان بالقياس درمقابل امكان ذاتى و امكان بالغير همين حرف را داشتيم ؛ گفتيم اطلاق لفظ امكان به امكان بالقياس و به اين دوتاى ديگر ( امكان ذاتى و امكان بالغير ) به نحو اشتراك معنوى نيست بلكه به نحو اشتراك لفظى است كه حاجى آن را هم به صورت اشتراك معنوى آورده است كه حتماً اشتباه است . ولى در مورد امكانهاى ديگر خود حاجى هم توجه دارد كه اگر ما مىگوييم « امكان عام » ، « امكان خاص » ، « امكان اخص » ، « امكان استقبالى » و ساير اصطلاحاتى كه هم اكنون درصدد توضيح آنها هستيم ، اينها اصطلاحات متعدد است و لفظ امكان به اين معانى متعدد به كار رفته است نه اينكه امكان يك معنى جامع دارد و اينها اقسام آن محسوب مىشوند ؛ و اين بسيارى اوقات اشتباه مىشود وقتى كه اينها را به صورت اقسام مىآورند « 1 » .\r\n\r\nاصطلاحات ديگر امكان\r\n\r\n1 . امكان عام\r\nگاهى لفظ امكان را بر امكان عام اطلاق مىكنند كه آن مفهوم عرفى امكان - كه احياناً و به ندرت در فلسفه و در منطق به كار برده مىشود - همين است . امكان عام يعنى چه ؟ يعنى آنچه ممتنع نيست . ما مىگوييم : فلان شىء ممكن است يا ناممكن ؟\r\nاگر گفتيم « ناممكن است » در عرف به چه معنى است ؟ « ناممكن است » يعنى محال است . پس ممكن به معنى عام نقطهء مقابل « ممتنع » است . يك امر ضرورى و واجب را هيچ وقت نمىگوييم ناممكن است . اگر بگوييم آيا ممكن است يا ناممكن ، مىگوييد : ممكن است ؛ و نه تنها ممكن است كه واجب هم هست . پس ممكن به اين معنى يعنى ناممتنع ، كه آن ناممتنع اعم است از آنكه ضرورى باشد يا ضرورى نباشد ، پس شامل واجب و ضرورى هم مىشود . اين همان امكان عام است كه عرف .\r\n\r\n\r\n\r\n\r\n","description":"","footnote":"\r\n( 1 ) . مثل اصطلاح « حركت » است كه حركت را به « حركت توسطى » و « حركت قطعى » اطلاق مىكنند كه حتى بسيارى از اهل فن گاهى اشتباه مىكنند ، مىگويند : حركت بر دو قسم است : يا قطعى است يا توسطى ، در صورتى كه از اهل فن آنهايى كه دقيقند مثل بوعلى و ملاصدرا مىگويند : حركت لفظى است كه « قديراد منه التوسط و قد يراد منه القطع » يعنى گاهى به آن معنى به كار برده مىشود و گاهى به اين معنى .\r\n","page_name":" 137 ","page_number":137},
  {"content":"\r\n\r\nهروقت « ممكن » مىگويد اين معنى را قصد مىكند .\r\n\r\n2 . امكان خاص\r\nفلاسفه اين را در يك معنى دقيق ترى به كار بردند و آن را از عام يعنى از اصطلاح عام مردم به اصطلاح خاص يعنى اصطلاح علمى آوردند . آنها بعد از اينكه به اينجا رسيدند كه براى هر شيئى يكى از اين سه حالت قابل فرض است كه يا وجودش ضرورى است يا عدمش ضرورى است يا نه وجودش ضرورى است و نه عدمش ، آمدند آن چيزى را كه نه ممتنع است و نه واجب ، « ممكن » ناميدند . پس « ممكن » نه اين است كه فقط ممتنع نيست بلكه يك قيد ديگر هم دارد و آن اين است كه واجب هم نيست . لهذا در اصطلاح خاص يعنى اصطلاح فلاسفه ، ديگر به خدا نمىگويند « ممكن الوجود » . شريك البارى را مىگويند « ممتنع الوجود » ، خدا را مىگويند :\r\n« واجب الوجود » ، مخلوقات عالم را مىگويند « ممكن الوجود » . منطقيين به اين تعبير مىگويند كه امكان عام سلب ضرورت است از طرف مخالف ، و امكان خاص سلب ضرورت است از دو طرف . وقتى در اصطلاح عام مىگوييم اين شىء ممكن است ، يعنى طرف مخالفش ضرورى نيست ، چون هر ممتنعى جهت خلافش ضرورى است . ولى در امكان خاص سلب ضرورت از هر دو طرف مىشود : طرف موافق و طرف مخالف ؛ يعنى اگر شما نسبت را موجَب بگيريد ، هم از نسبت موجبش سلب ضرورت مىشود هم از نسبت منفىاش ؛ اگر نسبت را منفى بگيريد باز ، هم از طرف مخالفش كه مثبت است سلب ضرورت مىشود هم از طرف موافقش . از امكان خاص فلاسفه به « امكان ذاتى » تعبير مىكنند كه در مقابل « امكان غيرى » قرار مىگيرد .\r\n\r\n3 . امكان اخص\r\nيك اصطلاح ديگرى هم در مورد امكان هست كه آن را « امكان اخص » مىنامند . امكان اخص يعنى چه ؟ امكان اخص اصطلاحى است كه بيشتر ، از منطق به فلسفه آمده است . درباب ضرورت ديده‌اند كه ما ضرورت ذاتى در مقابل ممكن\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nذاتى داريم و بعد ديده‌اند در منطق - يعنى درواقع در تفكرات انسان - موارد ديگرى هم لازم مىآيد كه ضرورت به كار برده شود و آن در مورد ممكنات است ؛ يعنى در موردى كه امكان ذاتى است درعين اينكه امكان ذاتى است يك نوع ضرورتى هست ولى ضرورت ذاتى نيست كه با امكان ذاتى منافات داشته باشد بلكه « ضرورت وصفى » يا « ضرورت وقتى » « 1 » است . لهذا آمده‌اند امكان مقابل آن را هم فرض كرده‌اند . ضرورت وصفى و ضرورت وقتى از معانىاى است كه در منطق به كار مىآيد ؛ يعنى در محاورات فكرى انسان برخى ضرورتها و بلكه بيشتر ضرورتها در اين گونه موارد به كار برده مىشود . ناچار وقتى كه آن اصطلاح ضرورت وصفى و وقتى را فرض كرده‌اند آمده‌اند امكان مقابل آن را هم فرض كرده‌اند . آنجا اصطلاح « ضرورت اخص » نيامده است ، بلكه به حسب اصطلاح ضرورت وصفى و وقتى گفته‌اند ؛ اينجا براى اينكه نقطهء مقابل آن را ذكر كنند گفته‌اند « امكان اخص » ؛ يعنى اگر محمولى با موضوعى نه فقط رابطهء ضرورت ذاتى ندارد بلكه حتى رابطهء ضرورت وصفى و وقتى هم ندارد امكانش [ نسبت به آن موضوع 
  ] اخص است . پس اگر گفتيم يك شىء ممكن اخص است يعنى فلان محمول نسبت به آن موضوع نه تنها ضرورت ذاتى ندارد بلكه ضرورت وصفى و ضرورت وقتى هم ندارد .\r\n\r\n\r\n\r\n\r\n","description":"","footnote":"\r\n( 1 ) . « ضرورت وصفى » معنايش اين است كه اگر يك موضوع را در مقابل يك محمول قرار دهيم از نظر ذات اين موضوع اين محمول ضرورت ندارد ولى از نظر وصف اين موضوع - يعنى اگر اين موضوع را با يك وصف خاص درنظر بگيريم - اين محمول برايش ضرورت دارد . مثلا اگر بگوييد انسان - يعنى هر انسانى - اگر چيزى در مقابل چشمش قرار بگيرد نمىبيند و اگر صدايى درمقابل گوشش بلند شود نمىشنود ، اين غلط و دروغ است ؛ انسان اينچنين نيست . ولى اگر بگوييد انسان در حال بيهوشى - يعنى هر انسانى در حالتى كه بيهوش است - اگر صدايى درمقابل گوشش بلند شود نمىشنود ، معلوم است كه البته اين درست است . نه اينكه انسان نمىبيند يا نمىشنود بلكه انسان در حالت بيهوشى نمىبيند يا نمىشنود ؛ يعنى اگر قيد « بيهوشى » را بياوريد جزء موضوع بكنيد و بگوييد انسان به شرط اينكه بيهوش باشد ، البته واضح است كه چنين است و البته ضرورت هم دارد ؛ هر انسان بيهوشى نمىشنود بالضروره . اين را « ضرورت وصفى » مىگويند .\r\n« ضرورت وقتى » يعنى يك شىء ، بالذات ضرورى نيست ولى در يك وقت معين ضرورت پيدا مىكند ؛ يعنى مسألهء وقت و زمان مطرح است نه حالت . مىگوييم : « ماه منخسف است » . ماه از آن جهت كه ماه است اقتضا نمىكند كه منخسف باشد . اگر شما بگوييد : « ماه در وقتى كه زمين ميان آن و خورشيد حائل بشود منخسف مىشوداين ديگر يك امر ضرورى است و بالضروره چنين است ، و اين را « ضرورت وقتى » مىگويند .\r\n","page_name":" 139 ","page_number":139},
  {"content":"\r\n\r\n\r\nايراد\r\nممكن است شما در اينجا يك ايراد بگيريد و بگوييد : اصلًا مگر مىشود يك شىء نسبت به شىء ديگر امكان اخص داشته باشد ؟ نه ضرورت وصفى داشته باشد و مخصوصاً نه ضرورت وقتى داشته باشد و درعين حال وجود هم داشته باشد ؟ آيا مىشود چيزى براى چيزى و محمولى براى موضوعى وجود داشته باشد بدون هيچ ضرورت وصفى و هيچ ضرورت وقتى ؟ ناچار اين محمول كه براى اين موضوع وجود دارد حتماً در يك حال معين اين براى آن ضرورت دارد و حتماً در يك وقت معين اين برايش ضرورت دارد و مخصوصاً ضرورتِ وقتى بر آن حاكم است ، چون هر چيزى وجودش در يك « آنِ » معين ضرورت پيدا مىكند . اين شىء كه الآن وجود پيدا كرده است در يك « آن » وجود پيدا كرده است و در آن « آن » اگر وجودش ضرورت پيدا نمىكرد كه موجود نمىشد . پس هرچيزى ناچار ضرورت وقتى دارد . پس ما چيزى نداريم كه امكان اخص داشته باشد . پس مثال امكان اخص در كجاست ؟\r\n\r\nپاسخ\r\nجواب اين ايراد نظير جوابى است كه ما درباب امكان بالقياس و ضرورت بالقياس داديم . اين راست است . اگر شما نظر به وجودات بكنيد هر محمولى براى هر موضوعى اگر تحقق داشته باشد در آن وقتِ خودش ضرورت وقتى دارد . مثل همان « الامور مرهونةٌ بأوقاتها » است . هرچيزى در زمان خودش وجودش ضرورت دارد .\r\nولى اين بحثى كه منطقى مىكند مىرود روى كليات ، و كليات مىرود روى ماهيات .\r\nگاهى اشياء ضرورتهاى كلى زمانى دارند ؛ يعنى مىشود يك زمان و يك حالتى را درنظر گرفت كه اين [ شىء 
  ] به‌طور كلى در آن حالت - در آن حالت كلى - قابل تكرار است و براى ما يك ضابطه وجود دارد و مىشود آن را در آن ضابطه بيان كرد ؛ مثل همان انخساف و انكساف . يك چيزهاى ديگرى هست كه تحت ضابطهء كلى ماهوى درنمى آيد . مثلًا اگر من بگويم : « در وقتى كه من حرف مىزنم شما گوش\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىكنيد » مىبينيم امروز همين‌طور است ؛ جلسات پيش همين‌طور بوده است ؛ جلسات بعد هم همين‌طور خواهد بود ؛ يعنى در وقتى كه من حرف مىزنم شما گوش مىكنيد ؛ اما ما نمىتوانيم اين را تحت يك قانون كلى دربياوريم . البته خود حاجى و ديگران هم تصريح مىكنند كه اين معنايش اين نيست كه هيچ قانون كلىاى ندارد ؛ شايد هم واقعاً يك قانون كلى داشته باشد كه بتواند تحت آن قانون كلى دربيايد . ولى الآن حرف ما اين است كه گاهى براى يك چيز يك قانون كلى ماهوى وجود دارد كه بگوييم هر وقت فلان طبيعت اينچنين شد فلان چيز ديگر وجود پيدا مىكند ؛ اين مىشود « ضرورت وصفىِ وقتى » ؛ و گاهى ما چنين چيزى نداريم ؛ وقتى كه نداريم ، اين « نداريم » خودمان را با تعبير « امكان اخص » بيان مىكنيم . و عمدهء مطلب اين است كه اينها اصطلاحات منطقى است و از منطق به فلسفه آمده است و اينها در فلسفه اصلًا مورد استعمال هم ندارد ؛ يعنى شما اگر همهء فلسفه را جستجو كنيد شايد غير از آنجايى كه خود اين اصطلاحات را بيان مىكنند يك جا هم پيدا نمىكنيد كه فيلسوفى سخن از ضرورت وصفى و ضرورت وقتى وامكان اخص به ميان آورده باشد . درواقع اصطلاحات منطقى را در اينجا آمده‌اند توضيح داده‌اند و رفته‌اند « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا مىتوانيم بگوييم امكان اخص نوعى از امكان است كه ما آن را بر موضوع و محمول بار كرده‌ايم يعنى تحميل كرده‌ايم ، نه اينكه در واقعيت امر اين امكان وجود داشته باشد ؟ يعنى يك امكان واقعى - وصفى يا وقتى - در آن وجود ندارد . در مورد اين مثال كه شما ذكر كرديد اين مطلب به ذهن من آمد .\r\nاستاد : چطور ؟ .\r\n- شما مىگوييد : « هروقت من حرف مىزنم شما مىشنويد » . در واقعيت امر اينچنين نيست ؛ ممكن است شما حرف بزنيد من نشنوم .\r\nاستاد : نه ، من مىگويم در اين مدت و تاكنون چنين بوده است . من يك جلسات معينى را مىگويم نه به‌طور كلى . اگر كلى بود كه ضرورت وقتى بر آن حاكم بود . من مىتوانم بگويم امروز ، ديروز ، ده جلسهء گذشته در وقتى كه من حرف زده‌ام شما گوش كرده‌ايد ، بالضروره هم گوش كرده‌ايد ، يعنى اينچنين بوده است ؛ اما اين تحت ضابطهء كلى درنمى آيد كه من بگويم هروقت من حرف مىزنم شما گوش مىكنيد ؛ نه ، ممكن است من حرف بزنم شما گوش نكنيد . قضيه تحت ضابطهء كلى درنمى آيد .\r\n- پس در استقراء به آن معنايى كه علماى طبيعى مىگويند - كه با تجربه به معنى مورد نظر شما مخالف است - گويى ما با امكان اخص سروكار داريم ؛ يعنى با اين استقرائى كه اينها مىكنند قانون و ضابطه به دست نمىآوريم .\r\nاستاد : از استقراء ، كلى به صورت امكان اخص هم به دست نمىآيد ؛ يعنى استقراء فى حد ذاته نمىتواند به ما كليت بدهد .\r\n- ولى استقراء مىتواند امكان اخص به ما بدهد ؟ .\r\nاستاد : نه . استقراء يك وقت تام است و يك وقت ناقص ؛ مقصود شما كدام است ؟ .\r\n- استقراء ناقص .\r\nاستاد : استقراء ناقص نه ، چون به هرحال در همان امكان اخص هم يك كليتى وجود دارد .\r\n- چه كليتى وجود دارد ؟ ! وقتى كه يك واقعه‌اى در گذشته اتفاق افتاده است ، مثل همين مثالى كه شما مىگوييد ، چگونه كليت دارد ؟ .\r\nاستاد : نه ، اين اصلا محل بحث نيست . اين وقايع جزئى كه محل بحث منطقيين نيست .\r\nمنطقيين چون بحثشان روى كليات است در مورد كليات اگر ضرورت وقتى يا وصفى پيدا كنند مىگويند « ضرورت » و اگر در مورد كليات چنين ضرورتى پيدا نكنند مىگويند « امكان اخص » . اين كه شما مىگوييد ، در مورد جزئيات است و بحث منطقيين دربارهء امور جزئى نيست .\r\n- پس بازهم اين مثال منطبق بر بحث نيست .\r\nاستاد : خير ، منطبق نيست .\r\n","page_name":" 141 ","page_number":141},
  {"content":"\r\n\r\n\r\nضرورت به شرط محمول\r\nيكى ديگر از معانى امكان كه تا اندازه‌اى قابل بحث است امكان استقبالى است .\r\nولى قبل از آنكه امكان استقبالى را توضيح بدهيم بايد يك نوع ضرورت ديگرى را كه در مقابل آن هم لفظ « امكان » ى وضع [ شده 
  ] است - چون در كلمات حاجى آمده است و بعد هم خواهد آمد و در اصطلاح حكما هم زياد مىآيد - شرح بدهيم و بعد وارد امكان استقبالى بشويم ، و آن اصطلاح « ضرورت به شرط محمول » است .\r\nاين ، نكتهء ظريفى است كه براى شناخت ذهن و كارهاى ذهن خيلى مفيد است و بايد آن را درك كرد . مثلًا ما مىگوييم : « زيد ايستاده است » . « زيد » موضوع است و « ايستاده » محمول . اگر به صورت مغالطه از ما بپرسند اينكه شما مىگوييد زيد قائم است ، زيد ، بالامكان قائم است يا بالضروره قائم است ، چه مىگوييم ؟ مىگوييم :\r\nزيد بالامكان قائم است ، چون ممكن است قائم باشد و ممكن است قائم نباشد .\r\nمىگويند : اين زيد درواقع يا قائم است يا قائم نيست ؛ ديگر درواقع از ايندو بيرون نيست . اگر قائم باشد كه زيدِ قائم بالضروره قائم است . زيدِ قائم كه نمىتواند قائم\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nنباشد . اگر قائم نباشد تناقض است . زيدِ قائم حتماً قائم است . اگر هم قائم نباشد زيد لاقائم بالضروره قائم نيست ، ممتنع القيام است . پس امكان كجا رفت ؟ پس اصلًا امكانى در عالم نيست .\r\nعده‌اى همين اشتباه را كرده‌اند و اين حرف را گفته‌اند كه ما اصلًا قضيهء ممكنه در عالم نداريم ؛ تمام قضايا در عالم ضرورى است . دربين حرفهاى امروزيها هم هست كه ما اصلا در عالم قضيهء ممكنه نداريم . اگر شما مىگوييد : « الف ب است » ، يا الف ب است بالضروره ، يا الف ب است بالامتناع ؛ « الف ب است بالامكان » نداريم ؛ يعنى همهء روابط در همه جا يا ضرورت است يا امتناع ، ديگر ما سه قسم نداريم ، ضرورت و امتناع و امكان نداريم . بنابراين همان‌طور كه شما در قضاياى ضروريه مىگوييد :\r\n« 4 جفت است بالضروره » و « 3 جفت است بالامتناع ( يعنى ممتنع است كه جفت باشد ) » ، درمورد قضاياى ديگر هم يا ضرورت حاكم است يا امتناع . مثلا درمورد گردو شما مىگوييد گردو ممكن است جفت باشد و ممكن است طاق باشد ؛ گردو اگر پنج تا شد طاق است ، اگر چهارتا شد جفت است . مىگويند : نه ، هيچ فرقى ميان آن و اين نيست ، زيرا گردو هم در واقع يا چهارتاست يا پنج تا يا شش تا يا هفت تا . . . ،\r\nهركدام از اينها كه باشد فرق نمىكند . اگر چهارتا و شش تا و هشت تا باشد بالضروره جفت است ؛ اگر پنج تا و هفت تا و نه تا باشد بالضروره طاق است .\r\nجواب اين است كه شما ميان اعتبارات ذهن و واقع و نفس الامر تفاوت نگذاشته‌ايد . وقتى كه ما مىگوييم گردو يا جفت است يا طاق ، و يا مىگوييم ممكن است جفت باشد و ممكن است طاق باشد ، يا مىگوييم زيد قائم است بالامكان ، موضوع ما نه زيد قائم است و نه زيد لاقائم ، نه گردوى جفت است و نه گردوى طاق ؛ موضوع ما خود زيد [ و خود گردو 
  ] است . زيد درواقع يا قائم است يا لاقائم ، ولى ما نه قيام را جزء موضوع قرار داده‌ايم نه لاقيام را ، يعنى در موضوع اعتبار نشده است « 1 » ؛ و اين نكتهء بسيار ظريفى است كه بعدها خيلى به آن احتياج پيدا مىكنيم .\r\nاينجاست كه فرق ذهن و خارج پيدا مىشود ؛ يعنى ذهن يك امرى مثل « زيد » را كه درواقع محال است از دو امر ديگر مثل قيام و لاقيام فارغ باشد و همواره يا آن .\r\n\r\n\r\n\r\n\r\n","description":"","footnote":"\r\n( 1 ) . - لابشرط است .\r\nاستاد : بله ، لابشرط است .\r\n","page_name":" 143 ","page_number":143},
  {"content":"\r\n\r\nرا دارد يا اين را ، مىتواند اعتبار كند و درنظر بگيرد درحالى كه نه آن را اعتبار كند نه اين را ، و اين ارتفاع نقيضين هم نيست . پس وقتى مىگوييم : « زيد قائم است » زيد بدون اينكه قيام در آن اعتبار شده باشد و يا اعتبار نشده باشد موضوع قضيه واقع شده است . زيدِ به نحولابشرط قائم است نه زيدِ قائم . اگر شما قضيهء خودتان را به اين شكل دربياوريد و بگوييد : « زيد قائم ، قائم است » مىگويند اين ضرورتِ به شرط محمول است يعنى محمول را جزء موضوع قرار داده‌ايد ولهذا درباب « موجود » مىگوييم :\r\nانسان ، موجود است بالامكان .\r\nانسان موجود ، موجود است بالضروره .\r\nانسان معدوم ، ممتنع الموجوديه است .\r\nپس اگر مىگوييم : « زيد قائم است » اين يك قضيهء ممكنه است ؛ زيد قائم است بالامكان . اما اگر همين محمول كه محمول اين موضوع است ضمناً جزء موضوع و شرط موضوع قرار بگيرد ، يعنى درحالى كه محمول است شرط موضوع هم باشد فوراً قضيهء ما به يك قضيهء ضروريه تبديل مىشود مانند اينكه بگوييم : « زيد قائم ، قائم است » . البته واضح است كه زيد قائم ، قائم است ؛ اين ديگر يك امر ضرورى است . اگر بگوييم : « جسم سفيد است » اين يك قضيهء ممكنه است ، اما اگر بگوييم :\r\n« جسم سفيد ، سفيد است » اين يك قضيهء ضروريه است و واضح است كه جسم سفيد سفيد است بالضروره ؛ يعنى اگر محمول را قيد موضوع قرار بدهيم قطعاً قضيهء ما به يك قضيهء ضروريه تبديل مىشود و آن وقت در نقطهء مقابلش « ممكن » يعنى قضيه‌اى كه اين ضرورت به شرط محمول را ندارد .\r\nپس ما يك قسم ضرورت و امتناع داريم به نام ضرورت به شرط محمول و امتناع به شرط محمول ؛ و اين اصطلاح « ضرورت به شرط محمول » اصطلاحى است كه بايد آن را بدانيم .\r\n\r\n4 . امكان استقبالى\r\nيكى ديگر از معانى امكان ، امكان استقبالى است . امكان استقبالى فقط در كلمات شيخ آمده است و بعد ساير منطقيين و نيز فلاسفه آن را مطرح كرده‌اند و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاتفاقاً مسألهء جالبى است يعنى از يك نظر قابل توجه است و آن اينكه :\r\nما دربارهء آنچه وجود دارد يا وجود داشته است يعنى دربارهء حال و گذشته اگر سخن بگوييم مىبينيم كه انواع امكان و نقطهء مقابلش انواعى از وجوب و يا امتناع فرض مىشود : اين شىء موجود را از آن جهت كه طرف مخالفش ضرورى نيست يعنى از جهت اينكه خودش ممتنع نيست مىگوييم ممكن به امكان عام است ؛ از آن جهت كه نه طرف موافقش ضرورى است و نه طرف مخالفش يعنى نه وجودش ضرورى است و نه عدمش ، مىگوييم ممكن به امكان خاص است ؛ از آن جهت كه فرضاً ضرورت وصفى و ضرورت وقتى هم ندارد مىگوييم ممكن به امكان اخص است ؛ و از آن جهت كه فرضاً ضرورت به شرط محمول هم ندارد باز احياناً همين اصطلاح « امكان اخص » را در موردش به كار مىبريم و مىگوييم ممكن به امكان اخص است . اينها اصطلاحات منطقى قضيه است . همچنين در قسمتى از فصلهاى پيش كه مربوط به بحثهاى فلسفى بود مىگفتيم مثلا هر ممكن بالذاتى يا واجب بالغير است يا ممتنع بالغير ؛ يعنى اگر علل وجودش موجود باشد واجب بالغير است و اگر علل وجودش موجود نباشد ممتنع بالغير است .\r\nهمهء اينها ( وجوب يا ضرورت غيرى ، ضرورت ذاتى ، ضرورت وصفى ، ضرورت وقتى ، ضرورت به شرط محمول و نقطهء مقابل : امكان عام ، امكان خاص و امكان اخص به هر دو معنى و به هر دو موردش ) را در مورد امور گذشته و امور حاضر درنظر گرفتن كار ساده‌اى است و حسابش روشن است ، اما در مورد آينده چطور ؟ آيا ميان آينده از يك طرف و زمان حاضر و زمان گذشته از طرف ديگر فرق است ؟ اين خودش يك مسأله‌اى است و مسأله جالبى هم هست .\r\nدربارهء يك حادثهء موجود و تحقق پيدا كرده ، يعنى حادثهء موجود در زمان حال و حادثه‌اى كه به هر حال متلبس به لباس وجود شده و به هر حال تحقق پيدا كرده است چه در زمان حاضر و چه در زمان گذشته ، ما مىگوييم : اين واجب بالغير است از آن جهت كه علتش موجود بوده است . اگر ضرورت وصفى يا وقتى هم داشته باشد مىگوييم : ضرورت وصفى دارد يا ضرورت وقتى دارد . ضرورت به شرط محمول هم درباره‌اش اعتبار مىشود ؛ مىگوييم : اين حادثهء موجود ، موجود است بالضروره . اما دربارهء حادثه‌اى كه تاكنون وجود پيدا نكرده و نه در گذشته و نه در زمان حاضر تحقق نيافته است چه مىشود گفت ؟\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nممكن است كسى بگويد : آنچه كه به زمان آينده تعلق دارد نه وجوب غيرى دارد نه امتناع غيرى ، چون هنوز زمانش نرسيده است . اگر وجوب غيرى داشته باشد بايد الآن بالضروره موجود باشد ، اگر هم امتناع غيرى داشته باشد بايد بالضروره ممتنع باشد ، در صورتى كه چون به آينده تعلق دارد به امكان خودش باقى است . الآن نه متلبس به ضرورت وجود است نه متلبس به ضرورت عدم . در آينده اگر عللش موجود بشوند ضرورتِ وجود پيدا مىكند و بازهم در آينده اگر عللش معدوم باشند ضرورت عدم پيدا مىكند . پس ضرورت وجود پيدا كردن و ضرورت عدم پيدا كردن - كه حتماً يكى از ايندو تحقق پيدا خواهد كرد - هر دو در آينده محقق خواهد شد . ولى الآن كه ما آن را درنظر مىگيريم آن شىء به امكان خالص خودش باقى است ، يعنى نه ضرورت دارد و نه امتناع . حتى ضرورت به شرط محمول هم دربارهء آن فرض نمىشود ؛ چرا ؟ براى اينكه ضرورت به شرط محمول ، آنجا كه محمول ما « وجود » است ، در جايى فرض مىشود كه اين شىء موجود است ، حال كه موجود است اگر بگوييم : « اين شىء موجود ، موجود است » مىشود ضرورت به شرط محمول .\r\nاگر بگوييم : « زيد موجود است » مىشود قضيهء ممكنه ؛ اگر بگوييم « زيدِ موجود ، موجود است » مىشود ضرورت به شرط محمول . اما درمورد آينده ، زيد موجود هم نمىتوانيم بگوييم . در مورد زيدى كه به آينده تعلق دارد درست نيست كه بگوييم زيد موجود موجود است . اصلا زيد ، موجود نيست كه بگوييم زيد موجود موجود است . اصلا نمىشود ضرورت به شرط محمول را در آنجا اعتبار كرد . پس امورى كه به آينده تعلق دارند از نوعى امكان برخوردارند كه امور زمان حاضر و امور زمان گذشته از چنين امكانى برخوردار نيستند و ما يك نوع امكان ديگر داريم كه اين امكان در مورد امورى است كه به آينده تعلق دارند « 1 » . اين يك نظريه درمورد .\r\n\r\n\r\n\r\n\r\n","description":"","footnote":"\r\n( 1 ) . نظير حرف اگزيستانسياليست ها مىشود كه دربارهء آينده حكم مىكنند و هرگونه ضرورتى را انكار مىكنند و مىگويند اساساً آينده الآن هيچ حكمى ندارد ؛ آينده هيچ گونه تعينى ندارد و انسان در كمال آزادى آينده را مىسازد . انسان است ( با فرض اينكه فعلا نظر ما به حوزهء عمل انسان است ) كه به آينده تحقق مىبخشد بدون آنكه آينده هيچ رابطهء ضرورىاى با زمان حاضر داشته باشد . پس آينده الآن در حال امكان محض وجود دارد .\r\nولى آنها هم نسبت به « گذشته » اين حرف را نمىگويند ، زيرا گذشته به هرحال وجود پيدا كرده است و چون وجود پيدا كرده است وجوب و ضرورت هم پيدا كرده است . زمان حاضر هم همين‌طور است . ولى آينده يك چنين حالتى دارد كه امروز به حالت امكان محض باقى است .\r\n","page_name":" 146 ","page_number":146},
  {"content":"\r\n\r\nامور مربوط به آينده است « 1 » .\r\nحكماى اسلامى مىگويند اين نظريه صحيح نيست . هيچ فرقى ميان آينده و زمان حاضر و گذشته نيست ؛ يعنى همان ضرورتهايى كه بر زمان حاضر و بر زمان گذشته حكمفرماست ، همان ضرورتها بر امر استقبالى - ولى در ظرف خودش - حاكم است . اينكه « ما نمىدانيم » يك امرى است كه به ما ارتباط پيدا مىكند نه اينكه آن در حاقّ واقع و نفس الامر چون به آينده تعلق دارد داراى يك حالت خاصى است كه اسمش امكان استقبالى است كه آنچه كه در زمان حاضر هست و آنچه كه در زمان گذشته هست ديگر آن امكان استقبالى را ندارد و در آن اعتبار نمىشود ولى در مورد امر آينده اعتبار مىشود ؛ نه ، چنين چيزى نيست . فرق آينده با زمان حاضر و گذشته فقط در اين است كه ما آن را نمىدانيم و به همين جهت در « ندانستن » گاهى گذشته هم مثل آينده مىشود ( زيرا گاهى امور مربوط به گذشته را هم ما نمىدانيم ) و زمان حاضر هم مثل آينده مىشود ( از آن جهت كه انسان نمىداند ) ؛ ولهذا ما در گذشته درباب اعادهء معدوم به يك مناسبتى خوانديم كه يكى از معانى « امكان » احتمال است كه اصطلاحاً آن را « امكان احتمالى » مىگويند .\r\nدر آنجا گفتند كه امكان احتمالى مربوط به انسان است نه مربوط به اشياء و ماهيت آنها ، يعنى حالت انسان است نه حالت اشياء . وقتى من مىگويم فلان چيز ممكن است يعنى از نظر من محتمل است ، يعنى من نه يقين دارم به وجودش نه يقين دارم به عدمش . من نمىدانم آن امر موجود مىشود يا معدوم مىشود ؛ اين معنايش اين نيست كه آن در حاقّ واقع وجوب وجود دارد يا ندارد و امتناع وجود دارد يا ندارد ، بلكه من نمىدانم . امكان استقبالى هم در نهايت امر برمىگردد به نوعى احتمال .\r\nبه عنوان توضيح مطلب مىگوييم : آنچه كه به زمان گذشته يا به زمان حال تعلق .\r\n\r\n\r\n\r\n\r\n","description":"","footnote":"\r\n( 1 ) . - مگر ضرورت وقتى مربوط به وقت خاصى است و مثلا وقتش بايد زمان حال و گذشته باشد ؟ ما مىگوييم وقتش وقت آينده است .\r\nاستاد : مسألهء « وقت » را قبلا عرض كرديم ؛ گفتيم اگر از نظر كلى شما بخواهيد بگوييد ، البته بعضى اشياء در آينده هم ضرورت دارند ، مثل اينكه شما خسوف و كسوف آينده را پيش بينى مىكنيد . گفتيم منطقى وقتى كه بحث مىكند در ضوابط كلى سخن مىگويد .\r\nبسيارى قضاياى جزئى هست كه چون تحت ضابطهء كلى درنمى آيد در زمان حاضر هم ضرورت وقتى ندارد .\r\n","page_name":" 147 ","page_number":147},
  {"content":"\r\n\r\nدارد ذهن آن را چندگونه اعتبار مىكند . مثلًا وقتى مىگوييم : « اين جسم سفيد است » يك وقت ذهن جسم را از آن جهت كه جسم است قطع نظر از هرچيز ديگر ، قطع نظر از عللى كه اين جسم را سفيد كرده است ، قطع نظر از همهء امورى كه از خارج با آن ارتباط دارند و آن را تحت تأثير قرار مىدهند و قطع نظر ازخود سفيدى كه الآن ملحق به جسم است ، درنظر مىگيريم و فقط نظر به ذات جسم مىكنيم و مىگوييم : « جسم سفيد است بالامكان » . « جسم سفيد است بالامكان » معنايش اين است كه جسم سفيد است ، در آن حالى هم كه سفيد است بالامكان سفيد است ؛ يعنى اين جسم در ذات خودش اقتضاى سفيدى ندارد كمااينكه اقتضاى عدم سفيدى هم ندارد ، يعنى يك حالت لابشرطى . ولى اين اعتبار ذهن ماست كه جسم را به تنهايى درنظر بگيريم . اگر ما جسم را بعلاوهء يك سلسله عللى كه روى جسم اثر مىگذارند و جسم را سفيد مىكنند درنظر بگيريم يعنى دايرهء اعتبارِ لحاظ خودمان را وسيع كنيم و بگوييم جسم در شرايطى كه فلان شىء و فلان شىء و فلان شىء وجود دارد آيا سفيد است يا نه ؟ پاسخ اين است كه سفيد است . اگر بپرسيد بالامكان سفيد است يا بالضروره ؟ مىگوييم : بالضروره . پس جسم با فرض وجود علل سفيدى سفيد است بالضروره . همين جسم سفيد است بالامكان اگر آن را بماهوهو درنظر بگيريم ، و همين جسم سفيد است بالضروره اگر آن را با توجه به عللش كه وجود دارند درنظر بگيريم .\r\nنسبت به استقبال هم همين‌طور است . ما اگر يك حادثه‌اى كه در مستقبل فرض وجودش را مىكنيم مثل آمدن زيد به اينجا فردا در اين ساعت ، خود طبيعت اين حادثه را درنظر بگيريم مىگوييم : اين يك امرى است كه در ذات خودش ممكن است ، يعنى يك امرى نيست كه وجودش محال باشد ، امرى هم نيست كه عدمش محال باشد . « ممكن است » معنايش اين است . اما اگر اين حادثه را با توجه به عللى كه نفى مىكند آمدن زيد را در نظر بگيريم ( مثل اينكه زيد الآن در آمريكا در بستر افتاده و سخت مريض است ، از جايش هم نمىتواند تكان بخورد ) واضح است كه در اين صورت بايد بگوييم زيد فردا نخواهد آمد بالضروره ، يعنى آمدن او در فردا ممتنع است . اگر همين آمدن زيد را با توجه به علل وجودش درنظر بگيريم ، اگر اطلاع داريم بر اينكه يك برنامهء منظمى چيده شده است براى آمدن زيد و تمام شرايط آمدن او فراهم شده و تمام موانع از بين رفته است ، اگر همهء مقتضياتى را كه ايجاب\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمىكند زيد فردا به اينجا بيايد درنظر بگيريم در اين صورت مىگوييم همهء اينها موجود است پس كار تمام است و زيد فردا مىآيد بالضروره .\r\nبنابراين آينده هم عيناً مثل گذشته است ؛ يعنى همان اعتباراتى كه روى گذشته مىشود عيناً روى آينده هم مىشود . پس اگر آينده را هم با توجه به تمام عللش كه در حاقّ واقع وجود دارد « 1 » درنظر بگيريم همان ضرورتها و امتناعها كه در مورد امور گذشته قابل اعتبار است در مورد آينده هم قابل اعتبار است . بنابراين هيچ فرقى ميان آينده و گذشته نيست . همان ضرورتى كه بر گذشته حكمفرما بوده است بر آينده هم حكمفرماست « 2 » .\r\n\r\n\r\n\r\n\r\n","description":"","footnote":"\r\n( 1 ) . از همين روست كه ما مسائلى را كه به اصطلاح امروز مكانيسم ساده‌اى دارد و هيچ پيچيدگى ندارد - يعنى علل بسيار روى آن تأثير نمىگذارد - به سادگى مىفهميم مانند آنچه كه يك منجم در مورد خسوف و كسوف مىفهمد ، اما مسائلى را كه ازمكانيسم پيچيده‌اى برخوردارند و علل بسيار روى آنها اثر مىگذارد نمىتوانيم بفهميم و روى آنها حساب كنيم . چرا به قول سعدى يك منجم خسوف و كسوف را كه به عالم ستارگان مربوط است مىتواند پيش بينى كند ولى حادثه‌اى را كه در خانهء خودش رخ مىدهد نمىتواند پيش بينى كند ؟ براى اينكه آن يك امر ساده است و براى پيش بينى آن فقط دوسه چيز را بايد بداند : حركت ماه را بايد بداند ، وضع زمين را بايد بداند ، وضع خورشيد را بايد بداند . فقط اين دوسه چيز را اگر بداند با يك حساب سادهء رياضى قضيه را كشف مىكند و مىداند مسأله چگونه است . اما اينكه مثلا باران مىآيد يا باران نمىآيد ، هوا سرد مىشود يا سرد نمىشود ، اين يك حادثه‌اى است كه مكانيسم پيچيده‌اى دارد ولهذا پيش بينىها در اين گونه موارد صد درصد درست از آب درنمى آيد .\r\nوقتى وارد مسائل دقيقتر و پيچيده‌تر يعنى مسائلى كه عوامل بيشترى در آنها دخالت دارد مىشويم آن وقت اگر يك كامپيوتر هم بياورند نمىتواند حساب كند . مثلا مسائل پيچيدهء جامعهء انسانى از اين قبيل است . البته كليات جامعهء انسانى بيشتر تحت ضابطه درمىآيد ، ولى در مورد يك حادثهء جزئى نظير اينكه من در ده سال ديگر چه مىكنم يا چه پيش مىآيد آنقدر علل پيچيده در آن دخالت دارد كه پيش بينى آن از قدرت بشر خارج است . اما اگر يك قدرتى باشد كه به همهء جزئيات اين عالم محيط باشد و بداند كه اين علل چگونه كار مىكنند مىتواند مثلا پيش بينى كند كه آيا فلان كس در ده سال ديگر در فلان نقطه فلان حرف را خواهد زد يا نخواهد زد ، و حتى چشمش آيا پلك خواهد زد يا نخواهد زد . ولى چرا بشر هنوز تصور يك چنين مسأله‌اى را هم نمىكند ؟ براى اينكه آن قدر عوامل پيچيده دارد كه هنوز در قدرت بشر نيست كه بتواند بر اين گونه مسائل احاطه پيدا كند كه مثلا در سى سال بعد سر فلان لحظه و فلان ثانيه آيا چشمش پلك خواهد زد يا نخواهد زد . مىگويد اصلا من نمىدانم آن وقت زنده هستم يا مرده .\r\n( 2 ) . - آيا اشاره‌اى به اختيار ( اختيار انسانى ) نمىكنيد ؟ .\r\nاستاد : نه . خود بحث اختيار الآن مطرح نيست . با اختيار - به آن معناى واقعى اختيار - هيچ منافات ندارد . آنهايى كه آن حرفها را زده‌اند و به امكان استقبالى معتقد شده‌اند روى همان مسألهء اختيار و آزادى بوده است . اينها خيال كرده‌اند كه لازمهء اختيار و لازمهء آزاد بودن انسان اين است كه گذشته و آينده هيچ گونه رابطهء ضرورى با يكديگر نداشته باشند و آن گونه كه سارتر و امثال وى مىگويند اصلا اين « من » هستم كه آينده را انتخاب مىكنم ، يعنى اصلا آينده هيچ تعينى در گذشتهء خودش ندارد و هيچ رابطه‌اى باگذشته ندارد . مثل اين است كه يك مرتبه همهء عالم به گزاف معدوم شود ، بعد هم يك دفعه يك عالمى به گزاف موجود شود . آيا هيچ مىشود گفت آن عالمى كه بعد موجود مىشود چگونه عالمى است ؟ آن ديگر « چگونه » ندارد . اصلا رابطه‌اى با جايى ندارد ولهذا اصلش هم محال است . ولى اگر چنين چيزى بخواهد موجود بشود هيچ رابطه‌اى [ با گذشته 
  ] ندارد و علم به آينده پيدا كردن محال است ، يعنى براى هر موجودى آگاهى به چنين غيبى محال مىشود . ولى چنين چيزى نيست ؛ اين فقط يك تخيل و يك توهم محض است . نسبت به انتخاب و اختيار آينده ، اين حرفها كه اينها مىگويند شعر است .\r\nاين حرفها كه انسان چنين است و انسان چنان است كه فلسفه نيست . اينها براى شعر و خطابه خوب است ولى براى فلسفه هيچ گونه ارزشى ندارد . امثال حاجى هم مىگويند كه اين امكان استقبالى و نظاير آن در لسان منطقيين مىآيد و چون حرفهاى منطقيين بيشتر مربوط به قضايايى است كه بشر تشكيل مىدهد و بشر در قضايايى كه تشكيل مىدهد ميان حالت استقبال و آينده و ميان گذشته مقدارى فرق مىگذارد اشكال ندارد . ولى فلسفه اين حرفها را قبول ندارد و نمىتواند قبول داشته باشد .\r\n","page_name":" 149 ","page_number":149},
  {"content":"\r\n\r\nپس بدين ترتيب مسألهء امكان استقبالى هم - كه منطقيين مطرح كرده‌اند - روشن شد . و اما شيخ چرا اين حرف را زده است ؟ شيخ هم درعين اينكه اين حرف را در منطق گفته است يك كلمه‌اى در آنجا گنجانده است كه آن كلمه نمايانگر اين است كه شيخ خودش دچار اين اشتباه نشده است كه حاجى و امثال حاجى هم به همان كلمهء شيخ مىچسبند . شيخ گفته است « 1 » : « والباقى على الامكان الصّرف لايكون الّا مايُنسب الى الاستقبال من الممكنات التى لايُعرف حالُها » يعنى « ممكناتى كه حالشان معلوم نيست » . بدين ترتيب قضيه را به انسان برگردانده است نه اينكه به حال واقعى خود آن ممكن برگردانده باشد كه چون آن ممكن به آينده تعلق دارد امكانى دارد كه آن امكان در زمان حاضر و در زمان گذشته نيست . اين نشان مىدهد كه اين حرف شيخ در مورد امكان استقبالى به اعتبار « لايُعْرَفُ حالُها » است . خواجه هم بعد در شرح اشارات آمده است حرف شيخ را به همين شكل توضيح داده است .\r\n\r\n\r\n\r\n\r\n","description":"","footnote":"\r\n( 1 ) . [ اين كلام محقق طوسى ( قده ) است كه در شرح اشارات در توضيح كلام شيخ راجع به امكان استقبالى بيان فرموده است ( شرح اشارات ، بخش منطق ، نهج چهارم ) . حاجى هم در شرح منظومه اين را از قول خواجه نقل كرده است . 
  ]\r\n","page_name":" 150 ","page_number":150},
  {"content":"\r\n\r\n\r\n( 2 ) مباحث مربوط به امكان\r\n\r\nبحث چهارم : امكان لازم ماهيت است\r\nمسألهء ديگر از مسائل مربوط به امكان اين است كه امكان ازلوازم ماهيت است :\r\n« قَدْ لَزِمَ الْامْكانُ لِلْمَهِيَّة » .\r\nمعناى لازم و ملزوم روشن است . يك شىء را وقتى مىگوييم ملزوم است كه اگر تحقق آن شىء را فرض كنيم آن لازم هم قهراً تحقق داشته باشد ، هر نوع تحققى - اعم از تحقق اصيل يا تحقق انتزاعى - كه داشته باشند .\r\nآيا امكان از احكام وجود است يا از احكام ماهيت ؟ يعنى آيا امكان صفت ماهيت است يا صفت وجود ؟ و به هرحال خواه صفت ماهيت باشد و خواه صفت وجود ، آيا صفت لازم است يا صفت غيرلازم و به اصطلاح مفارق ؟ يعنى آيا صفت قابل انفكاك است يا صفت غيرقابل انفكاك ؟ .\r\nجواب اين است كه امكان از احكام ماهيت است و از احكام لازم و غيرقابل انفكاك ماهيت هم هست و قهراً همان‌طور كه خود ماهيت يك مفهوم اعتبارى است كه از وجود انتزاع مىشود امكان هم كه لازم امر اعتبارى است اعتبارى خواهد بود .\r\nيك امر اعتبارى نمىشود لازمش يك امر حقيقى باشد . امر حقيقى مىتواند يك\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nلازم اعتبارى داشته باشد ولى امر اعتبارى امكان ندارد كه لازم حقيقى داشته باشد .\r\n\r\nامكان ، يك امر اعتبارى است\r\nدرمورد اينكه امكان يك امر اعتبارى است نه يك امر عينى ، همهء حكما وحدت نظر دارند ؛ چرا ؟ براى اينكه وقتى امكان را بشكافيم مىبينيم كه امكان عبارت مىشود از لااقتضائى يا عدم الاقتضاء . وقتى يك موضوع را نسبت به يك محمول مىسنجيم يك وقت هست اين موضوع اقتضاى وجود اين محمول را دارد ، يك وقت هست اقتضاى عدم اين محمول را دارد و يك وقت هست كه هيچ اقتضائى ندارد ، نه اقتضاى وجود اين محمول را دارد نه اقتضاى عدم اين محمول را ، بلكه لااقتضاء محض است . درموردى كه موضوع اقتضاى وجود محمول را دارد و ايجاب مىكند وجود محمول را ، مىگوييم رابطهء اينها با يكديگر ضرورت است .\r\nآنجا كه موضوع محمول را از خودش طرد مىكند و اقتضا مىكند عدم محمول را ، مىگوييم رابطهء ايندو با يكديگر امتناع است . آنجا كه موضوع نسبت به محمول يك حالت بىتفاوتى و بىطرفى دارد ، يعنى نه اقتضاى وجود آن را دارد و نه اقتضاى عدمش را ، مىگوييم رابطهء ايندو با يكديگر امكان است . پس وقتى مىگوييم :\r\n« انسان ممكن الوجود است » يعنى انسان يك ماهيتى است كه در اين ماهيت نه اقتضاى وجود است و نه اقتضاى عدم . از اين « نه اقتضايى » تعبير به « امكان » مىكنيم .\r\nاكنون اگر يك ماهيتى مثل « انسان » را درنظر بگيريم ، وقتى كه اين انسان - خود ذات انسان - در مقابل وجود انسان يك امر اعتبارى باشد مانعى ندارد كه اين امرى كه از احكام آن است به نام امكان ، يعنى اين « اقتضاء نداشتن » هم يك امر اعتبارى باشد . چون اين مثال براى تمايز امر اعتبارى و امر اصيل در مورد ماهيت و وجود است و يك مثال فلسفى است ، بهتر است از غير فلسفه مثال بزنيم ؛ از مثالهايى كه منطقيين مىزنند و ساده‌تر است مثالى بياوريم .\r\nمثلا مىگوييم : اين جسم سفيد است ولى سفيد است بالامكان ؛ يعنى اين جسم خودش اقتضاى سفيد بودن را ندارد ، اگر اقتضايى باشد از بيرون است ، و خودش اقتضاى سفيد نبودن را هم ندارد ؛ پس اين جسم امكان سفيدى دارد . بنابراين آيا\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nامكان يك امر عينى مىشود براى اين جسم كه كسى بيايد بگويد اينكه شما مىگوييد اين جسم ممكن الابيضيه است به من نشان بدهيد كه اين امكان اين جسم كجاست ؛ من تا اين امكان را با چشم نبينم آن را قبول نمىكنم ، برويم مثلًا در لابراتوار اين جسم را تجزيه كنيم ببينيم امكان ابيضيت اين جسم در كجاى اين جسم است ؟ ! مسلّم است اگر تا ابد هم در لابراتوار تجزيه كنيم اين امكان ابيضيت را پيدا نمىكنيم .\r\nهمان‌طور كه امكان در عالم خارج و در لابراتوار پيدا نمىشود ضرورت هم پيدا نمىشود . شما در علم ضرورتها را كشف مىكنيد ؛ قواعد و ضوابط علم ضرورتها را كشف مىكند . آنجايى هم كه شما ضرورت را كشف مىكنيد مطلب از همين قرار است . وقتى مىگوييد اگر اين عنصر را با آن عنصر با اين فرمول معين تركيب كنيم بالضروره آب پيدا مىشود ، يعنى پيدا شدن آب با تركيب اين دو گاز يك رابطهء ضرورى دارد و محال است كه اين آب پيدا نشود ، اين ضرورت كجاست ؟ مىگوييم خود ضرورت را شما نشان بدهيد . در لابراتوار اين دو گاز را مىبينيم و مثلًا كيفيت تركيب و حتى تأثير و تأثرهاى ايندو را هم زير [ دستگاه 
  ] مىبينيم ، آيا اين معنايى را هم كه بعد به صورت يك اصل علمى و فلسفى حكم مىكنيد و مىگوييد : « ديگر اين مطلب ضرورت دارد » آيا اين معنا را و اين ضرورت را هم مىبينيم ؟ اين ضرورت كجاست ؟ آيا خود ضرورت يك امر عينى است يا ضرورت منتزع از امر عينى است ؟ واضح است كه ضرورت يك امر عينى نيست ، بلكه منتزع از امر عينى است .\r\nالبته اينكه مىگوييم « امر عينى نيست » باز آن حرفها و مهملاتى كه مىبافند و « عينى » را در مقابل « ذهنى » قرار مىدهند - كه وقتى يك شيئى را گفتيم ذهنى است پس اصلًا به عالم عين هيچ ارتباطى ندارد ، پس وقتى من مىگويم : « از تركيب اين گازها با اين فرمول معين بالضروره آب پيدا مىشود » اين به اين معنى است كه ضرورتش در ذهن من است و در عين نيست - براى شما تداعى نشود ؛ نه ، ضرورتش درعين است ولى همين ضرورت عينى وجودى غير از وجود منشأ انتزاعش ندارد ( به همان معنايى كه درباب معقولات ثانيهء فلسفى گفتيم ) ؛ يعنى اين شىء در عالم اعيان متصف به اين ضرورت است و حال آنكه خود ضرورت يك وجود عينى درمقابل محل و موضوع خودش كه اين جسم است ندارد . اين است\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمعنى اينكه مىگوييم : موجود است به وجود منشأ انتزاع ؛ يعنى همان وجود منشأ انتزاع كافى است كه هم وجود اين شمرده شود و هم وجود آن .\r\nپس تنها « امكان » نيست كه اينچنين است ، بلكه « ضرورت » هم اينچنين است و از اين بالاتر « امتناع » هم اينچنين است .\r\nقسمتى از قضايايى كه ما در علوم تشكيل مىدهيم قضاياى ممتنعه است ( كه اينها را كسى حساب نمىكند ) . مىگوييم اگر فلان چيز چنين شود و فلان چيز چنان شود محال است كه فلان چيز پيدا شود . مثلا اگر اين خط را در اينجا به اين شكل رسم كنيم و اين خط را هم به اين شكل رسم كنيم محال است كه اين زاويه‌اى كه در اينجا پيدا مىشود از فلان درجه بيشتر باشد . پس ما حكم مىكنيم به محال بودن يك امر و مىگوييم اين امر محال است در خارج پيدا شود . ظرف محال بودنش هم خارج است . آن وقت اگر از ما بپرسند اين چيزى كه محال است آيا وجود دارد و محال است ، يعنى آيا خودش وجود دارد و محال بودنش هم وجود دارد ، چه مىگوييم ؟ اگر وجود داشته باشد كه ديگر محال نيست . اگر اين شىء وجود داشته باشد كه ديگر نمىشود گفت محال است ؛ اصلًا حرف من اين است كه چنين چيزى محال است وجود پيدا كند . شما مىگوييد مثلًا دايره‌اى كه نسبت شعاعش به محيطش يك پنجم باشد محال است ؛ يعنى چنين چيزى محال است كه شكلى نسبت شعاع به محيطش يك به پنج باشد و دايره هم باشد . آيا چنين دايره‌اى اول خودش وجود دارد و محال بودنش هم وجود دارد ، بعد شما حكم مىكنيد كه چنين چيزى محال است ؟ اگر وجود داشته باشد كه ديگر محال نيست ؛ بلكه اين شىء نه خودش در خارج عينيت دارد و نه محال بودنش عينيت دارد و درعين حال ما حكم مىكنيم به يك قضيهء عينى در خارج ، كه اينها را « قضاياى غيربتّيّه » مىنامند « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا محال بودن ، نفى همهء شقوق غير از آن يك موردى كه بايد باشد نيست ؟ يعنى نمىشود گفت محال بودن يك چيزى است ، بلكه ما فقط آن موردى را كه هست درنظر مىگيريم و همهء شقوق ديگر را نفى مىكنيم .\r\nاستاد : مىدانم كه منظور شما چيست . به اين عبارت بفرماييد ، بگوييد هر قضيهء ممتنعه برمىگردد به يك قضيهء سالبه ( كه اين حرف توسط عده‌اى گفته شده است ) . وقتى من مىگويم اين محال است ، يعنى ضرورى نيست و ممكن هم نيست ( يعنى ممكن به امكان خاص نيست ، چون ممكن نبودن به امكان عام همان خود محال بودن است ) . اما وقتى شما مىگوييد اين محال است يعنى ممكن نيست ، چون خود « ممكن » يعنى نه ضرورى و نه محال ، لذا دور لازم مىآيد ، چون خود « امكان » نفى ضرورت دو طرف يعنى نفى ضرورت و نفى امتناع است . پس حداكثر مطلبى كه مىتوانيد بگوييد اين است كه شما بگوييد : وقتى من مىگويم اين محال است يعنى ضرورى نيست ؛ يا مىخواهيد بالاتر از اين بگوييد ، بگوييد : وجود ندارد .\r\nولى انسان در قضاياى ممتنعه امرى بالاتر از « وجود ندارد » مىخواهد بگويد . « وجود ندارد » كه مطلب مهمى نيست . خيلى چيزها وجود ندارد . يك انسانى كه دو تا سر داشته باشد در دنيا وجود ندارد ولى آيا محال است كه وجود داشته باشد ؟ نه . ذهن مىگويد انسانى كه دو تا سر داشته باشد تاكنون در عالم وجود پيدا نكرده و وجود ندارد ، ولى نمىگويد محال است . آنجا كه مىگويد محال است ، يك امر زائد بر وجود نداشتن را بيان مىكند ؛ يعنى يك حكمى مىخواهد روى اين ذات بكند و آن عبارت است از ناشدنى بودن ؛ ناشدنى بودن نه نيست بودن . فرق است ميان نيست بودن و ناشدنى بودن .\r\nصرف اينكه شدنش ضرورى نيست به معنى ناشدنى بودنش نيست . يك وقت من مىگويم اين ، شدنى به معنى اينكه شدنش ضرورى باشد - نيست ، و يك وقت مىگويم :\r\nاين ناشدنى است .\r\nپس درباب قضاياى ممتنعه ما يك امر بالاتر از نفى قضايا مىگوييم ، صرف نفى آن قضايا نيست . همهء آن نفىها را اگر جمع كنيم چنين قضيهء مثبتى به وجود نمىآيد . قضيهء ممتنعه خودش يك قضيهء اثباتى است .\r\n- در قضاياى ممتنعه منشأ انتزاع امتناع هم كه در خارج وجود ندارد .\r\nاستاد : چرا ، [ منشأ انتزاعش وجود دارد 
  ] . اين خودش يك داستانى است كه ما بعد در آنجا كه قضاياى بتيه و غيربتيه را مىگوييم به آن مىرسيم كه يك بحث خيلى دقيقى هم هست ، يعنى تحليل كردن آنها بسيار مشكل است . [ بحث قضاياى بتيه و غيربتيه در شرح منظومه در فصلى تحت عنوان « غرر فى الحمل » در فريدهء ششم كه مربوط به وحدت و كثرت است خواهد آمد 
  ] .\r\n","page_name":" 154 ","page_number":154},
  {"content":"\r\n\r\n\r\nاهميت مسائل مربوط به شناخت و معرفت\r\nاينها همه دقت مسائل مربوط به شناخت و معرفت را نشان مىدهد كه چگونه است كه انسان آن قدر مسائل دارد كه مربوط به عالم عين است - نه مربوط به عالم ذهن - و درعين حال مستقيماً درعالم عين از آنها خبرى نيست . من نمىخواهم بگويم دايره‌اى كه در ذهن من است و نسبت شعاعش به محيطش يك به پنج است محال است ؛ نه ، من مىگويم در عالم خارج چنين چيزى محال است . درعين حال كه من چنين حكم قطعى جازم درحد همهء حكمهاى قطعى جازم خودم راجع به عالم خارج دارم هيچ خبرى و اثرى از وجود عينى اينها در عالم خارج نيست . در\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nاينجاست كه انسان مىفهمد اين كسانى كه مىگويند معرفت يعنى انعكاس بيرون در عالم ذهن چقدر ساده انديش‌اند . خيال كرده‌اند با گفتن همين يك جمله ، ديگر مسألهء معرفت را حل كرده‌اند . تا مىگويى معرفت چيست ، مىگويد : معرفت يعنى عالم بيرون منعكس مىشود در ذهن انسان . بايد به او گفت آنقدر مسأله عميق است كه تو اصلًا به آن پى نبرده‌اى ، تو اصلًا ذهن را نشناخته‌اى ، معرفت را نمىدانى چيست كه اين حرف را مىزنى ، روى اين مسأله كار نكرده‌اى ، اين يك حرف عوامانه‌اى است كه مىگويى .\r\nاز بحث خودمان دور شديم ؛ به بحث اصلى خود بازگرديم .\r\nگفتيم امكان حكم ماهيت است و لازم ماهيت هم هست يعنى از ماهيت انفكاك ناپذير است . حال چرا انفكاك ناپذير است ؟ اين هم واضح است ، زيرا نمىشود يك چيزى در يك زمان ممكن باشد و در زمان بعد واجب شود ( يعنى واجب بالذات شود ، چون نقطهء مقابل ممكن بالذات واجب بالذات است ) . نمىشود يك امر در يك زمان ممكن بالذات باشد بعد واجب بالذات شود ؛ چون واجب بالذات يعنى ذاتش اقتضاى اين را دارد ، اگر ذاتش اقتضاى اين را دارد پس « يك مدتى اين اقتضا نبود » ديگر معنى ندارد . و نيز نمىشود يك امر در يك زمان ممكن بالذات باشد بعد ممتنع بالذات بشود . پس امكان لازم لاينفكّ ماهيت است « 1 » .\r\n\r\nچرا امكان لازم ماهيت است نه لازم وجود ؟\r\nمسألهء ديگر اين است كه ما چه دليلى داريم كه امكان لازم ماهيت است ، شايد لازم وجود باشد ؛ يعنى آيا اين انسان موجود چون انسان است حكم امكان را دارد يا چون موجود است اين حكم را دارد ؟ اين مطلب را در فصلهاى بعد مىگوييم « 2 » و الآن هم به‌طور خلاصه بيان مىكنيم كه انسان در مرتبهء قبل از موجوديت ( صحبت .\r\n\r\n\r\n\r\n\r\n","description":"","footnote":"\r\n( 1 ) . - استاد ! اينكه شما مىفرماييد امكان از احكام ماهيت است علتش اين است كه ماهيت را مقسم تقسيم به واجب و ممكن و ممتنع گرفته‌ايم .\r\nاستاد : نه ، صرف اين مطلب نيست . مطلبى كه الآن بايد عرض كنم همين است .\r\n( 2 ) مطلب درضمن بحث هفتم همين فصل « مباحث مربوط به امكان » آمده است . 
  ]\r\n","page_name":" 156 ","page_number":156},
  {"content":"\r\n\r\nدر مرتبه است نه زمان ) ممكن است نه در مرتبهء بعد از موجوديت ؛ يعنى در تحليلهاى عقلى و به حسب مراتب عقل - كه خود اين مراتب هم بسيار جالب است - انسان در مرتبهء قبل « ممكن » است و در مرتبهء بعد « موجود » ؛ يعنى چنين نيست كه انسان اول موجود مىشود بعد ممكن الوجود مىشود ؛ نه ، انسان اول ممكن الوجود است بعد موجود مىشود . البته اينكه مىگوييم انسان اول ممكن الوجود است بعد موجود مىشود ، نه اين است كه اول انسان در عالم عين ممكن الوجود مىشود بعد برايش وجود پيدا مىشود . اگر بخواهد قبلًا در عالم عين چنين چيزى باشد كه ديگر شىء موجود شده است . نه ، در تحليلهاى عقلى اينچنين است . عقل وقتى كه اين را تحليل مىكند ، در مرتبهء قبل اين را « ممكن » مىبيند و در مرتبهء بعد « موجود » ؛ يعنى « الشىأ أمكن فوُجد » نه « وُجد فأمكن » « 1 » . اينها مرتبه است ؛ در اينجا مسألهء زمان مطرح نيست ، بلكه بعداً خواهيم ديد كه در اينجا مراتبى هست كه به زمان هيچ ارتباطى ندارد ؛ يعنى در اينجا مراتبى صادق است بدون آنكه در اين مراتب زمان باشد ؛ نه يك يا دو مرتبه ، بلكه مراتبى صادق است . اين يكى دومرتبه را ما در اينجا گفتيم و الّا مراتب متعددى هست . مىگويند : « الشىء قُرّر فأمكن ، [ فاحتاج 
  ] فأوجب ، فوجب فأوجد ، فوجد [ فحدث 
  ] » . در عالم عين يك وجود بيشتر نيست ولى در تحليل عقل مراتب متعدد اعتبار مىشود . عقل آنقدر قدرت دارد كه اين وجود واحد را به معانى و مفاهيم متعدد تحليل مىكند و همهء اين تحليلها هم انتزاعاتى است صادق بر اين شىء ، و ميان اين مراتب تقدم و تأخر هم قائل مىشود ؛ يعنى مىگويد اول مرتبهء تقرّر ذات يعنى مرتبهء ماهيت است ، بعد مرتبهء امكان ماهيت است ، [ بعد نيازمندى او به علت است 
  ] ، بعد ايجاب علت ، بعد وجوب معلول ، بعد ايجاد علت ، بعد وجود معلول [ و بعد حدوث معلول 
  ] . اين چند مرتبهء طولى را ما در اينجا داريم كه با تحليل عقلى به اين مراتب پى برده‌ايم و حال آنكه در خارج يك شىء بيشتر نيست ، كه فعلًا آن بحث در اينجا مطرح نيست . به بحث خود بازگرديم .\r\nدليل بر اينكه امكان لازم ماهيت است نه لازم وجود اين است كه امكان تقدم دارد بر وجود يعنى شىء چون ممكن است موجود است نه اينكه چون موجود است .\r\n\r\n\r\n\r\n\r\n","description":"","footnote":"\r\n( 1 ) . - اينكه مىگوييم وجود عارض ماهيت مىشود در ذهن ، اين هم همين جور است ؟ .\r\nاستاد : بله ، اين هم همين جور است . اتفاقاً اين را هم بعد [ ذيل بحث هفتم ازمباحث همين فصل مىگوييم .\r\n","page_name":" 157 ","page_number":157},
  {"content":"\r\n\r\nممكن است . شىء اول ممكن است بعد موجود نه اينكه اول موجود مىشود و در مرتبه‌اى كه موجود است نه ممكن است نه واجب است و نه ممتنع ، بعد كه موجود شد آن وقت ممكن مىشود ؛ چنين چيزى نيست « 1 » .\r\n\r\nبحث پنجم : نياز ممكن به مؤثر و علت ، بديهى اوّلى است\r\nمسألهء ديگر از مسائل مربوط به امكان مسألهء نياز ممكن به علت است . ما مىگوييم : « ممكن نيازمند به علت است » . كسى ممكن است بگويد : به چه دليل ممكن نيازمند به علت است ؟ اينها [ يعنى حكماى اسلامى 
  ] جواب مىدهند كه :\r\n« وحاجة الممكن أوّليّة » يعنى يكى از بديهيات اوليه « 2 » و يكى از امورى كه غيرقابل انكار .\r\n\r\n\r\n\r\n\r\n","description":"","footnote":"\r\n( 1 ) . - استاد ! شىء كه شما مىفرماييد يعنى « ماهيت » ؟ .\r\nاستاد : بله ، شىء يعنى ماهيت .\r\n- خوب ، شما الآن مىفرماييد ماهيت چنين است ، بعد مىفرماييد ماهيت . . . .\r\nاستاد : نه ، ما مىگوييم كه ما ماهيتى داريم ، امكانى داريم ، ايجابى داريم ، وجوبى داريم ، وجودى داريم ؛ ممكن است از آن سر شروع كنيم ، ممكن است از اين سر شروع كنيم .\r\n- حالا كسى از آن طرف مىگويد .\r\nاستاد : نمىشود . حالا حساب كنيد ببينيد نمىشود . اگر از آن طرف بگيريم بايد بگوييم شىء وجود پيدا مىكند ، بعد ايجاد مىشود ، بعد وجوب پيدا مىكند ، بعد ايجاب مىشود ، بعد ممكن مىشود ؛ آيا اصلا چنين چيزى معقول است ؟ ! .\r\n- ولى مىشود به يك نحو ديگر بگوييم .\r\nاستاد : نه ، به هيچ نحو ديگر نمىشود گفت ، صرف گفتن نيست .\r\n- منظورم اين است كه شما مىفرماييد كه يك وجود واجب داريم و يك وجود ممكن . در اين حد كه بحثى نيست . حالا كسى سؤال مىكند كه اگر واقعاً وجود فقط وجود واجب است و به عبارت ديگر وجود يعنى وجوب و نه امكان پس اصلا اين حرف كه ما مىگوييم اين جهان ممكن است و ممكن يعنى هيچ و ممكن يعنى ظل و سايه ، ديگر معنى ندارد ، چون اينها از آن جهت كه وجودند واجبند .\r\nاستاد : نه ، اين‌طور نيست . از آن جهت كه وجود است واجب بالذات است يا واجب بالغير .\r\nچون خود وجود هم تقسيم مىشود به واجب بالذات و واجب بالغير .\r\n- آن غيرش ديگر چيست ؟ .\r\nاستاد : اينها را بعد مىگوييم . اين بحثها به زودى مطرح خواهد شد .\r\n( 2 ) . زيرا ما دو نوع بديهى داريم : [ بديهى اوّلى و بديهى غير اوّلى 
  ] . در منطق شش قسم بديهى ذكر مىكنند كه يك قسمش بديهيات اوليه است و اقسام ديگرش عبارتند از : محسوسات ، تجربيات فطريات ، و . . . اينها را مىگويند جزء بديهيات است ولى بديهياتى است كه لااقل به يك كُمكى [ نظير حس يا تجربه 
  ] احتياج دارد اما بديهيات اوليه بديهياتى است كه همان تصور موضوع و محمول براى تصديق آن كافى است .\r\n","page_name":" 158 ","page_number":158},
  {"content":"\r\n\r\nاست و براى ذهن بديهى است و حتى از بديهيات اوليه هم هست نيازمندى ممكن به علت است .\r\nنياز ممكن به علت بديهى است ، يعنى احتياجى به اقامهء برهان ندارد و اگر كسى ترديدى در اين مطلب داشته باشد ترديدش از آن جهت است كه موضوع را تصور نكرده است نه اينكه ممكن است كسى تصور صحيحى از اين مطلب داشته باشد و درعين اينكه تصور صحيحى دارد شك كند . اين مثال را يك بار ديگر هم ذكر كرده‌ايم كه اگر فرض كنيم يك ترازوى دو كفّه‌اى داريم كه اين ترازو فوق العاده سالم ، فوق العاده دقيق و فوق العاده حساس است و هيچيك از دو كفه به اندازهء جاذبهء يك اتم هم بر كفهء ديگر ترجيح ندارد و ما اين دو كفه را در يك حالت تعادل نگه داشته‌ايم ؛ آيا ممكن است بدون آنكه هيچ عاملى دخالت كرده باشد ، يعنى بدون اينكه ضربه‌اى وارد شود ، وزنه‌اى گذاشته شود يا چيزى مثل مغناطيس يك كفه را به سوى خود بكشد و بدون اينكه گوشه‌اى از اين يكى را بساييم يا گوشه‌اى از آن يكى را بساييم يكى از اين دوكفه بر ديگرى رجحان پيدا كند ؟ آيا امكان دارد بدون اينكه هيچ تغيير وضعى در داخل يا خارج اين ترازو پيدا شود خود به خود يك طرفش رجحان پيدا كند ؟ اين را « ترجّح بلامرجّح » مىگويند كه محال بودنش از بديهيات اوليه است ؛ يعنى اين كه از دو امر متساوى من جميع الجهات كه فرض ما بر تساوى ايندو است خود به خود بدون اينكه هيچ عاملى و هيچ مرجحى در كار باشد يكى بر ديگرى رجحان پيدا كند ، از بديهيات اوليهء عقل است كه چنين چيزى نيست و اگر كسى در اين مطلب ترديد پيدا كند فقط بايد بيشتر روى قضيه فكر كند « 1 » .\r\n\r\n\r\n\r\n\r\n","description":"","footnote":"\r\n( 1 ) . گفتيم كه مىگويند ترجح بلامرجح محال است . در اينجا يك مسألهء ديگرى هم مطرح است به نام « ترجيح بلامرجح » كه ما به مناسبتْ آن مسأله را در اينجا طرح مىكنيم كه آيا ترجيح بلامرجح هم محال است يا فقط ترجح بلامرجح محال است ؟ ترجيح مربوط به انسان است . ترجيح بلامرجح معنايش اين است كه دو چيز در مقابل انسانى باشد و بدون آنكه براى اين انسان يكى از اين دو چيز نسبت به ديگرى رجحانى داشته باشد يكى را بر ديگرى ترجيح بدهد . آيا ممكن است انسان يكى از ايندو را بر ديگرى ترجيح بدهد بدون آنكه از نظر او رجحان داشته باشد ؟ مانند اينكه كسى دو تا قاليچه دارد كه كاملا مثل يكديگرند و هيچ فرقى ندارند و اين فرد دچار دزد شده است ، دزد مىگويد يكى از ايندو را خودت انتخاب كن به من بده . آيا انسان مىتواند يكى از ايندو را ترجيح بدهد و انتخاب كند ؟ برهان مىگويد نه ، همچنانكه ترجح بلامرجح محال است ترجيح بلامرجح هم\r\n","page_name":" 159 ","page_number":159},
  {"content":"\r\n\r\n\r\n\r\n\r\n\r\n","description":"","footnote":"\r\nمحال است .\r\nدر اينكه ترجح بلامرجح محال است تقريباً خلافى نيست . ولى درباب ترجيح بلامرجح بعضى از متكلمين گفته‌اند : نه ، ترجيح بلامرجح محال نيست . گفته‌اند : آنچه شما مىگوييد خلاف امورى است كه واقع مىشود ( كه اين ، جريان مشابهى بوده است كه در كلام و فلسفهء اسلامى آمده است و عين همين در فلسفهء غرب هم آمده است ) . مثال مىزنند به « طريقَىِ الهارب » و « رغيفَىِ الجائع » . مىگويند : فرض مىكنيم شخصى را دشمن دارد تعقيب مىكند و قصد كشتنش را دارد و او در يك جاده‌اى به سرعت مىدود تا سر يك دوراهى مىرسد كه براى اين دونده هيچ فرق نمىكند - يعنى براى او كوچكترين امتيازى نيست - كه اين طرف را انتخاب كند يا آن طرف را . آيا او همان جا بر سر دوراهى مىايستد و مىگويد چون ترجيح بلامرجح مىشود من همين جا سرجايم مىايستم ، يا بالاخره يك طرف را انتخاب مىكند و مىرود ؟ واضح است كه بالاخره يك طرف را مىرود بدون آنكه هيچ رجحانى در كار باشد . ممكن است گفته شود درواقع در اينجا او ترجيح داده است بين ايستادن بر سر دوراهى و رفتن در يكى از راهها . اين درست است ولى بالاخره در رفتن ، ميان ايندو باز بايد انتخاب كند . چطور او انتخاب مىكند بدون هيچ مرجحى ؟ و يا مثال مىزنند به انسان گرسنه‌اى كه به دو گردهء نان رسيده است كه با يكى از ايندو سير مىشود و اين دو گردهء نان با هم هيچ تفاوتى ندارند ، آيا او هيچيك از اين نانها را نمىخورد چون ترجيح بلامرجح لازم مىآيد ؟ .\r\n- در فلسفهء اروپايى اين را مثال « خر بوريدان » مىگويند . بوريدان يك فيلسوف بوده و گفته است اگر خرى را در دو طرفش دو بستهء يونجه بگذارند كه برايش على السويه باشد بالاخره به كدام طرف ميل مىكند ؟ اين را تحت اين عنوان ذكر كرده‌اند .\r\nاستاد : متكلمين مىگويند : درمورد اين مثالها چه مىگوييد ؟ حكما جواب مىدهند : فرق است ميان ترجيحاتى كه انسان خودش عامل ترجيح را هم بتواند بشناسد و حس كند و ترجيحاتى كه انسان عامل مرجح را احساس نمىكند . شما مىخواهيد وقوع را دليل بر امكان بگيريد و بگوييد : چون اين وقوع پيدا مىكند پس ممكن است ؛ و حال آنكه در صورتى ما مىتوانيم اين را وقوع آن امر حساب كنيم كه بتوانيم به همهء عوامل روانى كه بر انسان احاطه دارند آگاهى پيدا كنيم . بسيارى از آن علل روانى به نحوى بر انسان حكومت مىكند كه اصلا انسان خودش نمىفهمد كه چرا اين را گرفت و آن را نگرفت .\r\nاين خودش يك عالم وسيعى دارد . مثلا انسان درميان چند چيز كه مىخواهد انتخاب كند يك نفر فقط به دليل اينكه اين شىء درطرف راستش قرار دارد آن را انتخاب مىكند . خودش هم نمىداند كه اين عادت اوست كه مثلا با دست راست بردارد يا آن شيئى را كه در طرف راستش هست بردارد ، ناخودآگاه دستش به آن طرف مىرود . يا كسى ديگر برعكس عادت دارد كه با دست چپ بردارد يا شيئى را كه در سمت چپ او قرار دارد بردارد . هزاران علل روانى در اين گونه مسائل وجود دارد كه انسان نمىتواند بگويد من بر همهء آن علل روانى احاطه دارم و همهء اينها را مىدانم و معذلك من انتخاب مىكنم بدون هيچ رجحانى . اين ساده انگارىِ علل روانى است . و اينكه مىگويند دليل بر امكان يك شىء وقوع آن شىء است ، اين در جايى است كه ما بتوانيم بر اين امرِ واقع شده احاطه پيدا كنيم كه بگوييم اين عيناً همان امرى است كه محل فرض ماست . در مسائل روانى چنين ادعايى نمىشود كرد و اين حرف ، حرفى است بسيار حسابى و درست . پاسخ اشكال آنها هم همين است .\r\n","page_name":" 160 ","page_number":160},
  {"content":"\r\n\r\nمسألهء امكان ماهيت هم يك چنين چيزى است ؛ يعنى ما يك ذاتى داريم كه براى اين ذات دو طرف على السويه است . مثلًا يك آبى در اينجا داريم با چهار درجه حرارت كه براى اين آب اينكه چهار درجه‌اش پنج درجه شود يا چهار درجه‌اش سه درجه شود بىتفاوت است ؛ يعنى از نظر اين آب فرق نمىكند كه كدام طرف را بپذيرد . اين آب هر دو را به‌طور يكسان مىپذيرد . پس اينكه كداميك را بپذيرد بستگى دارد به عوامل بيرونى كه يك درجه حرارت از اين بگيرد يا يك درجه حرارت بر اين بيفزايد . آيا امكان دارد كه چنين آبى بدون آنكه هيچ عاملى دخالت كند حرارتش كم يا زياد شود ؟ نسبت سفيدى و سياهى و امثال اينها به جسم هم همين‌طور است . يا حركت اين تسبيح يك امر ممكن الوجود است ؛ يعنى اين تسبيح در ذات خودش مىتواند در لحظهء بعد حركت داشته باشد و مىتواند در لحظهء بعد ساكن باشد . اينكه بدون دخالت هيچ عاملى يكى از اين دو حالت را بپذيرد محال است . البته در اينجا كه ما وجود و عدم را در مقابل هم قرار داده‌ايم ممكن است گفته شود كه نبودن عامل وجود [ براى عدم 
  ] كافى است . اين درست است ، منتها ما مىگوييم اگر يك طرف عامل عدم باشد معنىاش اين است كه علت وجود وجود پيدا نكرده است ، كه معمولًا مىگوييم علت وجود ، وجود است و علت عدم ، عدم .\r\nدر اينجا مىگوييم : اينكه اين [ شىء 
  ] وجود پيدا نكرده است به دليل اين است كه علت وجودش وجود پيدا نكرده است . پس در اينكه ممكن براى وجود پيداكردن نياز به عامل مثبت دارد شكى و بحثى نيست و اين يك امر بديهى است و نياز به استدلال ندارد ، فقط نياز به تقريب دارد .\r\n\r\nشبهاتى دربارهء نيازمندى ممكن به علت\r\nبا اينكه نياز ممكن به علت - همان‌طور كه گفتيم - يك امر اوّلى و بديهى است ولى عده‌اى در اينجا شبهه كرده‌اند و گرچه فخر رازى از آنها نيست ولى چون از طرح شبهه و ايراد و اشكال خوشش مىآيد از طرف آنها برهان اقامه كرده است\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبرهانهاى شيرينى هم اقامه كرده است كه اتفاقاً بسيارى از آنها در فلسفه‌هاى امروز هم هست .\r\n\r\nاشكال اول\r\nمىگويد : اصلا عليت محال است . چرا محال است ؟ چون عليت يعنى جعل ، يعنى ايجاد كردن ، يعنى تأثير كردن . آيا علت معلول را كه ايجاد مىكند اين ايجاد به معلول موجود تعلق مىگيرد يا به معلول معدوم ؟ از ايندو بيرون نيست . اگر « ايجاد » بخواهد به موجود تعلق بگيرد تحصيلِ حاصل است . آيا چيزى را كه موجود است مىخواهد ايجاد كند ؟ ! و اگر مىگوييد « ايجاد » به معدوم تعلق مىگيرد ، مگر مىشود معدوم تبديل به موجود بشود ؟ اين اجتماع نقيضين است كه من معدوم را موجود كنم . اينكه معدوم موجود بشود يعنى عدمْ وجود را بپذيرد ؛ اين مىشود « تناقض » .\r\nپس اگر ايجاد به وجود تعلق بگيرد تحصيل حاصل است و اگر به عدم تعلق بگيرد تناقض است . پس اصلًا عليت در عالم محال است .\r\nپس او به اين بيان فلسفى مىگويد : هيچ موجودى معدوم نمىشود و هيچ معدومى هم موجود نمىشود و به طريق اولى هيچ موجودى موجود نمىشود و هيچ معدومى هم معدوم نمىشود . از اين چهار فرض بيرون نيست : يا موجود موجود مىشود ، كه تحصيل حاصل است ؛ يا معدوم معدوم مىشود ، اين هم تحصيل حاصل است ؛ يا موجود معدوم مىشود ، كه تناقض است ( مثل اينكه اگر من بگويم : « جسم سياه مىشود » درست است ، اما اگر بگويم : « جسم سفيد سياه مىشود » تناقض است . « جسم سفيد سياه مىشود » يعنى جسم در حالى كه سفيد است سياه هم بشود .\r\nاين تناقض است و اصلا تضاد است ) ؛ يا معدوم موجود مىشود كه اين هم تناقض است .\r\nپس « موجود موجود مىشود » تحصيل حاصل است ؛ « معدوم معدوم مىشود » آن هم تحصيل حاصل است ؛ « موجود معدوم مىشود » تناقض است ؛ « معدوم موجود مىشود » آن هم تناقض است . پس اصلا باب عليت را ببنديد . اين يك اشكال .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nاشكال دوم\r\nاشكال ديگر اين است كه مىگويد : اگر يك شىء بخواهد علت براى شىء ديگر باشد بايد مؤثر در آن شىء باشد . علت بايد مؤثر در معلول باشد ؛ يعنى آنجا كه علت معلول را ايجاد مىكند درواقع دو چيز موجود مىشود : يكى وجود معلول و ديگرى مؤثريت علت . شما مىگوييد : الف علت است براى ب . حال كه الف مىخواهد علت بشود براى ب و ب را ايجاد كند وقتى حساب كنيم مىبينيم دوچيز موجود شد : يكى اينكه ب موجود شد و ديگر اينكه الف مؤثريت پيدا كرد . علت ب چيست ؟ الف . اين « مؤثريت » هم كه نبود ، تازه موجود شده است ، آن هم يك علتى مىخواهد ؛ همان‌طور كه ب علت مىخواهد اين « مؤثريت » هم علت مىخواهد . علت اين « مؤثريت » چيست ؟ ممكن است بگوييد علت اين يا خود همين الف است يا هر چيز ديگرى ، بالاخره يك علتى است كه اين مؤثريت را در اينجا ايجاد كرده است . همين قدر كه مؤثريت را ايجاد كند باز « مؤثريت » معلول است و آن علت ، مؤثر در مؤثريت شده است و يك مؤثريت ديگر در اينجا وجود پيدا كرده است . نقل كلام در آن مؤثريت مىكنيم . پس در هر واحد عليت ، غيرمتناهى عليت بايد وجود داشته باشد .\r\nچنين چيزى محال است . مثلًا اگر من دستم را حركت بدهم آيا شما مىگوييد غيرمتناهى عليت در اينجا هست ؟ واضح است كه غيرمتناهى عليت نيست . بنابراين اصلا عليت در عالم محال است .\r\nاين شبههء آنهاست در مورد نياز ممكن به علت كه مىگويند اصلا عليتى در عالم نيست . بعداً بايد ببينيم چه جوابى به اين شبهه مىدهيم .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\n( 3 ) مباحث مربوط به امكان\r\n\r\nادامه بحث پنجم\r\n\r\nملاك و مناط نياز به علت چيست ؟\r\nبحث دربارهء اين مسأله بود كه امكان ، مناط نياز به علت است ( كه اين بحث بعداً هم ذكر خواهد شد ) و نيازمندى ممكن به علت يك امر بديهى اوّلى است . اين خودش يك مسأله‌اى است كه ملاك نياز معلول به علت چيست . آنچه كه معلولِ يك علتى است ملاك نيازش به علت چيست ؟ اين مسأله غير از اصل عليت است .\r\nيك مطلب اصل عليت است كه مىگوييم مثلا الف علت است از براى ب و ب معلول الف است پس الف عليت دارد براى ب ؛ و يك مطلب دليل نيازمندى معلول به علت است . نمىگوييم چرا ب وجود دارد كه بگوييد چراى او الف است . آن يك مسأله است . مسألهء ديگر كه قهراً در اينجا مطرح است اين است كه اساساً چرا ب نيازمند به الف است ؟ چرا ب نيازمند به علت است ؟ چرا ب بىنياز از علت نيست ؟ چرا اساساً اشياء بىنياز از علت نيستند ؟ ملاك نياز معلولها به علت چيست و به تعبير ديگر :\r\nچه چيز معلول را به علت نيازمند كرده است ؟ اين را اصطلاحاً به اين تعبير مىگويند كه « مناط احتياج به علت چيست » ؟ در اينجا چند جور مىشود نظر داد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nنظريهء اول : نفس موجوديت ملاك نيازمندى به علت است\r\nيكى اينكه انسان بگويد نفس موجوديت ملاك نيازمندى به علت است . شايد اغلب افراد بدون اينكه بالصراحه چنين سخنى بگويند همين حرف را مىزنند .\r\nمىگويند : هرچيزى كه موجود است « چرا » دارد و « چرا » مىخواهد . اصلًا موجود بودن مساوى است با « چرايى » ، « چرايى » به معنى علت داشتن . اين قهراً يك سؤالى است كه در اذهان طرح مىشود ؛ مىگوييم : اين شىء كه موجود است چه چيز آن را به وجود آورده است ؟ فلان شىء . آن را چه چيز به وجود آورده است ؟ فلان شىء ديگر . آن را چه چيز به وجود آورده است ؟ فلان شىء ديگر . بالاخره در نهايت امر شما مىگوييد : « خدا » . مىگويد : خدا را چه چيز به وجود آورده است ؟ .\r\nاين همان فكرى است كه در ذهن هركس مىآيد كه موجود از آن جهت كه موجود است نيازمند به علت است . حرف هگل هم راجع به اينكه چرا علت نخستين علت نخستين شده است در نهايت امر به همين طرز فكر بازمى گردد ؛ گرچه حرف او در واقع سؤال از دليل است نه سؤال از علت .\r\n\r\nنظريهء دوم : حدوث ملاك نيازمندى به علت است\r\nنظريهء ديگر كه بعد دربارهء آن هم سخن خواهيم گفت اين است كه شىء از آن جهت كه موجود است نيازمند به علت نيست ، موجود بودن از آن جهت كه موجود بودن است مناط احتياج به علت نيست ، بلكه بيشترْ مناط بىنيازى از علت است .\r\n« حدوث » مناط نيازمندى به علت است ؛ يعنى شىء از آن جهت كه حادث است علت مىخواهد نه از آن جهت كه موجود است . « حادث است » يعنى نبود و بعد بود شد . اذهان يك مقدار كه دقيق شوند اين نظريه را از آن نظريهء اول بهتر قبول مىكنند ؛ چرا ؟ براى اينكه وقتى مطلب را يك مقدار برايش بشكافى و بگويى : بعضى از اشياء زمانى بوده كه نبوده‌اند ولى بعد پيدا شده‌اند ولى اشيائى هستند كه هميشه بوده‌اند ، آن وقت مىگويد : آن كه نبوده و بعد پيدا شده است حتماً دليل و علتى مىخواهد اما آن كه هميشه بوده است نه ، آن ديگر علت نمىخواهد . چيزى كه هميشه بوده است\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nديگر احتياجى ندارد كه چيزى آن را به وجود بياورد ، چون اصلا « به وجود آوردن » يعنى نبودن و به وجود آمدن به وسيلهء يك علت . پس چيزى كه هميشه وجود داشته است بىنياز از علت است .\r\nاين نظريه يك نظريهء نسبتاً دقيقترى است كه متكلمين بيشتر به اين نظريه گرايش دارند ؛ مىگويند هرچه كه قديم است بىنياز از علت است و هرچه كه حادث است نيازمند به علت است ؛ و قهراً از نظر متكلمين قِدم مساوى است با وجوب ذاتى ، و حدوث مساوى است با امكان ذاتى ، چون مىگوييم هرچه كه قديم است بى نياز از علت است . « بى نياز از علت است » يعنى واجب الوجود است . پس قهراً قِدم از صفات مختصّهء ذات واجب الوجود است و ذات قديم منحصراً ذات خداست ، چون قديم بودن يعنى به خود بودن و بىنياز از ماوراء خود بودن . بنابراين هرچه قديم شد بىنياز از علت است پس واجب الوجود است . پس قِدم از صفات خاص واجب الوجود است و حدوث از صفات غير واجب الوجود است .\r\n\r\nنظريهء سوم : امكان ملاك نيازمندى به علت است\r\nنظريهء سوم كه از اين نظريه هم دقيقتر است اين است كه شىء نه از آن جهت كه موجود است نيازمند به علت است و نه از آن جهت كه حادث است يعنى موجود بعدالعدم است ، بلكه شىء از آن جهت نيازمند به علت است كه در ذات خود ممكن الوجود است ؛ يعنى از آن جهت نيازمند به علت است كه ذات و ماهيت آن اقتضاى موجوديت ندارد همچنانكه اقتضاى معدوميت هم ندارد ؛ چيزى است كه در ذات خود مىتواند موجود باشد و مىتواند معدوم باشد .\r\nبنابراين ملاك و مناط نياز به علت را در وجود شىء نبايد جستجو كرد ، در مسبوقيت اين وجود به عدم زمانى هم نبايد جستجو كرد ، بلكه در خاصيت خاص ماهيتش و درواقع در ماهيت داشتن آن بايد جستجو كرد ، چون ماهيت داشتن مساوى است با ممكن بودن . ملاك نيازمندى به علت را در ماهيت شىء بايد جستجو كرد كه ماهيتش يك ماهيتى است كه نسبتش با وجود و عدم على السواء است ، خواه اين ماهيت حادث باشد كه در زمانى بوده و در زمانى نبوده است يا اين ماهيت قديم باشد كه در همهء زمانها وجود داشته است . اگر ما فرض كنيم يك\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nماهيت ممكنى قديم هم باشد باز نيازمند به علت است ، يعنى از ازلْ وجودش قائم به علت بوده و تا ابد هم وجودش قائم به علت است .\r\nحكما معمولًا - لااقل تا زمان قبل از صدرالمتألّهين - اين نظريه را پذيرفته‌اند ، كه بعدها روى اين نظريه بحث خواهد شد .\r\n\r\nچرا ممكن نيازمند به علت است ؟\r\nحال كه ما مىگوييم مناط احتياج به علت امكان است و شىء از آن جهت كه ممكن است نيازمند به علت است ، قهراً اين سؤال مطرح مىشود كه چرا ممكن نيازمند به علت است ؟ ريشهء اين نياز در كجاست ؟ اين نياز به چه دليل وجود دارد ؟\r\nيعنى شما چه برهانى مىتوانيد بر اين مطلب اقامه كنيد ؟ شما مىگوييد الف كه موجود شده است چون ممكن الوجود است نيازمند به علت است . الف ممكن الوجود باشد ، ولى به چه دليل الف كه ممكن الوجود است نيازمند به علت است ؟ .\r\nمىگويند اين ديگر يك امر بديهى اوّلى است ( و حاجة الممكن اوّليّة ) و نيازى به برهان ندارد ؛ فقط خود موضوع را بايد تصور كرد ؛ چرا ؟ مىگويند : براى اينكه همين قدر كه ما دانستيم كه اين ماهيت ممكن الوجود است يعنى نسبت به وجود لااقتضاء است و نسبت به عدم هم لااقتضاء است ، نه مقتضى وجود است و نه مقتضى عدم و يك حالت بىتفاوتى در ذات خودش دارد ، قهراً اگر بخواهد وجود پيدا كند يك عامل خارجى بايد دخالت كند تا وجود پيدا كند كمااينكه معدوم بودنش هم به دليل يك عامل خارجى است‌گو اينكه آن عامل خارجى همان عدم علت وجودش باشد . از اين جهت است كه مىگويند : « وحاجة الممكن اوّليّة » « 1 » .\r\n\r\n\r\n\r\n\r\n","description":"","footnote":"\r\n( 1 ) . اين مسأله قهراً با يك مسألهء ديگر ارتباط پيدا مىكند و ما آن مسألهء ديگر را به تناسب در اينجا ذكر مىكنيم .\r\nآن مسأله اين است كه بعد از آنكه به حسب تقسيم اوّلى عقلى - كه دوَران امر ميان نفى و اثبات است - دانستيم كه شىء يا واجب الوجود است يا ممكن الوجود يعنى از ايندو نمىتواند خارج باشد ( زيرا مقصود از شىء در اينجا شىء موجود است و شىء موجود يا واجب الوجود است يا ممكن الوجود ؛ معدوم چون از مقسم خارج است قهراً قسيم واجب و ممكن قرار نمىگيرد ) ، در باب واجب الوجود اين مطلب با برهان به اثبات مىرسد كه :\r\nهرآنچه واجب الوجود است محال است ماهيت داشته باشد ؛ يعنى وجوب وجود مساوى است با وجود محض بودن و مساوى است با ماهيت نداشتن . عكس قضيه هم ثابت مىشود كه واجب الوجود نبودن مساوى است با ماهيت داشتن . از طرف ديگر ثابت مىشود كه ماهيت داشتن مساوى است با ممكن بودن ( يعنى لااقتضاء بودن ذات در موجوديت و در معدوميت ) و ممكن بودن مساوى است با نياز به علت داشتن . مسألهء مورد بحث ما اين سومى است .\r\nپس اگر ما بخواهيم مطلب را از اول شروع كنيم و ببينيم فكر ما با چه نظامى بايد جلو بيايد بايد قطع نظر از شاخه‌ها و اثبات فروع مطلب بگوييم :\r\nمقدمهء اول : موجود به حسب احتمال عقلى خارج از اين دو قسم نيست : يا واجب الوجود است و يا ممكن الوجود .\r\nمقدمهء دوم : واجب الوجود به حكم برهان « لاماهية له » و از آن طرف هم اثبات مىشود كه « كل مالاماهية له فهو واجب الوجود » . گو اينكه از اين طرف ضرورتى ندارد كه ما در مقام اثباتش برآييم ( كه البته يك نظرى هم عرفا در اينجا دارند كه ممكن است حتى آن نظر را هم قبول كنيم ) ولى اين مطلب ثابت است كه « كل ما له ماهية فهوممكن الوجود » . « واجب الوجود لاماهية له » و « كل ما له ماهية فهوممكن الوجود » ولهذا مىگويند :\r\n« الممكن زوج تركيبى من ماهية و وجود » .\r\nمقدمهء سوم : هر ماهيت ممكن الوجودى نيازمند به علت است . به دليل اينكه ممكن است نيازمند به علت است .\r\nاين همان مسألهء مانحن فيه است . آيا اين برهان مىخواهد ؟ نه ، برهان نمىخواهد همان‌طور كه آن تقسيم اول ما هم برهان نمىخواست . اينكه موجود يا واجب است يا ممكن ، برهان نمىخواهد . همين قدر شما تصورش را بكنيد مىبينيد محال است موجود خارج از اين دو قسم باشد . همچنين اينكه ممكن الوجود احتياج به علت دارد ، برهان نمىخواهد ؛ همين قدر كه شما مطلب را درست تصور كرده باشيد آن را تصديق مىكنيد . تصديق اين مطلب ملازم است با تصورش و شما نمىتوانيد [ بعد از تصور ، آن را تصديق نكنيد 
  ] .\r\n","page_name":" 167 ","page_number":167},
  {"content":"\r\n\r\n\r\nشبههء فخررازى در مورد نيازمندى ممكن به علت\r\nتا اينجا يادآورى حرفهاى گذشته بود . گفتيم بعضى مسألهء نياز ممكن به علت را مورد خدشه قرار داده‌اند . يك بيانى در درس پيش كرديم ؛ گفتيم مىگويند : اينكه علت بخواهد ممكن را موجود كند امر محالى است . اصلًا عليت امر محالى است .\r\nچرا امر محالى است ؟ چون مىپرسيم : علت چه نقشى مىتواند در معلول داشته باشد ؟ آيا معلولِ موجود را موجود مىكند ؟ تحصيل حاصل است . آيا معلول معدوم را موجود مىكند ؟ جمع نقيضين است . از اين دو فرض هم كه خارج نيست . معلولى كه مىخواهد به وسيلهء علت موجود بشود يا موجود است يا معدوم . موجود موجود نمىشود ، معدوم هم موجود نمىشود ؛ چون اگر موجود بخواهد موجود بشود تحصيل حاصل است و معدوم هم بخواهد موجود بشود تناقض است . پس اصلًا در عالم موجودى موجود نمىشود و معدومى هم موجود نمىشود ، همچنانكه موجودى هم معدوم نمىشود چون تناقض است و معدومى هم معدوم نمىشود چون تحصيل\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحاصل است . پس اصلًا باب عليت را بايد كنار بگذاريد . و اين يك شبههء قويّى است كه در اينجا گفته شده است .\r\nدر اينجا حاجى اين شبهه را به يك بيان ديگرى از فخر رازى نقل كرده است كه اين بيان از يك نظر جامعتر از اين بيانى است كه ما ذكر كرديم و از يك نظر ديگر ناقصتر . اين دو بيان را بايد به يكديگر ضميمه كرد تا يك بيان جامع و كامل به دست آيد .\r\nبيان حاجى به اين عبارت است كه گفته است : علت چه تأثيرى مىتواند در معلول داشته باشد ؟ آيا در ماهيت معلول اثر مىگذارد ؟ ماهيت را مىخواهد ماهيت كند ؟ مثلًا علت مىخواهد انسان را انسان كند ؟ انسان كه انسان است بالضروره . خود شما حكما مىگوييد سلب شىء از نفس محال است . چيزى كه ضرورى است كه قابل جعل و ايجاد نيست . آيا علت مىخواهد انسان را انسان كند ؟ فرض اين است كه انسان انسان است . آيا چيزى كه انسان است انسان مىشود ؟ اين تحصيل حاصل است .\r\nيا علت مىخواهد وجود انسان را وجود انسان كند ؟ اين هم تحصيل حاصل است .\r\nيا نه ، علت مىخواهد ماهيت را موجود كند ؟ يعنى مىخواهد ماهيت را متصف به وجود كند يعنى جعل به اتصاف تعلق مىگيرد ؛ نه به ماهيت و نه به وجود بلكه به « اتصاف ماهيت به وجود » ؛ علت مىخواهد بين وجود و ماهيت رابطه برقرار كند .\r\nعلت نه ماهيت را جعل مىكند ، نه وجود را جعل مىكند ، يعنى نه ماهيت را ماهيت مىكند نه وجود را وجود مىكند ، بلكه ماهيت را موجود مىكند يعنى نسبت ميان ايندو را برقرار مىكند . مىگويد نسبت هم كه يك امر عدمى است .\r\nاين درواقع همان مسألهء معروف باب جعل است كه آن را به اين شكل مطرح كرده است كه در باب جعل و عليت ، جعل يا به ماهيت تعلق مىگيرد يا به وجود تعلق مىگيرد يا به اتصاف . هيچكدام از اينها معقول نيست . اگر بگوييد به ماهيت تعلق مىگيرد يعنى ماهيت را ماهيت قرار مىدهد تحصيل حاصل است . اگر بگوييد به وجود تعلق مىگيرد ، وجود را وجود قرار مىدهد ، اين هم تحصيل حاصل است .\r\nاگر بگوييد به اتصاف تعلق مىگيرد ، اين هم صحيح نيست ، زيرا اتصاف قابل جعل نيست ، چون امر عدمى است . درواقع هر سه نظريهء باب جعل را با اين بيان رد كرده\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاست . ولى اين بيان را وقتى با آن بيانى كه ما ذكر كرديم ضميمه كنيد يك بيان كاملتر و جامعترى به دست مىآيد ، به اين صورت كه بگوييم :\r\nوقتى كه شما مىگوييد علت معلول را ايجاد مىكند ، آيا علت معدوم را مىخواهد موجود كند يا موجود را مىخواهد موجود كند ؟ اگر معدوم را بخواهد موجود كند تناقض است . اگر موجود را بخواهد موجود كند يا ماهيتش را جعل مىكند يا وجودش را و يا اتصاف را جعل مىكند . اگر ماهيت را ماهيت كند تحصيل حاصل است ؛ اگر وجود را وجود كند باز تحصيل حاصل است ؛ و اگر اتصاف را بخواهد جعل كند اتصاف يك امر عدمى است « 1 » . حال بايد ببينيم جواب اين مطلب چيست .\r\n\r\nپاسخ شبههء فخر رازى درمورد جعل يا عليت\r\nجواب اين اشكال را با همان مطلبى كه درباب جعل گفته‌ايم مىدهيم . اگر كسى .\r\n\r\n\r\n\r\n\r\n","description":"","footnote":"\r\n( 1 ) . - استاد ! اين اشكال را در مورد آن تقسيم اول كه فرموديد : موجود يا واجب است يا ممكن ، مىشود به همين شكل گفت . شما كه فرموديد : موجود يا واجب است يا ممكن ، مىگوييم : اگر موجود در خارج را مىگوييد نه ، اين‌طور نيست . موجود در خارج واجب است . و اگر موجود در ذهن را مىگوييد شامل ممتنع هم مىشود . پس در هر حال تقسيم موجود به واجب و ممكن صحيح نيست .\r\nاستاد : موجود در خارج را داريم مىگوييم .\r\n- اين واجب است .\r\nاستاد : نه ، موجود در خارج ممكن است واجب بالذات باشد ، ممكن است واجب بالغير باشد . وقتى مىگوييم موجود يا واجب است يا ممكن ، يعنى موجود يا واجب بالذات است يا ممكن بالذات ، درعين اينكه هر ممكن بالذاتى كه موجود است واجب بالغير هم هست .\r\n- آخر اين « ذات » كه شما مىفرماييد يعنى ماهيتش را درنظر مىگيريد .\r\nاستاد : نه ، شىء موجود را با قيد موجوديتش داريم مىگوييم . درواقع اين كه مىگوييم موجود يا واجب است يا ممكن ، تعبير ديگرى از اين مطلب است كه موجود يا واجب بالذات است يا واجب بالغير .\r\n- عرض مىكنم اين كه شما مىفرماييد « موجود بالذات » در اينجا « ذات » به معنى ماهيت است . الآن كه اين شىء را بالذات درنظر مىگيريم يعنى ماهيتش را درنظر مىگيريم .\r\nاستاد : نه ، « ذات » هميشه در مورد ماهيت به كار برده نمىشود . « بالذات » كه ما مىگوييم يعنى به خودى خود قطع نظر از ماوراء .\r\n","page_name":" 170 ","page_number":170},
  {"content":"\r\n\r\nآن مطلب را خوب تصور كند جواب اين اشكال خيلى ساده است . درباب جعل گفته‌ايم كه ما دو نوع جعل يعنى دو نوع عليت داريم : جعل بسيط و جعل تأليفى .\r\nجعل بسيط يعنى « جعلُ الشىء » كه از نظر دستورى مثل جعل متعدى به واحد است .\r\nجعل تأليفى يا جعل مؤلَّف يعنى « جعلُ شى ءٍ شيئاً » . يك وقت الف مجعول است ، يُجْعَلُ الالف است و يك وقت يُجْعَلُ الالف ب است . اين دومى را « جعل مركّب » يا « جعل مؤلّف » مىناميم . پس فرق است بين « جعل الشىء » و « جعل شى ءٍ شيئاً » .\r\nحال اگر بگوييم جعل به ماهيت تعلق مىگيرد ، يك وقت علت ، جعل انسان مىكند و يك وقت جعل الانسان انساناً مىكند ؛ يعنى جعلى كه به ماهيت تعلق مىگيرد يك وقت به صورت بسيط است و يك وقت به صورت مركب . آنچه كه نامعقول است اين است كه جعل ماهيت به نحو مركب باشد . اين است كه به نظر شما امرى محال مىآيد . جعل الماهية ماهيةً امر محال است ولى جعل الماهيّة امر معقول است . شما خيال كرده‌ايد علت كه مىآيد ماهيت را ماهيت قرار مىدهد ، يعنى ماهيت را به نحو مركب جعل مىكند . شما خيال كرده‌ايد العلّة يَجعل الماهيةَ ماهيةً ، پس بايد اول ماهيت وجود داشته باشد تا بعد ماهيت بشود . چيزى كه هست كه دومرتبه خودش خودش قرار داده نمىشود . و همچنين جعل الوجود وجوداً يعنى جعل وجود به جعل تأليفى هم محال است .\r\nولى اشتباه شما در غفلت از اين نكته است كه هم جعل الماهية به نحو بسيط معنى دارد و هم جعل الوجود به نحو بسيط معنى دارد . پس اينكه شما گفتيد كه آيا اين جعل الماهية ماهيةً است يا جعل الوجود وجوداً ؟ جوابش اين است كه هيچكدام از اينها نيست . ما اگر درباب جعل قائل به جعل ماهيت بشويم مثل آنهايى كه قائل به جعل ماهيت شده‌اند مىگوييم جعل ماهيت شده است نه جعل الماهية ماهيةً ؛ و اگر قائل به جعل وجود باشيم مثل اصالت وجودىها مىگوييم جعل وجود شده است نه جعل الوجود وجوداً . آنچه كه محال است اين است كه جعل الماهية ماهيةً يا جعل الوجود وجوداً بشود نه اينكه جعل الماهية يا جعل الوجود بشود .\r\nاين جواب مطابق بيانى بود كه در اينجا آمده است . مطابق بيانى كه ما از خارج مىكرديم كه آيا موجود موجود مىشود يا معدوم موجود مىشود ، جواب آن بسيار واضح است ؛ جواب اين است كه هيچكدام . شما خيال كرده‌ايد علت وقتى جعل وجود مىكند موجود را موجود مىكند و يا معدوم را موجود مىكند . اينها هر دو\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nجعل تأليفى است . هيچكدام از اينها درست نيست ، بلكه علت ، جعل نفس وجود مىكند نه اينكه وجود را وجود مىكند . معناى جعل نفس وجود اين است كه وجودى را جعل مىكند كه اين وجود عين ارتباط به علت است .\r\nاينجاست كه ما بايد يك بيان ديگرى - كه در اصول فلسفه ذكر كرده‌ايم و كس ديگرى هم به آن بيان ذكر نكرده است - براى توضيح اين مطلب ذكر كنيم تا مطلب كاملًا روشن بشود و آن ، مطلب فوق العاده مهمى است .\r\n\r\nتحليل مسألهء عليت\r\nآن مطلب اين است كه در باب « عليت » ما مىگوييم علت وجوددهنده به معلول است ؛ علت است كه به معلول وجود مىدهد ؛ معلول وجود خودش را مديون علت است . اين حرف درستى است و اگر غير از اين باشد اصلا عليت معنى ندارد . ولى در اينجا يك تحليل بايد صورت گيرد راجع به اينكه چگونه علت وجوددهنده به معلول است ، زيرا از باب اينكه انسان مفاهيم صيقلى شدهء معقول علمى را غالباً از مفاهيم محسوس گرفته است گاهى همان مفاهيم محسوس سبب اشتباه مىشوند و آن جنبه‌هاى صيقل خورده از دست مىرود .\r\nعلت وجود مىدهد به معلول . در ابتدا چيزى به نظر انسان مىرسد نظير آنچه كه يك موجود مادى به يك موجود مادى هم عرض خودش چيزى را مىدهد ، مانند اينكه انسان غنىاى به انسان فقيرى عطيه‌اى و پولى مىدهد . در آنجا كه مىگوييم زيد به عمرو پول داد ، پنج عامل و به اعتبارى چهار عامل وجود دارد :\r\n1 . زيد به عنوان مُعطى .\r\n2 . عمرو به عنوان معطى اليه .\r\n3 . پول به عنوان معطى يا شى ءِ عطا شده .\r\n4 . عمل اعطا ؛ چون بودن زيد و بودن پول كافى نيست كه اعطا صورت بگيرد مگر اينكه يك عمل در اينجا صورت بگيرد و آن اينكه زيد اين پول را كه در اختيار اوست در اختيار عمرو قرار دهد ، كه اين عمل « اعطا » ناميده مىشود .\r\n5 . تا اينجا شد چهار عامل . تازه يك عامل ديگرى هم در اينجا هست به نام\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n« اخذ » ؛ يعنى اين اعطا مىكند و آن اخذ مىكند « 1 » .\r\nپس در آنجا كه مىگوييم : « زيد پول داد به عمرو » مجموع پنج عامل وجود دارد .\r\nاكنون ببينيم وقتى مىگوييم : « الف وجود مىدهد به ب » آيا در اينجا هم همان پنج عامل مىتواند وجود داشته باشد ؟ اين پنج عامل عبارتند از :\r\n1 . عامل الف به عنوان معطى وجود .\r\n2 . عامل ب به عنوان آخذ وجود .\r\n3 . خود عامل « وجود » به عنوان معطى .\r\n4 . عامل اعطا ؛ چون فرض اين است كه اين الف است كه وجود را به ب داده است .\r\n5 . عامل اخذ .\r\nواضح است كه اين پنج عامل در اينجا نيست و اصلًا چنين چيزى محال است ؛ چرا ؟ براى اينكه اگر ما در اينجا عامل معطى داريم كه الف است و عامل معطى اليه داريم كه ب است و عامل معطى داريم كه وجود است ، معطى و معطى اليه دو شىء مستقل نيستند . اگر ما معطى و معطى اليه را دو شىء بگيريم پس معطى اليه قطع نظر از معطى عينيت دارد پس علت وجود را به چه چيزى مىدهد ؟ به چيزى كه عينيت .\r\n\r\n\r\n\r\n\r\n","description":"","footnote":"\r\n( 1 ) . - در اينجا پنج عامل هست : معطى ، معطى اليه ، معطى ، عمل اعطا و عامل اخذ . آيا عامل اخذ در همان عمل اعطا درج نشده است ؟ .\r\nاستاد : نه ؛ اعطا ، عمل معطى است و اخذ ، عمل معطى اليه . در امورى كه هم عرض يكديگر هستند مطلب از اين قرار است كه اعطا ، عمل معطى است و اخذ ، عمل معطى اليه . اين دهنده است و آن گيرنده .\r\n- عرض مىكنم كه آيا هر دو عمل در اين عمل اعطا درج نشده است ؟ .\r\nاستاد : نه ، هر دوى اينها كه يكى نيست ؛ هر دوى اينها دوتاست . اين كه عرض كرديم چهار عامل و به اعتبارى پنج عامل در اينجا وجود دارد براى همين جهت بود كه حالا شما نياييد بگوييد كه در بعضى جاها اخذ و اعطا خيلى با همديگر مخلوط مىشود و يكى مىشود . اين ديگر چندان مهم نيست .\r\n- در اصول فلسفه چهارتا گفته‌ايد .\r\nاستاد : شايد در آنجا چهارتا گفته‌ايم ، چون در بعضى موارد اخذى وجود ندارد ، مثل آنجا كه شما به اين زمين چيزى مىدهيد . ديگر در مورد زمين يك عمل اخذى به آن معنا كه يك عمل جداگانه باشد تصور نمىشود . از اين جهت است كه در آنجا عامل اخذ را منظور نكرده‌ايم . آنچه كه براى مقصد ما و براى آنچه ما مىخواهيم لازم است همين يگانه بودن معطى و معطى اليه و اعطا است . براى اثبات مطلب همين براى ما كافى است\r\n","page_name":" 173 ","page_number":173},
  {"content":"\r\n\r\nدارد ؟ نه . پس در اينجا ما معطى و معطى اليه به عنوان دوچيز جدا از هم نداريم . در اينجا معطى عين معطى اليه است ، يعنى همين كه علت اعطاء وجود مىكند با اعطاء وجود معطى اليه هم محقق مىشود ؛ يعنى كثرت معطى و معطى اليه يك كثرت ذهنى و عقلى است و كثرت عينى نيست . معطى و معطى اليه يك چيز است ؛ اين عقل ماست كه اين را تكثير مىكند ، تحليل مىكند و مىگويد ب از الف وجود گرفت ؛ كأنّه اين ب به عنوان ماهيتى قبلًا تحقق عينى دارد و وجود را تحويل مىگيرد ؛ اين‌طور نيست .\r\nپس معطى و معطى اليه دوچيز نيست . وقتى كه دوچيز نيست به طريق اولى عامل اخذى هم در اينجا وجود ندارد ، زيرا معطى و معطى اليه كثرت ندارند كه اين بخواهد قبلًا تحقق عينى داشته باشد و بعد اين را تحويل بگيرد . اصلًا تحقق معطى و تحقق معطى اليه يك تحقق است . پس براى ما سه عامل باقى ماند : معطى ، معطى ، اعطا .\r\nاكنون مىرويم سراغ عامل اعطا . آيا اعطا ( كه در اينجا اسمش « ايجاد » است ) با معطى ( كه « وجود » است ) دوتاست ؟ يعنى آيا اين معطى كه وجود است قبل از آنكه اعطايى صورت بگيرد عينيتى دارد ؟ آيا وجود را در كنارى گذاشته‌اند و بعد عمل اعطا به آن تعلق مىگيرد همان‌طور كه پول را در جايى گذاشته‌اند ، بعد عمل اعطا كه دست بردن به جيب و دادن به او باشد صورت مىگيرد ؟ يا اصلا معطى ( كه در اينجا وجود است ) با اعطا ( كه در اينجا ايجاد است ) يك چيز است ؟ معلوم است كه معطى و اعطا يك چيز است . در باب عليت ، اعطا و معطى و معطى اليه و اخذ همه يك چيز است ؛ يعنى دو عامل بيشتر وجود ندارد : عامل معطى و يك عامل ديگر كه اسمش اعطا است به اعتبارى ، معطى است به اعتبارى ، و معطى اليه است به اعتبار ديگر ؛ يك چيز بيشتر نيست .\r\nاكنون كلمهء « معطى » را برداريد و بجاى آن كلمهء « جاعل » را بگذاريد ؛ بجاى سه عامل معطى و معطى اليه و اعطا هم - كه هر سه يكى از آب درآمد - بگوييد :\r\nمجعول ، مجعولٌ له و جعل . هر سه يكى است ؛ يعنى جعل عين مجعول است . از اينجا ما چه مىفهميم ؟ مىفهميم كه حقيقت معلول عين ارتباط به علت است ؛ يعنى معلول به آن معنا مجعول علت نيست كه جعل علت به آن تعلق گرفته است . اصلًا معلول عين جعل علت است ؛ يعنى « اين كار بودن » و « اضافهء به علت بودن » عين حقيقت معلول است . پس علت كه ايجاد مىكند نه اين است كه قبلًا وجودى هست بعد علت مىآيد اين وجود را ايجاد مىكند كه بعد شما بگوييد آيا علت موجود را موجود\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمىكند يا معدوم را موجود مىكند ؟ اين روى همان خيال است كه تصور كرده‌اند كه اول يك وجودى هست بعد علت آمده است آن موجود را موجود كند ، مىگويند اين تحصيل حاصل است ، يا علت آمده است آن عدم را تبديل به وجود كند ، مىگويند اين تناقض است . هيچكدام از اينها نيست . اينها همه انتزاعات ذهن است . در اينجا فقط دو حقيقت است : حقيقتى كه واقعيتش عين جاعليت است و حقيقت ديگرى كه واقعيتش عين جعل و عين مجعوليت است . اين است معنى اينكه مىگوييم : « وَ اثَرُ الْجَعْلِ وجودٌ ارْتَبَط » اثر جعل ، وجودى است كه عين ارتباط به جاعل است .\r\nپس اين حرفها اساساً معنى ندارد كه كسى بگويد آيا علت ماهيت را ماهيت قرار مىدهد ؟ وجود را وجود قرار مىدهد ؟ عدم را وجود قرار مىدهد ؟ به زبان باب جعل مىگوييم : هيچكدام از اينها ؛ همهء اينها جعل تأليفى است . پس علت چه مىكند ؟\r\nمىگوييم : علت جعل وجود مىكند نه اينكه‌جعل الوجود وجوداًمىكند . علت جعل وجود مىكند به جعل بسيط ، نه اينكه وجود را وجود مىكند . جعل وجود به جعل بسيط يعنى چه ؟ يعنى جعلى كه عين وجود است ، جعلى كه خود جعل عين مجعول است و مجعول عين جعل است . اين است معنى اين كه مىگوييم عالم ، عين مخلوقيت خداوند است نه چيزى كه خلق به او تعلق گرفته است . اغلبْ تصور عاميانه اين است كه ما يك عالمى داريم كه خلق كه در چند هزار سال پيش صورت گرفته است به آن تعلق گرفته است . گويى خدا اين عالم را از يك جايى برداشته و آورده اينجا گذاشته است و اسمش شده است « خلق » . نه ، مخلوقيت عالم عين وجود عالم است ؛ اين عالم به تمام وجودش مخلوقيت است . آنِ اول و آن دوم و آن سوم و ازل و ابد و حدوث و غير از اين حرفها ندارد . اين به تمام حقيقتش جعل اوست و مجعول اوست ، نه چيزى است كه جعل او به آن تعلق يافته است . عالم ، عين مخلوقيت خداوند است نه چيزى كه خلق به صورت يك عمل به آن تعلق گرفته است . همهء اشكالاتى كه ماديين در باب خلق و در باب خلقت كرده‌اند آخرش از اينجا سردرمى آورد كه مفهوم صحيح خلق را نفهميده‌اند و تصورشان از خلق همان تصور عاميانه است « 1 » .\r\n\r\n\r\n\r\n\r\n","description":"","footnote":"\r\n( 1 ) . يك وقتى درجايى سخنرانى مىكردم ؛ دانشجويى آمد و گفت : آقا ! خدا در كجا وجود دارد ؟ خدا كجاست ؟\r\nگفتم :\r\nآخر اينكه مىگويى « كجاست » منظورت اين است كه در كجاى عالم است ؟ گفت : بله . گفتم : نگو خدا در كجاى\r\n","page_name":" 175 ","page_number":175},
  {"content":"\r\n\r\n\r\n\r\n\r\n\r\n","description":"","footnote":"\r\nعالم وجود دارد ، بگو عالم در كجاى خدا وجود دارد ؟ گفت : بسيار خوب ، حالا اين‌طور مىگوييم : عالم در كجاى خدا وجود دارد ؟ گفتم : عالم در مرتبهء فعل خداست . اين حرف غلط است كه خدا در كجاى عالم است . خدايى كه در كجاى عالم باشد كه اصلا خدا نيست ، چون « كجا » هم فعل اوست ، وقت و زمان هم فعل اوست ، همه چيز فعل اوست . « او در كجاى عالم است » معنى ندارد ؛ « عالم در كجاى اوست » معنى دارد . تازه در اينجا هم كلمهء « كجا » را از باب اينكه لفظ ديگر نداريم مىگوييم . عالم در كجاى خداست ؟ در مرتبهء فعل اوست ؛ يعنى عالم عين فعل اوست ، عين خلق و مخلوقيت اوست . عالم فعل اوست ؛ تجلى اوست ؛ جلوهء اوست . اين است معنى اين مصراع بسيار پر ارزش و پرقيمت كه : « و اثر الجعل وجود ارتبط » يعنى اثر جعل ، وجودى است كه آن وجود مرتبط است ؛ وجودى است كه عين ربط است و وجودى است كه خود وجود عين جعل و مجعوليت است نه چيز ديگر .\r\n- استاد ! اين شبيه همين حرف هگل است - البته با يك فرقى - كه مىگويد عالم طبيعت هم يك درجه‌اى از خرد مطلق است و نزول آن است . در اينجا هم به اين ترتيب عالم طبيعت يك مرحله‌اى از خداست .\r\nاستاد : نه ، اتفاقاً با مراحلى كه او مىگويد گاهى قضيه برعكس مىشود ، يعنى جهت عكس را به خودش مىگيرد . هگل خدا را به عنوان آخرين مقولهء ديالكتيك درنظر مىگيرد ؛ يعنى خدا باز جزء دستگاه مقولات هگل است . دستگاه هگلى يك دستگاه منظمى است كه از يك جا شروع مىشود و به يك جاى ديگر پايان مىپذيرد ؛ يعنى درواقع خدا تكامل يافتهء عالم است .\r\n- او مىگويد اول خرد مطلق بوده است بعد . . .\r\nاستاد : نه ، او اصلا مسألهء عليت را به اين شكل قبول ندارد . او مسألهء تنزل را قبول ندارد ؛ تنزل در مفهوم فلسفى خودش نه تنزل به معنى تجافى . گاهى تنزل را به معناى « تجافى » مىگيرند ؛ يعنى يك چيزى جاى خودش را خالى كند و بيايد در جاى ديگرى . چنين چيزى محال است . بلكه تنزل به معناى اينكه « اين » مرتبهء نازل شدهء اوست ، مانند اينكه سخن هركسى تنزل يافتهء روح اوست ؛ يعنى فكر او وقتى كه مىخواهد ظهورى داشته باشد به اين شكل ظاهر مىشود ؛ يعنى اين ظهورى است از فكر او ؛ ظهورى است از ذات او ؛ فكر هر كسى ظهورى است از ذات او . سخن هركسى ظهورى است از فكر او ، يعنى مظهرى است از او . او در « اين » ظاهر و متجلى است ، كه در اينجا باز متجلى و جلوه دوچيز نيست مثل آينه كه متجلى فيه يك وجود جدايى دارد از متجلى . متجلىاى است كه باز جلوه و متجلى فيه هر دو يك چيز بيشتر نيست و البته اين معنا يك حقيقتى است كه « وَانْ مِنْ شَىْ ءٍ الّاعِنْدَنا خَزائِنُهُ وَ ما نُنَزِّلُهُ الّا بِقَدَرٍ مَعْلومٍ » [ حجر / 21 
  ] . از نظر قرآن همه چيز نازل شده است . آهن هم نازل شده از نزد خداست ، اين خاك هم نازل شده از نزد خداست ، آسمان و زمين و همه چيز نازل شده از نزد خداست ؛ نه اينكه نازل شده از يك مكانى به مكان ديگر است . خزائن همهء اينها و وجودهاى كامل اينها - كه باز آنها وجودهاى عينى و ملكوتى است - در نزد حق است . هرچه در اينجا هست وجود كاملش در نزد حق است و وجود نازل شده و تنزل يافته‌اش در طبيعت ظهور پيدا كرده است ؛ و .\r\nاين حرف درستى است .\r\n","page_name":" 176 ","page_number":176},
  {"content":"\r\n\r\n\r\n( 4 ) مباحث مربوط به امكان\r\n\r\nبحث ششم : ممكن حدوثاً و بقاءً نيازمند به علت است\r\nمسألهء ديگر از مسائل مربوط به امكان اين است كه آيا ممكن فقط حدوثاً نيازمند به علت است يا حدوثاً و بقاءً نيازمند به علت است ؟ آنهايى كه اينچنين فكر مىكنند كه شىء از آن جهت نيازمند به علت است كه نبوده است و سپس بود شده است قهراً بايد چنين فكر كنند كه شىء بعد از آنكه حادث شد ديگر بىنياز از علت مىشود ؛ چرا ؟ براى اينكه شىء احتياج داشت به علت تا آن را كه نبود به وجود بياورد . همين قدر كه نبود و علت آن را به وجود آورد ديگر اين نياز رفع شد . وقتى كه نياز رفع شد پس از علت بىنياز شد . پس معلول در حدوثش نيازمند به علت هست ولى در بقائش نيازمند به علت نيست .\r\nاما روى اين بيان كه گفتيم شىء از آن جهت كه « ممكن » است نيازمند به علت است ، چون امكانِ ذاتى شىء از شىء سلب نمىشود لذا شىء همچنانكه حدوثاً نيازمند به علت است بقاءً هم نيازمند به علت است . بلكه با اين بيان كه اخيراً ذكر كرديم و مسألهء « و اثر الجعل وجودٌ ارتبط » ديگر اصلًا جاى اين حرفها نيست . وقتى كه ثابت شد كه اصلا وجود معلول و هويت معلول و مجعوليت معلول و جعل كردن\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nعلتْ آن را ، يكى است و اصلًا حقيقت معلول همان حقيقت جعل جاعل است يعنى جعل عين وابستگى به جاعل است ، ديگر امكان ندارد كه جعل كه عين وابستگى به جاعل است وجود داشته باشد بدون اينكه جاعلى در كار باشد ؛ چنين چيزى نيست . پس روى آن بيان ، مطلب بسيار روشن است . روى بيان معروف هم مىگويند : شىء از آن جهت نيازمند به علت است كه در ذات خودش خالى از وجود است و اقتضاى وجود ندارد ، اقتضاى عدم هم ندارد ، پس به حكم يك شىء ديگر اين خلأ ذاتى بايد از وجود پر شود . وقتى كه اين شىء در ذات خودش نياز به اين علت دارد كه اين خلأ ذاتى بايد به وسيلهء آن پر شود و وقتى كه اين نياز در ذات او هست - نه به واسطهء مسبوقيت به عدم - پس اين نياز ذاتى براى هميشه باقى است ، پس حدوثاً و بقاءً نيازمند به علت است « 1 » .\r\n\r\n\r\n\r\n\r\n","description":"","footnote":"\r\n( 1 ) . - يعنى اينجا هم مىتوانيم بگوييم كه معلول عين نياز است .\r\nاستاد : البته مسألهء عين نياز صحيح است ، منتها الآن كه ما مسألهء امكان را مىگوييم مسألهء عين نياز نمىآيد . مسألهء عين نياز روى فلسفهء صدرالمتألهين است . آنچه ما الآن مىگوييم بر اساس حرف قدما مثل بوعلى است .\r\n- شما كه از « ذات » اسم مىبريد منظورتان از اين ذات چيست ؟ اگر ذات موجود باشد كه باز همان اشكالات پيش مىآيد ؟ .\r\nاستاد : چه اشكالى پيش مىآيد ؟ .\r\n- اينكه شما مىگوييد شىء در ذات خودش به علت احتياج دارد ، اگر شما يك ذاتى براى شىء فرض كنيد ، فرض اين است كه شىء موجود است ، چيزى كه موجود است ديگر احتياج به علت ندارد .\r\nاستاد : چرا احتياج به علت ندارد ؟ احتياج به علت دارد ، چون نيازش به علت لازمهء ذاتش است . اين لازمهء ذات از ذات سلب شدنى نيست .\r\nيك نيازهايى هست كه اين نيازها رفع شدنى است مثل اين كه شكم گرسنه به يك مقدار معينى غذا احتياج دارد ، وقتى آن مقدار معين غذا را به او داديد ديگر نيازى ندارد . ما موارد بسيارى داريم از نيازهايى كه اين نيازها رفع مىشود ، بعد هم كه رفع شد ديگر نيازى نيست ، موجبى براى آن كار نيست . مثلًا انسان در يك موردى يك نيازى به يك فردى دارد ، بعد كه نيازش رفع شد ديگر اصلا به او احتياجى ندارد ، كارى به او ندارد ، اعتنا هم به او نمىكند ، چون نيازش رفع شده است .\r\nولى يك نيازهايى هست كه خود آن نيازها براى هميشه باقى است . مثلا اگر ما بالاى يك بلندى قرار گرفته باشيم براى اينكه نيفتيم ، نياز داريم كه دست خودمان را به يك جايى بگيريم . اين‌طور نيست كه همين قدر كه دستمان را به يك جايى گرفتيم ديگر نيازمان رفع شود . باز ما به آن شيئى كه چسبيده‌ايم بايد بچسبيم ؛ نه اينكه همان اول كه چسبيديم ديگر نيازمان رفع شد ، بعد اگر دستمان را رها كرديم رها كرديم ؛ اين‌طور نيست اين مطلب را در مقام مثال عرض كرديم .\r\n","page_name":" 178 ","page_number":178},
  {"content":"\r\n\r\nبه قول شبسترى :\r\n ز احمد تا احد يك ميم فرق است * جهانى اندر آن يك ميم غرق است \r\n سيه رويى ز ممكن در دو عالم * جدا هرگز نشد واللَّه اعلم \r\nاين ميم ، ميم امكان است كه همهء عالم غرق همين ميم امكان هستند ، همين « نياز ذاتى » كه رفع شدنى نيست . اين سيه رويى كه امكان ندارد از ممكن جدا شود همان سيه رويىِ نداشتن و نياز و فقر است .\r\nوقتى كه مىگوييم ممكن در ذات خودش نياز دارد به علت ، يعنى اين نياز به علتْ ذاتى است و از آن جدا نمىشود ، و وقتى كه مىگوييم ممكن در ذات خودش اقتضاى وجود ندارد ، پس قهراً همان‌طور كه در ابتدا نيازمند به علت است در بقا هم نيازمند به علت است :\r\n لايُفْرَقُ الْحُدوثُ وَ الْبَقاءُ * اذْ لَمْ يَكُنْ لِلْمُمْكِنِ اقْتِضاءٌ \r\nيك مثال سادهء بچه گانه بزنيم : فرض كنيد شخصى مىخواهد سوار اسب بشود . او كه مىخواهد سوار اسب بشود فقط در سوارشدن به شما احتياج دارد ، همين قدر كه سوار شد ديگر افسار اسب را مىگيرد و اسب خودش مىرود . ولى يك وقت شما مىخواهيد يك بچه‌اى را سوار اسب بكنيد كه اصلًا هيچ قدرت اين كار را ندارد . در اينجا همان‌طور كه در آنِ اول شما بايد او را روى اسب نگه داريد در آنِ دوم هم بايد نگه داريد ، در آن سوم هم بايد نگه داريد ، در آن پنجم و دهم و تا آخر هم بايد نگه داريد ؛ و اين امرى است بسيار واضح .\r\n\r\nيك شبهه و پاسخ آن\r\nبعد حاجى به مسألهء ديگرى اشاره مىكند و مىگويد :\r\n وَانَّما فاضَ اتِّصالُ كَوْنِ شَىء * وَمَثَلُ الَمجْعولِ لِلشَّى ءِ كَفَىْء \r\nاين « و انّما فاض اتّصال كون شىء » جواب يك شبهه‌اى است نظير آن شبهه‌اى كه در مورد احتياج ممكن به علت مىگفتند ، منتها در آن شبهه مىگفتند ممكن اصلا\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاحتياج به علت ندارد و در اين شبهه مىگويند : نه ، ممكن در حدوث احتياج به علت دارد ولى در بقا ديگر احتياج به علت ندارد ؛ چرا ؟ براى اينكه در حالت بقا فرض اين است كه معلول موجود شده است ؛ اگر اين موجود حالا احتياج به علت داشته باشد معنايش اين است كه علت بخواهد وجود اين موجود را وجود قرار دهد و اين تحصيل حاصل است . و به بيان جامعتر : آيا علت در وجودى كه قبل از حال بقا حاصل است تأثير مىكند يعنى موجود را موجود مىكند يا در وجود جديدى كه مىخواهد حادث شود تأثير مىكند يعنى معدوم را موجود مىكند ؟ اگر شق اول باشد تحصيل حاصل است و اگر شق دوم باشد تناقض است .\r\nجواب اين است كه شىء اگر بقا داشته باشد وجودش در آنِ قبل با وجودش در آنِ بعد دوتاست ، « دو تا » به اين معنى كه يك وجود متصل ممتد است كه مرتبهء آنِ اول با مرتبهء آن دوم دوتاست ، با مرتبهء آن سوم سه تاست ، با مرتبهء آن چهارم چهارتاست . پس علت در وجود جديد تأثير مىكند ولى اين وجود جديد استمرار و اتصال همان وجود اول است نه امرى منفصل از وجود اول .\r\nعين اين مسأله درباب حركت هم مىآيد . درباب حركت يك وقت مىگوييم حركت احتياج به علت ندارد ، و يك وقت مىگوييم حركت در حدوثش احتياج به علت دارد ولى در بقائش احتياج به علت ندارد . جواب اين است كه حدوث و بقا فرق نمىكند . اگر شما بگوييد مرتبهء اول حركت احتياج به علت دارد اما مرتبهء دوم احتياج به علت ندارد چون فرض اين است كه حركت موجود است ، جواب اين است كه در آنِ اول مرتبهء اول از حركت موجود است ، در آن دوم مرتبهء دوم مىخواهد موجود شود .\r\nبنابراين وجود اتصالى اين شىء احتياج به علت دارد و درواقع معلول كه باقى است علت دائماً درحال فيضان است . نه اين است كه علت در يك « آن » معلول را ايجاد مىكند ، بعد ديگر وجود معلول ادامه پيدا مىكند . نه چنين است كه ايجاد در « آن » صورت مىگيرد و وجود در زمان ادامه پيدا مىكند . فرض اين است كه ايجاد و وجود هر دو يكى است ، پس همان‌طور كه وجود ادامه دارد ايجاد هم ادامه دارد ؛ يعنى بقاى وجود يك شىء عين بقاى ايجاد يك شىء است . الآن هم عالم به دليل اينكه باقى است دائماً درحال خلق شدن است . وجود باقى عين ايجاد باقى است .\r\nپس اين معنى ندارد كه شما خيال كرده‌ايد يك شىء كه موجود شد همان شى ءِ\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nموجود شده مىخواهد موجود شود و بعد مىگوييد : اين كه موجود شده است ! جواب اين است كه اين شىء در آنِ اول موجود شده است ، در آن دوم كه همان موجود شدهء اول نيست ، مرتبهء ديگرى از وجود آن است كه ادامه پيدا مىكند . پس يك وجود دائم است و يك ايجاد دائم « 1 » . بنابراين اين اشكال هم در اينجا به كلى بى معنى است .\r\n\r\nبحث هفتم : مناط احتياج به علت امكان است\r\nما در اين مسأله كه مناط احتياج به علت چيست پيش افتاديم و عمداً هم پيش افتاديم و گفتيم كه مسأله‌اى مطرح است راجع به اينكه مناط احتياج به علت چيست . در اينجا درواقع چهار نظريه موجود است كه سه نظريه‌اش را ما قبلًا گفتيم ، ولى معمولًا دركتب فلسفه دو نظريه را ذكر مىكنند : يكى نظريهء متكلمين كه مناط احتياج به علت حدوث است ، و يكى نظريهء فلاسفه كه مناط احتياج به علت امكان است .\r\nگفتيم كه از نتايج اختلاف اين دو نظريه اين است كه حكما بر خلاف متكلمين قائل به قديم زمانى - كه درعين اينكه قديم زمانى است ممكن الوجود است نه واجب الوجود - هستند ولهذا حكما « عقول مجرده » را قديم زمانى مىدانند ، و آنهايى كه قائل به افلاك بودند و قائل به حركت جوهريه هم نبودند افلاك را قديم زمانى مىدانستند ، و همچنين آن كسانى كه قائل به حركت جوهريه نبودند - مانند فارابى ، بوعلى سينا و خواجه نصيرالدين طوسى - اصول عناصر را قديم زمانى .\r\n\r\n\r\n\r\n\r\n","description":"","footnote":"\r\n( 1 ) . - همان مسألهء خلق مدام مىشود .\r\nاستاد : همان مسألهء خلق مدام است كه البته بيشتر عرفا مىگويند .\r\n- بعضى از مسائل درك مثالهايش كمى مشكل است .\r\nاستاد : نه ، البته اين مثالها مثالهاى فلسفى نيست . عمده اين است كه اصل آن مطلبى كه درباب جعل و مجعول و جاعل گفتيم مورد توجه قرار گيرد .\r\n- آن كه كاملا حل شد .\r\nاستاد : آن اگر حل شود اينها ديگر خود به خود حل مىشود .\r\n- مثلا ساختمان ، معلول يك بنّاست و در بقائش نيازمند به بنّا نيست .\r\nاستاد : حالا عرض مىكنيم . اتفاقاً به اين مطلب مىرسيم .\r\n","page_name":" 181 ","page_number":181},
  {"content":"\r\n\r\nمىدانستند ؛ مىگفتند اين عالم از ازل بوده است و تا ابد هم ادامه دارد و عالم مخلوق است درعين اينكه قديم زمانى است .\r\nو اين همان مسأله‌اى است كه اغلب اين نويسندگان كتابهاى تاريخ فلسفه نمىتوانند آن را تصور كنند . از يك طرف مىبينند حكمايى مثل بوعلى سينا و خواجه نصيرالدين حكماى فوق العاده الهى و بسيار قرص و محكمى هستند ، و از طرف ديگر مىبينند كه اينها براى عالم قدم زمانى قائل هستند . مىگويند ايندو كه با هم جور در نمىآيد . از آنجا كه طرز فكرشان همان طرز فكر ابتدائى است كه متكلمين دارند ، اين مسأله برايشان غيرقابل تصور است .\r\nولى براى حكما قضيه حل شده است كه قديم زمانى بودن ملاك وجوب وجود و استغناء از علت نيست ، بلكه شىء هرچه بيشتر قدم زمانى داشته باشد نيازش به علت بيشتر است ؛ يعنى هرچه كه موجود در يك جهت سعهء وجود داشته باشد فقرش بيشتر است و هرچه كه موجود وجودش محدودتر باشد به دليل محدودتر بودنِ وجودش فقرش هم كمتر است ، چون فقر با وجود تقريباً مساوى مىشود و لذا مىگويند كاملتر فقيرتر است « 1 » . به هرحال حكما قائل به قديم زمانى هستند ولهذا حاجى مىگويد :\r\n قَدْ كانَ الْافْتِقارُ لِلْامْكانِ * فَلْيُجْعَلِ الْقَديمُ بِالزَّمانِ \r\nيعنى : مناط احتياج به علت امكان است نه حدوث ، پس قرار داده شود قديم به زمان ( يعنى پس اگر قائل به قديم زمانى بشويم هيچ اشكالى ندارد ) .\r\nمتكلمين كه مىگويند مناط احتياج به علت حدوث است نه امكان ، مىگويند :\r\nنه ، ما به هيچ قديم زمانى قائل نيستيم . اصلًا « قديم زمانى » بودن مساوى است با « قديم ذاتى » بودن يعنى مساوى است با واجب الوجود بودن . ولى حكما مىگويند :\r\nنه ، قديم زمانى بودن مساوى با قديم ذاتى بودن و واجب الوجود بودن نيست و مسألهء قديم ذاتى غير از مسألهء قديم زمانى است .\r\nبعد حاجى با متكلمين وارد بحث مىشود و مىخواهد ادلهء آنها را درباب اينكه .\r\n\r\n\r\n\r\n\r\n","description":"","footnote":"\r\n( 1 ) . « الفقر فخرى » را بعضى به همين نحو معنى مىكنند ؛ هركه كاملتر است فقيرتر است ؛ چون داراتر است فقيرتر است ، چون دارايى او عين فقر است . هركه در يك بعد از ابعاد وجودى سعهء بيشترى داشته باشد او فقيرتر است .\r\nهركه در وجود سعهء بيشترى دارد او فقيرتر است ، و هركه كمتر دارد فقرش كمتر است ، چون او چيزى ندارد ، چون « نداشتن » « كه چيزى نيست ، « داشتن » ملاك فقر است .\r\n","page_name":" 182 ","page_number":182},
  {"content":"\r\n\r\nحدوث مناط احتياج به علت است رد كند و بلكه اساساً مىخواهد نظريهء آنها را [ به اين نحو 
  ] رد كند كه اين يك نظريهء نامعقول است و مىخواهد اشكالاتشان را حل و رفع كند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\n( 5 ) مباحث مربوط به امكان\r\n\r\nادامهء بحث هفتم\r\nبحث دربارهء اين مسأله بود كه مناط احتياج به علت چيست . معلول كه نيازمند به علت است چرا نيازمند به علت است ؟ اگر فرض كنيم ب معلول و الف علت باشد ، ب نيازمند به علتى است ( حال الف هم ممكن است به نوبهء خود نيازمند به علت ديگرى باشد ) . [ چرا ب نيازمند به علت است ؟ 
  ] درمقابل اينكه چرا ب بىنياز از علت نيست ؟\r\nاين خودش يك مسأله‌اى است . چرا اينهمه معلولها همه نيازمند به علت هستند ؟\r\nچرا اساساً بىنياز از علت نيستند ؟ .\r\nاين خود يك مسألهء بسيار جالبى است كه كمتر مطرح مىشود و درميان فلاسفه هم كه مطرح شده است علتش مناقشات متكلمين بوده است كه اين مسأله را وارد فلسفه كرده‌اند ؛ چون درباب علت و معلول يك وقت مسأله را به اين شكل مطرح مىكنيم كه چرا اين معلول وجود دارد ؟ مىگوييم به دليل اينكه آن علت وجود دارد .\r\nچرا اين آب بخار شد ؟ به دليل اينكه در اينجا فلان مقدار حرارت وجود داشت ؛ و همچنين دربارهء اشياء ديگر . و يك وقت مسأله را به اين شكل مطرح مىكنيم كه اصلًا چرا اين بخار شدن علت مىخواهد ؟ اين يك چراى ديگر است كه اين چراى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nديگر هم بايد حل شود . چرا اين بخار شدن علت مىخواهد ؟ چرا بىنياز از علت نيست ؟ و همچنين درمورد ساير جريانهايى كه در نظام علت و معلول واقعند قهراً اين سؤال مطرح است كه اصلا چرا اينها علت مىخواهند ؟ چرا بىنياز از علت نيستند ؟ .\r\nنقطهء مقابل اين سؤال آن سؤال معروف است - و بيشتر هم همان سؤال مطرح مىشود - كه اگر ما به يك علتى رسيديم كه گفتيم آن علت معلول هيچ علتى نيست يعنى بىنياز از علت است قهراً در آنجا هم اين مسأله مطرح است كه آن علت چرا بى نياز از علت است ؟ چرا اين نيازمند به علت است و چرا آن بىنياز از علت است ؟\r\nو حتى مىشود مسأله را به اين شكل مطرح كرد كه چرا آن كه بىنياز از علت است نيازمند به علت نيست و چرا اين كه نيازمند به علت است بىنياز از علت نيست ؟ به اين معنى كه چرا اين در جاى آن قرار نگرفته و چرا آن در جاى اين قرار نگرفته است ؟\r\n\r\nنظريهء متكلمين\r\nجوابى كه متكلمين داده‌اند اين بوده است كه اصلًا در مسألهء اينكه شىء چرا نيازمند به علت است ، بايد گفت شىء از آن جهت كه شىء است نيازمند به علت نيست و موجود از آن جهت كه موجود است نيازمند به علت نيست ، بلكه شىء از آن جهت كه حادث است نيازمند به علت است . حادث بماهوحادث نيازمند به علت است ؛ يعنى ملاك نيازمندى حدوث است . و به تعبير ديگر كه بااصطلاحات امروز وفق بدهد مسأله اين نيست كه موجود نيازمند به علت است ؛ مسأله اين است كه پديده نيازمند به علت است . پديده يعنى ناپديدى كه پديد شده است . حادث هم يعنى معدومى كه موجود شده است .\r\nبنابراين راز مطلب مسألهء حدوث است . اينكه چرا اساساً ب نيازمند به علت است ، چرا بخار نيازمند به يك عاملى است كه آن را به وجود بياورد ، اين چرايش در حدوثش خوابيده است . چون بخار يك حقيقتى است كه نبوده و بعد پيدا شده است لذا نيازمند به علت است . بخار در اول كه نبود ، آن آب بود بعد بخار شد . چون اين حالت بخار بودن وجود نداشت و بعد وجود پيدا كرد پس نيازمند به علت است\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو الّا اگر اين حالت بخار بودن اين سابقهء ناپديدى و سابقهء نيستى را نمىداشت يعنى اين بخار از ازل بخار بود ديگر ما نمىگفتيم كه چرا اين بخار شد . اكنون كه مىگوييم چرا بخار شد ، به معنى اين است كه بخار نبود و حالا بخار شد ، لذا مىگوييم پس چرا بخار شد ؟ اين ، حرف متكلمين است .\r\nلازمهء حرف متكلمين همان است كه در درسهاى پيش گفتيم . لازمهء حرف آنها اين است كه اگر چيزى پديده نباشد - به اين معنا كه گفتيم - يعنى اگر وجودى سابقهء عدم و نيستى نداشته باشد كه وجود و عدمش به دو زمان تقسيم شوند كه زمان قبلى زمان عدم باشد و زمان بعدى زمان وجود ، ديگر اين شىء بىنياز از علت است ، يعنى واجب الوجود است ، چون « بى نياز از علت » يعنى واجب الوجود . از اين جهت است كه از نظر متكلم قِدم مساوى است با وجوب وجود و قهراً حدوث مساوى است با امكان ( البته اين حرفها را آنها نگفته‌اند ولى لازمهء حرفشان همين است ) ولهذا آنها قدم را از صفات مختص واجب الوجود مىدانند . نه تنها مىگويند واجب الوجود قديم است ، بلكه مىگويند قدم اختصاص دارد به او و غير از او ديگر قديمى نيست .\r\n\r\nنظريهء حكما\r\nحكما آمدند گفتند : نه ، اينطور نيست . راست است ، شىء از آن جهت كه شىء است نيازمند به علت نيست ، شىء از آن جهت كه موجود است نيازمند به علت نيست ، بلكه از آن جهت كه ممكن است نيازمند به علت است . امكان صفتى است كه مىتوانيم از آن تعبير به « خلأ ذاتى » بكنيم . « اين شىء ممكن است » يعنى ذات اين شىء و ماهيت اين شىء ماهيتى است كه خود نه اقتضاى وجود دارد و نه اقتضاى عدم ؛ يك حالت لااقتضائى دارد هم نسبت به وجود و هم نسبت به عدم كه از اين لااقتضائى مىشود تعبير به يك نوع خلأ كرد ؛ يعنى ذات اين شىء از آن جهت كه خودش خودش است نه ايجاب مىكند هستى را و نه ايجاب مىكند نيستى را . اين چيزى است كه اين شىء را نيازمند به علت كرده است كه اگر بخواهد وجود داشته باشد علت مىخواهد اعم از آنكه سابقهء عدم داشته باشد يا سابقهء عدم نداشته باشد .\r\nوقتى كه شىء ذاتش چنين ذاتى است ، يعنى ذاتى است كه مىتواند موجود باشد و\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمىتواند معدوم باشد اين نيازمند به علت است اعم از آنكه ازلًا و ابداً وجود داشته باشد يا ازلًا و ابداً وجود نداشته باشد .\r\nمثلًا ما مىبينيم عالم موجود است . در اينجا يك تحليل به عمل مىآوريم ؛ مىگوييم اين عالمى كه ما مىبينيم موجود است كارى نداريم كه اين عالم از ازل تاكنون موجود بوده است يا نه ، در لايزال موجود شده است ؛ مىگوييم اين عالم اصلًا ممكن است كه نباشد ؟ اگر عالم نبود چه مىشد ؟ اكنون عالم هست ولى اگر هم نبود امر محالى نبود ، يعنى عالم در ذات خودش ابا ندارد از اينكه نيست مىبود . اگر عالم چنين است كه در ذات خودش مىتواند باشد - كه هست - و مىتواند نباشد [ يعنى 
  ] ازنبودِ عالم فى حد ذاته تناقضى و محالى لازم نمىآيد ، اعم از آنكه اين عالم هميشه بوده يا هميشه نبوده است ، همين قدر كه عالم در ذات خود اينچنين باشد نيازمند به علت است ، يعنى اگر وجود دارد وجودش وابسته به يك علت و قائم به يك علت است ، وجودش از ناحيهء يك علت است .\r\nمثال ساده‌اى ذكر مىكنيم : فرض كنيد ما ماهيت شعاع نور و پرتو خورشيد را به دست مىآوريم . چيزى در عالم وجود دارد به نام پرتو نور ، به نام شعاع نور ، به نام ضياء ، به نام نور ( هرچه مىخواهيد اسمش را بگذاريد ) . اين يك چيزى است كه وجود دارد . خورشيد وجود دارد ، اين پرتو هم وجود دارد . آيا اين از آن جهت وابسته به خورشيد است كه حتماً بايد فرض كنيم كه يك روزى اين پرتو نبوده و بعد پيدا شده است ؟ يا نه ، اين نور و اين پرتو وابسته به خورشيد است اعم از آنكه يك روزى اين پرتو نبوده و بعد پيدا شده است يا هميشه اين پرتو همراه خورشيد وجود داشته است ؟ واضح است كه شق دوم صحيح است ، يعنى اين پرتو چيزى است كه خودش در ذات خودش مىتواند باشد و مىتواند نباشد ولى اينكه هست هستى خودش را به واسطهء امر ديگرى دارد به نام خورشيد . حال اگر از ازل هم خورشيدى وجود داشته است و اين پرتو هم وجود داشته است بازهم اين پرتو معلول خورشيد است ، يعنى سابقهء عدمْ تأثيرى در نياز معلول به علت ندارد .\r\n\r\nسخن حكما خطاب به متكلمين\r\nاما اينكه شما مىگوييد ملاك نيازمندى به علت ، پديده بودن است و پديده‌اى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nنيازمند به علت است كه سابقاً ناپديد بوده است ، مىگوييم اين را ما به آن معنايى كه شما مىگوييد قبول نمىكنيم ولى به معناى ديگر ما هم قبول مىكنيم . شما حدوث را به معنى زمانى مىگيريد . مىگوييد شيئى كه در اين زمان پديد آمده است و در زمان سابق ناپديد بوده است به علت نيازمند است . مىگوييم : نه ، چنين چيزى ضرورت ندارد . اگر بگوييم چيزى كه پديد آمده است به معنى اين است كه در ذات خودش ناپديد و معدوم است ، در مرتبهء ذات خودش پديده و موجود نيست بلكه در مرتبهء زائد بر ذاتش پديده و موجود است ، يعنى وجودى است مسبوق به عدم - نه عدم به معنى اينكه در زمان سابق نبوده است بلكه عدم به معنى اينكه ذاتش اقتضاى اين وجود را ندارد ، يعنى اين وجود در مرتبهء ذاتش نيست - در اين صورت مىتوانيم بگوييم آنچه كه پديده است و آنچه كه حادث است نيازمند به علت است ، زيرا اين شىء مسبوق به « نبودن در مرتبهء ذات » است نه مسبوق به « نبودن در زمان سابق » ولهذا ما هم مىگوييم هر معلولى حادث است ولى اين حدوثى كه ما مىگوييم « حدوث ذاتى » است نه « حدوث زمانى » كه شما مىگوييد .\r\nمسأله را به شكل ديگر و به تعبير ديگر تحليل مىكنيم : يك امرى را درنظر مىگيريم كه حادث است . اين ب نبود ولى حالا حادث شد . الف آمد اين ب را حادث كرد ، يعنى وجودى به ب داد . پس ما « ب » اى داريم كه اين ب از ناحيهء الف وجود يافته است و چون اين وجود همان‌طور كه ميل شماست حادث است پس مسبوق به يك نيستى قبلى است ، يعنى اگر خطى بكشيم به نام خط زمان ، مىبينيم تا اينجاى اين خط چنين وجودى نبود و در يك نقطهء معين از اين خط اين وجود پديد آمده است . اين وجود ب را كه روى خط زمان درنظر مىگيريم مىبينيم فقط در يك نقطهء زمان قرار دارد و در ما قبل اين نقطه قرار ندارد .\r\nاكنون مىگوييم اين وجود الآن دو حيثيت دارد : يك حيثيت اينكه در اين نقطهء زمان قرار دارد و در آن نقطه‌هاى قبلى روى آن خط قرار ندارد . حيثيت ديگر اينكه اين وجود حادث مكتسب از آن وجود است ، ترشحى از آن وجود است ، فيضى از آن وجود است ، آمده شدهء از اوست .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nملاك معلوليت « از او بودن » است نه حدوث\r\nاكنون مىخواهيم ببينيم كه ملاك معلوليت اين وجودى كه در اين نقطه از زمان است آيا نبودش روى اين خط است در گذشته الّا در اين نقطه ، يا ملاك معلوليتش « بودنش از آن » است ؟ « بودن از آن » يعنى وجودى كه ترشحى از آن است ، تنزلى از آن است ، از ناحيهء آن رسيده است . مسلّماً ملاك معلوليتش اين دومى است .\r\nاكنون اگر اين جهت ، يعنى جنبهء « از او بودن » ، « از آنِ او بودن » ، «  إِنَّا لِلَّهِ  بودن » يعنى اينكه ما از آنِ او هستيم محفوظ باشد ، اگر اين « از آنى » و « از اويى » محفوظ باشد ملاك معلوليت هست . اگر اين وجود نه تنها روى اين نقطه از زمان باشد بلكه همهء اين زمان را هم گرفته باشد ولى با حفظ جنبهء « از اويى » ، با حفظ جنبهء « از آنى » ، با حفظ جنبهء مكتسب بودن از او ، با حفظ جنبهء للّه بودن ، از او بودن ، براى او بودن ، از آنِ او بودن ، باز ملاك معلوليت هست .\r\nبنابراين همان يك وجود حادث را وقتى كه ما تحليل مىكنيم در اين وجود حادث دو حيثيت مىبينيم : يك حيثيت اينكه در اين نقطه از زمان بر روى اين خط زمانى هست و در ساير نقاط اين خط نيست ، حيثيت ديگر اينكه اين وجودى كه الآن در اين نقطه هست بودنش از اوست ، يعنى حيثيتِ فيض او بودن ، ترشح او بودن ، قائم به او بودن ، او قيّوم اين بودن و وابستگى داشتن اين به او كه اين وابسته به اوست .\r\nآيا ملاك معلوليتش نبودش در آنجاست ؟ نه ، اين هيچ تأثيرى در معلوليتش ندارد . ملاك معلوليتش « از او بودن » ، وابسته به او بودن ، قائم به او بودن و مكتسب از او بودن است . وقتى كه ملاك اين است پس هيچ فرقى نمىكند كه آن وجود فقط يك نقطه از زمان را اشغال كرده باشد يا تمام نقاط زمان را اشغال كرده باشد ولى اين جنبهء « از اويى » در او محفوظ باشد .\r\nپس ، از اين جهت است كه مىگوييم آن چيزى كه معلول را نيازمند به علت كرده است آن نبود قبلى نيست ؛ آن نبود قبلى باشد يا نباشد تأثيرى در معلوليت ندارد . آن چيزى كه معلول را نيازمند به علت كرده است اين است كه نحوهء وجودش نحوهء وجود وابسته است ، يعنى ماهيتش فى حدّ ذاته خلأ دارد ، يعنى ماهيتش\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمىتواند اين وجود را داشته باشد و مىتواند نداشته باشد ولى آن عامل خارجى است كه اين وجود را به اين ماهيت داده است ، حال يا فقط در اين نقطه داده است يا در تمام نقاط داده است « 1 » .\r\n\r\n\r\n\r\n\r\n","description":"","footnote":"\r\n( 1 ) . - در مورد اين « ذات » و « ماهيت » بنده يك سؤالى در ذهنم هست و آن اينكه شما مىفرماييد براى اينكه ما بفهميم يك شىء نيازمند به علت بوده است يا نه ، نبايد برويم سراغ اينكه ببينيم آيا حادث بوده است يا نه - آن‌طور كه متكلمين مىگويند - بلكه بايد ذاتش را و ماهيتش را درنظر بگيريم ، اگر اين ذات ممكن است آن وقت بايد بگوييم نيازمند به علت است و الّا نه . از يك طرف مىگوييم ماهيت را بايد درنظر بگيريم اگر ماهيت اقتضاى ممكن بودن داشت اين شىء نيازمند به علت است ، از طرف ديگر مىگوييم صرف ماهيت داشتن به معنى ممكن بودن است . به نظر مىرسد كه اين يك اختلال منطقى باشد .\r\nاستاد : نه ، بعد در همين سلسله درسها خواهد آمد كه كلمهء « ذات » و همچنين كلمهء « ماهيت » تقريباً دو اصطلاح مختلف دارد كه حتى گاهى خود كلمهء « ماهيت » را به نحوى به كار مىبرند كه بر نقطهء مقابلش يعنى بر وجود هم قابل حمل و اطلاق است و لذا مىگوييم : ماهيت اين وجود . « ذات » هم همين جور است . رمز مطلب همين است كه اين لغت « ماهيت » را يك وقت از « ماهى ؟ » يعنى « چيست آن ؟ » مىگيريم و به آن معنا به كار مىبريم ؛ اگر ماهيت را به معنى چيستى هر چيز بگيريم همين ماهيت مصطلح درمىآيد كه درمقابل وجود قرار مىگيرد ؛ ولى گاهى ماهيت را به يك معنى وسيعتر مىگيرند ، يعنى « ما » را ماى استفهامى نمىگيرند كه « ماهِىَ » به معنى « چيستى » بشود بلكه « ما » را ماى موصول مىگيرند و ماهيت را مخفف « مابه الشىء هوهو » ( يعنى آن چيزى كه ملاك هويت اين شىء است ) درنظر مىگيرند ، در اين صورت مىشود آن را درباب وجود هم به كار برد .\r\nاينكه شما الآن مىگوييد كه از يك طرف مىگويند ماهيت داشتن مساوى است با ممكن بودن و از طرف ديگر مىگويند بايد ببينيم كه اگر ذات و ماهيت اين شىء به نحوى است كه نسبت به وجود و عدم لااقتضاست پس ممكن است و اگر نسبت به وجود و عدم لااقتضا نباشد پس يا واجب است يا ممتنع ، اين به اين علت است كه ماهيت را در اينجا به معنى اعم به كار مىبرند ولهذا گاهى كه مىخواهند با اصطلاح دقيقتر بيان كنند كلمهء ذات يا ماهيت را به كار نمىبرند بلكه كلمهء معنى يا مفهوم را به كار مىبرند و مىگويند يك معنى را و يك مفهوم را وقتى كه ما درنظر بگيريم يا چنين است يا چنان . « ذات » كه مىگوييم يعنى همان خودش را به تنهايى درنظر بگيريم ، يعنى همان چيزى كه مورد نظر قرار داده‌ايم صرف نظر از ماورائش ، يعنى هرچه را كه ما درنظر بگيريم به ماورائش نظر نداشته باشيم . يك چنين چيزى را كه درنظر بگيريم يا اين است كه اقتضاى وجود دارد يا لااقتضاست يا اقتضاى عدم دارد . بنابراين آن وقت به ممتنع الوجودها هم اطلاق مىشود . خود حكما هم به اين تفاوت اصطلاح اشاره مىكنند . بنابراين اينها با هم منافات ندارند .\r\nاين ماهيت را به آن اصطلاح خاص كه ما در اينجا درنظر مىگيريم بعدها [ از جمله رجوع كنيد به لمعات الهيه ملاعبداللَّه زنوزى ، ص 54 . 
  ] .\r\nبه اين نتيجه مىرسيم كه اشياء يا ماهيت دارند يا ماهيت ندارند ؛ اگر شىء ماهيت نداشته باشد مساوى است با واجب الوجود و اگر ماهيت داشته باشند مساوى است با ممكن الوجود ، كه همين مطلبى است كه الآن به آن اشاره كرديم . البته بعدها ما به اين نتيجه مىرسيم ، نه اينكه همه به اين شكل گفته‌اند ، و افرادى بوده‌اند مثل فخررازى كه اصلا اين حرف را قبول ندارند و مىگويند نه ، ماهيت از مختصات ممكن نيست ، واجب الوجود هم ماهيت دارد ولى ماهيتش مجهولة الكنه است . وقتى كه ما در اينجا بحث مىكنيم لازم نيست كه كاملا پايبند به اصطلاح خودمان باشيم و براساس آن بحث كنيم . حال ما كارى نداريم كه غير ممكن الوجود هم ماهيت دارد يا ماهيت ندارد .\r\n- چون اگر خيلى مقيد به اصطلاح « ماهيت » باشيم آن وقت از يك طرف مىدانيم كه فقط خداست كه واجب الوجود است و از طرف ديگر مىدانيم كه ماهيت او را نمىتوانيم تعقل كنيم ؛ پس چه جور . . .\r\nاستاد : آيا ماهيت دارد و نمىتوانيد تعقل كنيد ؟ .\r\n- ماهيت دارد و نمىتوانيم تعقل كنيم .\r\nاستاد : نه ، اگر ماهيت داشته باشد كه آن اشكال فخر رازى مىشود .\r\n- ماهيت به آن معنى « ما به الشى هوهو » كه دارد .\r\nاستاد : به آن معنى كه بله ، آن معنى همان وجود است . آن غير از اين است .\r\n- پس باز اين اشكال هست كه ما يك چيزى را كه ماهيت ندارد آورده‌ايم اين وسط گذاشته‌ايم و گفته‌ايم فكر كن ببين كه اين شىء آيا ممكن است يا واجب يا ممتنع ؟ .\r\nاستاد : نه ، گفتيم كه در اينجا « ماهيت » به آن معنى نيست بلكه به معنى ديگر است .\r\n- من تفاوت اصطلاح را نمىدانستم .\r\n","page_name":" 190 ","page_number":190},
  {"content":"\r\n\r\nاز اين جهت است كه حكما در جواب اين سؤال بسيار بزرگ درباب عليت كه قبل از آنكه سؤال كنيم علت ب چيست بايد سؤال كنيم چرا اساساً ب نيازمند به علت است ، به اين حرف بسيار دقيق رسيده‌اند كه همان امكان ذاتى ب ملاك نيازمندى به علت است .\r\nالبته در اينجا اگر ما نظر را اندكى دقيقتر كنيم از اين هم يك درجه لطيف‌تر مىشود . نه اينكه آن نظر نفى شود ، بلكه لطيف‌تر مىشود ، به همين بيانى كه عرض كرديم كه ملاك معلوليت « از او بودن » است . درواقع امكان ماهيت هم يك امر تبعى است كه در مرحلهء بعد انتزاع مىشود . عمده‌اش اين است كه واقعيت اين وجود ، واقعيتِ « از اويى » است . اينجاست كه در فلسفهء صدرالمتألهين يك معنى ديگرى براى امكان خلق شده است كه اسمش را گذاشته است « امكان فقرى » .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nامكان فقرى\r\nامكان فقرى يعنى آنجا كه ممكن و امكان هر دو يكى است ؛ يعنى چه ؟ يعنى تا حالا فيلسوفان و متكلمان بحث مىكردند و مىگفتند ب كه نيازمند به علت است ملاك نياز ب به علت چيست ؟ متكلمين چيزى را پيدا كرده بودند به نام « حدوث » و فلاسفه چيزى را پيدا كرده بودند به نام « امكان » . پس ما « نيازمند » ى داشتيم و نيازى و ملاك نيازمندىاى . نيازمند چه بود ؟ ب بود . ب نياز دارد به علت . ملاك نيازش چيست ؟ « حدوث » به قول متكلمين ، « امكان » به قول فلاسفه . اما به اين بيان كه ما مىگوييم نيازمند عين نياز است . اصلًا غير از وجود چيزى نيست ، مابقى همه اعتبار است . الفى هست و ب . ب وجود وابسته است . وابستگى اين وجود و نياز آن يك چيزى غير از خودش نيست . اصلًا خودش و حقيقتش حقيقت نياز به اوست ؛ حقيقتش حقيقت فقر به اوست . آن فقر و آن احتياج عين ذات اين وجود است . وقتى كه اين‌طور بگوييم ديگر مطلب كاملًا روشن است .\r\nپس ملاك نياز به علت اين است كه مرتبهء وجودى مرتبهء فقرى باشد . تا وجود در مرتبه‌اش ضعيف نباشد عين نياز به يك مرتبهء ديگر نمىشود . پس وجود ضعيف عين نياز به مرتبهء ديگر مىشود ، وقتى كه عين نياز به يك مرتبهء ديگر شد مفتقر و فقر هر دو در اينجا يكى از آب درمىآيد و بنابراين فرقى نمىكند كه اين وجود فقرى محدود باشد يعنى فقط اين نقطهء زمان را اشغال كرده باشد و ظرفش اين نقطهء زمان باشد ، قبلش نباشد بعدش هم نباشد ، يا نامحدود باشد يعنى تمام اين خط گذشتهء زمان را و تمام خط آيندهء زمان را هم اشغال كرده باشد ولى واقعيتش واقعيت فقر باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . - تعبير « فقر » يك مقدارى شاعرانه است و الّا فقر كه نمىتواند ملاك چيزى بشود . شما مىفرماييد كه اين ملاكش فقرش است .\r\nاستاد : نه ، فقرش خودش است ؛ يعنى خودش عين فقر است .\r\n- فقر از كجا ؟ اين اگر خودش عين فقر است پس خودش هيچ چيزى نيست .\r\nاستاد : چرا خودش هيچ چيزى نيست ؟ .\r\n- چون فقر يعنى نداشتن ؛ فقر يعنى نبودن .\r\n","page_name":" 192 ","page_number":192},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : نه ، اين امكان فقرى كه ما در اينجا مىگوييم اين است كه اين وجود درعين اينكه خودش يك نحوه وجودى است به تمام ذاتش وابسته به اوست . حالا اجازه بدهيد تا اين مطلب را توضيح بدهم :\r\nيك وقت شما مىگوييد « اين شىء » و « آن شىء » ، بعد مىگوييد اين شىء وابسته به آن است ، يعنى وابستگى غير از خود اين است ، مانند اينكه ما يكى از دو شىء مستقل را به ديگرى وابسته مىكنيم ولى وابستگى غير از وجود اين شىء است . اما يك وقت شما مىگوييد « اين شىء » و « آن شىء » ، بعد مىبينيد اين شىء استقلالى از خود ندارد و وابسته و وابستگى هر دو يكى است . ما در تحليلهاى گذشته به اين مطلب رسيديم كه درمورد معلول اصلا وابسته و وابستگى هر دو يكى است ، يعنى همين ، هم وابسته است هم وابستگى . اين مطلب را قبلا هم در درسهاى گذشته گفته‌ايم ، باز به بيان ديگر قضيه را تحليل مىكنيم .\r\nمىگوييم اين شىء نسبت دارد با اين شىء . مىخواهيم ببينيم كه آيا منتسب و نسبت دوچيز است ، يعنى اين يك ذاتى است كه يك نسبتى بر آن عارض شده است يا منتسب عين نسبت است ؟ باز مىبينيم كه منتسب عين نسبت است ؛ يعنى در اينجا مضاف عين اضافه است كه اسمش در اين اصطلاح مىشود « اضافهء اشراقى » .\r\nاين عين همان مطلب است . بحث اصلا غير از اين نمىتواند باشد . يك وقت شما مىگوييد كه علتى داريم و معلولى و اين معلول وجودى دارد و يك نيازى هم دارد كه نيازش غير از وجودش است ، يعنى « نيازمند » يك چيزى است و « نياز » چيز ديگرى است ، در اين صورت لازم مىآيد اين در مرتبهء ذات خودش استقلال داشته باشد . ولى وقتى كه شما مىگوييد اين به تمام هويتش وابسته به آن است پس اين به تمام هويتش محتاج به آن است . پس « اين » چيزى كه خودش چيزى باشد و احتياجش به او ، وابستگىاش به او ، اضافه‌اش به او چيز ديگرى باشد نيست ؛ خودش و اضافه‌اش به او و وابستگىاش به او و نيازش به او همه يك چيز است ؛ يعنى اينها كثرتى است كه ذهن تحليل مىكند . و ما هميشه اين مطلب را گفته‌ايم و در اصول فلسفه هم تكرار كرده‌ايم كه :\r\nتا ذهن را نشناسيم فلسفه نداريم . غالباً اين كثرتها را ذهن ايجاد مىكند . وقتى كه بتوانيم مسائل را خوب تحليل كنيم و وقتى كه انبوه كثرتهايى را كه انتزاعات ذهن است دور كنيم حقيقت بر ما روشن مىشود . اصلا كار فلسفه همين است . كارى كه از فلسفه ساخته است و از هيچ علمى ساخته نيست و محال است ساخته باشد همين است .\r\n- منظور عرضم اين است - و اين دو سه جلسه هم كه اين مطلب را مىپرسم براى همين است - كه اينجا كه مىرسيم اشكال پيش مىآيد كه يا واقعاً اين فرمايش درست است كه اين نسبت عين خود آن حقيقت است و واقعاً رابطه هم خودش حقيقت است و فقط يك مرحلهء ضعيفى از آن است ؛ اگر اين است ما در وجود هيچ چيزى نمىفهميم ، حتى تشكيك در وجود هم از بين مىرود .\r\nاستاد : تشكيك در وجود با همين درست مىشود .\r\n- نه ، مسأله از اينجا بهم مىخورد . اجازه بدهيد توضيح مىدهم . اينكه شما مىفرماييد به اين معنى است كه يك\r\n","page_name":" 193 ","page_number":193},
  {"content":"\r\n\r\n\r\n\r\n\r\n\r\n","description":"","footnote":"\r\nدرجه‌اى از وجود هست ، بعد اين درجهء از وجود به درجهء وجود بالاتر از خودش وابسته است .\r\nاستاد : تشكيك وجود هم همين است .\r\n- حالا سؤال اين است كه اگر اين درجه از وجود واقعاً درجه‌اى از وجود هست ، در وجود داشتن چه فرقى دارد كه بخواهد به آن وابستگى داشته باشد ؟ وجود ، وجود است ديگر . اين به چه چيز آن وابستگى دارد ؟ .\r\nاستاد : وجود وجود است ، اما خودتان مىگوييد : « وجود مشكك » .\r\n- ما قبول نداريم ، براى اينكه اينجا ايراد پيش مىآيد .\r\nاستاد : نه ، ايرادى پيش نمىآيد ؛ حالا بحث كنيد .\r\nوجود است كه زاييدهء وجود است - گرچه كلمهء « زاييدگى » در اينجا غلط است ؛ « لم يلد و لم يولد » است - يعنى وجود علت وجود است نه علت چيز ديگر . پس شما درباب عليت چه مىگوييد ؟ درباب عليت آيا مىگوييد وجود علت عدم است ؟ آيا مىگوييد علتِ ماهيت است ، كه امر اعتبارى است ؟ مىگوييد وجود علت وجود است . وجود علت وجودش است يعنى چه ؟ هردو كه به قول شما وجود است . وجود علت وجود است يعنى اصلا عليت از وجود بيرون نيست . وجود علت وجود است يعنى اصلا مرتبه‌اى از وجود وابسته است به مرتبه‌اى از وجود .\r\n- ايشان مىگويند فرق وجود علت با وجود معلول چيست ؟ .\r\nاستاد : در شدت و ضعف است .\r\n- اين شدت و ضعف يعنى چه ؟ .\r\nاستاد : اصلا شدت و ضعف هم به وجود برمىگردد . اينها را شما در ابتدا خوانده‌ايد . البته من قبول دارم ، يعنى سؤالهاى شما را در اينجا مىپسندم ، براى اينكه اينها را بايد كم كم و تدريجاً تصور كرد .\r\nش ب وجود يك وقت هست كه مىگوييد اصلا ما نمىتوانيم مراتب تصور كنيم ، نمىتوانيم دروجود شدت و ضعف تصور كنيم ( مثل حرف عرفا ) ، بنابراين عليت هم در عالم نيست . وحدت وجود عرفانى - البته در آن شكل غليظش - يك چنين چيزى است .\r\nاصلا عليتى در عالم نيست . كثرتى به هيچ وجه در عالم نيست .\r\nولى ما كه با بديهيات اوليهء عقل سروكار داريم نمىتوانيم اين را قبول داشته باشيم . ما دربحث تشكيك وجود گفتيم كه آيا تقدم و تأخر معقول است يا معقول نيست ؟ آيا شما از شدت و ضعف تصور داريد يا نه ؟ اصلا شدت و ضعف يعنى همين . اصلا تا وجودْ حقيقت نباشد و تا وجود مراتب نداشته باشد تصور شدت و ضعف در عالم غلط است ؛ اصلا تصورش در عالم وجود ندارد . اگر وجود حقيقت نداشت اصلا چنين تصورى به ذهن نمىآمد . تا يك حقيقت نباشد كه صاحب مراتب باشد شدت و ضعف معنى ندارد .\r\nاگر شما يك شيئى را برداريد و چيز ديگرى را با آن مخلوط كنيد اين كه شديدتر از آن نيست ، اين كه تكامل آن نيست . شما مىگوييد : « تكامل » ( حالا تكامل را هميشه درقوس صعودى مىگوييم اما عليت در قوس نزولى است . اين در سير نزولى است و آن در سير صعودى ) . تكامل يعنى چه ؟ يعنى اين داراى مرتبه‌اى از كمال است بعد داراى\r\n","page_name":" 194 ","page_number":194},
  {"content":"\r\n\r\n\r\n\r\n\r\n\r\n","description":"","footnote":"\r\nمرتبهء بالاتر و عاليتر مىشود . آيا اين مرتبه‌اى كه قبلا داشته است با مرتبه‌اى كه بعداً دارد از يك جنس است يا از دو جنس ؟ اگر از دو جنس باشد كه ديگر تكامل نيست . اين مثل اين است كه مثلا يك نفر صد هزار تومان پول دارد بعد يك كلاس علمى هم طى مىكند . اينكه ديگر تكامل پولدارى نيست . يا مثلا يك كلاس درس خوانده است بعد صد هزار تومان به او مىدهند . اينكه تكامل علم نيست . تا يك چيز نباشد كه شدت و ضعف بپذيرد كه تكامل معنى ندارد و در ماهيات كه ملاك كثرت هستند اصلا تكامل معنى ندارد ؛ يعنى در ماهيات مسأله به اين شكل است كه اين ماهيت چيزى بر آن علاوه مىشود ، يعنى كثرتى [ ايجاد مىشود 
  ] بدون آنكه يك جهت وحدت در كار باشد .\r\nبنابراين شدت ، ضعف ، عليت ، همهء اينها به وجود برمىگردد و به مراتب داشتن وجود برمىگردد . مراتب داشتن هم اين است كه از هر مرتبه‌اى عدمهايى انتزاع مىشود و در آن مرتبه عدمهايى صدق مىكند كه در مرتبهء بالاتر صدق نمىكند . در يك مرتبه‌اى عدمها ، ماهيتها ، نيستيهايى صدق مىكند كه در مرتبهء بعد و در مرتبهء بالاتر صدق نمىكند ، حال چه در قوس صعودى باشد چه در قوس نزولى .\r\nاينها مسائلى است كه بايد خيلى تكرار شود تا وارد اذهان شود ، چون قبلا هم عرض كرده‌ايم كه آن مسائل اساسى مسائلى است كه تصورش مشكل است نه تصديقش .\r\nبعضى مسائل هست كه تصورش آسان است ، تصديقش مشكل است ، يعنى برهان اقامه كردن بر اينكه آيا چنين چيزى هست يا نيست خيلى مشكل است ، فرمولهاى بسيار پيچيده‌اى دارد تا انسان بتواند تصديق كند . مثلا اينكه آيا ابعاد متناهى است يا نامتناهى تصورش خيلى ساده است . اينكه آيا سلسلهء علل و معلولات متناهى هستند يا غيرمتناهى تصورش ساده است ، ولى برهان اقامه كردن بر يك طرف كه آيا ابعاد متناهى است يا نامتناهى و آيا سلسله علل مىتواند نامتناهى باشد يا نه ، هميشه متناهى است ، اين ممكن است يك مقدار پيچيدگى داشته باشد .\r\nولى بعضى مسائل هست كه براهينش آن قدر مشكل نيست ، ساده است ، خود تصور مطلب يك مقدار مشكل است ؛ منتها بايد با بيانات مختلف خيلى بازگو شود تا خود مطلب براى انسان قابل تصور شود . وقتى كه خود مطلب تصور شد آن وقت ديگر تصديقش بسيار ساده است و يك برهان ساده هم كه براى انسان ذكر كنند قضيه حل مىشود ولهذا ما اول هم كه اين سلسله درسها را شروع كرديم گفتيم كه بسيارى از مسائل را كه ما در ابتدا مىخوانيم شما در ابتدا انتظار نداشته باشيد كه برايتان كاملا جزمى و يقينى شود ، بلكه اين مسائل در طول مسائل ديگر كه مرتباً ذكر شود از باب اينكه يك نوع وابستگى ميان مسائل مختلف هست بعد در مجموعِ مسائل قضايا حل مىشود .\r\n- ولى من فكر مىكنم شخص خودم هروقت سؤال مىكنم تازه قضيه را تصور مىكنم ، يعنى جريان قضيه اين‌طور است . آخر شما در آن جلسه فرموديد كه درمورد علت و معلول ربط و رابطه عين هم هستند يعنى معلول عين نياز به علت است و نياز عين نيازمند است ، آن وقت من در آنجا خدمتتان عرض كردم كه اگر اينطور\r\n","page_name":" 195 ","page_number":195},
  {"content":"\r\n\r\n\r\n\r\n\r\n\r\n","description":"","footnote":"\r\nباشد [ زمان هم از جمله مسائلى است كه بايد تصور روشنى از آن داشته باشيم تا بتوانيم مسأله را خوب درك كنيم 
  ] . الآن شما فرموديد كه در وجود ، شدت و ضعف را ما در خارج حس مىكنيم يعنى در ذهن ما هست و ما درك مىكنيم كه شدت و ضعف وجود دارد . من مىخواهم بگويم كه آن جلسه من از حضورتان سؤال كردم كه اگر آن مطلب را من درست فهميده باشم زمان هم مسأله‌اى است كه باز فقط ما بايد يك تصور منطقى از آن داشته باشيم تا بتوانيم حقيقت مسألهء علت و معلول را درك كنيم ، چون در مورد علت و معلول مسألهء زمان باز نمىتواند يك مسأله‌اى باشد كه مثلا علت زماناً قبل از معلول باشد .\r\nاستاد : حرفتان درست است ولى ما در اينجا نگفتيم كه علت زماناً مقدم بر معلول است .\r\n- حالا من مىخواهم بگويم كه درعين حال ما در خارج باز مثل شدت و ضعف اين تصور را داريم كه يك چيزى قبل از چيز ديگر وجود دارد و مثلا قديم قبل از حادث وجود دارد و شيئى كه زماناً مقدم است علت است و ديگرى معلول .\r\nاستاد : البته اين‌طور چيزها هست ؛ ما كه نمىگوييم نيست . ما كه نمىخواهيم بگوييم هيچ گونه حادثى در عالم نيست ؛ ما مىخواهيم بگوييم كه علتِ احتياج به علت ، حدوثش نيست و الّا واضح است كه آنچه كه ما با آن سر و كار داريم همه‌اش حادثها هستند ، يعنى اشيائى هستند كه وجودشان در يك قطعه‌اى از زمان يا در يك نقطه‌اى از زمان هست ولى در نقاط قبل نيست . منتها بحث ما اين است كه آن چيزى كه اين را نيازمند به يك علتى كرده است كدام جهتش است . آيا آن نبود پيشينش اين را نيازمند به علت كرده است يا نه ، آن امكان ذاتىاش ( به قول حكما ) اين را نيازمند كرده است ؟ و الّا ما كه نمىخواهيم وجود حادثها را انكار كنيم . شك ندارد كه امور حادث وجود دارد و ما دائماً با آنها سر و كار داريم . همان مثالى كه عرض كردم مؤيد اين مطلب است : اين آب الآن آب است بعد تبديل مىشود به بخار . واضح است كه پيدايش اين بخار يعنى بخار شدن اين ماده الآن يك امر حادثى است ؛ امر حادثى است كه قبلا نبوده و حالا پيدا شده است . منتها ما تحليل مىكنيم كه اين پديده‌اى كه ما الآن به صورت بخار شدن يك ماده‌اى مىبينيم ، اين چرا اساساً احتياج به علت دارد ؟ چرا بىنياز از علت نيست ؟ آيا چون نبود و بعد پيدا شد نيازمند به علت است يا نه ، به دليل ديگر ؟\r\n","page_name":" 196 ","page_number":196},
  {"content":"\r\n\r\n\r\n( 6 ) مباحث مربوط به امكان\r\n\r\nبرخى احكام وجوب غيرى\r\nاز جمله احكام عليت - و به يك اعتبار از احكام وجوب و امكان - مسألهء ضرورت حاكم بر اشياء است ؛ زيرا ما موجودها را تقسيم كرديم به واجب بالذات و ممكن بالذات و بعد گفتيم كه ممكن بالذات در وجود نيازمند به غير است كه آن غير را ما « علت » آن مىناميم و ممكن به دليل امكانش - نه به دليل حدوثش - نيازمند به ماوراء خود است و نيازمند به عاملى است كه به وجودآورندهء آن باشد . در اينجا از همين مقدار تحليل فلسفى از وجوب و امكان مسألهء عليت استنتاج مىشود ؛ يعنى درواقع ما اگر بخواهيم با تحليل فلسفى وارد مطلب بشويم از وجوب و امكان به عليت مىرسيم ، براى اينكه كار ما از اينجا شروع مىشود كه موجود به حصر عقلىاى كه محال است شق ثالثى داشته باشد يا واجب است يا ممكن و اگر ممكن باشد ( البته اينكه علائم امكان چيست فعلًا به جاى خود ) به دليل اينكه ممكن است نيازمند به علت است پس ممكن نيازمند به علت است . پس ما از امكان به عليت مىرسيم « 1 » .\r\n\r\n\r\n\r\n\r\n","description":"","footnote":"\r\n( 1 ) . - مگر ما در درس پيش به اينجا نرسيديم كه عليت بر وجوب و امكان مقدم است ؟ يعنى ما اين را كه موجود به\r\n","page_name":" 197 ","page_number":197},
  {"content":"\r\n\r\n\r\n\r\n\r\n\r\n","description":"","footnote":"\r\nحصر عقلى يا واجب است يا ممكن مقدم بر عليت نمىدانيم ، براى اينكه وقتى مىگوييم چيزى واجب است و بعد مىگوييم آن چيزِ ديگر ممكن است درحقيقت اصل عليت را در آن دخالت مىدهيم .\r\nاستاد : نه ، اين‌طور نيست .\r\n- وقتى ما مىگوييم يك چيزى واجب است يعنى خودكفاست .\r\nاستاد : يعنى واجب بالذات است ، يعنى بىنياز از ماوراء خود است .\r\n- بله ، اين عليت است ديگر ، مگر عليت چيست ؟ .\r\nاستاد : نه ، اين تصور عليت است . وقتى كه ما مىگوييم اين شىء واجب است اصلا در خود مفهوم « وجوب » مفهوم قيام بالذات هست و در خود مفهوم « امكان » مفهوم قيام به غير هست . معناى وجوب اقتضاى وجود داشتن اين ذات است و معناى امكان لااقتضائى اين ذات است . عليت كه ما در اينجا مىگوييم همان عليت مصطلح است يعنى دخالت عامل بيرون در وجود اين شىء و الّا معلوم است كه در تصور واجب و ممكن مىشود گفت تقريباً مفهومى از عليت هست ، چون وقتى مىگوييد « واجب » يعنى آنى كه بىنياز از علت است . ما مقصودمان اين نبود كه به تصور عليت نمىرسيم . اينكه منشأ تصور عليت چيست مسألهء ديگرى است . مقصودمان اين بود كه عليتى در عالم وجود دارد . اينكه عليت حتماً در عالم وجود دارد از نظر فيلسوف كه مىخواهد مسائل را با تحليل عقلى استنتاج كند به اين صورت استنتاج مىشود كه از اول اشياء را به حصر عقلى تقسيم مىكند به واجب و ممكن . اگر فرض كنيم به اين نتيجه برسد كه همهء اشياء واجب بالذات هستند - كه به چنين نتيجه‌اى نمىرسد - اصلا ما ديگر هيچ وقت به باب عليت نمىرسيم ولى وقتى كه مىبينيم نه ، مطلب برعكس است ، آنچه كه بيشتر نشانه هايش وجود دارد وجود ممكنهاست و وجود واجب را بايد با دليل اثبات كرد ، در اينكه ممكن وجود دارد شك و بحثى نيست و اگر شك و بحثى باشد در وجود واجب است كه آيا واجب وجود دارد يا نه ، [ در اينجاست كه به عليت مىرسيم . از اين جهت بود كه گفتيم ما با تحليل فلسفى از امكان به عليت مىرسيم 
  ] .\r\n- يعنى آيا يك چنين فيلسوفى مىتواند مثلا جواب اين تجربى مذهب‌ها را بدهد كه مىگويند اصلا ما نمىدانيم كه رابطهء عليت هست يا نه ؟ كسى نمىتواند بگويد رابطهء عليت [ بر اساس برهان 
  ] و دليل وجود دارد ، براى اينكه مثلا شخصى مثل هيوم مىآيد و مىگويد همين كه شما مىفرماييد موجودات در خارج يا واجبند يا ممكن به چه دليل مىگوييد ؟ من مىگويم نه ، در خارج موجودند ؛ من نه مىفهمم واجبند نه مىفهمم ممكن‌اند .\r\nاستاد : جواب اينها داده شده است . اينها ديگر حرفهاى خيلى كهنه شدهء شكست خورده است ؛ نبايد اينها را از نو مطرح كنيد . آن كسى كه آن حرف را مىزند [ يعنى هيوم 
  ] مىگويد من مبدأ تصورات خودم را فقط محسوسات مىدانم ؛ هر صورتى كه از راه حواس به ذهن من بيايد معتبر است و هر صورتى كه از راه حواس به ذهن من نيايد معتبر نيست . بنابراين « وجوب » چون يك صورت محسوس نيست پس اصلا روى آن كار نمىكند و فكر نمىكند . او پيش خودش خيال مىكند كه اين مفهوم « وجوب » يك وهم است ، چون مىگويد « وجوب » نه با چشم ديده مىشود ، نه با لامسه لمس مىشود و نه با شامه بوييده مىشود . « وجوب » يك مفهومى است كه فيلسوفان مىگويند عقلى است .\r\nهرچه را كه آنها مىگويند عقلى است كه ريشه‌اى در حس نداشته باشد من [ هيوم 
  ] مىگويم وهمى است . « امكان » هم همين‌طور است . مىگويد اصلا من دربارهء اينها فكر نمىكنم . او مىرود روى مفاهيمى كار مىكند كه اين مفاهيم از راه حواس آمده‌اند . وقتى كه فقط روى اين مفاهيم كار مىكند آن وقت مجبور است كه همهء اين مسائل را كنار بگذارد از جمله مسألهء عليت را ، چون عليت هم خودش محسوس نيست . وقتى كه اينها را كنار مىگذارد آن وقت در همان تنگنا قرار مىگيرد كه بايد بگويد علم و شناخت وجود ندارد . وقتى مفاهيم را محدود به اين مفاهيم بكنيم يعنى « علم وجود ندارد » يعنى خود آقاى هيوم بى خود دارد براى كسب علم و شناخت تلاش مىكند ؛ او دنبال مجهول مطلق مىرود ؛ او دنبال يك امرى مىرود كه محال است چنين امرى وجود داشته باشد ، زيرا در تكوّن علم بشر معانى و مفاهيمى دخالت دارد كه آن معانى و مفاهيم هيچكدام از طريق حواس به ذهن انسان نيامده است ، و اين يعنى يك فلسفهء به بن بست رسيدهء شكست خورده . ما ديگر نمىتوانيم دنبال حرف آنها برويم . حرف آنها و مسألهء شناخت و اينكه اين مفاهيم از كجا به ذهن انسان مىآيد و اينكه اين مفاهيم اعتبار دارد اينها را قبلا گفته‌ايم .\r\n[ چنان كه قبلًا ذكر شد به خاطر حفظ انسجام مباحث ، بحث « شناخت » در پايان بحث « امكان » قرار داده شده است\r\n","page_name":" 198 ","page_number":198},
  {"content":"\r\n\r\nاكنون مسأله دومى كه پيش مىآيد درمورد رابطهء ميان اين ممكن و علت خودش و در واقع در مورد رابطهء ميان علت و معلول است كه آيا اين رابطه يك رابطهء ضرورى است يا يك رابطهء ضرورى نيست ؟ .\r\nپس فيلسوف كه با تحليل عقلى پيش مىآيد ازتقسيم موجودات به واجب و ممكن ( اصل اول ) و از اينكه اجمالًا ممكن وجود دارد ( اصل دوم ) و از اينكه چون ممكن وجود دارد پس عليتى در عالم وجود دارد و عليت و معلوليتى در خارج وجود دارد ( اصل سوم ) به يك اصل چهارمى مىرسد كه اكنون مورد بحث ماست و آن اينكه رابطهء ميان علت و معلول چه رابطه‌اى است ؟ آيا رابطهء ضرورى است يا رابطهء ضرورى نيست ؟ .\r\nدر اينجا معناى اينكه مىگوييم اين رابطه ضرورى است اين است كه هر معلولى با علت خودش يك رابطه‌اى دارد كه اگر آن علت وجود پيدا كند « 1 » محال است كه اين معلول وجود پيدا نكند و اگر آن علت وجود پيدا نكند محال است كه اين معلول وجود پيدا كند ؛ يعنى يك رابطهء ضرورى و امتناعى در آنِ واحد ميان .\r\n\r\n\r\n\r\n\r\n","description":"","footnote":"\r\n( 1 ) . علت كه در اينجا مىگوييم مقصودمان علت ناقصه نيست كه جزء علت باشد ، بلكه مقصودمان علت تامّه است .\r\n","page_name":" 199 ","page_number":199},
  {"content":"\r\n\r\nعلت و معلول حكمفرماست : ضرورت ميان وجود علت و وجود معلول و امتناع ميان وجود معلول و عدم علت ، و همچنين ضرورت ميان عدم علت و عدم معلول ( كه قبلًا گفتيم اين نحو ضرورت را يعنى ضرورتى را كه معلول از ناحيهء علت پيدا مىكند اصطلاحاً « ضرورت بالغير » يا « وجوب بالغير » مىناميم ) و چون نظام عالم نظام علت و معلولى است بنا بر اين نظر كه رابطهء ميان علت و معلول رابطهء ضرورى است نظام عالم نظام ضرورى مىشود يعنى آنچه كه بر نظام عالم حاكم است ضرورت است نه لاضرورت . پس لاضرورت صرفاً يك اعتبار عقل است كه براى اشياء درنظر گرفته مىشود يعنى وقتى كه اشياء را فى حد ذاته اعتبار مىكنيم مىبينيم در حد ذات خود لاضرورت دارند ولى اين فقط مربوط به مرتبه است و الّا همين اشياء كه در مرتبهء ذات خود لاضرورت دارند از نظر رابطه‌شان با علتها ، با وجود علتها يا با عدم علتها ، بر آنها ضرورت حاكم است « 1 » .\r\nاز اين مطلب مىگذريم و به مطلب ديگرى مىپردازيم . اين مطلب را خواستيم .\r\n\r\n\r\n\r\n\r\n","description":"","footnote":"\r\n( 1 ) . در اينجا مناسب است به يك مطلبى اشاره شود و آن اينكه از نظر اين فيلسوفان كه ماهيتى را و ذاتى را درنظر مىگيرند و بعد مىگويند اين ماهيت در ذات خودش داراى امكان است ولى از نظر رابطه‌اش با علتش ضرورت وجود دارد مطلب درستى است اما اگر كسى نظريهء ديگرى داد ، نظريه‌اى كه به دو شكل مختلف يكى در فلسفهء صدرالمتألهين آمده است و يكى در فلسفهء هگل ، آن وقت شكل قضيه فرق مىكند .\r\nاگر كسى آن نظريه را داد كه گفت اصلا اشياء كه با يكديگر مرتبط هستند نه به اين معناست كه اشياء ذاتى دارند و رابطه‌اى ، بلكه ذاتشان عين رابطهء با يكديگر است ؛ اصلا اشياء جز رابطه چيزى نيستند ؛ واقعيت هر شىء و ذات هر شىء يعنى مجموع روابط اين شىء با اشياء ديگر ؛ نتيجه اين مىشود كه پس ذاتى در كار نيست . وقتى كه ذاتى در كار نيست بنابراين هر آنچه كه حاكم است ضرورت است ، و امكان حتى به حسب اعتبار عقلى هم قابل اعتبار نيست ، زيرا مسألهء امكان ذاتى به فرض اين است كه ما براى اشياء ذاتى قائل باشيم و رابطه‌اى ، اما اگر ما براى اشياء ذاتى و رابطه‌اى قائل نباشيم و ذات شىء را مجموع روابط با اشياء درنظر بگيريم - آنچنان كه هگل مىگويد - اصلا امكان از ميان برمىخيزد . امكان كه از ميان برمىخيزد آن وقت اين ضرورت تكليفش چه مىشود ؟ اين را ما ضرورت بالغير بدانيم يا ضرورت بالذات ؟ ضرورت بالذات كه نمىشود دانست ، چون اين ضرورت به حكم رابطه‌اى است كه با غير دارد . آن وقت ضرورت بالغيرى كه ذاتى در كار نيست چگونه قابل تصور است ؟ ! .\r\nدر فلسفهء صدرالمتألهين اين مسأله از نظر ديگر مطرح مىشود . در اين فلسفه چون بر مبناى اصالت وجود است اين مسأله شكل ديگرى پيدا مىكند و آن اينكه وجود عين فقر است و عين ضرورت ؛ يعنى او به نوعى امكان قائل است كه اسمش امكان فقرى است كه آن امكان فقرى با اين ضرورت هيچ منافات ندارد . حتى دو اعتبار هم نمىخواهد . به يك اعتبار ، شىء هم عين فقر است و هم عين ضرورت ، چون مسأله به وجود و مراتب وجود برمىگردد ، مراتب وجود به نحوى است كه درعين اينكه وجود است وجوب است و درعين اينكه وجوب است نياز به مرتبهء مقدم خودش است . آن وقت آنجا قهراً امكان معنى ديگرى پيدا مىكند .\r\n","page_name":" 200 ","page_number":200},
  {"content":"\r\n\r\nمقدّمتاً عرض كنيم براى مطلب ديگر .\r\n\r\nتفكيك ميان عليت و ضرورت محال است\r\nآيا مىشود گفت كه شيئى علت براى شيئى باشد ولى درعين حال ضرورت نباشد ؟ يعنى آيا مىشود تفكيك كرد ميان عليت و ضرورت ؟ جواب اين است كه نه ، نمىشود ، براى اينكه اگر ما فرض كنيم كه اين شىء در ذات خودش اقتضاى وجود ندارد مانند اينكه فرض كنيم اين آب در ذات خودش اقتضاى گرم شدن ندارد و نياز به عاملى دارد كه آن را گرم كند ( اگر عاملى وجود نداشته باشد كه چنين اقتضائى در ذات اين نيست ) اكنون وقتى كه عامل وجود پيدا كرد - همان عاملى كه ما اسمش را علت مىگذاريم - آيا با وجود اين عامل و با وجود همهء شرايطى كه لازم است تا آب گرم شود ، يعنى با مجموع عواملى كه احياناً ما مىگوييم گرمى اين آب معلول آن عوامل است باز وضع به همان صورت است و چنين اقتضائى در كار نيست ؟ آيا اين گرمى كه از اين عامل پيدا شده است به حكم ضرورت پيدا شده است ؟ يعنى آيا با وجود اين عامل ، ديگر نمىشد كه اين گرمى وجود پيدا نكند يا نه ، در وقتى هم كه اين عامل وجود پيدا كرده است بازهم مىشد كه وجود پيدا نكند ، معذلك وجود پيدا كرده است ؟ يعنى آيا همان گونه كه اين شىء فى حد ذاته وجودش ضرورت ندارد با فرض وجود عامل هم وجودش ضرورت ندارد و با اينكه وجودش ضرورت نداشته است معذلك وجود پيدا كرده است ؟ .\r\nجواب اين است كه اين محال است ؛ چرا ؟ براى اينكه فرض بر اين است كه عامل هم كه وجود پيدا كرده است باز با فرض وجود اين عامل وجود اين شىء ضرورت ندارد ، يعنى ممكن است اين عامل وجود داشته باشد و درعين حال آن شىء وجود پيدا نكند ، مثلا اين آتش وجود داشته باشد و درعين حال آن آب گرم نشود ، پس اين به حال اول خودش باقى است ، يعنى در همان مرحلهء امكان خودش باقى است .\r\nپس همان‌طور كه اگر اين عامل نبود اين شىء خود به خود وجود پيدا نمىكرد اگر با فرض وجود عامل هم ضرورتى در كار نباشد و بخواهد وجود پيدا كند باز منجر به اين مىشود كه اين شىء خود به خود وجود پيدا كرده است ؛ چرا ؟ براى اينكه فرض اين است كه الآن هم اين شىء ، هم امكان وجود دارد هم امكان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nعدم ؛ با فرض وجود اين عامل و با فرض اقتضاى اين عامل باز وجود و عدم براى اين شىء على السويه است ؛ اين عامل به تمام وجود خودش حاضر است معذلك [ اين شىء 
  ] باز هم امكان دارد موجود شود و امكان دارد معدوم شود . درحالى كه هم امكانِ وجود دارد هم امكان عدم ؛ اگر بخواهد وجود پيدا كند همان ترجيح بلامرجحى كه در اصل گفتيم در اينجا هم باقى است .\r\n\r\nمسألهء اولويت\r\nبعضى از متكلمين قديم و برخى از علماى جديد آمده‌اند به يك مسألهء ديگر قائل شده‌اند و آن مسألهء « اولويت » است كه مقصودشان در اين كار بيشتر توجيه اختيار انسان بوده است . گفته‌اند : نه ، اين حرف حكما را كه رابطهء علت و معلول يك رابطهء ضرورى است ما در همه جا قبول نداريم ؛ ممكن است در يك جارابطه رابطهء اولويت باشد . اكنون اين مسألهء اولويت را مستقلًا بايد مطرح كرد .\r\nبعضىها قائل به « اولويت ذاتى » هستند ، يعنى معتقدند يك شىء ممكن در ذات خودش قطع نظر از علت ، ممكن است وجود برايش نسبت به عدم اولويت داشته باشد . آنهايى هم كه قائل به اولويت ذاتى شده‌اند بعضى اين اولويت ذاتى را براى وجود شىء كافى دانسته‌اند ، يعنى اصلا ما ديگر علتى نمىخواهيم ، كه اين نظريه اصلا باب عليت را به كلى منسد مىكند . بعضى ديگر گفته‌اند نه ، درعين اينكه اولويت ذاتى هست ولى اين اولويت كافى نيست ؛ بازهم نياز به علت هست .\r\nجواب مسألهء اولويت ذاتى روشن است . ما بعد از آنكه ماهيت را شناختيم كه در ذات خودش « ليس » محض است و در مرتبهء ذات خودش جز ذاتش هيچ چيزى بر آن صدق نمىكند و هيچ معنايى بر آن حمل نمىشود و قابل حمل نيست و هيچ چيزى را ندارد غير از ذات خودش ، واضح است كه اولويت را هم نمىتوانيم به آن نسبت بدهيم و قائل به اولويتى در آن بشويم . حتى امكان را كه ما به ماهيت نسبت مىدهيم مىگوييم در مرتبهء زائد بر ذاتش داراى امكان است ( الشّىء قُرِّرَ فَأمْكَنَ ) .\r\nپس مسألهء اولويت ذاتى كنار مىرود .\r\nولى درباب اولويت يك نظريهء ديگرى هست كه با مسألهء وجوب غيرى ما يعنى با مسألهء رابطهء علت و معلول ارتباط پيدا مىكند . گفته‌اند چه مانعى دارد كه ما\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nعلتى داشته باشيم و معلولى و بدون آنكه معلول از ناحيهء علت ضرورت پيدا كند فقط اولويت وجود پيدا كند و معلول وجود پيدا كند ؟ گفته‌اند در كارهاى ارادى و اختيارى و در آنجا كه پاى كارهاى ارادى درميان هست مسأله از اين قبيل است .\r\nدر مورد كارهاى غير ارادى و غير اختيارى و در فاعلهاى طبيعى ضرورت حاكم است . آتش اگر پيدا شد درحالى كه شرايط احراق يا شرايط گرم كردن جمع بود و موانع مفقود بود محال است كه آتش نسوزاند و يا گرم نكند . در آنجا پيدايش معلول تخلف ناپذير است و ضرورت حاكم است . ولى در مورد افعال ارادى انسانها و هر موجود ذى اراده‌اى اينچنين نيست كه رابطهء فعل با شخص اراده كننده رابطهء ضرورى باشد ، بلكه رابطه رابطهء اولويت است ؛ يعنى همهء شرايط يك عمل اختيارى از قبيل تصور فعل ، تصديق به فايدهء فعل ، شوق به فعل پيدا كردن ، حالت تصميم پيدا شدن و اراده پيدا كردن كه به وجود مىآيد تازه فعل اولويت وجود پيدا مىكند نه ضرورت وجود ؛ چون اگر ما قائل به ضرورت شويم عين همان جبرى را كه در تكوين قائل شده‌ايم در اعمال انسانها هم قائل شده‌ايم . وقتى كه در اعمال انسانها قائل به جبر شويم پس اختيار را نفى كرده‌ايم و اگر اختيار را نفى كنيم اولًا خلاف حالت وجدانى است كه انسان در خودش احساس مىكند و به قول شاعر :\r\n اينكه گويى اين كنم يا آن كنم * خود دليل اختيار است‌اى صنم \r\nو ثانياً اگر اختيار در كار نباشد اصلًا همهء اين چيزهايى كه در جامعهء بشرى هست از قبيل قانون ، اخلاق ، مجازات ، بى اساس مىشود ؛ اخلاق ديگر معنى ندارد ، قانون ديگر معنى ندارد ، مجازات ديگر معنى ندارد ، خوبى معنى ندارد ، بدى معنى ندارد ، هيچ چيزى معنى ندارد .\r\nاگر بنا شود كه رابطهء انسان با فعل خودش رابطهء ضرورى باشد يعنى رابطهء جبرى باشد اين به معنى آن است كه تخلف اين فعل از اين فاعل محال است يعنى ميان اين علت و اين معلول ضرورت حاكم است . اگر ضرورت حاكم است پس اختيار نيست . اختيار كه نيست پس بايد بگوييم : خوب وجودندارد ، بد وجود ندارد ، هيچ چيز ديگر از اين گونه معانى در عالم نيست . آيا شما مىتوانيد درمورد آتش يا هر فاعل طبيعى ديگرى بگوييد كه اين آتش كار خوبى كرد و كار قابل تحسينى كرد و آفرين بر اين آتش باد كه در اينجا اين ماده را محترق كرد و ما را گرم كرد و در جاى ديگر كه مثلًا پالتوى ما را سوزاند بگوييم لعنت بر اين آتش باد و آن\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nرا ملامت و تقبيح كنيم و تقبيح نامه برايش صادر كنيم ؟ ! نه ، اصلًا معنى ندارد . مگر آتش در اينجا كه شما را گرم كرد مىتوانست گرم نكند و شما را گرم كرد ؟ نه . مگر در آنجا كه پالتوى شما را سوزاند مىتوانست نسوزاند و سوزانيد ؟ بازهم نه . وقتى كه چنين چيزى نيست و « مىتوانست » ى در كار نيست پس جبر است و چون جبر است پس اين حرفها يعنى خوبى و بدى ، ستايش و ملامت از بين مىرود . اگر بنا باشد رابطهء انسان با فعل خودش هم ، چنين رابطهء ضرورىاى باشد پس بايد همهء اين مسائلى را كه در جامعهء بشر وجود دارد از قبيل اخلاق خوب ، اخلاق بد ، تعليم و تربيت ، قانون ، مجازات ، خوبى ، بدى برداريم « 1 » . پس ناچار بايد بگوييم كه رابطه در اينجا رابطهء اولويت است . ولهذا اين گروه در مورد مختارها كلمهء « علت » را به كار نمىبرند ، بلكه كلمهء « فاعل » را به كار مىبرند . نمىگويند انسان علت افعال خودش است بلكه مىگويند انسان فاعل افعال خودش است . مىگويند از كلمهء « علت » بوى جبر و ضرورت مىآيد ؛ كلمه « علت » را در مورد موجودهاى غيرمختار به كار ببريد ؛ درمورد موجودهاى مختار كلمهء « فاعل » را به كار ببريد كه بوى جبر از آن نيايد .\r\nاين را اصطلاحاً « اولويت غيريه » مىگويند ، يعنى پيرو اين نظريه نمىگويد كه اين ماهيت در ذات خودش اولويت دارد ؛ مىگويد : نه ، در ذات خودش لااقتضاء محض است ولى رابطه‌اش با فاعلش و با علت بيرون از خودش رابطهء رجحان و رابطهء اولويت است نه رابطهء ضرورت . گرمى بايد بالضروره از آتش صادر شود ولى اين فعل از اين فاعل رجحان دارد صادر شود ، اولى است كه صادر شود نه اينكه ضرورت دارد كه صادر شود .\r\n\r\nرد نظريهء اولويت غيرى\r\nحكما جواب مىدهند كه اين حرف هم در اينجا درست نيست . همان‌طور كه اولويت ذاتى درست نيست اولويت غيرى هم درست نيست « 2 » ، زيرا اولًا از اين .\r\n\r\n\r\n\r\n\r\n","description":"","footnote":"\r\n( 1 ) . - پشيمانى و افسوس هم از همين قبيل است .\r\nاستاد : آن هم قهراً همين‌طور است . پشيمانى ، افسوس ، همهء اينها تابع مسألهء اختياراست\r\n( 2 ) . - فرق اولويت غيرى و ذاتى چه شد ؟ .\r\nاستاد : اولويت ذاتى يعنى اولويت ناشى از ذات معلول ، نه اولويتى كه مربوط به رابطه‌اش با علت است . ذات معلول خودش فى حد ذاته وجود برايش اولى از عدم است يا عدم برايش اولى از وجود است . شما در مورد « ممكن » مىگوييد خودش فى حد ذاته بى تفاوت است و نسبتش به وجود و عدم على السويه است ؛ نظريهء اولويت ذاتى مىگويد :\r\nنه ، خودش در ذات خودش نسبتش به وجود ارجح است ازنسبتش به عدم ، يا نسبتش به عدم ارجح است ازنسبتش به وجود . ولى اولويت غيرى نمىگويد خودش در ذات خودش با وجود و عدم نسبت غيرمتساوى دارد ؛ مىگويد : نه ، خودش در ذات خودش با وجود و عدم نسبت متساوى دارد اما هنگامى كه با علتش رابطه برقرار مىكند نسبتش به وجود ارجح مىشود از نسبتش به عدم .\r\nشما مىگوييد اين شىء كه در ذات خودش نسبت متساوى با وجود و عدم دارد وقتى كه با علتش رابطه پيدا مىكند آن وقت رابطهء ضرورى يعنى رابطهء يك طرفى برقرار مىشود . به عبارت ديگر شما مىگوييد رابطهء وجود اين علت با وجود اين معلول ضرورى است و يكطرفهء مطلق است و رابطهء وجود اين علت با عدم معلول از آن طرف ديگر يكطرفه است يعنى رابطهء امتناعى است . ولى او مىگويد : نه ، رابطه‌اش با علت خودش رابطهء ضرورى نيست بلكه رابطهء امكانى است ولى نه رابطهء امكانىاى كه دو طرفش متساوى باشد بلكه رابطه‌اى كه يك طرف ارجح است از طرف ديگر ؛ يعنى اگر ب معلول الف است او نمىگويد ب در ذات خودش وجود برايش از عدم يا عدم برايش از وجود رجحان دارد بلكه مىگويد ب در رابطه‌اش با الف وجود برايش رجحان دارد يا احياناعدم برايش رجحان دارد .\r\n","page_name":" 204 ","page_number":204},
  {"content":"\r\n\r\nاولويت و از اين رجحان هم كارى ساخته نيست و ثانياً خلاف برهان است ؛ چرا ؟\r\nبراى اينكه رجحان يك امرى است مربوط به عالم ذهن ما نه مربوط به عالم واقع و نفس الامر . اين از آن جاهايى است كه انسان حكم ذهن خودش را با حكم خارج اشتباه مىكند ؛ يعنى رجحان را كه مربوط به عالم ذهن است به عالم بيرون سرايت مىدهد . رجحان و اولويت مثل مسألهء احتمال است . احتمال مربوط به عالم ذهن ماست . انسان خيال مىكند شيئى كه معدوم است ، در وقتى كه احتمال تحقق آن خيلى كم است معدومتر است و هرچه احتمال تحققش بيشتر مىشود به مرز وجود نزديكتر شده و موجودتر مىشود . فرض كنيد انسان يك كارى را مىخواهد انجام بدهد ، مثلًا مىخواهد در يك كلاسى شركت كند . اين كار هزار و يك شرط دارد . در آغاز كه مىخواهد اين كار را انجام بدهد به ذهن او خيلى بعيد است كه اين كار عملى باشد و احتمال تحققش خيلى كم است . وقتى مىرود يك شرط آن را انجام مىدهد احتمالِ محقق شدن آن كار برايش يك مقدار بيشتر مىشود ؛ باز يك شرط ديگر ، باز يك شرط ديگر و باز يك شرط ديگر تحقق مىپذيرد و مرتباً از اين\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nخانهاى متعددى كه در پيش روى اوست يكى بعد از ديگرى مىگذرد و در هر قدم كه به جلو مىنهد احتمالِ محقق شدن برايش بيشتر مىشود . انسان چنين خيال مىكند كه آن شيئى كه معدوم بوده است در عالم عدم خيلى معدومتر بوده و مرتباً نزديك و نزديكتر مىآيد تا به مرز وجود مىرسد . واضح است كه اين خيال است .\r\nاينچنين نيست كه شىء در حال عدم معدومتر باشد و بعد هرچه كه شرايطش به وجود مىآيد به عالم وجود نزديكتر شود . اين يك تعبير شاعرانه هست ولى تعبير حكيمانه نيست . اين تعبير شاعرانه انسان را به ياد شعر حافظ مىاندازد كه مىگويد :\r\n رهرو منزل عشقيم و ز سرحدّ عدم * تا به اقليم وجود اينهمه راه آمده‌ايم \r\nانسان خيال مىكند اقليم عدمى داريم و اقليم وجودى و چقدر راه طى كرده‌ايم تا به اقليم وجود رسيده‌ايم . عالم عدم راهى ندارد كه كسى بخواهد طى كند .\r\nاگر مىپرسيم آيا اين كار عملى است يا نه ، و در پاسخ مىگوييم بعيد است كه اين كار درست بشود ، اين « بعيد است » را ما در عالم عين پياده مىكنيم ، خيال مىكنيم « درست شدن » يعنى به وجود آمدن و « بعيد است » يعنى دور است از به وجود آمدن ؛ يعنى در عالم عدم يك فاصله‌اى است و در آن عالم تاريكستان عدم ما آن را در جايى مىبينيم كه فاصله‌اش تا اقليم وجود هنوز زياد است . ولى اين حالت ذهن خودمان است كه به عالم بيرون سرايت مىدهيم . شىء تا معدوم است لاشىء مطلق است ، وقتى هم كه موجود شد ديگر موجود است ، نه اينكه در عالم عدم يك نحو تقررى دارد و در آنجا دارد گام برمىدارد ؛ يك وقت فاصله‌اش با وجود زياد است و يك وقت فاصله‌اش با وجود كم مىشود . آن عالم ذهن ما و عالم احتمالات ماست كه يك وقت از هزار احتمال يك احتمال مىدهيم ، يك وقت از پانصد احتمال يك احتمال مىدهيم ، يك وقت احتمال به صورت يك صدم درمىآيد ، به صورت ده صدم درمىآيد ، به صورت بيست صدم درمىآيد ، به صورت پنجاه درصد درمىآيد تا كم كم به صورت نودونه درصد درمىآيد و بعد به صورت صددرصد . اين عالم احتمال مربوط به ماست .\r\nمسألهء رجحان و اولويت هم همين‌طور است . اين كه مىگوييم ارجح اين است كه اين شىء محقق شود ، به معنى آن است كه مظنون ذهن من چنين است ، نه اينكه اين شىء در عالم عدم خودش [ به 
  ] وجودش نزديكتر شده و نسبت به وجود اولويت پيدا كرده است ، يعنى قبلًا عدم برايش اولويت داشت و حالا با تحقق اين علت ، در\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nعالم عدم خودش وجود برايش اولويت پيدا كرده است ؛ نه ، اينها هيچ حقيقتى نيست .\r\nاگر در حالى كه علت وجود دارد باز هم ما فكر كنيم كه ضرورت پيدا نشده [ و در عين حال 
  ] معلول وجود پيدا مىكند اين با اين كه هيچ علتى وجود نداشته باشد هيچ فرقى نمىكند ؛ چرا ؟ براى اينكه شما مىگوييد علت وجود دارد اما اين معلول وجودش ضرورت ندارد ولى درعين حال اولويت دارد . ما سؤال بسيار ساده‌اى مطرح مىكنيم مىگوييم درحالى كه اين علت براى اين شىء وجود دارد آيا جميع راههاى نيستى « 1 » بر اين شىء بسته شده است يا نه ؟ اين كه ما مىگوييم يك شىء اگر بخواهد وجود پيدا كند بايد ضرورت پيدا كند تعبير ديگرش اين است كه همهء راههاى نيستى بر آن بسته شده باشد ، يعنى امكان نيست بودن براى آن وجود نداشته باشد .\r\nشما گاهى مىبينيد يك شىء كه مىخواهد وجود پيدا كند بايد هزار مقدمه و شرط برايش به وجود بيايد . نبود هريك از شرطها يك راه نيستى است براى آن ؛ هركدام از اينها نباشد آن شىء هم نيست . مانعهاى بسيارى هست كه بايد آن مانعها از سر راه برداشته بشوند . وجود هريك از اين مانعها يك راه نيستى است بر اين شىء . ما از شما سؤال مىكنيم اين كه مىگوييد حال كه علت وجود دارد رابطهء معلول با اين علت اولويت است نه وجوب ، آيا همهء راههاى نيستى بر اين شىء بسته شده است و ديگر امكان نيستى براى آن نيست يا هست ؟ اگر همهء راههاى نيستى بر آن بسته شده است پس رابطه ضرورت است ؛ اولويتْ ديگر چيست ؟ اگر نه ، همهء راههاى نيستى بسته نشده است و هنوز يك راههايى باز هست كه از طريق آنها امكان نيستى براى اين شىء هست و به اصطلاح اين فلاسفه « سدّ باب جميع اعدام » نشده است و هنوز بعضى از اعدام بابش باز است پس اين شىء امكان نيستى از آن ناحيه دارد و باز امكان هستى و نيستى براى اين شىء مىشود على السويه .\r\nبه عنوان مثال فرض كنيد براى شركت در يك كلاس يك امتحان كنكورى هست كه آن كسى كه مىخواهد وارد آن كلاس شود بايد ده امتحان بدهد تا در نهايت امر موفق شود در آن كلاس نام نويسى كند ؛ اگر در امتحان اول قبول نشود رد .\r\n\r\n\r\n\r\n\r\n","description":"","footnote":"\r\n( 1 ) . اگرچه اين تعبير « جميع راههاى نيستى » هم يك تعبير شاعرانه است ولى البته تعبير صحيح و درستى است\r\n","page_name":" 207 ","page_number":207},
  {"content":"\r\n\r\nشده است ، اگر در امتحان دوم قبول نشود رد شده است ، اگر در امتحان سوم قبول نشود رد شده است ، اگر نُه امتحان را بدهد و در همهء آنها قبول شود و فقط در همان امتحان دهم قبول نشود اين باز مساوى است با اينكه به آن كلاس راه پيدا نكند ؛ يعنى براى نبود معلول نبود همهء شرايط ضرورت ندارد ، بلكه نبود يك شرط كافى است . حال اگر همهء شرايط وجود دارد پس ضرورت حاكم است . اگر همهء شرايط وجود ندارد ولو با نبودن يك شرط ، پس سدّ باب جميع اعدام نشده است و باز نيستى بر آن حكمفرماست . اگر همهء شرايط وجود دارد الّا يك شرط ، پس ، از ناحيهء اين شرط باز اين شىء نمىتواند وجود پيدا كند و باز از ناحيهء آن نيستى بر اين شىء حكمفرماست . پس مسألهء اولويت و بىاساس بودن آن هم روشن شد « 1 » .\r\nبنابراين مطابق آنچه كه ما گفتيم معلوم شد كه اين قاعده يك قاعدهء تامّ و تمامى است كه « الشىء مالم يجب لم يوجد » هيچ چيزى مادامى كه وجودش وجوب و ضرورت پيدا نكند وجود پيدا نمىكند ؛ يعنى اگر شىء به حال امكان ذاتى خودش .\r\n\r\n\r\n\r\n\r\n","description":"","footnote":"\r\n( 1 ) . - مسألهء جبر را چگونه جواب مىدهيد ؟ .\r\nاستاد : مسألهء جبر جايش اينجا نيست كه الآن بخواهيم مطرح كنيم ؛ آن بحث خودش طول مىكشد و چندين جلسه از ما وقت مىگيرد . تا آنجا كه به اين مسأله مربوط مىشود اين است كه اينها ميان فاعل موجِب ( به صيغهء اسم فاعل ) و فاعل موجَب ( به صيغهء اسم مفعول ) فرق نگذاشته‌اند ؛ يعنى تا آنجا كه به اين مسأله مربوط مىشود اين است كه وجود فعل از ناحيهء فاعل ضرورت دارد ، يعنى رابطهء فعل با فاعل رابطهء ضرورى است ، يعنى فاعل ايجاب كنندهء فعل خودش است ، يعنى صدور اين فعل از اين فاعل تخلف ناپذير است . اين كه صدور فعل از فاعل تخلف ناپذير باشد يا نباشد ربطى به مسألهء اختيار و جبر ندارد . مسألهء اختيار و جبر مربوط است به فاعل فاعل . مربوط به رابطهء انسان با فعل خودش نيست ؛ مربوط به رابطهء انسان است با يك عاملى كه آن عامل در وادار كردن انسان به اين فعل دخالت دارد . اگر آن عامل خارجى رابطه‌اش با اين فاعل رابطه‌اى باشد كه آن را از تأثير بيندازد و آن را اكراه و اجبار كند و از كار خودش بازدارد به نحوى كه اگر آن عامل خارجى نبود اين فاعل به طرز ديگرى عمل مىكرد آن وقت مىشود « جبر » . خلاصه اينكه مسألهء جبر و اختيار مسأله‌اى است مربوط به رابطهء انسان با عاملهايى كه بر روى انسان تأثير دارند نه مربوط به رابطهء انسان با فعل خودش . اگر ما گفتيم رابطهء انسان با فعل خودش رابطهء ايجابى است معنايش اين است كه انسان فاعل موجِب افعال خودش است نه اينكه فاعل موجَب است . فاعل موجَب ( به صيغهء اسم مفعول ) مسأله‌اى است كه بستگى دارد به رابطهء انسان با عواملى كه در انسان مؤثر است كه او را وادار به آن فعل مىكند كه آن از اين بحث ما به كلى بيگانه است و مسألهء عليحده‌اى است .\r\n","page_name":" 208 ","page_number":208},
  {"content":"\r\n\r\nباقى باشد و هيچ وجوب و ضرورتى بر آن حاكم نباشد اعم از آنكه اولويتى فرض كنيم يا فرض نكنيم ، وجود پيدا نمىكند ؛ اشياء آن وقت وجود پيدا مىكنند كه وجودشان به مرحلهء وجوب رسيده باشد . اين همان مسأله‌اى است كه به تعبير ديگر مىگوييم : « ضرورت بر وجود اشياء حاكم است » . اين ضرورت را « ضرورت بالغير » يا « ضرورت ازناحيهء علت » مىنامند .\r\n\r\nضرورت به شرط محمول\r\nقبلًا ديديم كه يك نوع ضرورت ديگرى هم قابل تصور است كه از سنخ ضرورت منطقى است - بر خلاف « ضرورت بالغير » كه از سنخ ضرورت فلسفى است - و آن ضرورت به شرط محمول است ؛ يعنى هر ممكن الوجودى همان‌طور كه از ناحيهء علتش ضرورت پيدا مىكند ( به آن نوع ضرورتى كه هم اكنون ذكر كرديم ) يك ضرورت ديگر هم از ناحيهء محمول خودش ، يعنى از ناحيهء اعتبار محمول خودش پيدا مىكند ؛ چطور ؟ .\r\nگفتيم كه هر موضوع و محمولى را كه درنظر بگيريم و بگوييم : « الف ب است » و يا مثلًا « زيد ايستاده است » و بپرسيم اينكه زيد ايستاده است بالامكان است يا بالوجوب ؟ پاسخ اين است كه اين فى حد ذاته بالامكان است . ولى اگر بگوييم : « زيدِ ايستاده ايستاده است » يعنى محمول را اول جزء موضوع قرار بدهيم و دوباره خودش را بر خودش حمل كنيم ، واضح است كه قضيه ضرورى مىشود .\r\nمثلًا اگر كسى بگويد « آنچه در جوى مىرود آب است » اين را ما يك امر بديهى تلقى مىكنيم از باب اينكه يك امر محسوس است ؛ همه مىبينند كه آنچه در جوى مىرود آب است ؛ يعنى اين قضيه يك امرى را كه محسوس است دارد بيان مىكند ولذا از اين جهت بىارزش است . اما اگر كسى گفت : « آنچه در جوى مىرود در جوى مىرود » اين ضرورت به شرط محمول است . معلوم است كه آنچه در جوى مىرود در جوى مىرود . اول فرض كرده‌اى كه يك شىء در جوى مىرود . بعد مىگويى آنچه كه در جوى مىرود در جوى مىرود . معلوم است كه در جوى مىرود . اگر ما محمول را جزء موضوع قرار دهيم و بعد دومرتبه بخواهيم خود محمول را بر همين موضوعى كه اين محمول جزء آن موضوع قرار گرفته است حمل\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nكنيم اين يك امر ضرورى مىشود .\r\nاگر از ما بپرسند كه زيد ايستاده است يا نه ، چه مىگوييم ؟ مىگوييم : ممكن است ايستاده باشد ممكن است ايستاده نباشد . اما اگر بپرسند آيا زيدِ ايستاده ايستاده است ، چه مىگوييم ؟ آيا باز مىگوييم ممكن است ايستاده باشد و ممكن است ايستاده نباشد ؟ نه ، مىگوييم : زيدِ ايستاده ديگر ايستاده است . « زيد ايستاده است » يك امر ممكن است ، اما « زيدِ ايستاده ايستاده است » يك امر واضح و بديهى است ، يعنى زيد با فرض اينكه ايستاده باشد واضح است كه حتماً ايستاده است « 1 » .\r\n\r\nهر ممكنى را دو ضرورت فرا گرفته است\r\nپس در هر ممكنى درعين اينكه يك رابطهء امكانى ميان موضوع و محمول برقرار است ، با دو اعتبار ديگر دو رابطهء ضرورى برقرار است . مثلا در قضيهء « الانسان موجودٌ » اگر فقط انسان را درنظر بگيريم و « موجودٌ » را درنظر بگيريم رابطه رابطهء امكانى است و يك قضيهء ممكنه تشكيل مىشود . اما اگر بگوييم انسانى كه علت وجودش وجود دارد ، يعنى علل وجود انسان را هم درنظر بگيريم و بگوييم انسان در شرايط كذا و كذا - كه آن شرايط همان مجموع علل به وجود آورندهء انسان است - در اين صورت واضح است كه انسان اينچنينى موجود است بالضروره . پس همان « انسان موجود است » را اگر با توجه به عللش درنظر بگيريم « انسان موجود است بالوجوب » مىشود كما اينكه اگر « انسان موجود است » را به صورت « الانسان الموجود موجودٌ » درنظر بگيريم باز هم يك قضيهء ضروريه مىشود .\r\nبنابراين ، اين آب گرم است بالامكان يعنى ممكن است گرم باشد . اما اين آبى كه اين مقدار حرارت به آن داده‌اند گرم است بالضروره ؛ آبِ گرم گرم است بالضروره .\r\nپس در مورد هر قضيهء ممكنه‌اى دو نوع قضيهء ضروريه قابل اعتبار است . از اين جهت است كه مىگويند : « كُلُّ ممكنٍ محفوفٌ بضرورتين : ضرورة به شرط العلة وضرورة به شرط المحمول » كه مقصود اين است كه در مورد هر قضيهء ممكنه‌اى دو قضيهء .\r\n\r\n\r\n\r\n\r\n","description":"","footnote":"\r\n( 1 ) . - ماديون دربارهء وجود ، « ماده » را همين جور درنظر مىگيرند .\r\nاستاد : آن را عرض كرده‌ايم . بله ، همين‌طور است .\r\n","page_name":" 210 ","page_number":210},
  {"content":"\r\n\r\nضروريه قابل اعتبار است ، كه يكى از اين دو ضرورت از نوع فلسفى و ديگرى از نوع منطقى است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\n( 7 ) مباحث مربوط به امكان\r\n\r\nامكان استعدادى ( 1 )\r\n قَدْ يُوصَفُ الْامْكانُ بِاسْتِعْدادِىّ * وَ هْوَ بِعُرْفِهِمْ سِوَى اسْتِعْدادٍ \r\nبحث ما دربارهء معانى امكان و در بعضى موارد در اقسام امكان بود . يكى از موارد استعمال لفظ « امكان » چيزى است كه آن را « امكان استعدادى » مىنامند . آن امكانى كه ما بيشتر روى آن بحث مىكرديم امكانى بود كه درمقابل وجوب و امتناع واقع مىشد و به آن « امكان ذاتى » مىگفتند ، اما اين امكان را « امكان استعدادى » مىنامند .\r\n\r\nسير تاريخى بحث امكان استعدادى\r\nاين امكان استعدادى هم يك بحث جديد است . مقصود از اينكه مىگوييم امكان استعدادى يك بحث جديد است اين است كه در كلمات اولين و حتى تا زمان بوعلى بحثى از امكان استعدادى نبوده است و تا آنجا كه ما سابقاً تحقيق و جستجو كرده‌ايم قبل از شيخ اشراق كسى را نديده‌ايم كه سخنى از امكان استعدادى به ميان\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nآورده باشد و حدس مىزنيم اولين كسى كه بحث امكان استعدادى را طرح كرده است همان شيخ اشراق است . مسلّماً اين قضيه در فاصله بين بوعلى و شيخ اشراق طرح شده است . اينكه آيا قبل از شيخ اشراق هم كسى اين مسأله را گفته باشد براى ما محل ترديد است ، ولى مسلّماً قبل از بوعلى كسى نگفته است و در زمان بوعلى همچنين اصطلاحى نبوده است .\r\nاينكه گفتيم ما مسألهء امكان استعدادى را براى اولين بار در كلمات شيخ اشراق ديده‌ايم « 1 » و قبل از او نديده‌ايم ، حدس مىزنيم ريشهء اين فكر كه براى شيخ اشراق پيدا شده ، مطلب گنگى است كه در كلمات بوعلى آمده است .\r\nبوعلى وقتى مىخواسته است دربارهء اين مطلب كه هر حادثى مسبوق به يك استعداد است و مسبوق به يك ماده‌اى است كه حامل آن استعداد باشد بحث كند و بر آن برهان اقامه نمايد - كه اين مطلب را با اين عبارت بيان مىكنند : « كُلُّ حادثٍ مسبوقٌ بقوّةٍ و مادّةٍ تَحْمِلُها ( يعنى تَحْمِل تلك القوّة ) » « 2 » و اين حرف خيلى اساسى هم .\r\n\r\n\r\n\r\n\r\n","description":"","footnote":"\r\n( 1 ) . [ كتاب المشارع والمطارحات ، المشرع الثالث ، فصل 4 ( فى القوة والفعل و تقسيم الموجود الى حادث و غير حادث ) . 
  ]\r\n( 2 ) . مقصود از اين عبارت چيست ؟ مقصود اين است كه هرچه كه حادث زمانى باشد - يعنى نبوده است و بعد پيدا شده است - محال است كه به اصطلاح عوامانه يك دفعه مثل قارچ سبز بشود ؛ يعنى محال است يك شىء در اين عالم به وجود بيايد بدون آنكه استعداد وجودش قبلا وجود داشته باشد . پس هر امر حادثى بايد استعداد وجودش قبل از خودش وجود داشته باشد . اما استعداد كه نمىتواند به‌طور مستقل وجود داشته باشد ؛ نمىشود يك چيزى به نام استعداد مستقلا وجود داشته باشد . استعداد اگر بخواهد وجود داشته باشد بايد در چيز ديگرى وجود داشته باشد ، يعنى يك چيزى بايد باشد كه آن چيز حامل اين استعداد باشد . حامل استعداد همان است كه اينها آن را اصطلاحاً « ماده » مىنامند . اصلا كلمهء « ماده » اصل تعريفش اين است : « حامل استعداد » ؛ معناى فلسفى ماده « حامل استعداد » است . بنابراين هيچ حادثى در عالم نيست كه در زمان قبل از حدوثش استعدادش و همچنين يك ماده‌اى كه حامل آن استعداد باشد وجود نداشته باشد . پس هر چيزى كه به وجود مىآيد يك ماده‌اى هست كه متحول به آن شده است ؛ يك ماده‌اى مستعد آن بوده است كه بعد اين استعداد را به فعليت رسانده و « آن » شده است .\r\n- پس فرق مىگذاريد بين ماده و استعداد .\r\nاستاد : بله ، مسلّماً استعداد با ماده فرق دارد . استعداد همان است كه ماده حامل اوست ، چون ممكن است ماده خودش باقى باشد اما استعدادش از بين برود . مثلا يك شىء را شما مىگوييد استعدادِ شدن فلان شىء در آن هست . آيا بعد از اينكه اين شىء آن شىء شد آن ماده‌اى كه « آن » شده است از بين رفت يا نرفت ؟ .\r\n- نه ، از بين نرفت .\r\nاستاد : ولى استعداد چطور ؟ .\r\n- از بين رفت .\r\nاستاد : پس استعداد غير از خود ماده است . منتها اين را درنظر دقيق به اين نحو مىگويند كه فرق ماده و استعداد از قبيل فرق جسم طبيعى و جسم تعليمى است . اگر ما فرض كنيم يك جسمى داريم با ابعادى مثلا به طول بيست سانتيمتر و عرض پانزده سانتيمتر و ضخامت هشت سانتيمتر ، اين الآن يك جسم طبيعى است كه داراى يك حدود معين است ؛ آن حدود معينش را « جسم تعليمى » مىناميم . حال اگر اين جسم رشد كند و ابعادش بزرگتر شود جسم طبيعى همان جسم طبيعى است ولى جسم تعليمى ديگر آن جسم تعليمى نيست . مقدارش عوض شده و مقدار ديگر شده است اما خودش چيز ديگر نشده است . ولى اول كه خودش بود و مقدار ، آيا اين مقدار با خودش دو چيز جدا از يكديگر بودند يا مقدار يعنى تعين آن ؟ واضح است كه مقدار يعنى تعين آن . پس وقتى كه اين شىء جسم تعليمىاش تغيير مىكند تعينش تغيير مىكند . فرق استعداد و ماده فرق شىء متعين با تعين خودش است ؛ يعنى اگر يك شىء را به‌طور مبهم درنظر بگيريم مىشود « جسم طبيعى » ، اگر به‌طور معين درنظر بگيريم مىشود « جسم تعليمى » . ماده را اگر به‌طور مبهم درنظر بگيريم مىشود « ماده » ، اگر همان ماده را با تعين خاص درنظر بگيريم مىشود « مادهء با قيد استعداد » .\r\n- فرقش با قوه و فعل چيست ؟ .\r\nاستاد : همان قوه‌اى است كه در مقابل فعل است ؛ همان است . قوه كه در اينجا مىگوييم با استعداد يكى است .\r\n","page_name":" 213 ","page_number":213},
  {"content":"\r\n\r\nهست - برهانى اقامه كرده است ( كه جاى حرف هم در اين برهان خيلى زياد است ) به اين صورت : اين شىء در گذشته يا واجب بوده است يا ممكن يا ممتنع . اگر واجب بود كه از ازل وجود داشت ؛ اگر هم ممتنع بود هيچ وقت وجود پيدا نمىكرد ؛ پس اين شىء در گذشته و در زمان قبل ممكن بوده است . بعد آمده است ببيند كه اين امكان در كجا وجود داشته است . به دنبال اين بوده است كه ببيند امكانى كه آن را در مقابل وجوب و امتناع قرار داده است در چه محلى وجود دارد و حال آنكه امكان ذاتى كه محل ندارد ؛ محلش همان ماهيت است كه در ظرف ذهن اعتبار مىشود . اين مطلب از اينجا منجر به اين شده است كه بگويند اين امكانى كه در اينجا هست غير از آن امكانى است كه در مقابل وجوب و امتناع است . خواستيم ريشهء تاريخى اين فكر را به دست داده باشيم .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nامكان استعدادى غير از استعداد است\r\nاكنون كه ريشهء تاريخى اين بحث روشن شد به اصل مطلب بپردازيم . حاجى در ابتدا مىفرمايد كه امكان استعدادى را با خود استعداد به حسب اصطلاح اشتباه نكنيد .\r\nتوضيح اينكه درعالم ماده و طبيعت معمولًا يك رابطه‌اى هست ميان شىء حالى و آنچه اكنون وجود دارد با شىء استقبالى و آنچه در آينده مىخواهد به وجود آيد .\r\nهمان‌طور كه ميان حال و گذشته يك رابطه‌اى بوده است ( چون حال هم يك وقت آينده بوده و گذشته هم يك وقت حال بوده است ) همين‌طور ميان حال و آينده هم رابطه‌اى برقرار است ، به اين معنى كه هر آينده‌اى نسبتش با هر حالى نسبت متساوى نيست بلكه هر آينده‌اى در يك حال معينى امكان وجود دارد و در يك حال ديگر امكان وجود ندارد ، كه اين را ممكن است در تعبيرهاى ادبى به اين تعبير بگوييم كه هر حالى آبستن يك آينده‌اى و مستعد يك آينده‌اى است . اينچنين نيست كه حال - يعنى آنچه كه الآن وجود دارد - مستعد يك امر ديگر در آينده نباشد ؛ يعنى اينچنين نيست كه همين شيئى كه بالفعل هست همين باشد و امكانِ شدنى در آن وجود نداشته باشد ؛ نه ، هرچيزى در هر حالى كه هست امكانِ شدنى براى آن هست ، يعنى استعداد شدنى در آن هست . اگر اينچنين نبود بايد هرچه در عالم هست براى هميشه به همان يك حال باقى بماند . البته اين يك امر مسلّم و واضح است كه هيچ چيزى در عالم از همه جهت به يك حال باقى نمىماند .\r\nپس هر چيزى استعداد يك شدنى در آن هست ولى آيا آنچه كه الآن هست و استعداد يك شدن در آن هست ، استعداد هر شدنى در آن هست ؟ آيا استعداد شدن هر چيزى در آن هست ؟ يا نه ، هر چيزى كه استعدادى در آن هست استعداد شدن شىء خاص در آن هست و استعداد شدن اشياء ديگر در آن نيست « 1 » ؟ مثلًا اگر مىگوييم كه اين دانهء گندم استعداد شدنى دارد ، به اين معنى است كه اين دانهء گندم .\r\n\r\n\r\n\r\n\r\n","description":"","footnote":"\r\n( 1 ) . البته به چندين واسطه مانعى ندارد كه به اشياء ديگر غير از آن شىء خاص تبديل شود ، ولى معمولا مقصودمان « استعداد بالقوهء قريب به فعل » است .\r\n","page_name":" 215 ","page_number":215},
  {"content":"\r\n\r\nمىتواند چيز ديگر بشود - كه همين جور هم هست - اما نه اينكه مىتواند هرچيز ديگر بشود ، مثلا مىتواند طلا بشود ، مىتواند نقره بشود ، مىتواند جو بشود « 1 » ! نه ، اين مىتواند بوتهء گندم بشود « 2 » .\r\nبنابراين در دانهء گندم استعدادِ شدن هست و آن شدنِ بوتهء گندم است . آن بوتهء گندم آيندهء اين دانهء گندم است . اين فقط استعداد بوتهء گندم شدن دارد . جو فقط استعداد بوتهء جو شدن دارد . پس اين اضافه دارد با آينده ، اما با آيندهء خاص . قهراً آينده هم اضافه دارد با حال ؛ يعنى « بوتهء گندم به وجود آمدن » امكان وجود دارد ولى آيا امكان وجود دارد در هر جا ؟ مثلًا آيا امكان وجود دارد در دل سنگ ؟ نه . آيا امكان وجود از هستهء خرما دارد كه هستهء خرما تبديل شود به دانهء گندم ؟ نه ، امكان وجود دارد در دانهء گندم .\r\nاينجاست كه مطلب را به اين تعبير مىگوييم كه دانهء گندم استعداد بوتهء گندم شدن دارد و باز مىگوييم بوتهء گندم امكان وجود در دانهء گندم دارد . يا مىگوييم هستهء خرما استعداد درخت خرما شدن دارد و درخت خرما الآن امكان .\r\n\r\n\r\n\r\n\r\n","description":"","footnote":"\r\n( 1 ) . مولوى در مثنوى راجع به اثر محبت و عشق كه دگرگون كننده است در يك جا مىگويد :\r\nاز محبت مسها زرين شود .\r\nوز محبت تلخها شيرين شود .\r\nبعد كه نگاه مىكنيد مىبينيد ابيات متعددى پشت سريكديگر تحت عنوان « خ » به صورت نسخه بدل آورده‌اند كه از محبت . . . ، از محبت . . . ، كه اين مطلب را مرحوم مينوى يك وقتى به عنوان مثال ذكر مىكرد و مىگفت اين در نسخه‌هاى اصل مثنوى نيست و بعد اضافه كرده‌اند . اين جمله را كه او گفته است : « از محبت مسها زرين شود » مقصود مس وجود انسان است كه زر مىشود . و در مصراع دوم هم گفته است : « از محبت تلخها شيرين شود » . بعد همين‌طور به يكديگر بافته‌اند كه از محبت مثلا استكان نعلبكى شود و فلان به همان شود . ديگر خيال نكرده‌اند كه او گفته است : « از محبت مسها زرين شود » يك شىء خاص را درنظر گرفته است و با يك تمثيل بيان كرده است .\r\nبدون توجه به اين مطلب ابياتى را به يكديگر بافته‌اند كه واقعاً در حد همين است كه مثلا بگوييم از محبت استكان نعلبكى شود . از محبت كه ديگر استكان نعلبكى نمىشود !\r\n( 2 ) . البته دو نوع توانستن وجود دارد كه به اصطلاح امروز آنها را توانستنهاى مكانيكى و توانستنهاى ديناميكى مىنامند . مثلا دانهء گندم يك استعداد و توانستنى دارد كه خودش متحول به شىء ديگر شود ؛ از اين نظر فقط استعداد اين را دارد كه بوتهء گندم شود ؛ و يك استعداد ديگرى دارد كه با يك عامل بيرونى يك وضعى در آن ايجاد كنيم ؛ مثلا آن را در زير يك چكش بگذاريم و خرد كنيم . پس دوگونه استعداد است : يكى استعداد اينكه اين شىء خودش به سوى شىء ديگر متحول شود و يكى ديگر استعداد اينكه اين شىء غير از اينكه به سوى چيزى متحول مىشود استعداد اين را هم دارد كه يك عامل بيرونى عليرغم كشش خودش يك وضعى در آن ايجاد كند ، كه اين دومى فعلا محل بحث نيست .\r\n","page_name":" 216 ","page_number":216},
  {"content":"\r\n\r\nوجود در هستهء خرما دارد . نطفه انسان استعداد انسان شدن دارد و انسان امكان وجود در اين نطفه دارد ، يعنى الآن يك امكان وجودى از او در اين نطفه هست « 1 » .\r\nپس اولين مطلبى كه در اينجا هست اين است كه اين دو اصطلاح « استعداد » و « امكان استعدادى » را با هم مخلوط نكنيم . گاهى اينها با هم مخلوط مىشود ، كه حاجى مىگويد در يك جا در كلمات خود ملاصدرا هم اين خلط مبحث شده است .\r\n\r\n\r\n\r\n\r\n","description":"","footnote":"\r\n( 1 ) . - در شرايط طبيعى اينچنين است ؟ .\r\nاستاد : البته . اينكه شرايط داشته باشد يا نداشته باشد مسألهء عليحده است . البته شرايط طبيعى مقصود است .\r\n- آن شرايط طبيعى يك تعريف مشخصى دارد يا اينكه مثلا اگرما يك عواملى را هم داخل كنيم يك شرايط طبيعى ديگرى مىشود كه آن يك چيز ديگرى مىشود ؟ .\r\nاستاد : نه ، شما به اين ترتيب خود آن شىء را عوض مىكنيد . مقصود از « شرايط » عوامل بيرونى است بدون اينكه هويت اين شىء را تغيير بدهيد ، مانند اينكه نور باشد يا نباشد ، آب باشد يا نباشد ، هوا باشد يا نباشد . يك وقت شما مىگوييد كه نه ، من كارى مىكنم كه اصلا هويت شىء تغيير كند مثل كارى كه مثلا ژاپنيها روى درختها انجام مىدهند كه اصلا آن ژنهايش را عوض مىكنند ، درونش را عوض مىكنند ، يعنى خودش را عوض مىكنند . مسلّم است كه آن ، چيز ديگرى مىشود . مثلا اگر ما اول بياييم دانهء گندم را مصنوعاً به دانهء جو تبديل كنيم يعنى همهء مشخصات گندم بودن را از آن بگيريم و مشخصات جو بودن به آن بدهيم - اگر چنين چيزى امكان داشته باشد - واضح است كه آن جو شده است . وقتى كه جو شده است استعداد جو شدن دارد .\r\n- حال ممكن است همان دانهء گندم يا يك چيز ديگرى را فرض كنيم كه در شرايط طبيعى كه بشر دستكارى زياد در آن نكرده است يعنى با همين نور و همين رطوبت معمولى يك چيزى بشود ؛ در آزمايشگاه بدون اينكه خودش را عوض كنند شرايط بيرون را از لحاظ نور و اشعه و چيزهاى ديگر به نحوى بسازند كه اين منتهى به يك آيندهء ديگرى بشود .\r\nاستاد : بسيارخوب ، پس باز هم اين شىء با يك آيندهء خاص رابطه دارد . بازهم هرچيزى با يك آيندهء خاص ارتباط دارد ، يعنى هرچيزى با هر آينده‌اى ارتباط ندارد . شما مىگوييد ما در اين شىء تغييراتى مىدهيم و شرايطى ديگر در آن ايجاد مىكنيم ؛ وقتى هم كه شرايطى ديگر ايجاد كرديد واضح است كه باز با يك آيندهء معينى ارتباط دارد .\r\nپس بازهم اينچنين نيست كه با هر آينده‌اى ارتباط داشته باشد . پس شما با تغيير دادن شرايط درواقع هويت اين شىء را به يك شكلى تغيير مىدهيد . هويتش را كه به يك شكلى تغيير داديد واضح است كه اين را با يك آيندهء ديگرى مربوط مىكنيد . اين مانعى ندارد . درواقع مسأله اين‌طور مىشود كه اين استعداد را از آن مىگيريد و استعداد ديگرى به آن مىدهيد . آن امكانى را كه در آن بوده است باطل مىكنيد و يك امكان ديگرى در آن به وجود مىآوريد و اين مانعى ندارد ، كه اتفاقاً در فرقهايى كه بعداً ميان ا تى و امكان استعدادى مىگذاريم اين مطلب خواهد آمد .\r\n","page_name":" 217 ","page_number":217},
  {"content":"\r\n\r\nاگر « استعداد » بگويند به شىء مستعد نسبت مىدهند ، مثلًا مىگويند گندم مستعد است و اين استعداد را دارد كه بوتهء گندم بشود . اگر « امكان استعدادى » بگويند به « مستعدٌ له » نسبت مىدهند ، مثلًا مىگويند بوتهء گندم - كه آن آينده باشد - امكانى به نام امكان استعدادى در دانهء گندم دارد . نمىگويند دانهء گندم امكان استعدادى دارد .\r\nبنابراين اگر ما بگوييم گندم امكان استعدادى بوته شدن را دارد اين خلاف اصطلاح است ؛ بايد بگوييم گندم استعداد بوته شدن را دارد و بوته امكان استعدادىاى در اين دانهء گندم دارد « 1 » . اين يك مطلب .\r\n\r\nامكان استعدادى را گاهى « امكان وقوعى » مىنامند\r\nيك مطلب ديگرى در اينجا هست كه باز به « اصطلاح » برمىگردد و آن اين است كه گاهى امكان استعدادى را « امكان وقوعى » مىگويند . چون اين اصطلاح در كلمات حكما مىآيد ( البته كم استعمال مىشود ) و در كلمات اصوليين هم هست لذا آن را توضيح مىدهيم . اتفاقاً امكان وقوعى هم دو اصطلاح دارد :\r\n1 . در يك اصطلاح وقتى امكان وقوعى مىگويند مقصود همين امكان استعدادى است .\r\n2 . در اصطلاح ديگر ، امكان وقوعى به اين معناست كه مىگويند چيزى را مىگوييم امكان وقوعى دارد كه از وقوع آن محالى لازم نمىآيد يا از عدم آن محالى لازم نمىآيد . « ممكن ذاتى » يعنى يك شيئى كه بالذات محال نيست يعنى ذاتش مناط امتناع نيست . « ممتنع ذاتى » يعنى چيزى كه ذاتش مناط امتناع است . « ممكن وقوعى » اين است كه يك شىء علاوه بر اينكه خود ذاتش ممتنع نيست مستلزم يك امر ممتنع هم نيست ؛ ممكن است يك شىء خودش فى حد ذاته محال نباشد ولى مستلزم يك امر ديگرى باشد كه آن امر ديگر محال است و غالباً محالها اين‌جور .\r\n\r\n\r\n\r\n\r\n","description":"","footnote":"\r\n( 1 ) . - مابازايش كه به هر حال يكى است .\r\nاستاد : مابازاء يكى است ولى بالاخره اينها دو نسبت است ؛ يعنى اين شىء يك نسبت دارد با آن مستعد يعنى با اين ذات گندم و يك نسبتى دارد با [ آن « مستعد له » يعنى با آن بوتهء گندم 
  ] ؛ يك نسبتى با حال دارد و يك نسبتى با آينده . نسبت با حالش اسمش « استعداد » است و بسبت با آينده‌اش اسمش « امكان استعدادى » است .\r\n","page_name":" 218 ","page_number":218},
  {"content":"\r\n\r\nاست ؛ غالباً محالها چيزهايى هستند كه خودشان فى حد ذاته مورد حكم عقل به امتناع نيستند بلكه به دليل اينكه مستلزم يك امر ديگرى هستند كه آن امر ديگر خودش محال است آنها محالند . از اين جهت است كه مىگويند امكان وقوعى يعنى اينكه شىء علاوه بر اينكه امكان ذاتى دارد و خودش فى حد ذاته محال نيست مستلزم يك امر محال هم نيست . امتناع وقوعى يعنى چه ؟ امتناع وقوعى به اين صورت تعريف مىشود : « مايلزم منه امر محال » .\r\n\r\nتفاوتهاى امكان استعدادى و امكان ذاتى\r\nمطلب ديگرى كه در اينجا هست و در كلمات كسانى كه دربارهء امكان استعدادى بحث كرده‌اند مطرح شده است - خصوصاً از زمان ملاصدرا به اين طرف - اين است كه فرق ميان امكان استعدادى و امكان ذاتى چيست ؛ آيا اينها با يكديگر فرق دارند ؟\r\nفرق كه البته دارند ؛ در اينكه اينها با يكديگر فرق دارند شكى نيست ؛ در اينكه امكان استعدادى با امكان ذاتى تفاوت دارد بحثى نيست ؛ بحث در اين است كه تفاوتشان چه نوع تفاوتى است ؛ فرقشان چگونه فرقى است .\r\nيك نظريه اين است كه امكان استعدادى و امكان ذاتى اصلًا هيچ وجه مشتركى با يكديگر ندارند ؛ اشتراكشان لفظى است كه لفظ امكان را بر آن اطلاق كرده‌اند و بر اين هم اطلاق كرده‌اند ؛ اصلًا وجه مشترك با يكديگر ندارند .\r\nيك نظريه ديگر اين است كه اينچنين نيست كه ايندو هيچ وجه مشتركى با هم نداشته باشند ؛ وجه مشترك دارند منتها فرقهايى هم با يكديگر دارند . ما اول بايد ببينيم اين فرقها چيست . اين فرقها را كه به دست آورديم بعد مىتوانيم بفهميم كه آيا ايندو درعين اينكه اين فرقها را دارند وجه مشتركى هم دارند يا هيچ وجه مشتركى ندارند و افتراق محض هستند يعنى دو امر متباين‌اند كه اشتراكشان فقط در لفظ است و در چيز ديگر نيست ؟\r\n\r\nفرق اول\r\nيكى از جهات افتراق ايندو اين است كه امكان استعدادى يك امر موجود\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبالفعل است و اصلًا وجود عينى دارد و حال آنكه ما قبلًا گفتيم كه امكان ذاتى از معقولات ثانيه است و در عالم عين مابازاء ندارد ؛ مصداقش همان معروضش است ، يعنى فقط از معروضش انتزاع مىشود بدون آنكه در معروضش وجود داشته باشد . قبلًا ديديم كه حاجى فرمود :\r\n فَمِثْلُ شَيئيّةٍ أو امْكانٍ * مَعْقولُ ثانٍ جا بِمَعْنىً ثانٍ \r\nيعنى اگر ما مىگوييم انسان ممكن الوجود است به امكان ذاتى ، آنچه كه در خارج وجود دارد انسان است ؛ امكان انسان ، ديگر در خارج وجود ندارد ولى اين مفهوم از انسان انتزاع مىشود كه انسان چيزى است كه نه اقتضاى وجود دارد و نه اقتضاى عدم . اين لااقتضائيّت وجود و عدم اسمش « امكان ذاتى » است . لااقتضائيّت يك وجود عينى ندارد ، ولى امكان استعدادى يك حقيقت عينى است ، چون امكان استعدادى در واقع همان استعداد است . استعداد را اگر به مستعد نسبت بدهيم « استعداد » ناميده مىشود و اگر به « مستعد له » نسبت بدهيم « امكان استعدادى » ناميده مىشود ؛ يعنى الآن واقعاً و عيناً چيزى در گندم وجود دارد كه آن مناط استعداد اين گندم است براى بوته شدن و آن امكان استعدادى آن بوته است در اينجا . پس اين يك امر بالفعل است و آن امكان ذاتى يك امر انتزاعى ذهنى است .\r\nپس يكى از فرقهاى امكان استعدادى و امكان ذاتى در اين جهت شد كه امكان ذاتى صرفاً انتزاع ذهن است بدون اينكه خود اين امكان يك وجودى در موضوعش داشته باشد ، ولى امكان استعدادى خودش يك حقيقتى است كه در خارج وجود دارد و به منزلهء يك عرَض در يك معروض وجود دارد « 1 » .\r\n\r\nفرق دوم\r\nفرق دوم كه حاجى در اينجا ذكر مىكند اين است كه مىگويد امكان ذاتى به منزلهء اصل است براى امكان استعدادى ؛ يعنى شىء بايد اول امكان ذاتى داشته باشد ، پس از آنكه امكان ذاتى داشت مىتواند امكان استعدادى هم داشته باشد و .\r\n\r\n\r\n\r\n\r\n","description":"","footnote":"\r\n( 1 ) . - غير ازخود گندم ؟ .\r\nاستاد : بله ، غير از خود گندم ؛ يعنى يك حالتى است در گندم ؛ يك حالت عينى است در گندم يك كيفيتى است در گندم .\r\n","page_name":" 220 ","page_number":220},
  {"content":"\r\n\r\nمىتواند نداشته باشد . پس آن به منزلهء اصل است براى اين و اين به منزلهء فرع است براى آن . هرچه كه امكان ذاتى دارد هم مىتواند امكان استعدادى داشته باشد و هم مىتواند امكان استعدادى نداشته باشد . مثلًا مىگوييم انسان يك ماهيتى است كه امكان ذاتى دارد . اين ماهيت امكان ذاتى دارد ، ولى ممكن است امكان استعدادى هم داشته باشد و ممكن است نداشته باشد . اگر يك ماده‌اى وجود داشته باشد كه قابل تبديل شدن به انسان باشد مىگوييم امكان استعدادى دارد ، ولى اگر چنين ماده‌اى نبود او ديگر امكان استعدادى ندارد ولو اينكه امكان ذاتى دارد ؛ يعنى انسان يك چيزى است كه مىتواند موجود باشد ولى چون الآن يك ماده‌اى كه قابليت وجود او و استعداد وجود او را داشته باشد در خارج وجود ندارد پس امكان استعدادى ندارد « 1 » .\r\n\r\nفرق سوم\r\nفرق سومى كه ذكر مىكنند اين است كه مىگويند در امكان ذاتى ، دو طرف يعنى وجود و عدم براى شىء على السويه است . مىگوييم انسان يك طبيعتى است كه مىتواند موجود باشد و مىتواند معدوم باشد ولى اينچنين نيست كه يكى از دو طرف تعينى و رجحانى پيدا كرده باشد ، ولى با امكان استعدادى يك طرف تعين پيدا مىكند ، يعنى آن شيئى كه داراى اين امكان هست با آن چيزى كه اين امكان ، امكان او هست يك اضافه و نسبت و تعينى پيدا مىكند . دانهء گندم كه الآن قوه و استعداد بوتهء گندم شدن در آن هست اينچنين نيست كه بگوييم براى دانهء گندم بوتهء گندم شدن و نشدن على السويه است ؛ نه ، على السويه نيست . به حكم اينكه استعداد آن را پيدا كرده است ، الآن بوتهء گندم شدن براى آن تعين پيدا كرده است ؛ يعنى يك نسبتى با آن طرف پيدا كرده كه اين نسبت را با عدمش پيدا نكرده است .\r\n\r\n\r\n\r\n\r\n","description":"","footnote":"\r\n( 1 ) . در بارهء اين مطالب بعداً توضيح بيشترى خواهيم داد .\r\n","page_name":" 221 ","page_number":221},
  {"content":"\r\n\r\n\r\nفرق چهارم\r\nو از اين بالاتر ، يك فرق بسيار روشنى بين ايندو وجود دارد و آن اين است كه در امكان استعدادى امكان زوال هست ولى در امكان ذاتى امكان زوال نيست . ما درباب امكان ذاتى اين مطلب را گفته‌ايم كه هرممكنى واجب الامكان است ، يعنى هرچيزى كه امكان ذاتى دارد بالضروره امكان ذاتى دارد ، ديگر اينچنين نيست كه امكان ذاتىِ خودش را بالامكان داشته باشد ، كمااينكه هر ممتنع بالذاتى هم بالضروره ممتنع بالذات است و هر واجب بالذاتى هم بالضروره واجب بالذات است « 1 » .\r\nبنابراين امكان ذاتى براى ممكن بالضروره ثابت است يعنى زوال پذير نيست .\r\nنمىشود يك شىء در يك زمان امكان ذاتى داشته باشد و در زمان ديگر واجب الوجود بالذات يا ممتنع الوجود بالذات بشود . هرچه كه ممكن بالذات است ازلًا و ابداً ممكن بالذات است . واجب بالذات هم ازلًا و ابداً واجب بالذات است ؛ ممتنع بالذات هم ازلًا و ابداً ممتنع بالذات است .\r\nاما امكان استعدادى زوال پذير است . اين بوتهء گندم امكان استعدادى در اين دانهء گندم دارد ؛ مىشود كارى كرد كه اين امكان استعدادى زايل شود . مثلا مىشود آفتى در آن وارد كرد ، آفت كه در آن وارد شد ديگر امكان استعدادى براى بوتهء گندم شدن ندارد . يا مىشود اين دانهء گندم را با يك وسيلهء مكانيكى و يا با يك سنگى خرد كرد و آرد كرد ، بعد از اينكه آن را خرد كرديد ديگر امكان بوتهء گندم شدن در آن .\r\n\r\n\r\n\r\n\r\n","description":"","footnote":"\r\n( 1 ) . اين همان حرفى است كه شيخ اشراق گفته است كه مىشود همهء قضايا را به قضيهء ضروريه ارجاع داد . شيخ اشراق گفت كه شما مىگوييد هرچيزى يا واجب است يا ممكن است يا ممتنع ؛ درست هم هست ؛ مثلا شما مىگوييد انسان ممكن الوجود است ، خداوند واجب الوجود است ، شريك البارى ممتنع الوجود است . پس شما در اينجا سه قضيه درست مىكنيد : يكى « الانسان موجود بالامكان » كه در اينجا مىگوييد قضيهء موجّههء ما قضيهء ممكنه است ، يكى « اللَّه موجود بالضرورة » كه يك قضيهء ضروريه است ، و يكى هم « شريك البارى موجود بالامتناع » كه يك قضيهء ممتنعه است . او مىگويد ما مىتوانيم همهء اين قضايا را به قضاياى ضروريه تحويل بكنيم به اين ترتيب كه بگوييم : « الانسان ممكن الوجود بالضرورة ، اللَّه واجب الوجود بالضرورة ، شريك البارى ممتنع الوجود بالضرورة » ؛ درست هم هست .\r\n","page_name":" 222 ","page_number":222},
  {"content":"\r\n\r\nنيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - مطلب اين است كه ديگر آن دانهء گندم نيست كه استعدادش باشد . آن ذات كه ديگر آن ذات نيست كه استعدادش باشد .\r\nاستاد : اين ذات نباشد ؛ اشكالى ندارد . الآن گفتيم كه شما امكان را به آينده نسبت مىدهيد ، مىگوييد بوتهء گندم در اينجا امكان وجود دارد . حالا اين امكان وجودش را ما بااز بين بردن گندم از بين مىبريم ولى امكان ذاتى را با هيچ وسيله‌اى نمىشود از بين برد . حرف در اين است كه امكان استعدادى ممكن را با يك وسيله‌اى - كه وسيله در اينجا منتفى كردن موضوعش است - مىشود از بين برد ولى امكان ذاتى را با هيچ وسيله‌اى نمىشود از بين برد .\r\n- مغز انسان را اگر از بين ببريم مفهوم امكان ذاتى هم از بين مىرود .\r\nاستاد : نه ، به مغز انسان كارى ندارد .\r\n- بالاخره مفهوم است .\r\nاستاد : نه ، ما مفهوم را درك مىكنيم . نه اين است كه آن در مغز ما ممكن است . اگربخواهد در مغز ما ممكن باشد پس اگر ما نبوديم او ممكن نبود ؟ يعنى اگر فلان شىء را كه ممكن است تبديل بشود به شىء ديگر درنظر بگيريم اگر انسان در عالم نبود امكان چنين چيزى هم نبود ؟ .\r\n- منظور من هم اين بود كه چون اين امكان ذاتى از جنس مفهوم است اينچنين است .\r\n- يعنى ايشان مىگويند كه برمىگردد به فرق اول ، چون فرق اول اين بود كه امكان ذاتى از معقولات ثانيه است اما امكان استعدادى يك امر عينى است .\r\nاستاد : برنمى گردد به فرق اول .\r\n- ناشى از همان است ، چون امكان استعدادى وجود عينى دارد و امكان ذاتى وجود مفهومى .\r\nاستاد : بسيار خوب ، باشد . معقولات ثانيهء فلسفى را با معقولات ثانيهء منطقى اشتباه نكنيد ؛ اينها با هم فرق دارد . معقولات ثانيهء منطقى است كه اگر ذهنى نباشد آنها هم وجود ندارند ، يعنى اگر ذهن نباشد كليت هم وجود ندارد ، براى اينكه انسان در ظرف ذهن كلى است نه اينكه ذهن ادراك مىكند كه انسان در ظرف خارج كلى است . ولى در معقولات ثانيهء فلسفى ذهن ادراك مىكند كه اين شىء در عالم عين ممكن است ؛ يعنى ظرف اتصاف ، خارج است ولى درعين اينكه اين شىء در عالم عين ممكن است اين صفت امكان ، وجودى مستقل از موصوف ندارد ، يعنى وجودش عين وجود موصوف است . از اين جهت است كه ما هميشه مىگوييم كه ثبوت شيئى براى شيئى مستلزم اين نيست كه آن شىء ثابت وجود داشته باشد ؛ ممكن است آن شىء ثابت يك امر انتزاعى باشد .\r\nما هميشه به « اعمى » مثال مىزنيم : وقتى ما مىگوييم زيد اعمى است ، آيا در ذهن ما اعمى است يا در خارج اعمى است ؟ در خارج اعمى است . ولى آيا عمى در خارج وجود دارد ؟ واضح است كه عمى در خارج وجود ندارد . عمى وجود نداشتن بصر است نه وجود داشتن چيزى . نه اين است كه انسان بصير چيزى دارد و انسان اعمى هم چيزى دارد : آن چيزى كه او دارد « چشم داشتن » است و آن چيزى كه اين دارد « نداشتن چشم » است .\r\nنداشتن چشم كه ديگر براى او دارايى نيست ؛ آن فقط همان نداشتن است ؛ آنچه كه در او هست نادارى است نه داشتن .\r\nمعقولات ثانيهء فلسفى را نبايد با معقولات ثانيهء منطقى اشتباه كرد . معقولات ثانيهء منطقى است كه اگر ذهنى نباشد آنها وجود ندارند ، يعنى آنها مصداق ندارند ، يعنى اصلا موصوف آنها به آنها متصف نيست . ولى در معقولات ثانيهء فلسفى مثل معقولات اوّلى شأن ذهن ادراك كردن عالم عين است ، منتها در معقولات اوليه خود معقول وجودى مستقل از موصوف خودش دارد و در معقولات ثانويه معقول وجودى مستقل از موصوف خودش ندارد\r\n","page_name":" 223 ","page_number":223},
  {"content":"\r\n\r\n\r\nفرق پنجم\r\nيك فرق ديگر اين است كه امكان استعدادى جايش محل شىء ممكن است ولى امكان ذاتى جايش خود آن شىء ممكن است .\r\nتوضيح اينكه وقتى مىگوييم « انسان ممكن است » ، وجود انتزاعىِ اين امكان در انسان است . خود انسان كه اين امكان را به او نسبت مىدهيم متصف است به اين امكان ؛ همين ماهيت انسان متصف است به اين امكان . پس اگر در اينجا بخواهيم تعبير به حالّ و محل بكنيم - كه البته با حالّ و محل عينى نبايد اشتباه بشود - « امكان » حالّ است و « ماهيت انسان » محل . اما امكان استعدادى چگونه است ؟\r\nامكان استعدادى در خود انسان وجود ندارد ، در نطفه وجود دارد ، يعنى در ماده‌اى كه بعد محل انسان مىشود وجود دارد .\r\nپس جاى امكان استعدادى ، محل ممكن است يعنى آن ماده‌اى است كه بعد اين ممكن در آن ماده تحقق مىيابد ولى جاى امكان ذاتى خود همان ممكن است نه محلش ؛ ولهذا اينكه در آن بحث اول عنوان كرديم كه امكان استعدادى را مىتوان معدوم كرد نه امكان ذاتى را ، براى اين است كه جاى امكان استعدادى محل شىء ممكن است يعنى شىء ديگرى است كه با معدوم كردن آن شىء ديگر امكان معدوم مىشود ولى جاى امكان ذاتى ، شىء ديگر نيست بلكه ذات آن ماهيت است . ماهيت را هميشه مىتوان اعتبار كرد و هر وقت هم شما ماهيت را اعتبار كنيد امكان براى آن اعتبار مىكنيد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفرق ششم\r\nفرق ديگر اين است كه امكان ذاتى شدت و ضعف بردار نيست ولى امكان استعدادى شدت و ضعف بردار است ؛ يعنى يك امرى كه مىگوييم ممكن است به امكان ذاتى ، اينچنين نيست كه تدريجاً ممكن‌تر بشود ، ولى امكان استعدادى شدت و ضعف دارد ، يعنى شىء مرتّباً مراحلى را طى مىكند و پيوسته امكان شىء ديگر شدن در آن قوّت مىگيرد . مثلًا در نطفهء انسان امكانِ انسان شدن هست ولى وقتى اين نطفه مراحلى را در رحم طى مىكند و مثلًا به صورت علقه درمىآيد اين امكان شدت مىگيرد و بيشتر مىشود ، يعنى امكان انسان شدن در آن بيشتر است . هنگامى كه يك مرحله جلوتر مىآيد باز هنوز انسان نيست ولى امكان انسان شدن در آن بيشتر است . هرچه جلوتر مىآيد اين امكان قوت مىگيرد و شدت پيدا مىكند . ولى در امكان ذاتى شدت و ضعف معنى ندارد .\r\nاينها مجموع فرقهايى بود كه ميان امكان ذاتى و امكان استعدادى گذاشته‌اند .\r\n\r\nاضطراب در كلام صدرالمتألهين\r\nاكنون پس از دانستن اين فرقها بايد به اين مسأله بپردازيم كه آيا ايندو درعين اينكه اين فرقها را دارند وجه مشتركى هم با يكديگر دارند و يا دو امر متباين‌اند كه اشتراكشان فقط در لفظ است ؟ .\r\nاين مطلب كه آيا واقعاً امكان ذاتى ماهيتاً با امكان استعدادى دوتاست پس اشتراكشان فقط لفظى است يا نه ، در كلمات حكماى ما درست حل نشده است .\r\nاتفاقاً از جمله جاهايى كه جمع كردن ميان كلمات صدرالمتألهين تا اندازه‌اى مشكل است و بلكه صريحاً مىشود گفت اضطراب دارد يعنى در جاهاى مختلف عقيده‌هاى مختلف انتخاب كرده است ، همين مورد امكان استعدادى و فرق آن با امكان ذاتى است . در بعضى جاها به صراحت مىگويد كه امكان استعدادى و امكان ذاتى فقط اشتراك در لفظ دارند و اصلًا هيچ وجه مشتركى ميان اينها وجود ندارد ؛ مثل همان « شير » و « شير » است كه فقط لفظ در اينجا يكى است و از نظر معنا هيچ\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nوجه مشتركى وجود ندارد ؛ و از بعضى كلماتش استفاده مىشود كه امكان استعدادى همان امكان ذاتى است نه چيز ديگر ، همان است منتها با يك شرايط خاص و يك چيزهاى خاص .\r\n\r\nاصالت وجود و حل مسألهء امكان استعدادى\r\nاكنون براى روشن شدن اين مسأله توضيح مختصرى در اينجا ذكر مىكنيم « 1 » .\r\nتوضيح مطلب اين است كه راه حل اين مشكل به مسألهء اصالت وجود يا اصالت ماهيت برمىگردد و اصالت وجود است كه اين مشكل را به خوبى حل مىكند . براى روشن شدن مسأله ناگزير از ذكر دو مقدمه و دو مطلب هستيم :\r\nمقدمهء اول : ما آنگاه كه امكان را به ماهيت نسبت مىدهيم يك وقت هست كه اين ماهيت و اين طبيعت را نه به صورت جزئى بلكه به صورت كلى درنظر مىگيريم . مثلًا مىگوييم انسان آيا ممكن الوجود است يا ممكن الوجود نيست ؟\r\nدرمقابل اينكه ممتنع الوجود باشد و درمقابل اينكه واجب الوجود باشد . مىگوييم :\r\nنه ، انسان واجب الوجود نيست ، ممتنع الوجود هم نيست ، پس ممكن الوجود است ؛ بدون اينكه درنظر بگيريم كه آيا اين انسان در اينجا مىخواهد وجود پيدا كند ؟ در جاى ديگر مىخواهد وجود پيدا كند ؟ بدون يك ماده‌اى مىخواهد وجود پيدا كند ؟\r\nبا ماده‌اى مىخواهد وجود پيدا كند ؟ به هيچيك از اينها نظر نداريم . فقط مىگوييم :\r\nاين اصلًا آيا ممكن الوجود است ؟ يعنى آيا امتناع وجود دارد يا وجوب وجود دارد يا هيچكدام نيست ؟ اگر هيچكدام اينها نيست اسمش را « ممكن الوجود » مىگذاريم .\r\nپس درباب امكان ذاتى ما ماهيت را به صورت كلى و مطلق درنظر مىگيريم . اين ، يك مطلب كه مطلب بسيار واضح و روشنى هم هست .\r\nمقدمهء دوم : مطلب ديگر - كه اين مطلب را خود صدرالمتألهين هم دارد - اين است كه در مورد امكان وجود يا امتناع وجود يا وجوب وجود ، اگر ما نحوهء وجود را درنظر بگيريم ممكن است واجب الوجود ممتنع الوجود باشد ، ممكن است ممكن الوجود ممتنع الوجود باشد و قهراً ممكن است يك نوع ممتنع الوجودى .\r\n\r\n\r\n\r\n\r\n","description":"","footnote":"\r\n( 1 ) مطلب را در درس اسفار هم گفته‌ايم .\r\n","page_name":" 226 ","page_number":226},
  {"content":"\r\n\r\nواجب الوجود بشود ؛ چطور ؟ .\r\nمثال مىزنيم : انسان جوهر است يا عرض ؟ واضح است كه انسان جوهر است ؛ اگر وجود داشته باشد وجودش جوهرى است ، وجود قائم بالذات است نه وجود حالّ درغير . آيا انسان ممكن الوجود است به وجود عرَضى يا ممتنع الوجود است به وجود عرضى ؟ قهراً بايد گفت ممتنع الوجود است به وجود عرضى . انسان نمىتواند انسان باشد و وجودش از نوع وجود عرض باشد . انسان ممكن الوجود است به وجود جوهرى نه به وجود عرضى . طبق اصالت وجود ، وجود كه يك مفهوم انتزاعى نيست ؛ وجود يك حقيقت است . چون وجود يك حقيقت است و ما آن را اصيل مىدانيم مىپرسيم : انسان ممكن الوجود است به چه نوع وجودى ؟ مىگوييم به وجود جوهرى . خط ممكن الوجود است به چه نوع وجودى ؟ به وجود عرضى . خط ممتنع الوجود است به وجود جوهرى . انسان آيا ممكن الوجود است به وجود واجبى يعنى وجود لايتناهى ؟ نه ، انسان محال است وجودى پيدا كند كه آن وجود ، وجود وجوبى باشد .\r\nپس هر موجودى اگر امكان وجود دارد امكان وجود خاص را دارد . اين غلط است كه ما بياييم يك طبيعت و ماهيتى را به‌طور مطلق درنظر بگيريم و بگوييم « امكان وجود » . اين مطلق درنظرگرفتن از نظر خود وجود هم فقط يك كلى درنظرگرفتن است ؛ مبهم درنظرگرفتن است ؛ يعنى قابل توضيح و قابل استفسار است . وقتى شما مىگوييد انسان ممكن الوجود است ، حق دارند از شما بپرسند امكانِ چه نوع وجودى را دارد ؟ چون خود وجود اصالت دارد و يك حقيقتى است .\r\nاينجاست كه مىبينيم انسان امكان وجود دارد ولى نه‌اىّ وجودٍبلكه وجود خاص .\r\nيك درجه از اين بياييد پايين :\r\nما به سراغ اشياء مىآييم : آيا انسان امكان وجود دارد نه در چيزى ؟ يعنى آيا مىتواند بدون ماده وجود پيدا كند ؟ نه ، امكان وجودِ در اشياء دارد ، امكان وجود حلولى دارد ، امكان اين دارد كه در چيزى وجود پيدا كند . انسان امكان وجودى كه آن وجود در چيزى نباشد ندارد ؛ ممتنع الوجود است به آن وجود ؛ ممكن الوجود است به وجود در شيئى كه همان ماده باشد .\r\nبسيارخوب ، انسان كه ممكن الوجود است در ماده نه بلا ماده ، آيا در هر ماده‌اى امكان وجود دارد ؟ بازهم نه . آيا در دانهء گندم هم كه يك ماده است امكان وجود\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدارد ؟ نه . آيا در دانهء جو امكان وجود دارد ؟ نه . فقط در آن ماده خاص كه نامش نطفهء انسان است امكان وجود دارد .\r\n\r\nفرق امكان ذاتى و امكان استعدادى به . ابهام و تعين ماهيت و وجود برمىگردد\r\nاكنون كه اين دو مقدمه را دانستيم از اينجا معلوم مىشود كه فرق امكان ذاتى و امكان استعدادى در اين است كه اگر ما مثلًا انسان را به صورت يك ماهيت كلى درنظر بگيريم و وجود را هم به صورت يك مفهوم مطلق درنظر بگيريم ، يعنى نه انسان را انسان خاص در نظر بگيريم و نه وجود را يك نوع خاص از وجود درنظر بگيريم ، با امكان ذاتى سر و كار خواهيم داشت و اين قضيه به صورت كلى درست است كه انسان ممكن الوجود است . اما وقتى كه از اين عالم كلى و مبهم مىخواهيم خارج شويم با مسألهء امكان استعدادى مواجه خواهيم بود . اينجاست كه مىپرسيم :\r\nانسان ممكن الوجودى است به چه نوع وجودى ؟ مىگوييم به وجود جوهرى نه وجود عرضى . چه نوع جوهرى ؟ جوهرى كه حالّ در جوهر ديگر باشد يا جوهرى كه حالّ در جوهر ديگر نباشد ؟ مىگوييم : امكان « وجود حلولى » در جوهر ديگر دارد . حال آيا آن جوهر ديگر هر جوهرى كه باشد مانعى ندارد يا بايد يك جوهر معيّن باشد ؟ آيا همين كه جوهر شد كافى است ؟ نه ، اين جوهر بايد مثلًا از نوع نطفهء يك انسان باشد با اين مشخصات . تازه قضيه از اين هم جزئىتر مىشود ، زيرا آن چيزى كه وجود پيدا مىكند انسان مطلق كه نيست ؛ اين انسان خاص است ؛ يعنى اين « زيد » است كه بعد به وجود مىآيد ؛ اين « عمرو » است كه بعد به وجود مىآيد . اين انسان خاص امكان وجودش در همين مادهء خاص است وليس الّا .\r\nپس امكان ذاتى را وقتى كه از ناحيهء موضوع ، كوچك و كوچكتر و كوچكتر مىكنيم يعنى در واقع نحوهء وجود را دقيق و دقيقتر و دقيقتر مىكنيم و بعد مىآوريم روى وجود ، به امكان استعدادى مىرسيم ، بعد مىبينيم فقط اين باقى مىماند كه هميشه يك شىء خاصِ خاص امكان وجود يك شىء خاصِ خاص را دارد . اين همان رابطه‌اى است كه ميان وجودات است .\r\nپس امكان استعدادى از وجود سرچشمه مىگيرد ، ولى امكان ذاتى در\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nآنجاست كه ماهيت را به‌طور مبهم و كلى درنظر مىگيريم و وجود را هم به عنوان يك مفهوم مطلق درنظر مىگيريم . آيا انسان ممكن الوجود است ؟ بله ، يعنى كلىِ انسان قطع نظر از اينجا ، آنجا ، اين فرد ، آن فرد ، ممتنع الوجود نيست ؛ واجب الوجود هم نيست ؛ حرف درستى هم هست . اما اين انسان كه ممتنع الوجود نيست و واجب الوجود هم نيست و اكنون مىخواهد وجود پيدا كند به چه نوع وجودى مىتواند وجود پيدا كند ؟ به هر نوع وجودى ؟ نه ، به يك نوع وجود خاص ، به وجود جوهرى نه وجود عرَضى ، به وجود امكانى نه وجود وجوبى مثلًا . باز آيا اين وجود جوهرى بايد وجود حلولى باشديا وجود غيرحلولى ؟ بايد وجود حلولى باشد . آيا اين وجود حلولى در هر ماده‌اى امكان وجود دارد ؟ نه ، در مادهء خاص ، در نطفهء انسان نه در غير نطفهء انسان .\r\nاكنون كه در نطفهء انسان امكان وجود دارد آيا در نطفهء هر انسانى امكان وجود دارد ؟\r\nآيا « عمرو » هم از اين نطفه مىتواند به وجود بيايد ، « زيد » هم از اين نطفه مىتواند به وجود بيايد ، يا از هر نطفه‌اى يك انسان خاص به وجود مىآيد ؟ از هر نطفه‌اى يك انسان خاص به وجود مىآيد . آخرش مسأله برمىگردد به يك نسبت خاص ميان دو وجود .\r\n\r\nامكان ذاتى و امكان استعدادى اشتراكشان معنوى است\r\nبنابراين امكان ذاتى و امكان استعدادى اشتراكشان درواقع لفظى نيست بلكه معنوى است ؛ يعنى آن نظريه درست است كه ملاصدرا در بعضى از كلماتش مىگويد كه امكان استعدادى همان امكان ذاتى است وقتى كه آن را خوب دقيق و متعين كرده‌ايم . وقتى كه امكان ذاتى را خوب دقيق و متعين كنيم و آن را در خارج مشخص كنيم به امكان استعدادى مىرسيم ؛ يعنى وقتى كه رابطهء ميان دو شىء را به صورت حال و آينده درنظر بگيريم مىبينيم كه اين حال فقط با يك فرد معينى از آينده رابطهء امكانى دارد و با غير آن رابطهء امتناعى دارد « 1 » .\r\n\r\n\r\n\r\n\r\n","description":"","footnote":"\r\n( 1 ) . - مثل نطفهء خاص مثلًا با اين شخص .\r\nاستاد : بله ، يك نطفهء خاص با آن شخصى كه بعد ، از اين به وجود مىآيد ، حتى برادرش هم نه ؛ يعنى از اين نطفه فقط همان آقاى زيد امكان وجود دارد ، آن برادرش هم كه بايد وجود پيدا كند نه . حتى اگر اينها بخواهند دوقلو باشند باز از هر جزء از آن نطفه فقط يكى از ا وجود مىآيد ؛ آن يكىِ معين و نه غير او .\r\n","page_name":" 229 ","page_number":229},
  {"content":"\r\n\r\nاكنون شما مىگوييد پس آن فرقهايى كه ميان امكان ذاتى و امكان استعدادى قرار داديم چه مىشود ؟ شما گفتيد مثلا امكان استعدادى از ممكن زايل مىشود و امكان ذاتى زايل نمىشود . پاسخ اين است كه آن كه زايل نمىشود از اين جهت است كه اصلًا ما آن را به يك مفهوم كلى نسبت داده‌ايم . ما در آنجا به فرد كارى نداشتيم ؛ چون به يك مفهوم كلى نسبت داده‌ايم آن ديگر زوال و عدم زوال ندارد .\r\nاين كه زايل مىشود از اين جهت است كه آن را به يك شىء خاص متغير متحول نسبت مىدهيم . وقتى كه نسبت مىدهيم مىگوييم اين الآن رابطهء امكانى با آن آينده دارد ؛ وقتى كه آن آينده در او محقق شد واضح است كه زايل مىشود و اين زايل شدن اشكالى ندارد « 1 » .\r\n\r\n\r\n\r\n\r\n","description":"","footnote":"\r\n( 1 ) . - پس نحوهء اشتراك امكان ذاتى و امكان استعدادى نحوهء اشتراك ماهيت يك چيز است با وجودش .\r\nاستاد : تقريباً چنين است ؛ يعنى نحوهء اختلاف آنها نحوهء اختلاف حكم وجود است با حكم ماهيت ؛ يعنى اول ما حكم ماهيت را با يك وجود مطلقى بيان مىكنيم ، اسمش مىشود « امكان ذاتى » ، ولى بعد كه مىآييم كم كم قضايا را كوچك و دقيق مىكنيم و رابطهء ميان وجودات - اين وجود خاص كنونى بايك وجود آينده - را بيان مىكنيم اسمش مىشود « امكان استعدادى » . آن وقت اشكال حرف شيخ هم در اينجا رفع مىشود .\r\n- استاد ! اين به واسطهء اين است كه شما به اصطلاح اصالت وجودى فكر كرده‌ايد .\r\nاستاد : بله .\r\n- حال اگر كسى اصالت ماهيتى فكر بكند ديگر مطلب به اين صورت نيست .\r\nاستاد : اين خودش يكى از ادله‌اى است كه ثابت مىكند اصالت وجود درست است و اصالت ماهيت اصلا باطل است .\r\n- از اين طرف مىگوييم : اگر ما ماهيت را درنظر بگيريم بعد ببينيم اين ماهيت متحقق باشد ، حالا اگر شما در اينجا بگوييد « ماهيت انسان ممتنع الوجود است به وجود واجبى » مىگوييم نه .\r\nاستاد : نه ، بنابر اصالت ماهيت ديگر ما وجود واجبى و وجود امكانى نداريم ، وجود يك مفهوم انتزاعى بيش نيست . وقتى كه وجود ، حقيقت شد آن وقت وجود وجوبى داريم و وجود امكانى ، و وجود جوهرى داريم و وجود عرضى . وقتى وجود خودش يك مفهوم انتزاعى است ديگر همهء احكام مال ماهيت است .\r\n- پس شما نمىتوانيد مسأله‌اى را از اين راه اثبات بكنيد ، چون او مىگويد من اين ماهيت را درنظر مىگيرم بعد مىگويم اين ماهيتى كه درنظر گرفته‌ام مىتواند وجود واجبى پيدا كند يا نه .\r\nاستاد : او بنا بر اصالت وجود اين حرف را مىگويد . بنا بر اصالت وجود تقدم مال وجود است ؛ يعنى اين ماهيت اگر بخواهد تحقق پيدا كند - كه تحققش به تبع وجود است - اين\r\n","page_name":" 230 ","page_number":230},
  {"content":"\r\n\r\n\r\n\r\n\r\n\r\n","description":"","footnote":"\r\nتحقق به تبع وجود واجبى محال است .\r\n- اينكه فرموديد اشكال حرف شيخ رفع مىشود منظورتان چيست ؟ .\r\nاستاد : همان « أمكنَت » ى است كه در آنجا درمقابل وجوب و امتناع قرار داده و درعين اينكه درمقابل وجوب و امتناع قرار داده يك امرى قرار داده است كه حادث است و فانى و زايل مىشود و حال آنكه امكان ذاتى كه نبايد اينچنين باشد . البته مسألهء اصالت وجود در كلمات شيخ نيست ولى درعين حال برهان شيخ را مىشود به اين شكل احيا و زنده كرد .\r\n","page_name":" 231 ","page_number":231},
  {"content":"\r\n\r\n\r\n( 8 ) مباحث مربوط به امكان\r\n\r\nامكان استعدادى ( 2 )\r\nدر ذيل بحث امكان استعدادى كه آيا امكان استعدادى از سنخ امكان ذاتى و در واقع نوعى امكان ذاتى است يا اساساً يك معنى ديگرى است و اطلاق لفظ امكان به ايندو به اشتراك لفظى است ، گفتيم كه حتى كلمات صدرالمتألّهين در اينجا خالى از اضطراب نيست .\r\n\r\nنظريهء خاص ما درباب امكان استعدادى\r\nما در اينجا خودمان يك نظر خاصى داريم كه تصور مىكنيم دانستن آن بسيار مفيد و لازم است و آن بر اساس مطلبى است كه در اصول فلسفه گفته‌ايم .\r\nيك مطلبى در اصول فلسفه در مقدمهء مقالهء « ضرورت و امكان » گفته‌ايم و آن اينكه بنا بر اصالت وجود اساساً براى ماهيت ، امكان به آن معنايى كه تاكنون فلاسفه فرض مىكرده‌اند معنى ندارد ؛ چرا ؟ علتش روشن است ؛ براى اينكه ما از اول مىآييم اشياء را به اين نحو تقسيم مىكنيم ؛ مىگوييم هرمعنى ، هرمفهوم ، هرچه را كه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدرنظر بگيريم يا به نحوى است كه اقتضاى وجود دارد يا به نحوى است كه اقتضاى عدم دارد يا به نحوى است كه لااقتضاى از وجود و عدم است ؛ مىتواند موجود باشد و مىتواند معدوم باشد ، نه اقتضاى وجود دارد كه عدم بر آن محال باشد و نه اقتضاى عدم دارد كه وجود بر آن محال باشد ؛ هيچيك از ايندو - يعنى وجود و عدم - نه برايش ضرورت دارند و نه برايش محال هستند ولى مىتواند هر دوى اينها را هم داشته باشد ، هم مىتواند موجود باشد هم مىتواند معدوم باشد . اين حرفى است كه معمولًا درباب امكان مىگويند .\r\nبعد خود فلاسفه درباب ضرورت به اين مطلب رسيده‌اند كه آن چيزى كه اقتضاى وجود دارد و عدم برايش محال است نمىتواند از سنخ ماهيات باشد . ما نمىتوانيم ماهيتى داشته باشيم كه اقتضاى وجود داشته باشد و وجود مقتضاى ذاتش باشد ، بلكه اگر چنين چيزى در عالم وجود داشته باشد آن بايد خودش از سنخ وجود باشد . اين همان مطلبى است كه امثال شيخ هم به آن رسيده‌اند كه « واجب الوجود وجود محض و انّيّت محض است » كه اين خودش يك قدمى بوده است به سوى اصالت وجود .\r\n\r\nواجب الوجود از سنخ وجود است و ممتنع الوجود از سنخ عدم\r\nبه هرحال فلاسفه تا اين مرحله رسيده‌اند كه اگر حقيقتى در عالم وجود داشته باشد كه عدم بر او محال باشد آن نمىتواند يك ماهيتى باشد كه وجود را اقتضا بكند و از عدم امتناع داشته باشد ، بلكه آن بايد حقيقتى باشد كه وجود محض است . قهراً درباب امتناع هم مىشود گفت - اگرچه ما درجايى نديده‌ايم كسى اين حرف را بگويد ولى مسلّماً لازمهء حرف آنها همين است - كه آن چيزى هم كه ممتنع الوجود است نمىتواند يك ماهيتى باشد كه امتناع دارد از وجود ، چون مالاوجودَ له لاماهيةَ له ؛ چيزى كه وجود ندارد ماهيت هم ندارد . چيزى كه ممتنع الوجود است - يعنى وجود ندارد - واضح است كه حتى امكان وجود هم ندارد ، پس به طريق اولى ماهيت ندارد . پس ممتنع الوجود نه معنايش اين است كه يك ماهيتى است كه ممتنع الوجود است ، بلكه معنايش اين است كه ما اول يك معنى و مفهومى در ذهن خودمان فرض مىكنيم بعد مىبينيم محال است اينچنين چيزى حقيقت داشته باشد ،\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكه امتناع وجود درنهايت برمىگردد به عدم ؛ يعنى آن چيزى كه ممتنع الوجود است اگر ما آن را خوب بشكافيم مىبينيم اصلًا سنخش سنخ خودِ نيستى است . آنچه كه ممتنع الوجود است بايد از سنخ عدم باشد نه اينكه ماهيتى است كه اقتضاى عدم دارد . پس نتيجه چنين مىشود : « وجوب وجود از وجود برمىخيزد و امتناع وجود از عدم برمىخيزد » .\r\nاكنون به سراغ سومى مىرويم كه « امكان » است . مسألهء « امكان » چطور مىشود ؟ در اينجا مىگويند امكان از ماهيت برمىخيزد . پس ماهيت است كه امكان وجود دارد و امكان عدم دارد ، يعنى نه اقتضاى وجود دارد و نه اقتضاى عدم دارد ، چون هيچيك از اين دو اقتضا را ندارد هر دوى اينها براى آن يك امر ممكن است .\r\n\r\nبنابرنظر دقيق حتى امكان هم از ماهيت سلب مىشود\r\nتا اين مقدار را فلاسفه يا بالصراحه گفته‌اند و يا از ضمن كلماتشان استفاده مىشود . آنچه كه ما در اصول فلسفه گفته‌ايم اين است كه اصلًا بنا بر اصالت وجود حتى امكان ماهيت هم - به اين معنى كه تاكنون گفته مىشد - از ماهيت سلب مىشود ؛ اصلًا اين امكان يعنى امكان به اين معنا و به اين نحوى كه ما تاكنون مىشناسيم براى ماهيت معنى ندارد ؛ چرا ؟ براى اينكه امكان در هر موردى اگر گفته شود معنايش اين است كه يك چيزى چيزى را ندارد ولى مىشود آن را دارا بشود .\r\nمثلًا فرض كنيد كه اين كودك امكان اينكه مرد بشود در او هست ، امكان اين هم كه مرد نشود و مثلًا در همين وسط تلف شود در او هست . اين مطلب معنايش خيلى واضح است ؛ يعنى الآن بالفعل اين كودك رجوليّت را ندارد ولى ممكن است آن را دارا بشود . اين « دارا شدن » يعنى چه ؟ يعنى اين چيزى را كه ندارد واقعاً بعد آن را دارا مىشود . ولى درباب ماهيت ، ما مكرر گفته‌ايم - و خود آقايان حكما هم مىگويند - كه بنا بر اصالت وجود و اعتباريت ماهيت ، ماهيت از حوزهء فاعليت و مفعوليت يعنى عليت و معلوليت و از حوزهء جاعليت و مجعوليت بالذات و واقعى بيرون است ؛ يعنى جاعل هميشه وجود است و مجعول هم وجود ؛ علتْ وجود است و معلول هم وجود ؛ عليت و معلوليت بالحقيقه به وجود تعلق مىگيرد ، به ماهيتْ بالعرض والمجاز تعلق مىگيرد ؛ يعنى وقتى كه وجودى مجعول شد چون ماهيت از\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nآن انتزاع مىشود معلول بالذات وجود است و بالعرض والمجاز اين نسبت معلوليت را به ماهيت هم مىدهيم . از قبيل « وصف شىء به حال متعلَّق » است ، منتها « وصف شىء به حال متعلق » ى كه دقتش را عقلِ بسيار دقيق فلسفى مىفهمد .\r\n\r\nمجازهاى عرفى\r\nيك « وصف شىء به حال متعلق » ى هست كه عرف هم آن را مىفهمد . مثلًا فرض كنيد كه يك راننده‌اى كه دارد با اتومبيلش حركت مىكند دفعتاً مىايستد ، بعد كه از او مىپرسيد چرا ايستادى ؟ مىگويد پنچر شدم . در اينجا كسى ايراد نمىگيرد ؛ مىگويند پنچر شد ديگر . ولى وقتى كه بخواهيد آن را بشكافيد مىپرسيد مگر يك عضو شما لاستيك است كه پنچر شديد ؟ مىگويد واضح است كه اتومبيلم پنچر شد نه خودم . ازآنجا كه اين راننده ارتباط و اضافه‌اى با اتومبيل پيدا كرده است ، لذا آن چيزى را كه اوّلًا و بالذات مال متعلقش است به خودش نسبت مىدهد ، مىگويد من پنچر شدم . اين يك نوع مجاز است ولى مجازى است كه عرف هم وقتى آن را استعمال مىكند به مجاز بودن آن توجه دارد ، يعنى خودش هم مىفهمد كه مجاز است .\r\n\r\nمجازهاى دقيق عقلى\r\nولى مجازهايى هست كه دقيق است و انسان بايد يك مقدار عقلًا دقيق باشد تا بفهمد مجاز است . مثلًا آنجا كه مىگوييم جسم سفيد است ، اگر كسى از ما بپرسد آيا جسم سفيد است يا سفيدى سفيد است و اگر ما سفيدى را به جسم نسبت مىدهيم به اعتبار اين است كه سفيدى تعلق دارد به جسم ، چه مىگوييم ؟ مىگوييم : سفيدى سفيد است و جسم را به اعتبار ملابست با سفيدى سفيد مىگوييم . عملًا هميشه سفيدى و جسم با هم هستند يعنى سفيدى نمىتواند بدون جسم وجود داشته باشد .\r\nاكنون اگر به فرض محال اين سفيدى كه حالا حالت عرض دارد و در جسم وجود دارد به صورت يك امر قائم بالذات دربيايد و از جسم جدا بشود آيا باز شما مىگوييد آن خود سفيدى است كه سفيد است يا مىگوييد جسم است كه سفيد\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاست ؟ مىگوييم : نه ، آن وقت مىگوييم سفيدى است كه سفيد است . پس الآن هم كه شما به جسم مىگوييد سفيد است درواقع معنايش اين است كه اين جسم داراى چيزى است كه آن چيز سفيد است و آن چيز خود سفيدى است . پس سفيد واقعى خود سفيدى است . حتى شما به خود سفيدى نمىگوييد « سفيد » ، بلكه به جسم مىگوييد « سفيد » و حال آنكه درواقع و نفس الامر سفيد واقعى خود سفيدى است و اگر ما آن را به جسم نسبت مىدهيم به علت تعلق و به اعتبار رابطهء ملابستى است كه ميان ايندو هست ؛ ولهذا اگر ما تحليل كنيم و فرض كنيم كه ايندو از هم جدا بشوند و سفيدى بتواند بدون جسم وجود پيدا كند ، آيا بازهم به جسم مىگوييم « سفيد » يا به خود سفيدى مىگوييم « سفيد » ؟ واضح است كه به خود سفيدى مىگوييم « سفيد » « 1 » .\r\n\r\nاطلاق « موجود » بر ماهيت از دقيق ترين مجازهاى عقلى است\r\nدرباب ماهيت و وجود مسأله از اين هم دقيقتر است . يك فيلسوف اصالت وجودى به اينجا مىرسد كه ما وقتى به اين شىء مىگوييم « انسان » و به همين شىء مىگوييم « وجود » و اين در آنِ واحد هم وجود انسان است هم انسان است ؛ آيا آن كه موجود است وجود است و انسان بودن از اين وجود انتزاع مىشود يا آن كه درواقع موجود است انسان است و وجود از انسانِ موجود انتزاع مىشود ؟ اصالت وجودى مىگويد اصلًا موجود واقعى « وجود » است . اين وجود كه يك وجود محدودى است وقتى كه در ذهن ما پيدا مىشود يك معنىاى از آن انتزاع مىشود به نام انسان .\r\nبنابراين « وجود » موجود بالذات است و « انسان » موجود بالعرض ؛ يعنى از قبيل وصف شىء به حال متعلق است منتها درمعناى خيلى دقيقش . ازنظر اينكه وصف .\r\n\r\n\r\n\r\n\r\n","description":"","footnote":"\r\n( 1 ) . حتى يك نظريه‌اى در اينجا هست كه روانشناسان امروز هم مىگويند و آن اينكه كودك كه به يك چيز مىگويد « سفيد » به خود سفيدى مىگويد « سفيد » ؛ يعنى كودك در ابتدا كه براى او تفكيكى ميان جسم و سفيدى نيست وقتى كه جسم سفيد را مىبيند ايندو را يكى مىبيند ؛ براى او سفيدى و سفيد يكى است و دوتا نيست ؛ يعنى اينچنين نيست كه يك كودك بتواند اين را تفكيك كند و بگويد ما الآن دوچيز داريم ، يك سفيدى داريم و يك جسم داريم كه اين جسم گاهى اين سفيدى را دارد و گاهى ندارد . ايندو براى او يك چيز است ؛ براى او سفيد و سفيدى هردو يكى است .\r\n","page_name":" 236 ","page_number":236},
  {"content":"\r\n\r\nشىء به حال متعلق است با آنجا كه يك راننده مىگويد « پنجر شدم » هيچ فرقى ندارد ؛ تنها فرقى كه هست اين است كه در آنجا راننده و اتومبيل دو موجود مستقل از يكديگرند و بينشان اضافه است ، يعنى دو جوهر مستقلند و يك اضافهء اعتبارى بينشان است . در آنجا كه مىگوييم « جسم سفيد است » جسم و سفيدى دو موجودند ولى دو جوهر مستقل نيستند بلكه يكى جوهر است و يكى عرض اوست ، سفيدى عرض است و جسم جوهر ؛ عرض كه نمىتواند وجودى مستقل از جوهرش داشته باشد . ولى در اينجا كه مىگوييم انسان موجود است اصلًا يك موجود است و دو مفهوم ؛ دو مفهوم است و يك موجود و يك واقعيت ؛ يعنى بر يك واقعيت ما دو معنا اطلاق مىكنيم : وجود ، ماهيت . در اينجا وقتى خيلى دقت مىكنيم مىبينيم موجوديت را واقعاً بايد به وجود نسبت بدهيم ؛ آن چيزى كه موجود بالذات است خود وجود است و ماهيت موجود بالعرض است .\r\n\r\nنسبت دادن امكان به ماهيت مَجاز است\r\nاز اينجا معلوم مىشود كه وقتى علت ايجاد مىكند خود وجود را ايجاد مىكند - به همان معنايى كه گفتيم : « وَ أَثَرُالْجَعْلِ وُجودٌ ارْتَبَط » - و ماهيت به تبع وجود موجود مىشود يعنى يك وجود بالمجاز دارد . پس معناى امكان ماهيت چيست ؟ آيا ماهيت امكان وجود واقعى دارد ؟ يعنى آيا امكان اين را دارد كه موجود بشود بدون هيچ شائبهء مجازى ؟ نه ، چنين امكانى برايش نيست . پس هميشه معنى امكان وجود براى ماهيت اين است كه اين امكان را به تبع وجود دارد . اين امكان وجود معنايش اين است كه امكانِ اتصاف مجازى به وجود را دارد . اين مثل اين است كه از ما بپرسند آيا امكان پنچر شدن براى راننده هست يا نه ؟ مىگوييم : بله . به چه معنا ؟\r\nبه معناى اينكه امكانِ اين را دارد كه اتومبيلش پنچر بشود و به تبع پنچر شدن اتومبيل اين راننده بالعرض اتصاف به پنچر بودن را پيدا كند . اين يك اتصاف عرَضى و مجازى است كه راننده به تبع اتومبيل پيدا مىكند .\r\nپس اصلًا همان‌طور كه ماهيت از حوزهء جاعليت و مجعوليت بيرون است ، از حوزهء اتصاف به موجوديت و معدوميت هم بيرون است ؛ يعنى ماهيت هيچ وقت موجود بالذات و واقعى نيست و هيچ وقت معدوم بالذات و واقعى نيست ؛ موجوديت\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nو معدوميت را كه ما به ماهيت نسبت مىدهيم به نحو عرضى و مجازى است . معدوم بالذات عدم است و موجود بالذات هم وجود است و ماهيت به تبع وجود و عدم اتصاف به موجوديت و معدوميت پيدا مىكند . پس قهراً امكان موجوديت و امكان معدوميتش هم غير از آن امكانى است كه اصالت ماهيتى قائل بود .\r\nاز نظر اصالت ماهيتى امكان ماهيت يعنى امكان موجود بودن واقعى براى آن و امكان معدوم بودن واقعى براى آن . اصالت وجودى هم همين جا مچش را گرفت كه :\r\nمگر مىشود ماهيتى كه در ذاتش نه موجود است و نه معدوم موجود واقعى بشود ؟\r\nچيزى مىتواند موجود واقعى بشود كه موجوديت از حاقّ ذاتش انتزاع بشود ؛ ماهيت كه موجوديت از حاقّ ذاتش انتزاع نمىشود ( كه يكى از ادلّهء اصالت وجود و بلكه شايد دليل عمده‌اش همين بود ) « 1 » .\r\nاين حرفها را كسانى مثل صدرالمتألّهين درباب اصالت وجود گفته‌اند و حق اين بود اينها كه به اينجا رسيده‌اند متوجه مىشدند . اكنون كه ما به اينجا رسيده‌ايم اصلًا نظريه‌مان درباب موادّ ثلاث به كلى دگرگون مىشود . ما مكرر گفته‌ايم كه صدرالمتألّهين از بسيارى از حرفهاى خودش آن استنتاجى را كه بايد بكند نكرده است ، و يكى از آن جاهايى كه استنتاج نكرده است همين است كه بنا بر اصالت وجود امكان ماهيت به آن معنا كه اصالت ماهيتىها مىگفتند معنى ندارد ، چون نسبت موجوديت به ماهيت نسبت بالعرض والمجاز است پس امكان موجوديت و امكان معدوميتش هم به معنى امكان اين انتساب مجازى است .\r\n\r\nحل مسألهء امكان استعدادى\r\nاز اينجا وقتى كه معنى امكان ذاتى درنظرمان تغيير كرد ( زيرا تاكنون به صورت يك امر اصيل به نظر ما مىآمد و اكنون حالت شبح متبع وجود را پيدا كرد ) مسألهء امكان استعدادى و رابطه‌اش با امكان ذاتى حل مىشود .\r\nدر امكان استعدادى آن چيزى كه ما امكان را به آن نسبت مىدهيم ديگر .\r\n\r\n\r\n\r\n\r\n","description":"","footnote":"\r\n( 1 ) . « كيف و بالكون عن استواء قد خرجت قاطبة الاشياء » كه حاجى درباب اصالت وجود ذكر كرد همين برهان بود\r\n","page_name":" 238 ","page_number":238},
  {"content":"\r\n\r\nماهيت نيست . اين امكانى كه تاكنون بحث مىكرديم [ يعنى امكان ذاتى 
  ] درموردى بود كه ماهيت را يك طرف قرار مىداديم و وجود را طرف ديگر . در امكان استعدادى بحث اساساً روى يك موجود ( يك موجود عينى ) است نه صرف اينكه يك ماهيت كلى را در ذهن درنظر بگيريم و بگوييم : « الانسان موجودٌ » و بعد بگوييم : « الانسان ممكن الوجود » . بحث بر سر امور عينى است و آن اين است كه اين شىء عينى مثلًا اين نطفه استعداد انسانيت دارد ؛ مىخواهيم بگوييم انسانى امكان وجود در اين نطفهء بالخصوص دارد . در اينجا ما يك « ماهيت بماهى » را درنظر نگرفته‌ايم ، بلكه ماهيت به قيد وجود يعنى يك شىء عينى واقعى را درنظر گرفته‌ايم . در اينجا وجود دخالت دارد . اين معنايش اين است كه امكانِ شدنِ فلان شىء در اين وجود و اين موجود هست . مثلًا در اين طفل امكان رجل شدن هست . اين امكان ، امكان واقعى است ، چون در اينجا اين موجود يعنى اين طفل واقعاً رجل مىشود . اين ديگر بدون شائبهء مجازيت است ؛ هيچ گونه شائبهء مجازيت در آن نيست ؛ نه اينكه چيزى در اينجا رجل مىشود كه اگر ما آن را به اين طفل نسبت مىدهيم بالعرض والمجاز نسبت مىدهيم ، چون طفل يعنى اين شىء موجود . اينجا ديگر ماهيت محض اعتبار نمىكنيم ، بلكه ماهيت به قيد وجود را اعتبار مىكنيم . در ماهيت به قيد وجود ، امكان را به همان معنا كه قدما به ماهيت نسبت مىدادند - كه بنابر اصالت وجود غلط از آب درآمد - به اين [ ماهيت موجود 
  ] نسبت مىدهيم .\r\nپس امكان استعدادى عين امكان ذاتى است ولى عين آن امكان ذاتىاى كه قدما دربارهء ماهيت فرض مىكردند و غلط از آب درآمد ، و غير از امكان ذاتى است اما آن امكان ذاتى واقعى كه ما اكنون در اينجا بايد به آن نسبت بدهيم ، يعنى امكان اتصاف به وجودْ بالعرض .\r\n\r\nبيان ديگر\r\nاكنون اين مطلب را با يك بيان ديگرى - كه ضمناً آشنايى با يك اصطلاح هم هست و حرف دقيقى هم هست و از يك نظر مطلب هم بهتر روشن مىشود - ذكر مىكنيم .\r\nمىگويند يك موضوع در اتصافش به يك محمول گاهى به هيچ چيزى نياز\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nندارد غير از ذات خودش ؛ گاهى نياز دارد ولى فقط به حيثيت تعليليه نياز دارد ( كه مقصود اين است كه فقط به يك علت نياز دارد ) ؛ و گاهى نياز دارد اما علاوه بر حيثيت تعليليه به حيثيت تقييديه هم نياز دارد .\r\n\r\nحيثيت تعليليه و حيثيت تقييديه\r\nمقصود چيست ؟ مقصود اين است كه مثلًا شىء الف كه مىخواهد متصف به ب شود يعنى الآن ب را ندارد و مىخواهد متصف به ب شود ، يك وقت فقط نياز به يك حيثيت تعليليه دارد ، يعنى فقط به يك علتى نياز دارد كه اين الف را كه ب نيست ب بكند ؛ و يك وقت هست كه نه ، اين الف كه مىخواهد متصف به ب بشود علاوه بر ج به عنوان حيثيت تعليليه و به عنوان يك علت ، به د هم به عنوان يك حيثيت تقييديه احتياج دارد ، زيرا الف نمىتواند بدون شائبهء مجاز متصف به ب بشود . مثل راننده است كه نمىتواند بدون واسطه متصف به پنچر بودن بشود . الف در اتصافش به ب به دو چيز نياز دارد : اول يك علت مىخواهد به عنوان حيثيت تعليليه ، و دوم يك امر ديگرى بايد وجود داشته باشد كه واقعاً متصف به ب بشود و اتصاف آن به ب واقعى و بدون مجاز باشد . الف به اعتبار ملابستش با « د » يعنى به واسطهء نوعى قرب و نوعى اتحاد كه با « د » دارد چون « د » متصف به ب شده است اين هم متصف به ب مىشود ؛ كه درواقع معنى اتصاف الف به ب اين است كه الف متحد است با چيزى كه آن چيز متصف است به ب ؛ يعنى ما حكم احدالمتّحدين را به ديگرى سرايت مىدهيم ؛ يعنى اين حكم واقعاً مال اين نيست ولى ما حكم احدالمتّحدين را به اين سرايت مىدهيم .\r\nمثلًا اگر ما انسانى را درنظر بگيريم كه هم فيلسوف است هم طبيب - مثل بوعلى - و بخواهيم طبابت را به فيلسوف نسبت بدهيم و بگوييم « الفيلسوف يُعالج » ( يعنى فيلسوف معالجه مىكند ) ، اين ، هم به حيثيت تعليليه احتياج دارد هم به حيثيت تقييديه ؛ يعنى در اينجا به دو چيز احتياج است :\r\nيكى اينكه بايد علتى باشد تا معالج بودن را به بوعلى بدهد ، زيرا بوعلى درابتدا كه هنوز بچه بوده است كه نمىتوانسته است معالجه كند ؛ بايد عالم و طبيب مىشده تا بعد بتواند معالجه كند . پس عللى بايد وجود داشته باشد كه اين صفت معالج بودن\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nرا به بوعلى بدهد . بوعلى از شكم مادرش كه متولد شده است معالج نبوده است ، بلكه عللى او را به صورت يك انسانى درآورده است كه بتواند معالجه كند كه آن علل همان تحصيلات و تجربيات اوست .\r\nدوم اينكه يك امر ديگرى - مثل طبابت - بايد وجود داشته باشد تا معالج بودن اوّلًا و بالذات به بوعلى طبيب نسبت داده شود و سپس به نحو عرضى و مجازى به بوعلى فيلسوف نسبت داده شود . آيا بوعلى از آن جهت كه فيلسوف است معالج است يا از جهتى كه طبيب است معالج است ؟ واضح است كه از اين جهت كه طبيب است معالج است . ولى در اينجا يك شخص هم طبيب است هم فيلسوف . الآن بوعلى دارد معالجه مىكند ولى بوعلى هم طبيب است هم فيلسوف . آيا بوعلى بما أنّه طبيبٌ معالجه مىكند يا بما أنّه فيلسوفٌ ؟ آيا درواقع شخصيت طبّىاش معالجه مىكند يا شخصيت فلسفىاش ؟ واضح است كه بوعلى بما أنّه طبيبٌ معالجه مىكند .\r\nولى ما اگر در اينجا بگوييم « الفيلسوفُ يُعالج » مسلّماً دروغ نگفته‌ايم ؛ فيلسوف معالجه مىكند ، راست است ، اما اين معالج بودن را كه به فيلسوف نسبت مىدهيم وقتى دقت بكنيم مىبينيم مَجاز است . بوعلى هم طبيب است و هم فيلسوف و بماأنّه طبيبٌ معالجه مىكند ولى اگر ما آن را به بوعلى [ فيلسوف 
  ] نسبت بدهيم اشكال ندارد ، چون او در آنِ واحد هم طبيب است هم فيلسوف . در اينجا حكم احدالمتّحدين را به ديگرى سرايت مىدهيم . نسبت معالج بودن را واقعاً و بالذات ما بايد به بوعلى طبيب بدهيم ولى ما به بوعلى فيلسوف هم نسبت مىدهيم و مىگوييم فيلسوفْ ما را معالجه كرد .\r\nپس در اينجا وقتى كه معالج بودن را به بوعلى فيلسوف نسبت مىدهيم علاوه بر اينكه بايد عللى در كار باشد تا بوعلى را معالج بكند علاوه بر اين بوعلى فيلسوف به واسطهء طبيب بودن معالج است ، به اين معنى كه چون فيلسوف با طبيب در اينجا متحد است و دو حيثيت در شخص واحد وجود دارند و با يكديگر متحدند ما حكم احدالمتّحدين را به ديگرى سرايت مىدهيم .\r\nاز اين جهت است كه در اينجا مىگوييم : « الفيلسوف يُعالج » علاوه بر عللى كه معالج بودن را كه قبلًا بوعلى نداشته است به او داده است - كه آن علل همان معلمها ، كتابها و مطالعات هستند - يك حيثيت تقييديه هم مىخواهد . اين علت مىآيد اول طب را به بوعلى مىدهد و بوعلى به واسطهء طبيب بودن معالج مىشود ، بعد بوعلى كه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nفيلسوف هم هست متصف به معالج بودن مىشود ، يعنى اين معالج بودن را به بوعلى فيلسوف هم نسبت مىدهيم و مىگوييم : « الفيلسوف يُعالج » ولى وقتى كه دقت مىكنيم مىبينيم « الفيلسوفُ بما أنّه طبيبٌ يُعالج نه بما أنّه فيلسوفٌ » . اما اگر ما معالج بودن را به فيلسوف هم نسبت بدهيم از اين جهت است كه اين فيلسوف طبيب هم هست . اگر به طبيب نسبت بدهيم نه از اين جهت است كه اين طبيب فيلسوف هم هست ، ولى اگر به فيلسوف نسبت بدهيم از اين جهت است كه اين فيلسوف طبيب هم هست . اين را « حيثيت تقييديه » مىناميم « 1 » .\r\n\r\nاحكام وجود را مىتوان به كمك حيثيت تقييديه به ماهيت هم نسبت داد\r\nدرباب وجود و ماهيت نيز حكم احدالمتّحدين را به ديگرى نسبت مىدهيم منتها در معنى بسيار دقيق فلسفىاش . درباب وجود و ماهيت ، احكام وجود را - يعنى احكامى كه اوّلًا و بالذات بدون حيثيت تقييديه مال وجود است - به ماهيت هم .\r\n\r\n\r\n\r\n\r\n","description":"","footnote":"\r\n( 1 ) . - حيثيت تقييديه در « بما أنّه » عمل مىكند .\r\nاستاد : بله ، در « بما انّه شىء آخر » عمل مىكند . معناى حيثيت تقييديه اين است كه اين به اعتبار اتحادش با موصوف واقعى موصوف واقع مىشود ؛ و اين در محاورات هم خيلى زياد است . از جمله مثالهايش اينكه : ملتها گاهى حساب افراد را كه مىكنند چون افراد از يكديگر جدا هستند حكم يك فرد را به فرد ديگر نمىدهند . اگر زيد آب بخورد عمرو نمىگويد من سير شدم . ولى در يك جاى ديگر كه اعتبار مىكنند مجازاً حكم يك واحد را به همهء افراد ملت مىدهند . مثلا در يك مسابقهء قهرمانى مثل فوتبال تيم فوتبال آنقدر تلاش مىكند تا يك گل بزند ، آن وقت ايرانيها به هم مىرسند و مىگويند : « ما گل زديم » .\r\nدر اين « ما گل زديم » همان حيثيت تقييديه در كار است ؛ يعنى اول ما خودمان را با آنها يكى كرده‌ايم ؛ از باب اينكه ما هم ايرانى هستيم خودمان را با آنها متحد كرده‌ايم . در اينجا حكم فرد خارج شده است ؛ ديگر نمىگوييم آقاى الف يا ب اين كار را كرد ؛ همه‌مان را با هم يكى كرده‌ايم و يك شخصيت شده‌ايم . خودمان را در مجموعْ يك شخصيت اعتبار مىكنيم ، وقتى كه يك شخصيت اعتبار كرديم حكمى را كه اولًا و بالذات مال يك فرد ديگر است ( يعنى همان كسى كه تلاش كرده تا گل زده است ) به خودمان نسبت مىدهيم و مىگوييم : « ما زديم » . اين‌جور چيزها را حيثيت تقييديه مىگويند .\r\n- براى گل خوردن ديگر ما به خودمان نسبت نمىدهيم ، مىگوييم : او گل خورد ! .\r\nاستاد : [ گاهى 
  ] آنجا هم مىگوييم : ما خورديم .\r\n","page_name":" 242 ","page_number":242},
  {"content":"\r\n\r\nنسبت مىدهيم . همان‌طور كه معالج بودن را كه مال طبيب بود به فيلسوف نسبت مىداديم و مىگفتيم اين به دليل آن است كه فيلسوف و طبيب در اينجا با هم متحدند ، احكامى را هم كه مال وجود است به ماهيت نسبت مىدهيم ، چون ماهيت و وجود با يكديگر متحدند يعنى يك شىء است كه هم مصداق وجود است و هم مصداق ماهيت . اين است معناى اينكه مىگوييم : وجود موجود بالذات است و ماهيت موجود بالعرض ؛ يا مىگوييم : وجود معلول بالذات است و ماهيت معلول بالعرض ؛ يا مىگوييم : وجود مجعول بالذات است و ماهيت مجعول بالعرض .\r\n\r\nمعنى امكان ذاتى در مورد ماهيت\r\nاز همين جا ما نتيجه مىگيريم كه معنى امكان در ماهيت اين نيست كه ماهيت اوّلًا و بالذات متصف به امكان مىشود ، بلكه ماهيت به تبع وجود متصف به امكان مىشود . اگر مىگوييم ماهيت مىتواند موجود شود آيا مىتواند بدون حيثيت تقييديه يعنى بدون شائبهء مجاز موجود شود ؟ چنين چيزى محال است [ زيرا 
  ] معنايش اين است كه ماهيت مىتواند اصالت پيدا كند . « مىتواند موجود بشود » در مورد ماهيت به معنى اين است كه در ظلّ وجود مىتواند موجود بشود ، به تبع وجود مىتواند موجود بشود ، يعنى به عنوان اينكه حكم وجود را به آن سرايت بدهيم مىتواند موجود بشود . پس اگر امكان را درباب ماهيات به كار ببريم به همين معنايى است كه ذكر شد .\r\nدرباب امكان استعدادى ديگر ماهيت كلى مطرح نيست . ماهيت كلى اساساً هيچ امكان استعدادى ندارد . امكان استعدادى را ما به يك موجود به اعتبار سوابقش ، به اعتبار وابستگيهايش و به واسطهء وضع خاصش [ نسبت مىدهيم 
  ] ، مىگوييم اين موجود اين امكان استعدادى را امروز دارد ، ديروز نداشت ، فردا هم نخواهد داشت .\r\n( ولى درمورد ماهيت ، امكان يك معناى كلى است كه آن معناى كلى را ازلًا و ابداً به او نسبت مىدهيم ) . مثلًا مىگوييم : اين شىء امكانِ شدنِ فلان شىء ديگر را دارد .\r\n« اين شىء » همانى است كه در سال گذشته چنين امكانى را نداشت ولى امسال اين امكان را پيدا كرده است ، سال ديگر اين امكان از آن سلب مىشود ؛ يعنى بعد از اينكه « اين » ، « آن » شد ديگر امكانِ شدن ندارد ، محال است كه « آن »\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبشود ، چون وقتى كه « آن » شد ديگر تحصيل حاصل است كه بخواهد « آن » بشود .\r\n\r\nخلاصهء بحث\r\nبنابراين فرق امكان استعدادى با امكان ذاتى در دو جهت شد :\r\n1 . يكى اينكه بنا بر اصالت وجود - كه اصلًا غير از اين هم بناى ديگر به كلى غلط است - اگر ما امكان ذاتى را به ماهيت نسبت مىدهيم بالعرض والمجاز يعنى با حيثيت تقييديه است . اگر مىگوييم ماهيت ، امكان وجود دارد به معنى اين است كه ماهيت ، امكان موجوديت بالعرض يعنى امكان اتصاف به موجوديت به تبع وجود را دارد . آنجا كه وجود متصف به موجوديت مىشود همان را ما بالعرض والمجاز به متحدش كه ماهيت باشد هم نسبت مىدهيم . پس معناى امكان وجود در مورد ماهيت اين است . ولى در اينجا اين‌طور نيست . در اينجا اگر مىگوييم اين مادهء خارجى استعدادِ شدنِ فلان شىء را دارد يعنى واقعاً خود « اين » مىخواهد « آن » بشود ؛ و اگر مىگوييم آن شىء امكان وجود در « اين » دارد منظور همان امكان واقعى است يعنى آن امكانِ واقعىِ شدن . « آن شىء » هم كه مىگوييم ، ماهيت نيست ، بلكه يك امر موجودى را درنظر مىگيريم ، موجود آينده را مىگوييم ؛ مىگوييم :\r\nموجود آينده امكان وجود در موجود حاضر را دارد . اين امكان ، امكان واقعى است نه آن امكان بالعرض والمجاز .\r\n2 . فرق ديگر اينكه امكان ذاتى را ما به ماهيت من حيث هى مفهومٌ كلّىٌ نسبت مىدهيم ولى امكان استعدادى را ما هيچ وقت به هيچ مفهوم كلى نمىتوانيم نسبت بدهيم بلكه هميشه به يك فرد خاص مىتوانيم نسبت بدهيم . هرفردى هم براى خودش يك حكمى دارد ؛ در يك زمانى اين امكان را دارد ، در زمان ديگر اين امكان را ندارد « 1 » .\r\n\r\n\r\n\r\n\r\n","description":"","footnote":"\r\n( 1 ) . - حالا اگر ما مثلا بگوييم انسان در سال 2000 ممكن است مريخ نشين بشود ، در آنجا مسأله چگونه است ؟ .\r\nاستاد : آنجا هم كه شما مىگوييد « انسان » در واقع مىخواهيد بگوييد « بعضى از افراد انسان » . نمىخواهيد بگوييد انسان چنين است . بعد در باب اعتبارات ماهيت اين مطلب مىآيد . يك وقت ما انسان را كه درنظر مىگيريم به طبيعت انسان نظر داريم و يك وقت\r\n","page_name":" 244 ","page_number":244},
  {"content":"\r\n\r\n\r\n\r\n\r\n\r\n","description":"","footnote":"\r\nانسان را كه درنظر مىگيريم مقصود بعضى از افراد انسان است . وقتى ما مىگوييم « انسان ممكن الوجود است » يعنى اصلا طبيعت انسان كه شامل همهء افراد انسان مىشود ممكن الوجود است . ولى گاهى ما يك امرى را به يك كلى نسبت مىدهيم به اعتبار بعضى افراد خودش . اگر ما مىگوييم « انسان در سال 2000 به كرهء مريخ خواهد رفت » مقصود اين است كه براى بعضى از افراد انسان اين امكان هست كه در سال 2000 به كرهء مريخ بروند . در اينجا ما حكم بعضى افراد را به كلى مىدهيم .\r\n- آيا ما مىتوانيم بگوييم كه اين امكانى كه فلاسفه تا حالا به ماهيت نسبت داده‌اند و اين نكته سنجى - يعنى همين حيثيت تعليليه و حيثيت تقييديه - ( استاد : البته اصطلاح حيثيت تعليليه و حيثيت تقييديه در جاى ديگر به كار رفته است ) درباره‌اش نشده است به واسطهء اين بوده است كه اصلا ما اين معناى انتساب امكان به ماهيت را از همين امكان استعدادى اولًا گرفته‌ايم و بعد آنجا به ماهيت نسبت داده‌ايم ؟ كه منشأ اشتباه اين بوده است كه فهم معناى امكان استعدادى براى ما خيلى واضح بوده است بعد آمده‌ايم ماهيت را هم يك چيزى فرض كرده‌ايم و يك امكان استعدادى به ماهيت نسبت داده‌ايم .\r\nاستاد : بله ، شك ندارد كه همين‌طور بوده است ، منتها اين‌طور نيست كه اول امكان استعدادى را شناخته‌اند - به همين نحوى كه بعدها شناخته‌اند - و بعد رفته‌اند امكان ذاتى را به آن قياس كرده‌اند . اصلا از اول ، امكان استعدادى را ديده‌اند ، يعنى آنچه كه ديده‌اند درواقع اين بوده است نه اينكه اين را شناخته باشند .\r\n- بله ، ممكن است به زبان نياورده باشند و در كتاب هم ننوشته باشند ولى آنچه كه برايشان محسوس و قابل مشاهده بوده است همين امكان استعدادى است .\r\n","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\nشناخت\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\n( 1 ) شناخت\r\n« 1 »\r\n\r\nنظريات مختلف درباب شناخت\r\nبه‌طور كلى در رابطهء ذهن و خارج هميشه يك مسألهء مهم مطرح است كه از يك جهت بايد آن را همان مسألهء معروف « معرفت » يا « شناخت » ناميد . درمورد اين مسأله نظريات مختلفى ابراز شده است كه بعضى از اين نظريات را درواقع بايد نظريات عاميانه ناميد اگرچه به صورت فلسفى مطرح شده است .\r\n\r\nنظريهء اول : نظريهء لاك و همهء مادّيّون\r\nيكى از نظريات درباب شناخت اين است كه همهء معانى و مفاهيمى كه انسان در ذهن خودش دارد مستقيماً از عالم عين و عالم خارج وارد ذهن شده است ؛ يعنى ذهن انسان براى صاحبان اين نظريه فقط و فقط حكم يك دستگاه عكاسى را دارد .\r\n\r\n\r\n\r\n\r\n","description":"","footnote":"\r\n( 1 ) [ همان‌طور كه قبلًا ذكر شد اين مبحث در درسهاى استاد بعد از بحث « اعتبارى بودن مواد ثلاث » مطرح شده است ، ولى براى حفظ انسجام مباحث مربوط به « مواد ثلاث » در پايان اين مباحث قرار گرفت . 
  ]\r\n","page_name":" 249 ","page_number":249},
  {"content":"\r\n\r\nكه صورى را از بيرون در خودش منعكس مىكند ؛ منتها اگر دوربين عكاسى تنها از يك راه اين كار را انجام مىدهد ، ذهن انسان از راههاى متعدد كه همان راههاى حواس انسان است اين كار را انجام مىدهد . البته اين جهت را هم قبول دارند كه حداكثر كارى كه ذهن انجام مىدهد اين است كه روى صورِ گرفته شده از خارج يك سلسله تصرفات مىكند ، تصرفاتى درحد تجزيه يا تركيب و يا در حد تجريد و تعميم ؛ كار ذهن ديگر بيش از اين نيست ؛ يعنى از نظر اينها اگر ما يك كالبدشكافى ذهنى بكنيم و همهء صورى را كه وارد ذهن شده است و در ذهن ما وجود دارد يك يك بررسى كنيم مىبينيم هريك از اينها يا صورتى است كه مستقيماً از خارج وارد ذهن شده است و ذهن ما جز اينكه يك فيلم و يك تصويرى از آن گرفته است كار ديگرى نكرده است و يا صورتى است كه از تجزيه و تركيب و يا حداكثر تجريد و تعميم همان صورتهايى كه ذهن مستقيماً از خارج گرفته است به دست آمده است ؛ ديگر غير از اين چيزى وجود ندارد . آن حرف معروف لاك كه گفته است : « در عقل چيزى وجود ندارد مگر آنكه آن چيز قبلًا در حس وجود داشته است » همين نظريه را بيان مىكند و ماديون هم همين نظريه را دنبال مىكنند .\r\n\r\nنظريه دوم : نظريهء هيوم\r\nنظريهء دوم نظريه‌اى است كه راجع به اين جهت كه ببينيم محتواى ذهن و آنچه كه در ذهن است از كجا آمده است و از كجا نيامده است چندان بحث نمىكند ولى همين قدر مىگويد كه از صورى كه در ذهن است آن دسته‌اى معتبر است كه از راه حواس وارد شده باشد . اين نظريه تلويحاً قبول مىكند كه يك صور ديگرى هم در ذهن وجود دارد كه از راه حواس وارد نشده است ولى آنها را نامعتبر مىداند . پس درواقع اين نظريه نمىگويد هرچه در ذهن آمده است از راه حواس آمده است بلكه مىگويد آنچه كه در ذهن است مخلوطى است از امورى كه از راه حواس وارد ذهن شده است و امورى كه از راه حواس وارد نشده است . اينكه از كجا وارد شده است ، كارى به آن ندارد ؛ چگونه شده است كه وارد شده است ، كارى به آن ندارد ؛ همين قدر مىگويد كه آن صورى معتبر است كه از راه حواس وارد شده باشد ، كه اين همان نظريهء معروف هيوم است .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nنظريهء سوم : نظريهء كانت\r\nنظريهء سوم از اول ، معانى و مفاهيم و صور ذهنى را به دو دسته تقسيم مىكند :\r\nيك دسته آن صور و معانى و مفاهيمى كه مستقيماً از خارج وارد ذهن شده است ، و يك دسته معانى و صورى كه عقل و ذهن بالفطره آنها را دارد و مكتسب از خارج نيست ، اصلًا ارتباطى هم با امور خارجى ندارد . اينها يك سلسله معانى و مفاهيم پيش ساخته است ولو به صورت يك امر بالقوّه . ولى به هر حال يك حالت پيش ساختگى دارد ؛ يعنى انسان كه آفريده شده است با ذهن آفريده شده است ، يعنى يك سلسله ادراكات ، معانى و مفاهيم همراه خودش دارد ولى اينها كافى نيست كه عمل شناختن با آنها صورت بگيرد . بعد تدريجاً از راه حواس يك سلسله صور از بيرون وارد ذهن مىشود و بعد ميان آنچه كه از خارج وارد ذهن شده است و آنچه كه ذهن از خودش دارد يك نوع تركيب و تأليف صورت مىگيرد و از مجموع اينها شناخت پيدا مىشود .\r\nپس طبق نظريهء اول ، شناخت اصلًا جز انعكاس مستقيم خارج در ذهن چيزى نيست ، كه ماديون هم هميشه فقط همين نظريه را دنبال مىكنند ، مىگويند اصلًا شناخت يعنى انعكاس خارج در ذهن ، بيش از اين چيزى نيست ؛ اصلًا شناخت همين است ؛ و گفتيم كه حداكثر ممكن است يك تجريد و تعميمى قائل باشند كه آن را هم درست نمىتوانند تحليل كنند .\r\nنظريهء دوم هم مىگويد شناخت صحيح اين است ؛ شناختى را كه عناصرش از غيرطريق حواس وارد ذهن شده باشد شناخت مىداند ولى شناخت ناصحيح مىداند .\r\nنظريهء سوم مىگويد : آنچه كه از خارج وارد ذهن مىشود مادهء شناخت را تشكيل مىدهد نه همهء شناخت را . شناخت ما از عالم يك سلسله ادراكات ذهنى است كه اگر آن را بشكافيم مىبينيم مادهء اين شناخت از بيرون آمده است و صورت آن را ذهن از داشته‌هاى خودش به آن داده است ، كه نظريهء كانت چنين نظريه‌اى است . حال اينكه چه رابطه‌اى است ميان آن صورى كه از خارج مىآيد و آنچه كه ذهن از خودش دارد - كه كانت آنها را « مقولات » مىنامد - و اينكه ذهن چگونه اين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nماده‌ها را صورت مىبخشد ، حساب ديگرى دارد ، ولى اصل نظريه همين است كه گفتيم .\r\n\r\nنقد نظريهء سوم\r\nالبته اولين مشكلى كه براى اين نظريه پيش مىآيد اين است كه چگونه از ضميمه شدن پيش ساخته‌هاى ذهنى با آنچه كه از خارج آمده است شناخت حاصل مىشود ؟ اگر ما شناخت را عبارت از انعكاس مستقيم خارج در ذهن بگيريم ، مسألهء شناخت هم ديگر يك مسألهء بسيار واضح و روشنى است : شناختن يعنى انعكاس بيرون در درون ؛ آنچه كه در درون است تصوير مستقيم بيرون است . ولى آن كسى كه مىگويد نيمى از شناخت - و تازه آن هم نيم كمترش - تصوير بيرون است و نيم ديگرش را ذهن از خودش به آن داده است قهراً اين اشكال مهم براى او باقى مىماند كه چطور به اين وسيله شناخت پيدا مىشود ؟ يك سلسله صور و مفاهيم از بيرون آمده است و ذهن يك چيزهايى از خودش آورده و به آن اضافه كرده است ؛ شما مىگوييد شناخت عبارت از مجموع اين ماده و صورت است . يك چيزى كه ذهن از خودش ساخته است چطور مىتواند ملاك شناخت بيرون باشد و حال آنكه هيچ رابطه‌اى با بيرون ندارد ؟ آنچه با بيرون رابطه دارد فقط مادهء شناخت است و حال آنكه در معنى و مفهوم « شناخت » يك نوع وحدت ميان « شناخت » و « خارج » اخذ شده است ؛ يعنى اگر ميان آنچه كه شناخت ناميده مىشود و آنچه كه عالم بيرون ناميده مىشود بيگانگى باشد ديگر شناخت نمىتواند شناخت باشد . اين يك مشكل بسيار بزرگى است كه به هرحال در اين نظريه وجود دارد و بالاخره هم نتوانسته‌اند اين مشكل را حل كنند .\r\n\r\nنظريهء چهارم : نظريهء هگل\r\nنظريهء چهارم نظريهء هگل است . اين نظريه اساساً آمده است ديوار ميان ذهن و خارج را برداشته است و دوگانگى ذهن و خارج را نفى كرده است . درواقع گفته است همهء حرفها و اشكالها در مسألهء شناخت از آنجا پيدا مىشود كه ميان ذهن و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nخارج دوگانگى قائل هستند . چون ذهن را يك چيز مىدانند و خارج را چيز ديگر اين مسائل مطرح شده است كه آيا آنچه در ذهن است همان تصاوير مستقيم خارج است يا ذهن از خودش چيزى دارد كه به آنچه از خارج وارد ذهن شده است اضافه مىكند و از مجموع اينها شناخت حاصل مىشود ، و امثال اين گونه حرفها .\r\nدر صورتى كه اساساً ذهن و خارج دو چيز نيست ؛ ذهن و خارج دو چهرهء يك حقيقت‌اند ؛ ذهن همان خارج است و خارج همان ذهن است ، نه اينكه آنچه در ذهن است تصويرى است از خارج و كار ذهن مثل كار دوربين عكاسى است كه آن شيئى را كه در بيرون است در خود منعكس مىكند ؛ نه ، در عالم هستى آنچه كه « ذهن » ناميده مىشود يا به قول هگل آنچه كه « ايده » ناميده مىشود با آنچه كه خارج ناميده مىشود دوچيز نيستند ؛ ايده و غير ايده دو چيز نيستند ؛ ايده و ماده دو چيز نيستند .\r\nايده ماده مىشود ، ماده ايده مىشود . ايده از خود بيگانه مىشود ، مىشود « ماده » ؛ ماده باز به خود برمىگردد ، دومرتبه مىشود « ايده » درمرحلهء كمال . درحقيقت يك واقعيت است .\r\nپس به اين ترتيب اصلًا مسألهء شناخت به شكل ديگرى حل مىشود . اگر اين حرف و اين نظريه درست باشد مشكل شناخت به نحو ديگرى حل مىشود و آن اينكه اصلًا دوگانگى دركار نيست . عارف و معروفى - به صورت دوگانه - دركار نيست ، عرفان و معروفى در كار نيست ، عارف عين معروف است و معروف عين عارف « 1 » .\r\nاز اين جهت است كه مقولات هگل برعكس مقولات كانت كه همه ذهنى است و درمقابل عين قرار مىگيرد ، هم ذهنى است و هم عينى . مقولات هگل هم ذهن است و هم عين . اصلًا ميان ذهن و عين اختلافى در كار نيست .\r\n\r\n\r\n\r\n\r\n","description":"","footnote":"\r\n( 1 ) . و اين نظير حرف عرفا درباب عرفان است كه به وحدت عارف و معروف قائل هستند و به وحدت عارف و معروف مىرسند كه البته آن حرف در عالم خودش مطلب ديگرى است . آنها در يك حركت واقعى عينىِ عارف است كه به وحدت عارف و معروف مىرسند و هگل در يك حركت استدلالى ذهنى فلسفى به وحدت عارف و معروف رسيده است و مىگويد اصلا دوگانگى دركار نيست .\r\n","page_name":" 253 ","page_number":253},
  {"content":"\r\n\r\n\r\nنقد نظريهء چهارم\r\nالبته يك مشكل بزرگى كه اين نظريه پيدا مىكند - صرف نظر از مشكلات ديگرش - مشكل حل خطاهاست ، زيرا ذهن خطا مىكند ولى عين كه خطا نمىكند ، درعين خطا معنى ندارد .\r\nالبته هگل اين مشكل را با مسألهء « تكامل حقيقت » به شكلى حل كرده است . او مىگويد هر فلسفه‌اى كه در دنيا پيدا شده است حقيقت است چون يك مرحله‌اى از واقعيت را بيان كرده است . فلسفه‌ها و واقعيت همدوش با يكديگر تكامل پيدا مىكنند . فلسفهء افلاطون حقيقت است ، فلسفهء ارسطو هم حقيقت است . چون خود واقعيت متحول و متكامل است حقيقت هم همدوش با واقعيت متحول و متكامل است . هر فلسفه‌اى نمايندهء يك مرحله از تكامل واقعيت است . همان‌طور كه واقعيت تكامل پيدا كرده است فلسفه‌ها هم همدوش با واقعيت تكامل پيدا كرده است .\r\nاين حرفى است كه هگل گفته است . ولى اين حرف مشكل را حل نمىكند و با اين وسيله نمىشود خطاها را جبران كرد ، زيرا در زمان واحد و در عصر واحد دو فيلسوف با دو مكتب دو نظريهء صددرصد مخالف يكديگر مىدهند كه ما مىدانيم يكى از اينها به‌طور مسلّم خطاست .\r\nبه هرحال غرض اين است كه اينها همه مشكلاتى است كه از همين مسألهء شناخت و چگونگى رابطهء ذهن و خارج پيدا مىشود .\r\n\r\nنقد نظريهء اول ( نظريهء ماديون )\r\nالبته دراين ميان افرادى هم هستند كه اصلًا عقلشان به اين حرفها نمىرسد . آنها از همه جزمىتر هم حكم مىكنند . خيال مىكنند همين قدر كه گفتند هرچه در عالم عين است در ذهن منعكس مىشود و كار ذهن فقط اين است كه خارج را در خودش منعكس مىكند ديگر مسألهء شناخت را حل كرده‌اند . آنها اصلًا مسألهء شناخت را نفهميده‌اند و به نحوهء كار ذهن پى نبرده‌اند . عمدهء مسأله اين است كه اينهايى كه در اين پيچ و خم‌ها افتاده‌اند - كه در بين غربيها بيشتر خود كانت است -\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nاگر هم يك اشتباهى كرده‌اند اين اشتباه بعد از اين بوده است كه يك بررسى دقيقى روى ذهن انسان كرده‌اند و روى اين معانى و مفاهيم يك يك حساب كرده‌اند و بعد ديده‌اند كه اين معانى و مفاهيم با آن نظريه كه مىگويد هرچه در ذهن هست قبلًا در حس بوده و از حس وارد ذهن شده است جور درنمى آيد . در ذهن صور و معانى و مفاهيمى هست كه اگر انسان فى الجمله آنها را بررسى كند مىبيند كه با هيچ حسى از اين حواس ظاهر آنها را درنيافته است . قهراً اين سؤال پيش مىآيد : پس اين معانى و مفاهيم از كجا به وجود آمده است ؟ همهء اينها در شناخت تأثير دارند . پس اين سؤال مطرح مىشود كه چگونه شناخت با اينها محقق مىشود ؟ پس به هرحال اگر هم اشتباهى كرده‌اند ناشى از رسيدن به يك حقيقت و به يك واقعيتى بوده است كه حداكثر نتوانسته‌اند آن را توجيه كنند و الّا چنين نيست كه همين‌طور پيش خود نشسته‌اند و مثلًا خواب ديده‌اند كه مسأله را به اين نحو بيان كنند ؛ اين‌طور نبوده است . ديده‌اند كه نمىتوانند همهء معانى ذهنى را با محسوسات توجيه كنند و بگويند همهء اينها از راه حواس وارد ذهن انسان شده است ، لذا آن نظريات كه گفتيم ، در اينجا پيدا شده است .\r\nبعلاوه در اينجا يك مسألهء ديگر مطرح است و آن اين است كه در مسألهء شناخت نه تنها وقتى كه ما صور مفرده و تصورات ذهنى را درنظر بگيريم نمىشود همهء آنها را با حواس توجيه كرد و توضيح داد ، طرز عملكرد و فعاليت ذهن هميشه هماهنگ با جريان خارج نيست و درعين اينكه هماهنگ با خارج نيست معذلك شناخت به وسيلهء آن صورت مىگيرد . جريان ذهن و خارج گاهى معكوس يكديگر است يعنى خارج به يك نحو جريان پيدا مىكند و ذهن درجهت معكوس عمل مىكند و با اينكه در جهت معكوس عمل مىكند شناختِ همين عين واقعى هم صورت مىگيرد ، كه از اين جهت شبيه حرفى است كه درباب تصوير در شبكيهء چشم مىگويند كه همه تصويرها به‌طور معكوس در شبكيه مىافتد ولى معذلك باز انسان اشياء را درست و به‌طور مستقيم مىبيند . كار ذهن هم گاهى به همين نحو است ؛ چطور ؟ .\r\nمثلًا در جريان عينى ، مطلب از اين قرار است كه الف علت است براى ب و ب هم علت است براى ج . پس درجريان عينى و در جريان عالم خارج فرض بر اين است كه الف اصل است و ب فرع ؛ يعنى وجود عينى الف فرع وجود ب نيست ولى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nوجود عينى ب فرع وجود الف هست . در مقام شناخت چطور ؟ درمقام شناخت ، اين جريان ، هم به شكل مستقيمش صورت مىگيرد هم به شكل معكوسش ؛ يعنى ممكن است از معرفت الف پى ببريم به ب ، از علم به الف علم به ب براى ما پيدا شود ( استدلال از علت به معلول يا برهان لمّى ) و ممكن است عكس اين جريان صورت گيرد ، يعنى وجود الف براى ما مجهول است و فقط علم به وجود ب داريم . از علم به ب ( معلول ) علم به الف ( علت ) براى ما پيدا مىشود ؛ يعنى درمقام ذهن و در مقام شناخت ، علم به معلول ، علتِ علم به علت است و علم به علت ، معلول علم به معلول است ( استدلال از معلول به علت يا برهان انّى ) .\r\nطرف اول قضيه كه خيلى ساده است ؛ يعنى همان‌طور كه وجود عينى الف علت است براى وجود عينى ب ، گاهى در مقام شناخت هم علم به وجود الف علت است براى علم به وجود ب . همين مثال سادهء معروف حرارت و علت پديدآورندهء آن را درنظر مىگيريم : يك وقت هست ما به علت گرما و آن چيزى كه منشأ گرماست ( مثلًا شوفاژ در فصل زمستان ) نگاه مىكنيم و مىبينيم درجهء شوفاژ هشتاد و نود را نشان مىدهد ، مىگوييم اتاقها را خيلى گرم كرده‌ايد ؛ يعنى در اينجا علت را كه مىبينيم معلول را كشف مىكنيم . از علم به علت علم به معلول پيدا مىكنيم .\r\nطرف ديگر قضيه اين است كه به اتاقها مىرويم مىبينيم فوق العاده گرم است ، مىگوييم درجهء شوفاژتان را خيلى بالا برده‌ايد ، كمترش كنيد .\r\nپس اين چگونه است كه ذهن در مقام استدلال هم دوجور استدلال مىكند : يك استدلال مستقيم كه آن را « برهان لمّى » مىگويند و يك استدلال غيرمستقيم كه آن را « برهان انّى » مىگويند ، يعنى پى بردن از معلول به علت .\r\nكمااينكه انسان از معلولى به معلول ديگر هم پى مىبرد ؛ يعنى اگر شيئى داراى دو معلول باشد كه هروقت اين شىء پيدا مىشود اين دو معلول هر دو پيدا مىشوند ما با ديدن يكى از اين دو معلول به ديگرى پى مىبريم ، درحالى كه ميان اين دو معلول رابطهء مستقيمى وجود ندارد . مثلًا شيئى را درنظر بگيريم كه هم علت حرارت باشد و هم علت حركت . وقتى ما حرارت را ببينيم فوراً به حركت هم پى مىبريم و وقتى حركت را ببينيم فوراً به حرارت هم پى مىبريم در صورتى كه ميان ايندو رابطهء مستقيمى نيست . ايندو با آن شىء رابطه دارند . رابطهء ايندو با يكديگر غيرمستقيم است ؛ اين با آن شىء رابطه دارد ، اين هم با آن شىء رابطه دارد ولى خودشان با\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nيكديگر رابطهء مستقيم ندارند . ولى در مقام شناخت ، ميان اينها رابطهء مستقيم برقرار مىشود يعنى از علم به اين معلول علم به آن معلول ديگر پيدا مىشود .\r\nالبته اين مسألهء دوم كه دربارهء معكوس بودن يا مستقيم بودن جريان عالم ذهن و شناخت از حيث انطباق با جريان عالم عين و خارج عرض كرديم مطلبى است در مورد تصديقات و استدلالها ، كه مىخواستيم به اين مطلب اشاره كنيم كه از اين جهت هم ذهن هميشه منعكس كنندهء مستقيم خارج نيست ، چون اگر منعكس كنندهء مستقيم خارج باشد ما مىبينيم در خارج هميشه الف تقدم دارد بر ب و هميشه الف علت است براى ب ، پس اگر ذهن منعكس كنندهء مستقيم خارج باشد بايد در ذهن هم هميشه علم به الف علت باشد براى علم به ب و هميشه علم به ب معلول باشد براى علم به الف ، در صورتى كه اين‌طور نيست .\r\nتا اينجا ما نظريات علماى غرب را دربارهء مسألهء شناخت بيان كرديم كه از نظر ما مسألهء شناخت در فلسفهء غرب لاينحل مانده است ، زيرا نظرياتى كه درميان فلاسفهء غرب هست كلياتش از حدود همين نظرياتى كه عرض كرديم تجاوز نمىكند . هر نظريهء ديگرى هم كه باشد درحدود همين نظريات است .\r\n\r\nنظريه پنجم : نظريهء فلاسفه اسلامى\r\nفيلسوفان ما بجاى دونوع ، به سه نوع معنى و مفهوم قائل هستند :\r\n1 . يك نوع از معانى يا صور را « معقولات اولى » مىنامند كه مقصود همان چيزهايى است كه مستقيماً از راه حواس وارد ذهن شده است ، مثل تصورى كه از رنگها داريم ، تصورى كه از حجمها داريم ، تصورى كه از شكلها داريم ، تصورى كه از طعمها ، بوها و امثال اينها داريم . اينها همه صورى هستند كه از حواس وارد ذهن ما شده‌اند . اينها را « معقولات اوليه » مىنامند و در اصطلاح قدماى ما « مقولات » همينها هستند نه آنهايى كه كانت آنها را « مقولات » مىنامد . اين فقط به اصطلاح مربوط مىشود : كانت به آنها « مقولات » مىگويد و اين حكما به اينها « مقولات » مىگويند .\r\n2 . نوع دوم يك سلسله صور هستند كه اين صور به منزلهء حالات و عوارض آن صور - يعنى معقولات اوليه - هستند ولى به منزلهء حالات و عوارض آنها در ذهن ؛\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nو اينها با عالم خارج هيچ ارتباطى ندارند . « ارتباط ندارند » به اين معنى كه صورت هيچ امر خارجى نيستند بلكه همان‌طور كه اين شىء وقتى كه در خارج وجود عينى دارد به حكم وجود عينىاش يك سلسله صفات و احكام و آثار پيدا مىكند كه اين صفات و احكام و آثار ، ديگر در ذهن نيست و اين شىء كه در ذهن مىآيد مجرد از اين آثارش مىآيد ، همان‌طور وقتى كه همين شىء در ذهن مىآيد يك سلسله احكام و آثار ذهنى پيدا مىكند كه باز آن احكام و آثار ذهنى ربطى به خارج ندارد .\r\nاينها را « معقولات ثانيهء منطقى » مىنامند . مثلًا ما تصورى از كليت « 1 » داريم ، كلى بودن نه كل بودن ، كلى بودن به معنى عام بودن . حتى جزئى بودن به معنى « امتناع صدق بر كثيرين داشتن » هم از همين قبيل است . صفت جنس بودن يا نوع بودن ، صفت معرّف بودن ( اينكه در تعريفات ، يك چيز معرِّف است و يك چيز معرَّف ) ، همچنين صفت قياس بودن ، صفت حجت بودن ، همهء اينها يك سلسله صفاتند براى [ برخى 
  ] امور پس از آنكه از خارج وارد ذهن مىشوند ؛ يعنى فقط وجود ذهنى اشياء است كه اين صفات را دارد نه وجود عينى آنها .\r\nفلاسفهء ما مدعى هستند - و ادعايشان درست هم هست - كه تمام آنچه به منطق مربوط است از اين مقوله است . اصلًا كليت يك صفت ذهنى است براى وجود اشياء در ذهن . انسان در ذهن داراى كليت است ولى انسان در خارج كلى نيست . انسان در خارج هست ، اما انسان در خارج كلى نيست ؛ كليتش مربوط به عالم ذهن است .\r\nانسان را ببريد در ذهن مىشود « كلى » ، بياوريد در خارج ديگر « كلى » نيست .\r\nپس اينها يك سلسله معانى هستند كه قضايايى را كه از اين معانى تشكيل مىشود « قضاياى ذهنى » مىخوانيم و اينها را به خارج هيچ سرايت نمىدهيم . ما نمىگوييم انسان در خارج كلى است . اصلًا هميشه اين معانى و اين صفات را از شىء خارجى نفى مىكنيم : انسان در خارج كلى نيست ؛ حيوان در خارج جنس نيست ؛ انسان در خارج نوع نيست . اينكه مثلًا مىگوييم « سقراط انسان است و انسان ناطق است پس سقراط ناطق است » اين سقراطى كه در خارج انسان است « صغرى » نيست و اين انسانى كه در خارج ناطق است « كبرى » نيست ، بلكه « سقراط انسان است » با وصف ذهنيتش صغرى است و « انسان ناطق است » در عالم .\r\n\r\n\r\n\r\n\r\n","description":"","footnote":"\r\n( 1 ) . كه اين « كليت » و بعضى مفاهيم ديگرِ نظير آن را كانت در رديف همان مقولات خودش شمرده است .\r\n","page_name":" 258 ","page_number":258},
  {"content":"\r\n\r\nذهن كبرى است . صغرى بودن و كبرى بودن دو صفت از صفات اشياء است در عالم ذهن .\r\nپس اين نوع معانى و مفاهيم كه ما آنها را « معقولات ثانيهء منطقى » مىناميم از مختصات ذهن است . اما حال كه مىگوييم از مختصات ذهن است ، آيا با مقولات كانت يكى شد ؟ نه ، مقولات ذهنى كانت مستقل از امور خارجى هستند . كانت مىگويد آنها را ذهن قبلًا از خودش دارد ، ولى اينها مىگويند نه ، ذهن قبلًا از خودش هيچ چيزى ندارد بلكه بعد از آنكه اشياء از خارج وارد ذهن شد ، وجود ذهنىِ امور عينى داراى اين صفت در ذهن مىشود . به عبارت ديگر : اينها صفاتى هستند براى امور عينى پس از آنكه در ذهن وجود پيدا كردند ، نه اينكه آنها قبلًا وجود دارند و بعد اينها كه آمدند با يكديگر ازدواج مىكنند .\r\nپس اين تفاوت فاحش ميان معقولات ثانيهء منطقى - كه فيلسوفان ما مىگويند - و مقولات كانتى هست كه مقولات كانتى به صورت صفات امور خارجى در ظرف ذهن نيست بلكه امورى است كه قبلًا وجود دارد و بلكه آنچه كه از خارج مىآيد در ظرف آنها ريخته مىشود . فلاسفهء ما نمىگويند كه آن معانى و مفاهيم قبلًا در ذهن وجود دارد و بعد آن چيزى كه از خارج مىآيد به آن ضميمه مىشود ، مثلًا كليت در ذهن وجود دارد بعد انسان كه از خارج مىآيد ، انسان و كليت در آنجا با يكديگر ضميمه و يكى مىشوند ؛ نه ، قبل از آنكه معقولات اوليه كه صور محسوسه است در ذهن بيايد هيچ چيزى در ذهن وجود ندارد ، ذهن خِلْوِ محض است . ولى ذهن اين خاصيت را دارد كه بعد از آنكه صور را از خارج گرفت و به آنها وجود ذهنى داد لازمهء آن وجود ذهنى يك سلسله خاصيات است « 1 » . پس بايد شيئى در ذهن باشد و .\r\n\r\n\r\n\r\n\r\n","description":"","footnote":"\r\n( 1 ) . - اينكه مىفرماييد ذهن اين خاصيت را دارد كه بعد از آنكه معقولات اوليه در آن وارد شد مىتواند به آنها خاصيات ذهنى بدهد آيا آن خاصيتى كه ذهن دارد خودش به صورت يك استعداد نيست ؟ .\r\nاستاد : نه ، آن خاصيت معنايش همان وجود پيدا كردن در ذهن است ، هيچ چيز ديگرى نيست . وقتى ما مىگوييم ذهن چنين خاصيتى را دارد معنايش اين است كه ما يك قوهء ادراكى داريم كه مىتواند امور خارجى را در خودش ايجاد كند ، يعنى مىتواند امور خارجى را در خودش منعكس كند . بعد كه آن امور عينى را در خودش منعكس كرد اين مىشود همان « وجود ذهنى » . آن وقت وجود ذهنى براى خودش خواصى پيدا مىكند .\r\nولى تا وجود ذهنى نباشد قهراً خواصش هم نيست .\r\n- مىتوانيم بگوييم همين كه در اينجا چيزى هست به نام ذهن كه اشياء را ذهنى مىكند . . .\r\nاستاد : نه ، اين را كه ما در گذشته هم خوانديم . ما چيزى در خارج به نام ذهن ماوراى امور ذهنى نداريم . مگر حاجى اين مطلب را نگفت ؟ حاجى در بحث وجود ذهنى گفت نسبت ذهن به امور ذهنى نظير نسبت خارج است به امور خارجى . اين ديگر صرفاً يك تعبير است كه ما مىگوييم : « اشياء در خارج وجود دارند » ؛ اصلًا خارج يعنى همين وجود اشياء . آيا اگر ما اين اشياء را منتفى كنيم باز خارجى هست ولى اشياء در خارج وجود ندارند ؟ ! يا « خارج » يعنى همين اشياء ؟ مسلم است كه « خارج » يعنى وجود همين اشياء .\r\nدر اينجا هم اگر ما مىگوييم اين شىء در ذهن وجود پيدا مىكند اصلًا « ذهن » يعنى همينها . مادامى كه هيچ چيزى در ذهن وجود پيدا نكرده است اصلا ذهنى وجود ندارد .\r\nما در كتاب اصول فلسفه و روش رئاليسم هم اين مطلب را گفته‌ايم كه انسان در ابتدا فاقد ذهن است . اصلا فاقد ذهن است ؛ نه اينكه فاقد ذهنيات است ، چون امر ذهنى كه نباشد ذهن هم نيست ؛ همچنانكه قبل از خلق اشياء ، خارج وجود ندارد . به هر نسبت كه اشياء در ذهن وجود پيدا مىكند ذهن گسترش پيدا مىكند ، همان‌طور كه با پديد آمدن اشياء در خارج عالم خارج اتّساع پيدا مىكند ؛ اگر يك چيز جديد خلق بشود خارج جديد خلق شده است .\r\nپس اين صرفاً يك تعبير است كه ما عرض مىكنيم كه امور ذهنى در ذهن وجود پيدا مىكنند ، نه اينكه ما يك « ذهن » ى داريم علاوه بر اين ذهنيات ؛ ما « ذهن » ى نداريم . ما قوهء ادراكى داريم كه صلاحيت ادراك دارد ، يعنى صلاحيت ايجاد وجود ذهنى دارد . به هر نسبت كه برخورد عين با آن قوهء ادراكى صورت گيرد به همان نسبت ذهن درست مىشود ؛ هرچه اين برخورد بيشتر مىشود همان قدر ذهن درست مىشود ، يعنى مرتب ذهن درست مىشود و توسعه مىيابد . هركه كمتر مىداند ذهن كوچكترى دارد و هركه بيشتر مىداند ذهن وسيعتر و بزرگترى دارد . آن كه فقط يك چيز مىداند ، مثلًا بچه‌اى را درنظر بگيريد كه فقط يك صورت در ذهن او منعكس شده است ، ذهن او همان يك صورت است .\r\n- آن وقت اين صلاحيت ايجاد وجود ذهنى همان حرفى نيست كه كانت مىزند ؟ .\r\nاستاد : نه .\r\n- بالاخره اين يك چيزى است كه از جانب انسان عرضه مىشود به عالم خارج .\r\nاستاد : اين يك قوه‌اى است كه امكان ايجاد چنين چيزى را دارد . يك قوه‌اى كه امكان ايجاد چنين چيزى را دارد ، اين كه ذهن نيست . مثل اين است كه ما بگوييم يك قوه‌اى در عالم داريم كه امكان آفرينندگى دارد ؛ يعنى اين قوه‌اى است كه امكان آفرينندگى دارد ولى مادامى كه نيافريده است واضح است كه ديگر خارجى هم وجود ندارد . درآنجا هم همين‌طور است ؛ يك قوه‌اى است كه امكان ايجاد صور ذهنى را در يك شرايط خاص دارد ولى مادامى كه هنوز چيزى وجود پيدا نكرده است ديگر ذهن هم نيست . آن قوه ذهن نيست ، بلكه منشأ خلق ذهن است ، نه اينكه خودش ذهن باشد .\r\n","page_name":" 259 ","page_number":259},
  {"content":"\r\n\r\nوجود ذهنى پيدا كند تا اين خاصيت در آنجا پيدا بشود . اين ، تفاوت فاحش اين\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنظريه است با نظريهء كانت « 1 » .\r\n3 . نوع سوم يك سلسله معانى و صور هستند كه اينها را گاهى « امور اعتباريه » ( به اصطلاح اين مبحث ) « 2 » مىگويند و گاهى « معقولات ثانيهء فلسفى » مىنامند . اينها نوع سومى از معانى و مفاهيم هستند . نه از معقولات اوليه هستند كه صورتهايى باشند از امورى كه در عالم خارج وجود دارند و مستقيماً از راه حواس وارد ذهن شده باشند و نه از معقولات ثانيهء منطقى هستند كه صرفاً حالاتى ذهنى باشند براى .\r\n\r\n\r\n\r\n\r\n","description":"","footnote":"\r\n( 1 ) . - اين‌طور كه شما فرموديد مثل اينكه تفاوت خيلى عظيمى بين اين دو نظريه هست .\r\nاستاد : بله ، اين تفاوت خيلى عظيم هم هست .\r\n- ولى بنده مىخواهم بگويم كه تفاوت خيلى هم عظيم نيست و مىشود اينها را به هم نزديك كرد ، زيرا بحث ما همان‌طور كه فرموديد بحث شناخت و شناسايى است و كانت مىگويد شناسايى دوطرف دارد . طرف اولش اين است كه تجربه كنيم و حسى وجود داشته باشد كه اگر آن نباشد اصلا شناسايى نيست . در اين صورت تا آن مرحلهء اول يعنى احساس نباشد ذهن هم خود به خود در شناسايى چيزى نيست .\r\nاستاد : در « شناسايى » چيزى نيست ؛ راست مىگويد .\r\n- و اين هم كه گويى به نظر مىآيد كه قالبهايى ساخته وپرداخته شده به آن صورت در اينجا هست و خودش ضمناً يك چيزى هم هست معلوم نيست كه كانت بخواهد مطلب را به اين شكل بگويد .\r\nاستاد : نه ، كانت مىگويد چيزى هست ولى آن ، شناخت نيست . چيزى هست ، امور فطرى يا فطريات هست ولى فطريات ، شناخت نيست . شناخت از وارد شدن امور حسى و تجربى در قالب اين فطريات پيدا مىشود ، ولى چيزى هست . اما اينها مىگويند اصلا چيزى نيست ؛ قبل از اينكه صور حسى وارد ذهن بشود اصلا در ذهن چيزى نيست .\r\n- يعنى اگر به آن صورت استعداد درك كميت ، استعداد درك كيفيت و غيره بگوييم بازهم اين دو نظريه به يكديگر نزديك نمىشود ؟ .\r\nاستاد : نه ، استعداد درك مطرح نيست ؛ خير ، نظريهء كانت اين نيست . حرف او بالاتر از استعداد است ، اساساً مربوط به فطريات است . صحبت در مرحلهء استعداد نيست .\r\n- مىتوانيم بگوييم كه استعداد فطرى است .\r\nاستاد : نه « استعداد فطرى است » كه مسأله‌اى را حل نمىكند . استعداد را كه همه مىگويند فطرى است . او مىگويد اصلا اين مقولات ( به قول خود او ) كه به هيچ وجه در خارج وجود ندارد معنى ندارد كه بگوييم از خارج گرفته شده است . راست هم مىگويد .\r\nمىگويد آخر معنى ندارد كه بگوييم كليت ، جزئيت ، اضافه ، حمل و امثال اينها از خارج گرفته شده است . تا اين مقدار راست هم مىگويد ولى او ديگر به اين مطلب نرسيده است كه بعد از آمدن آن معقول اوّلى در ذهن ، اينها به صورت يك صفت در ذهن تحقق پيدا مىكنند . او خيال مىكند قبل از آمدن معقولات اوليه اينها يك تحققى دارند و بعد كه معقولات اوليه آمدند اينها دست به دست يكديگر مىدهند و شناخت پيدا مىشود .\r\n( 2 ) . قبلا گفتيم كه « امور اعتباريه » اصطلاحات بسيار دارد . يك اصطلاحش در همين جاست .\r\n","page_name":" 261 ","page_number":261},
  {"content":"\r\n\r\nوجود اشياء در ذهن كه حكايتگر از خارج نباشند بلكه حكايتگر از خود ذهن باشند . اينها امورى هستند كه درعين اينكه از خارج گرفته نشده‌اند حكايتگر از خارج هستند . حال چگونه اينها از خارج گرفته نشده‌اند و معذلك به نحوى حكايتگر از خارج هستند ، اين همان مسأله و معماى بزرگ است كه در مسألهء شناخت بايد به آن پاسخ داد و اين معماى بزرگ را بيشتر ، اين نوع از معانى و مفاهيم ( معقولات ثانيهء فلسفى ) به وجود مىآورد . بحث ما كه بحث « وجوب و امكان و امتناع » بود دربارهء اين قبيل معانى و مفاهيم بود . ادامهء اين بحث را به درس بعد موكول مىكنيم .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\n( 2 ) شناخت\r\n\r\nنظريهء حكماى اسلامى درباب مسألهء شناخت\r\nبحث ما منجر شده بود به مسألهء معرفت و به اصطلاح امروز « مسألهء شناخت » و اينكه معقولات ما و مدركات ما مجموعاً از كجا پيدا شده‌اند و بعد چه نقشى در معرفت دارند و چه رابطه‌اى با عالم اعيان و عالم خارج دارند . نظرياتى را كه دراين باره وجود دارد مختصراً بيان كرديم و رسيديم به نظريهء پنجم كه نظريهء حكماى اسلامى است . گفتيم كه اينها معقولات « 1 » را بر سه نوع تقسيم مىكنند :\r\n\r\n1 . معقولات اوليه\r\nمىگويند بعضى معقولات ما كه پايهء ساير معقولات است از طريق حواس .\r\n\r\n\r\n\r\n\r\n","description":"","footnote":"\r\n( 1 ) . مقسم در اينجا معقولات است چون آنچه در معرفت دخيل است معقولات است . محسوسات پايهء معقولات هستند . ادراك حسى را تا در مرحلهء ادراك حسى است « شناخت » مىگويند ولى مىگويند « شناخت حسى » شناختى است كه مشترك ميان انسان و حيوان است و اين غير از شناخت علمى و شناخت عمقى و شناختى است كه مخصوص انسان است . بحث ما الآن دربارهء به اصطلاح « شناخت علمى » است نه شناخت حسى .\r\n","page_name":" 263 ","page_number":263},
  {"content":"\r\n\r\nوارد ذهن شده است و پايهء ذهن هم از همان جا گذاشته مىشود ؛ يعنى قبل از اينكه احساسى در كار باشد ذهن ، خالى محض و بالقوهء محض است . ذهن در اين مرحله ، عقل هست ولى عقل بالقوه است نه عقل بالفعل . هيچ صورت معقول بالفعل ندارد ولى درعين حال عقل بالقوه است كه به آن « عقل هيولانى » مىگويند . ذهن با ورود صور حسى تشكيل مىشود كه نحوهء تشكيل آن هم به اين ترتيب است كه محسوسات ابتدائاً در حس وارد مىشود و بعد در خيال و حافظه وارد مىشود و بعدها صورت عقلانى يعنى صورت كلى به خود مىگيرد كه آن در مرحلهء بعد است .\r\n\r\nنظريهء بوعلى و خواجه دربارهء مراحل مختلف شناخت يا ادراك\r\nراجع به اينكه اين مراحل به چه نحو است و چگونه يك صورت ، اول حالت حسى دارد ، بعد حالت خيالى پيدا مىكند و بعد حالت عقلانى پيدا مىكند يك نظريه كه نظريهء معروفى است و از حرفهاى بوعلى و بيشتر ، از حرفهاى خواجه استفاده مىشود نظريهء معروف « تجريد » است به اين مفهوم خيلى سطحى كه صورت خيالى همان صورت حسى است منهاى بعضى خصوصيات و صورت عقلى همان صورت خيالى است منهاى بعضى خصوصيات . كأنّه روى يك صورت كه وارد ذهن مىشود يك نوع دخل و تصرفى مىشود ، يك نوع پيرايشى در آن صورت مىگيرد ، يك نوع تعين از آن گرفته مىشود ، صافتر و صيقلىتر مىشود ، مىشود « صورت خيالى » .\r\nبعد روى همان صورت نوع ديگرى تصرف مىشود ، مقدار بيشترى صيقل مىخورد ، مىشود « صورت عقلى » . آن تشبيه معروفى هم كه امثال خواجه ذكر كرده‌اند براى بيان همين نظريه است . گفته‌اند صورت كلى به اين شكل پيدا مىشود كه اول صورت يك فرد در ذهن پيدا مىشود ، بعد صورت فرد ديگر پيدا مىشود ، بعد صورت فرد ديگر ، بعد صورت فرد ديگر ، بعد تدريجاً اين خصوصيات محو مىشود ؛ وقتى كه اين خصوصيات محو شد آن وقت يك حالت كليت پيدا مىكند و گفته‌اند مثل اين است كه يك مُهر ثبتى را روى كاغذ مىزنند ، يك نقش روشنى از يك شىء معين دارد ، بعد بار ديگر كه آن مهر را مىزنند يك مقدار مغشوش مىشود و محو مىشود ، بعد بار ديگر و بار ديگر كه مهر مىزنند كم كم به جايى مىرسد كه همان حالت مهربودنش هست ولى بدون اينكه مشخص باشد كه در اين مهرچه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nخصوصياتى هست .\r\nالبته اين نظريه ، نظريهء سستى است و بعدها به وسيلهء صدرالمتألّهين كاملًا رد شد .\r\n\r\nنظريهء صدرالمتألهين\r\nنظريهء ديگرى از سوى صدرالمتألهين ابراز شد كه يكى از بهترين نظريات ايشان همين نظريه است و آن اين است كه نه صورت حسى به مرحلهء خيال بالا مىرود و نه صورت خيالى به مرحلهء عقل بالا مىرود . اينها مراحل و مراتب مختلف هستند كه امكان ندارد هيچ كدام از مرتبهء خودش تجافى كند . وقتى حس با خارج عينى مقابل مىشود بعد صورت حسى ابداع مىشود ، معنايش اين نيست كه خارج آمده است در ذهن ؛ تغيير پيدا كرده و به اين شكل درآمده است بلكه خارج سر جاى خودش است و در رابطهء حس و خارج ، اين صورت - اين صورت مماثل - متناسب با عالم حس در عالم حس ابداع مىشود . همان رابطه‌اى كه وجود عينى با صورت حسى دارد ، همان رابطه را صورت حسى با صورت خيالى دارد ؛ يعنى قوهء خيال آن رابطه‌اى را با ادراك حسى دارد كه ادراك حسى با شىء عينى دارد ؛ يعنى صورت حسى سر جاى خودش هست ، خيال از اين صورت حسى يك صورت راقيتر و عاليتر و متناسب با مرتبهء وجودى خودش مىسازد ؛ و باز عقل در مرتبهء بالاتر همان رابطه‌اى را كه خيال با حس و حس با عين داشت با صور خيالى دارد ( نه اينكه در آن صورت خيالى دست ببرد ، كه چنين چيزى امكان ندارد ) يعنى اينها معد مىشوند براى عقل كه بتواند در مرتبهء خودش و در رتبه و درجهء خودش صورت معقول را كه متناسب با قوهء عاقله است بسازد و بيافريند .\r\nپس اجمالًا در اين جهت همه اتفاق نظر دارند كه شروع كار ذهن از حواس است ، اعم از اينكه صورت عقلى را همان صورت حسىِ دست برده شده بدانيم يا آنكه صورت عقلى را مرتبهء عاليترى از صورت خيالى و همچنين مرتبهء خيال را عاليتر از مرتبهء حس بدانيم . به هر حال شروع كار ذهن از حواس است كه اينها را « معقولات اوليه » مىگويند ، يعنى اولين معقولاتى كه در ذهن وارد مىشود و بلاواسطه ، صورت عالم خارج است ؛ به اين معنى صورت عالم خارج است كه اين\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمعقولات صورت عقلانى امور عينى هستند . اين امور عينى يك صورت در مرتبهء حس پيدا كردند ، يك صورت ديگر در مرتبهء خيال پيدا كردند و يك صورت ديگر در مرتبهء عقل . اينها را كه ما « معقولات اوليه » مىناميم به اين معناست كه اينها صور عقلانى امور عينى هستند و به نحوى بر امور عينى منطبق مىشوند ، و به عبارت ديگر كلىِ همان امور عينى هستند « 1 » .\r\n\r\n\r\n\r\n\r\n","description":"","footnote":"\r\n( 1 ) . - لفظ « معقولات » هم در اينجا شايد خيلى درست نباشد .\r\nاستاد : اينكه « معقولات » دانستيم يعنى در مرتبهء عقل است ، چون ما گفتيم كه فعلا دربارهء شناخت عقلى بحث مىكنيم ، به مرتبهء حسى و خيالى نظرى نداريم . آنها فقط مقدمه براى بحث شناخت عقلى هستند . بحث ما دربارهء شناخت علمى است .\r\n- در شناخت علمى هم ما باز اين صورتهاى حسى مرتبهء اول را بايد « معقولات » بدانيم ؟ .\r\nاستاد : نه ، ما ديگر كارى به آنها نداريم . آنها فقط مقدمه‌اى بودند براى اينكه معقولات پيدا بشوند .\r\n- عرض مىكنم اين لفظ « معقولات اوليه » شايد مسامحه است ؛ شايد اصلا بجاى « معقولات اوليه » مدرَكات اوليه بايد بگوييم .\r\nاستاد : نه ، پس شما توجه نكرديد . اول اين مطلب را عرض كردم كه اگر بحث ما در باب معرفت ، بحثى بود اعم از معرفت سطحى و معرفت علمى ، آن وقت عناصر حسى و عناصر خيالى هم عناصر معرفت بودند . مثلا من خانهء خودم را مىشناسم ، من كوچهء منزل خودم را مىشناسم ؛ نه فقط من مىشناسم ، بلكه آن اسب هم كوچهء خانهء خود را مىشناسد ، او هم طويلهء خود را مىشناسد ، ولى اين شناخت را مىگوييم « شناخت حسى » . اين فعلا از بحث ما خارج است . بحث ما روى شناخت علمى است . شناخت علمى مساوى است با كليت . در عالم علم كليت مطرح است . اين است كه بحث ما فعلا روى « معقولات » است .\r\n- آيا در « معقولات اوليه » كليت جارى است ؟ .\r\nاستاد : اصلا « معقول » مساوى است با « كلى » . معقول بودن مساوى است با كلى بودن .\r\nاينكه چيزى معقول باشد و جزئى ، ديگر معنى ندارد .\r\n- آن‌طور كه بنده از درسهاى قبل استفاده كرده‌ام فرض بفرماييد اگر من از اين مداد يك تصويرى در ذهن دارم - همين كه « اين » مداد است - اين جزء معقولات اوليه است .\r\nاستاد : نه .\r\n- يا بگوييم ماهيتش است .\r\nاستاد : خير ، تا وقتى كه شما از اين مداد تصور داريد اين تصور ، عقلى نيست . اين يك تصور حسى است . تصور شما آن وقت عقلى است كه شما فقط مداد را تعقل مىكنيد بدون اينكه اين مداد و آن مداد و . . . در كار باشد . آن وقت است كه به آن مىگوييم « معقول » .\r\n","page_name":" 266 ","page_number":266},
  {"content":"\r\n\r\n\r\n\r\n\r\n\r\n","description":"","footnote":"\r\n- يعنى آن وقتى كه به اصطلاح اين « تجريد » اول صورت گرفته است .\r\nاستاد : بله ، آن وقتى كه ديگر رسيده است به حد كليت و معقول شده است . « معقول » كه مىگوييم يعنى « كلى » . اصلا معقول بودن مساوى است با كلى بودن .\r\n- استاد ! شما اگر اين را در مقابل نظريهء فلاسفهء غربى مىفرماييد ، معمولا نظر افرادى مثل لاك دربارهء همان شناخت حسى است . واقعاً آنچه كه دربارهء شناخت مىگويند و اشكالاتى كه مىكنند به همان معناى شناخت حسى است ؛ يعنى مسائلى كه مطرح مىكنند و اشكالاتى كه ذكر مىكنند و مىگويند كه شناخت ما مطابقت با واقع ندارد همه مربوط به شناخت حسى است .\r\nاستاد : خير ، شناخت علمى را مىگويند ، ولى مىگويند ميان شناخت علمى و شناخت حسى تفاوت زيادى نيست ، تفاوتش در همان حد تجريد و تعميم است . آنها تجريد و تعميم را انكار نمىكنند ؛ منتها تجريد و تعميم را يك چيزى مىدانند نظير آنچه كه خواجه و امثال خواجه گفته‌اند . مىگويند اينهمه مقام كه براى عقل قائل هستند ، عقل چنين مقامى را ندارد . هرچه هست محسوسات است . عقل همان قوه‌اى است كه روى همان محسوسات تصرفات مختصرى مىكند ، آنها را يا تجزيه و تركيب مىكند يا تجريد مىكند و تعميم مىدهد . آن تجريد و تعميم را هم يك امر بسيار ساده‌اى تلقى مىكنند نظير آنچه كه خواجه و امثال خواجه مىگفتند ولى بحث آنها هم روى شناخت علمى است نه روى شناخت حسى كه در حدى است كه حيوانات و كودكان هم دارند .\r\n- مسأله بر سر اين است كه كودكان و حيوانات كه اصلا به شناخت خودشان آگاهى ندارند ، ولى درمورد انسان اين‌طور نيست ، انسان به شناخت خودش آگاهى دارد .\r\nاستاد : آن آگاهى كه براى انسان هست كه انسان شناخت دارد و مىداند كه شناخت دارد مسألهء عليحده‌اى است ، ولى شناخت حيوان هم بالاخره خودش يك نوع شناخت و يك نوع معرفت است .\r\n- شما الان مىآييد شناسايى عقلى را اثبات مىكنيد ولى بعد وقتى كه شناسايى حسى ما با واقع مطابقت نداشته باشد آن شناسايى عقلى چه ارزشى دارد ؟ .\r\n- بنده فكر مىكنم مسأله‌اى كه مورد نظر ايشان است اين است كه اين حضرات خود انطباق اين شناخت حسى ( به همين معناى معقولات اوليه ) با عالم خارج را قبول ندارند . فكر مىكنم توضيح سؤال ايشان اين مسألهء كيفيات اوليه و كيفيات ثانويه است كه ما يك چيزى را از عالم خارج حس مىكنيم و رنگ و طعم و امثال اينها را به عالم خارج نسبت مىدهيم . اينها حتى اين محسوسات را هم در عالم خارج موجود نمىدانند ؛ يعنى در همين جا و در . همين مرحله هم ذهن را آينهء عالم خارج نمىدانند ، بلكه كيفيات اوليه را به عالم خارج نسبت مىدهند و ذهن را مبدع كيفيات ثانويه مىدانند .\r\n- بله ؛ يعنى اين عوارض مادى ، همين هوا و اين اشيائى كه وجود دارند ، خواه ناخواه در رساندن تأثيرات خارجى به ما تأثير دارند ، بنابراين هيچ وقت خارج آنگونه كه در واقع هست به ما نشان داده نمىشود ، پس شناخت حسى ما مطابقت با واقع ندارد ؛ آن وقت آن شناخت خيالى هم كه از آن بخواهد منشعب بشود قهراً با واقع مطابقت ندارد و همچنين شناخت عقلى هم كه بعد از شناخت خيالى حاصل مىشود با واقع مطابقت ندارد .\r\n","page_name":" 267 ","page_number":267},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : اين مطلب ، مطلب ديگرى است گرچه حرف خوب و مهمى هم هست . قبلًا هم ما در باب وجود ذهنى اين مسأله را مطرح كرديم . اين مسأله ، مسألهء انكار شناخت است به‌طور كلى ، يعنى هيچ شناختى ارزش شناختى و نظرى ندارد . اتفاقاً مسألهء بسيار مهمى هم هست و مسأله‌اى است كه امروز شايد بيش از گذشته مطرح است . اما اين مسأله ، مسألهء انكار شناخت است به‌طور كلى . ما فعلا داريم روى نظريهء كسانى بحث مىكنيم كه قائل به شناخت هستند ، اما كسانى كه اساساً مىگويند شناختى در عالم نيست فعلا با آنها بحثى نداريم . آنها ارزش نظرى شناخت را منكرند ؛ مىگويند اصلا همهء شناختهاى ما فقط ارزش عملى و فنى دارد . راسل هم در كتاب جهان بينى علمى به همين مطلب اشاره مىكند . مىگويد از شگفتيهاى علم در زمان ما يكى همين است كه روز به روز بر ارزش فنى و عملى علم افزوده مىشود و روز به روز از اعتبار و ارزش علم از جنبهء نظرى و از جنبهء اينكه آنچه كه علم ارائه مىدهد همان كشف واقعيت است كاسته مىشود ، به طورى كه الآن از نظر علم حتى اين مسأله كه دنياى خارج وجود دارد قابل ترديد است . اينها دربارهء اين مسأله كه دنياى خارج وجود دارد يا نه ، چه مىگويند ؟ آنجا كه روى كرسى فلسفه‌شان نشسته‌اند چه مىگويند ؟ مىگويند احتمالا دنياى خارج وجود دارد . خود آقاى راسل هم كه روى كرسى فلسفه نشسته است مىگويد احتمالا دنياى خارجى وجود دارد . اينها همه به خاطر بىارزش دانستن حس نزد آنهاست . تازه آن مقدار هم كه شما مىگوييد نمىشود گفت . من چه مىدانم كه اين هوايى كه در بيرون هست آيا حواس من اين را به همان نحو كه هست نشان مىدهد يا به نحو ديگر . از نظر علم ، معلوم نيست و علم نمىتواند ثابت كند كه اصلا هوايى وجود دارد و حس شما نشان مىدهد ، يا هيچ چيزى نيست يا اصلا يك چيزى است كه به كلى مغاير با همهء تصورات شماست . اين يك بحث ديگرى است ؛ بحث انكار شناخت است كه اين مسأله قبلا درباب وجود ذهنى مطرح شد و ما در آنجا در اين باره بحث كرده‌ايم و نظر خود را هم گفته‌ايم .\r\nپس آن نظريه ، نظريهء كسانى است كه اصلا منكر شناخت هستند . ما الآن نظريهء كسانى را بحث مىكنيم كه قائل به شناخت هستند و مىخواهيم ببينيم هركدام از اينها اين شناخت را چگونه تحليل و توجيه كرده‌اند . مثلا ماديين قائل به شناخت هستند ولى شناخت را يك امر بسيار ساده‌اى مىدانند و يك توجيه عوامانه‌اى در باب شناخت دارند كه مىگويند : ذهن مثل يك آينهء ساده‌اى است در مقابل خارج كه هرچه در خارج هست همان را منعكس مىكند . اما آنهايى كه روى عناصر شناخت بيشتر فكر كرده‌اند - كه قائل به شناخت هم هستند - ديده‌اند كه مسألهء شناخت با اين حرف توجيه پذير نيست .\r\nاين است كه هركسى يك نظريه‌اى انتخاب كرده است .\r\nپس آن بحث شما يك بحثى است كه ما الآن روى آن سخنى نداريم . بحث ما روى امكان شناخت است و اين بحث بعد از اين است كه به اصل مسألهء شناخت قائل باشيم . لذا ما الآن نظريهء كسانى را داريم نقل مىكنيم كه قائل به شناخت هستند و در باب اينكه در ساختمان اين شناخت چه عناصرى شركت دارد ، آيا اين عناصر همه محسوس است يا همه معقول است يا نيمى محسوس است و نيمى معقول و اينكه محسوس از كجا پيدا مىشود و معقول از كجا ، روى اين حرفها داريم بحث مىكنيم .\r\n","page_name":" 268 ","page_number":268},
  {"content":"\r\n\r\nپس فلاسفهء ما مىگويند اولين معقولات ما معقولات اوليه يعنى معقولات مسبوق به محسوسات است « 1 » . اين معقولات ، معانى كليه‌اى است كه قبلًا جزئىِ آنها در خيال آمده و قبل از آنكه درخيال بيايد در حس آمده و قبل از آنكه در حس بيايد فردش در عالم عين وجود داشته و در رابطهء ميان حس و عين صورت حسىاش پيدا شده است .\r\n\r\n2 . معقولات ثانيهء منطقى\r\nنوع دوم از معقولات يك سلسله عناصر معقول ذهنى هستند كه اينها به‌طور قطع در ذهن هر انسانى وجود دارد و در معرفت و شناخت اشياء هم دخالتى دارند ولى اين عناصر معقول ، مسبوق به محسوسات نيستند ، اينها از خارج گرفته نشده‌اند و در خارج هم مصداق ندارند ، ظرفشان فقط ذهن است و ذهنى محض هستند . اما « ذهنى هستند » نه به اين معنى كه جدا از معقولات اوليه باشند كه آنها جدا و اينها هم براى خودشان جدا باشند ، بلكه به صورت يك سلسله حالات ذهنى براى معقولات اوليه هستند ؛ يعنى بعد از اينكه معقولات اوليه در ذهن مىآيند و وجود ذهنى پيدا مىكنند اين معقولات اوليه از آن جهت كه وجود ذهنى پيدا مىكنند در همان ذهن يك سلسله اوصاف ذهنى پيدا مىكنند . اين معقولات را كه اوصاف ذهنى معقولات اوليه هستند « معقولات ثانيهء منطقى » مىنامند .\r\n\r\nسه وجه تمايز معقولات ثانيهء منطقى از معقولات اوليه\r\nپس ما براى اين معقولات ثانيه سه صفت ذكر كرديم : يكى اينكه اينها بر خلاف معقولات اولى از خارج گرفته نشده‌اند . ديگر اينكه بر خلاف معقولات اولى مصداق .\r\n\r\n\r\n\r\n\r\n","description":"","footnote":"\r\n( 1 ) . - آيا اين غلط است كه بگوييم « معقولات اوليه » بى واسطه مسبوق به محسوسات است ؟ .\r\nاستاد : « بى واسطه » اگر بگوييم درست است ؛ اين كلمه را اگر بگذاريد خوب است . از كلمهء « هم همين معنى را مىفهميم .\r\n","page_name":" 269 ","page_number":269},
  {"content":"\r\n\r\nاينها در خارج نيست ؛ اينها در خارج مصداق ندارند ، بلكه مصداقشان هم در خود ذهن است . و سوم اينكه اينها معقولاتى منفصل و جدا از معقولات اوليه نيستند كه همان‌طور كه معقولات اوليه هركدام يك چيزى است جدا ، مثلًا انسان يك معقولى است ، درخت معقول ديگرى است ، ديوار معقول ديگرى است ، اينها هم معقولاتى باشند جدا و مستقل از معقولات اوليه ؛ نه ، اين‌طور نيست . اينها معقولاتى هستند كه به صورت حالات معقولات اوليه در ذهن وجود دارند و ظرفشان هم فقط ذهن است .\r\nهمهء معانى و مفاهيمى كه در منطق به كار برده مىشود ( كه منطق خودش اساساً علم « معرفت » است و بلكه علم « معرفت شناسى » است ) از اين نوع معانى و مفاهيم است .\r\n\r\nنمونه‌هايى از معقولات ثانيهء منطقى\r\nدر منطق از همان ابتدا كه بحث منطق شروع مىشود سخن از اين است كه مفهوم يا كلى است يا جزئى . « مفهوم يا كلى است يا جزئى » يعنى مفهوم و معنىاى كه در ذهن هست يا داراى اين صفت است كه قابل انطباق بر كثيرين است يا داراى اين صفت است كه قابل انطباق بر كثيرين نيست . اينها دو حالت ذهنى است ؛ يعنى مفهوم از آن جهت كه در ذهن است يا قابل انطباق بر كثيرين هست يا قابل انطباق بر كثيرين نيست ؛ اگر قابل انطباق باشد آن را مىگوييم « كلى » و اگر قابل انطباق نباشد آن را مىگوييم « جزئى » .\r\nاين قابليت انطباق ، صفت مفهوم است در ذهن ، نه اينكه اين قابليت انطباق صفت شىء در خارج هم هست . انسان در ذهن متصف است به كليت يعنى قابليت انطباق بر امور كثير . ولى همين انسان را از ذهن بياوريد در خارج ، ديگر اين صفت كليت را ندارد ؛ اين صفت در ذهن باقى مىماند ، به اين معنى كه انسان در ظرف ذهن داراى اين صفت است و در ظرف خارج داراى اين صفت نيست . انسان خارجى قابل صدق بر كثيرين نيست ولى همين انسان در ذهن كه مىآيد قابل صدق بر كثيرين است . جزئى بودن هم عين همين است ، چون جزئى بودن غير از مشخص بودن است .\r\nاگرچه گاهى اين اشتباه در بعضى كلمات هست كه جزئى بودن\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nرا به همان معناى مشخص بودن مىگيرند ، ولى جزئى بودن غير از مشخص بودن و غير از تشخص است . تشخص عين خارجيت است ، ولى جزئى به اصطلاحى كه منطقى به كار مىبرد - كه نقطهء مقابل كلى است - صفتِ مفهوم است ، يعنى « قابل انطباق بر كثيرين نبودن » ، زيرا نسبت جزئى و كلى نسبت عدم و ملكه است . كلى يعنى قابل انطباق بر كثيرين و جزئى يعنى غيرقابل انطباق بر كثيرين . بايد شىء « مفهوم » باشد كه شأنيّت انطباق داشته باشد تا بعد بگوييم قابل انطباق بر كثيرين هست يا قابل انطباق بر كثيرين نيست . اين ديگر معنى ندارد كه چيزى را كه از سنخ معنى و مفهوم نيست بگوييم بر كثيرين منطبق است يا منطبق نيست ؛ اصلًا درمورد چنين چيزى انطباق معنى ندارد .\r\nاز اين جهت است كه جزئيت و كليت هردو ، دو وصف براى معانى و مفاهيم هستند فقط در ظرف ذهن ، كه اين را گاهى به اين تعبير مىگويند كه ظرف عروض اين صفت براى موصوف ذهن است و ظرف اتصاف موصوف به اين صفت هم ذهن است . ظرف عروض اين صفت براى موصوف ذهن است يعنى كليت در ذهن عارض معروضات خودش - مثلًا انسان و حجر - مىشود ( بر خلاف سفيدى كه در خارج عارض شىء مىشود ، و بر خلاف گرمى كه در خارج عارض شىء مىشود ) و ظرف اتصاف موصوف به اين صفت هم ذهن است يعنى همان‌طور كه اين صفت در ذهن عارض مىشود اين موصوف هم در ذهن متصف به اين صفت است . پس اگر نسبت عارض را با معروض درنظر بگيريم اين صفت در ذهن عارض مىشود و اگر نسبت معروض را با اين صفت درنظر بگيريم بازهم معروض فقط در ذهن متصف به اين صفت است « 1 » . انسان در ذهن كلى است ؛ انسان در خارج نه كلى است و نه جزئى .\r\nهمهء معانى منطقى از اين قبيل است .\r\nبعد از تقسيم مفهوم به كلى و جزئى ، به باب كليات خمس مىرويم ، مىگوييم كلى بر پنج قسم است : نوع ، جنس ، فصل ، عرضى عام و عرضى خاص . نوع بودن صفت معانى است در ذهن . انسان در ذهن نوع است ، انسان خارجى نوع نيست .\r\nحيوان هم در ذهن جنس است ، حيوان خارجى جنس نيست . انسان در ذهن متصف .\r\n\r\n\r\n\r\n\r\n","description":"","footnote":"\r\n( 1 ) . فرق عروض و اتصاف را يك بار در بحث معقولات ثانيه گفته‌ايم و مجدداً در اين بحث نيز دربارهء آن سخن خواهيم گفت .\r\n","page_name":" 271 ","page_number":271},
  {"content":"\r\n\r\nاست به نوعيت . حيوان در ذهن متصف است به جنسيت . ناطق در ذهن متصف است به فصليت . كاتب در ذهن متصف است به عرضى خاص بودن . ماشى در ذهن متصف است به عرضى عام بودن . تمام اينها صفاتى است كه در ذهن عارض معانى مىشود .\r\nبعد مىرويم به باب قضايا . خود قضيه بودن را درنظر مىگيريم . قضيه بودن مگر مال خارج است ؟ مثلًا اين كتاب در خارج سفيد است . آيا وقتى مىگوييم اين كتاب سفيد است ، اين در خارج [ به صورت 
  ] قضيه است ؟ نه ، در خارج قضيه نيست ؛ هيچ چيزى نيست . وقتى كتاب را در ذهن مىبرم و رنگ كتاب را هم در ذهن مىبرم و بعد در ذهن رنگ را بر كتاب حمل مىكنم آن وقت حالت قضيه بودن پيدا مىشود . قضيه بودن حالتى است كه درظرف ذهن عارض دو شىء ، يكى به نام موضوع ، يكى به نام محمول و امر ديگرى به نام نسبت مىشود . حتى موضوع بودنِ موضوع در ظرف ذهن است . اين در خارج نه موضوع است نه محمول . موضوع واقع شدن موضوع در ظرف ذهن است . محمول واقع شدن محمول هم در ظرف ذهن است .\r\nبعد به سراغ ساير معانى مىرويم . به باب برهان و باب قياس مىرويم . به مفاهيمى از قبيل حجت بودن ، برهان بودن ، قياس بودن ، صغرى بودن ، كبرى بودن ، نتيجه بودن و امثال اينها برخورد مىكنيم . اينها همه صفاتى است كه در ذهن پيدا مىشود . در خارج ، ما صغرى و كبرى نداريم . ما در ذهن صغرى و كبرى داريم . مثلًا مىگوييم : « الف ب است و ب ج است پس الف ج است » . آيا در خارج شما مىتوانيد صغرى و كبرى پيدا كنيد ؟ اگر الف و ب و ج در خارج باشند آيا اين الف و ب و ج رابطهء صغرى و كبرى دارند ؟ اين رابطه‌ها را ذهن برقرار مىكند .\r\n\r\nمعقولات ثانيهء منطقى و شناخت عالم خارج\r\nمسألهء عجيب اين است كه اين معانى و صفات درعين اينكه معانى و صفاتى هستند براى معقولات اوّلى كه درظرف ذهن پيدا مىشوند و اينها هيچ در ظرف خارج وجود ندارند ولى درعين حال همينها سبب و ابزار شناخت اشياءاند در خارج . ما در خارج قضيه نداريم ، در ذهن قضيه داريم ، ولى همين قضيه واقع شدن در ذهن سبب شناخت شىء مىشود در خارج . ما صغرى و كبرى و نتيجه شدن در\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخارج نداريم ، اينها همه در ذهن است ، ذهن اين كارها را انجام مىدهد ، ولى درعين حال كه ذهن اين كارها را انجام مىدهد همينها سبب شناخت خارج مىشود ؛ يعنى ما با صغرى قرار دادن و كبرى قرار دادن و نتيجه قرار دادن واقعاً يك رابطهء جديد از عالم خارج را كشف مىكنيم . ما قبلًا يك رابطه‌اى را در صغرى مىدانستيم و آن رابطهء « حد وسط » بود با « اصغر » و يك رابطه‌اى در كبرى مىدانستيم و آن رابطهء « حد وسط » بود با « اكبر » ؛ بيش از اين نمىدانستيم . ولى با تشكيل قياس يك رابطهء جديدى در خارج كشف مىكنيم و آن رابطهء اصغر است با اكبر « 1 » . ما اول كشف كرده بوديم اتحاد الف را با ب و باز جدا از آن هم كشف كرده بوديم اتحاد ب را با ج ، بعد كه به عالم ذهن آمديم و اينها را به اين شكل مرتب كرديم يك رابطهء جديد در خارج كشف مىكنيم و آن ، اتحاد الف است با ج ؛ ما در نهايت امر اين رابطه را كشف مىكنيم . مثل همان مثالهايى كه در رياضيات در باب مساوات مىگوييم . مىگوييم زاويهء الف مساوى است با زاويهء ب ، اين را مىدانيم . زاويهء ب هم مساوى است با زاويهء ج ، اين را هم مىدانيم . بعد كه ايندو را دانستيم فوراً اين مطلب به صورت يك اصل جديد برايمان كشف مىشود كه زاويهء الف هم مساوى است با زاويهء ج . پس ما به اين وسيله يك رابطهء جديدى در خارج كشف مىكنيم .\r\n\r\nمعماى بزرگ شناخت\r\nاين چگونه است كه ما به كمك يك سلسله معانى كه خود اين معانى ذهنى محض هستند و مصداقى در خارج ندارند و از خارج هم گرفته نشده‌اند حقيقتى را كشف مىكنيم كه آن حقيقت از نوع معقولات اوليه است ؟ چرا چنين است ؟ معماى .\r\n\r\n\r\n\r\n\r\n","description":"","footnote":"\r\n( 1 ) . - باز خود اين رابطه هم كه با تشكيل قياس به دست مىآوريم ذهنى است .\r\nاستاد : نه ، رابطه كه در اينجا مىگوييم ، به معناى متحد بودن دو شىء است ، نه نسبت ؛ با نسبت كارى نداريم . رابطه به آن معنايى كه وقتى مثلًا مىگوييم « الف ج است » يعنى اين جيم بودن الف ( متحد بودن جيم با الف ) يك امر خارجى است . متحد بودن ، ديگر امر خارجى است .\r\n- آن وقت رابطهء به اين معنى از نوع معقولات اوليه است ؟ .\r\nاستاد : بله ، از معقولات اوليه است . البته اينها معنى حرفى است . باز همان تعبير « معقولات اوليه هم كه بكنيم خوب است .\r\n","page_name":" 273 ","page_number":273},
  {"content":"\r\n\r\nبزرگى كه در مسألهء شناخت وجود دارد اين است .\r\nعلت اصلىاش اين است كه اگر اين معانى يعنى همين معقولات ثانيه يك عناصر مستقلى مىبود و هيچ ارتباطى با معقولات اوليه نمىداشت و ميان اينها و معقولات اوليه جدايى كامل حكمفرما مىبود - به آن شكلى كه كانت ميان امور قبلى خودش و امور ذهنى فرض كرده است - ما نمىتوانستيم به كمك اين معانى عالم خارج را كشف كنيم . اگر اينها يك سلسله پيش ساخته‌هاى ذهن بودند و ما قائل بوديم كه [ براى تحقق هر شناختى 
  ] يك مقدارى اشياء از خارج مىآيد ، يك مقدار هم ذهن از خودش سرمايهء قبلى دارد و اين دو سرمايهء جدا كه تعلق به دو دنياى مختلف دارند با يكديگر مخلوط مىشوند و از اينجا شناخت پيدا مىشود ، به همان بن بستى گرفتار مىشديم كه آقاى كانت گرفتار شده است ؛ يعنى معنى نداشت كه ما عالم خارج را با سرمايه‌اى كشف كنيم كه نيمش از خارج آمده و نيم ديگرش از دنياى ديگرى آمده است كه اصلًا با خارج ارتباط ندارد .\r\nولى مسألهء عمده اين است كه اين معقولات ثانيه‌اى كه براى ما ابزار معرفت و ابزار شناخت هستند حالات همان معقولات اوليه هستند در ذهن ، نه اينكه يك امورى باشند مستقل . « حالات آنها در ذهن هستند » يعنى چه ؟ يعنى معقولات اوليه وقتى كه در ذهن مىآيند خود آنها عوض نشده‌اند بلكه نحوهء وجودشان فرق كرده است ؛ با وجودى وسيعتر در ذهن آمده‌اند كه همان وجود كلى باشد . مثلًا اين انسان خارجى يك وجود مادى دارد كه همان ماهيت انسان است كه به وجود مادى وجود دارد . بعد همين ماهيت مىآيد در ذهن و يك وجود ديگرى پيدا مىكند كه وجود حسى است . اين وجود يك مقدار سعهء بيشترى دارد . بعد همين ماهيت مىآيد در خيال ، سعهء بيشترى پيدا مىكند ؛ مىرود در عقل ، سعهء بيشترى پيدا مىكند ؛ باز همين ماهيت است كه موجود به وجود وسيعتر شده است . كليتش يعنى همان سعهء وجودىاش .\r\nدرواقع وقتى كه ما در ذهن ، انسان را با كليت مىبينيم اين كليت فقط زاويهء ديد ما را نسبت به انسان وسيعتر كرده است ، نه اينكه اين كليت يك عنصر جداگانه‌اى در كنار انسان باشد . وقتى كه ما مىگوييم كليت در اينجا پيدا شد ، كارى كه اين « كليت » كرد اين است كه ديد ما را دربارهء انسان وسيعتر كرد نه اينكه يك امر ديگرى در كنار انسان گذاشت و گفت ايندو را با هم مخلوط كن ، يكى را بكن « تون »\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nيكى را بكن « بافت » « 1 » ، يكى را بكن « تار » يكى را بكن « پود » ؛ نه ، از تار و پود كردن شيئى كه از خارج آمده است با شيئى كه اصلًا با خارج ارتباط ندارد امكان ندارد كه معرفت پيدا بشود ، بلكه همان كه از خارج آمده است در ذهن به وجودى وسيعتر و عاليتر موجود مىشود . ذهن مرحلهء عاليترى دارد ؛ مقام نفس است ، مقام روح است و مقام نفس و مقام روح مرحلهء عاليترى از مقام ماده است و هرچه كه در عالم ماده وجود دارد در روح در يك مقام شامختر و وسيعتر وجود پيدا مىكند . آن چيزى را كه شما در عالم عقل مىبينيد هيچ چيزى را در كنار آن نمىبينيد ، بلكه همان را وسيعتر مىبينيد ؛ زاويهء ديد ما را وسيع كرده است « 2 » .\r\n\r\n\r\n\r\n\r\n","description":"","footnote":"\r\n( 1 ) . « تون و بافت » اصطلاح خراسانى « تار و پود » است .\r\n( 2 ) . - اگر بخواهيم تشبيه كنيم مىتوانيم بگوييم وقتى كه شىء در خارج است نسبت به مرحله‌اى كه صورت حسى است و يا وقتى كه صورت حسى است نسبت به مرحله‌اى كه صورت خيالى است مثل اين است كه يك غبارى روى اين شىء را گرفته است كه هرچه به مراحل بالاتر مىرويم اين غبار كمتر مىشود و شىء را بهتر مىبينيم ؛ كمااينكه اگر يك چيزى را هم از دور ببينيم كه غبار و كدورت هوا ميان ما و آن شىء حائل باشد هرچه اين غبار و كدورت كمتر شود آن شىء را بهتر مىبينيم . باز همان شىء است ، منتها هرچه مرحله‌اش در ذهن بالاتر مىرود ما آن را بهتر و روشن‌تر مىبينيم .\r\nاستاد : نه ، اين مثال غبار باز شبيه مىشود به آن حرفهايى كه امثال خواجه در مورد نحوهء پيدايش « كلى » گفته‌اند .\r\n- نه ، اين زيادتر مىشود . اين دقيقاً برعكس است ؛ يعنى من مىخواهم بگويم كه اين‌طور نيست كه هرچه شناخت ما ذهنىتر مىشود يعنى از حس به خيال و از معقولات اوليه به معقولات ثانيه مىرود مبهم‌تر بشود مثل مثال مهر ، بلكه آن حقيقت واضح‌تر و آشكارتر ديده مىشود .\r\nاستاد : البته بايد به اين صورت بگوييم : ديد ما قويتر و وسيعتر مىشود .\r\n- ولى غير از آنچه كه بود نيست .\r\nاستاد : نه ، ابداً . در آن چيزى كه آن را مىبينيم و درميان ديده‌هاى ما هيچ چيزى اضافه نمىشود ، بلكه آن ، ديده‌هاى ما را وسيعتر مىكند . وسعتش امر ذهنى است نه اينكه يك چيزى در اينجا اضافه و علاوه شده باشد .\r\n- مىتوانيم بگوييم مثل نورى است كه به تدريج زيادتر مىشود ؟ .\r\nاستاد : البته اين را در مقام تشبيه مىشود گفت . بهتر اين است كه شما بگوييد مثل اين است كه من يك شىء را اول با چشم غيرمسلح مىبينم ، در اين حالت اين شىء را اين قدر مىبينم ؛ بعد مثلًا يك عينك به چشمم مىزنم ، اين شىء را درشت‌تر و وسيعتر به من نشان مىدهد ؛ بعد يك دوربين هم به آن اضافه مىكنم ، اين شىء را مثلًا به اندازهء\r\n","page_name":" 275 ","page_number":275},
  {"content":"\r\n\r\n\r\n\r\n\r\n\r\n","description":"","footnote":"\r\nحجم يك اتاق به من نشان مىدهد . اما اينها مثالهايى است كه از يك جنبه انسان را به مطلب نزديك مىكند و از جنبهء ديگر دور مىكند ، زيرا اين‌طور نيست كه همين امر جزئى بيايد در خيال بزرگتر بشود ، بعد بيايد در عالم عقل بزرگتر بشود ؛ نه ، اين امر جزئى وقتى كه در خيال مىآيد يك شكل پيدا مىكند ، در عقل كه مىآيد كلىِ همين امر جزئى مىآيد ، يعنى به صورت كلى تصور مىشود ، نه اينكه حجمش بزرگتر مىشود .\r\nبزرگتر شدن حجم نيست ، بلكه اين به صورت كلى و به صورت يك معنايى درمىآيد كه شامل اين و هزارها و ميليونها فرد ديگر مثل اين مىشود .\r\n- استاد ! اينكه الآن شما فرموديد اين عالم خارج يك درجهء وجودى دارد به نام درجهء وجود مادى و اين شناسايى علمى ما يك مرحلهء وجودى بالاترى است كه همان درجهء وجود ذهنى است . در اينجا اين سؤال پيش مىآيد كه مناط وحدت ايندو چيست ؟ اگر اينها دو درجهء وجودند چه ربطى به هم دارند ، يك عالمى اينجاست و يك عالمى آنجا .\r\nاستاد : نه ، اين اتفاقاً از مسائل خيلى خوب است . مسألهء « تطابق عوالم » است كه برمىگردد به مسألهء وجود و اشتراك وجود و وحدت وجود و سنخيت وجود .\r\n- آن وقت آيا اين مخالف اعتباريت ماهيت نيست ؟ چون شما مىگوييد با همان ماهيتى كه در خارج داشت در ذهن موجود مىشود .\r\nاستاد : نه ، اتفاقاً موافق است ؛ موافق با اعتباريت ماهيت و موافق با اصالت وجود است .\r\nاين مطلب با اين بيان و در اين حد در كلمات هيچيك از فلاسفه نيامده است مگر در كلمات ملاصدرا كه آن هم ريشه‌اش در حرف عرفاست ؛ يعنى اصل مطلب كه مسألهء « حضرات خمس » يا حضرات پنجگانه است و اينكه اين حضرات در يكديگر حضور دارند و با يكديگر تطابق دارند يعنى حضور هر عالمى در عالم ديگر ، از عرفا گرفته شده است . اين مسألهء پيدايش حس و خيال و عقل در ما ، نه اين است كه اگر مىگوييم اين مجرد است و آن مادى ، اينها يك امورى هستند بسيار متباين با يكديگر ؛ نه ، اصلا وجود يك سير نزولى كرده و آمده است تا حد ماده بودن ، دومرتبه يك سير صعودى مىكند ، مىرود بالا . همان‌طور كه وقتى از بالا آمده است ، از هر درجه‌اى كه نزول پيدا كرده است به درجهء ديگر و باز از درجه‌اى به درجهء ديگر و از درجه‌اى به درجهء ديگر ، خود آن درجات به اين شكل است كه هر درجهء بالا محيط است بر درجات مابعد خودش ، بعد هم كه صعود مىكند و بالا مىرود ، در هر مرتبه‌اى كه قرار گيرد حكم آن مرتبهء قوس نزولى خودش را پيدا مىكند ، يعنى مىتواند بر مادون خود احاطه پيدا كند . خيلى حرف عالى و بلندى است .\r\n- انشاء اللَّه اگر در آخر همين بحث شناخت يك جلسه به تكميل اين بحث اختصاص داده شود خوب است .\r\nاستاد : اين مطلب بايد برسيم تا درباره‌اش بحث كنيم . در جاى خودش كه رسيديم به‌طور كاملتر بحث خواهيم كرد . در « الهيات » به اين مسأله مىرسيم .\r\n- اين مسأله را در الهيات داريم ؟\r\n","page_name":" 276 ","page_number":276},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : البته اين مسأله در الهيات بايد بيايد ، چون مربوط به الهيات است .\r\n- تعبير « وحدت ماهوى » يك تعبير مجازى است ؟ .\r\nاستاد : نه ، ماهيت چون امر اعتبارى است لذا مىتواند به وجودهاى مختلف موجود شود ك از اين وجودها وجودهاى كاملتر هستند و بعضى وجودهاى ضعيف‌تر ، ولى همان ماهيت است كه در اين مرحله كه موجود مىشود موجود مىشود به اين نحو از وجود ، در آن مرحله كه موجود مىشود موجود مىشود به آن نحو از وجود ، در آن مرحلهء ديگر كه موجود مىشود موجود مىشود به آن نحو از وجود ؛ يعنى هريك از اينها به نحوى وجود اين ماهيت شمرده مىشوند .\r\n- ولى ماهيت آن وجود ناقص مال خودش است ، ماهيت وجود كامل هم مال خودش است ، پس حد مشتركى وجود ندارد .\r\nاستاد : اجازه بدهيد ، حال عرض مىكنم :\r\nاين مطلب را يك بار ديگر هم در ضمن اين درسها گفته‌ايم كه ماهيت را ما هميشه به دو نحو اعتبار مىكنيم : يكى به آن نحو كه اين شىء مصداق اين ماهيت است ، يعنى مصداق اين ماهيت است اولًا و بالذات ؛ يعنى اگر بخواهيم براى حد نهايى كمال وجودى اين شىء مفهومى درنظر بگيريم همين مفهوم است . ولى اگر شيئى در يك درجهء بالاتر از اين وجود داشته باشد آن هم يك ماهيت مخصوص به خود دارد . اما آن شىء كه ماهيت مخصوص به خود دارد آيا اين ماهيت هم در آن مرتبه هست يا در آن مرتبه نيست ؟ اين ماهيت در آن مرتبه ، هم هست ، هم نيست . « هست » به اين معنى كه اين ماهيت هم در آنجا هست منهاى امر عدمى . « نيست » به اين معنى كه اين ماهيت عيناً با درنظر گرفتن همهء امور عدمىاش در آنجا نيست .\r\nمىگويند هر شىء دو نحو اعتبار دارد : اعتبار بشرطلائى و اعتبار لابشرطى . هميشه اذهان اين اعتبار را دارند . مثلا ذهن شما 90 را هميشه دوجور اعتبار مىكند : يك وقت به شرط لا اعتبار مىكند يعنى در مقابل 91 و در مقابل 89 و در مقابل 100 و در مقابل 79 . اگر كسى گفت اينها چند تا كتاب است گفتيم نودتا ، يعنى نودتا كتاب است نه يكى كمتر نه يكى بيشتر . ولى در يك جاى ديگر مىگوييد « چونكه صد آمد نود هم پيش ماست » . آن نودتايى كه 90 است نه يكى كمتر نه يكى بيشتر كه نمىتواند در صدتا باشد .\r\nآن نودِ لابشرط است كه درصدتا هست . يك وقت مىگوييم پنج تا در ضمن ده تاست و گاهى مىگوييم پنج تاست نه ده تا . اينها دو اعتبار است .\r\nدر ماهيات هم اعتبارها مختلف است . اين مطلب را سابقاً ما با اين مثال مضحك بيان مىكرديم كه شما آن حيوان را كه « الاغ » نام دارد درنظر بگيريد . اگر همهء كمالات وجودى اين الاغ را درنظر بگيريم مىبينيم اولا جسم است ، يك جسم تركيب معدنى يافته است ، جسم آلى نباتى است ، حيوان است ، حس دارد ، حركت دارد ؛ يك سلسله چيزها هم ندارد ، عقل ندارد ، هوشش از حيوانات ديگر خيلى ضعيف‌تر است . شما اگر به اين حيوان بگوييد « الاغ » به اعتبار آنچه دارد و آنچه ندارد [ راست گفته‌ايد 
  ] ، اما اگر بخواهيد به انسان بگوييد « الاغ » دروغ گفته‌ايد و توهين هم كرده‌ايد و به همين جهت اگر به هر انسانى بگوييد « الاغ » ، بدش مىآيد . چرا بدش مىآيد ؟ الاغ كه حس دارد ، او هم حس دارد ؛ الاغ حركت دارد ، او هم حركت دارد ، پس چرا بدش مىآيد ؟ مىگويد چون الاغ عقل ندارد ، چون الاغ يك حيوان بىهوش است ؛ يعنى جنبهء نداشتن هايش را درنظر مىگيرد . ولى اگر فقط جنبه‌هاى مثبتش را درنظر بگيريد هر انسانى الاغ هم هست . هر انسانى الاغ است با چيزى اضافه . به اين [ اعتبار 
  ] است كه ذات واجب الوجود درعين اينكه هيچ ماهيتى ندارد همهء ماهيات بر آن صدق مىكند ؛ يعنى كمال هر موجودى در آنجا هست ، نقص هيچ موجودى در آنجا نيست ؛ و به همين دليل است كه ظهور ذات پروردگار خودش براى خودش به منزلهء ظهور همهء عالم است براى او ، چون كمال هر موجود در مرتبهء وجود او هست . او انسان هم هست ولى نه انسان به شرط لا ؛ او حتى جسم هم هست اما نه جسم به شرط لا . اگر از جسم جنبهء بعد داشتن يعنى جنبه‌هاى منفى جسم را درنظر بگيريم نه ، جسم نيست . اما اگر نظرتان فقط به كمال وجودى جسم باشد جسم هم هست . و اينكه عرفا بسيارى از اوقات روى اين موضوع تكيه مىكنند و مىگويند اينكه حكما اين قدر به اين مسألهء تنزيه پرداخته‌اند اشتباه است ، تشبيه هم مقدارى درست است به همين جهت است .\r\nپس ، از اين جهت است كه عوالم به يك نحو با يكديگر انطباق دارند . هر مرتبهء بالاتر درعين اينكه به نحو ماهيت بشرطلا فقط يك ماهيت درموردش صدق مىكند ولى به نحو ماهيت لابشرط هزاران ماهيت در موردش صدق مىكند ، يعنى ظهور آن مىتواند ظهور هزاران ماهيت باشد . از اين جهت است كه مىگويند هر عالم مادون در عالم ما فوق خودش حضور دارد ، يعنى در عين اينكه وجودش وجود خودش هست به نحو اكمل ، وجود آن ناقص هم هست . ناقص با يك وجود كاملتر در اينجا وجود پيدا كرده است .\r\nاين است كه مسألهء معرفت هم جز با مسألهء تجرد روح و اينكه نفس و بدن به يك مرتبهء كمال بالاتر از حد مادى رسيده است كه داراى حس شده است و باز به يك كمال جوهرى بالاتر رسيده كه داراى خيال شده است و باز به يك مرتبهء جوهرى بسيار بالاتر رسيده كه داراى عقل شده است ، يعنى عالمى بعد از عالم ديگر و عالمى بالاتر از عالم ديگر را طى كرده است ، قابل حل نيست و اگر غير از اين بود اصلا معرفت در دنيا غلط بود .\r\n","page_name":" 277 ","page_number":277},
  {"content":"\r\n\r\nهمهء معقولات ثانيهء منطقى از اين قبيل هستند كه نحوهء ديد ما را نسبت به امور عينى و خارجى عوض مىكنند . اول كه اشياء را در مرحلهء حسى مىبينيم ، در اين مرحلهء حس ، ما نمىتوانيم صغرى درست كنيم ، نمىتوانيم كبرى درست كنيم ، نمىتوانيم تعريف درست كنيم ، نمىتوانيم نوع و جنس و فصل درست كنيم ، هيچيك از اينها براى ما امكان پذير نيست ؛ ولى همين قدر كه اينها را به مرحلهء عقل برديم در آنجا ما مىتوانيم اينها را با يك ديد وسيعترى ببينيم ، در آن ديد وسيعتر\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبراى ما شناخت پيدا مىشود .\r\nبنابراين آن اشكال و آن بن بستى كه در نظريهء اختلاطى كانت وجود داشت - كه ذهن با دو سرمايهء مختلف كار مىكند و عناصر معرفت ما دو نوع است كه يكى به منزلهء تار است و يكى به منزلهء پود - به اين ترتيب حل مىشود . نظريهء كانت اين بود كه ذهن از خودش سرمايهء مستقلى دارد ، يك سلسله معانى و مفاهيم پيش ساختهء فطرى ازخودش دارد قبل از اينكه اساساً رابطه‌اى با خارج داشته باشد ؛ خارج هم يك سلسله صور حسى را مىآورد ، بعد اين دو سرمايه به نحوى با هم مخلوط مىشوند و از تركيب اينها شناخت پيدا مىشود ؛ نه ، اين‌طور نيست . ذهن شناخت را اينچنين به وجود نمىآورد . كانت هم به اين معانى و مفاهيم توجه پيدا كرده است .\r\nازنظر كانت همين معقولات ثانيهء ما همه جزء مقولات اوست . همين كليت ، جزئيت و همهء اين معانى را جزء مقولات خودش مىآورد ولى خيال مىكند كليت يا جزئيت يك عنصر پيش ساختهء فطرى است كه قبلًا وجود داشته است . ابداً چنين نيست . اگر معقولات اوليه وارد ذهن نمىشد نه كليتى در ذهن بود و نه غير كليت .\r\nاصلًا كليت جز اين نيست كه محسوسات اوّلى وارد خيال شوند و بعد در ظرف عقل كه آمدند سعهء وجودى پيدا مىكنند . اين سعهء وجودى همان كليت است نه چيز ديگر . پس كليت برمىگردد به نحوهء وجود معقولات اوليه در ذهن نه اينكه يك معقولى در عرض معقولات اوليه در ذهن اضافه و علاوه بشود « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا اين نظريه‌اى كه مىفرماييد مبتنى بر اين نيست كه ما وجود كلى طبيعى را بپذيريم و ماهيتى را فرض كنيم يعنى اثبات كنيم ، و الّا اگر اين‌طور نباشد كه نمىتوانيم بگوييم « همان ماهيتِ » شىء خارجى است كه در ذهن مىآيد و وجود ديگرى پيدا مىكند به نام وجود حسى و باز « همان ماهيت » است كه به عالم خيال مىرود و سعهء بيشتر پيدا مىكند و باز « همان ماهيت » است كه در عالم عقل مىرود و باز سعهء بيشترى پيدا مىكند .\r\nاستاد : اين البته درست است . اگر توجه كرده باشيد الآن كه من اين مطلب را گفتم قضيهء كلى طبيعى هم حل شده است ؛ يعنى كلى طبيعى در خارج وجود دارد .\r\nاشتباهى كه هميشه مىكنند اين است كه وقتى سخن از « كلى طبيعى » به ميان مىآيد انسان خيال مىكند كه چيزى در خارج وجود دارد با صفت كليت . چنين چيزى محال است . همهء كسانى كه اين بحثها را كرده‌اند و وارد نبوده‌اند خيال كرده‌اند كه مسألهء كلى طبيعى اين است كه مثلا انسان كلى در خارج وجود دارد . بعد گفته‌اند آيا يك انسان كلى در خارج وجود دارد ؟ ! آخر انسان كلى كه محال است در خارج وجود داشته باشد .\r\nكليت يك معقول ثانى منطقى است ، محال است در خارج وجود داشته باشد . انسان در خارج وجود دارد .\r\nحقيقت اين است كه آن چيزى كه به آن « كلى طبيعى » مىگويند حتى اطلاق لفظ « كلى » بر آن مَجاز است ، بلكه « طبيعى » يا « طبيعت » بايد بگويند . آن معنايى كه به آن « طبيعى » و احياناً « كلى طبيعى » مىگويند آن چيزى است كه در ذات خودش نه كلى است و نه جزئى . پس بحث دربارهء « انسان » است نه « انسان كلى » . آيا « انسان » كه در ظرف ذهن كلى است در خارج وجود دارد ؟ انسان در ظرف ذهن كلى است ، اما من دارم خود « انسان » را مىگويم نه انسان را با قيد كليتش . « انسان » آيا در خارج وجود دارد يا وجود ندارد ؟ واضح است كه انسان در خارج وجود دارد .\r\n- البته نه با قيد جزئيت ، چون جزئيت مال خارج است .\r\nاستاد : ما هم همين‌طور مىگوييم . ما به جزئيت كارى نداريم . مگر ما گفتيم با قيد جزئيت در خارج وجود دارد ؟ او لابشرط است ؛ با همه جور ماهيتى سازگار است و به همه نحو وجود پيدا مىكند . « انسان » در خارج وجود دارد . زيد انسان است نه اينكه زيد انسان كلى است ، نه اينكه زيد انسان جزئى است ؛ زيد انسان است ، زيد مصداق انسان است .\r\nاين است مسألهء كلى طبيعى كه ما درباب « كلى طبيعى » به اين مطلب مىرسيم و در اين باره بحث مىكنيم .\r\nولى اغلب اشخاص اين را اشتباه كرده‌اند ، خيال كرده‌اند كلى طبيعى يك امرى است در غير افراد و جداى از افراد ، بعد گفته‌اند آيا كلى طبيعى در خارج وجود دارد ؟ واضح است كه كلى طبيعى با قيد كليت هيچ وقت نمىتواند وجود داشته باشد . با همين بيانى كه ماالآن عرض كرديم معلوم شد كه به آن معنايى كه حكما مىگويند كلى طبيعى وجود دارد ، اصلا بديهى است كه وجود دارد ، چون بحث سر « طبيعى » است . آيا زيد كه در خارج است انسان نيست ؟ آيا زيد فرد انسان است نه خود انسان ؟ مسلّم است كه زيد انسان است . آيا اين سنگى كه در اينجا هست ، اين سنگ سنگ نيست ؟ آيا فرد سنگ است ؟ فرد سنگ است يعنى چه ؟ ! سنگ است ديگر ؛ اصلا خود سنگ است . اين سنگ است ، آن انسان است ، آن ديگرى كتاب است . هيچ شكى در اين مطلب نيست كه كلى طبيعى در خارج وجود دارد .\r\n","page_name":" 279 ","page_number":279},
  {"content":"\r\n\r\nپس اينها هم نوع ديگرى از معقولات است كه اينها را « معقولات ثانيهء منطقى » ناميده‌اند و اين معقولات ثانيه در شناخت تأثير دارند و نوع تأثيرشان هم از اين قبيل است كه با اينكه به هيچ وجه از خارج گرفته نشده‌اند و به هيچ وجه مصداقى هم در خارج ندارند و صفات و حالات معقولات اوليه در ذهن هستند درعين حال به ما شناخت مىدهند و از آن جهت به ما شناخت مىدهند كه فقط زاويهء ديد ما را دربارهء خارج وسيعتر مىكنند نه اينكه چيزى بيفزايند بر آنچه كه ما قبلًا از خارج گرفته‌ايم .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\n3 . معقولات ثانيهء فلسفى\r\nو اما نوع سوم از معقولات ، معقولاتى است كه نه از قبيل آن معقولات اوليه است و نه از قبيل اين معقولات ثانيه ، بلكه يك حالت بيْنابينى در كار است كه اين حالت بينابين را حكماى ما با يك تعبير چپ اندرقيچى بيان كرده‌اند ، گفته‌اند اينها معانى و مفاهيمى هستند كه ظرف عروض آنها بر موصوفات و معروضاتشان ذهن است ولى ظرف اتصاف معروضات به اينها خارج است ؛ يعنى ميان « عروض » و « اتصاف » تفكيك كرده‌اند . مقصود در اينجا چيست ؟ ما اول مقصود را بيان مىكنيم و بعد مىرويم به دنبال اين مطلب كه اين تعبير چپ اندرقيچى چه بوده است « 1 » .\r\n\r\nمقصود از اينكه ظرف عروض اين معقولات ذهن است چيست ؟\r\nاگر مىگوييم ظرف عروض اينها ذهن است مقصود اين است كه ما براى اينها در خارج وجودى و مصداقى جدا از وجود معقولات اوليه پيدا نمىكنيم ، حتى به صورت يك عرض هم براى آنها مصداق و وجود پيدا نمىكنيم ؛ يعنى اينها چيزى نيستند كه در خارج در كنار معقولات اوليه چه به صورت مستقل و چه به صورت يك حالت خارجى براى آنها وجود داشته باشند . به صورت مستقل وجود داشته باشند مثل اينكه انسان در خارج وجود دارد ، حجر هم در خارج وجود دارد ولى به صورت مستقل از او . به صورت حالت براى معقولات اوليه وجود داشته باشند مثل اينكه انسان در خارج وجود دارد ، رنگ انسان هم در خارج وجود دارد ولى رنگ انسان به صورت يك حالتى است در كنار انسان كه ضميمه شده است به انسان ؛ يعنى رنگ انسان وجودش عين وجود انسان نيست بلكه به صورت يك حالتى براى انسان است . و يا مثل قيام انسان . قيام انسان عين ذات انسان نيست بلكه يك حالتى است كه در خارج بر انسان عارض مىشود ؛ و يا مثل گرمى براى آب . گرمى آب عين ذات آب نيست ولى جدا از آب هم نيست بلكه يك حالتى است كه عارض .\r\n\r\n\r\n\r\n\r\n","description":"","footnote":"\r\n( 1 ) . [ توضيح اين مطلب كه اين تعبير چه بوده است در آخر درس آينده خواهد آمد . 
  ]\r\n","page_name":" 281 ","page_number":281},
  {"content":"\r\n\r\nمىشود بر آب ، يك حالتى است كه اين حالت ضميمه مىشود به ذى الحالة .\r\nاما اين معانى - كه داريم دربارهء آنها بحث مىكنيم - اين‌طور نيستند . اينها نه وجود مستقل و بىنياز از اشياء ديگر دارند و نه حتى به صورت يك حالتِ ضميمه شده به اشياء در خارج وجود دارند . پس اينها چگونه‌اند ؟\r\n\r\nمقصود از اينكه ظرف اتصاف اين معقولات خارج است چيست ؟\r\nاينها به صورت يك صفت در خارج وجود دارند كه اين صفت هيچ وجودى ندارد مگر وجود همان خود موضوع ؛ يعنى آن موضوع همان‌طور كه مصداق ماهيت خودش هست مصداق اين هم هست . از اين جهت است كه اينها را مىگوييم « معانى انتزاعى » . اينها همه - و اگر نگوييم « همه » لااقل بايد بگوييم « غالباً » - چيزهايى هستند كه نحوهء وجودشان در خارج از قبيل وجود معانى حرفيّه است كه در ذهن گاهى به معنى اسمى تبديل مىشوند ولى در خارج اينچنين نيستند . مثال مىزنيم :\r\nمىگوييم « ابتداى حركت » . آيا هر حركتى ابتدا دارد يا ابتدا ندارد ؟ لااقل بعضى حركات ابتدا دارند . حال ما روى هر حركتى بحث نمىكنيم ؛ حركاتى را درنظر مىگيريم كه ابتدا دارند . مثلًا حركت يك مگس را درنظر مىگيريم كه از اين ديوار حركت مىكند ، مىرود آن طرف مىنشيند . اين مگس حركتش يك ابتدا دارد .\r\n« ابتدا » براى حركت چگونه حالتى است ؟ چگونه صفتى است ؟ آيا جزئى از اين حركت را ما مىگوييم « ابتداى حركت » ؟ مثلًا اين حركت كه يك دقيقه طول كشيده است آيا يك ثانيه ، يك دهم ثانيه ، يك صدم ثانيه ، يك ميليونيم ثانيه از اين حركت يعنى جزئى از اين حركت را ما مىگوييم « ابتداى حركت » ؟ نه ، هرجزء حركت را كه درنظر بگيريم باز خود آن جزء حركت نيم اول دارد و نيم آخر ، ابتدا دارد و انتها ، همه‌اش نمىتواند ابتدا باشد . پس ابتداى حركت چيست ؟ ما حد اوّلى از حركتى را كه محدود به دو حد و دو نهايت است « ابتدا » و آن حد آخرى را « انتها » مىگوييم ، ولى حد حركت كه حركت نيست .\r\nاين درست مثل اين است كه ما يك كميت غيرحركت داشته باشيم . فرض كنيد ما يك جسم يك مترى داريم . اين جسم يك مترى هم دو طرف دارد : « اين طرف » و « آن طرف » . آيا طرفش جزئى از خودش است ؟ آيا يك ذره‌اى از آن را مىگوييم\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n« اين طرف » و يك ذره‌اى از آن را مىگوييم « آن طرف » ؟ آن ذره جزئى از جسم است و جزئش طرفش نيست . طرف آن نهايتش است . اين نهايتها كه براى اشياء در كميات وجود دارند ، آيا اين نهايتها يك وجودى دارند علاوه بر وجود كميات ، كه ضميمه شده است به كميات ، آن گونه كه رنگ براى جسم و حرارت براى آب وجود دارد ؟ يا نه ، آنچه وجود دارد همين كميت است ، اين كميت يك وقت نيم متر است ، از اين نيم متر يك حد انتزاع مىشود ، يك وقت يك متر است ، از آن ، حد ديگر انتزاع مىشود ؟ حال اگر اين كميت نيم مترى را تبديل به كميت يك مترى كرديم آيا از اين كميت نيم مترى يك چيزى كم كرده‌ايم ، بعد شده است كميت يك مترى ؟ يا نه ، از آن هيچ چيزى كم نكرده‌ايم ، فقط بر آن افزوده‌ايم ؟ مسلّم است كه فقط بر آن افزوده‌ايم .\r\nپس حد نيم متر كجاست ؟ .\r\nجواب اين است كه آنچه كه واقعاً وجود دارد همان واقعيت وجودى اين نيم متر است كه اين دو « طرف » از آن انتزاع مىشود . وقتى هم كه اين نيم متر ديگر بر آن اضافه مىشود هيچ چيزى از آن كم نشده است . اين‌طور نيست كه آن حد نيم مترى بودن از آن كم شده باشد . اين حدود و نهايات ، امورى هستند انتزاعى ، يعنى مصداق دارند ولى مصداق آنها مصداق ماهيت ديگر است ، يعنى چيزى كه مصداق يك ماهيت ديگر است مصداق آنها هم اعتبار مىشود .\r\nعَمى يا كورى هم نظير همين است . اگر از ما بپرسند كورى وجود دارد يا وجود ندارد چه بايد بگوييم ؟ بايد بگوييم هر دو درست است ، هم وجود دارد هم وجود ندارد . كورى وجود دارد به اين معنا كه اين آقاى زيد كور است ، آقاى زيد متصف به كورى است ، زيرا اگر بگوييم كورى در اينجا وجود ندارد پس آيا او چشم دارد ؟ اما چشم كه ندارد ، كور است . اما حال كه كور است آيا اين انسان مثل يك انسان بينا و چشم‌دار - كه انسان چشم‌دار يك امر وجودى دارد به نام « چشم » - يك امر وجودى و يك دارايى دارد به نام كورى ، يا دارايى او همان نادارى اوست ؟ معلوم است كه دارايى او همان نداشتن اوست ، منتها آن نداشتن را ما در اينجا تعبير به داشتن مىكنيم ، مىگوييم او كور است . در درجهء اول اگر بخواهيم او را توصيف كنيم ، بايد بگوييم او چشم ندارد ، يعنى بايد يك امر وجودى را از او سلب كنيم . بعد اين نداشتن را ذهن ما به منزلهء يك داشتن اعتبار مىكند . كأنّه ذهن ما اين‌طور مىگويد : اين « ندارد چشم » را او دارد . اما [ عليرغم اين حكم ذهن كه 
  ] اين « ندارد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nچشم » را او دارد ، او واقعاً چيزى در خارج ندارد .\r\nدر آن مثالِ كميت نيم مترى هم همين‌طور است . درواقع « نيم متر » آن است كه اين اندازه را دارد و غير از آن را ندارد ؛ [ نداشتن غير از نيم متر 
  ] به معنى سلبِ داشتن يك چيزى است . ولى ذهن بعد سلبِ داشتن يك چيز را به معنى داشتن آن سلب اعتبار مىكند . لذا بعد مىگوييم : اين شىء اين حد را دارد . « اين حد را دارد » مساوى است با اينكه آن وجودها را ندارد ، مساوى است با اينكه غير از اين وجود ، آن وجودها را ندارد .\r\nابتدا و انتها هم همين‌طور است . مثلًا مىگويم : « سِرْتُ من البصرة الى الكوفة » يعنى حركت را از بصره آغاز كردم و به كوفه پايان دادم . اين حركت من ابتدا دارد . اين « ابتدا دارد » را اگر خوب روى آن فكر كنيم مىبينيم معنايش اين است كه اين حركت ، وجودش يك چنين وجود محدود و كوچكى است كه ديگر آن طرفش وجود حركت نيست ، قبل از آن مرتبهء وجودىاش ديگر وجود حركت نيست . بعد آن « نيست » به معنى « هست نه » اعتبار مىشود و اسمش مىشود ابتداى حركت از اين طرف . از آن طرف هم تا اينجا هست و بعد از آن ديگر نيست . بعد آن « ديگر نيست » به صورت « هست نه » اعتبار مىشود « 1 » ؛ و ذهن آن قدر از اين اعتبارات دارد كه الى ماشاء اللَّه و همينها منشأ شناخت است .\r\nذهن از اين انتزاعات بسيار دارد و در موارد زيادى اين گونه عمل مىكند . ذهن اول مىآيد يك چيز را از خارج برمىدارد . مثلا اين انسان را مىبيند كه چشم ندارد .\r\nاول ، حكمى كه مىكند اين است كه هيچ چيزى را براى خارج اثبات نمىكند ، فقط رفع مىكند ؛ ذهن فقط سرش را بلند مىكند و مىگويد : « ليس هذا ببصير » ( اين .\r\n\r\n\r\n\r\n\r\n","description":"","footnote":"\r\n( 1 ) . - اين ابتدائيت و انتهائيت كه آنها را معنى حرفى حساب مىكنيد از قبيل محمول من صميمه مىشود .\r\nاستاد : وقتى كه به صورت محمول درمىآيد . . .\r\n- ولى آن قسمتهاى عدم و ملكه يعنى آن مثالهايى كه در مورد عدم و ملكه فرموديد مثل كورى از قبيل نفاد است كه فلاسفه درمورد نقطه و سطح و امثال اينها مىگفتند ؛ يعنى مرجعش به امر عدمى مىشود .\r\nاستاد : مىدانم ، ولى حرف ما اين است كه مىگوييم بعد كه اعتبار شد اين‌طور است .\r\nحال اين مطلب را در اينجا عرض مىكنم كه تمام اعدام در نهايت امر برمىگردند به معانى حرفيه ( كه اين مطلب در بعضى كلمات خود مرحوم آخوند هم هست ) يعنى همهء اعدام اول معنى حرفى هستند و بعد تبديل مىشوند به معنى اسمى .\r\n","page_name":" 284 ","page_number":284},
  {"content":"\r\n\r\nشخص بصير نيست ) . هيچ چيزى را براى خارج اثبات نمىكند ، فقط از خارج نفى مىكند ، برمىدارد . بعد در مرتبهء دوم همين برداشتن چيزى از چيزى را يعنى برداشتن محمول از موضوع را به منزلهء « داشتن موضوعْ اين نداشتن را » اعتبار مىكند . بعد مىگويد كه اين شخص كور است ؛ من زيد را مىشناسم كه كور است . آن شخص بصير است و اين شخص كور است . و همين انتزاعات چقدر كمك مىكند به شناخت ! يا مثلا مىگويد اين شىء نيم متر است و آن شىء يك متر . « نه » ها كه به صورت « هست نه » درمىآيد باعث مىشود كه شناخت پيدا شود ؛ و الّا اگر ذهن ما اعدام را به هيچ نحو - ولو به صورت نفى و طرد - درك نمىكرد شناخت ما بسيار ناقص بود . اگر ذهن ما از نيم متر فقط جنبهء مثبتش را مىديد و « بيشتر از اين ندارد » را نمىديد و بعد هم آن را به صورت يك حدى برايش اثبات نمىكرد و در نيم متر هم فقط جنبهء مثبتش را مىديد و در يك متر هم فقط جنبهء مثبتش را مىديد آن وقت اصلا كميت براى ذهن مفهوم نداشت و شناخت اين اشياء براى انسان ابداً معنى و مفهوم نمىداشت .\r\n\r\nمفهوم وجوب ، امكان و امتناع از معانى حرفى . و مفاهيم انتزاعى و معقولات ثانيهء فلسفى است\r\nما اكنون به سراغ معانى و مفاهيم ديگر مىرويم . مفهوم امكان ، مفهوم وجوب و مفهوم امتناع از اين قبيل‌اند . ما اين معانى را به صورت يك سلسله صفات به اشياء خارجى نسبت مىدهيم .\r\nمثلًا مىگوييم وجود فلان حادثه در فلان شرايط ضرورى است . مىگوييم اگر سنگ را در هوا از بالا به طرف زمين رها كنيم و هيچ عايق و مانعى در كار نباشد سقوط سنگ ضرورى است . ما صفت ضرورت را به اين حادثه نسبت مىدهيم ، مىگوييم سقوط متصف به ضرورت است . اين مسألهء ضرورت ، ديگر يكى از رايج ترين و شاه عباسى ترين مسائل علمى است ، كه اين جديديها گاهى از آن تعبير به « جبر » مىكنند و مثلًا مىگويند قوانين جبرى بر عالم حاكم است و يا حكماى ما مىگويند : « كلّ ممكنٍ محفوفٌ بالضرورتين أو بالامتناعين » و يا مىگويند : « الشىء مالم يجب لم يوجَد » يعنى هرچيزى مادامى كه به حد وجوب و ضرورت نرسد وجود پيدا\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nنمىكند ؛ هرچه موجود شده است وجودش ضرورت داشته است .\r\nحال خود اين « ضرورت » چگونه صفتى است ؟ آيا اين سقوط يا هر حادثهء ديگرى كه متصف مىشود به ضرورت ، اين ضرورت يك چيزى است در كنار آن يا يك امر متصف مىشود به اين صفت بدون آنكه اين صفت يك حالت ضميمه نسبت به موصوف خودش داشته باشد ؟ اين شقّ دوم صحيح است ؛ يعنى از حاقّ ذات وجود ، صفت ضرورت انتزاع مىشود .\r\nامكان هم همين‌طور است . صفات ديگر مثل امتناع ، شيئيّت ، قوه ، فعل ، حدوث ، قدم ، وحدت ، كثرت هم همين‌طور است ، كه ادامهء اين بحث را با توضيح بيشتر به درس بعد موكول مىكنيم .\r\nآن وقت رابطهء اينها با خارج قهراً يك رابطهء نزديكترى خواهد بود تا رابطهء معقولات ثانيهء منطقى با خارج ، و تأثير اينها در شناخت هم يك تأثير بيشتر و بهترى خواهد بود « 1 » .\r\n\r\n\r\n\r\n\r\n","description":"","footnote":"\r\n( 1 ) . - شايد بىمناسبت نباشد كه در اين بحث از اول يك بحث تحليلى از مقصود از شناخت به عمل آيد ؛ يعنى اين هم مىشود يك مدخلى براى بحث باشد كه بگوييم اصلا غربيها از شناخت چه مقصودى دارند . مثلًا اگر روى همين حرف تكيه بشود كه هرچيزى كه در ذهن است بايد ضرورتاً به صورت مادى و ملموس در عالم خارج باشد تا « شناخت » باشد ، در اين صورت بايد به آنها بگوييم اين اصلا نمىتواند شناخت باشد .\r\nاستاد : نه ، [ نيازى به اين بحث نيست 
  ] . خود شناخت تقريباً يك تعريف بديهى و مشتركى دارد كه همه بر آن تكيه مىكنند . شناخت معنايش آگاهى پيدا كردن و آگاه شدن به آن مورد شناخت است . منتها ما ديديم كه نوع آگاه شدن فرق مىكند . يك نوع آگاه شدن آگاه شدن سطحى است كه مشترك ميان حيوان و انسان است ، آن گونه كه يك انسان يا حيوان خانهء خودش را مىشناسد و كوچهء خانهء خودش را مىشناسد و يا يك سگ صاحب خودش را مىشناسد . و يك نوع ديگر ، شناخت علمى است كه شناخت علمى مساوى است با كليت و قانون بودن و رابطهء ضرورى برقرار بودن .\r\nپس در اينكه در تعريف شناخت اين معنى مستتر است كه شناخت يك نوع آگاهى است و همان است كه حكماى ما مىگويند ( گو اينكه وقتى اسمش را بياوريد از آن فرار مىكنند ) و در باب وجود ذهنى هم گفتيم هركسى تصورش از شناخت و معرفت همين است ، منتها وقتى مىبينند اينكه ما مىگوييم به عالم خارج شناخت داريم و آگاه هستيم معنايش اين است كه عالم خارج در ذهن ما وجود دارد همه وحشت مىكنند . خيال مىكنند عالم خارج با وجود عينىاش در ذهن ما وجود پيدا مىكند . اما اگر همين را به صورت معكوس عرضه بدارى ، بگويى : من يك سلسله آگاهيهايى دارم ، آيا همانهايى كه در ذهن من است همانها در خارج وجود دارد يا آنهايى كه در ذهن من است همه خيال\r\n","page_name":" 286 ","page_number":286},
  {"content":"\r\n\r\n\r\n\r\n\r\n\r\n","description":"","footnote":"\r\nمحض است و آنچه در خارج وجود دارد يك چيزهاى ديگرى است ، مىگويند : نه ، همانها در خارج وجود دارد .\r\n- از اين طرف را راحت‌تر قبول مىكنند .\r\nاستاد : بله ، از اين طرف را راحت‌تر قبول مىكنند با اينكه هر دو يكى است . اگر از آن طرف بگوييد قبول نمىكنند اما اگر از اين طرف بگوييد قبول مىكنند .\r\nيك وقت مىگويى : من رفتم به مشهد و مثلا اين فلكهء جديد را نديده بودم ، فلان محل را نديده بودم ، فلان محل ديگر را نديده بودم ، همهء اينها را رفتم ديدم ، بعد مىگويى الآن آن مشهد در ذهن من وجود دارد . اينجاست كه تعجب مىكند ، مىگويد : مشهد در ذهن تو وجود دارد ؟ ! .\r\nولى اگر بگويى : من رفته‌ام مشهد و يك سلسله معانى ، تصورات و نقشها در ذهن من هست و همينهايى كه من ديده‌ام و در ذهن من وجود دارد ، همينها در خارج وجود دارد - نه اينكه در مشهد مثلا يك مربع كشيده‌اند و من آن را فلكه ديده‌ام - ديگر تعجب نمىكند كه بگويد : آيا مشهد در ذهن تو وجود دارد ؟ ! اگر شما قضيه را از اينجا طرح كنيد و بگوييد آيا همان فلكه‌اى كه من ديده‌ام با همان ابعاد - مثلا با قطر 640 متر - الآن در ذهن من وجود دارد يا نه ، آن فلكه اصلا يك دايره‌اى است مثلا با قطر صدمتر و حالا در ذهن من با قطر 640 متر است ، مىگويد معلوم است كه همان [ اولى صحيح 
  ] است .\r\nشما مىگوييد من فلكهء جديد مشهد را ديده‌ام ، و ديده‌ام كه دايره است و قطرش هم اين مقدار است و از آن بزرگتر نيست و از آن كوچكتر هم نيست ؛ من آن را دايره ديده‌ام آن هم دايره است ، و آن را با اين قطر ديده‌ام آن هم با همين قطر وجود دارد . ديگر اينجا كسى نمىگويد مگر خارج در ذهن تو وجود دارد ؟ ! .\r\nاين معنايش يك نوع تطابق است . اصلا در شناخت تطابق ماهوى ميان ذهن و خارج مرتكز ذهن همه است حتى آنهايى كه اين تطابق را انكار مىكنند . آن كسى كه مىگويد ماده وجود دارد و روح وجود ندارد لااقل تصورى از ماده دارد . آيا وقتى مىگويد ماده وجود دارد مىخواهد بگويد همان چيزى كه من تصور مىكنم همان در خارج وجود دارد يا مىخواهد بگويد من يك تصورى دارم به نام تصور ماده ، يك چيزى هم در خارج وجود دارد ؟ اگر اين شق دوم را اختيار كند ، پس او ديگر با كسى مخالف نيست .\r\n- يعنى درواقع مىتوانيم بگوييم كه همهء اين بحثها مبتنى بر اين حقيقتِ از پيش مفروض است كه شناخت به معنى شناخت ماهيت است نه به معنى انتقال اشياء از عين به ذهن .\r\nاستاد : اصلا در معنى و تعريف شناخت اين معنا نهفته است و در ذهن همه هم همين است .\r\nانسان نمىتواند تعريف ديگرى غير از اين براى شناخت بكند ، بعد بگويد خارج به نحوى وجود دارد ، در ذهن من هم يك دنياى ديگرى وجود پيدا كرده است ولى من اسم اين را مىگذارم « شناخت » . آن ، « نشناختن » است كه مساوى با « شناخت » انگاشته مىشود . اگر در عالم خارج ، يك دنياى خارجى به يك شكلى ، به يك وضعى و به يك نظامى وجود داشته باشد ، بعد در ذهن من هم يك دنياى ديگرى با يك نظام ديگر وجود\r\n","page_name":" 287 ","page_number":287},
  {"content":"\r\n\r\n\r\n\r\n\r\n\r\n","description":"","footnote":"\r\nداشته باشد ، خوب من مىگويم آن را نشناخته‌ام . نشناختن غير از جهل مركب است . اگر ما اين را شناختن بدانيم پس چه فرقى ميان شناختن و نشناختن وجود دارد ؟ اگر « او اوئيّت » يا « هوهويّت » در كار نباشد فرقى ميان شناختن و نشناختن در دنيا وجود ندارد .\r\nاين است كه اگر ما فرضاً آن اشكالى را كه قبلا آقاى . . . گفتند - كه بنا بر نظر برخى فلاسفهء غربى هيچ گاه خارج آن گونه كه در واقع هست به ما نشان داده نمىشود و اصلا از همان آغاز ، شناخت حسى ما با واقع مطابقت ندارد - اگر فرضاً ما نتوانيم آن اشكال را حل كنيم بايد بگوييم مسألهء شناخت قابل حل نيست ، حرف همان حرف باركلى و حرف سوفسطائيان يونان است و اين مسائل و اشكالها لاينحل مانده است كه مانده است . ديگر نمىشود نظريات كسانى را كه به شناخت معتقد هستند مطرح كنيم و درعين حال بگوييم شناخت ذهنى ما با واقع عينى مطابقت ندارد . ديگر نمىشود گفت آقاى باركلى بى خود گفته است ، آن يونانى هم بى خود گفته است ، شناخت ما واقعاً يك شناخت واقعى است و درعين حال اين اشكالات هم هست .\r\nاتفاقاً الآن همه دارند به اين مطلب نزديك مىشوند . مادى ترين افراد - آنهايى كه ماديتشان جنبهء تبليغى ندارد - مثل برتراند راسل دارد به‌طور حسابى و كامل به افكار باركلى نزديك مىشود . وقتى به پاى علم مىرسد كاملا به افكار باركلى نزديك مىشود و در وجود دنياى خارج شك مىكند در صورتى كه اين خيلى عجيب است ! همين شخص در خانه‌اش كه نشسته بود اگر به او مىگفتى اتاقت وجود دارد يا نه ؟ آيا مىگفت احتمالا وجود دارد ؟ نه ، مسلّماً نمىگفت . ولى روى كرسى فلسفه‌اش كه نشسته است مىگويد براساس شناخت علمى و بينش علمى و جهان بينى علمى احتمالا « دنياى خارج » ى وجود دارد ! اگر احتمالا « دنياى خارج » ى وجود دارد پس تو با كى حرف مىزنى ؟ كتاب را براى كى دارى مىنويسى ؟ .\r\n- احتمالا براى ما مىنويسد ! ( خندهء استاد ) .\r\n- شايد اين حرف راسل براى فرار از يك ايرادى است كه از طرف عقلى مذهبان گرفته مىشود به حسى مذهبان كه مىگويند شناخت ما فقط از راه حس است و جز اين نيست . به آنها اعتراض مىكنيم كه خود همين مطلب كه شناخت ما فقط از راه حس است ، اين را هم خود عقل حكم مىكند . راسل مىخواهد بگويد كه اين شناخت ما عقلى نيست ، يعنى عقل را مىخواهد نفى كند كه مستقلًا در شناخت تأثير داشته باشد . مىگويد اين شناختى است كه از راه حس براى ما پيدا شده است ، من ديگر نمىدانم كه مطابق هست يا نه .\r\nاستاد : خير ، او مىگويد از نظر علم و بر اساس جهان بينى علمى اصلا نمىتوان ثابت كرد كه « دنياى خارج » ى وجود دارد . بحث فرار از يك ايراد براى او مطرح نيست .\r\n- شناخت غيرمطابق مثل دايرهء مربع مىماند .\r\nاستاد : بله ، مثل دايرهء مربع مىماند .\r\n- اينكه عرض مىكنم يك بحث تحليلى از اول در مورد كلمهء « شناخت » لازم است براى اين است كه شناخت غيرمطابق يعنى چه ؟ شناخت غيرمطابق چه فرقى دارد با اينكه يك علامتى را در يك جايى به ديوار بگذارند ؟ .\r\nاستاد : البته اين‌طور نمىگويد . شما اين كتاب جهان بينى علمى راسل را ديده‌ايد ؟ كتاب\r\n","page_name":" 288 ","page_number":288},
  {"content":"\r\n\r\n\r\n\r\n\r\n\r\n","description":"","footnote":"\r\nبسيار خوبى است ، يعنى از كتب قابل مطالعه است .\r\n- نه ، من نخوانده‌ام .\r\nاستاد : كتاب خوبى است . در همان اوايلش عنوانى دارد كه به نظرم مىآيد تعبير محترمانه‌اى است براى اينكه شناسايى علمى ، درواقع شناسايى نيست . گويا تحت عنوان « ارزش و حدود معرفت علمى » است ، ولى وقتى كه راجع به حدود و ارزش معرفت علمى خوب بحث مىكند به اين نتيجه مىرسد كه معرفت علمى هيچ گونه ارزش نظرى ندارد و خلاصه زيرآبش از بيخ زده مىشود .\r\n- بله ، هرچه هم علمىتر مىشود بىارزش‌تر مىشود .\r\nاستاد : خودش همين حرف را مىگويد ؛ مىگويد شگفت اين است كه هرچه كه علم پيش مىرود روز به روز ارزش عملى و فنى علم بيشتر مىشود و نظريات و ابزار علمى دقيقتر مىشود ، به طورى كه ما امروزه مىبينيم كه انسان چه پيش بينىهاى دقيقى بر اساس علم مىكند ولى درعين حال ارزش نظرى علم روز به روز دارد كمتر و ضعيف‌تر مىشود ؛ يعنى قابل توجيه نيست .\r\n- يك بار خدمت شما عرض كردم كه در سفر قبلى كه من انگلستان بودم يكى از دوستان مىگفت در دانشگاه يك سمينارى هست راجع به ارزش فلسفى مكانيك كوانتمى ، كه اين مكانيك كوانتيك از بهترين دستاوردهاى علم جديد است كه خيلى مؤثر است . بعد مىگفت همهء كسانى كه در آن سمينار شركت داشته‌اند كسانى بوده‌اند كه هم در علم و هم در فلسفهء غربى صاحبنظر بوده‌اند . بالاخره قطعنامهء سمينار اين بود كه هيچ مبناى فلسفى معتبرى براى مكانيك كوانتيك وجود ندارد ؛ يعنى به كلى گيج بودند كه اين حرفهايى كه مىزنند نسبتش با واقعيت - يعنى همان چيزى كه فلسفه دنبال آن است - چيست ؛ يعنى در حالى كه از يك طرف مىبينيم اين مكانيك كوانتيك جبههء پيشرفتهء علم است ، ولى از لحاظ ارزش نظرى و فلسفى كه چه اندازه واقعى و حقيقى است همه گيجند و نمىتوانند از لحاظ فلسفى براى آن ارزشى قائل باشند .\r\nاستاد : و عجيب است ؛ يك بخشى دارد در همين كتاب جهان بينى علمى ، در آنجا هم از اين حرفها و از اين طنزگويىها و هوچى گرىها دارد . اصلا يكى از خصوصيات راسل هوچىگرى است . يك شخص هوچى است ؛ و تعجب است كه يك مرد دانشمند چرا اين خصلت موذىگرى و هوچىگرى را دارد . اصلا نمىشود اين حالت هوچىگرى در نوشته هايش نباشد .\r\n- اين به اصطلاح هنرمندى اوست .\r\nاستاد : نه ، بدجنسى است ، خباثت است .\r\n- لرد است .\r\nاستاد ( باتبسم ) : آرى ، اشرافى است ، فكر اشرافى است .\r\nبه هرحال يك بخشى دارد در اين كتاب جهان بينى علمى و در آنجا بحثهايى پيش خودش كرده است از قبيل اينكه در جهان بينى دينى اصل عليت بايد انكار بشود ، چون در اين جهان بينى شخص بايد قائل به اختيار بشود و لازمهء اختيار هم نفى قانون عليت است ؛ و از اين گونه حرفها .\r\n","page_name":" 289 ","page_number":289},
  {"content":"\r\n\r\n\r\n\r\n\r\n\r\n","description":"","footnote":"\r\nبعد نظريات كسانى را كه راجع به خلقت و آفرينش جهان نظريات دينى داده‌اند نقل مىكند و از جمله نظريهء فيزيكى معروف ادينگتون را ذكر مىكند و بعد اصل دوم ترموديناميك يا افزايش آنتروپى را مطرح مىكند و بالاخره مىگويد اين آخرين نظريه‌اى است كه فيزيك ارائه داده است و الآن اگر بخواهيم جهان بينى علمى را قبول كنيم چاره‌اى نداريم از اينكه بگوييم عالم كم كم و به‌طور پيوسته رو به هم سطحى مىآيد و هرچه به طرف هم سطحى بيايد رو به فنا و نيستى خواهد رفت و اين ما را مجبور مىكند كه براى عالم يك آغاز قائل باشيم . مىگويد الآن ديگر اين آخرين نظريهء علمى است كه در اين باره ارائه شده است .\r\nتا اينجا را كه ذكر مىكند مىگويد حال كه مىخواهيم براى عالم آغاز قائل بشويم امر داير است ميان اينكه ما يكى از دو امر نامعقول را كه هيچكدام براى عقل قابل قبول نيست بپذيريم : يا بايد بگوييم عالم را خدا آفريده است كه اين نامعقول است چون اين بحث مطرح مىشود كه خدا را كى آفريده است ، يا بايد بگوييم عالم اساساً خود به خود آفريده شده است ، نيست مطلق بوده و يك دفعه آفريده شده است . مىگويد اين حرف ، عجيب و خيلى شگفت است ولى مگر دنيا قول داده است كه كار شگفت نكند ؟ ! .\r\n- يعنى همان « نفى شناخت » .\r\nاستاد : نفى شناخت كه به جاى خود ؛ ولى آخر اين قدر گزافه گويى ! ! در كمال صراحت اين حرف را زده است .\r\n- در همان كتاب مسائل فلسفه من يادم هست كه در يك جا مىگويد : ما يك امرى را كه متناقض بالذات باشد محال مىدانيم ولى لازم نيست كه در خارج چنين چيزى وجود نداشته باشد ، براى اينكه فقط حكم ذهن ماست ، در خارج كه معلوم نيست امر متناقض وجود نداشته باشد . خدا كه به ما قول نداده است كه كار متناقض نكند .\r\nاستاد ( از روى شوخى ) : حال اگر قول مىداد چطور ؟ اگر قول مىداد ، باز ، هم مىكرد هم نمىكرد ، چون وقتى كه بنا بگذارد كه در كارش تناقض نباشد ، قول مىداد كه به همين نحو رفتار كند ولى درعين حال ، هم مىكرد و هم نمىكرد .\r\n- آدم بدقول كم حافظه هم مىشود ، گاهى مىكرد گاهى نمىكرد .\r\nاستاد : نه ، قول مىداد كه به تناقض رفتار نكند ولى به تناقض ، هم رفتار مىكرد هم نمىكرد . چون اين تناقض در ذهن كه نيست ، در خارج است و طبق نظر او اشكالى ندارد .\r\n- درست است .\r\n","page_name":" 290 ","page_number":290},
  {"content":"\r\n\r\n\r\n( 3 ) شناخت\r\nبحث ما خود به خود به مسائل دقيقى كشيده شده است كه ابتدائاً نمىخواستيم وارد آن بشويم ولى به هر حال تا اندازه‌اى وارد آن شده‌ايم .\r\nسخن دربارهء مفاهيمى بود كه فلاسفه آنها را « معقولات ثانيه » مىنامند از قبيل مفهوم وجوب و امكان و امتناع ، و حتى مفهوم وجود ، نه واقعيت وجود بلكه خود مفهوم وجود ؛ و مثل مفهوم عدم ، مفهوم شيئيت و حتى خود مفهوم ماهيت ، نه مصداق ماهيت مثل « انسان » ، و مثل قوه و فعل و حتى حدوث و قدم . حدوث و قدم هم از اين قبيل است و بلكه در يك نظر دقيق مفهوم « حركت » هم از همين قبيل مفاهيم است « 1 » .\r\nبراى اينكه ما اين بحث معقولات ثانيهء فلسفى را خوب درك كنيم بايد آن .\r\n\r\n\r\n\r\n\r\n","description":"","footnote":"\r\n( 1 ) . البته درباب حركت يك وحدت نظر از اين جهت وجود ندارد . شيخ اشراق معتقد است كه حركت خودش يك مقوله است يعنى يك ماهيتى است و از معقولات اوليه است و مفهوم حركت جنس الاجناس است براى انواع حركات . بعضى ديگر حركت را داخل در مقولات مىدانند . ولى نظر صحيح و دقيق كه نظر صدرالمتألهين است اين است كه حركت داخل در هيچ مقوله‌اى نيست ، بلكه نحوه‌اى از وجود مقولات است . بنابراين مفهوم حركت را اگر به‌طور دقيق درنظر بگيريم از معقولات ثانيهء فلسفى است و داخل در هيچ مقوله‌اى از مقولات و از معقولات اوليه است .\r\n","page_name":" 291 ","page_number":291},
  {"content":"\r\n\r\nبحث معروف « معنى اسمى و معنى حرفى » را طرح كنيم .\r\n\r\nسير تاريخى بحث معنى اسمى و معنى حرفى\r\nاين بحث را اولين بار ادبا مطرح كرده‌اند ، يعنى سابقه‌اش از ادبيات شروع شده است ، بعد در علم اصول و در فلسفه آمده است . ابتدا ادبا روى آن بحث كرده‌اند و بعد بيشتر در علم اصول و كمتر فلاسفه روى آن بحث كرده‌اند ؛ و اين مطلب چيزى است كه به حسب سندهاى بسيار زياد ، از حضرت امير ( ع ) شروع شده است . آن داستان راجع به پيدايش علم نحو كه در كتب بسيار قديم و معتبر آمده ، معروف است و شايد از همه بهتر مرحوم سيدحسن صدر در كتاب تأسيس الشيعة لعلوم الاسلام مداركش را نشان داده است و ديگران هم مداركش را ذكر كرده‌اند .\r\nقضيه از اين قرار است كه ايشان بعد از آنكه در يك برخوردهايى مىبينند افرادى قرآن را غلط مىخوانند « 1 » ابوالاسود دُئَلى - يا دِئَلى « 2 » - را احضار مىكنند و مىفرمايند بيا تا من قواعد و ضوابط و اصولى را دربارهء زبان عرب به تو بگويم و تو خودْ آنها را تكثير و تفريع كن . آنچه ايشان به ابوالاسود مىفرمايند تعبيراتى در همين حد است كه كلمات مجموعاً بر سه نوع است : اسم و فعل و حرف . و بعد .\r\n\r\n\r\n\r\n\r\n","description":"","footnote":"\r\n( 1 ) . چون در آن زمان يعنى زمانى كه تقريباً مقارن با خلافت ايشان است بيش از بيست سال از فتوحات اسلامى گذشته است ، زيرا ايشان در سال سى و شش هجرى به خلافت رسيدند و فتوحات از سال دوازده سيزده هجرى شروع شده بود ، يعنى حدود بيست و سه چهار سال از شروع فتوحات مىگذشت و اقوام بسيارى از غيرعرب مسلمان شده بودند و اينها به قرائت قرآن به شدت اقبال كرده بودند ولى چون عرب نبودند و به‌طور فطرى و غريزى تلفظ عربى را نمىدانستند و به قواعد و ضوابط زبان عرب آشنايى نداشتند خصوصاً كه در آن وقت اعراب معمول نبوده است لذا آيات قرآن را غلط تلفظ مىكردند . مثلا نقل كرده‌اند كه ايشان از جايى رد مىشدند ديدند شخصى سورهء برائت را دارد تلاوت مىكند و اين آيه را كه جزء آيات اول سورهء برائت است : « وَاعْلَموا أَنَّ اللَّهَ بَرى ءٌ مِنَ الْمُشْرِكينَ وَ رَسولُه » ( « رسول » مرفوع خوانده مىشود ) بدانيد خداوند و پيامبرش از مشركين بيزارند ، او به اين نحو مىخواند : « واعلموا ان اللَّه برىء من المشركين و رسوله » ( « رسول » را مجرور مىخواند ) كه معنايش درست ضد آن معنا مىشود : يعنى بدانيد كه خدا ، هم از مشركين و هم - [ نعوذباللَّه 
  ] - از پيامبر خودش بيزار است .\r\n( 2 ) . [ علاوه بر اين دو تلفظ ، اين كلمه به صورت « ديلى » هم قرائت شده است . 
  ]\r\n","page_name":" 292 ","page_number":292},
  {"content":"\r\n\r\nهريك از اين سه نوع كلمه هم تعريف شده است ، كه حالا عين عبارات يادم نيست « 1 » ولى به هرحال آنچه كه بعدها در فرق گذاشتن ميان اسم و فعل و حرف در كلمات همهء ادبا آمده است همان معنا و مفهوم است كه معمولًا آن را با اين تعبير بيان مىكنند : « الاسمُ ما دلّ على معنىً فى نفسه غير مقترنٍ بالزمان ، والفعل مادلّ على معنىً فى نفسه مقترناً بالزمان ، والحرف ما دلّ على معنىً لافى نفسه » .\r\nاين اصطلاحى هم كه فلاسفه بعدها پيدا كرده‌اند كه آمده‌اند وجود را تقسيم كرده‌اند به وجود فى نفسه و وجود لافى نفسه ، و بعد وجود فى نفسه را تقسيم كرده‌اند به وجود لنفسه و وجود لغيره ، و باز « وجود فى نفسه لنفسه » را تقسيم كرده‌اند به وجود بنفسه و وجود بغيره ؛ آن تقسيم اول را كه وجود تقسيم مىشود به وجود فى نفسه و لافى نفسه ، از ادبا و به‌طور غيرمستقيم از حضرت امير ( ع ) گرفته‌اند .\r\nپس اين بحث از ادبيات شروع شده است و لذا طبعاً درميان خود ادبا هم در تحقيق معنى اسمى و معنى حرفى سخنان بسيارى آمده است . ولى بعد به علم اصول كه رسيده است علماى علم اصول خيلى بيشتر دربارهء آن تحقيق و تدقيق كرده‌اند به طورى كه اصوليون اصلًا بابى در اوايل علم اصول دارند به نام « باب معنى اسمى و معنى حرفى » ، و علت آن اين است كه در علم اصول گاهى به مسائلى برخورد مىكنند كه دانستن معنى اسمى و معنى حرفى شرط حل شدن آن مسائل است .\r\nفلاسفه باب مستقلى براى معنى اسمى و معنى حرفى باز نكرده‌اند - واى كاش باز كرده بودند - ولى در لابلاى كلماتشان گاه به گاه به همين مطلب برخورد مىشود كه معنى اسمى چيست و معنى حرفى چيست ، و اين از نوع معنى حرفى است يا از نوع معنى اسمى « 2 » .\r\n\r\n\r\n\r\n\r\n","description":"","footnote":"\r\n( 1 ) . [ عين عبارت حديث به اين قرار است : « بسم اللَّه الرحمن الرحيم . الكلام كلّه ثلاثة اشياء : اسم و فعل و حرف . الاسم ما أنبأ عن المسمّى ، والفعل ما أنبأ عن حركة المسمّى ، والحرف ما أوجد معنى فى غيره » و در بعضى كتب به اين صورت نيز نقل شده است : « الكلام كلّه اسم و فعل و حرف . فالاسم ما دلّ على المسمّى ، والفعل ما دل على حركة المسمّى ، والحرف ما أنبأ عن معنى ليس باسم ولافعل » . 
  ]\r\n( 2 ) . ظاهراً اين بحث معنى اسمى و معنى حرفى فقط دربين علماى اسلامى مطرح شده است . اينجانب خيلى مايل هستم ببينم اصلا اين بحث معنى اسمى و معنى حرفى به اين شكلى كه الآن درميان ما مطرح است درحد فرق گذاشتن دقيق ميان معنى اسم و معنى حرف آيا در جاى ديگر و در فلسفهء ديگر هم مطرح است يا نه . اينكه مىگويم مايل هستم بدانم به اين جهت است كه من تاكنون در اينهمه گفته‌هاى ديگران به آن برخورد نكردام\r\n","page_name":" 293 ","page_number":293},
  {"content":"\r\n\r\n\r\nتحليل معنى اسمى و معنى حرفى\r\nاكنون مىخواهيم ببينيم كه مفهوم اسمى چيست و مفهوم حرفى چيست و اينها چه تفاوتى با يكديگر دارند و اين تعبيرى كه مىگويند : « الاسم ما دلّ على معنىً فى نفسه ، والحرف ما دلّ على معنىً لا فى نفسه » چگونه است ؟ و يا تعبير ديگرى كه تعبير شيخ بهايى است در صمديّه ، كه مىگويد اسم مستقل در مفهوميت است و حرف غيرمستقل در مفهوميت « 1 » ( يعنى همان معنى را با اين تعبير بيان مىكند ) به چه معنى است ؟ .\r\nاينها چنين مىگويند - و چنين هم هست - كه بعضى از اشياء استقلال در وجود ندارند ، واقعيتشان واقعيت غيرمستقل است ، وجودشان وجود غيرمستقل است يعنى وجودى است كه بدون تكيه به شىء ديگر نمىتواند موجود باشد « 2 » ، ولى ماهيت و چيستى آنها و مفهومى كه ذهن از آنها مىگيرد مستقل است ، يعنى مفهومى كه ذهن از آنها اخذ مىكند در مفهوم بودن خودش نياز به شىء ديگرى ندارد . همين سفيدى كه در وجود نيازمند به شىء ديگر است ، در تصور و در مفهوم واقع شدن هيچ نيازى به جسم ندارد ؛ يعنى شما مىتوانيد بياض را تصور كنيد بدون اينكه اين تصور نيازى به تصور جسم داشته باشد . پس سفيدى مستقل است در مفهوميت ، يعنى ماهيتش در ذهن استقلالًا تصور مىشود . اينها را مىگويند « معانى اسمى » .\r\nاما اشياء ديگرى داريم كه آن اشياء نه تنها استقلال وجودى ندارند بلكه حتى .\r\n\r\n\r\n\r\n\r\n","description":"","footnote":"\r\n( 1 ) . [ تعبير شيخ بهايى در صمديه چنين است : « الاسم كلمة معناها مستقل غيرمقترن باحد الازمنة الثلاثة . . .\r\nوالفعل كلمة معناها مستقل مقترن باحدها . . . والحرف كلمة معناها غيرمستقل و لامقترن باحدها » . 
  ]\r\n( 2 ) . كه باز در اينجا هم به دو نوع اتكاء وجودى و عدم استقلال در وجود برمىخورند : يك نوع اتكاء وجودى ، اتكاء وجود معلول به علت است كه وجود معلول تكيه گاهى به نام « علت ايجادى » مىخواهد . اصلا نحوهء وجودش نحوهء وجود قائم به غير است و نحوهء وجودى است كه بدون قيّوم ، اين وجود نمىتواند وجود باشد .\r\nنوع ديگر اتكاء وجودى ، عدم استقلال در وجود است نه فقط از نظر علت بلكه حتى از نظر محل و موضوع . نه تنها به ايجادكننده‌اى كه قائم به آن باشد نيازمند است بلكه به شىء ديگرى نياز دارد كه در آن حلول كند .\r\nآن وجودهايى كه غيرمستقل‌اند ، اگر هم از نظر نياز به علت و هم از نظر نياز به موضوع ، غيرمستقل باشند اينها را در يك اصطلاح « وجود لغيره » مىنامند كه به طريق اولى « بغيره » هم هستند ، مثل وجود اعراض . و اما وجودهايى كه فقط نياز به علت ايجادى دارند و نياز به محل ندارند ، اينها را مىگويند وجود لنفسه ولى بغيره .\r\n","page_name":" 294 ","page_number":294},
  {"content":"\r\n\r\nاستقلال ماهيتى و استقلال مفهومى هم ندارند ؛ يعنى بدون اشياء ديگر قابل تصور نيستند ؛ تا شىء ديگر را تصور نكنى آن قابل تصور نيست ؛ يعنى هميشه بايد در ضمن تصور شىء ديگر تصور شود . كأنّه تصورش هم جنبهء ضمنى دارد نه جنبهء استقلالى ؛ به يك نوع تصور ضمنى بايد آن را تصور كرد . همين كه به آن جنبهء مستقل بدهى از حقيقت خودش جدا شده است يعنى آن خودش ديگر خودش نيست بلكه چيز ديگرى است . اينها را مىگويند « معانى حرفى » و يا مىگويند « مفهومهايى كه فقط روابطند » ، « مفهومهايى كه روابط محض هستند » .\r\nاين روابط مادامى روابطند كه در ضمن اشياء ديگر تصور شوند . اينها به هيچ وجه امكان اين را كه در ذهن به‌طور مستقل تصور شوند ندارند . همين قدر كه جنبهء استقلال به آنها بدهيد از رابطه بودن مىافتند ؛ و اتفاقاً همين روابط و همين مفاهيم غيرمستقل در مفهوميت ، نقش عظيمى در تفكر انسان دارند و اصلًا تفكر انسان به همان اندازه كه بستگى دارد به معانى و مفاهيم مستقل ، بستگى دارد به همين معانى و مفاهيم غيرمستقل ؛ و شايد بشود گفت - و بلكه بايد گفت - كه فرق انسان با غير انسان در تصور كردن آن معانى و مفاهيم مستقل نيست ، در همين معانى و مفاهيم غيرمستقل است ، يعنى در همين روابط است كه ذهن انسان قادر است روابط را در حالت رابطه بودن درنظر بگيرد ولى ذهن يك كودك در ابتدا قادر نيست روابط را در حالت رابطه بودن درنظر بگيرد ، و همچنين قرائن نشان مىدهد كه اذهان حيوانات قادر نيستند روابط را در حالت رابطه بودن درنظر بگيرند . تفكر انسان بستگى دارد به اينكه ذهن بتواند اين روابط را به صورت روابط و به‌طور غيرمستقل در مفهوميت درنظر بگيرد .\r\nهمين مثال معروفى را ذكر مىكنيم كه از ادبا شروع شده و بعد در كلمات ديگران هم آمده است . مىگوييم : « سِرتُ من البصرة الى الكوفة » يعنى از بصره تا كوفه سير كردم . اين خودش يك فكر است ، يك تفكر است ولو در مورد يك امر جزئى « 1 » . در اينجا شما مىگوييد : سير كردم من از بصره تا كوفه . در اين تفكر شما چند مفهوم آمده است :\r\n\r\n\r\n\r\n\r\n","description":"","footnote":"\r\n( 1 ) . البته مسائل كلى و جزئى از اين جهت هيچ فرقى با يكديگر ندارند . مثلا اگر شما بگوييد آهن در اثر حرارت منبسط شود آن هم از اين جهت مثل همين است .\r\n","page_name":" 295 ","page_number":295},
  {"content":"\r\n\r\n1 . مفهوم « سير » كه در مادهء « سِرتُ » است .\r\n2 . مفهوم « مَن » ؛ زيرا مىگوييم « سرتُ » .\r\n3 . مفهوم « زمان گذشته » ؛ يعنى اين سير در گذشته وجود پيدا كرده است . اگر مىگفتيم : « اسيرُ » يعنى اين سير در آينده يا در حال وجود پيدا مىكند .\r\n4 . « مِنْ » ؛ يعنى اين سير ابتدا و آغازى دارد كه آغازش اين نقطه است . اين سير آغازى دارد و آن بصره است .\r\n5 . « البصرة » . خود مفهوم بصره را هم در تصور آورده‌ام .\r\n6 . « الى » منتهاى سير را نشان مىدهد .\r\n7 . « الكوفة » ؛ يعنى منتهاى سير هم كوفه است .\r\nپس ما در اينجا چند مفهوم داريم : سير ، مَن ، تحقق سير در زمان گذشته ، ابتدا ( كه از لفظ « مِن » مىفهميم ) ، بصره ، انتها ( كه از لفظ « الى » مىفهميم ) و كوفه . حال كه من اين چند مفهوم را به اين تعبير مىگويم : « سرت من البصرة الى الكوفة » شما از اين تعبير من و از اين تفكرى كه من دارم و وارد ذهن شما مىكنم به يك واقعيتى پى مىبريد ، يعنى يك واقعيتى در ذهن شما نقش مىبندد كه عبارت است از : سيرى چنان از شخصى چنان از نقطه‌اى به نقطهء ديگر .\r\nاگر اين فكر با اين مفهومها درست شده است حال من مطلب را به اين صورت مىگويم : « سير ، من ، زمان گذشته ، ابتدا ، بصره ، انتها ، كوفه » . آيا شما از اين چند مفهوم مستقل و جدا از يكديگر چيزى مىفهميد ؟ اشتباه نشود ، من نمىخواهم بگويم سير من از بصره است ؛ نه ، شما اين مفاهيم را مستقل و مجزا از يكديگر در ذهن بياوريد .\r\nآيا از اين چند مفهوم جدا و مستقل معنايى مىفهميد ؟ البته وقتى كه من اين را به اين شكل مىگويم از باب اينكه باز همان معناى « سرتُ من البصرة الى الكوفة » براى شما تداعى مىشود از اين چند مفهوم مستقل يك معنايى مىفهميد . اما اگر آن معنا براى شما تداعى نشود ، شما باشيد و مفهومهاى اين الفاظ ، براى شما معنى ندارد با اينكه در آنجا هم كه مىگفتيم « سرت من البصرة الى الكوفة » غير از اين چيزى نبود .\r\nآنجا هم كه من مفاهيمى غير از اينها براى شما نگفته بودم ، ولى آن تعبير معنى دارد و اينها معنى ندارند .\r\nچرا آن تعبير « سرت من البصرة الى الكوفة » معنى دارد و اينها معنى ندارند ؟ براى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاينكه اينها يك سلسله مفاهيمى هستند بىپيوند با يكديگر و مستقل و مجزاى از يكديگر . در اينجا هيچ پيوندى بين اين كلمات نيست ، ولى در آن صورت اول ميان كلمات پيوندى برقرار است ، رابطه‌اى برقرار است . چه چيزى پيوند و رابطه است ؟\r\nدر آنجا ميان « سير » و « مَن » يك پيوندى برقرار است كه هيئت « سرتُ » آن را مىفهماند : وجود يافتن سير از من . « مِن » هم در آنجا به صورت رابطه بيان شده است و آغاز سير را نشان مىدهد ولى در اينجا من بجاى « مِن » لفظ « ابتدا » را آورده‌ام . با اينكه « مِن » هم معنايش ابتداست ، « ابتدا » هم معنايش ابتداست ولى آن كارى را كه « مِن » مىكند « ابتدا » نمىتواند بكند . « الى » هم معنايش انتهاست ولى لفظ « انتها » كار « الى » را نمىتواند بكند . نه « ابتدا » مىتواند كار « مِن » را بكند و نه « انتها » مىتواند كار « الى » را بكند ، چون « مِن » معنا را به صورت « حرفى » افاده مىكند و « ابتدا » به صورت « اسمى » ؛ « الى » معنا را به صورت حرفى القا مىكند و « انتها » به صورت اسمى . حال « مِن » و « الى » چگونه است كه به صورت حرفى است ؟ .\r\nوقتى مىگويم « سرتُ من البصرة الى الكوفة » شما آن واقعيت را همان گونه كه هست درك مىكنيد ، يعنى عين همان واقعيت به شكلى كه در خارج هست در ذهن شما مجسم مىشود و آن عبارت است از : يك حركت آنچنانى كه از اين شهر تا آن شهر به وسيلهء اين شخص انجام شده است . اين حركت به همان صورتى كه واقع شده است در ذهن شما نقش مىبندد . آن صورتى كه واقع شده است اينچنين نيست كه من يك شىء جدا باشم ، حركت هم جدا ، ابتدا هم جدا ، انتها هم جدا ، بصره هم جدا ، كوفه هم جدا . درست است كه كوفه غير از بصره است ، من هم غير از بصره و كوفه هستم و سير من هم يك حالتى است از من ، اما اين سير از بصره تا كوفه و اين ابتداى سير و اين انتهاى سير كه دو معنى حرفى است كه با دو حرف « مِن » و « الى » بيان شده است ، اينها در عالم واقع و نفس الامر وجودهاى مستقلى نيستند ، بلكه همين سير كه يك وجود واحد است و هيچ كثرتى در آن نيست يك وضع خاصى دارد كه به واسطهء اين وضع خاص ، من يك طرفش را مىگويم « ابتدا » و يك طرف ديگرش را مىگويم « انتها » . ولى در عالم واقع و نفس الامر ابتداى سير يك وجود مستقل از سير ندارد ؛ ابتداى سير يك چيزى در كنار سير نيست . آيا ابتداى هر چيزى جزئى از آن چيز است ؟ نه . آيا موجودى بيرون از آن چيز است ؟ باز هم نه . ولى موجود است به وجود خود آن چيز . انتهايش هم همين‌طور است .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nوقتى من مىگويم : « سير ، مَن ، ابتدا » در اينجا من « ابتدا » را يك امر جدا و مستقل تصور كرده‌ام ، آن وقت حركت هم فقط به صورت يك معناى مستقل است و حركت و ابتداى حركت هيچ ربطى به هم ندارد و هيچ به هم نمىخورد ، ولذا آن معنا را كه « سرت من البصرة الى الكوفة » افاده مىكرد افاده نمىكند . ولى در آنجا كه مىگويم :\r\n« سرت من البصرة الى الكوفة » اين سير به همان شكلى كه در عالم واقع انجام شده است در ذهن من نقش مىبندد .\r\nوقتى مىگويم : « سير ، مَن ، ابتدا » ، چند نقش مستقل از هم در ذهن من مىآيد ، اما واقعيت كه اين‌طور نيست . تازه هيچ معنايى هم به من نمىفهماند . ولى وقتى مىگويم : « سرت من البصرة الى الكوفة » ، واقعيت به همان شكلى صورت گرفته است كه من در ذهن شما منعكس مىكنم .\r\nاين است كه اگر من بخواهم معناى « مِن » را از « سير » و « بصره » جدا كنم يعنى معنى مستقل به آن بدهم آن ديگر معنى حرفى نيست ، آن ديگر رابطه نيست و چون رابطه نيست نمىتواند واقعيت را آنچنان كه هست منعكس كند .\r\nپس ما مىرسيم به اينكه يك سلسله معانى هميشه در ذهن ما هست كه تفكرات ما بدون آنها امكان ندارد . اين معانى معانىاى است كه فقط در ضمن معنى ديگر قابل تصور است و چيزهايى را بيان مىكند كه هيچ نوع استقلالى و بلكه هيچ نوع وجودى غير از وجود آن معانى كه به آنها چسبيده‌اند ندارند . اينها را مىگويند « معانى حرفيه » .\r\nپس ما به دوگونه معنى برمىخوريم : معنى اسمى و معنى حرفى .\r\n\r\nقدرت ذهن در ساختن معانى اسمى از معانى حرفى\r\nضمناً يك مطلب ديگر هم ما از اين بحث فهميديم و آن اين است كه ذهن ما قادر است از معانى حرفيه معانى اسميه بسازد ، يعنى قادر است معنى حرفى را به معنى اسمى تبديل كند . البته وقتى كه تبديل مىكند ديگر آن خاصيت رابطه بودن از آن گرفته شده است ، ولى ذهن مىتواند چنين تبديلى را بكند . مثلًا در همان مثال « سير كردم از بصره تا كوفه » ، « ابتدا » به صورت معنى حرفى در ذهن من آمده است و « انتها » هم به صورت معنى حرفى ، ولى بعد ذهن من قادر است كه از همين ابتداى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nاينچنينى يك مفهوم مستقلى به نام « ابتدا » بسازد و از همين انتهاى اينچنينى يك مفهوم مستقلى به نام « انتها » بسازد و مثلًا بگويد : « الابتداء خيرٌ من الانتهاء » « 1 » . اين مىشود معنى اسمى .\r\n\r\nخلاصهء بحث\r\nپس ما از اينجا به دو مطلب رسيديم :\r\nمطلب اول اين بود كه معانى ذهنى ما دوگونه‌اند : بعضى معانى ، مستقل در مفهوميت‌اند و بعضى معانى ، غيرمستقل در مفهوميت‌اند كه اصلًا واقعيت اين گونه مفاهيم رابطه بودن است . رابطه بودن عين مستقل نبودن است . ذهن اصلًا نمىتواند اين معانى را جدا ببيند ؛ هميشه آنها را در ضمن معنى ديگر و با معنى ديگر مىبيند .\r\nپس ما به دو گونه معنى رسيديم : معنى اسمى ، معنى حرفى .\r\nمطلب دوم اين بود كه ذهن يك قدرتى دارد كه مىتواند معانى حرفيه را به معانى اسميه تبديل كند . مثلًا در « زيدٌ قائمٌ » ( زيد ايستاده است ) يك معناى رابطى هست كه وقتى زيد و قائم توأم مىشوند به صورت يك جمله مىشوند و مجموعاً معنايش براى ما به صورت يك « فكر » و به صورت يك « قضيه » مىشود . ما بعد ، از اين معنى حرفى كه در « زيدٌ قائمٌ » هست يك معنى اسمى مىسازيم و به آن مىگوييم « نسبت » .\r\nهمين قدر كه معنى اسمى ساختيم و شد « نسبت » ، ديگر نسبت ، نسبت .\r\n\r\n\r\n\r\n\r\n","description":"","footnote":"\r\n( 1 ) . - و آن هم در جمله ؛ يعنى اين « مِن » اگر خودش همين‌طور به تنهايى و به صورت مستقل ذكر مىشود ديگر معنى « ابتدا » ندارد و اين معنى اسمى از آن قابل انتزاع نيست .\r\nاستاد : همين كه مىگوييم مستقل در مفهوميت نيست به همين معنى است . اين معنى درضمن جمله قابل فهم است نه در ضمن لفظش . به لفظ مربوط نيست ، به معنىاش مربوط است ، چون معنىاش در ضمن طرفين قابل تصور است . درست مثل « نسبت » است در قضايا . نسبت در قضايا هم معنى حرفى است . مثلًا شما وقتى كه مىگوييد : « زيدٌ قائمٌ » زيد را به صورت معنى اسمى تصور كرده‌ايد ، قائم را هم به صورت معنى اسمى تصور كرده‌ايد ، ولى يك رابطه‌اى به نام « نسبت » هم به صورت معنى حرفى در ذهن شما آمده است ولذا به صورت « تفكر » درآمده است ، يعنى به صورت « قضيه » درآمده است .\r\nاما اگر شما اين معنى حرفى را از حرفى بودنش خارج كنيد يعنى يك معنى اسمى از آن انتزاع كنيد و بگوييد : « زيد ، قائم ، نسبت ميان ايندو » اين ديگر فكر نيست ، يعنى قضيه نيست\r\n","page_name":" 299 ","page_number":299},
  {"content":"\r\n\r\nنيست ؛ يعنى ديگر اين نسبت ، آن نسبت نيست ، يعنى كار رابطه را نمىتواند انجام بدهد ، چون « معنى اسمى » شده است ؛ و اين است معنى انتزاعات ؛ يعنى آنچه كه ما انتزاع داريم و مىگوييم ذهن يك معنى را از معنى ديگر انتزاع مىكند ، چنين نيست كه معنى انتزاعى مصداقى جدا از آن منتزعٌ منه خودش داشته باشد ؛ يعنى مصداق اين معنى انتزاعى يك وجودى ولو يك وجود عرَضى در كنار وجود منتزعٌ منه نيست ، بلكه همان وجود منتزعٌ منه مصداق اين معنى هم هست .\r\nمثلًا همين مسألهء « ابتدا » و « انتها » از همين قبيل است . يك حركتى را كه شما درنظر مىگيريد و مىگوييد اين حركت آغاز دارد و اين حركت پايان دارد ، آغاز و پايان حركت وجود مستقل و جدا از حركت ندارند . درواقع حركت دو حد دارد :\r\nحدى از اين طرف و حدى از آن طرف . اما حد كه خودش وجودى ندارد . مگر حد در خطوط وجودى دارد ؟ حد همان پايان خط است ، پايانى از اين طرف و پايانى از آن طرف . البته در خط هر دو طرف را مىشود گفت « آغاز » و هر دو طرف را مىشود گفت « پايان » ، ولى در حركت از باب اينكه حركت ، ازقوه به فعل رسيدن است يك حدش را مىگوييم « ابتدا » و يك حدش را مىگوييم « انتها » . حد شىء نه جزء وجود شىء است ، زيرا اگر جزء شىء باشد آن هم خودش يك مقدار دارد و اگر مقدار داشته باشد باز اول و آخر دارد و ابتدا و انتها دارد ، و نه شيئى است در كنار آن كه وجود مستقلى داشته باشد ، بلكه حد شىء موجود است به وجود شىء ؛ يعنى همان وجود اين شىء مصداق اين حد هم هست . وجود اين شىء مصداق بالذات خودش است و مصداق بالعرض اين حد .\r\n\r\nنقش بزرگ و عمدهء معانى اسمى منتزع از معانى حرفى . در تفكر فلسفى بشر ، و بازگشت به مسألهء شناخت\r\nحال اين معانى حرفيه كه اگر به صورت يك معنى مستقل درنظر گرفته شوند آن خاصيت خودشان يعنى خاصيت رابطه بودن و درست كردن تفكر را از دست مىدهند ولى بعد يك نقش بزرگ و عمدهء ديگر را در تفكر بشر بازى مىكنند ، خاصيت اين معانى حرفى چنان كه ديديم اين است كه با ضميمه شدن آنها به دو معنى اسمى يك قضيه و يك فكر براى ما مىسازند . با اينكه همين قدر كه به صورت\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمعنى اسمى درمىآيند آن خاصيت را به كلى از دست مىدهند ولى بعد يك نقش بزرگ و وسيع ديگر را در تفكر بشر بازى مىكنند و آن نقش بزرگ اين است كه خود اينها وقتى كه معنى اسمى شدند طرف رابطه‌ها قرار مىگيرند ، يعنى باز ميان اينها و اشياء و معانى ديگر رابطه برقرار مىشود .\r\nمثلًا اگر گفتيم « ابتدا بهتر است از انتها » در اينجا باز خود « ابتدا » كه معنى اسمى شده ، مسندٌاليه و موضوع واقع شده است و « بهتر است از انتها » محمول واقع شده است ؛ و يا اگر گفتيم « ابتدا انتها نيست » ، « ابتدا » شده است موضوع ، « انتها » شده است محمول ، و قضيه شده است يك قضيهء سالبه .\r\nخود اينها نقش اساسىشان در آنجا ظاهر مىشود كه موضوع واقع مىشوند و محمول واقع مىشوند و از نو روابط ديگر ميان اينها و موضوعاتشان و محمولاتشان برقرار مىشود . مثلًا گاهى اينها موضوعند و يكى از معقولات اوليه محمول ( يعنى ممكن است چنين چيزى باشد ) يا بالعكس ، كه غالباً همين حالت عكس اتفاق مىافتد كه يكى از معقولات اوليه موضوع است و اينها محمول ، و يا يكى از اينها موضوع است و يكى ديگر از خود اينها محمول . و قسمتى از همين معانى اسميهء منتزع از معانى حرفيه است كه تفكرات فلسفى انسان را مىسازد .\r\nخود مفهوم « وجود » يك مفهوم اسمى منتزع از معنى حرفى است كه معلوم است كه چه نقش عظيمى را در تفكرات فلسفى بشر بازى مىكند . « ماهيت » يك مفهوم اسمى منتزع از يك معنى حرفى است كه باز معلوم است كه چه نقش عظيمى را در تفكرات بشر ايفا مىكند . مفهوم وجوب ، مفهوم امكان ، مفهوم امتناع ، مفهوم حدوث ، مفهوم قدم ، همهء اينها از اين قبيل است . نمىخواهم بگويم همهء معانى اسميهء منتزع از معانى حرفيه اساس تفكرات فلسفى انسان است ، ولى مىخواهم بگويم آنهايى كه اساس تفكرات فلسفى انسان است همه از اين نوع است .\r\nاينهاست كه شناخت انسان را وسيع مىكند . بحث ما هم دربارهء شناخت بود . بايد ببينيم اينها از كجا به ذهن راه پيدا مىكند . اين است آن مسأله‌اى كه اينهمه فلاسفه در آن گير كرده و مانده‌اند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nنحوهء انتزاع معقولات ثانيهء فلسفى از معانى حرفيه\r\nاينها بيگانهء از خارج هم نيستند . با اينكه مصداق مستقلى در عالم خارج ندارند ولى درعين حال مىبينيد به وسائط از خارج گرفته شده‌اند .\r\nدر ابتدا اينها به صورت يك معانى حرفى در رابطهء ميان دو معقول اوّلى كه آن دو معقول اوّلى از راه حواس و تماس مستقيم ذهن با يك پديده پيدا شده است [ وجود دارند 
  ] . مثلًا ما مىگوييم : « زيد قائم است » و يا يك بچهء كوچك در اين حد فكر مىكند كه اين مادر من است ؛ اين شير است ؛ اين آب است « 1 » . بعد ذهن قدرت پيدا مىكند و به مرحله‌اى مىرسد كه از اين معنى حرفى معنى اسمى انتزاع مىكند . از اين « زيد قائم است » ، از اين چيزى كه با كلمهء « است » به صورت معنى حرفى بيان مىشود ، « هست » ، « هستى » و « وجود » را انتزاع مىكند . اينجاست كه ما پى مىبريم به اينكه اين « هستى » يك مفهومى نيست كه - آن‌طور كه كانت مىگويد - قبل از اينكه اصلًا يك معقول اوّلى به ذهن آمده باشد همين‌طور گتره‌اى در ذهن وجود داشته باشد . همچنانكه مفهوم « هستى » مثل مفهوم سفيدى نيست كه مستقيماً از بيرون گرفته شده باشد ، چون « هستى » پديدهء خاصى نيست . چيزى به‌طور مستقيم به ذهن مىآيد كه يك پديدهء خاص درمقابل ساير پديده‌ها باشد ، مانند سفيدى و سياهى و گرمى و سردى كه مىگوييم : اين سفيدى است ، آن سياهى است ، اين گرمى است ، آن سردى است . هستى يك چيزى است كه بر همه صدق مىكند . مفهوم « هستى » به اين شكل از خارج گرفته شده است كه بعد از آنكه معقولات اوليه به ذهن مىآيد و بعد از آنكه رابطه‌ها به ذهن مىآيد اين مفهوم از همان رابطه‌ها انتزاع مىشود . اين مفهوم مع الواسطه از خارج گرفته شده است نه بلاواسطه « 2 » .\r\n\r\n\r\n\r\n\r\n","description":"","footnote":"\r\n( 1 ) . اينكه آيا همين مقدار فكر كردن را حيوانات دارند يا ندارند عده‌اى معتقدند كه اين مقدار تفكر - يعنى تفكرات به اصطلاح وهمى و رابطه ميان جزئيات برقرار كردن - را حيوانات هم دارند و تفكر عقلى است كه حيوانات ندارند .\r\n( 2 ) . - در روانشناسى كودك اين مطلب هست كه كودك در ابتدا خارج را به همان صورت واقع و به صورت رابطه ادراك مىكند يعنى پيش از اينكه اشياء را به‌طور مستقل تصور كند تصديق مىكند . مثلًا قبل از اينكه از « مادر » و از « خود » به صورت مستقل تصورى داشته باشد به اين تصديق كه « اين مادر من است » پى برده است .\r\nاستاد : اگر انسان بخواهد قائل به تقدم زمانى تصور بر تصديق باشد به اين معنا كه بگويد اشياء در ذهن كودك در ابتدا به صورت مستقل تصور مىشود يعنى ذهن كودك در آن ابتداى ابتدا تصويربردار محض است : تصويرى از پدر دارد ، تصويرى از مادر دارد ، تصويرى از خودش دارد ، سپس در زمانهاى بعد رابطه برقرار مىكند و اين فكر برايش پيدا مىشود كه مثلا « اين مادر من است » ، يعنى اگر مسألهء زمان مطرح باشد ، اين مسأله‌اى است كه من نمىگويم صحيح است ، بلكه قابل خدشه و مناقشه است . ممكن است با قرائن روانشناسى ثابت كرد كه زماناً چنين نيست ؛ ذهن كودك در ابتدا خارج را آنچنان كه هست در خود مىپذيرد . وقتى كه در آن ابتداى ابتدا خارج را آنچنان كه هست يعنى به صورت يك فكر ، به صورت يك انديشه ، به صورت يك قضيه و به صورت يك تصديق پذيرفت ، در مرحلهء بعد موضوع را از محمول مستقل مىكند .\r\nولى وقتى ما مىگوييم تصور بر تصديق تقدم دارد مقصودمان آن چيزى است كه منطقيين و فلاسفه مىگويند ؛ مقصود تقدم رتبى است نه تقدم زمانى ؛ يعنى تصديق فرع بر تصور است ؛ چگونه ؟ يعنى همان جا در ضمن آن تصديق هميشه تصورى هم وجود دارد .\r\nمقصود همان تصورى است كه در ضمن تصديق وجود دارد ، زيرا اگر تصور نباشد اصلا تصديقى وجود ندارد ؛ يعنى درحالى كه اين تصورها درهم آميخته است و به صورت يك تصديق درآمده است درعين حال تصورى از موضوع ، تصورى از محمول و تصديق به رابطهء ميان اينها وجود دارد . درحالى كه اينها با هم آميخته هستند ولى تصور در آنجا وجود دارد ؛ يعنى در هر تصديقى تصور وجود دارد . آن تصورى كه بعد از تصديق وجود دارد تصورى است كه تصديق همراهش نباشد . آن تصور را مىشود گفت كه بعد از تصديق پيدا مىشود ولى تصورهايى كه لازمهء تصديق است ، آنها هميشه همراه تصديق هست و آن تصورها تقدم رتبى دارند بر تصديق ، نه اينكه حتماً تقدم زمانى دارند بر تصديق . پس اينكه مىگويند : « تصديقِ بلاتصور محال است » حرف درستى است .\r\n- اما تصور بدون تصديق ممكن است .\r\nاستاد : بله .\r\n","page_name":" 302 ","page_number":302},
  {"content":"\r\n\r\nبعد كه اين مفهوم از خارج گرفته شد خودش پايهء يك سلسله تفكرات قرار مىگيرد . آن وقت اينجاست كه انسان به عالى ترين مفاهيم و به عالى ترين ابزار تفكر خودش دست مىيابد . وسيع ترين انديشه‌هايى كه بشر در اين عالم دارد در پرتو همين معانى و مفاهيم است ؛ و از اين جهت است كه معرفت و شناخت انسان بعد از پيدايش اين معانى و مفاهيم به‌طور حيرت‌انگيزى وسعت و گسترش مىيابد . و همهء اينها هم راهى به عالم بيرون است ، همهء اينها كانالى از ذهن به عالم بيرون است اما بر خلاف تصور ماديون همهء تصورات همان تصوير مستقيم بيرون نيست . همهء اينها راه و كانالى از ذهن به عالم بيرون است ، راه و كانالهايى كه كارآيى اينها هزارها ، ميليونها و بلكه غيرمتناهى برابر كارآيى همان معقولات اوليه‌اى است كه پايه و مايهء\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاصلى ، خود آنها بودند ، يعنى همان امور مشتركى كه حيوان و انسان به‌طور متساوى آنها را در ذهن خودشان منعكس مىكنند .\r\nاين معانى و مفاهيم را كه تصوير مستقيم خارج نيستند اما به وسائطى از خارج گرفته شده‌اند بايد « مفاهيم غيرمستقيم » ناميد . معقولات اوليه را بايد گفت « مفاهيم مستقيم » و اينها را بايد گفت « مفاهيم غيرمستقيم » .\r\nپس معقولات ثانيهء منطقى به نوعى شناخت را گسترش مىدهند و اينها به نوع ديگر . معقولات ثانيهء منطقى به اين نحو شناخت را گسترش مىدهند كه مفاهيم و معقولات اولى وقتى در ذهن مىآيد فقط نوعى سعه پيدا مىكند . كليت ، جزئيت و امثال اينها از اين قبيل است . ولى اينها به نوع ديگر شناخت و معرفت انسان را گسترش مىدهند و به نوع ديگر ابزار شناخت انسان واقع مىشوند .\r\n\r\nحل مشكل شناخت\r\nاگر بخواهيم به اين نظريهء سادهء نافيلسوفانهء كسانى كه اصلًا در عمق مسائل فلسفى وارد نيستند بچسبيم و بگوييم ذهن كارش فقط منعكس كردن صور اشياء است از خارج و بعد هم چشمهايمان را ببنديم ، بسيار خوب ، بحثى نداريم ؛ ولى اگر چشمهايمان را باز كنيم همان‌طور كه فيلسوفانى از هيوم به اين طرف و بالخصوص كانت و از كانت به اين طرف چشمهايشان را باز كردند مىبينيم با اين حرف نمىشود معرفت و شناخت را توجيه كرد . ذهن ما آن قدر معانى و مفاهيم دارد كه اصلًا قابل تصور نيست و امكان ندارد كه ما اينها را صورت اشياء خارج بدانيم . مگر چيزى به نام « كليت » در عالم خارج وجود دارد كه در ذهن ما صورتى از كليت هست ؟ مگر چيزى در خارج به صورت يك پديده وجود دارد به نام ضرورت ؟ مگر همان‌طور كه سفيدى وجود دارد ضرورت هم وجود دارد تا بعد بگوييم ذهن ما آن را از خارج گرفته است ؟ .\r\nوقتى اين‌طور نيست ، خواستند راه حل پيدا كنند ، دنبال آن راه حل رفتند كه نه ، اينها يك معانىاى است كه ذهن بالفطره با خودش دارد . ذهن آنچه را كه از بيرون مىگيرد با آنچه از خودش دارد ، ايندو را به يك شكلى با يكديگر تركيب و مخلوط مىكند و از اينجا فكر به وجود مىآيد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nو يا آن‌طور كه هگل مىگويد ، كه فاصله و ديوار ميان ذهن و خارج را برمىدارد و فكر مىكند اينهمه معانى و مفاهيم كه در ذهن هست عين اينها در خارج است ، يعنى خارج را توسعه مىدهد . مقولات خودش را هم به يك شكلى بيان مىكند كه گويى اصلًا ذهن عين خارج است و خارج عين ذهن است . البته درواقع از نظر هگل ذهن اصل است ؛ يعنى او فكر مىكند هرچه كه ذهن عمل مىكند همان است كه خارج دارد عمل مىكند ، و حال آنكه قطعاً اين‌طور نيست . ذهن براى خودش طرز كارى دارد كه درعين اينكه با آن طرز كارِ خودش به شناخت نائل مىشود ولى يك طرز كارى كه مو به مو هماهنگ با خارج باشد و همان‌طور كه خارج عمل مىكند ذهن عمل كند و همان‌طور كه ذهن عمل مىكند خارج عمل كند نيست . مثلًا ذهن قياس تشكيل مىدهد ، اين حرف بىپايه‌اى است كه بگوييم عين همان قياس در خارج تشكيل مىشود « 1 » .\r\nولى با اين بيانى كه ما گفتيم مشكل شناخت حل مىشود بدون آنكه نظريهء عاميانهء ماديين را در اينجا قبول كرده باشيم و ذهن را فقط يك آينهء سادهء منعكس كنندهء عالم عين بدانيم كه با اين نظريه به هيچ وجه شناخت قابل توجيه نيست ، و بدون آنكه نظريهء كانت را بپذيريم كه خودش در زمان خودش به اشكال مهم آن دچار شده است ، و بدون آنكه نظريهء هگل را بپذيريم ، و بدون آنكه به اين بن بست دچار شويم كه چگونه است كه با اينكه ذهن اينهمه معانى و مفاهيم دارد كه در خارج از آنها اثرى نيست - به آن معنا كه از معقولات اوليه اثر هست - درعين حال همين معانى و مفاهيمى كه در خارج از آنها اثرى نيست مىتوانند ابزار معرفت و شناخت واقع شوند . مشكل شناخت به اين صورت حل مىشود .\r\n\r\nظرف عروض و ظرف اتصاف\r\nيك مطلب باقى ماند و آن اينكه قبلًا وعده داديم كه بگوييم اين تعبيرى كه .\r\n\r\n\r\n\r\n\r\n","description":"","footnote":"\r\n( 1 ) . - او عالم را گويى يك انسان واحد فرض كرده است .\r\nاستاد : تقريباً . عالم را يك شىء واحد ديده است كه دو چهره دارد و دو وجهه دارد ، ولى بيشتر ، عالم را انسان ديده است نه اينكه انسان را عالم ديده باشد . ماديين برعكس ، انسان را عالم مىبينند .\r\n","page_name":" 305 ","page_number":305},
  {"content":"\r\n\r\nمىگويند اين معانى ظرف عروضشان ذهن است و ظرف اتصافشان خارج ، چگونه تعبيرى است و به چه معنى است . اين يك تعبير به اصطلاح مُلَقْلَقى است ولى مقصودشان در اينجا روشن است و با اين بيانى كه ذكر مىكنيم « 1 » مقصودشان روشنتر مىشود :\r\nگفتيم اين معانى ، معانى اسميه‌اى هستند كه از معانى حرفيه انتزاع شده‌اند و در ذهن مىتوانند استقلال در مفهوميت داشته باشند . اگر مىگويند « ظرف عروضشان ذهن است » يعنى در ذهن « وجود محمولى » دارند ، در ذهن وجود فى نفسه دارند ، چون در ذهن مىتوانند وجود مستقل داشته باشند .\r\nاما اينكه مىگويند « ظرف اتصافشان خارج است » يعنى اينها در خارج هيچ استقلالى ندارند چون واقعيتشان واقعيت رابطه است . اينها هيچ گونه استقلالى در خارج ندارند و حتى اگر آنها را به شكلى كه در خارج‌اند تصور كنيم در ذهن هم استقلال ندارند . ولى در ذهن مىشود به آنها استقلال داد ، يعنى مىشود از معانى حرفيه معانى اسميه ساخت . اما اينها در خارج نمىتوانند به صورت يك [ امر 
  ] مستقل وجود داشته باشند .\r\nپس اگر مىگويند اينها ظرف عروضشان ذهن است يعنى درواقع ظرف استقلالشان ذهن است ، و يا در يك اصطلاح ظرف وجود محمولىشان ذهن است ، و در اصطلاح ديگر ظرف وجود فى نفسه‌شان ذهن است ؛ و اگر مىگويند ظرف اتصافشان خارج است يعنى خارج ، ظرف وجود لافى نفسه اينهاست ، ظرف حقيقت غير مستقل اينهاست ، ظرف وجود رابط اينهاست .\r\nاين است مقصود اين آقايان حكما از اينكه ظرف عروض اين معانى ، ذهن است و ظرف اتصافشان خارج « 2 » .\r\n\r\n\r\n\r\n\r\n","description":"","footnote":"\r\n( 1 ) . البته احياناً در بعضى جاها خودشان هم مىگويند . مثلا حاجى سبزوارى در حاشيهء اسفار در يك جا عين همين بيان را دارد .\r\n( 2 ) . - چرا لفظ « عروض » و « اتصاف » را انتخاب كرده‌اند ؟ .\r\nاستاد : اينها ديگر يك اصطلاحى بوده است كه در كلام آنها آمده است . اينكه اول چه كسى اين اصطلاح را جعل كرده است من نمىدانم . اصطلاح خيلى قديمى هم نيست ؛ يعنى قدر مسلّم اين است كه در زمان بوعلى اين اصطلاح نبوده است و از اين طرف هم مسلّم است كه در زمان صدرالمتألهين بوده است ، لذا در فاصلهء بين زمان بوعلى و زمان\r\n","page_name":" 306 ","page_number":306},
  {"content":"\r\n\r\n\r\n\r\n\r\n\r\n","description":"","footnote":"\r\nملاصدرا پيدا شده است . حدس من اين است كه اين اصطلاح در دورهء شيراز ، يعنى در دوره‌اى كه كانون فلسفه شيراز بوده است ، يعنى از دورهء خواجه نصيرالدين به بعد و بلكه از دورهء علامهء حلّى به بعد پيدا شده است ، از دورهء كاتبى و ميرسيد شريف به بعد پيدا شده است ، دوره‌اى كه از ميرسيد شريف شروع مىشود و به جلال الدين دوانى و ميرصدرالدين دشتكى و غياث الدين دشتكى و امثال اينها مىرسد . من هنوز به آن آغاز كنندهء اين مطلب و جعل كنندهء اين اصطلاح نرسيده‌ام .\r\nو حتى تا زمان خواجه تفكيك ميان معقولات ثانيهء منطقى و معقولات ثانيهء فلسفى هم مطرح نبوده است . تا زمان شيخ كه قدر مسلّم است ؛ در زمان خواجه هم اين مسألهء تفكيك بين دو نوع معقول ثانى چندان روشن نيست ، به دليل اينكه خواجه در يك جا وقتى گفته است شيئيت و امكان از معقولات ثانيه است مورد اعتراض ديگران واقع شده است كه اينها از معقولات ثانيه نيست . بعد متأخرين آمده‌اند تفكيك كرده‌اند ( و شايد اين تفكيك هم از همين جا يعنى از همين اعتراض به خواجه پيدا شده باشد ) كه ما دو نوع معقولات ثانيه داريم : يك نوع معقولات ثانيه‌اى كه در منطق مىگويند كه مقصود خواجه آن نبوده است ، و يك نوع معقولات ثانيه‌اى كه در فلسفه مىگويند كه اين اعم است و شامل آنها مىشود ، شامل غير آنها هم مىشود ، و مقصود خواجه اين معقولات ثانيهء نوع دوم بوده است . اين نشان مىدهد كه حتى تا زمان خواجه مسأله به اين صراحت مطرح نبوده است .\r\n","page_name":" 307 ","page_number":307},
  {"content":"\r\n\r\n\r\n( 4 ) شناخت\r\nگرچه ما بحث « شناخت » را پايان داديم ولى در اينجا يك مسألهء ديگر هم هست كه دريغ است آن را مطرح نكنيم ، و ما اين مسأله را مطرح مىكنيم تا بحث « شناخت » كامل شود .\r\nاين مسأله به بحث تصديقات مربوط مىشود ، زيرا در مسألهء معرفت و شناخت ، يكى باب تصورات است كه مطرح است و ديگرى باب تصديقات . تا حال بحث ما در باب تصورات بود ، اكنون به باب تصديقات مىرسيم .\r\nدر باب تصورات ، بحث ما اين بود كه تصوراتى كه ما در ذهن خودمان داريم يك گونه نيستند ؛ و دانستيم كه بعضى از اين تصورات صورتهاى مستقيم اشياءاند در بيرون ، و بعضى ديگر خصلتهاى اشياءاند در ذهن ، و بعضى ديگر معانى انتزاعى هستند به معنى اينكه ذهن آنها را از روابطى كه در خارج هست انتزاع مىكند ، كه اول ذهن اينها را در حالت رابطه بودن تصور مىكند و بعد يك معنى مستقل از آنها مىسازد . همهء اينها چه معقولات اوليه ، چه معقولات ثانيهء منطقى و چه معقولات ثانيهء فلسفى نقشى در معرفت و شناخت انسان دارند .\r\nمعقولات اولى پايه‌هاى اوّلى و سرمايه‌ها و مايه‌هاى اوّلى ذهن‌اند . اگر آنها نباشند اصلًا نوبت به دستهء دوم و سوم نمىرسد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nدستهء دوم كه معقولات ثانيهء منطقى است مربوط به خصلت خاص خود ذهن است ، يعنى معانىاى كه از خارج وارد ذهن مىشود در وجود ذهنى خودش اين خصلتها را پيدا مىكند و به خود مىگيرد ، مثل كليت ، نوعيت و جنسيت . اينها چنان كه ديديم سبب گسترش معناى معقولات اوليه است ؛ يعنى معقولات اولى را ما اول به صورت جزئى تصور مىكنيم ، كه اين نقشى در معرفت ندارد ؛ يعنى از جزئى درحالى كه جزئى است معرفتى پيدا نمىشود . جزئى اگر در حد جزئى بودن باقى بماند براى ما شناخت نمىآورد ؛ معرفت و شناختى كه مىآورد در حد همان حيوانات و كودكان خواهد بود . ولى معانى جزئى وقتى كه در ذهن آمد همان خودش است با حالت كليت و عموميت . از اين جهت است كه ذهن آن را با يك ديد وسيعى مىبيند . درست شبيه اين است كه چيزى را زير ذره بين گذاشته و آن را بزرگ كرده باشند ( البته اين فقط يك تشبيه است نه اينكه درواقع چنين باشد ) . پس اين معانى هم نقشى در معرفت دارد و نقش عظيمى هم دارد .\r\nاما دستهء سوم كه معانى انتزاعيه است يك باب ديگرى به روى ما باز مىكند و آن اينكه يك سلسله مفاهيمى به ما مىدهد كه آن مفاهيم پايهء تفكرات فلسفى ماست . معقولات اوليه مفاهيمى هستند مورد استفادهء علوم ، ولى اين معقولات ثانيهء انتزاعى معانى و مفاهيمى هستند مورد استفادهء فلسفه . همهء معانى فلسفى از قبيل عليت ، معلوليت ، وحدت ، كثرت ، وجوب ، امكان ، تناهى ، لاتناهى ، قوّه ، فعل از اين نوع است .\r\nهمهء اين بحثها روى تصورات بود . يك بحثى هم بايد راجع به احكام و تصديقات بكنيم كه اين احكام و تصديقات چگونه براى ذهن پيدا مىشود .\r\n\r\nبررسى نظريهء ماديين دربارهء شناختهاى تصديقى\r\nعين همان اشتباهى كه معمولًا ماديين درمورد تصورات مىكنند كه خيال مىكنند همهء تصورات ذهنى ما صورتهاى مستقيمى است از اشياء عينى ، يعنى خيال مىكنند همهء تصورات ما از نوع معقولات اوليه است ، عين همان اشتباه را در مورد تصديقات هم مرتكب مىشوند ؛ خيال مىكنند همهء احكام و تصديقات هم از همين قبيل است ، يعنى ما با يك رابطهء عينى در خارج برخورد مىكنيم و بعد ذهن ما روى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nآن حكم مىكند ؛ در صورتى كه اينجا هم مسأله خيلى دقيقتر و پرپيچ و تاب‌تر و عميقتر از اين حرفهاست .\r\nمعمولًا اينچنين مىگويند - و ما هم بحث را از همين جا شروع مىكنيم - كه :\r\nمعرفت علمى عبارت است از يك بررسى ( يعنى بررسى جزئيات ) و بعد ارائهء يك تئورى ( يعنى يك حدس يا فرضيه كه ابتدا براى تفسير و توجيه اين جزئيات به ذهن انسان مىآيد ) و بعد هم آزمون و عمل و آزمايش و بالأخره در مرحلهء چهارم ارائهء قانون كلى « 1 » .\r\nكسانى كه همهء معرفت را عبارت از اين سير چهار مرحله‌اى مىدانند چنين فكر مىكنند كه پس معرفت يك امر ساده‌اى است ؛ معرفت يك رابطهء متقابلى است ميان ذهن و خارج كه ابتدا انسان مىرود سراغ جزئيات و آنها را مورد بررسى قرار مىدهد ( مرحلهء بررسى ) كه اين مرحله به خارج مربوط است . بعد از مرحلهء بررسى نوبت به ذهن مىرسد ؛ يعنى ذهن تحت تأثير خارج قرار مىگيرد و يك تئورى يا فرضيه مىسازد ( مرحلهء تئورى ) . بعد بار ديگر سراغ خارج مىرود ؛ يعنى همين قدر كه ذهن اين تئورى را ساخت آن وقت به سراغ خارج مىرود و آزمايش مىكند تا ببيند در عمل ، اين تئورى درست از آب درمىآيد يا نه ( مرحلهء آزمايش ) . پس سير ما به اين ترتيب بود كه اول رفتيم به خارج ، بعد سير كرديم و آمديم به ذهن ، بعد دومرتبه از ذهن رفتيم به خارج . همين قدر كه آزمايش كرديم اگر اين تئورى ما در مرحلهء آزمايش درست از آب درآمد آن وقت مىگوييم اين تئورى به مرحلهء تحقق و به مرحلهء اثبات رسيده است و آنگاه از آن يك قانون كلى علمى مىسازيم ( مرحلهء چهارم ) .\r\nدر همين جا روى اين مطلب بايد دقت كرد . در اينجا ذهن دو كار مىكند كه اين دو كار توجيهش تا اندازه‌اى مشكل است و باز بايد روى خود ذهن كار كرد تا ببينيم ذهن اين كارها را روى چه ملاكى انجام مىدهد .\r\n\r\n\r\n\r\n\r\n","description":"","footnote":"\r\n( 1 ) . چون بحث ما روى شناخت است و شناخت هم روى كليات است ؛ يعنى معرفت و شناختى كه ما مىگوييم معرفت به جهان داريم ، معرفتهاى كلى را مىگوييم . معرفتهاى جزئى كه « معرفت سطحى » ناميده مىشود مورد بحث نيست .\r\n","page_name":" 310 ","page_number":310},
  {"content":"\r\n\r\n\r\nنحوهء پيدايش تئورى يا فرضيه\r\nگفتيم ذهن اول مىرود سراغ بررسى جزئيات و يا به عبارت ديگر مىرود سراغ استقراء . موارد جزئى را استقراء مىكند . يك مورد و دو مورد و سه مورد و ده مورد و صد مورد و كمتر يا بيشتر را بررسى مىكند و بعد يك تئورى و يك فرضيه براى ذهن پيدا مىشود . اين فرضيه و تئورى عين بررسى آن جزئيات نيست بلكه تفسيرى است از ذهن ( ولى تفسير احتمالى ) دربارهء آن امور جزئىِ بررسى شده . تا مرحله ، مرحلهء بررسى است ، همان مشاهدهء سطحى است ؛ درحدى است كه يك حيوان هم دارد ؛ شناختى است كه يك حيوان هم مىتواند اين مقدار شناخت پيدا كند ؛ يك كودك هم مىتواند اين مقدار شناخت پيدا كند . ولى همين قدر كه به مرحلهء تئورى آمد مسأله عوض مىشود . تئورى در اينجا دارد يك مطلب ديگرى را مىگويد . تئورى در مقام تفسير برمىآيد . يك مثال از مثالهاى سياسى و اجتماعى بزنيم :\r\nشما كار يك قدرت سياسى و اجتماعى مثلًا كار يك دولت را درنظر بگيريد .\r\nفرض كنيد يك نفر سياستمدار اقدامات آمريكا يا اقدامات شوروى را در آسيا ، در آفريقا و در جاهاى ديگر يك يك بررسى مىكند ، مىبيند در آنجا فلان كار را كرده‌اند ، در آنجا فلان كار را و در جاى ديگرى فلان كار ديگر را كرده‌اند . همهء اين كارها را كه تحت نظر قرار داد بعد در مقام تفسير سياسى برمىآيد كه همهء اينها از چه انديشه‌اى ناشى مىشود ؟ آن تفسير غير از آن مشاهده شده‌هاست ، تفسيرِ اينهاست ، توضيح اينهاست ، فلسفهء اينهاست .\r\nحال اين تئورى از كجا براى ذهن پيدا مىشود ؟ اين فرضيه چگونه براى ذهن پيدا مىشود ؟ اين خودش يك مسأله‌اى است ، چون تئورى عين آن بررسى شده‌ها نيست ، بلكه تفسير بررسى شده‌هاست . البته اگر اين بررسى شده‌ها نبود چنين تفسيرى هم به ذهن نمىآمد ، ولى اين تفسير عين همان بررسى شده‌ها و طابق النعل بالنعل آنها نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - و در عين حال مىخواهد جنبهء عموميت هم به آن بدهد .\r\nاستاد : البته جنبهء عموميت و كليت هم مىخواهد به آن بدهد ولى اين مطلبى كه اظهار مىدارد عين آن مشاهده شده‌ها نيست بلكه يك تفسير كلى است كه در اين زمينه مىخواهد ارائه دهد .\r\n","page_name":" 311 ","page_number":311},
  {"content":"\r\n\r\nاين خودش امرى قابل مطالعه است ، زيرا يك امرى است كه جنبهء غيرعادى به ذهن مىدهد ولهذا امروز از تئورى ساختن - كه قدما آن را « حدس » مىناميدند - بيشتر تعبير به « الهام » مىكنند ، مىگويند براى دانشمند يك فرضيه الهام مىشود ، چون خود الهام را نمىشود توجيه كرد كه چگونه براى ذهن پيدا مىشود « 1 » ؛ همين قدر معلوم است كه به‌طور ناگهانى و بغتةً يعنى نه با صغرى و كبرى ترتيب دادن ، برقى در ذهن انسان مىجهد و مطلبى بر او كشف مىشود .\r\nدر آيهء «  اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ »  « 2 » آنجا كه مىگويد : «  يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ  » ( نزديك است كه روغن اين چراغ ، آتش به آن نرسيده خودش نور بدهد ) مىگويند اينها همان ذهنهاى وقّادى هستند كه اينچنين مستعد الهام گيرى مىباشند كه بدون اينكه از بيرون كمكى و تعليمى به آنها برسد و بدون اينكه مطالعه‌اى و مشاهده‌اى باشد خودش مىخواهد برق بزند .\r\n\r\nنقش الهامات در كشفيات بشر\r\nالهامات نقش بسيار عظيمى در پيشرفت علوم دارد . همين فرضيه‌ها يعنى همين الهامهايى كه خود اينها قابل توجيه نيست كه چگونه دفعتاً براى ذهن پيدا مىشود نقش عظيم در پيشرفت علوم دارد ولهذا عده‌اى تكيهء فراوان دارند بر اينكه در كشفياتى كه بشر در عالم كرده ، نقش عمده را الهامات داشته است و آن تحقيقها .\r\n\r\n\r\n\r\n\r\n","description":"","footnote":"\r\n( 1 ) . ولهذا امثال شيخ حدس را از نوع الهام مىدانند و اينها را از سنخ آن چيزهايى مىدانند كه به پيغمبران القا مىشود ولى مىگويند آن ، درجهء قوى از الهام است و خطاناپذير ، و اينها درجهء ضعيف از الهام است و خطاپذير ، اما به هرحال سنخشان همان سنخ است .\r\n( 2 ) . نور / 35 .\r\n","page_name":" 312 ","page_number":312},
  {"content":"\r\n\r\nو بررسيهاى بعدى ، آن اثباتها و برهانهاى بعدى ، همهء اينها بعد از اين بوده كه آن مطلب به ذهن الهام شده است . اين برق ، زده است و بعد او دنبال اين رفته كه ببيند اين چگونه است ، ولى اول اين برق زده است . اگر اين برق نمىزد ، از بررسيها و از اقامهء برهانها كار چندانى ساخته نبود .\r\nقدما معتقد بودند - و امروزه هم امثال الكسيس كارل روى اين قضيه خيلى تكيه مىكنند - كه كشفيات بسيار بزرگى كه براى بشر حاصل شده است در پرتو يك سلسله الهامات بوده است . مثلًا اولين بار كه بشر آتش را كشف كرد در پرتو نوعى الهام كشف كرد . همهء اينها به صورت جهيدن برق در ذهن بشر بوده است و بلكه مادرِ همهء علوم و ابتداى همهء علوم يك نوع الهامات بوده است . اينكه مولوى مىگويد :\r\n« اين نجوم و طب وحى انبياست » منظور آن وحى مصطلح نيست ؛ منظور اين است كه ابتداى اينها يك چيزى از نوع وحى بوده است .\r\nبه هرحال اين مسألهء تئورى و الهام خودش يك مسألهء فوق العاده قابل توجهى است كه چگونه براى بشر حاصل مىشود . آيا اين نشانهء اين نيست كه انسان از بيرون هدايت مىشود و يك كششى است از بيرون و يك جرقه‌اى است از بيرون كه ناگهان مىزند براى اينكه انسان را در مسير واقعى قرار بدهد « 1 » ؟\r\n\r\nتعميم دادن و كليت بخشيدن به تئورى\r\nبعد از مرحلهء تئورى ، ما به مرحلهء آزمون مىرويم ، يعنى اين تئورى را آزمايش .\r\n\r\n\r\n\r\n\r\n","description":"","footnote":"\r\n( 1 ) . - اما چطور است كه براى اذهان عادى و عامى در كشف علم اين برق نمىزند ؟ .\r\nاستاد : البته براى اذهان عادى اين برق نمىزند همچنانكه براى همهء مردم هم وحى نمىشود . ما نگفتيم كه براى همهء مردم اين برق مىزند .\r\n- آن چون يك سابقهء علمى دارد ، تشابه امور قبل - كه قبلا مىدانسته است - با بررسيهاى بعدى سبب مىشود كه اين تئورى در ذهن او پيدا شود .\r\nاستاد : البته همين‌طور است . آن كارهاى علمى سابق به ذهن صفا و آمادگى مىدهد و ذهن را براى چنين كارى آماده مىكند . اين منافات با اين مطلب كه ما گفتيم ندارد . ما فعلا اين مطلب را داريم بيان مىكنيم كه تئورى يك چيزى از نوع الهام است كه خودش غيرقابل توضيح و غيرقابل تفسير است . آن تفسير ابتدائى - يعنى خود « تفسير » - غيرقابل تفسير است .\r\n","page_name":" 313 ","page_number":313},
  {"content":"\r\n\r\nيا تجربه مىكنيم ( كه هميشه روى اين مطلب اصرار داريم كه تجربه غير از استقراء است ) . قهراً مورد تجربه هميشه محدود است ، زيرا انسان ، نامحدود را كه نمىتواند آزمايش كند . اول اين تئورى و اين فرضيه را در يك مورد آزمايش مىكند ، يعنى در يك مورد به مرحلهء عمل مىگذارد . اگر نتيجه نداد كه هيچ ؛ معلوم مىشود كه اين فرضيه يك خيال و يك وهم بوده است ؛ و اگر نتيجه داد بار ديگر آن را با تغيير يك وضع و يك خصوصيت تحت آزمايش مىگذارد ، و بار سوم باز در مصداق ديگر آن را آزمايش مىكند . مثل اينكه يك كسى مدعى مىشود كه من داروى سرطان را به دست آورده‌ام . آن دارو را روى اين بيمار آزمايش مىكند ، اگر نتيجه نگرفت كه هيچ ، اگر نتيجه گرفت مىگويد نكند اين يك امر تصادفى و اتفاقى باشد و اين بيمار به دليل ديگر هم آمادهء خوب شدن بوده است و من خيال مىكنم كه خوب شدن او درنتيجهء اين دارو بوده است و يا شايد اين بيمار به دليل فلان وضع خاصى كه دارد اين دارو در او مؤثر واقع شده است و اين امر كليت نداشته باشد . لذا مىرود روى يك بيمار ديگر كه اين وضع خاص را نداشته باشد آزمايش مىكند . بعد مىگويد اين هم ممكن است به يك علت ديگرى خوب شده باشد . باز مىرود روى بيمار ديگرى كه وضع ديگرى داشته باشد آزمايش مىكند . بالأخره آنقدر اوضاع و شرايط را تغيير مىدهد كه بعد خودش مىماند و بيمارى . در اينجا مىگويد رابطه فقط ميان اين دارو و اين بيمارى است و هيچ امر اتفاقى و تصادفى و به بيان ديگر هيچ امر مقارن اتفاقى در اينجا دخالت ندارد .\r\nبعد از اين تجربه‌ها ، به اينجا كه مىرسد فوراً تعميم مىدهد ؛ يعنى تئورى و تفسيرش به صورت كلى است . ولى كلى را كه در همهء افراد نمىشود آزمايش كرد ؛ در يك مصداق ، دو مصداق ، ده مصداق و صد مصداق مىشود آزمايش كرد . بعد كه آزمايشها مكرر شد ، آزمايشِ مثلًا در صد مورد را براى حكم كلى - كه حكم كلى شامل غيرمتناهى مورد است - تعميم مىدهد .\r\nمثلًا فكر مىكند كه اين آب مركّبى است از دو گاز ، و فرضاً هنوز هم كسى اين مطلب را كشف نكرده است . اين فرضيه را در مرحلهء آزمايش قرار مىدهد ، يك مورد ، دو مورد ، ده مورد را آزمايش مىكند . بعد كه ديد مطلب از همين قرار است ، آن وقت حكم مىكند كه آب به‌طور كلى مركّبى است از دو گاز كه هركدام اين خاصيت را دارند و به اين كيفيت با هم تركيب مىشوند و به آن كيفيت تجزيه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمىشود . او كه بيش از يك مورد ، ده مورد ، صد مورد را آزمايش نكرده است ، چرا براى همهء آبهاى دنيا چنين حكمى را مىكند ؟ اگر بپرسيم آيا آبهاى چند ميليون سال قبل هم همين‌طور است ؟ مىگويد : بله ، آنها هم آب بوده است ، پس همين‌طور است .\r\nاگر بپرسيم آيا آبهاى چند ميليون سال بعد هم همين‌طور است ؟ مىگويد : بله ، آنها هم اگر آب باشد همين‌طور است ، مگر اينكه آب نباشد .\r\nحال اين تعميم چيست ؟ اين تعميم هم مثل خود آن تفسير يك كار فوق العاده براى ذهن است ؛ يعنى ذهن پايش را از حدود عمل درازتر مىكند . عمل براى او به اين چند مورد محدود است ولى او تعميم و گسترش مىدهد و مىگويد : نه ، هر آبى چنين است .\r\n\r\nنظر بوعلى و خواجه\r\nاينجاست كه منطقيين مثل بوعلى و خواجه مىگويند كه اين تعميم و كليت دادن به دليل يك قياس مخفى است كه ذهن در اينجا تشكيل مىدهد ؛ يعنى تجربه و عمل از آن جهت كه تجربه و عمل است اين تعميم و گسترش را ندارد . اگر دخالت يك قياس مخفى نباشد محال است كه ذهن بتواند چنين پروازى بكند و چنين گسترشى بدهد . آن قياس مخفى پر و بال ذهن است .\r\nتوضيح اينكه : بعد از آنكه انسان موارد متعدد را تجربه كرد و همهء احتمالات در مورد اينكه يك امر مقارنى دخالت داشته باشد از بين رفت ( مثلًا گفت اين شايد در انسان سفيد اثر داشته باشد نه در انسان سياه ، لذا انسان سياه را هم آزمايش كرد . بعد گفت اين شايد در انسان سفيد و انسان سياه اثر داشته باشد نه در انسان زرد ، لذا انسان زرد را هم آزمايش كرد . بعد گفت شايد فقط در مرد اثر داشته باشد نه در زن ، لذا در زن هم آزمايش كرد و نتيجه گرفت . بعد گفت شايد فقط در پير اثر دارد نه در جوان ، لذا روى جوان هم آزمايش كرد . بعد گفت شايد در آن كه گروه خونش «  O  » باشد اثر دارد نه در آن كه گروه خونش «  A  » باشد ، لذا روى گروه خون «  A  » هم آزمايش كرد و نتيجه گرفت ) وقتى كه همهء احتمالات امور مقارن را نفى كرد و او باقى ماند و بيمارى ، در اينجا امر دائر است كه بگوييم همين بيمارى از آن جهت كه اين بيمارى است و همين دارو از آن جهت كه اين داروست در يك جا به اين نحو\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nعمل مىكنند و در جاى ديگر به نحو ديگر ؛ و يا بگوييم علت واحد در شرايط واحد اثر واحد دارد ، پس اين دارو از آن جهت كه اين داروست در همه جا به يك نحو عمل مىكند .\r\nاگر بگوييم همين بيمارى از آن جهت كه اين بيمارى است و اين دارو از آن جهت كه اين داروست در يك جا به اين نحو عمل مىكنند و در جاى ديگر به نحو ديگر ، بدون اينكه هيچ اختلافى هم در كار باشد ، يعنى به صورت گزاف عمل مىكنند ، همين بيمارى با اين خصوصيت و آن دارو با آن خصوصيت يك دفعه به اين نحو روى همديگر اثر مىگذارند و دفعهء ديگر به نحو ديگر ، يعنى طبيعتْ متضاد عمل مىكند ، اين همان است كه عقل مىگويد محال است . عقل مىگويد علت واحد در شرايط واحد اثر واحد دارد . محال است كه علت واحد در شرايط واحد و در حالتهاى يكسان به صورتهاى مختلف عمل كند . ولى خود اين مطلب ، ديگر نمىتواند يك امر تجربى باشد . چون اگر اين هم يك امر تجربى باشد بايد آن را تجربه كرد و تعميم داد كه اگر بخواهيم تعميم دهيم باز با خودش بايد تعميم دهيم ، يعنى دور لازم مىآيد . اين مطلب را ديگر ذهن بدون تجربه قبول كرده است و براى ذهن اوّلى و بديهى است .\r\nپس اينكه اين آقايان ماديين خيال مىكنند كه اگر گفتيم علم و قانون علمى عبارت است از يك بررسى و بعد يك تئورى و بعد آزمونى و تجربه‌اى ، و بعد به صورت قانون كلى درمىآيد پس اصالت ماده ثابت شده است و چيز ديگرى نيست ، اشتباه است ؛ چنين چيزى نيست . درهمين قانون كاملًا مادى - آن‌طور كه ماديين خيال مىكنند - دو مرحله‌اش به گونه‌اى است كه اساساً از نظر فكر مادى غيرقابل توجيه است : يكى آن فرضيه ، يكى هم اين تعميم « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! اينجا مىشود اصلا در هر دو مورد يعنى هم مرحلهء تئورى و هم مرحلهء تعميم اشكال كرد . اينها هم معمولا همين كار را مىكنند ؛ مىگويند اين مورد دوم كه مىفرماييد ذهن تعميم مىدهد ، ما قبول نمىكنيم كه اين براى عقل ، اوّلى و بديهى باشد . مىگويند بار اول ما ديده‌ايم كه مثلا آتش مىسوزاند ، چند بار كه ديده‌ايم بعد گفته‌ايم : پس آتش بايد بسوزاند .\r\nاستاد : چرا گفته‌ايد ؟ .\r\n- چندبار كه ديده‌ايم ، برايمان تجربه شده است .\r\nاستاد : مىدانم كه چند بار ديده‌ايم . حرفم اين است كه اين چگونه براى شما تجربه شده\r\n","page_name":" 316 ","page_number":316},
  {"content":"\r\n\r\n\r\n\r\n\r\n\r\n","description":"","footnote":"\r\nاست ؟ آخر ذهن بعد كه مىگويد هر آتشى در هرجا كه باشد مىسوزاند اين به چه ملاك و بر چه اساسى است ؟ با تمثيل كه مسأله حل نمىشود . اگر ما گفتيم زيد را ديديم كه انسان بدى بود ، عمرو را هم ديديم انسان بدى بود ، حسن را هم ديديم انسان بدى بود ، حسين را هم ديديم انسان بدى بود ، آيا مىشود بگوييم پس احمد هم انسان بدى است ؟ اين همان تمثيل معروف است . ممكن است براى شما يك ظنى ايجاد كند ولى نمىتواند براى شما قاعده - يك قاعدهء ضرورى - باشد كه حتماً اين شخص هم بد است و محال است غير از اين باشد . ولى در تجربه ، شما به يك اصل ضرورى مىرسيد ، مىگوييد محال است غير از اين باشد .\r\n- مىگوييم قاعدتاً اين‌طور است .\r\nاستاد : نه ، [ اين كه مىفرماييد 
  ] چه قاعده‌اى است ؟ هيچ قاعده‌اى در كار نيست . مسألهء تداعى ذهنى انسان ، اينكه يك مورد را ديد ، دو مورد را ديد ، سه مورد را ديد ، بعد كم كم عادت مىكند و تداعى ذهنى پيدا مىكند ، اين مطلبى است كه در جاى خود صحيح است . ولى در مورد تداعيها اگر صدهزار بار هم تداعى شود در آن بار صدهزارويكم نمىتوانيم بگوييم كه حتماً چنين مىشود . از كجا بگوييم ؟ شايد همين يكى نشود .\r\nدرست مثل « شير يا خط » است . اگر شما هزار بار تكرار كرديد و مثلًا شير آمد ذهن شما ديگر بسيار آماده مىشود كه بگويد براى بار هزارويكم هم حتماً شير خواهد آمد . ولى اگر بگويند آيا قطعاً مىتوانى چنين حكمى كنى و مىتوانى بگويى : شير آمدن ضرورت دارد و محال است خلافش واقع شود و شير نيايد ، مىگويد نه ، ممكن است در بار هزارويكم خط بيايد .\r\nولى در آنجا اين‌طور نيست كه بگوييد ما بعضى از آبهاى دنيا را تجربه كرده‌ايم ، از كجا معلوم است كه اين آب همچنين باشد ، شايد اين آب اين‌طور نباشد . مىگوييم نمىشود چنين چيزى نباشد . در اينجا مسألهء ضرورت حاكم است . آب كه نمىشود دوجور باشد .\r\nآب طبيعتى دارد و ما به اثر طبيعت آب رسيده‌ايم و كشف كرده‌ايم كه طبيعت آب چنين نقشى دارد . چون طبيعت آب را كشف كرده‌ايم و طبيعت آب در اينجا هم هست پس اين آب هم همان اثر و همان خاصيت را دارد .\r\n- حال آيا واقعاً نمىشود كه يك آب ديگرى با خاصيت ديگرى در يك جا وجود داشته باشد ؟ اگر يك موقع از نظر علمى اين مطلب كشف بشود و به ما بگويند كه مثلا در قلهء اورست آبى هست كه اگر حرارتش بدهند سردتر مىشود چه مىگوييم ؟ اگر از اين عجايب علمى به ما بگويند ما چه مىگوييم ؟ .\r\nاستاد : نه ، اگر شما در اينجا به تجربه رسيديد و طبيعت آب را كشف كرديد مىگوييد آن حتماً آب نيست ، مثلًا مخلوطى دارد و وضع ديگرى دارد ؛ يعنى محال است كه ذهن شما بگويد آن آب در قلهء اورست با اين آب هيچ فرقى ندارد و در حالى كه هيچ فرقى ندارد اين‌طور است . فوراً ذهن در اينجا حكم مىكند كه آن حتماً آب نيست .\r\nالبته اين مطلب را كه من عرض مىكنم نمىخواهم بگويم انسان در همه جا مىتواند به تجربهء كامل برسد ؛ نه ، اغلب تجربه‌ها ضعيف است . من اين حرف را قبول دارم . ولى\r\n","page_name":" 317 ","page_number":317},
  {"content":"\r\n\r\n\r\n\r\n\r\n\r\n","description":"","footnote":"\r\nتجربه به هر مقدار هم كه قوّت دارد به اعتبار آن اصل است ، يعنى به اعتبار اين است كه ما طبيعت شىء را كشف كرده‌ايم .\r\n- گاهى مىگويند كه ما هيچ وقت نمىتوانيم مطمئن شويم كه واقعاً هيچ امر مقارنى وجود ندارد .\r\nاستاد : بسيار خوب ، اين نزاع صغروى است نه كبروى . ولى اگر به همينها بگوييم كه اگر ما مطمئن شديم كه امر مقارنى وجود ندارد - يعنى اگر واقعاً وجود نداشته باشد - چه مىگويند ، بازهم مىگويند نه ؟ اگر به آنها بگوييم درست است كه ما نمىتوانيم كشف كنيم امر مقارنى نيست ولى اگر واقعاً امر مقارنى نباشد آيا طبيعت يك جور عمل مىكند يا چند جور ، چه مىگويند ؟ مىگويند نه ، اگر واقعاً امر مقارنى نباشد يك جور عمل مىكند .\r\nوقتى كه در يك جاى ديگر تجربه خلاف اين را ثابت كرد مىگويد تجربه‌مان ناقص بوده است ؛ نمىگويد حالا طبيعت ميل كرده است كه خلاف اين عمل كند ، بلكه مىگويد تجربهء قديم ناقص بوده است . بنابراين در آن قياس خفى كه ذهن تشكيل مىدهد هيچ اشكالى نيست ؛ هرچه اشكال هست درتجربه است ؛ والّا آن قياس كه مىگويد اگر تو كشف كردى كه اين اثر به طبيعت اين شىء - يعنى به خود اين شىء - مربوط است نه به امر ديگر ، خود اين ديگر نمىتواند دوجور عمل كند ، مطلبى است كه هيچ شك بردار نيست . هرچه شك بردار است از ناحيهء اين است كه عملا آيا تجربه كامل هست يا كامل نيست .\r\n- آن وقت تعريف ما از « طبيعت » چيست ؟ .\r\nاستاد : طبيعت يعنى هر واقعيتى كه يك اثرى داشته باشد . آيا در اينجا يك واقعيتى موجود است كه اثرى دارد يا نه ؟ .\r\n- كجا دور اين واقعيت را خط مىكشيد كه « اين » ، « اين واقعيت » است ؟ .\r\nاستاد : همين كه اين واقعيت را درنظر مىگيريم كه اين واقعيتى است درمقابل واقعيت هوا ، درمقابل واقعيت آتش و درمقابل واقعيت يك شىء ديگر . در اين كه ديگر ترديد نداريم .\r\nآن وقت من مىگويم كه رسيده‌ام به اين واقعيت ، رسيده‌ام به همين واقعيت . اسمش را هرچه مىخواهيد بگذاريد ، من به همين واقعيت رسيده‌ام و هرجا اين واقعيت هست اين اثر هم هست و من كوشش كرده‌ام مقارنها را هم عقب زده‌ام ، فهميده‌ام هيچ امر مقارنى دخالت ندارد .\r\n- آنها هم خودشان همين [ يكنواختى 
  ] طبيعت را مىگويند «  uniformity of nature  » .\r\nاستاد : بله ، آنها هم همين را مىگويند . اسمش مسأله‌اى نيست . شما اصلا به اسمش كارى نداشته باشيد . من همين واقعيت را دارم مىگويم ، اسمش را مىخواهى « طبيعت » بگذار ، مىخواهى نگذار .\r\n- چه چيزى باعث مىشود كه در « شير يا خط » وقتى به قول شما هزار بار شير مىآيد ما بار هزارويكم به اين قطعيت نمىرسيم درحالى كه آن هم يك فنومنى است ولى در اينجا به اين قطعيت مىرسيم ؟ .\r\nاستاد : در آنجا به اين قطعيت نمىرسيم براى اينكه آنجا مثل استقراءهاست . در استقراء\r\n","page_name":" 318 ","page_number":318},
  {"content":"\r\n\r\n\r\n\r\n\r\n\r\n","description":"","footnote":"\r\nاگر انسان صدهزار مورد را هم استقراء كند به يقين نمىرسد ؛ بازهم جزئى است ، پايش مىلنگد ؛ آخرش هم ظنى است ؛ چرا ؟ براى اينكه در استقراء فقط يك مشاهدهء سطحى است ، انسان فقط مىبيند ، مىگويد اين را ديدم اين‌طور است ، آن را ديدم اين‌طور است .\r\nاين مثال را هميشه ذكر كرده‌ايم كه فرض كنيد شما وارد يك شهرى بشويد و مردم آن شهر را يك يك استقراء كنيد ، از اين يكى بپرسيد زبان شما چه زبانى است و او بگويد مثلا انگليسى است ، از آن ديگرى بپرسيد ، او هم بگويد انگليسى است ، از فرد ديگرى بپرسيد ، او هم بگويد انگليسى است . اگر صدهزار نفر از اين مردم را به همين ترتيب سرشمارى كرديد و دانستيد كه زبان همهء آنها انگليسى است و فقط ده نفر باقى ماند آيا اين ده نفر را شما مىتوانيد به‌طور صددرصد بگوييد - يعنى هيچ شك نداشته باشيد - كه زبانشان انگليسى است ؟ اتفاقاً ممكن است همان ده نفر زبانشان انگليسى نباشد . اگر همهء مردم اين شهر را استقراء كرديد بجز آن يك نفر آخر ، باز اين احتمال وجود دارد كه همين نفر آخر زبانش انگليسى نباشد . چرا چنين است ؟ براى اينكه اين صدهزار نفر را كه شما بررسى كرديد ، همين قدر دانستيد كه آنها زبان انگليسى را مىدانند ، ولى زبان يك امرى نيست كه به طبيعت اين انسان از آن جهت كه انسان است بستگى داشته باشد يا به طبيعت اين شخص كه اهل اين شهرِ مثلا الف است بستگى داشته باشد .\r\n- اين لازمه‌اش اين است كه ما از قبل « طبيعت » را شناخته باشيم .\r\nاستاد : نه . شما وقتى كه اين انسان را بررسى مىكنيد مىبينيد زبان انگليسى را ياد گرفته و اكتساب كرده است . يك سلسله علل خارج از وجود اين انسان در دانستن زبان انگليسى دخالت داشته است . زبان يك امرى است كه اگر انسان در محيطى قرار بگيرد كه محيط آن زبان باشد و يا در محيطى قرار بگيرد كه به اين زبان نياز مبرمى باشد آن زبان را فرا مىگيرد بدون اينكه انسانيت انسان اقتضا كرده باشد يا « اين شهرى بودن » او اقتضا كرده باشد ، بلكه علل ديگر چنين اقتضايى كرده است .\r\n- خوب ، ما كه از قبل اين را مىدانيم الآن دنبال چه هستيم ؟ .\r\nاستاد : ما دنبال همين استقراء هستيم ؛ غير از استقراء هيچ كار ديگرى نداريم . ما فقط مىخواهيم افراد به دست بياوريم ؛ مىخواهيم آمار به دست بياوريم . در اين گونه موارد شما نمىتوانيد تجربه به كار ببريد . تجربه وقتى است كه بتوانيد آن را در لابراتوار مورد آزمايش قرار دهيد . تجربه در مورد امرى است كه مربوط به واقعيت او باشد مانند اينكه خون انسانى را تجزيه كنيد . اگر او را در لابراتوار برديد و در لابراتوار انگليسى حرف زد آن وقت معلوم مىشود انگليسى حرف زدن او مربوط به طبيعت و واقعيت اوست ؛ ولى اين مربوط به طبيعت و واقعيت او نيست ، مربوط به يك سلسله علل و عوامل خارج از وجود اين شىء است و شما نمىتوانيد اين را از اين عوامل خارجى تخليه كنيد و لذا هيچ وقت هم به نتيجه نمىرسيد .\r\n- آيا اين مبتنى بر اين فرض نيست كه ما از قبل مىدانيم كه چه چيزهايى به طبيعت و واقعيت اين شىء مربوط\r\n","page_name":" 319 ","page_number":319},
  {"content":"\r\n\r\n\r\n\r\n\r\n\r\n","description":"","footnote":"\r\nاست و چه چيزهايى اكتسابى است ؟ .\r\nاستاد : نه ، به اين مربوط است كه ما در چه مواردى مىتوانيم اين را از عوامل خارجى مجزا كنيم و در چه مواردى نمىتوانيم از عوامل خارجى مجزا كنيم و لذا ناچاريم به آمار دست بزنيم .\r\n- يعنى تجربه فقط در حيطهء ماهيات است ؟ .\r\nاستاد : بله ، در حيطهء واقعيت شىء است ؛ يعنى خود اين ماده به عنوان يك امر مادى بايد از عوامل خارجى جدا بشود . اگر توانستيم اين را از عوامل خارجى جدا كنيم و بعد روى خود مادهء اين شىء آزمايش كنيم ( مثل اينكه آهن را آزمايش مىكنيم كه ببينيم آيا در اثر حرارت انبساط پيدا مىكند يا نه ) مىشود « تجربه » ، اگر غير از اين باشد مىشود « استقراء » . ولى در اين گونه موارد نمىشود آن را از عوامل خارجى مجزا كرد . من چه مىدانم كه اين يك امرى است كه مربوط به يك حادثهء گذشتهء اين شخص بوده است .\r\nچنين نيست كه مثلًا همان‌طور كه يك حيوان به حكم طبيعتش نفس مىكشد اين هم به حكم طبيعتش دارد انگليسى حرف مىزند . اين مربوط به يك علتى بوده است در گذشته ؛ من كه نمىتوانم . . .\r\n- به اين ترتيب پنبهء خيلى از مطالعات جامعه شناسى و امثال آن زده مىشود .\r\nاستاد : اتفاقاً همين‌طور است . براى همين است كه مطالعات جامعه شناسى همه مىآيد در باب آمار . اينكه مسائل جامعه شناسى همه درباب آمار مىآيد و در باب تجربه نمىآيد مگر بعضى از مسائلش - آن مسائلى كه مىخواهند از نو در يك جايى پياده كنند مثل اينكه مىخواهند رژيمى را در يك مورد خاصى پياده و تجربه كنند - براى همين است .\r\n- اين است كه مىگويند كار جامعه شناس‌ها اين است كه هميشه بعد از واقعه علتش را پيدا مىكنند .\r\nاستاد ( باتبسم ) : بله .\r\n- در آن مورد اول [ يعنى مرحلهء تئورى 
  ] آيا نمىشود گفت كه اين نظريه منجر مىشود به اينكه ما به علم اجمالى قائل باشيم ؟ .\r\nاستاد : يعنى چه « علم اجمالى » ؟ .\r\n- يعنى قبل از اينكه بخواهيم اين آزمون و اين تجربه را انجام دهيم به اجمال مىدانيم كه مطلب ازچه قرار است .\r\nاستاد : نه ، « اجمال » همان تئورى ماست .\r\n- همان تئورى را عرض مىكنم .\r\nاستاد : بسيارخوب ، ولى تئورى هنوز برايمان مشكوك است . ما مىخواهيم تئورى را به مرحلهء يقين بياوريم . « مىدانيم » به اين معنى كه به صورت يك امر فرضى براى ما موجود است . اين فرض را مىكنيم ، احتمال هم مىدهيم ، احتمال قوى هم مىدهيم كه اين‌طور باشد ولى هنوز براى ما به مرحلهء عمل و به مرحلهء يقين درنيامده است .\r\n- اگر به اين صورت باشد همين مىشود كه مىگوييم اين تئورى ، محصول دانسته‌هاى قبلى اوست ؛ يعنى واقعاً مسأله از اين قرار است كه چون شيميست است اين تئورىِ مربوط به شيمى را ارائه داده است ، چون فيزيكدان است اين تئورى مربوط به فيزيك را ارائه داده است .\r\nاستاد : نه ، آخر شما روى كلمهء « محصول » فكر نمىكنيد كه اين چگونه محصول آنهاست .\r\nمىگوييد محصول آنهاست . اگر مىگوييد ارتباطى دارد ، من هم مىدانم ارتباط دارد ، ولى « ارتباط دارد » ، غير از اين است كه محصول مستقيم آنها باشد . اطلاعاتى كه يك دانشمند در زمينه‌هاى ديگر دارد چه ربطى دارد كه يك فرضيه‌اى در يك زمينهء جديد برايش پيدا شود ؟ .\r\n- و چرا با اينكه همه مىبينند فقط اين يكى اين را مىگويد ؟ اين هم يك مسأله‌اى است .\r\n- پس بايد بگوييم همان نظريهء افلاطونى درست است .\r\nاستاد : نه ، نظريهء افلاطونى هم نيست . شما اسمش را هرچه مىخواهيد بگذاريد . من مىخواهم بگويم كه اين ، محصول مستقيم آن بررسى نيست ، محصول مستقيم معلومات قبلى او نيست ، اينكه يك چيزى نظير تداعى معانى باشد نيست . به هرحال يك برقى است و يك جهشى است كه پس از اين آمادگيها در ذهن انسان پيدا مىشود .\r\n- مثل سيب نيوتن است .\r\nاستاد : بله ، اصلًا همهء اين حرفها از اين قبيل است .\r\n","page_name":" 320 ","page_number":320},
  {"content":"\r\n\r\nاين است كه قياس متكى به تجربه نيست ، بلكه تجربه متكى به قياس است .\r\nالبته مقصود اين نيست كه قياس در هيچ جا متكى به تجربه نيست ، بلكه مقصود اين است كه هر تجربه‌اى متكى به قياس است ولى قياس ممكن است مبادى خودش را از تجربه گرفته باشد و ممكن است از تجربه نگرفته باشد . از اين جهت است كه اصل ، قياس است نه تجربه ؛ يعنى انسان به كمك قياس تجربه را تأييد كرده است نه اينكه به كمك تجربه قياس را تأييد كرده باشد .\r\nپس معلوم شد كه ذهن ما در اثر تجربه‌ها موارد جزئى را گسترش و تعميم مىدهد و اين تعميم دادن خودش يك نوع سير صعودى و يك حركت عمودى براى ذهن است كه از جزئى به كلى مىرسد .\r\n\r\n« استنباط » يا حركت عمقى ذهن\r\nعلاوه بر اين مطلب كه گفتيم ذهن قادر است يك تئورى بسازد و بعد آن را تعميم بدهد ، يك مطلب ديگرى هست و آن اين است كه فعاليت ذهن در تصديقهاى خودش به همين مقدار كه گفتيم محدود نمىشود ؛ يعنى شناختهاى انسان محدود به اين حد نيست كه مثلًا يك تئورى بسازد - تئورىاش هرچه مىخواهد باشد و بعد\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nآن را تعميم بدهد ( به همين شكلى كه گفتيم ) ، بلكه ذهن يك نوع كار ديگر هم دارد كه آن نوع كار ديگر را مىتوان « استنباط » ناميد ( كه در اين حدود ، اصطلاحى است كه راسل هم دارد ) و مىتوان آن را يك نوع حركت عمقى براى ذهن ناميد ؛ چطور ؟ .\r\nما وقتى كه معارف و شناختهاى خودمان را خوب بررسى مىكنيم مىبينيم كه عليرغم آنچه كه در ابتدا خيال مىكنيم و بسيارى از چيزها را معقول اوّلى خودمان مىدانيم ( و به اين معنا معقول اوّلى مىدانيم كه خيال مىكنيم اينها ديگر بدون واسطه وارد ذهن ما شده‌اند ) وقتى خوب دقت مىكنيم مىبينيم اتفاقاً همينها يك سلسله امور استنباطى است ، يعنى امورى است كه ما آنها را از امورى كه در ذهنمان آمده است استنباط كرده‌ايم ؛ كأنه ذهن ما به‌طور عمقى از اين پرده عبور كرده و به درون رفته است . حال مثالهايى عرض مىكنيم .\r\n\r\nمثال اول\r\nاگر از ما بپرسند كه آيا ملاصدرا در دنيا وجود داشته است يا نه ، چه مىگوييم ؟\r\nمسلّماً مىگوييم وجود داشته است . آيا شك داريم كه ملاصدرا در دنيا وجود داشته است ؟ آيا شك داريم كه در حدود سه چهار قرن پيش مردى كه حكيم ، فيلسوف و عارف بوده و اسمش اين بوده و كتابهايى از او باقى مانده است در دنيا وجود داشته است ؟ همان‌طور كه در وجود يك امر حاضر عينى زمان خودمان شك نداريم و همان‌طور كه در وجود خودمان شك نداريم در وجود شخصى در آن زمان با اين مشخصات شك نداريم .\r\nاما اگر از ما بپرسند كه آيا وجود ملاصدرا براى شما يك امر محسوس است ، چه مىگوييم ؟ مىگوييم : نه ، محسوس نيست . اگر محسوس نيست پس از كجا مىگوييد وجود داشته است ؟ مىگوييم كه خبرش را از مردم شنيده‌ايم و در كتابها خوانده‌ايم و به اصطلاح طلبگى به « تواتر » بر ما ثابت شده است . مگر غير از اين است كه وجود او به تواتر بر ما ثابت شده است ؟ اينكه وجود او به تواتر براى ما ثابت شده است معنايش اين است كه اگر يك نفر از وجود چنين شخصى خبر مىداد و او هم از يك نفر ديگر و او هم از يك نفر ديگر و او هم از يك نفر ديگر تا برسد به آن زمان ، احتمال دروغ و خطا مىداديم ؛ اگر به دو سند هم خبر وجود چنين شخصى به\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nما رسيده بود باز هم احتمال دروغ و خطا مىداديم ؛ به سه سند هم اگر رسيده بود همين‌طور ؛ به چهار سند يا پنج سند هم اگر رسيده بود باز احتمال دروغ و خطا مىداديم . ولى وقتى كه در هر طبقه‌اى مثلًا به صد سند به ما رسيده است كه چنين شخصى وجود داشته است ديگر احتمال كذب و خطا نمىدهيم . در طبيعت ، چنين امكانى وجود ندارد كه همهء اينها تواطؤ بركذب كرده باشند ؛ چنين امكانى وجود ندارد كه همهء اين افراد در همهء اين طبقات در يك چنين دروغى با يكديگر اتفاق كرده باشند . امكان چنين دروغى را ذهن قبول نمىكند .\r\nوجود ملاصدرا براى ما مثل وجود توكيو است براى ما . اگر به ما بگويند آيا توكيو الآن وجود دارد يا وجود ندارد ، چه مىگوييم ؟ مىگوييم همان‌طور كه در وجود تهران شك نداريم در وجود توكيو هم شك نداريم . چگونه به وجود توكيو يقين داريم ؟ مگر غير از اين است كه مردم گفته‌اند ؟ آن يكى مىگويد من رفته‌ام توكيو . شايد دروغ مىگويد . مگر مىشود جلويش را گرفت كه دروغ نگويد ؟ مگر احتمال دروغ در حرف يك انسان وجود ندارد ؟ اگر بگوييد راديوها مىگويند كه چنين شهرى وجود دارد ، خوب ، راديوها دائماً دروغ مىگويند . اگر بگوييد تلويزيون نشان داده است ، خوب ، شايد آن يك شهر ديگرى بوده است ، آن را به عنوان توكيو نشان داده است . ولى درعين حال انسان هيچ وقت كوچكترين شكى ندارد كه توكيو وجود دارد ، چون مىگويد نمىتواند اينها دروغ باشد . پس وجود توكيو براى ما يك وجود استنباطى است . وجود ملاصدرا هم يك وجود استنباط شده از علائم و نشانه‌هاى قطعى است .\r\n\r\nمثال دوم\r\n« 1 » .\r\nبالاتر از اين ، وجود خورشيد است براى ما . آيا خورشيد براى ما يك امر محسوس است كه به‌طور مستقيم از خارج وارد ذهن ما شده است و به قول خودمان يك محسوس اوّلى « 2 » است و يا يك استنباط است ؟ خورشيد هم براى ما يك .\r\n\r\n\r\n\r\n\r\n","description":"","footnote":"\r\n( 1 ) . اين مثال از راسل است .\r\n( 2 ) . چون خورشيد جزئى است لذا گفتيم « محسوس » .\r\n","page_name":" 323 ","page_number":323},
  {"content":"\r\n\r\nاستنباط است ، چون وقتى كه خوب دقت مىكنيم مىبينيم اطلاع ما از خورشيد عبارت است از آن شكلى كه در چشم خودمان احساس مىكنيم . مىگوييم : آن را « مىبينيم » . « مىبينيم » يعنى چه ؟ يعنى تصويرى در چشم ما وجود دارد . مىگوييم حرارتش را لمس مىكنيم . آيا ما با خورشيد يعنى آن موجودى كه در فاصلهء دهها ميليون كيلومترى ما وجود دارد و در وجودش شك نداريم تماس مستقيم عينى داريم ؟ نه . خورشيد براى ما مثل ملاصدراى زمان گذشته است منتها ملاصدرا با ما فاصلهء زمانى دارد و خورشيد با ما فاصلهء مكانى دارد . او را با علائم و نشانه‌ها به وجودش يقين داريم ، اين را هم با علائم و نشانه‌ها به وجودش يقين داريم .\r\nاينها مثالهاى جزئى است و براى تفهيم مطلب خوب است ؛ مثالهاى كلىتر بزنيم .\r\n\r\nمثال سوم\r\nاز اين مثالها بالاتر خود ماده است . ما اول قبول مىكنيم كه ماده براى ما معقول اولى است ، يعنى مستقيماً از وجودش آگاه هستيم ، ولى اگر آگاهيهاى خودمان را بشكافيم مىبينيم هيچكدام از اين آگاهيهاى ما آگاهى مستقيم از خود ماده نيست .\r\nما رنگ ماده را مىبينيم ؛ رنگ ماده خود ماده نيست . حجم ماده را مىبينيم ؛ حجم ماده خود ماده نيست ، چون همين ماده مىتواند حجمش كمتر باشد و مىتواند حجمش بيشتر باشد . حرارتش را لمس مىكنيم ؛ حرارت ماده خود ماده نيست .\r\nبرودتش را لمس مىكنيم ؛ برودت ماده خود ماده نيست . ريزى و درشتىاش را لمس مىكنيم ؛ ريزى و درشتى ماده خود ماده نيست . بويش را احساس مىكنيم ؛ بوى ماده خود ماده نيست . همهء اينها علائم و نشانه‌هاى ماده هستند .\r\nهيوم در اين مورد خيلى دقيق شده است . هيوم گفت : اصلًا چرا من بايد وجود يك جوهر مادى را فرض كنم ؟ من وقتى به حس خودم اعتماد دارم مىبينم يك چنين مجموعه‌اى از اين عوارض وجود دارد ، اما اينكه جوهرى وجود دارد به نام ماده كه اين عوارض در آن متمركز است و اينها همه حالات آن هستند ، اين را نمىدانم .\r\nاو از نظر منطق خودش خيلى هم درست گفته است ، ولى ما شك نداريم كه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nچنين چيزى وجود دارد ؛ يعنى وجود ماده براى ما يك « استنباط » است . اين استنباط يعنى چه ؟ يعنى ما از مجموع اين علائم و نشانه‌ها به وجود چيزى كه هيچ وقت به‌طور مستقيم نمىتواند به ما رخ بنمايد و اساساً رخش همينها هستند ، پى مىبريم و به وجودش يقين داريم .\r\nپس اين مسأله باز غير از مسألهء تعميم و گسترش دادن است ؛ اين يك نفوذى است كه معرفت در عمق اشياء مىكند و حال آنكه اين معرفت را حس به او نرسانده است . حس آيه‌ها و نشانه‌هاى آن را به او نشان داده است . اين محسوس براى ما مثل يك فلش شده است ، فلشى كه به يك درون دارد اشاره مىكند كه يك چنين چيزى است .\r\n\r\nحركت عمقى ذهن در معرفت اشياء يا . نفوذ از ظاهر به باطن و از فنومن به نومن\r\nاين است كه ذهن در معرفت خودش يكى از كارهايى كه مىكند نفوذ در باطن است . ذهن مىتواند از ظاهر اشياء به باطن آنها و يا به قول كانت از « فنومِن » به « نومن » نفوذ كند . ظاهر يعنى همان حد محسوسات و باطن يعنى آنچه كه به حس درنمى آيد . يكى از كارهاى مهم ذهن نفوذ در باطن است . فنومن كه اين حرفها را به ما نمىگويد . به قول جلال الدين دوانى حس فقط به ما مىگويد « بياض » . تا من در مرحلهء حس هستم « بياض » و « ابيض » اساساً براى من يك چيز است . عقل است كه به واسطهء نفوذ خودش در باطن اشياء به من مىگويد : نه ، اين « بياض » يك چيزى در زير خودش دارد به نام « ابيض » كه اين « بياض » صفت اوست .\r\nپس ما در معرفتهاى تصديقى مىتوانيم نفوذى به اين نحو يعنى يك نفوذ عمقى هم بكنيم كه اين غير از آن حركتهاى صعودى است كه از جزئى به كلى سير مىكنيم و از كلى در حالى كه گسترش داده‌ايم بار ديگر به سوى جزئيات برمىگرديم ؛ يعنى اول از جزئى به سوى كلى مىرويم ، بعد در كلى يك حركت افقى گسترش داده شده مىكنيم و دومرتبه سير نزولى مىكنيم و مىآييم باخارج تطبيق مىكنيم . غير از اينها ذهن در معارف خودش يك كار ديگر هم دارد و آن اين است كه يك نفوذ عمقى در باطن اشياء مىكند و در اين نفوذ عمقى است كه باز در مرحلهء تصديقات حقايق\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفلسفى ، حقايق ناديدنى و به تعبير ديگر حقايق معقول به دست ذهن مىآيد .\r\nاز اين جهت است كه « ايستِ » جناب كانت به فلسفهء ماوراء الطبيعه بسيار بى جا بوده است . ذهن مىتواند به معقولاتى كه ماوراى حس است برسد و اساساً بسيارى از امور مادى هم داخل در همين حوزه است ، يعنى ذهن با نفوذش ، به آن امر مادى رسيده است . حتى زمان و حركت هم از اين قبيل هستند . حركت به شكلى كه حركت هست به تعبير ملاصدرا محسوس به كمك عقل يا معقول به كمك حس است . ما اشتباه مىكنيم كه خيال مىكنيم حركت ، محسوس صرف است ؛ يك معناى عقلى هم در آن دخالت دارد . آنچه كه تنها آن را حس مىكنيم تعريف حركت نيست ، كه مطلبى است كه در جاى خود بايد بحث شود .\r\nيك نمونه از اين نحو حركت ذهن كه در دنياى علم امروز شناخته شده است « شعور باطن » ى است كه جناب فرويد كشف كرده است . اين شعور باطن چيست ؟ .\r\nما يك « شعور ظاهر » داريم كه همين است كه همه احساس مىكنيم ؛ همين است كه من يك ادراكاتى ، ميلهايى ، احساساتى ، لذاتى و غرائزى دارم . شعور ظاهر يعنى آن دنياى « من » ى كه من الآن آن را وجدان مىكنم . فرويد مىگويد يك شعور ديگرى هست كه ماهيتش ماهيت شعور است ولى انسان در شعور ظاهرش وجود آن را درك نمىكند ، يعنى آن را وجدان نمىكند ، ولى چنين چيزى وجود دارد . از كجا مىگويد وجود دارد ؟ مىگويد از قرائن ، از آثار و از نشانه‌ها پى مىبريم به اينكه يك چنين دنيايى وجود دارد . درست هم مىگويد ؛ يعنى اين آثار و اين نشانه‌ها به تعبير قرآن « آيه » اند و علامت‌اند براى اينكه ما بگوييم يك دنياى غيرمستشعر و يك دنياى مغفول ولى از نوع روح و از نوع شعور وجود دارد ، يك دنياى مغفول كه بزرگتر و وسيعتر از اين دنياى غيرمغفول است و اين دنياى غيرمغفول درمقابل آن مثل يك كوه يخى است كه در يك اقيانوس فرورفته باشد كه فقط مقدارى از آن نمايان است . مثلًا اگر بخواهند قسمت كنند چنانچه اين را يك جزء از كل درنظر بگيريم نُه جزئش آن است و شايد اگر اين را يك جزء درنظر بگيريم نود و نه جزئش آن است . در قديم وقتى يك آدم كوتوله را مىخواستند بگويند كه خيلى شيطان است مىگفتند اين همين قدر كه هست ده برابرش توى زمين است . حال امروز واقعاً بايد گفت هركس هرمقدارى كه هست ده برابرش مخفى است .\r\nاز كجا علم اين را كشف مىكند ؟ از همين « نفوذ در باطن » ؛ يعنى آن را وجدان\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nنمىكند ؛ با چشم و حس باصره هم كه ديده نمىشود . مگر فرويد شعور باطن را آورد در لابراتوار نشان داد و گفت بياييد ببينيد اين شعور باطن است ؟ ! نه ، ولى آن را كشف كرد .\r\nغيب و شهادتى هم كه ما مىگوييم از همين قبيل است ؛ يعنى شهادت آيتى است براى غيب . همان نسبتى كه شهادت وجود انسان با غيب وجود انسان دارد ، همان نسبت را عالم شهادت با عالم غيب دارد .\r\nپس اين هم يك بحث بسيار وسيع ديگرى در مورد ذهن و در مورد شناخت است كه خودش باز خيلى قابل توسعه است .\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\nفريدهء سوم : حُدوث و قدم\r\n\r\n[ حدوث و قدم 
  ]\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\n( 1 ) حدوث و قدم\r\nدر آغاز كتاب شرح منظومه از قول حاجى خوانديم كه :\r\nانَّ كِتابَنا عَلى مَقاصِدوَكُلُّ مَقْصَدٍ عَلى فَرائِد .\r\nيعنى خود حاجى در تقسيم بندى اين كتاب ، ابتدا آن را مقصدمقصد كرده است ، كه اين مقصدها مثل ابواب كلى كتاب هستند ، بعد هر مقصدى را به فرائدى يعنى به بابهاى كوچكترى تقسيم كرده و باز هر فريده‌اى را به فصلهايى تقسيم نموده و آن فصلها را « غرر » ناميده است . مقصد اول ما در « امور عامّه » بود كه خود مشتمل بر چند فريده بود . فريدهء اول در وجود و عدم بود . فريدهء دوم در مواد ثلاث ( وجوب و امكان و امتناع ) بود ؛ و اكنون فريدهء سوم در « قِدَم و حدوث » است . البته بحثهاى مربوط به قدم و حدوث به اندازهء مباحث فريدهء اول و دوم نيست ، كمتر است .\r\n\r\nتعريف قدم و حدوث\r\nدر آغاز بحث تعريف مىكنند كه قدم يعنى چه و حدوث يعنى چه . مىگويند قدم يك شىء يعنى نبودن وجودش بعد از عدم ، و حدوث يك شىء يعنى بودن وجودش بعد از عدم . اگر وجودى باشد و عدمى - كه البته واضح است كه اين عدم\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبايد به نحوى عدم خود اين شىء باشد نه عدم يك شىء ديگر - و اين وجود بعد از عدم باشد ، همين قدر كه اين وجود عنوان بعديتِ آن عدم را داشته باشد يعنى عدمش تقدم داشته باشد بر وجودش ، اين معنايش حدوث است . وقتى مىگوييم فلان شىء حادث است ، يعنى قبلًا نبود و حالا بود شد . پس حدوث يعنى مسبوقيت وجود شىء به عدم ، و قدم يعنى عدم مسبوقيت وجود شىء به عدم .\r\nحدوث و قدم را به نحو ديگرى هم تعريف مىكنند و آن اينكه به جاى « عدم » لفظ « غير » را مىآورند و مىگويند : حدوث عبارت است از مسبوقيت وجود شىء به غيرخودش ، و قدم عبارت است ازعدم مسبوقيت وجود شىء به غيرخودش ؛ يعنى معناى حدوث اين است كه يك چيزى بر اين شىء تقدم دارد و معناى قدم اين است كه هيچ چيزى بر اين شىء تقدم ندارد .\r\nبه همين امور زمانى مثال مىزنيم : اگر يك چيزى عمر معين داشته باشد ، يعنى تاريخ تولد داشته باشد ، معنايش اين است كه در يك وقتى و در يك زمانى شىء ديگرى غير از اين چيز بوده است كه هنوز اين چيز نبوده است . پس « اين چيز حادث است » معنايش اين است كه يك چيزهاى ديگرى در يك وقتى بوده‌اند كه اين نبوده است . اما در مورد قديم ، ديگر نمىشود گفت كه يك چيزى قبل از اين قديم بوده است . ما اگر فرض كنيم يك چيزى قديم است نمىشود فرض كنيم يك چيزى هست كه آن چيز تقدم بر اين دارد ، چون فرض اين است كه قديم است ؛ هر چيز ديگرى را كه ما براى آن وجود فرض كنيم و در هر وقتى كه ما براى آن وجود فرض كنيم اين هم با آن وجود داشته است ؛ پس چنين چيزى نيست كه آن شىء تقدم وجودى بر اين داشته باشد .\r\nاز اين جهت است كه حدوث و قدم را به دو نحو تعريف كرده‌اند و لذا حاجى هم به دو تعريف اشاره مىكند و مىگويد :\r\nاذِالْوُجودُ لَمْ يَكُنْ بَعْدَ الْعَدَم اوْ غَيْرِهِ فَهْوَ مُسَمّىً بِالْقِدَم .\r\nپس خلاصه اينكه حدوث و قدم را گاهى به اين نحو تعريف كرده‌اند كه حدوث عبارت است از مسبوقيت وجود شىء به عدم خودش ، و قدم عبارت است از عدم مسبوقيت وجود شىء به عدم خودش ؛ و گاهى به اين نحو تعريف كرده‌اند كه حدوث عبارت است از مسبوقيت وجود شىء به غير خودش ، و قدم عبارت است از عدم مسبوقيت وجود شىء به غير خودش . اين يك تعريف كلى است كه شامل انواع قدم\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو حدوث مىشود و شايد حتى شامل حدوث و قدم اضافى هم - كه هم اكنون آن را مطرح خواهيم كرد - بشود .\r\nبعد هريك از حدوث و قدم را تقسيم مىكنند به « حقيقى » و « اضافى » ، كه شايد تعبير بهتر اين است كه بگويند هريك از اينها تقسيم مىشود به « فلسفى » و « عرفى » .\r\n\r\nحدوث و قدم اضافى يا عرفى\r\nدر عرف ، حدوث و قدم يك مفهوم نسبى و اضافى دارد . حادث در عرف يعنى امر تازه ، و قديم يعنى امر كهنه ؛ يعنى اگر چيزى نسبت به چيز ديگرى عمر كمترى داشته باشد آن چيز را مىگويند حادث است يعنى تازه است ، اما اگر چيزى چنين نباشد يعنى نسبت به آن ، زمان خيلى بيشترى را اشغال كرده باشد اين را مىگويند قديم است يعنى كهنه است ، كه در اينجا اغلب بجاى « حادث » مىگويند « متجدد » يا « تازه » ؛ آنهايى را كه عمر كمى از آنها گذشته است مىگويند « تازه » يا « متجدد » ، و آنهايى را كه عمر بيشترى از آنها گذشته است مىگويند « كهنه » يا « قديم » .\r\nدر اينجا يك مفهوم اضافى و نسبى در كار است ؛ يعنى وقتى دو شىء را با يكديگر مقايسه مىكنند و مىبينند كه يكى در زمان بعدتر پيدا شده است و يكى در زمانهاى قبل بوده است ، اين را نسبت به آن مىگويند « قديم » و آن را نسبت به اين مىگويند « تازه » يا « جديد » در صورتى كه گاهى همين قديم را نسبت به يك قديمتر « تازه » ، « حادث » و يا « جديد » مىنامند و آن قديمتر را « قديم » مىگويند .\r\nمثلًا اين اصطلاح در مباحث فلسفى بسيار شايع است كه وقتى شما نظريات امثال صدرالمتألّهين و حاجى سبزوارى را در مقايسه با نظريات امثال بوعلى و ارسطو درنظر مىگيريد بوعلى و ارسطو را « قدما » مىناميد ، اما ديگر به صدرالمتألّهين و حاجى سبزوارى نمىگوييد « قدما » ، چون وقتى آنها را نسبت به اينها مىسنجيد آنها مىشوند « قدما » . ولى يك وقت هست كه شما فيلسوفان عصر ما را در نظر مىگيريد ؛ نسبت به اينها كه درنظر بگيريد به امثال حاجى سبزوارى هم مىگوييد « قدما » .\r\nبنابراين هميشه در عرف وقتى سخن از تازه و كهنه يا جديد و قديم به ميان مىآيد مقصود يك مفهوم نسبى و اضافى است ؛ يعنى اين چيزى كه عمر بيشترى از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nآن مىگذرد وجودش از زمان جلوترى شروع مىشود و اينكه عمر كمترى از آن مىگذرد وجودش از زمان بعد شروع مىشود . مثلًا وقتى برخى از كتابها را كتابهاى قديمى و برخى ديگر را كتابهاى جديد مىناميم ، اين به همين مفهوم است ؛ يك مفهوم كاملًا نسبى و اضافى است .\r\n\r\nحدوث و قدم حقيقى يا فلسفى\r\nدرمقابل عرف و در طرف ديگر ، فلاسفه و متكلمين قرار دارند . براى فلاسفه اين مفهوم نسبى و اضافى مطرح نيست . فلاسفه وقتى حادث و قديم مىگويند به اين اصطلاح يعنى به مفهوم نسبى و اضافى كارى ندارند ، اين يك اصطلاح عرفى است .\r\nفلاسفه اگر مىگويند وجود اين شىء مسبوق به عدم است مقصودشان يك عدم خاص در يك زمان خاص نيست . در عرف ، اين شىء تازه را اگر مىگوييم مسبوق به عدم است يعنى در اين بيست سال نبوده است ، و آن قديم را اگر مىگوييم مسبوق به عدم نيست يعنى در اين بيست سال معدوم نبوده است ؛ مقصودمان وجود و عدم در اين بيست سال يا در اين صد سال است . اما نظر فلاسفه چنين نيست . نظر آنها به اصطلاح ، مطلق است ؛ به اين مفهوم نسبى و اضافى كار ندارند .\r\n\r\nحدوث و قدم ذاتى و حدوث و قدم زمانى\r\nفلاسفه حدوث و قدم را به دو قسم تقسيم كرده‌اند : « حدوث و قدم ذاتى » و « حدوث و قدم زمانى » ، كه متكلمين به يك قسم از اين دو قسم يعنى به حدوث و قدم ذاتى عنايتى ندارند .\r\nتوضيح مطلب اينكه فلاسفه گفته‌اند كه حادث يعنى امرى كه وجودش مسبوق است به عدم خودش ، و قديم يعنى امرى كه وجودش مسبوق نيست به عدم خودش .\r\nولى ما دوگونه عدم داريم : يكى « عدم مقابل » و ديگرى « عدم مجامع » . عدم مقابل يعنى عدمى كه با وجود شىء غيرقابل جمع است و عدم مجامع يعنى عدمى كه با وجود شىء قابل جمع است .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nعدم مقابل و عدم مجامع\r\nمقصود از عدم مقابل و عدم غيرقابل جمع ، همان « عدم زمانى » است . وقتى كه مىگوييم زيد حادث است يعنى وجود زيد مسبوق است به عدم اين زيد ؛ يعنى زيد مثلًا در بيست سال پيش متولد شده است و قبل از اين بيست سال ، ديگر زيد بما أنّه زيد وجود نداشته است ، اگر هم وجود داشته است او ديگر زيد نبوده است ، زيرا مقصود از زيد يك فرد خاص از انسان است . مثلًا زيد در صد سال پيش وجود نداشته است ؛ يعنى اين زيد در صد سال پيش معدوم بوده است و از بيست سال پيش به اين طرف موجود شده است . پس وجود زيد مسبوق است به عدم خود اين زيد .\r\nاين عدم را « عدم مقابل » يا « عدم زمانى » مىگويند .\r\nولى اين زيد يك عدم ديگر هم دارد و مقصود از آن همان امكان زيد است ، همان امكان ذاتى است كه در فريدهء دوم از آن بحث مىكرديم ، زيرا امكان ، واقعيتش واقعيت عدم است . اگر از شما بپرسيم آيا اين زيد ممكن الوجود است يا نه ، چه مىگوييد ؟ مىگوييد : ممكن الوجود است . مىگوييم : زيد كه ممكن الوجود است معناى امكان زيد چيست ؟ مىگوييد : زيد ممكن الوجود است يعنى نه مقتضى بودن دارد و نه مقتضى نبودن . امكان عبارت است از لااقتضائيت ، لااقتضابودن . پس بالأخره امكان به سلب بر مىگردد ، يعنى به عدم برمىگردد .\r\nاكنون مىگوييم : آيا اين زيد - يا به‌طور كلى انسان - كه ممكن الوجود است ، در مرتبهء اول و در مرتبهء ذاتش لااقتضاست و در مرتبهء بعد موجود مىشود يا اول موجود مىشود و بعد لااقتضا مىشود ، يا وجودش با لااقتضائيتش در يك مرتبه است ؟ آيا انسان چون ممكن است موجود شده است يا چون موجود است ممكن شده است . مسلّماً بايد گفت چون ممكن است موجود شده است و امكانش بر وجودش تقدم دارد ؛ يعنى انسان در مرتبهء قبل ، امكان وجود پيدا كرده است و در مرتبهء بعد وجود پيدا كرده است و بلكه امكانش ناشى از ذات خودش است و وجودش ناشى از علتش است ؛ يعنى امكان براى او « ما بالذات » است و وجود براى او « ما بالغير » است ؛ يعنى وجود را از ناحيهء غير گرفته است ولى امكان را از ناحيهء ذاتش كه درواقع همان ماهيت است دارد .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبنابراين هر ماهيت ممكن الوجودى وجودش مسبوق است به امكان ذاتى خودش ، يعنى وجودش مسبوق است به لااقتضائىِ ذات خودش ؛ و اين به اين معنى است كه اين ماهيت ممكن الوجود را اگر در مرتبهء ذاتش نگاه كنيم ، در مرتبهء ذات خودش موجود نيست بلكه خالى از وجود است و در مرتبهء بعد وجود براى آن پيدا مىشود ؛ يعنى امكانش بر وجودش تقدم دارد با اينكه اين تقدم عينى نيست بلكه تقدم در ظرف عقل است يعنى در تحليل عقلى به آن پى مىبريم ؛ و اين مطلبى است كه قبلًا هم در مبحث « جعل » آن را تحليل كرديم .\r\nدر آنجا خوانديم : « الشىء قُرّر فأمكن ، فأوجب فوجب ، فاوجد فوُجد » يعنى به حسب مراتب عقل كه درنظر بگيريم عقل ، اول ذات شىء را اعتبار مىكند ، بعد امكانش را اعتبار مىكند ، بعد ايجابش را ، بعد وجوبش را ، بعد ايجادش را و بعد وجودش را . پس در مراتب عقلى ، وجود تأخر دارد از امكان و امكان هم كه گفتيم واقعيتش واقعيت عدم است . پس هر ممكن الوجودى وجودش مسبوق به اين عدم است . ولى اين عدم ، عدم مجامع است يعنى منافات با وجود ندارد ؛ شىء درهمان حالى كه موجود است ممكن الوجود است ؛ يعنى در حالى كه موجود است لااقتضائيتش را هم دارد ؛ ايندو با يكديگر قابل جمع است . اين نحو از مسبوقيت وجود به عدم را فلاسفه به « حدوث ذاتى » اصطلاح كرده‌اند . مسبوقيت وجود شىء به عدم مقابل را به « حدوث زمانى » اصطلاح كرده‌اند و مسبوقيت وجود شىء به عدم مجامع - يعنى امكان ذاتى - را اصطلاحاً « حدوث ذاتى » ناميده‌اند . البته هر حادث زمانى حادث ذاتى هم هست ولى ضرورت ندارد كه هر حادث ذاتى حادث زمانى هم باشد .\r\n\r\nعلت عدم طرح « حدوث دهرى » در كلمات صدرالمتألهين\r\nتا اينجا حاجى فقط اصطلاحات را بيان كرده است . بعد وارد يك اصطلاح ديگر مىشود و آن اصطلاح « حدوث دهرى » است . حدوث دهرى از نظريات ابداعى ميرداماد است و ميرداماد به قدرى شيفتهء اين فكر حدوث دهرى است كه تقريباً مىشود گفت در همه يا اغلب كتابهايش همهء آنچه بحث كرده است براى به كرسى نشاندن نظريهء حدوث دهرى بوده است ، و رد كردن نظريهء حدوث دهرى يعنى\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nدرهم شكستن ميرداماد .\r\nصدرالمتألهين كه شاگرد ميرداماد بوده است در كتابهايش حتى در يك مورد هم اسمى از حدوث دهرى نبرده است . ايشان در بسيارى از مباحث فلسفى اسم ميرداماد را مىبرد و خيلى هم با احترام مىبرد ، با القابى از قبيل « شيخنا السيّد » ، « سيّدناالاستاد » ، « سيّدنا و استادنا » ، « استادنا السيّدالاكرم » و « شيخنا و سيّدنا و من اليه سندنا فى العلوم » از وى ياد مىكند و با عباراتى نظير « دام ظلّه العالى » ، « دام عمره و مجده » و يا « ادام اللَّه تعالى علوّه و مجده » از او تجليل مىكند ، و در جاهايى اين « ادام اللَّه تعالى علوَّه و مجده » يا « ادام اللَّه تعالى ظلاله على رؤسنا » را مىگويد كه قبلًا بحث حدوث را مطرح نموده و تمام كرده است ، ولى در مباحث « حدوث و قدم » اصلًا اسمى از حدوث دهرى نمىبرد ، زيرا از طرفى حدوث دهرى را قبول نداشته است و از طرفى هم احترام فوق العاده‌اى براى استادش قائل بوده و نمىخواسته است كه با رد و انكار صريح نظريهء او از تجليل و تعظيم و احترام نسبت به استادش كاسته شود .\r\nلذا اصلًا نظريهء حدوث دهرى را نقل نكرده است ، براى اينكه اگر نقل مىكرد واضح است كه آن را تأييد نمىكرد بلكه مورد طعن و انكار قرار مىداد و چون اين امر مستلزم اين است كه در تعظيم و احترام فوق العادهء او نسبت به استادش خلل و خدشه‌اى وارد شود و او خواهان چنين امرى نبوده است لذا اصلًا آن را نقل نكرده است .\r\nولى حاجى نسبت به نظريهء حدوث دهرى تا اندازه‌اى لحن مدافع دارد . حال بايد ببينيم كه حق با كدام است . البته در اينكه نظريهء حدوث دهرى يك نظريهء لطيفى است هيچ شكى نيست ، اما بايد ببينيم كه آيا اين نظريه قابل قبول هست يا قابل قبول نيست . اين ، مطلبى است كه بحث آن را به درس بعد موكول مىكنيم .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\n( 2 ) حدوث و قدم\r\n\r\nيادآورى\r\nبحث ما دربارهء حدوث و قدم بود . اقسام حدوث و قدم را ذكر مىكرديم كه بحث ما به اينجا انجاميد كه گفتند : حدوث حقيقى - درمقابل حدوث اضافى - بر دو قسم است : حدوث زمانى و حدوث ذاتى ؛ و اين تقسيم از اينجا پيدا شد كه حدوث را به مسبوقيت وجود شىء به عدم تعريف كردند و بعد گفتند كه اين مسبوقيت وجود شىء به عدم دوگونه است : يكى مسبوقيت وجود شىء به عدم مجامع ، و ديگرى مسبوقيت وجود شىء به عدم مقابل ؛ و حدوث زمانى را تعريف كردند به مسبوقيت وجود شىء به عدم مقابل ، و حدوث ذاتى را تعريف كردند به مسبوقيت وجود شىء به عدم مجامع .\r\nبعد در توضيح اين مطلب كه فرق عدم مقابل و عدم مجامع چيست گفتند كه عدم مقابل همان عدم خود شىء است كه نقطهء مقابل وجود شىء است و به يك اعتبار مىشود گفت نقيض وجود شىء است . اگر وجود شىء مسبوق به اين عدم - يعنى آن عدمى كه نقطهء مقابل وجود شىء است - باشد اين حدوث زمانى است . مثلًا اين زيد كه امروز حادث شده است وجود اين زيد مسبوق است به عدم اين زيد ؛\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nهمان عدمى كه مقابل وجودش است . « وجودش مسبوق است به عدمش » يعنى چه ؟ يعنى عدم زيد - همان عدمى كه مقابل وجود زيد است - بر وجود زيد تقدم دارد . چگونه اين عدمش تقدم دارد ؟ از اين جهت اين عدمش تقدم دارد كه زمان سابق ظرف عدم زيد است و زمان لاحق ظرف وجود زيد است و چون عدمش در زمان سابق قرار گرفته است و وجودش در زمان لاحق ، پس وجودش مسبوق است به عدم مقابلش كه ظرف اين عدم ، زمان سابق است .\r\nو اما عدم مجامع ، آن عدمى است كه با وجود شىء قابل اجتماع است يعنى مقابل اين وجود نيست كه با اين وجود قابل اجتماع نباشد ؛ و مقصود از عدم مجامع به تعبير شيخ « ليسيّت ذاتيه » است . هر ممكن در ذات خودش داراى چنين ليسيتى است . اين ليسيت همان امكان ذاتى شىء است و واضح است كه امكان يك امر سلبى است . امكان كه نقطهء مقابل وجوب و امتناع است همان است كه درباره‌اش مىگوييم : « لايقتضى الوجود ولايقتضى العدم » . اين دو لااقتضائيت به معنى امكان است .\r\nوقتى مىگوييم يك شىء امكان دارد يعنى نه ضرورى است وجودش و نه ضرورى است عدمش ، و يا به تعبير ديگر نه امتناع دارد وجودش و نه امتناع دارد عدمش .\r\nاين ليسيت ، مقتضاى ذات هر ماهيت ممكنى است ؛ يعنى ممكن من حيث هى هى موجود نيست بلكه من حيث هى هى ممكن الوجود است . به عبارت ديگر آن چيزى كه لازمهء ماهيت اوست وجود نيست ، عدم هم نيست ، بلكه امكان وجود است . پس امكان لازمهء ماهيت اوست ؛ يعنى هر ماهيتى لازمهء ذاتش اين نوع نيستى است ، نيستىِ اقتضاء وجود و نيستىِ اقتضاء عدم ، يعنى لااقتضائيت .\r\nپس هر ماهيت ممكنى كه موجود مىشود در مرتبهء قبل از مرتبهء وجودش اين لااقتضائيت درباره‌اش صدق مىكند ، كه البته واضح است كه اين در مرتبهء عقل است و به زمان كارى ندارد ؛ يعنى هر ماهيتى در درجهء اول اين لااقتضائيت را دارد و در درجهء دوم اتصاف به وجود پيدا مىكند و از همين جهت بود كه مىگفتيم :\r\n« الشىء قُرّر فأمكن ، فأوجب ، فوجب ، فاوجد ، فوُجد » . درگذشته به اين مطالب اشاره كرديم .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nحدوث و قدم ذاتى\r\nحدوث ذاتى در مقابل قدم ذاتى است . اگر ما به شيئى بگوييم « قديم ذاتى » يعنى ماهيتش در مرتبهء ذاتش اين لااقتضائيت را ندارد ، بلكه ماهيتش در مرتبهء ذاتش اقتضاى وجود دارد ؛ و اگر به شيئى بگوييم « حادث ذاتى » يعنى ماهيتش در مرتبهء بعد از مرتبهء ذاتش لااقتضاى از وجود و عدم است و در مرتبهء بعد موجود است و قهراً چيزى كه در مرتبهء ذات لااقتضا باشد و در مرتبهء بعد موجود باشد وجودش ديگر از ناحيهء خودش نيست ، بلكه از ناحيهء غير است .\r\nپس هر معلولى از معلولهاى عالم به حدوث ذاتى متصف است . هرچه كه در عالم معلول باشد « حادث بالذات » است ، چون واضح است كه تا شىء ممكن الوجود نباشد معلول نمىشود . هر معلولى وجودش از ناحيهء علت است و در مرتبهء قبل از آنكه اين وجود را از علت بگيرد ، يعنى در مرتبهء ذات خودش ، يك لااقتضائيتى دارد . پس هر معلولى كه متصف به وجود مىشود وجودش كه مأخوذ از علت است مسبوق است به لااقتضائيت ذاتش . اين معناى حدوث ذاتى است .\r\nپس تنها ، موجودى كه معلول هيچ علتى نباشد و وجودش از ذات خودش باشد ( كه قهراً ديگر آن موجود ممكن الوجود نخواهد بود بلكه واجب الوجود خواهد بود ) « قديم بالذات » است و هر موجودى كه اينچنين نباشد « حادث بالذات » است .\r\nبنابراين از اينجا بود كه تقسيم حدوث به حدوث زمانى و حدوث ذاتى پيدا شد .\r\n\r\nريشهء تاريخى بحث حدوث ذاتى و حدوث زمانى\r\nاكنون كه معنى حدوث ذاتى و حدوث زمانى روشن شد يك مسألهء قابل بررسى اين است كه ببينيم ريشهء اين بحث حدوث و قدم به اين نحو كه در كتب ما مطرح است - كه آمده‌اند حدوث را تقسيم كرده‌اند به حدوث زمانى و حدوث ذاتى و بعد بعضى ديگر از حكما و فلاسفه به اقسام ديگرى از حدوث قائل شده‌اند مانند حدوث دهرى ميرداماد كه در آينده آن را مورد بحث قرار مىدهيم - چه بوده است\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاين قدر كه به اين مسألهء حدوث و قدم پرداخته‌اند و به آن ناخن زده‌اند براى چه بوده است ؟ بالاخره براى حكما و فلاسفهء اسلامى يك انگيزهء اسلامى در كار بوده است كه بحث را به اينجا كشانده است .\r\nسير تاريخى اين بحث به اين نحو است كه ازنظر حكما عالم طبيعت قديم زمانى است ، به اين معنى كه ما هرچه به عقب برگرديم به يك آغازى براى زمان نمىرسيم ؛ هرچه به عقب برگرديم باز قبل از آن زمان زمانى بوده ، قبل از آن زمان هم زمانى بوده و قبل از آن زمان نيز زمانى بوده است ؛ و زمان هم هيچ وقت به‌طور مجرد وجود ندارد ؛ يعنى هميشه اشيائى بوده است ، حادثهايى بوده است ، متحركهايى بوده است و واقعيات زمانىاى بوده است ، كه اين را به صورت اين قاعده ذكر مىكنند كه « كل حادث مسبوق بمادة و مدة » يعنى هر چيزى كه حادث باشد قبل از آن يك ماده‌اى و يك مدتى وجود داشته است الى مالايتناهى .\r\nاين مطلب در ميان حكماى اسلامى به يك شكل و در ميان اروپاييها به شكل ديگرى مطرح شده است . در ميان اروپاييها به اين شكل مطرح شده است كه كسانى كه عالم را قديم زمانى مىدانند ، عالم را بىنياز از خالق مىدانند . از طرف ديگر چون كسانى اين حرف را گفته‌اند كه قائل به خدا و قائل به واجب الوجود بوده‌اند و از قديم هم ارسطو اين حرف را زده است و ارسطو قائل به خدا و قائل به واجب الوجود بوده است ، لذا گفته‌اند كه ارسطو به دو مبدأ قائل بوده است ، يكى مبدأ فاعلى و ديگرى مبدأ قابلى . او معتقد بوده كه مادهء عالم قديم است و صورتها در عالم حادثند و خلقت محصول دخالت دو عامل است : عامل پدر و عامل مادر ، يا عاملى كه فاعل است و عاملى كه منفعل است . ماده قديم است ، خدا هم قديم است . از تأثير آن فاعل به نام خدا در اين منفعل به نام ماده كه به ماده صورت مىدهد عالم به وجود آمده است .\r\nبنابراين ما بايد خدا را مانند يك انسان درنظر بگيريم و عالم را هم بايد مثل يك ماده‌اى فرض كنيم كه مىشود صورتهاى متعدد به آن داد . دائماً او دست در كار عالم است ؛ صورتى را از عالم مىگيرد و صورت ديگرى مىدهد ؛ اين صورت را مىگيرد و صورت ديگرى مىدهد ؛ باز اين صورت را مىگيرد و صورت ديگرى مىدهد . پس صورتها حادثند و خدا قديم است ، مادهء عالم هم قديم است .\r\n[ از نظر اينها 
  ] ارسطو به دو واجب الوجود معتقد بوده است : واجب الوجود فاعل\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو واجب الوجود قابل ، و بقيهء اشياء هم هرچه هستند حادثند مگر افلاك كه هم ماده‌شان قديم است و هم صورتشان . افلاك ، ماده و صورتشان همه قديم است و فقط حركاتشان حادث است . و اما در عالم مادون افلاك - و به قول ارسطو « عالم كون و فساد » - صورتها حادثند و ماده قديم است . خدا هم كه ذاتش قديم است .\r\nبعد فلاسفهء ما آمده‌اند يك مطلب ديگرى را - كه در گذشته دربارهء آن بحث كرديم و مطلب بسيار مهم و جالبى بود - طرح كرده‌اند ؛ مسألهء « مناط احتياج به علت » را كه يك مسألهء بسيار عالى فلسفى است طرح كرده‌اند كه ما ببينيم اينكه شىء به علت احتياج دارد ريشهء اين احتياج چيست ؟ آيا ريشهء اين احتياج ، حدوث - آن هم حدوث زمانى به همين معنا كه گفتيم - است ، كه اگر شيئى حادث زمانى نبود بىنياز از علت است ؟ آيا ريشهء اين احتياج حدوث زمانى است كه اگر ما براى عالم يك ماده‌اى قائل شديم و اين ماده را قديم زمانى دانستيم يا اگر افلاك را « بمادتها و صورتها » قديم دانستيم پس به دليل اينكه مادهء عالم قديم زمانى است و به دليل اينكه افلاك قديم زمانى هستند اينها بىنياز از علت‌اند و واجب الوجودند ؟\r\n( زيرا واضح است كه بىنياز از علت به معنى همان واجب الوجود است ) يا نه ، حدوث و قدم زمانى هيچ تأثيرى در نيازمندى شىء به علت يا بىنيازى شىء از علت ندارد ، بلكه ملاك و مناط نيازمندى شىء به علت و بىنيازى شىء از علت ، امكان ذاتى است ؛ اگر شىء ممكن بالذات باشد نيازمند به علت است خواه قديم زمانى باشد و خواه حادث زمانى ؟ .\r\nحكما آمدند اين مطلب را طرح كردند و به شدت از آن دفاع كردند و آن را اثبات هم كردند و حقيقت هم همين است كه حدوث نمىتواند مناط احتياج به علت باشد .\r\nبنابراين درعين اينكه مادهء عالم قديم زمانى است و درعين اينكه افلاك - براساس نظريهء قدما و به شكلى كه آنها دربارهء افلاك فكر مىكرده‌اند - ماده و صورتشان قديم زمانى هستند باز همهء آنها معلول و نيازمند به واجب الوجودند ؛ و نيز در عالم عقول و عالم مجردات كه حدوث زمانى معنى ندارد و آنها قديم زمانى هستند ، روى اين مبنا كه حدوث زمانى مناط احتياج به علت نيست همهء آنها معلول و مخلوق ذات بارى هستند بدون آنكه حدوث زمانى داشته باشند .\r\nبر اين اساس ، حرف ارسطو را هم توجيه كرده و گفته‌اند ارسطو ماده را قديم\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nزمانى مىدانسته است و اينها خيال كرده‌اند هرچه كه قديم زمانى است قديم ذاتى است و به اين جهت گفته‌اند ارسطو ثنوى بوده است ؛ نه ، ارسطو قائل به قدم ذاتى عالم نبوده است و به تعدد واجب الوجود اعتقاد نداشته است « 1 » .\r\nاز اين رو حكمايى مانند بوعلى درعين اينكه براى مادهء عالم قدم زمانى قائلند و براى ماده و صورت افلاك و نيز براى عقول و مجردات قدم زمانى قائل هستند چون ميان قدم زمانى و قدم ذاتى تفكيك كرده‌اند آنها را واجب الوجود نمىدانند ، بلكه همهء آنها را ممكن الوجود و معلول و مخلوق واجب الوجود مىدانند و حرف ارسطو را هم به همين شكل توجيه و تأويل مىكنند .\r\nحكماى اسلامى درمقابل خودشان متكلمين را داشته‌اند . متكلمين به همان نظريه‌اى قائل بوده‌اند كه الآن فرنگيها اغلب بناى فكرشان بر اين نظريه است كه يك شىء يا معلول و مخلوق است و حادث زمانى ، و يا قديم زمانى است و ديگر معلول و مخلوق نيست . متكلمين هروقت سخن از حدوث به ميان مىآورند براى آنها جز حدوث زمانى چيز ديگرى معنى ندارد ؛ اينكه يك شىء قديم زمانى باشد و درعين حال حادث ذاتى باشد از نظر آنها مفهوم ندارد .\r\nبنابراين ريشهء اصلى اين تقسيم درباب حدوث كه حدوث بر دو قسم است :\r\nحدوث زمانى و حدوث ذاتى ، مسأله‌اى است كه درباب وجوب و امكان و امتناع مورد بحث قرار داديم و آن اينكه مناط احتياج به علت چيست . كسى مىتواند قائل به حدوث ذاتى بشود كه در آنجا آن مسأله برايش حل شده باشد كه مناط احتياج به علت امكان است نه حدوث .\r\nپس هر ممكن الوجودى كه به دليل امكانش نيازمند به علت است - خواه حادث زمانى باشد و خواه حادث زمانى نباشد - وجودش مسبوق به امكان ذاتىاش است ، پس وجودش مسبوق به نوعى عدم است و به همين دليل هم نيازمند .\r\n\r\n\r\n\r\n\r\n","description":"","footnote":"\r\n( 1 ) . البته در حرفهاى ارسطو ما دليلى پيدا نكرديم كه به اين كشف نائل شده باشد و به اين مطلب پى برده باشد كه مناط احتياج به علت چيست . ولى اغلب در اين گونه مسائل حرفهاى قدما را به يك نحوى توجيه مىكنند ، يعنى حرف او را وقتى كه قابل يك توجيه صحيح باشد ولو در كلمات او هم آن را پيدا نكرده باشند توجيه مىكنند . مىگويند ارسطو كه نمىتواند از اين نكته غافل مانده باشد كه مناط احتياج به علت امكان است نه حدوث و بعد بيايد مادهء عالم را كه قديم زمانى دانسته است قديم ذاتى و واجب الوجود بالذات هم بداند و لااقل به دو مبدأ براى عالم قائل باشد : مبدأ فاعلى و مبدأ قابلى ، [ پس مراد او قدم ذاتى عالم نبوده است 
  ] .\r\n","page_name":" 343 ","page_number":343},
  {"content":"\r\n\r\nبه علت است . ما اين مسبوقيت را « حدوث ذاتى » مىناميم . مگر غير از اين است كه حدوث مسبوقيت وجود شىء به عدم است ؟ اين هم نوعى مسبوقيت وجود شىء به عدم است .\r\nاين ديگر مربوط به اسم گذارى است كه اين نوع از مسبوقيت را حدوث ناميده‌اند ، زيرا خواسته‌اند آن تعبير اسلامى را كه وارد شده است كه « عالم حادث است » حفظ كرده باشند . متكلمين و متشرعين به حكما مىگويند اجماع همهء اديان و ملل بر حدوث عالم است ، پس شما چگونه مىگوييد عالم قديم است و قائل هستيد كه عالم هميشه بوده است ؟ حكما جواب مىدهند : درست است ؛ اجماع همهء اديان و ملل بر اين است كه عالم حادث است ، ولى ما بايد ببينيم كه منظور از حدوث چيست . در تفسير حدوث عالم كه ديگر اجماع نشده است . اين مثل اين است كه اجماع بشود بر اينكه زيد قائم است ، ولى در تفسير اينكه زيد قائم است كه ديگر اجماع نشده است . ما هم قبول داريم كه عالم حادث است ، اما مراد از حدوث چيست ؟ .\r\nاين نظير اين است كه نص آيهء قرآن است كه : «  اللَّهُ نُورُ السَّماواتِ وَ الْأَرْضِ  » ؛ حال كه «  اللَّهُ نُورُ السَّماواتِ وَ الْأَرْضِ  » ، مراد از نور چيست ؟ ظاهر نور ، نور حسى است ، پس ما بايد بگوييم مراد از نور همين نور حسى است و چون آيهء قرآن مىگويد : «  اللَّهُ نُورُ السَّماواتِ وَ الْأَرْضِ  » پس شما كه متكلم هستيد حتماً بايد قبول كنيد كه خداوند روشنى آسمان و زمين است به معناى همين روشنىاى كه در آسمان و زمين و در عالم وجود دارد . ما مىگوييم قرآن گفته است : «  اللَّهُ نُورُ السَّماواتِ وَ الْأَرْضِ  » ولى ديگر نص قرآن نگفته است كه معنى نور اين چيزى باشد كه تو مىگويى . اين ديگر مربوط به تفسير قضيه است « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين كلمهء « عالم » كه در عبارت قدما بوده است كه گفته‌اند « حدوث عالم » مرادشان از اين « عالم » چه بوده است ؟ .\r\nاستاد : عالم يعنى « ماسوى اللَّه » .\r\n- ولى در عباراتشان گاهى اوقات « عالم » را در يك دايرهء بسيار تنگترى فرض مىكنند ؛ يعنى جهان خودشان را به عنوان عالم در نظر مىگيرند ؛ اگر مراد از عالم اين باشد چه اشكالى دارد ؟ .\r\nاستاد : ما حتى معناى وسيعترش را در نظر مىگيريم ؛ مىگوييم اجماع بر اين است كه عالم يعنى « ما سوى اللَّه » حادث است ، ولى اينكه حدوث به چه نحو است و به چه معناست\r\n","page_name":" 344 ","page_number":344},
  {"content":"\r\n\r\n\r\n\r\n\r\n\r\n","description":"","footnote":"\r\nاين يك نوع تفسير است كه شما مىكنيد .\r\n- راجع به اين بحثى كه از لحاظ تاريخ فلسفه فرموديد كه انگيزهء اين مسألهء حدوث ذاتى و قدم زمانى چيست و مىفرماييد كه اين بحثِ « مناط احتياج به علت » موجب اين اصطلاح و تقسيم حدوث به حدوث ذاتى و حدوث زمانى شده است ، به نظر مىرسد كه اين اصطلاح ، جلوتر يعنى در زمان فارابى و به وسيلهء فارابى وضع شده باشد . اگر چنين باشد به نظر مىآيد كه همان مسأله و انگيزهء اول كه در ابتدا به آن اشاره فرموديد در كار باشد كه اينها مىخواسته‌اند بين فلسفهء يونان و عقايد اسلامى جمع كنند و مخصوصاً در مورد صفات خدا به اشكال برخورده بودند ، زيرا در فلسفهء يونان مسألهء خلقت اصلا مطرح نشده است و تقريباً همهء حكماى يونان به قدمت « مادة المواد » معتقد بوده‌اند . آن وقت از نظر عقايد اسلامى اين مسأله مطرح است كه آيا صفات خدا تغيير مىكند يا نه ؟ مىگويند صفات خدا چون جزء ذات خداست ديگر نمىتواند متغير باشد ، يا نمىتواند خدا يك صفتى پيدا كند كه قبلا نداشته است . اگر بگوييم خدا خالق است بايد اين صفت هميشه همراهش بوده باشد . اگر صفت خالقيت بعداً پيدا شده باشد و عالم حادث زمانى باشد اين مثل اين است كه خداوند خالق نبوده و بعد خالق شده است و اين ما را با اشكال تغيير در ذات خداوند مواجه مىكند .\r\nبنابراين اينها آمدند براى نجات از اين اشكال اين راه را پيدا كردند كه بگويند عالم حادث ذاتى و قديم زمانى است ، و گويا آن بحث بعدى يعنى مسألهء « مناط احتياج به علت » مسأله‌اى باشد كه بعداً مطرح شده باشد .\r\nاستاد : البته بحث مناط احتياج به علت را عرض كرديم كه بحث متأخر است ولى اين بحث متأخر ، از تضاد و تضارب آراء متكلمين و فلاسفه پيدا شده است . البته من الآن تاريخچهء دقيقش را به خاطر ندارم . تاريخچه‌اش را تا زمان بوعلى مىدانم . شايد سير تاريخى قضيه همان‌طور كه مىگوييد ، تا فارابى هم برسد ولى اين مسألهء حدوث ذاتى و حدوث زمانى از همين جا شروع شده است و به مسألهء صفات بارى كارى ندارد .\r\n[ انگيزهء طرح اين بحث 
  ] مسألهء صفات بارى به آن معنا نيست ، بلكه مسألهء انفكاك معلول از علت تامه است ( كه شايد بعداً هم دربارهء آن بحث كنيم ) كه بعدها به وسيلهء غزالى و ابن رشد بيشتر اوج گرفت ؛ غزالى خواست از عقيدهء متكلمين دفاع كند و به حرفهاى فلاسفه اشكال و ايراد وارد نمايد . از اين جهت است كه تنها آن مسألهء خالقيت و اينكه خداى متعال چطور مىتواند صفتى را نداشته باشد و بعد داراى آن صفت بشود مطرح نيست . اين مسأله را بعداً حل كرده‌اند كه ما اصلا در مورد خداى متعال دوجور صفت داريم : صفت ذات و صفت فعل . مانعى ندارد كه صفات فعل حادث باشند . اشكال بر سر اين است كه چطور مىتواند علتى ازلى باشد و معلولش ازلى نباشد . اين لازمه‌اش انفكاك معلول از علت تامه است . مسألهء اصلى اين است .\r\nبنابراين ريشهء مسألهء حدوث ذاتى و حدوث زمانى از اينجا پيدا شده است . ضمناً حكما خواسته‌اند مطلب را به گونه‌اى تعبير كنند كه با آن تعبيرهاى اسلامى وفق بدهد ، و مسأله اين نيست كه با فكر يونانى موافق باشد يا موافق نباشد ؛ مسأله اين است كه با برهان بايد موافق و مطابق باشد ، زيرا از يك طرف براهين متقن در مورد اين مسأله از جانب فلاسفه اقامه شده است كه « كل حادث مسبوق بقوة و مادة تحملها » و اين قاعده ، برهانى دارد كه اصلا قابل خدشه و قابل مناقشه نيست ، و از طرف ديگر از ناحيهء خود ذات واجب الوجود كه\r\n","page_name":" 345 ","page_number":345},
  {"content":"\r\n\r\n\r\n\r\n\r\n\r\n","description":"","footnote":"\r\nدر نظر بگيريم ، بعد از اقامهء برهان بر ذات واجب الوجود ، برهان اقامه مىشود بر اينكه واجب الوجود بالذات واجب الوجود من جميع الجهات والحيثيات است . اين غير از اين مسأله است كه آيا واجب الوجود داراى صفات عارضى هست يا نيست ، و از آن عميقتر است . « واجب الوجود بالذات واجب الوجود من جميع الجهات والحيثيات است » يعنى امكان ندارد كه واجب الوجود در يك حيثيت واجب باشد و در يك حيثيت ديگر ممكن .\r\nاين مسأله در حكمت اسلامى مثل بديهيات تلقى مىشود كه واجب الوجود همان‌طور كه واجب الوجود است هر صفت ممكنى هم كه براى او فرض شود آن صفت را وجوباً دارا مىباشد ، حال اين صفت ممكن هرچه مىخواهد باشد : اگر صفت علم را درنظر بگيريم او واجب العالمية است نه ممكن العالمية ؛ اگر صفت قدرت را درنظر بگيريم او واجب القادرية است نه ممكن القادريه ؛ اگر صفت حيات را در نظر بگيريم او واجب الحيوة است نه ممكن الحيوة ؛ اگر صفت اراده را درنظر بگيريم او واجب الارادة است نه ممكن الارادة ؛ اگر صفت خالقيت را درنظر بگيريم در آنچه كه به صفت ذاتش مربوط مىشود او واجب الخالقية است نه ممكن الخالقية ؛ و همچنين واجب الفاعلية است نه ممكن الفاعلية ؛ واجب الفياضية است نه ممكن الفياضية .\r\nپس ما اگر به عالم هم كارى نداشته باشيم ، به اصل « كل حادث مسبوق بقوة و مادة تحملها » - كه اين نگاه از اين سويى يعنى نگاه ازناحيهء خلقى است - هم كارى نداشته باشيم ، بلكه از آن جنبه و از آن سمت ديگر يعنى از جهت خالق و واجب الوجود و پديدآورندهء عالم نگاه كنيم خدا همان گونه كه از ازل وجود دارد و از ازل عالم است و از ازل قادر است ، از ازل فياض هم هست . فياضيت ، جود و خلق از او انفكاك پذير و جدايى پذير نيست ؛ يعنى اينچنين نيست كه واجب الوجود امكان فياضيت داشته است و بعد فياضيت پيدا كرده است ؛ او هميشه واجب الفياضية بوده است . بنابراين امكان ندارد كه عالم يعنى فيض وجود و فيض هستى از او جدايى پذير باشد .\r\nالبته بعد يك مسألهء ديگرى هم در اينجا پيدا مىشود كه : در خود عالم و در لابلاى قضايا « حوادث » وجود دارد ، اين حوادث كه امور حادث و زمانى هستند چگونه با قديم رابطه پيدا مىكنند ؟ اين همان مسألهء « ربط متغير به ثابت » است كه مسألهء ديگرى است و ريشهء ديگرى دارد ، ولى به هرحال كل عالم از ذات واجب الوجود انفكاك پذير نيست كه فرض بشود خدا از ازل وجود داشته است و عالمى نبوده است و بعد در لايزال مانند كسى كه چرتش پاره شده باشد دفعتاً به فكر خلق عالم بيفتد و عالمى خلق كند . اين حرف معنى ندارد .\r\n- « عالم را خلق كند » يعنى چه چيزى از عالم را خلق كند ؟ آيا منظور مادهء عالم است ؟ .\r\nاستاد : هرچه كه باشد ؛ غير از خودش ؛ ماسواى خودش .\r\n- هرچه كه باشد ، بالاخره با خداوند چه چيزى بوده است ؟ .\r\nاستاد : با خداوند هيچ وقت هيچ چيزى نبوده است ، ولى [ آنچه 
  ] « از خداوند » بوده ، هميشه بوده است .\r\n","page_name":" 346 ","page_number":346},
  {"content":"\r\n\r\n\r\n\r\n\r\n\r\n","description":"","footnote":"\r\n- يعنى همين تحولاتى كه الآن ما مىبينيم ، اين عالمى كه الآن ما مىبينيم بوده است ؟ .\r\nاستاد : نه ، هستى بوده است . اين تحولات مربوط به مسألهء « ربط متغير به ثابت » است . آن ، مسألهء ديگرى است . عالم هستى يك وجود ازلى و ابدى دارد . تقدم و تأخر مراتب عالم با يكديگر مسألهء ديگرى است كه بايد آن را به‌طور جداگانه بحث كرد . آن ، مسألهء « ربط متغير به ثابت » است كه درباب « قوه و فعل » از آن بحث شده است .\r\n- اين مسألهء فاعل مختار و فاعل مجبور كه طرح مىكنند آيا به اين مسأله ارتباط دارد ؟ .\r\nاستاد : اين به مسألهء فاعل مختار و فاعل مجبور هم ارتباط ندارد . مسألهء فاعل مختار و فاعل مجبور را متكلمين طرح كرده‌اند . آنها چنين خيال كرده‌اند كه اگر فيض الهى ازلى باشد لازمه‌اش اين است كه خداوند فاعل موجَب و فاعل مجبور باشد . نه ، خدا چون فاعل موجِب است چنين است نه اينكه چون فاعل موجَب است چنين است . فاعل موجَب بودن او به اين است كه يك علت ماورائى داشته باشد ، و [ مطلب 
  ] اتفاقاً برعكس است ؛ يعنى اگر خداى متعال از ازل فاعل نباشد و در لايزال فاعل بشود در اين صورت او فاعل موجَب مىشود ؛ چرا ؟ براى اينكه اگر شيئى فاعل نباشد و بعد فاعل بشود معنايش اين است كه يك غايتى براى او وجود نداشت و بعد اين غايت برايش پيدا شد .\r\nمانند اينكه من اين چاى را مىخواهم بخورم ؛ تشنه كه مىشوم اين چاى را مىخواهم بخورم ، بعد آن را مىخورم كه سيراب بشوم ؛ يعنى يك جبر غائى بر من حاكم است ؛ يعنى يك غايتى كه نبود ، من را از حالت فاعل بالقوه به حالت فاعل بالفعل درآورد ، آن وقت من مىشوم « فاعل موجَب » . ولى يك فاعل تامّ تمام كه در ذات او فاعليت و غائيت هر دو يكى است لازمهء او اين است كه فاعليتش هم ازلى باشد .\r\n- اين حرف با صفت قدرت جور درمىآيد ولى با اراده جور درنمى آيد .\r\nاستاد : با اراده هم جور درمىآيد . البته بحث اراده و قدرت و مباحث ديگر ، همهء اينها در « الهيات بالمعنى الاخص » خواهد آمد . اين بحثها همه به يكديگر وابسته و پيوسته است .\r\nما بعد در مبحث الهيات تحليل مىكنيم كه اراده چيست . وقتى كه ما اراده را تحليل كرديم آن وقت مىبينيد كه با اراده هم جور درمىآيد . در مورد اراده اغلب فرنگيها خيال كرده‌اند كه به‌طور گزاف پيدا مىشود . خيال كرده‌اند كه اراده يعنى يك امرى كه به‌طور گزاف پيدا مىشود ؛ يك حادث گزافى ، يك حادثى كه هم حادث است هم بدون سبب .\r\n- آخر معناى « مريد » اين است كه « ان شاء فَعَل و ان لم يشأ لم يفعل » .\r\nاستاد : معلوم است كه « ان شاء فعل » .\r\n- نه ، بالاخره اينكه شما مىفرماييد كه عالم نمىتواند هيچ وقت منفك از خدا باشد اين چگونه با مريد بودن خداوند سازگار است ؟ .\r\nاستاد : خوب ، « ان شاء فعل » نه اينكه « ان شاء شاء » . « ان شاء فعل و ان لم يشأ لم يفعل » لكن شاء و فعل . « ان شاء فعل » قضيهء شرطيه است .\r\n- در صورتى مىتوان گفت : « لكن شاء » كه « لم يشأ » هم امكان داشته باشد و حال آنكه شما مىفرماييد ضرورى است كه هميشه « شاء » .\r\nاستاد : چرا ؟ هيچ لزومى ندارد . در صدق قضيهء شرطيه صدق مقدمتين لازم نيست ؛ يعنى حتى ميان دو محال هم گاهى قضيهء شرطيه صادق است و اگر مقدم صدق مىكند لازم نيست كه طرف خلافش محال نباشد ؛ ولو طرف خلافش هم محال باشد باز قضيهء شرطيه درست است . اتفاقاً همهء اين بحثها در آينده - درباب الهيات - خواهد آمد . ما در اينجا مىخواهيم فقط ريشهء تاريخى مسألهء حدوث ذاتى و حدوث زمانى را به دست بدهيم ، و الّا برخى از اين مسائل در يك بحثى در گذشته گفته شده است و به‌طور مفصلتر در بحثهاى آينده گفته خواهد شد .\r\n","page_name":" 347 ","page_number":347},
  {"content":"\r\n\r\n\r\nخلاصهء بحث\r\nپس اين مسأله كه آمده‌اند حدوث را به حدوث ذاتى و حدوث زمانى تقسيم كرده‌اند يك ريشهء اسلامى دارد و يك ريشهء فلسفى ، و يا به تعبير ديگر يك ريشهء نقلى دارد و يك ريشهء عقلى : ريشهء نقلىاش اين است كه عالم حادث است ؛ ريشهء عقلى قضيه اين است كه سلسلهء حادثها در يك جايى پايان نمىپذيرد ؛ در « ابتدا » به يك جا ختم نمىشود و به يك آغاز زمانى نمىرسد . اينجاست كه اين مشكل به وجود مىآيد كه ما اگر قائل به قدم زمانى عالم بشويم قائل به تعدد واجب الوجود شده‌ايم . آن وقت مسألهء مناط نيازمندى به علت بود كه اين مشكل اساسى را به‌طور كلى حل كرد .\r\nبعد هم با تفسيرى كه در معنى حدوث مىشود كه حدوث مسبوقيت وجود شىء به عدم است و اين دو گونه است : مسبوقيت وجود شىء به عدم مقابل و مسبوقيت وجود شىء به عدم مجامع ، گفتند پس تعبير اسلامى قضيه هم درست است ، زيرا مسألهء اينكه عالم حادث است جز اين نيست كه عالم مسبوق به عدم است ، منتها هميشه بيش از يك نوع عدم كه همان عدم مقابل است به ذهن شما خطور نكرده است و حال آنكه ما نوع ديگر از عدم هم كشف كرده‌ايم كه آن عدم مجامع است .\r\nو نظير اين مسائل زياد است . مىگويند مثلًا ما در معارف اسلامى داريم كه «  وَ نَضَعُ الْمَوازِينَ الْقِسْطَ لِيَوْمِ الْقِيامَةِ »  « 1 » يعنى ما موازين قسط را در قيامت مىنهيم . در .\r\n\r\n\r\n\r\n\r\n","description":"","footnote":"\r\n( 1 ) . انبياء / 47 .\r\n","page_name":" 348 ","page_number":348},
  {"content":"\r\n\r\nاينجا « موازين » كه جمع كلمهء « ميزان » است به كار رفته است و « ميزان » در لغت به معنى آلت سنجش است كه يك لغت عام است ، ولى چون شما هميشه با ميزانهاى محسوس و مادى سر و كار داشته‌ايد كه يك ترازو بايد يك شاهين و يك محور و دو كفه داشته باشد مىگوييد پس در قيامت هم مىآيند يك چنين ترازويى نصب مىكنند . ما مىگوييم اين حرف درست است كه ما موازين قسط را مىنهيم ، اما « ميزان » يعنى وسيلهء سنجش ، و سنجش هر چيزى متناسب با خود آن چيز است .\r\nما علم منطق را هم « علم ميزان » مىناميم زيرا ما با ميزانهاى منطقى ، افكار را مىسنجيم . ميزان الحراره را هم « ميزان » مىناميم زيرا حرارت را با آن مىسنجيم ، ولى حال كه چيزى ميزان الحراره شد و آن را « ميزان » ناميديم آيا لازم است كه يك ترازويى باشد كه حرارت را در يك طرف آن و وزنه‌اى را در طرف ديگر آن بگذارند ؟ ! مسلّم است كه اينچنين نيست .\r\nپس بحث بر سر پيدا كردن مصداق است . درست است ؛ در قيامت ميزان هست ؛ ما هم مىگوييم ميزان ، حق است ، اين ميزان براى سنجش اعمال هم هست ، اما چون قرآن گفته است ميزان هست پس ما بايد بگوييم شكل ميزان هم اين‌طور است ؟\r\nاينچنين نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - ممكن است اينجا اشكال كنند كه اين الفاظ را خود شما در مورد اين معانى به كار برده‌ايد و خود شما اينها را نامگذارى كرده‌ايد براى اينكه با اين مطلب جور دربيايد .\r\nاستاد : نه ؛ لفظ « حدوث » را كه ما نگفته‌ايم .\r\n- نه ، اينكه شما آمده‌ايد يك چنين مفهومى را « حدوث ذاتى » اسم گذاشته‌ايد و يا آن طرف مقابلش را « قديم ذاتى » اسم گذاشته‌ايد اين صرفاً يك اسم گذارى است و الّا اين حدوث ذاتى در واقع حدوث نيست ، و يا عدم مجامع را كه عدم ناميده‌اند درواقع عدم نيست .\r\nاستاد : نه ، ما مىگوييم وقتى كه « حدوث » مىگويند حدوث يعنى « نبود و بود شد » .\r\n- آيا زمان در اين مفهوم ملحوظ نيست ؟ آيا در لغت و يا در عرف ، زمان در اين مفهوم داخل نيست ؟ .\r\nاستاد : نه ، زمان در آن ملحوظ نيست . يك حرف بسيار خوبى كه در اينجا گفته‌اند - كه مىگويند اولين كسى كه اين مطلب را گفته غزالى بوده است ، و شايد قبل از غزالى هم اين مطلب را گفته باشند - اين است كه در لغت و در عرف هم لفظ براى يك معنى عام وضع مىشود ولو اينكه خود عرف فقط يك مصداق را مىشناسد و مصداقهاى ديگر را نمىشناسد ولى اگر ما مصداق ديگرى براى آن معنى عام كشف كرديم اين معنايش اين نيست كه ما اين لغت را مجازاً در آنجا به كار مىبريم ؛ مانند اين مثالهايى كه گفته‌اند . مثال معروف آن همان مثال چراغ است .\r\n","page_name":" 349 ","page_number":349},
  {"content":"\r\n\r\n\r\n\r\n\r\n\r\n","description":"","footnote":"\r\n- درست ، ولى لغتاً معنى عام در اينجا چيست ؟ .\r\nاستاد : معناى عام در اينجا همان مسبوقيت وجود شىء به عدم است . اصلا حدوث به معنى « نبود و بود شد » است .\r\n- آيا زمان در اين « مسبوقيت » داخل نيست ؟ .\r\nاستاد : نه ، اين كه ديگر زمان در آن داخل نيست . نه اينكه بگوييم حدوث عبارت از اين است كه « در زمانى نبود و بود شد » . حدوث معنايش اين است كه چيزى « نبود و بود شد » .\r\nاين مثل اين « فا » ئى است كه در كلام خود به كار مىبريم و معنايش تقدم و تأخر است .\r\nآيا وقتى كه مثلا مىگويند : « تحركت اليد فتحرك المفتاح » شما از اين « ف » تأخر زمانى مىفهميد با اينكه لغت « ف » را كه در آغاز وضع كرده‌اند حتماً براى تأخر زمانى بوده است ، يعنى مصداق اولىاش تأخر زمانى بوده است . پس معنى تقدم و تأخر در اين كلمهء « ف » - يعنى « پس » ، « پس مؤخر از او » - در اينجا هم وجود داردگو اينكه تاكنون اين مصداق را كشف نكرده بودند .\r\nمثال ديگر : آن كسى كه روز اول لغت « چراغ » را وضع كرد آن را براى چيزى كه روشن مىكند وضع كرد ، گو اينكه آن چيزى كه روشن مىكند كه در آن روز وجود داشت و او مىشناخت جز يك پيه سوز نبود . ولى اگر همان وقت هم يك لغت شناس مىرفت تحليل مىكرد - البته خود او نمىتوانست تحليل كند - كه آيا در معنى اين لغت ، پيه بودن آن ماده دخالت دارد ، مسى بودن آن ظرف دخالت دارد ، فتيلهء پنبه‌اى داشتن دخالت دارد ، به اين مطلب مىرسيد كه هيچيك از اينها در وضع و در معنى اين لغت دخالت ندارد . اگر ما بجاى اين ظرف مسى ظرف طلايى بگذاريم ، اگر به جاى اين ماده يك مادهء ديگرى به كار ببريم ، و اگر بجاى اين فتيلهء پنبه‌اى شىء ديگرى را به كار ببريم ولى هدف كه روشنايى دادن است تأمين شود آيا لفظ « چراغ » را نمىتوان بر آن اطلاق كرد ؟ ولهذا بعداً يك چيز ديگرى مىآيد كه هيچ گونه شباهتى با آن چراغ اوليه ندارد الّا در روح معنا و باز لفظ چراغ را در مورد آن به كارمى بريم . آن انسان چند هزار سال پيش هرگز عقلش نمىرسيد كه يك روزى چيزى مثل اين چراغ امروزى اختراع بشود كه روشنى بخش باشد و آن را « چراغ » بنامند ؛ ولى آيا الآن كه شما به اين شىء « چراغ » مىگوييد به‌طور مجاز مىگوييد ؟ نه ، اين‌طور نيست كه چراغ حقيقى همان پيه سوز است و اين شىء را اگر « چراغ » مىناميم به نحو مجاز مىگوييم . اين مجاز نيست ، بلكه حقيقت است .\r\n- الآن نزاع ما در اين قاعده نيست كه آيا الفاظ براى روح معنى وضع مىشوند يا نه ، نزاع ما در اين است كه آيا زمان داخل در تعريف حدوث هست يا نه .\r\nاستاد : اين داخل بودن زمان در معنى حدوث مثل همان داخل بودن ظرف مسى در تعريف چراغ است ، مثل همان داخل بودن فتيلهء پنبه‌اى در آن است .\r\n- از كجا معلوم است كه چنين باشد ؟ .\r\nاستاد : براى اينكه هر لفظى وضع مىشود براى روح معنا . شما مىگوييد حدوث عبارت است از مسبوقيت وجود شىء به عدم شىء ، ولى چون درباب سبق و لحوق جز سبق و لحوق زمانى را نمىشناسيد لذا از باب تطبيق در مصداق مىگوييد حدوث فقط همان حدوث زمانى است و حدوث ذاتى را ديگر نمىتوان حدوث ناميد . اين توسعه‌هايى كه لغات پيدا مىكنند همه از باب به اصطلاح « توسعه درمصداق » است ، به اين معنى كه كشف مصداقهاى جديد است بدون آنكه مفهوم را عوض كرده باشند و از جايى به جاى ديگر برده باشند . در اين مطلب از اين نظر اشكالى نيست . بله ، از يك جنبهء ديگر اشكالى بر اين مطلب وارد است كه به زودى به آن اشاره خواهيم كرد .\r\n- استاد ! آنجايى كه مىگوييم زمان حادث است ، در آنجا كه ديگر زمان . . .\r\nاستاد : در آنجا هم همين حرف را مىزنيم ، چون هر زمانى را كه مىگوييم حادث است مسبوق است به زمان ديگرى . در باب سبق و لحوق اين مسأله را مطرح كرده‌اند كه آيا تقدم زمان بر زمان ، تقدم زمانى است يا نوعى ديگر از تقدم است ؟ اين مطلب بحثش در آينده خواهد آمد .\r\nپس اين مطلب كه شما مىگوييد اشكال نيست . اشكالى اگر به حرف قدما باشد اين است كه : درست است ، ما هم قبول داريم كه حدوث يعنى مسبوقيت وجود شىء به عدم ، ما هم قبول داريم كه زمان و غير زمان و هيچ مفهوم ديگرى در اين مفهوم دخالت ندارد ، ولى مسلّماً اين مقدار دخالت دارد كه اين عدم بايد عدم خود شىء باشد نه هر عدمى ، و حدوث عبارت است از مسبوقيت وجود شىء به عدم خودش نه به هر عدمى . مثلا اگر ما اين زيد را « حادث » مىگوييم يا فلان حادثه‌اى را كه در امروز واقع شده است « حادث » مىناميم و مىگوييم مسبوق است به عدم ، مقصودمان عدم چه چيزى است ؟ واضح است كه عدم خودش مراد است و الّا مقصود مسبوقيتش به عدم چيز ديگر كه نيست . اين مثل اين است كه بگوييم وجود زيد مسبوق است به عدم عمرو . آيا اين حدوث زيد است ؟ نه .\r\nپس به عدم خودش بايد مسبوق باشد نه به هر عدمى . اين اشكال را به زودى مطرح نموده و راه نجات از آن را نيز ارائه مىدهيم .\r\n- ولى يك مطلبى هم هست كه [ در اين صورت شىء 
  ] بايد مسبوق به هيچ باشد . مثلا مادة المواد كه گفته‌اند ، مسبوق به چيست ؟ آيا بازهم يك مادهء ديگرى بايد باشد ؟ .\r\nاستاد : آن كه ديگر به قول آنها . . .\r\nزمانى نيست . مگر بنا بر نظريهء حركت جوهرى كه بعداً به آن مىرسيم . بنا بر حركت در جوهر ، ماده هم به يك نحوى حدوث زمانى دارد .\r\n[ اين كلمه در نوار نامفهوم است . 
  ]\r\n","page_name":" 350 ","page_number":350},
  {"content":"\r\n\r\n\r\nاشكال بر نظريهء حدوث ذاتى\r\nاكنون كه معنى حدوث ذاتى را كه حكماى اسلامى درمقابل حدوث زمانى\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nاصطلاح كرده‌اند دانستيم بايد بدانيم كه بر اين مطلب يك اشكال وارد است و آن اينكه : ما اين را قبول مىكنيم كه حدوث عبارت است از مسبوقيت وجود شىء به عدم ، و در اين مفهوم ، زمان درج نشده است و زمان دخالت ندارد ولى آنچه مسلّم است اين است كه اين عدم كه در اين مفهوم هست عدم مطلق نيست . حدوث ، مسبوق بودن وجود شىء به عدم خود آن شىء است نه به عدم شىء ديگر . پس اگر ما بخواهيم مطلب را به اين تعبير كه از بوعلى نقل كرده‌اند - كه تا به حال هم با همين تعبير بيان مىكرديم - قبول كنيم ، آنچه كه حكماى اسلامى « حدوث » ناميده‌اند و حتى « حدوث ذاتى » ناميده‌اند خالى از اشكال نيست ؛ چرا ؟ براى اينكه شما مىگوييد هر ممكن الوجودى وجودش مسبوق است به عدم مجامع . مىگوييم : عدم مجامع چيست ؟ مىگوييد : عدم مجامع همان « ليسيت ذاتى » است . مىگوييم مقصود از « ليسيت ذاتى » چيست ؟ مىگوييد مقصود همان امكان ذاتى است كه عبارت از لااقتضائيت و عدم است . مىگوييم امكان ، عدم چه چيزى است ؟ آيا عدم اين شىء است ؟ نه ، امكان كه عدم اين شىء نيست ؛ امكان عدم اقتضاء است ، لااقتضائيت است . هرچيزى كه ممكن است ، وجودش مسبوق است به عدم اقتضاء وجود و عدم اقتضاء عدم ؛ به عدم ضرورت وجود و به عدم ضرورت عدم ؛ يعنى مسبوق است به عدم دو ضرورت و به عدم دو اقتضا . اين چه ربطى دارد به اينكه ما اين را « حدوث » بناميم « 1 » ؟ ! .\r\n\r\n\r\n\r\n\r\n","description":"","footnote":"\r\n( 1 ) . - وقتى شما زمان را حذف كرديد ، ديگر چرا اين اشكال مطرح باشد ؟ وقتى كه ما معنى ديگرى براى سبق و لحوق كرديم و عدم را عدم ديگرى در نظر گرفتيم چرا اين اشكال مطرح باشد ؟ در مرتبهء علت بالاخره عدم معلول كه هست .\r\nاستاد : آن مطلب غير از اين مسأله است . مسألهء عدم معلول در مرتبهء علت غير از اين مسأله است . ما مىخواهيم بگوييم كه امكان شىء عدم اين شىء نيست .\r\n- شما مىخواهيد بگوييد عدم اين نيست ؛ چرا ؟ در مرحله علت ، معلول ممكن است و هر ممكن مسبوق به عدم خودش است .\r\nاستاد : مرحلهء علت در اينجا مطرح نيست ؛ مرحلهء ماهيت مطرح است . حدوث ذاتى به مرحلهء ماهيت مربوط است .\r\n- هر ممكن مسبوق به عدم خودش است ديگر .\r\nاستاد : به كدام عدمش مسبوق است ؟ به عدم چه چيزى مسبوق است ؟ .\r\n- مسبوق است به عدم خودش ؛ يعنى مسبوق است به آن مرتبه ؛ مسبوق است به مرتبهء علت . مرتبهء علت مرتبهء عدم معلول است .\r\nاستاد : اين كه شما مىگوييد ، بحث ميرداماد است در مورد حدوث دهرى كه بعداً مطرح مىشود .\r\nبحث حدوث ذاتى بوعلى كه اين نيست ، بحث اين است كه حدوث ذاتى عبارت است از مسبوقيت وجود شىء به عدم مجامع كه مراد از عدم مجامع همان امكان ذاتى است .\r\nعبارت حاجى اين بود كه : « ويوصف الحدوث بالذاتى و ذا - قبلية ليسية الذات خذا » بعد مىگويد : « أو عبّرن بدل ليسية الذات بالعدم المجامع » و بعد خودش تعريف مىكند كه : « يعنى الحدوث الذاتى مسبوقية وجود الشىء بالليسية الذاتية أو المسبوقية بالعدم المجامع و هما الامكان - يعنى مقصود از اين دو تعبير ( مسبوقيت وجود شىء به ليسيت ذاتيه يا مسبوقيت وجود شىء به عدم مجامع ) همان امكان ذاتى است - الذى هولازم للمهية ، أعنى لااقتضاء الوجود والعدم من ذاتها كما قال الشيخ : الممكن من ذاته أن يكون ليس وله من علته أن يكون أيس » .\r\n","page_name":" 352 ","page_number":352},
  {"content":"\r\n\r\nبنابراين مسألهء حدوث ذاتى با اين تعبيرى كه شيخ گفته است و حاجى هم با همان تعبير ذكر كرده است اشكالش اين است كه ما اين مقدار را قبول داريم كه عالم حادث است يعنى عالم وجودش مسبوق است به عدم ، ولى بالأخره بايد مسبوق باشد به عدم خودش نه به عدم چيز ديگر . بله ، ما نمىگوييم كه مسبوق است به عدم خودش به سبق زمانى ، بلكه مىگوييم : مسبوق است به عدم خودش ولو به سبق ديگرى ؛ ولى آنچه كه مسلّم است اين است كه بالأخره بايد مسبوق به عدم خودش باشد . شما ثابت كرديد كه وجود عالم و وجود هر ممكنى مسبوق است به امكان ذاتى خودش . امكان ذاتى خودش چيست ؟ امكان ذاتىاش كه عدم خودش نيست .\r\nامكان ذاتىاش عدم اقتضاء وجود است و يا به تعبير ديگرى كه خودتان به كار مىبريد عدم اقتضاء وجود و عدم اقتضاء عدم است ، كه گاهى هم تعبير مىكنيد به عدم ضرورت وجود و عدم ضرورت عدم « 1 » .\r\n\r\n\r\n\r\n\r\n","description":"","footnote":"\r\n( 1 ) . - بالاخره براى اين ذات خاص است ؛ يعنى وقتى مىگوييم عدم ضرورت وجود ، مقصود عدم ضرورت وجود اين ذات خاص است و نيز وقتى مىگوييم عدم ضرورت عدم ، مقصود عدم ضرورت عدم اين ذات خاص است .\r\nاستاد : عدم « ضرورت » است نه عدم « وجود » .\r\n- عدم وجود كه اعم است .\r\nاستاد : شما وقتى كه مىگوييد « امكان » معنى امكان چيست ؟ .\r\n- معنى امكان عدم الاقتضاء است .\r\nاستاد : خوب ، وقتى مىگوييد اين شىء ممكن است ، آيا مىگوييد اين شىء نيست ، يا مىگوييد اقتضاى وجود در اين نيست در عين اينكه هست ؟ .\r\n- مىگوييم اقتضاى وجود در اين نيست .\r\nاستاد : بسيار خوب ، پس اين عدم - يعنى عدمى كه عبارت از اين امكان باشد - عدم اين شىء نيست ، عدمى كه در مقابل وجودش باشد نيست . شما يك چيزى را بايد ثابت كنيد كه مسبوقيت وجود شىء به عدم خود شىء باشد ؛ به هرنحو سبقى هم كه شما اثبات كنيد ما قبول مىكنيم . ولى مسبوقيت وجود شىء به امكان را نمىتوان گفت كه مسبوقيت وجود شىء به عدم آن شىء است .\r\n- مگر وجود اين شىء الآن وجود مقيد نيست ؟ مگر وجود اين شىء الآن « وجود مع لحاظالعلة » نيست كه گفتهء شيخ در موردش صادق است كه : « وله من علته أن يكون أيس » ؟ .\r\nاستاد : خوب ، چه نتيجه‌اى مىخواهيد بگيريد ؟ .\r\n- اين وجود الآن « وجود مع لحاظالعلة » است كه بايد أن يكون أيس باشد . بنابراين عدم اين شىء يعنى اينكه همين وجود مقيد را برداريم . پس عدم اين شىء يعنى عدم لحاظ علته .\r\nاستاد : « عدم لحاظ علته » غير از امكان ذاتى است . بحث ما بر سر امكان ذاتى است .\r\n- يعنى هذاالشىء من غير أن يلاحظ مع العلة .\r\nاستاد : « من غير أن يلاحظ مع العلة » مطرح نيست . شما آن امكانى را كه لازمهء ذات ماهيت است چه مىگوييد ؟ آن عدمى را كه قطع نظر از علت لازمهء ذات ماهيت است چه مىگوييد ؟ امكانى كه لازم ماهيت است تقدم دارد - به حسب تقدم عقلى - بر ايجاب و ايجاد و علت و وجود و وجوب . امكان ذاتى كه لازم ماهيت است ، بر همهء اين مراتب تقدم عقلى دارد ؛ يعنى عقل در ابتدا ماهيت را طرح مىكند ، بعد امكانش را طرح مىكند و بعد رابطه‌اش با علت را طرح مىكند . بله ، اگر مطلب را به تعبير ديگرى - كه به زودى به آن اشاره خواهيم كرد - بيان مىكردند اين اشكال مرتفع مىشد .\r\n","page_name":" 353 ","page_number":353},
  {"content":"\r\n\r\n\r\nراه تخلص از اين اشكال\r\nپس اين اشكال بر تعبير حكما در مورد حدوث ذاتى وارد است . اما اگر اينها مطلب را به نحو ديگرى مىگفتند ديگر اين اشكال وجود نداشت . توضيح اينكه اگر يك شىء ممكن را از مرحلهء ذات و ماهيت تا مرحلهء وجود پيدا كردن در عالم خارج مورد نظر قرار دهيم مىبينيم كه در اينجا مراتب متعددى وجود دارد « 1 » :\r\n1 . عقل در ابتدا ، در مرتبهء قبل از همهء مراتب ، اين ماهيت را - كه مثلًا انسان است - مىبيند و مىگويد « الانسان » . در مرتبهء ذات ماهيت هيچ چيزى نيست .\r\n2 . در مرتبهء بعد از مرتبهء ذات ، امكان را اعتبار مىكند و مىگويد : « الانسان .\r\n\r\n\r\n\r\n\r\n","description":"","footnote":"\r\n( 1 ) . اين مراتب مراتبى عقلانى و ظريف است و از سنخ تقدم و تأخرهاى زمانى نيست . در يك فلسفه‌اى مثل فلسفهء هگل هم به تقدم و تأخرهاى مرتبه‌اى توجه بسيار شده است كه ما نبايد تقدم و تأخرها را به تقدم و تأخر زمانى منحصر كنيم . حرفش هم حرف بسيار درست و حسابى است .\r\n","page_name":" 354 ","page_number":354},
  {"content":"\r\n\r\nأمكن » يعنى انسان ممكن است ؛ يعنى امكان را به عنوان يك لازم براى اين ماهيت مىبيند و مىگويد امكان عارض اين انسان است .\r\n3 . در مرتبهء بعد مىگويد انسان به دليل اينكه « ممكن » است نياز به علت دارد ، پس « الانسان أمكن فاحتاج » . پس احتياج متأخر از امكان است .\r\n4 . در مرتبهء بعد چون مىبيند احتياج به علت دارد ، اضافه‌اش به علت را اعتبار مىكند و مىگويد : « فأوجب » يعنى پس علت ايجاب كرد او را .\r\n5 . « فوجب » پس او هم ضرورت پيدا كرد .\r\n6 . « فأوجد » پس او را ايجاد كرد .\r\n7 . « فوُجد » پس وجود پيدا كرد .\r\nمىبينيم از خود ماهيت كه شروع مىكنيم تا به وجود مىرسيم ، از نظر مراتب عقلى [ هفت 
  ] « 1 » مرتبه را طى كرده‌ايم تا به وجود رسيده‌ايم كه [ پنج 
  ] واسطه بين اين دو مرتبهء ابتدايى و انتهايى وجود دارد ؛ و البته اين مراتب در خارج از يكديگر تفكيك نمىشود بلكه در مرتبهء عقل است كه از يكديگر تفكيك مىشود . حال مىگوييم :\r\nآيا اين وجود در مرتبهء ايجاد هست ؟ نه . آيا در مرتبهء وجوب هست ؟ نه . آيا در مرتبهء ايجاب هست ؟ نه . آيا در مرتبهء احتياج هست ؟ نه . آيا در مرتبهء امكان هست ؟\r\nنه . آيا در مرتبهء خود ماهيت هست ؟ نه .\r\nپس اين وجود مسبوق است به عدم در مراحل قبل ؛ يعنى اگر هر مرحله از مراحل قبلى را اعتبار كنيم اين وجود در آن مرحله نيست ؛ بر خلاف ذات واجب الوجود كه هيچ مرتبه‌اى از مراتب وجود را نمىشود درنظر گرفت الّا اينكه واجب الوجود در آن مرتبه هست ( كه يكى از حرفهاى بسيارخوب ملاصدرا همين مطلب است ) . وجود ممكن يك وجودى است كه از نظر مراتب عقلى كه درنظر بگيريم در يك مرتبه كه همان مرتبهء وجود است هست و در مراتب عقلى ديگر نيست ؛ و حتى در مرتبهء ايجاد هم نيست . با اينكه وجود و ايجاد از نظر عينى يك چيزند ، ولى از نظر رتبهء عقل اين شىء از آن جهت كه وجود است متأخر است از خودش از آن جهت كه ايجاد است . پس ما به اين عنايت و از اين جهت مىتوانيم قائل به حدوث ذاتى بشويم . نه اينكه بگوييم حدوث ذاتى عبارت است از .\r\n\r\n\r\n\r\n\r\n","description":"","footnote":"\r\n( 1 ) . [ در نوار به جاى هفت ، هشت گفته شده است . 
  ]\r\n","page_name":" 355 ","page_number":355},
  {"content":"\r\n\r\nمسبوقيت وجود شىء به امكان ذاتى و چون امكان ذاتى عدم است پس اين مسبوقيت ، مسبوقيت وجود شىء به عدم است ؛ نه ، بلكه بگوييم اين وجود مسبوق است به عدم در مرتبهء ماهيت ؛ يعنى واقعاً در مرتبهء ماهيت ، اين وجود نيست .\r\nنمىخواهيم بگوييم عدم در مرتبهء ماهيت است ، بلكه مىخواهيم بگوييم اين وجود در مرتبهء ذات و ماهيت نيست .\r\nپس حدوث ذاتى يعنى مسبوقيت وجود شىء به عدم شىء در مرتبهء ذات « 1 » ؛ يعنى در مرتبهء ذاتْ اين وجود نيست . منتها بعد ، اين « نبودن در مرتبهء ذات » مثل همهء نبودنهاى ديگر در زمان « عدم در آن مرتبه » اعتبار مىشود كه آن مَجاز است ( كه بعداً هم خواهيم گفت كه مجاز است ) . آنگاه حدوث ذاتى معناى درستى پيدا مىكند ؛ يعنى ما يك مصداق واقعى مسبوقيت وجود شىء به عدم خود آن شىء را پيدا كرده‌ايم بدون آنكه مسألهء زمان مطرح باشد « 2 » .\r\n\r\n\r\n\r\n\r\n","description":"","footnote":"\r\n( 1 ) . شايد هم مقصود شيخ همين بوده است و حاجى و امثال وى مطلب را كمى عوضى معنى كرده باشند .\r\n( 2 ) . - پس خود آن شىء باز در اين ميان چيست ؟ .\r\nاستاد : همان ماهيت است ديگر .\r\n- ولى « عدم » را گفتند جزئش نيست .\r\nاستاد : نمىخواهيم جزئش باشد ؛ در هيچ جا جزئش نيست .\r\n- ولى اين حدوث ذاتى كه شما گفتيد ، گويى نفس الامريتى ندارد .\r\nاستاد : نفس الامريت دارد ؛ چطور نفس الامريت ندارد ؟ .\r\n- براى اينكه همه‌اش شد مراتب عقلى .\r\nاستاد : مىدانم . فرق بين مراتب عقلى كه نفس الامريت دارد با يك سلسله فرضيات انياب اغوالى همين است كه آن منشأ انتزاع ندارد و اين منشأ انتزاع دارد .\r\n- خلاصه حكماى ما در برابر حكماى فرنگى و متكلمينشان يك وضع متوسطى گرفته‌اند . حكما و فلاسفهء فرنگى - يعنى در دورهء يونان - خلقت از عدم را محال مىدانند ولى متكلمينشان مىگويند كه حدوث خلقت از عدم است (  exnihilo  ) . حالا حكماى ما آمده‌اند براى عدم يك معنى ديگرى كرده‌اند .\r\nاستاد : نه ، خلقت از عدم مسألهء « وأثرالجعل وجود ارتبط » بود . خلقت از عدم را ما هم مىگوييم محال است . خلقت از عدم معنايش اين است كه عدم را وجود كرده باشند .\r\nمگر ايجاد معنايش اين است كه عدم را تبديل به وجود مىكنند ؟ آخر ، خلقت از عدم اين تصور را براى ذهن به وجود مىآورد كه عدم ، ماده شده است براى وجود و عدم تبديل شده است به وجود ، نظير اينكه مىگوييم : اين نان از خمير به وجود آمده است ؛ يعنى آن ، ماده شده است براى اين ؛ آن متحول به اين شده است . اما عدم كه تبديل به وجود نمىشود .\r\n- همان حرف پارمنيدس .\r\nاستاد : بله ، ولى نه حرف پارمنيدس به معنى اينكه پس هيچ چيزى حادث نيست . اشتباه پارمنيدس اين است كه خيال كرده است به دليل اينكه عدم تبديل به وجود نمىشود پس هرچيزى از ازل بوده است و تغييرى هم در آن پيدا نمىشود و درعين حال تغيير در آن پيدا مىشود .\r\n- پس نتوانسته است مسأله را حل كند .\r\nاستاد : بله ، عمده‌اش اين جهت است . اينها افكار و تجزيه و تحليل‌هايى است كه فوق العاده ظريف است و به هيچ وجه قابل مناقشه هم نيست .\r\n","page_name":" 356 ","page_number":356},
  {"content":"\r\n\r\nاكنون كه اين مطلب معلوم شد اين خود ضمناً يك مقدمه‌اى است براى بحث دربارهء نظريهء حدوث دهرى ميرداماد . ميرداماد على الظاهر به اين مطلب رسيده است كه آن حدوث ذاتىاى كه فلاسفه گفته‌اند - به تعبيرى كه امثال حاجى بيان كرده‌اند - درواقع حدوث نيست ( به همان دليلى كه هم اكنون بيان كرديم « 1 » ) ؛ يعنى مسبوقيت وجود شىء به عدم آن شىء نيست و آنها مسبوقيت وجود شىء به عدم خود شىء را با مسبوقيت وجود شىء به عدم يك شىء ديگر اشتباه كرده‌اند . ايشان خواسته است يك مسبوقيت وجود شىء به عدم مقابل يعنى به عدم واقعى را غير از آنچه كه فلاسفه گفته‌اند و نيز غير از آنچه كه ما گفتيم پيدا كند ، كه حرفش مبتنى بر يك سلسله مقدمات است كه آن مقدمات را بايد يك يك در جاى خودش بيان كنيم .\r\n\r\n\r\n\r\n\r\n","description":"","footnote":"\r\n( 1 ) . همان‌طور كه اشاره كردم من خيال مىكنم كه در مورد اين مسألهء حدوث ذاتى امثال حاجى مطلب را بد تعبير كرده‌اند و الّا آنها [ يعنى حكماى اسلامى 
  ] همين را مىخواسته‌اند بگويند كه ما گفتيم . منتها ميرداماد باز خواسته است نوع ديگرى از حدوث را كشف و پيدا كند . حرف ميرداماد فرضاً خودش از نظر نتيجه گيرى نهايى درست نباشد ولى براى توضيح بعضى از مسائل ديگر ، بحث بسيار جالب و خوبى است .\r\n","page_name":" 357 ","page_number":357},
  {"content":"\r\n\r\n\r\n( 3 ) حدوث و قدم\r\n\r\nحدوث دهرى ( 1 )\r\nدَهْرِىٌّ أبْدا سَيِّدُالْأفاضِل كَذاكَ سَبْقُ الْعَدَمِ الْمُقابِل .\r\nبِسابِقِيَّةٍ لَهُ فَكِّيَّة لكِنَّ فِى السِّلْسِلَةِ الطّولِيَّة .\r\nتا اينجا ما دربارهء دو نوع از حدوث و قهراً دربارهء دو نوع از قدم بحث كرديم ، يكى حدوث و قدم زمانى و ديگرى حدوث و قدم ذاتى .\r\nگفتيم كه حدوث زمانى مسبوق بودن شىء است به عدمى كه مقابل با وجود خودش است ، يعنى غيرقابل اجتماع با وجود شىء است ، ولى حدوث ذاتى مسبوق بودن شىء است به عدمى كه مقابل اين وجود نيست ، بلكه قابل اجتماع با اين وجود است ، يعنى آن عدم نقيض اين وجود نيست ؛ چون مقصود ما از آن عدم به تعبيرى كه در اينجا گفته‌اند همان ليسيت ذاتيهء ماهيت يعنى امكان ذاتى شىء است . امكان ذاتى يك شىء هيچ گونه مغايرتى با وجود آن شىء ندارد ؛ و چون امكان ذاتى در مرتبهء مقدم بر وجود شىء است يعنى شىء به حسب مراتب عقلى ( و نه مراتب عينى ) در مرتبهء اول داراى امكان است و در مرتبهء بعد متلبس به وجود مىشود پس وجودش مسبوق است به امكانش ، و همين مسبوقيت را ما « حدوث ذاتى » مىناميم\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nواجب الوجود نمىتواند چنين چيزى باشد ، و ممكن الوجود است كه در مرتبهء قبل از وجودش يك ليسيت ذاتى وجود دارد ( كه دربارهء اين مطلب آن مقدارى كه لازم بود در درس پيش بحث كرديم و ديگر تكرار نمىكنيم ) .\r\n\r\nحدوث دهرى\r\nميرداماد آمده است يك مطلب ديگرى را ابداع كرده و آن را « حدوث دهرى » ناميده است . حدوث دهرى كه او فرض كرده است از يك نظر مانند حدوث زمانى است ؛ يعنى همان گونه كه حدوث زمانى عبارت است از مسبوق بودن وجود شىء به يك عدمى كه آن عدم نقيض وجود اين شىء است ، اين هم مسبوق بودن وجود شىء است به يك عدمى كه واقعاً نقيض اين شىء است يعنى عدم خود اين شىء است واقعاً ، ( عدم نقيضِ اين شىء يعنى عدمى كه در مقابل وجود اين شىء قرار گرفته است ) ؛ يعنى مثل حدوث ذاتى نيست كه مسبوقيت وجود شىء به يك عدمى باشد كه چون آن عدم عدم « اين » نيست قابل جمع با خودش است ( ولذا آن را « عدم مجامع » ناميديم ) .\r\nحاجى مىفرمايد : ولى اين حدوث دهرى كه ميرداماد گفته است همان گونه كه شيوه و دأب اوست كلامش تا اندازهء بسيارى ابهام و اجمال دارد و ما با يك زبان ديگر و با يك بيان ديگر خلاصهء نظريهء او را ذكر مىكنيم . حاجى در اينجا براى بيان حرف ميرداماد سه مقدمه ذكر مىكند .\r\n\r\nمقدمهء اول ( موارد كاربرد تعبير « ظرفيت » )\r\nمقدمهء اول اين است كه هر موجودى از موجودات براى وجودش ظرفى اعتبار مىشود كه اين ظرف را معمولًا با كلمهء « فى » تعبير مىكنند . اتفاقاً بوعلى يك بيانى در اين زمينه دارد كه در اسفار هم در مباحث حركت در يك جا مرحوم صدرالمتألّهين نقل مىكند كه اين كلمهء « فى » كه مبيّن ظرفيت است به‌طور كلى به چه عناياتى و با چه اعتبارهايى گفته مىشود . اكنون ما برخى موارد را كه روشن كنندهء اين مطلب باشد عرض مىكنيم :\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nظرفيتى كه بسيار محسوس و عوامانه است يعنى عوام هم آن را درك مىكنند اين است كه ما دو جسم داشته باشيم كه يكى از آن دو احاطه بر ديگرى داشته باشد .\r\nمثلًا اگر كاسه‌اى داشته باشيم و در آن آب بريزيم در اينجا كاسه به عنوان يك جسم احاطه دارد بر آب به عنوان يك جسم ديگر ( حال اگر به يكى از جوانبش احاطه ندارد به ساير جوانبش احاطه دارد ) ؛ و يا وقتى مىگوييم اين اثاث و اين انسانها در اين اتاق هستند اين به اين معنى است كه اين اتاق يك جسمى است كه اين اثاث و اين انسانها در داخل آن هستند ؛ يعنى اين اثاث و اين انسانها محاط در اين اتاق هستند و اتاق به اينها احاطه دارد .\r\nولى آيا همين ظرفيتى كه ما در مصطلحات عرفى به كار مىبريم منحصر است به اينكه به همين شكل باشد ؟ يعنى آيا هميشه بايد مظروف محاط باشد و ظرف محيط ؟ آيا رابطهء اينها يك چنين رابطه‌اى است ؟ .\r\nنه ، گاهى در رابطهء جزء و كل هم عيناً همين تعبير گفته مىشود با اينكه در رابطهء جزء و كل ، كل جز مجموع اجزاء چيز ديگرى نيست ؛ يعنى اينچنين نيست كه وقتى لفظ « فى » را در مورد جزء و كل به كار مىبريم جزء در درون [ و محاط در كل 
  ] باشد .\r\nمثلًا شما نماز را درنظر بگيريد . نماز يك « كل » ى است كه از اجزاء دهگانه‌اى تشكيل شده است : نيت دارد ، تكبيرة الاحرام دارد ، قيام دارد ، قرائت دارد ، ركوع دارد ، سجود دارد ، ذكر ركوع و ذكر سجود دارد ، تشهد دارد ، سلام دارد ، ترتيب دارد ، موالات دارد ، همهء اينها را دارد . اينها اجزاء نماز است و ما هر جزئى را نسبت به « كل » با تعبير مظروف و ظرف به كار مىبريم ، يعنى جزء را مظروف و كل را ظرف اعتبار مىكنيم ؛ مىگوييم : قرائت در نماز ، ركوع در نماز ، سجود در نماز ، نيت در نماز ، تكبيرة الاحرام در نماز ؛ در مورد همهء اجزاء مىگوييم : « در نماز » ؛ هيچكدام را استثنا نمىكنيم . ولى اينچنين نيست كه يك جزء حالتى دارد كه اجزاء ديگر دور آن را گرفته و پر كرده‌اند ؛ نه ، هر جزئى را وقتى نسبت به ساير اجزاء يعنى نسبت به مجموع درنظر بگيريم اين « جزء » براى ما به منزلهء مظروف است و آن « كل » به منزلهء ظرف .\r\nيا مثلًا تهران را در ارتباط با خانه‌ها و ساختمانهاى بسيارى كه در آن وجود دارد درنظر بگيريد : اين خانه در تهران است ، آن خانه هم در تهران است ، آن خانهء\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nديگر هم در تهران است ؛ هريك از اين خانه‌ها را مىگوييم در تهران است با اينكه تهران مجموعهء خانه‌هايى است كه هيچكدام بر ديگرى احاطه ندارد .\r\n« كل » جز مجموع چيز ديگرى نيست ولى درعين حال اين اعتبار مىشود كه رابطهء هر جزء را با كل با تعبير مظروف و ظرف بيان مىكنيم .\r\nمثال ديگر در مورد تعبيرى است كه دربارهء وجود اشياء در عالم خارج به كار مىبريم . ما مىگوييم : موجودات در خارج وجود دارند ؛ مىگوييم : اين شىء در خارج وجود دارد ، آن شىء در خارج وجود دارد ، انسانها در خارج وجود دارند ، زمين در خارج وجود دارد ، آسمان در خارج وجود دارد ، هوا در خارج وجود دارد ، فضا در خارج وجود دارد ، حركت در خارج وجود دارد . اما خود آن « خارج » كه اينها همه در آن وجود دارند چيست ؟ آيا خارج يك چيزى است ماوراء همهء اين اشياء كه ما مىگوييم ؟ يا اصلًا « خارج » را همين اشياء تشكيل مىدهند و اگر اين اشياء نباشند « خارج » ى هم وجود ندارد ؟ ما مىگوييم خدا در خارج وجود دارد ، ملَك در خارج وجود دارد ، انسان در خارج وجود دارد ؛ همه را مىگوييم در خارج وجود دارد . خود آن « خارج » كه اينها در خارج وجود دارند چيست ؟ آيا يك چيزى علاوه بر همهء اينها وجود دارد كه آن چيز بر همهء اينها احاطه دارد آنچنان كه جسمى بر اجسام ديگر احاطه دارد و آن اسمش « خارج » است ؟ يا نه ، اگر ما همهء اينها را برداريم ديگر « خارج » ى باقى نمىماند ولهذا « خارجى » - يعنى شىء خارجى - با « خارج » يكى است ؟ واضح است كه شقّ دوم صحيح است . اصلًا خارج از همينها تشكيل مىشود ؛ خارج چيز ديگرى نيست .\r\nمثال ديگر از موارد كاربرد تعبير ظرفيت ، مسألهء وقوع حوادث در زمان است .\r\nما حتى درباب خود زمان تعبير ظرفيت را به كار مىبريم . وقتى كه مىگوييم اشياء در زمان وجود دارند ( اين اشياء هرچه مىخواهد باشد ، بالاخره زمان يك واقعيتى است ) ، مثلًا مىگوييم اين حادثه « در ديروز » واقع شد ، آن حادثه « در امروز » واقع شد ، اين كلمهء « در » ، اين كلمهء « امروز » و اين كلمهء « ديروز » به چه معنى است ؟\r\n( حقيقت زمان هرچه مىخواهد باشد ، قدر مسلّم اين است كه زمان يك امرى كه عين مكان باشد نيست كه [ تازه 
  ] خود مكان هم مانند يك ظرفى كه اشياء را در آن بريزند نيست ) . آيا وقتى مىگوييم اين حادثه در ديروز وجود داشت ، اين به اين معنى است كه ديروز يك شيئى بود كه همهء اطراف و جوانب و ابعاد سه گانهء اين شىء\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nرا گرفته بود و بر آن احاطه داشت و در ديروز واقع شد ؟ نه .\r\nتازه حداكثر اين است كه خود زمان يك بعد از ابعاد وجود اين عالم است . ما فعلًا بحث حقيقت زمان را نمىكنيم ، واقعيت آن به هر شكلى كه مىخواهد باشد .\r\nوقتى كه ما مىگوييم اين « در زمان » واقع شد لااقل در تصور بشر و در توهم ما چنين است كه زمان يك امتدادى است كه اين حوادث گاهى بر يك قسمت خاصى از اين امتداد و كشش منطبق است و گاهى بر يك نقطه‌اى از اين امتداد و كشش منطبق است . هر حادثه‌اى به منزلهء يك قطعه خط يا نقطه‌اى است كه روى اين خط ممتدى كه ما تصور مىكنيم و در ذهن ما فرض مىشود يا واقعيت هم دارد ( كه فعلًا روى اين جهت بحث نمىكنيم ) واقع شده است .\r\nمثلًا اگر مىگوييم اين درس در فلان ساعت واقع شد ، اين درس يك كششى دارد و يك امتدادى دارد كه روى قطعه‌اى از آن امتداد بسيار ممتد واقع شده است يعنى بر آن منطبق است . اگر اين حادثهء ما يك حادثهء بىزمان - مثل وصولات - باشد كه ديگر زمان نمىخواهد و در « آن » واقع مىشود ، بر يك نقطه از امتداد زمان منطبق مىشود . اگر حادثهء ما يك امر زمانى است يعنى امتداد و كشش دارد منطبق با قطعه‌اى از زمان است . ولى به هر حال زمان ، يك شيئى كه بر همهء وجود اين حادثه احاطه پيدا كرده باشد نيست .\r\nبنابراين در مورد مسألهء ظرفيت ، آن معناى عوامانهء معروف بايد از ذهن ما بيرون بيايد كه هروقت مىگوييم يك شىء ظرف يك شىء ديگر است فوراً دو جسم را تصور كنيم كه يكى را در داخل ديگرى وارد كرده‌اند و اين بر تمام ابعاد وجود آن احاطه دارد . ما حتى در مورد خدا مىگوييم خدا در خارج است ، اما وقتى مىگوييم خداوند در خارج وجود دارد هيچ وقت تصور ما اين نيست كه خارج يك وجودى است محيط بر وجود خداوند .\r\nپس مقدمهء اول اين است كه هر موجودى از موجودات وجودش يك ظرف دارد . اين آقايان [ يعنى حكماى اسلامى 
  ] مىگويند : همان گونه كه موجودات زمانى در ظرف زمان واقع هستند موجودات غيرزمانى هم در ظرف خاص خود واقع هستند .\r\nاينكه مىگوييم موجودات زمانى در ظرف زمان واقع هستند يعنى زمان يك امتداد و يك كششى است و هر موجودى در قسمتى و در مرتبه‌اى از مراتب اين\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nكشش واقع شده است و در واقع وجودش هم با وجود زمان دو وجود نيست بلكه يك وجود است و خودش مرتبه‌اى از مراتب زمان است . به دليل اينكه اين شىء در مرتبه‌اى از مراتب زمان است و بلكه در حقيقت خودش مرتبه‌اى از مراتب زمان است مىگوييم اين شىء در اين زمان واقع شده است . مثلًا مىگوييم : سعدى در هفتصد سال پيش وجود داشت ؛ حافظ در ششصد سال پيش وجود داشت و بوعلى در هزار سال پيش وجود داشت ؛ يعنى آن قسمت از زمان - كه حتى يك امر جدايى هم نيست - ظرف وجود اين است .\r\nحال اگر موجوداتى داشته باشيم غيرزمانى ، براى آنها هم به حسب مراتب وجود خودشان ظرف اعتبار مىشود . در مورد موجودات غيرزمانى هم مىگوييم اين شىء « در » آنجا وجود دارد ، يعنى مرتبهء وجودش آن است . همان‌طور كه وقتى مىگوييم اين شىء در زمان قرار دارد در واقع داريم مرتبهء وجودش را مشخص مىكنيم كه در چه مرتبه‌اى از مراتب زمان واقع است و مرتبهء وجودش از نظر زمان چيست ، براى موجودات غيرزمانى هم ظرف اعتبار مىشود ؛ مىگوييم : اين شىء در آن ظرف قرار دارد ، كه اين كلمهء « در » قهراً نه مكان است و نه زمان بلكه حكايت از مرتبه مىكند . اين يك مقدمه است « 1 » .\r\n\r\nمقدمهء دوم\r\nمقدمهء دوم كه متمم مقدمهء اول است اين است كه حكيم - كه مقصود ما از حكيم فيلسوف الهى است - براى وجود دو سلسله قائل است : سلسلهء عرضى و سلسلهء طولى ، ولى طبيعى دان يا عالم طبيعى براى وجود فقط يك سلسله قائل است و آن همان سلسلهء عرضى يا موجودات زمانى است . طبيعى دان براى وجود يك سلسله را مىبيند و بس و آن همان سلسله امورى است كه در زمان قرار دارند و رابطهء عليتشان هم از نوع رابطهء عليت زمانى است كه اين عليت زمانى از نظر فيلسوف .\r\n\r\n\r\n\r\n\r\n","description":"","footnote":"\r\n( 1 ) . البته حاجى بعد آمده است در شرح مسأله‌اى خيلى به نحو اجمال و اشاره ذكر كرده است كه واقعيت موجودات زمانى هم يك وقت به نحو « حركت قطعى » است و يك وقت به نحو « حركت توسطى » . تبيين اين مسأله كه چگونه و به چه نحو است خودش بحثى دارد كه در مبحث حركت خواهد آمد . اين مسأله را در اينجا اصلا نبايد بحث كنيم ، اگر بخواهيم بحث كنيم يك هفته وقت مىخواهد .\r\n","page_name":" 363 ","page_number":363},
  {"content":"\r\n\r\nالهى اسمش « عليت اعدادى » است ؛ يعنى چه ؟ يعنى عالِم طبيعى چون كارش از حس شروع مىشود ، وقتى نگاه مىكند ، براى وجود يك نظامى و يك سلسله‌اى مىبيند ، مىگويد اين حادثه‌اى كه امروز واقع شد مسبوق و مستند به يك حادثه‌اى است كه در زمان قبل از آن واقع شد و آن هم مستند است به حادثه‌اى كه در زمان قبل از اين حادثه واقع شد و آن هم باز مستند است به حادثه‌اى در زمان قبل ، و همين‌طور قبل از هر زمانى زمانى و قبل از آن زمان زمانى و قبل از هر حادثهء زمانى يك حادثهء زمانى ديگر و قبل از آن حادثهء زمانى هم حادثهء زمانى ديگر ؛ و از اين به بعد را نيز همين‌طور الى آخر مىبيند كه بعد از اين زمان زمانى است و همين‌طور اين حادثه‌ها و اين زمانها پشت سريكديگر قرار گرفته‌اند . از آن طرف تا بىنهايت رفته است و از اين طرف هم تا بىنهايت مىرود .\r\nاز نظر طبيعى دان يا عالم طبيعى در اين سلسله‌اى كه مىبيند هيچ وقت هيچ پدر و مادرى فرزند خود را نمىبينند ، هيچ گاه هيچ علت و مَنشئى آن اثر واقعى خودش را نمىبيند ، هميشه فرزند از ديد پدر و مادر غايب است و هميشه اثر از نظر و چشم مؤثر پنهان و غايب است « 1 » . در طبيعت - خصوصاً اگر ما اصل حركت را در طبيعت بپذيريم - هيچ وقت دو چيزى كه ميانشان رابطهء عليت باشد يكديگر را نمىبينند ؛ يعنى وجود هريك از اينها ملازم با عدم ديگرى است ؛ در مرتبه‌اى كه شىء مقدم وجود دارد مؤخر معدوم است و در مرتبه‌اى كه مؤخر موجود مىشود مقدم معدوم است .\r\nاين مطلب را شما در مورد خود زمان درنظر بگيريد : آيا هيچ وقت دو جزء از زمان با يكديگر تلاقى مىكنند ؟ نه ؛ اصلًا چنين چيزى محال است . اگر چنين باشد اصلًا زمان نيست . اصلًا ما زمان حال نداريم و محال است زمان حال داشته باشيم .\r\nزمان هميشه گذشته و آينده است ، زمان حال وجود ندارد . ما هميشه قسمتى از .\r\n\r\n\r\n\r\n\r\n","description":"","footnote":"\r\n( 1 ) . اگر تعبير « پدر و مادر » مىكنيم مقصودمان همان علت طبيعى است . اين مسألهء غيبت اثر از مؤثر و معلول از علت - كه البته مقصود علت طبيعى است نه علت فلسفى - و نتيجه از مقدمه ( كه عالم طبيعى به آن معتقد است ) نظير آن حرفى است كه نويسندگانى كه راجع به حيوانات و غرايز آنها كتاب مىنويسند به آن اشاره كرده‌اند و در بعضى كتابهاى روانشناسى هم هست كه بعضى حيوانات هستند كه خلقت آنها به نحوى است كه هيچ وقت نسل گذشته نسل بعد از خود را نمىبيند . هريك از اين حيوانات همين قدر كه تخم گذارى و توليد نسل مىكند قبل از آنكه بچه هايش سر از تخم دربياورند خودش مىميرد و نسل بعدى را نمىبيند . نسل بعدى هم نسل قبلى را نمىبيند .\r\n","page_name":" 364 ","page_number":364},
  {"content":"\r\n\r\nگذشته و قسمتى از آينده را در ذهن خودمان فرض مىكنيم و آن را « حال » مىناميم ؛ يك ثانيه‌اى را و يك لحظه‌اى را به نام « حال » نامگذارى مىكنيم و حال آنكه خود آن لحظه را وقتى درنظر بگيريد نيمش گذشته است و نيمش آينده و هيچ جزئى از آن « حال » نيست . اگر باز از همان يك لحظه نيم گذشته‌اش را درنظر بگيريد دو نيم دارد كه نيمش گذشته است و نيمش آينده . نيم آينده‌اش را هم كه درنظر بگيريد باز دو نيم دارد كه نيم اولش نسبت به نيم دوم گذشته است و نيم دومش نسبت به نيم اول آينده است . اصلًا « حال » وجود ندارد ؛ يعنى زمان ، گذشتن و عين تصرم است .\r\nحركت هم همين‌طور است . مگر ممكن است دو جزء از حركت با يكديگر تلاقى كنند ؟ نه ، واضح است كه هيچ گاه دو جزء از حركت يكديگر را ملاقات نمىكنند . از اين جهت است كه مىگوييم در حركت وجود و عدم هم آغوش يكديگرند ؛ يعنى به اصطلاح امروز اصلًا « بودن » در حركت وجود ندارد ، هرچه هست « شدن » است . افرادى كه اين حرفها را مىزنند و مىگويند هرچه هست « شدن » و « حركت » است ، اگر به عمق اين مطلب برسند و بعد بگويند همه چيز حركت است و همه چيز در حركت است و همهء عالم « شدن » است ، بر كلام آنها ايرادى نيست و نظر آنها كاملًا صحيح است ، زيرا عالم طبيعت عين « شدن » و صيرورت است و لذا مىتوانيم بگوييم اصلًا ما در عالم يك شيئى كه در ميان گذشته و آينده باشد و « حال » ناميده شود نداريم ؛ اساساً ما هيچ وجود حالى نداريم .\r\nانسان هم به عنوان يكى از موجودات اين عالم طبيعت همين‌طور است ، منتها نكته‌اى كه بايد درنظر داشت اين است كه يك چيزهايى براى ما محسوس است و مثلًا با چشم قابل رؤيت است ، آنها را زود درك مىكنيم ، ولى يك چيزهاى ديگرى هست كه براى ما محسوس نيست و لذا درك حسى از آنها نداريم . مثلًا اين شىء به اين نحو و با اين سرعتِ قابل مشاهده كه حركت مىكند و از اين نقطه به آن نقطه منتقل مىشود ، واضح است كه به اين حقيقت پى مىبريم و اين مطلب را مىفهميم كه هيچ دو مرتبه‌اى از مراتب حركت واجد يكديگر نيستند بلكه هميشه وجدان و فقدان است ؛ يعنى نمىشود يك جزء حركت را درنظر گرفت كه جزء باشد يعنى واقعاً امتداد باشد ولى اين امتداد در زمان حال وجود داشته باشد . ولى در يك چيزهاى ديگر ، ما اين حركت را حس نمىكنيم اما حركت وجود دارد . مثلًا خودمان را كه نگاه مىكنيم مىگوييم اين حرفها چيست كه مىگوييد ؟ اينها چه حرفهاى مفت\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nو بىاساسى است كه مىزنيد ؟ اين انسان را كه ديروز ديده بودم امروز هم همان را دارم مىبينم . اين شخص را كه من ديروز ديده بودم امروز هم عيناً با همان شكل و قيافه مىبينم ؛ مثلًا اگر خراشى در گوشهء صورتش داشت الآن هم عين همان خراش را دارد . پس البته همان شخص است و شخص ديگرى نيست .\r\nجواب اين است كه اگر آن حرفها كه گفتيد همهء عالم « شدن » است و همهء عالم حركت است درست باشد و خوب فهميده باشيد ، به اين مطلب پى مىبريد كه در اينجا هم حركت وجود دارد ولى شما آن را حس نمىكنيد . اين از آن جاهايى است كه حس با منطق و با فلسفه دوتاست ؛ يعنى از مواردى است كه حس نمىتواند آن را درك كند . اين مثل حركت عقربهء ساعت شمار است كه شما هرچه نگاه كنيد ، از فرط كندى حركت ، آن را ثابت مىبينيد ولى بعد از يك ساعت كه نگاه مىكنيد مىبينيد چند ميليمتر راه را طى كرده است در صورتى كه هرچه هم كه شما خيره شويد حركتش را نمىبينيد . ولى آيا اين دليل بر اين است كه حركت نكرده است و بدون اينكه حركت كند مثلًا از ساعت 7 به ساعت 8 رفته است ؟ يا حركت آنقدر كند است كه چشم آن را درك نمىكند ؟ واضح است كه شق دوم صحيح است ؛ يعنى حركت آنقدر كند است كه چشم آن را درك نمىكند . مگر سامعهء ما همهء صوتها را درك مىكند كه چشم ما همهء حركتها را ببيند ؟ گوش ما هم يك حد متوسطى از صوتها ( از بيست ارتعاش در ثانيه تا بيست هزار ارتعاش در ثانيه ) را درك مىكند . از اين حد بالاتر را درك نمىكند ؛ صوت وجود دارد ولى سامعهء ما آن را درك نمىكند ؛ از آن حد پايين‌تر را هم درك نمىكند . حيواناتى هستند كه بالاتر از اين حد را درك مىكنند و حيواناتى هستند كه پايين‌تر از آن حد را درك مىكنند . پس اينكه سامعهء ما اصوات خارج از اين دو حد را درك نمىكند دليل نمىشود كه صوت وجود ندارد .\r\nحركت هم همين‌طور است . چشم ما بعضى حركتها را مىبيند ، بعضى حركتهاى ديگر را نمىتواند ببيند . اگر تغيير كيفيت سريع باشد چشم انسان مىبيند كه چگونه اين شىء كه مثلًا سفيد است دارد سياه مىشود و يا سياه است دارد سفيد مىشود ؛ مىبيند كه چگونه اين شىء كه زرد است دارد قرمز مىشود . اما سيبى كه تدريجاً دارد قرمز مىشود تغيير كيفيتش براى چشم ما قابل تشخيص نيست . اگر يك ماه بگذرد و آنگاه انسان اين سيب را نگاه كند مىبيند كه بله ، در ظرف اين يك ماه فرق كرده است . ولى اگر انسان به‌طور مدام با چشمش نگاه كند نمىتواند اين فرق را\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nببيند « 1 » . پس اين حرفها ملاك نيست كه ما حواس خود را به عنوان تنها معيار درنظر بگيريم و بگوييم چون فلان پديده را با چشم نمىبينيم و يا با گوش نمىشنويم پس وجود ندارد ، بلكه بايد به كمك ملاكها و معيارهاى عقلى و منطقى و فلسفى به تحليل مسأله پرداخت .\r\n\r\nاشاره‌اى به مسألهء علم و ادراك يا مسألهء شناخت\r\nآنگاه مسأله به اين صورت طرح مىشود كه اگر واقعاً در عالم هيچ چيزى در دو لحظه به يك حال وجود ندارد ، بلكه حتى هيچ مرتبه‌اى از مراتب طبيعت در لحظهء ديگر ، آن مرتبه نيست و يك مرتبهء ديگر است ( عين همان مسألهء حركت كه هيچ مرتبه‌اى از حركت در مرتبهء بعدش ديگر وجود ندارد ) و هيچ شيئى در طبيعت در مرتبهء بعد وجود ندارد ، در اين صورت پس ما چگونه درك مىكنيم ؟ .\r\nجواب اين است كه اگر درك و فكر و انديشه همان خاصيت طبيعت را داشته باشد و به اصطلاحى كه گاهى در اين مورد به كار مىبرند اگر فكر هم ديالكتيكى باشد و اگر آن ديالكتيك « 2 » و حركتى كه در طبيعت وجود دارد عين همان حركت واقعاً در ذهن هم وجود داشته باشد ، يعنى اگر ذهن هم طبيعت باشد ، آن وقت محال است كه اصلًا ذهن وجود داشته باشد ، محال است كه درك وجود داشته باشد .\r\nادراك به اين دليل ادراك است كه [ درك 
  ] را حفظ و نگهدارى مىكند ، يعنى حالت ناثابت را به صورت ثابت نگه مىدارد ؛ به صورت ثابت واقعى نگه مىدارد ، نه اينكه آن ناثابت را كه مثلًا سريع است بطىء كند به طورى كه ما نتوانيم تشخيص بدهيم كه [ ادراك آن حركت سريع 
  ] داراى حركت بطىء است ؛ نه ، [ تغير و حركت با ادراك منافات دارد و 
  ] ديگر در حركت از نظر اينكه دو مرتبهء آن با يكديگر وجود ندارند سريع و بطىءاش على السويه است .\r\nدرمقام تشبيه نظير دستگاه عكاسى است كه مثلًا عكس يك بچه را در يك .\r\n\r\n\r\n\r\n\r\n","description":"","footnote":"\r\n( 1 ) . - درواقع از هر دو طرف است ؛ بعضى را از شدت كندى حس نمىكند و بعضى را از شدت تندى .\r\nاستاد : بله ، همين‌طور است ؛ بعضى را هم از شدت تندى حس نمىكند .\r\n( 2 ) . مقصود ما از كلمهء « ديالكتيك » در اينجا صرف همان حركت است .\r\n","page_name":" 367 ","page_number":367},
  {"content":"\r\n\r\nحال برمىدارد . بعد از ده سال كه مىگذرد شما [ با نظر به عكس 
  ] ، بچه را در همان حال ده سال پيش مىبينيد ولى خودش تغيير كرده است ( كه البته اين مثال درستى نيست ، چون خود تصوير و عكس هم تغيير مىكند ولى كندتر تغيير مىكند ) .\r\nذهن است كه همهء اينها را نگهدارى مىكند و اگر ذهن يك خاصيت ماوراء الطبيعى كه همان خاصيت ثبات است نداشته باشد علم و ادراك نخواهد داشت و نسبت به عالم خارج شناخت پيدا نخواهد كرد ، زيرا حيثيت علم حيثيت ثبات است . اصلًا حيثيت آگاهى حيثيت ثبات است ، يعنى ضد حيثيت حركت است ؛ حيثيت حضور است . حركت ، غياب است و علم حضور .\r\n\r\nبازگشت به اصل بحث\r\nبه هرحال اين يك سلسله است در عالم وجود . حكما سلسلهء علل و معلولهاى زمانى را « سلسلهء عرْضى » مىنامند . و اما اينكه چرا اين سلسله را عرضى مىگويند براى اين است كه موجوداتى كه در اين سلسله هستند [ به وجود آورندهء يكديگر نيستند و احياناً 
  ] ازنظر مرتبهء وجودى يعنى از نظر شدت و ضعف در يك درجه هستند ؛ يعنى چنين نيست كه [ لزوماً 
  ] آن چيزى كه در مرتبهء قبل وجود دارد « اقوى وجوداً » باشد از اين چيزى كه در مرتبهء بعد وجود دارد ؛ نه ، ممكن است آن چيزى كه در مرتبهء قبل است « اقوى وجوداً » باشد از اين چيزى كه در مرتبهء بعد است و ممكن است عكس قضيه باشد يعنى آن چيزى كه در مرتبهء بعد هست « اقوى وجوداً » باشد از آن چيزى كه در مرتبهء قبل است . ممكن است پدرى « اقوى وجوداً » باشد از پسرى و ممكن است پسرى « اقوى وجوداً » باشد از پدرى . ولى هرچه از اين اختلافات مرتبه‌اى هم كه باشد باز درعين حال اينها را موجودات عرضى مىگويند ، يعنى اينها در يك عالم و در يك نشئه قرار گرفته‌اند .\r\nفيلسوف بر خلاف عالِم طبيعى براى وجود يك سلسلهء ديگر هم قائل است كه آن را « سلسلهء طولى » مىنامد . « سلسلهء طولى » يعنى چه ؟ در توضيح اينكه مقصود از سلسلهء طولى چيست و چگونه اثبات مىشود بايد بگوييم : همچنانكه گفتيم جهان داراى يك سلسلهء عرضى است كه همين عالم طبيعت است كه همه با آن آشنا هستيم و فيلسوف و عالم طبيعى در آن اتفاق نظر دارند . اين سلسلهء عرضى كه جهان\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدارد سلسلهء حركات است ، يعنى وجههء سيَلان عالم است كه هرچه در اينجا هست در سيلان است و هر مرتبه‌اى فاقد مرتبهء ديگر است ( به همين معنايى كه بيان كرديم ) ؛ يعنى اين مراتب به هيچ نحو يكديگر را نمىبينند و درك نمىكنند و با يكديگر حضور ندارند . جنبه‌اى كه بر آنها حاكم است جنبهء غياب است و هر مرتبه‌اى از مرتبهء ديگر غايب است . عليت واقعى هم در اينجا وجود ندارد ، بلكه فقط « عليت اعدادى » وجود دارد ؛ يعنى گذشته شرط آينده هست ولى به وجودآورندهء آينده نيست ، چون اساساً در مرتبهء آينده وجود ندارد .\r\nو از همين جاست كه حكيم مىرسد به اينكه گذشته نمىتواند علت ايجادى شيئى كه امكان وجود دارد و نيازمند به علت ايجادى است ، باشد . گذشته مىتواند علت اعدادى باشد يعنى شرط وجود اين شىء باشد ولى گذشته نمىتواند موجد آيندهء خودش باشد . نظير اينكه اگر شما سنگى را از بالا رها كنيد تا به پايين سقوط كند ، مادامى كه اين سنگ از بالا به پايين مىآيد مراتب قبلى شرط مرتبهء بعدى است ؛ يعنى اگر اين سنگ آن مرتبهء قبلى را طى نكند محال است بتواند مرتبهء بعدى را طى كند ؛ يعنى بايد از مرتبهء قبل عبور كند تا به مرتبهء بعدى برسد ؛ ولى مرتبهء قبل علت به وجود آورندهء حركت نيست ؛ محرك ، چيز ديگر است . محرك آن چيزى است كه در همهء اين مراتب وجود دارد . اين در مقام تمثيل و تشبيه بود با اينكه اين مثال با خود مطلب يك مقدار فرق دارد .\r\nپس علت واقعى شىء بايد آن چيزى باشد كه همراه با اين موجود وجود داشته باشد و قهراً نمىتواند يك امر زمانىِ اينچنين باشد كه تقدمش بر اين شىء تقدم زمانى باشد ، بلكه بايد يك امرى باشد كه تقدمش بر اين شىء تقدم وجودى باشد ؛ يعنى بايد يك وجودى باشد كه سنخ وجودش با سنخ وجود اين شىء متفاوت است تا بتواند ايجاد كنندهء اين باشد ، و آن محيط بر اين است « 1 » .\r\n\r\n\r\n\r\n\r\n","description":"","footnote":"\r\n( 1 ) . - حال چه لزومى دارد كه بگوييم يك علت اينچنينى براى عالم طبيعت وجود دارد كه ايجادكنندهء اين عالم است و سنخ وجودش با سنخ وجود اين عالم متفاوت است ؟ بلكه مىتوانيم بگوييم يك مقدار مواد هستند كه اينها تغيير صورت مىدهند ، كه بر اين اساس ديگر لزومى ندارد كه قائل به علت ايجادى و علت فاعلى بشويم .\r\nاستاد : باز ماده است و ماده قبول مىكند صورت را . پس باز از علت فاعلى و ايجادى بى نياز نيستيم .\r\n- نه ، ماده به معنى فلسفى منظورم نيست .\r\nاستاد : به هر معنا كه شما بخواهيد بگوييد فرق نمىكند .\r\n- مقصود بنده ماده به همين معنى « جسم » است يعنى به صورت طبيعى برخورد مىكنيم .\r\nاستاد : ماده به معنى « جسم » هم كه شما بخواهيد بگوييد همين‌طور است . اولا بنا براصل حركت جوهرى كه هيچ امر ثابتى نداريم جايى براى اين حرفها نيست . ثانياً بنا بر آن اصل هم كه شما بخواهيد بگوييد مىشود ماده و صورت ارسطو ، كه باز در ماده و صورت ارسطو جسم نمىتواند علت جسم باشد ، يعنى جسم نمىتواند به جسم صورت بدهد .\r\n- استاد ! منظور بنده اين است كه اگر ما به همان صورتى كه ماديون بحث مىكنند بحث كنيم مىگوييم كه اصلا مسأله اين نيست كه يك چيزى به يك چيزى وجود بدهد ، بلكه يك مقدار مواد ثابت در جهان هست و ما فقط عامل محرك را بايد پيدا كنيم . يك عامل محركى هست كه جاى اينها را عوض مىكند : اين مىرود بالا ، آن مىرود پايين ، اين مىرود به اين سمت ، آن مىرود به آن سمت ، و حركاتى از اين قبيل .\r\nاستاد : حالا اجازه بدهيد ، الآن ما نمىخواهيم از بحث خارج بشويم . آن مطلبى كه شما مىگوييد ، ما را از بحث خارج مىكند . ما اگر آن علت را فقط عامل محرك هم بدانيم بازهم گذشته نمىتواند عامل محرك آينده باشد ؛ عامل محركى هم بايد همراه متحرك باشد . از اين جهت هيچ فرقى نمىكند ؛ يعنى نمىتواند عامل محرك از نظر زمانى به اين نحو باشد كه در مرتبه‌اى كه محرك وجود دارد حركت وجود نداشته باشد و در مرتبه‌اى كه حركت وجود دارد محرك وجود نداشته باشد يعنى معدوم باشد ؛ يعنى اين كه « معدوم » بخواهد علت « موجود » باشد امرى محال است . هميشه بايد عامل همراه با عمل خودش موجود باشد ( كه البته مقصود ما عامل واقعى است نه مجرا ؛ اين مثالهاى عوامانه را كه گاهى مىزنند نظير بنّا و ساختمان بريزيد دور ) . محال است كه يك شىء عامل و علت واقعى باشد بدون آنكه همراه معلول خودش وجود داشته باشد .\r\nيك وقت كسى مىگويد اصلا حركت علت نمىخواهد . اين يك بحث عليحده‌اى است كه البته در جاى خودش طرح كرده‌ايم . ولى يك وقت هست كه ما مىگوييم حركت علت مىخواهد . وقتى مىگوييم حركت علت مىخواهد ، هر مرتبه‌اى از مراتب حركت علت مىخواهد . اين نمىتواند به اين صورت باشد كه علت در مرتبهء قبل باشد و در خود آن مرتبه ، علت وجود نداشته باشد . اين معنايش اين است كه در مرتبهء اين حركت علت معدوم باشد . علت در حال عدم كه نمىتواند علت باشد ، علت در حال وجود مىتواند علت باشد ؛ و فرض اين است كه مرتبهء وجود علت مرتبهء عدم معلول است و مرتبهء وجود معلول مرتبهء عدم علت است . تا اين مقدارها را خود امثال ارسطو هم پيش رفته‌اند وحتى در باب محرك اول هم اين حرف را گفته‌اند كه عامل محرك بايد همراه حركت وجود داشته باشد .\r\n","page_name":" 369 ","page_number":369},
  {"content":"\r\n\r\nاينجاست كه اين مسأله مطرح مىشود كه براى عالم ( ممكنات عالم ) علاوه بر علل اعدادى بايد علل ايجادىاى وجود داشته باشد كه از سنخ امور زمانى نباشد كه در مرتبه‌اى كه علت موجود است معلول معدوم است و در مرتبه‌اى كه معلول موجود است علت معدوم است . بعلاوه ثابت شده است كه به‌طور كلى امور زمانى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nنمىتوانند ايجادكننده باشند يعنى نمىتوانند علت موجده باشند « 1 » .\r\nحكما همين قدر كه براى طبيعت به يك علت محيط مىرسند بعد با يك سلسله براهين ثابت مىكنند كه آن علتِ محيط بلاواسطه ، واجب الوجود نيست يعنى اينچنين نيست كه وقتى ما مىگوييم اين اجسام و اين اشياء كه در اين عالم طبيعت هستند علت دارند اين علت حتماً ذات واجب الوجود است به نحو بلاواسطه ؛ بلكه ميان ذات واجب الوجود و عالم اجسام عوالم ديگرى وجود دارد ، كه البته به‌طور دقيق هم نمىشود تعيين كرد كه تعداد اين عوالم چقدر است و كيفيت آنها چگونه است و به اصطلاح چند و چون آنها چيست ، بلكه همين قدر معلوم است كه ميان عالم اجسام و ذات بارى يك سلسله وسائط هست . قدر مسلّم اين است كه وسائطى هست ، اما اينكه آن وسائط چيست ، اينها معتقدند كه يكى از آن وسائط عالمى است كه عالم ابعاد هست ولى عالم حركات نيست ، عالم ماده نيست ؛ يعنى ميان بُعد داشتن و ماده داشتن تفكيك مىكنند و مىگويند ما عالمى داريم كه عالم ابعاد است و عالمى است داراى فضا ولى بدون آنكه عالم حركت باشد ، و اين عالم را اصطلاحاً « عالم ملكوت » مىنامند . برتر از اين عالم ، عالم مجردات محض است . مجردات محض يعنى مجرداتى كه نه تنها از ماده مجردند ، از ابعاد هم مجردند . اينجاست كه ديگر قابل تعيين نيست كه اين عوالم مجردات كه در طول يكديگرند چقدر است .\r\nقدر مسلّم اين است كه منتهى مىشود به ذات واجب الوجود كه ديگر ماوراء ندارد « 2 » و « 3 » .\r\n\r\n\r\n\r\n\r\n","description":"","footnote":"\r\n( 1 ) . اصطلاح « علت طبيعى » و « علت الهى » از همين جا ناشى مىشود . علت طبيعى يعنى علت به اصطلاحِ عالِم طبيعى كه علت در واقع فقط علت حركت است و اجسام را به عنوان علت درنظر مىگيرد . اجسام به حكم طبيعتى كه همراه خودشان دارند فقط مىتوانند تأثير در حركت - آن هم در حركت خودشان - داشته باشند . ولى يك جسم نمىتواند علت ايجادى يك شىء ديگر واقع بشود ( كه اين را هم در جاى خودش گفته‌ايم ) . و اما علت الهى يعنى علت به اصطلاحِ فيلسوف الهى ، كه علت واقعى را - كه همان علت ايجادى يا علت موجده است - درنظر مىگيرد و علل اعدادى را شرايط و معدّات مىداند نه علت واقعى .\r\n( 2 ) . [ براى توضيح بيشتر مراجعه شود به پاورقيهاى جلد پنجم اصول فلسفه و روش رئاليسم ، تحت عنوان « كثرت و ترتيب قياسى اجزاء جهان » و يا مجموعه آثار 6 ، ص 1056 . 
  ]\r\n( 3 ) . - استاد ! يك تعريفى از اين فرقى كه بين عالم ملكوت و عالم ماده است بيان فرماييد .\r\n","page_name":" 371 ","page_number":371},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : ما الآن نمىتوانيم در اينجا اين بحث را مطرح كنيم ، چون اين مباحث در « الهيات » مىآيد و اصلًا اين بحث استطراداً در اينجا آمده است . هريك از اين مباحث را كه بحثش در جاى ديگر مىآيد اگر بخواهيم در اينجا بحث كنيم هرقدر هم كه درباره‌اش بحث كنيم باز به جايى نمىرسيم و مطلب به دست نمىآيد .\r\n- نه ، ما فعلا به آنها كارى نداريم ، چون الآن اين توهم براى من پيش آمد كه تازه عالم ماده را هم اگر بخواهيم از بُعدش صرف نظر كنيم چگونه مىتوانيم تصور كنيم . اگر بخواهيم ماده را براى كسى تعريف كنيم غير از جنبهء بعد داشتن و مثلا قابل اشاره بودن به چه وجه مميز ديگر مىشود آن را تعريف كرد ؟ .\r\nاستاد : از طريق مسألهء حركت و قابليت يعنى قوه و فعليت ؛ يعنى در عالم ماده شىء بالقوه داريم كه به فعليت مىرسد . ولى آنجا كه عالم ابعاد است بدون ماده ، قوه و فعل در كار نيست كه يك شىء حالت بالقوه‌اى داشته باشد و بخواهد به فعليت برسد . اين قوه كه اينجا هست آنجا نيست .\r\n- يعنى اين وجود سيلانى كه در اينجا هست در آنجا نيست .\r\nاستاد : بله ، همين وجود سيلانى كه به‌طور دائم و پيوسته بخواهد از قوه به فعليت برود در آنجا نيست .\r\n- بنابراين آن عالم هم بايد با همين حواس قابل رؤيت باشد .\r\nاستاد : اتفاقاً قابل رؤيت هست ولى نه با اين حواس ؛ با اين حواس چرا ؟ .\r\n- مگر نمىگوييد هرچيزى كه بعد داشته باشد قابل رؤيت است ؟ .\r\nاستاد : نه ، ما اين‌طور نگفتيم ؛ اتفاقاً هيچ گاه چنين حرفى نزديم كه هرچيزى كه بعد دارد قابل رؤيت است . از اين جهت اين عالم مثل عالمى است كه رياضيون براى ذهن فرض مىكنند و نمونهء اين عالم در انسان همين است كه شما الآن در عالم ذهن خودتان مىتوانيد ابعادى را فرض كنيد و خطوط و اشكالى را درنظر بگيريد بدون اينكه اينها اصلا در عالم خارج وجود داشته باشد .\r\nمىگويند در انسان نمونهء همهء اين عوالم هست ؛ و يك راهى كه براى اثبات اين عوالم ذكر مىكنند همين است كه در انسان از هر مرتبه‌اى و از هر عالمى نمونه‌اى هست . انسان يك مرتبهء مادى دارد كه مرتبهء بدن اوست . يك مرتبهء ديگر دارد كه آن مرتبهء متوسط است و فلاسفه آن را مرتبهء « خيال » مىنامند ولى مقصودشان تخيل نيست . وقتى كه شما در عالم ذهن خودتان ابعادى را فرض مىكنيد و براى آن ابعاد خطوط ، نقشه‌ها ، طرف راست و طرف چپ درنظر مىگيريد و اشيائى را در عالم ذهنتان مىآوريد بدون اينكه اصلا اينها در عالم خارج وجود داشته باشد اين ابعاد و خطوط و اشكال در عالم خيال واقع است و شما با عالم خيال سر و كار داريد و همهء اينها را شما با آن چشم خيال خودتان در عالم خيال داريد مىبينيد ، و اينها را ذهن شما در درون خودش خلق مىكند ؛ يعنى اين ابعاد در آن مرتبه و در آن عالم خودشان يعنى در عالم خيال واقعيت دارند ، نه اينكه خيال [ و توهم 
  ] مىكنيد كه آن بعد است . انسان اول اشتباه مىكند ، خيال مىكند كه آن بعد نيست ، من تصور مىكنم بعد بودن آن را ؛ نه ، اينچنين نيست ؛ آن يك بعدى است\r\n","page_name":" 372 ","page_number":372},
  {"content":"\r\n\r\n\r\n\r\n\r\n\r\n","description":"","footnote":"\r\nكه در درون انسان خلق مىشود ، و امروزيها يعنى رياضيدان‌ها و فيلسوفان رياضى معاصر هم كه مىگويند اين واقعاً يك بعد رياضى است و در عالم ذهن [ موجود 
  ] است ، حرفشان حرف درستى است .\r\nكما اينكه انسان آنچه را كه در عالم رؤيا مىبيند از نظر اينكه با عالم طبيعت منطبق نيست مىگويد توهم و خيال است . راست مىگويد ؛ يعنى آنچنان چيزى كه او در عالم رؤيا ديده است در طبيعت وجود ندارد ، ولى در عالم خودش يك واقعيت است .\r\nهرخيالى ، هربعدى ، هرچيزى و هر انسانى كه شما در عالم رؤيا مىبينيد در عالم خودش يك واقعيت است .\r\nشما وقتى پدرتان يا رفيقتان را در عالم رؤيا ديديد اگر از آن نظر بگوييد كه آيا اين وجود مادى را ديده‌ايد ؛ نه ، اين را نديده‌ايد . از اين نظر اين خيال است ، يعنى باطل است ، وهم است . اما از نظر خود او كه درنظر بگيريد او خودش يك واقعيتى است ، منتها يك واقعيتى است كه ذهن شما آن را به نحوى خلق كرده است .\r\nحال اينكه آيا به نحوى آن را خلق كرده است يا از درون خودش مايه گرفته است يا در برونش چيز ديگرى ديده است و بعد آن را به اين صورت آفريده است آن يك مسأله‌اى است كه مربوط به عالم رؤيا مىشودكه عالم فوق العاده‌اى است . به قول مولوى :\r\nهمچو آن وقتى كه خواب اندر روى .\r\nتو ز پيش خود به پيش خود شوى .\r\nبشنوى از خويش و پندارى فلان .\r\nبا تو اندر خواب گفتست آن نهان .\r\nتو يكى تو نيستىاى خوش رفيق .\r\nبلكه گردونى و درياى عميق .\r\nآنجاست كه انسان در درون خودش يك چيزى را خلق مىكند و بعد در عالم درون خودش نزد او مىرود ، با او حرف مىزند و از او جواب مىگيرد . آن رؤيا را كه شما مىگوييد خيال و وهم است از نظر انطباقش با طبيعت است كه خيال و وهم است ، ولى از نظر خودش ، يك عالمى است كه در آنجا رفتنى هست و حرف زدنى هست و . . . ، منتها نه رفتنى از سنخ اين رفتن كه ما در اين عالم طبيعت با آن آشنا هستيم . از اين جهت است كه باز به قول مولوى مىبينيد در يك « آن » انسان مىرود به بغداد و از بغداد مىرود به مكه .\r\nاين عالمِ داراى بعد و بدون ماده ، فضايى است كه در درون انسان آفريده مىشود و نمونه‌اش در انسان هست .\r\nآن عالمى كه به نام « عالم برزخ » ناميده مىشود همين است . روايت شده است كه روزى اميرالمؤمنين ( ع ) به وادى السلام نجف رفتند و برخى اصحاب نيز به دنبال ايشان رفتند و براى اينكه حضرت روى خاك ننشينند گفتند اجازه بدهيد كه مثلا يك فرشى پهن كنيم .\r\nحضرت فرمودند : نه ، نمىخواهد . بعد فرمودند : اگر پرده از برابر چشمهاى شما كنار مىرفت مىديديد كه الآن اينجا پر است از ارواحى كه اينجا نشسته‌اند و با يكديگر حرف مىزنند .\r\nچرا ديگران نمىديدند ؟ اگر آن عالم با همين حواس قابل رؤيت بود بايد ديگران هم\r\n","page_name":" 373 ","page_number":373},
  {"content":"\r\n\r\n\r\n\r\n\r\n\r\n","description":"","footnote":"\r\nمى ديدند .\r\nهمان‌طور كه امروز مىگويند ، الآن در اين فضا خيلى چيزها ممكن است وجود داشته باشد كه ما نمىبينيم . الآن در باطن اين عالم و در باطن همين طبيعت آنقدر غوغاست ، آنقدر عالمها هست ، آنقدر اشياء هست كه اگر يك نفر اهل حقيقتى باشد كه بتواند در افراد تصرف كند در همين جا كه انسان نشسته است آنقدر دنياها مىبيند كه غرق در حيرت مىشود . البته اينها همه در باطن اين عالم است نه در اين فضا و نه در اين طبيعت ، كه اگر چنين باشد مىشود « طبيعى » . « در باطن اين عالم » يعنى همين جا ، نه اينكه باطن عالم يعنى پشت آسمانها . باطن عالم يعنى آنچه كه در بطن عالم است نه در بيرون عالم .\r\nبيرون عالم كه باطن عالم نيست .\r\nالآن در همين شرايط ، محيط بر همين زمان و محيط بر همين مكان همين حقايق وجود دارد . فقط يك روزنه‌اى از درون انسان بايد باز شود تا آن حقيقت را ببيند . نه اينكه در يك جاى ديگرى در بيرون اين زمان و در بيرون اين مكان ، در پشت فلك الافلاك يك چيزى وجود دارد ؛ نه ، همين جا وجود دارد ؛ يعنى شما فقط اين بعد طبيعت را مىبينيد ، خيال مىكنيد كه فقط همين هست . آنچه كه از طبيعت هزار درجه قويتر است و محيط بر طبيعت است و با طبيعت وجود دارد ( طبيعت خودش با خودش وجود ندارد ولى آن با همهء طبيعت وجود دارد ) آن را نمىبينيد ولى هست .\r\n- « باطن اين عالم » به چه معناست ؟ اينكه شما مىگوييد در باطن همين عالم ، ارواح هست اين باطن عالم كجاست ؟ .\r\nاستاد : همين كه بگوييد باطن عالم كجاى عالم است آنوقت ديگر باطن عالم نيست . باطن عالم اگر بخواهد در يك جايى از عالم باشد كه ديگر باطن نيست .\r\n- يعنى چگونه مىشود انسان باطن عالم را بفهمد ؟ .\r\nاستاد : الآن باطن شما چگونه است ؟ شما خودتان در باطن خودتان هستيد . الآن « منِ » شما در باطن اين بدن شماست ؛ اين « من » را نشان بدهيد در كجاست .\r\n- گفتگوى پيغمبر با زيد هم در رابطه با همين باطن انسان است .\r\nاستاد : بله ، در اين زمينه احاديث زيادى داريم الى ماشاء اللَّه . مولوى آن حديث را به شعر آورده است ؛ چه شيرين هم آورده است . البته در تعبيرات مولوى فقط اسمش فرق مىكند . او اسمش را « زيد » آورده است و شايد در اخبار اهل تسنن هم به نام زيد بوده است ولى در اخبار ما به نام « حارثه » است و خيال مىكنم چون يك زيدبن حارثه‌اى بوده است مولوى حارثه را با زيدبن حارثه اشتباه كرده و قضيه را به نام « زيد » آورده است . در كتاب كافى هست كه پيغمبر اكرم صلّى اللَّه عليه و آله يك روز هنگام بين الطلوعين به ميان اصحاب صُفّه رفتند ( چون معمولا ايشان بعد از نماز به ديدار آنها مىرفتند ، از آنها خبر مىگرفتند و به آنها رسيدگى مىكردند ) . « فَنَظَرَ الى شابٍّ فِى المسجدِ وَ هُوَ يَخْفِقُ و يَهوى بِرَأسِهِ ، مُصْفَرّاً لَوْنُهُ ، قَدْ نَحِفَ جِسْمُهُ و غارَتْ عَيْناهُ فى رَأسِه » جوانى را ديدند كه داشت تلوتلو مىخورد ، رنگش زرد و بدنش نحيف و لاغر بود و چشمهايش در حدقه فرو رفته بود . حضرت به او فرمود : « كَيفَ اصْبَحْتَ ؟ » عرض كرد : « اصْبَحْتُ يا رسولَ اللَّهِ موقِناً » .\r\nحضرت فرمود : « فَما حقيقةُ يَقينِكَ » ؟ گفت : « انَّ يَقينى يا رَسولَ اللَّهِ هُوَالَّذى احْزَنَنى وَ اسْهَرَ لَيْلى وَ أَظْمَأَ هَواجِرى » يقين من همانى است كه مرا اندوهگين ساخته و شب خواب را از من گرفته و روزها مرا تشنه نگه داشته است . بعد گفت : يا رسول اللَّه ! الآن درحالى هستم كه گويى اهل بهشت را مىبينم كه در بهشت متنعمند و گويى اهل جهنم را مىنگرم كه در آتش معذبند « وَكَأَنِّى الْانَ اسْمَعُ زَفيرَ النّارِ يَدورُ فى مَسامِعى » و گويى الآن صداى زبانه كشيدن آتش دوزخ را با اين گوش خودم مىشنوم . بعد حضرت فرمود : اين بنده‌اى است كه خداوند قلب او را به نور ايمان منور كرده است . مولوى مىگويد :\r\nگفت پيغمبر صباحى زيد راكيف اصبحت‌اى رفيق باصفا .\r\nگفت عبداً موقناً ، باز اوش گفت كو نشان از باغ ايمان‌گر شكفت .\r\nگفت تشنه بوده‌ام من روزهاشب نخفتستم ز عشق و سوزها .\r\nگفت از اين ره كو ره آوردى بياردر خور فهم و عقول اين ديار .\r\nگفت خلقان چون ببينند آسمان من ببينم عرش را با عرشيان .\r\nو بعد از چند بيت ديگر مىگويد :\r\nاين بگويم يا فروبندم نفس لب گزيدش مصطفى يعنى كه بس .\r\n- بعضى خوابها هست كه فى الواقع ارتباط خيلى نزديك دارد با وقايع آينده ؛ آيا اين حكايت از اين مطلب كه فرموديد نمىكند ؟ .\r\nاستاد : بدون شك همين‌طور است ؛ قسمتى از خوابها اينچنين است . مىدانيد كه خواب ريشه‌هاى متعدد و گوناگونى دارد و بسيارى از خوابها اتصالكى باعالم ديگر دارد ، يعنى يك برقى است كه از يك جاى ديگرى مىزند ، منتها نه به اين شكلى كه انسان در خواب مىبيند ؛ آن به شكل ديگرى ظاهر مىشود ولى انسان كه آن را در ذهن خودش تصوير مىكند مطابق بافت ذهنى خودش تصوير مىكند ؛ يعنى آن حقيقتى كه او مىبيند تمثلش در ذهنش مطابق ذهن خودش است ولهذا هركسى تمثل ذهنى و تمثل خوابىاش متناسب است با ساختهء روح خودش . مثلا انسان پدر يا برادر خودش را خواب مىبيند ، ولى آنچه را كه ديده است يك چيز ديگر و يك حقيقت ديگر است . آن حقيقت ديگر وقتى كه در درون انسان متمثل مىشود به يك صورتى از آن صورتهاى درونى انسان متمثل مىشود ، مثل جبرئيل كه وقتى متمثل مىشد به صورت دحيهء كلبى متمثل مىشد .\r\nبعد مثلا به صورت حروف و كلمات و به شكل گفتار چيزهايى مىگويد كه انسان تعجب مىكند .\r\n","page_name":" 374 ","page_number":374},
  {"content":"\r\n\r\nاين عوالم را كه بين آنها رابطهء محيط و محاط برقرار است و هر عالم بالاتر از نظر وجودى بر عالم پايين‌تر احاطه دارد و از آن قويتر است « سلسلهء طولى عالم » مىنامند . سلسلهء طولى يعنى اينكه آن مرتبه بر طبيعت احاطه دارد ، بر آن مرتبه چيز ديگرى احاطهء وجودى دارد و بر آن چيز ديگر باز چيز ديگرى احاطهء وجودى دارد\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nتا مىرسد به آنجا كه «  وَ اللَّهُ مِنْ وَرائِهِمْ مُحِيطٌ  « 1 » » و ذات لايتناهى پروردگار بر همه چيز احاطه دارد كه آن وجود لايتناهى است . اينها را مىگويند « مراتب طولى وجود » .\r\n\r\nخلاصهء بحث\r\nپس وجود دو سلسله دارد : يك سلسله همين سلسلهء طولى زمانىاى كه هر مرتبه‌اش غايب است از مرتبهء ديگر و موجوداتى كه در اين سلسله واقعند همه در عرض يكديگر هستند ؛ و يك سلسلهء ديگر سلسلهء طولىاى كه مراتب در طول يكديگر قرار دارند نه در عرض يكديگر ؛ يعنى هر مرتبه‌اى « اقوى وجوداً » است از مرتبهء ديگر و در نشئه‌اى بالاتر و عاليتر از آن مرتبه است و آن باز در نشئه‌اى بالاتر و عاليتر از اين يكى قرار دارد ، يعنى اساساً وجودش قويتر است ؛ يعنى اينها از نظر وجودى در يك مرتبه و در يك درجه نيستند ولهذا اينها را مىگويند « سلسلهء طولى » و آنها را مىگويند « سلسلهء عرضى » « 2 » .\r\nاين هم يك مقدمهء ديگر كه ذكر آن براى بيان نظريهء ميرداماد لازم بود . اين نظريه نياز به يك مقدمهء سومى هم دارد كه آن را به درس بعد موكول مىكنيم « 3 » .\r\n\r\n\r\n\r\n\r\n","description":"","footnote":"\r\n( 1 ) . بروج / 20 .\r\n( 2 ) . - آيا هيچ شده است كه متكلمين به اين سلسلهء طولى ملتزم شده باشند ؟ .\r\nاستاد : نه ، ولى اتفاقاً اين با شريعت بسيار سازگارتر است و خيلى بيشتر جور درمىآيد ، زيرا آنچه كه درباب ملائك و در باب اين عوالم گفته شده است با حرف حكما خيلى بيشتر منطبق است تا با حرف متكلمين .\r\n( 3 ) . - آيا مىتوانيم بگوييم كه لااقل در بعضى موارد كه در قرآن كلمهء « سماء » و « نزول » آمده است اشاره به همين سلسلهء طولى است ؟ .\r\nاستاد : مسلماً چنين است . شك ندارد كه « سماء » در قرآن [ به معانى 
  ] مختلف آمده است و بسيارى از جاها كه كلمهء « سماء » آمده است بدون شك به اين معناست .\r\n- . . . [ سؤال در نوار مفهوم نيست 
  ] .\r\nاستاد : . . . شما اگر در اين قطعه از زمان باشيد ديگر در آن قطعهء قبلش نيستيد . اگر در آنجا باشيد ديگر در اينجا نيستيد . اگر هم يك شيئى باشيد كه در هر دو جا وجود داشته باشيد وجود شما يك وجود كشش‌دار است ؛ قسمتى از وجود شما در آنجاست و قسمتى از\r\n","page_name":" 376 ","page_number":376},
  {"content":"\r\n\r\n\r\n\r\n\r\n\r\n","description":"","footnote":"\r\nوجود شما در اينجاست . باز قسمتى كه در آنجاست در اينجا نيست و قسمتى كه در اينجاست در آنجا نيست . فكر شماست كه هم در اينجاست و هم در آنجا ، چون فكر غيرمادى است ؛ از اين جهت است كه مىتواند هم در اينجا باشد و هم در آنجا ؛ هم در اينجا محيط باشد و هم در آنجا . اما در مورد موجودات طولى قضيه به اين نحو است كه در اينجا كه هستيد در آن مرتبهء بالاتر نيستيد ولى در مرتبهء بالاتر كه باشيد در مرتبهء پايين‌تر هم هستيد .\r\n- . . .\r\nاستاد : نه ، اصلش را داريم ؛ نه ، در آنجا حركت نيست . ما كه نمىخواهيم بگوييم كه انتقال است . در آنجا انتقال به معنى حركت نيست . انتقال در آنجا به منزلهء ايجاد است ، يعنى افاضهء وجود است . البته عرفا اين تعبير را مىكنند و لفظ سير و سفر را به كار مىبرند ، اما در واقع اين سير و سفر به معنى حركت نيست .\r\n- ملاك تمايز مراتب وجودى در خود عوالم مجردات كه بالاتر از عالم ماده هستند چيست ؛ آنجا كه ديگر حركت نيست . آن وقت يك وجود پست‌تر و يك وجود برتر تمايزشان به چيست ؟ .\r\nاستاد : آن را عرض كرديم ، كه از نظر اينها [ يعنى فلاسفهء اسلامى 
  ] عالم طبيعت عالم ماده و حركت و ابعاد و ماهيت است و همهء اينها در عالم طبيعت هست ؛ يعنى همهء جنبه‌هاى عدمى كه وجود را ضعيف مىكند درطبيعت هست ولهذا طبيعت با همهء اين يال و كوپال و و با همهء بزرگى و ابعاد خودش به تعبيراينها در « صف النعال » عالم وجود واقع شده است ؛ يعنى ضعيف ترين عالم [ از عوالم 
  ] وجود است .\r\nبعد اينها مىگويند يك درجه بالاتر از عالم طبيعت آن عالمى است كه مجرد از ماده به معنى قوه است ( قوه‌اى كه در مقابل فعليت است ) ؛ يعنى مجرد است ازنقصى كه بتواند رو به كمال برود ؛ يعنى در آنجا ديگر حركت نيست ، مجرد از حركت است ، چون فوق حركت است . چرا فوق حركت است ؟ چون شيئى حركت مىكند كه آنچه را كه برايش امكان وجود دارد و مىتواند داشته باشد و ندارد [ دارا شود 
  ] ؛ اگر شيئى هرچه را كه برايش امكان وجود دارد داشته باشد ديگر حركت برايش معنى ندارد .\r\nيك مرتبه بالاتر از آن عالم ، عالمى است كه باز مجرد است نه تنها از ماده و حركت ، بلكه از بعد داشتن هم مجرد است ، چون خود بعد داشتن يك نحو اختلاط وجود با عدم است ، چون اصلًا بعد داشتن ملازم است با غياب و فقدان هر مرتبه‌اى در مرتبهء ديگر .\r\nهمان‌طور كه در حركت مراتب حركت فاقد يكديگر هستند شيئى هم كه بعد دارد هر مرتبه‌اش فاقد ديگرى است و شىء مجرد آن است كه تمام ذاتش حضور با يكديگر است . [ در آن مرتبه 
  ] باز ماهيت هست ولى ابعاد نيست .\r\nو بالاخره بالاتر از آن مرتبه مرتبه‌اى است كه حتى مجرد از ماهيت هم باشد . فلاسفه ، ديگر از اين بالاتر نمىروند . فلاسفه معتقدند اگر موجودى مجرد باشد از ماده و از ابعاد و از ماهيت ، آن موجود مساوى با واجب الوجود است ، ولى عرفا معتقدند كه نه ، اين‌طور\r\n","page_name":" 377 ","page_number":377},
  {"content":"\r\n\r\n\r\n\r\n\r\n\r\n","description":"","footnote":"\r\nنيست ؛ ما موجوداتى بالاتر از اين هم داريم و درعين حال واجب الوجود نيستند ( كه قبلا عرض كردم كه ديگر اين مراتب را به نحو دقيق نمىشود تعيين كرد ) . . .\r\n- . . .\r\nاستاد : . . . نه ، آن حرف مال افلوطين است .\r\n- بله ، همين را مىخواستم بگويم .\r\nاستاد : نه ، هيچ چنين چيزى نيست .\r\n- چون افلوطين خود وجود را پايين‌تر از ذات حق مىداند .\r\nاستاد : بله ، پايين‌تر مىداند . اتفاقاً يكى از آن مواردى كه اين نظريه را كه مىگويند وحدت وجود اسلامى و وحدت وجود محيى الدين از افلوطين گرفته شده است رد مىكند همين جاست كه اصلا افلوطين وجود را مادون حق مىداند و حق را ما فوق وجود و عدم هردو مىداند در صورتى كه اينها وجود را مساوى با ذات حق مىدانند . اصلا درست نقطهء مقابل يكديگر است . از اينجاست كه مىگوييم اين نمىتواند همان فكر افلوطين باشد .\r\n- حرف افلوطين تا اندازه‌اى انسان را به ياد حرف هگل مىاندازد كه باز اين وجود خودش در يك مرحله‌اى است كه گويى از آن . . .\r\nاستاد : عدم است اصلا .\r\n- استاد ! تعريف اجمالى براى عالم ملكوت همين مىشود ديگر .\r\nاستاد : يعنى طبيعت كه حركت جوهرى دارد در تكامل خودش متصل مىشود به ماوراء طبيعت ؛ در دامن طبيعت ، موجودات مجرد پرورش پيدا مىكنند ، يعنى موجودات مُلكى تبديل مىشوند به موجودات ملكوتى .\r\n- از آن به بعدش را ديگر خدا بالا مىبرد ؟ .\r\nاستاد : نه ، ديگر آن بالارفتن ندارد . شىء به آنجا كه رسيد ديگر بالارفتن ندارد . آنچه كه شما مىگوييد در همين جاست كه انسان اين مراتب را طى مىكند ؛ يعنى انسان تا پايش در ماده نباشد سلوك برايش معنى ندارد . اگر يك انسان در اينجا تا مرتبهء ملكوت را طى مىكند و بعد مىرود بالاتر و بالاتر از اين جهت است كه هنوز اينجاست ؛ به دليل اين است كه هنوز پايش در ماده بند است . همين قدر كه انسان از اين دنيا رفت ديگر امكان ترقى و تكامل برايش نيست . ولهذا حتى در مورد پيغمبر اين مسأله هميشه مطرح است كه آيا اينكه ما مىگوييم : « وَ ارْفَعْ دَرَجَتَهُ » اصلا امكان رفعت درجات در آنجا هست يا نيست ؟ آيا امكان رفعت درجه به معنى تكامل در آنجا هست يا رفعت درجه به معنى ديگرى - مثلا به معنى قبول كردن دعاهاى او دربارهء امت - است كه در واقع وقتى كه ما دعا مىكنيم و مىگوييم : « وَ ارْفَعْ دَرَجَتَهُ » قبول دعاى او را از خداوند مىخواهيم ؟\r\n","page_name":" 378 ","page_number":378},
  {"content":"\r\n\r\n\r\n( 4 ) حدوث و قدم\r\n\r\nحدوث دهرى ( 2 )\r\nبحث ما دربارهء حدوث دهرى ميرداماد بود . حاجى براى توضيح نظريهء ميرداماد سه مقدمه ذكر كرده است . دو مقدمهء آن را بيان كرديم : مقدمهء اول اينكه براى وجود هر موجودى ظرفى هست ؛ و مقدمهء دوم اينكه وجود داراى دو سلسله است : سلسلهء طولى و سلسلهء عرضى . ديگر توضيحى دربارهء اينها نمىدهيم و به مقدمهء سوم مىپردازيم .\r\n\r\nمقدمهء سوم\r\nمقدمهء سوم اين است كه عدم در احكام خودش تابع وجود است . مقصود از اين كه عدم در احكام خودش تابع وجود است اين نيست كه عدم عينيتى داشته باشد مانند وجود ولى عينيت عدم يك عينيت تبعى باشد براى وجود ؛ بدون شك عدم در ماوراء ذهن ما حقيقتى ندارد . عدم اصلًا حقيقتِ ماوراء ذهنى نيست بلكه انتزاع ذهن است . عدم ، انتزاع ذهن است از مراتب وجود . اين امر انتزاعى به دليل انتزاعى\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبودنش - اگر اعتبارى هم مىگوييم به همين معناست - در احكام خودش تابع وجود است و قهراً احكامش هم مثل خودش احكام اعتبارى خواهد بود .\r\nگرچه حاجى در اينجا مثالى ذكر نكرده است ولى ما براى توضيح مطلب مثالى از مطالبى كه خود ايشان در اوايل كتاب « 1 » آورده‌اند ذكر مىكنيم .\r\nاگر ما يك امر كلى و يك ماهيت كلى به نام « الف » را درك كنيم و انتزاع كنيم و يك امر ديگر را باز به صورت كلى به نام « ب » درك كنيم به نحوى كه هرجا « الف » وجود پيدا كند « ب » نيز وجود پيدا كند در اين صورت ميان « الف » و « ب » رابطهء عليت برقرار است ، مانند اينكه مىگوييم : آتش علت حرارت است . نه اين آتش خاص و نه اين حرارت خاص بلكه آتش به‌طور كلى و حرارت به‌طور كلى ؛ يعنى هرجا كه آتش وجود پيدا كند حرارت نيز وجود پيدا خواهد كرد . مىگوييم هرجا كه « الف » وجود پيدا كند « ب » نيز وجود پيدا مىكند . پس ملازمه‌اى هست ميان وجود « الف » و وجود « ب » . ملازمه هم به اين نحو است كه وجود « الف » ملزوم است و وجود « ب » لازم ؛ وجود « الف » اصل است و وجود « ب » فرع . اين يك حقيقتى است ؛ اين يك واقعيتى است ميان وجودات به نام واقعيت عليت و معلوليت كه ما آن را درك مىكنيم وكشف مىكنيم . وقتى كه مىگوييم « الف » علت است از براى « ب » ، اين يك واقعيت است . « الف » خودش يك واقعيت است و « ب » واقعيت ديگرى است و ما يك رابطه‌اى ميان اين دو واقعيت كشف مىكنيم و درك مىكنيم و آن وابستگى وجود « ب » است به وجود « الف » و استغناى وجود « الف » است از وجود « ب » .\r\nولى ذهن ما عين همين رابطه را درميان اعدام ايندو هم اعتبار مىكند .\r\nمىگوييم : وجود « الف » علت است از براى وجود « ب » . اكنون اگر مرتبه‌اى از مراتب وجود را - مثلًا زمان يا مكان را - درنظر بگيريم چون وجود « الف » يك وجود محدود است قهراً « الف » در اينجا وجود دارد و در آن جاى ديگر وجود ندارد ، در اين زمان هست و در زمان ديگرى نيست . پس آنجا كه « الف » هست « ب » هست و آنجا كه « الف » نيست « ب » نيست . اكنون اين كه « آنجا كه الف نيست ب نيست » را ذهن ما به صورت يك عليت تقريبى مجازى ميان عدم « الف » و عدم « ب » اعتبار و .\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به فريدهء اول ، فصل مربوط به عدم تمايز و عدم عليت در بين اعدام . 
  ]\r\n","page_name":" 380 ","page_number":380},
  {"content":"\r\n\r\nانتزاع مىكند ؛ يعنى مىگويد : وجود « الف » علت است از براى وجود « ب » و عدم « الف » علت است از براى عدم « ب » « 1 » .\r\n\r\n\r\n\r\n\r\n","description":"","footnote":"\r\n( 1 ) . اتفاقاً در احكام و قضايا و به تعبير امروز در مسألهء شناخت به همان اندازه كه وجودها - كه حقايق و امور عينى هستند - نقش دارند عدمها هم نقش دارند . همين عدمهاى اعتبارى اگر نباشد صرف وجودها شناخت كامل به ما نمىدهند .\r\nمثلًا ما مىگوييم : « شوفاژ داغ است پس اتاق گرم است . شوفاژ داغ نيست پس اتاق گرم نيست ( يا سرد است ) » .\r\nچرا اتاق گرم نيست ؟ زيرا شوفاژ داغ نيست . به همان استحكام منطقى و با همان يقين و اطمينانى كه مىگوييم :\r\n« اتاق گرم است به دليل اينكه شوفاژ داغ است » حكم مىكنيم و مىگوييم : « اتاق سرد است به دليل اينكه شوفاژ داغ نيست » و حال آنكه وقتى كه مىگوييم : « شوفاژ داغ نيست پس اتاق هم گرم نيست » ( كه البته سردى همان نبود حرارت است و چيز ديگرى نيست ) اين يك واقعيت نيست ، بلكه سلب واقعيت است ، لاواقعيت است . گرم نبودن اتاق يعنى اين واقعيت در اين مرحله از زمان و در اين نقطه از مكان نيست . داغ نبودن شوفاژ هم لاواقعيت است ، هيچ است ، اصلًا چيزى نيست ، لاشىء است . اينها هر دو لاشىءاند ؛ نه اين شيئيت دارد نه آن و نه رابطه‌اى ميان اين دو لاشىء هست ولى درعين حال ذهن از مقايسهء وجودها با يكديگر اين عدمها را انتزاع مىكند .\r\nريشهء انتزاع عدم چيست و چگونه ذهن عدم را انتزاع مىكند ؟ مىگويند ذهن از وجودها عدم را انتزاع مىكند .\r\nچگونه از وجودها عدم را انتزاع مىكند ؟ به اين نحو انتزاع مىكند كه يك وجود محدود را در يك ظرف مىبيند .\r\nمثلا فرض كنيد اين سفيدى را در اينجا مىبيند . اين سفيدى يك امر وجودى است . يك امر وجودى ديگر هم در اينجا هست و آن اين شىء است كه سياه است . بعد اين سفيدى را كه در اينجا ديده است كه جايش هم همين جاست و جاى ديگرى نيست در يك مرتبهء ديگر از وجود مىآورد . وقتى اين را در مرتبهء ديگر از وجود مىآورد و مورد بررسى قرار مىدهد مىبيند كه اين را در اينجا پيدا نمىكند يعنى اين سفيدى را در اين شىء كه سياه است پيدا نمىكند . اولين برخورد ذهن اين است كه هيچ چيزى پيدا نمىكند و دست خالى برمىگردد .\r\nخيال مىكند كه اين سفيدى در اينجا هست ، وقتى كه مىآيد مىبيند اين سفيدى در اينجا نيست ؛ يعنى اين را نمىيابد . در اينجا حالتى كه براى ذهن رخ مىدهد همان حالت نفى است ، سلب است ، سر تكان دادن است ، رفع از واقع است ، به اين تعبير كه مىگويد : هيچى نيست . بعد در مرتبهء دوم همان نيافتن آن را به عنوان يك نوع يافتن اعتبار مىكند . مرحلهء انتزاع و اعتبار ذهن در همين جاست ؛ مجازش در همين جاست كه نيافتن را يك نوع يافتن اعتبار مىكند و مىگويد : « يافتم كه نيافتم » با اينكه در اينجا چيزى را نيافته است نه اينكه يافته است نيافتن را .\r\nچيزى نمىيابد . اين حالت « هيچ چيز نيافتن » را مجازاً چيزى اعتبار مىكند و آن اين است كه : يافتم نيافتن را ؛ يعنى يافتم نبود آن را . گويى ذهن آن نيافتن خودش را ( كه همان عمل نيافتن است ) به منزلهء حالتى .\r\nبراى آن شىء فرض مىكند كه : يافتم « نهء » او را ؛ « نهء » او را يافتم .\r\nاز اين جهت است كه ما هميشه گفته‌ايم كه يكى از شاهكارهاى ذهن انسان انتزاع امور انتزاعيه است ؛ و درميان هميشه گفته‌ايم ذهن كارش اين است كه يك معنا و مفهومى را از يك جا مىگيرد و به جاى ديگر تطبيق مىكند ( حال يا تطبيق مىكند و يا مىخواهد تطبيق كند ) ؛ يك معنا و مفهومى را كه مربوط به يك جاى بالخصوص است مىخواهد ببرد در جاى ديگر بخواباند .\r\nالبته به موردى كه خطا كرده باشد كارى نداريم .\r\nامور انتزاعيه آن كه از همه مهمتر است همين انتزاع عدم و نيستى است كه به انسان امكان تفكر مىدهد كه اگر اين قدرت انتزاع عدم و نيستى نبود ذهن امكان تفكر پيدا نمىكرد ، كه ما باز مىرسيم به همان مسألهء معروف شناخت كه قسمتى از عناصر تفكر و عناصر شناخت را معانى و مفاهيمى تشكيل مىدهند كه خود اينها مصداق واقعى در خارج ندارند بلكه مصداقهايشان مصداقهاى مجازى است .\r\n- در اينجا بنده اين مطلب را به عنوان معترضه ذكر مىكنم كه اين گونه خصوصيات شناخت درواقع ارتباط مستقيم دارد با آن مرتبهء وجودى ذهن انسان .\r\nاستاد : البته چنين است ؛ اين هم يك نوع قدرتى است كه ذهن براى اين كار دارد .\r\n- بله ، يعنى ما مىتوانيم از اين گونه قوا و خصوصياتى كه ذهن دارد واقعاً به مرتبهء وجودى شناخت استدلال كنيم و برعكس مىتوانيم از اين گونه شناختها كه براى ذهن حاصل مىشود استدلال كنيم بر اينكه ذهن از لحاظ رتبهء وجودى غير از ماديات است و اين توانايى را مىتوانيم دليل بر غيرمادى بودن ذهن بدانيم .\r\nاستاد : همين‌طور است ؛ يعنى از همين كارهاى خاصى كه ذهن انجام مىدهد ما مىتوانيم به ماهيت ذهن پى ببريم كه اگر ذهن صرفاً يك امر مادى بود يعنى فقط عبارت بود از همين سلسله اعصاب انسان - كه فقط قدرت تصويربردارى از اشياء را دارد و نه چيز ديگر - آن وقت اين كارهاى شگفت‌انگيز از آن صادر نمىشد .\r\n","page_name":" 381 ","page_number":381},
  {"content":"\r\n\r\nمثال ديگر : اگر فقط يك شىء را درنظر بگيريم و بيشتر از يك شىء نداشته باشيم يعنى يك وجود واحد را درنظر بگيريم عدمش هم واحد خواهد بود . فرض كنيد « تهران » را درنظر بگيريم . در عالم يك تهران بيشتر وجود ندارد . درمقابل وجود تهران عدم تهران است ؛ درمقابل بودِ تهران نبود تهران است . چون وجود يكى است عدم هم يكى است ؛ چون بود يكى است نبود هم يكى است .\r\nولى اگر مثلًا « انسان » را درنظر بگيريم كه يك ماهيتى است داراى مصداقهاى وجودى متعدد ، به دليل اينكه وجودات متعدد دارد قهراً داراى اعدام متعدد هم هست ؛ يعنى به تبع وجود ليسيّت‌هاى متعدد پيدا مىكند ولذا مىگوييم : وجودات انسانها و اعدام انسانها . در اينجا ديگر وجودات و اعدام مطرح است . چون وجودات كثرت دارد اعدام هم به تبع وجودات كثرت دارد .\r\nپس عدم در وحدت خودش ، در كثرت خودش ، در عليتش ، در معلوليتش و در همهء احكام خودش تابع وجود است ، زيرا عدم كه عينيت ندارد كه وحدتش قائم به خودش باشد ، كثرتش قائم به خودش باشد ، عليتش قائم به خودش باشد ، معلوليتش قائم به خودش باشد ؛ همهء اينها را از وجود مىگيرد . اگر وجود ، واحد باشد عدمى هم كه اعتبار مىشود قهراً واحد است ؛ اگر وجود ، كثير باشد عدمى هم\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nكه اعتبار مىشود كثير است « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا چنين تناظرى در احكام ميان « عدم مطلق » و « وجود مطلق » هم ديده مىشود ؟ .\r\nاستاد : البته همين‌طور است . وقتى كه شما وجود مطلق درنظر مىگيريد درمقابلش عدم مطلق هم مىتوانيد درنظر بگيريد . اين اتفاقاً يك بحث ديگرى است كه چون در باب « كلى طبيعى » در آينده مطرح خواهد شد الآن ديگر ما وارد بحثش نمىشويم . چون اين شبهه - و در واقع اين اشتباه - هميشه در اذهان هست و الآن هم كه بحث مىكردم اين شبهه در ذهنم بود و مردد بودم كه بگويم يا نگويم كه ممكن است شما ايراد بگيريد و بگوييد عدم هميشه تابع وجود نيست ، براى اينكه يك طبيعت و يك ماهيت موجود مىشود با وجود يك فرد ولى معدوم مىشود با عدم جميع افراد ؛ وجودش با وجود يك فرد صدق مىكند ولى عدمش با عدم همهء افراد صدق مىكند نه با عدم يك فرد . با وجود يك فرد موجود مىشود ولى با عدم يك فرد معدوم نمىشود بلكه با عدم جميع افراد معدوم مىشود .\r\nمثالش خيلى روشن است . همه هم به همين نحو فكر مىكنند . فرض كنيد كه انسانى در عالم وجود ندارد . براى اولين بار كه انسان در عالم آفريده مىشود انسان هم وجود پيدا مىكند ؛ با همان فرد اوّلى كه در عالم وجود پيدا مىكند انسان وجود پيدا مىكند . حال فرض كنيد كه بعد انسان ديگرى وجود پيدا كرد ، بعد انسان ديگرى ، بعد انسان ديگرى ، تا اينكه مثلًا بيست انسان بر روى زمين وجود پيدا كردند . اكنون فرض كنيد كه انسان اول مرد و معدوم شد ؛ آيا همان‌طور كه با وجود يك فرد ، انسان وجود پيدا مىكند با عدم يك فرد هم انسان معدوم مىشود ؟ البته نه ؛ با عدم يك فرد كه انسان معدوم نمىشود . اگر همهء اين بيست انسانِ روى زمين معدوم شوند « انسان » معدوم شده است . بنابراين وجود و عدم مثل يكديگر نيستند .\r\nاين يك شبهه‌اى است كه درباب « كلى طبيعى » خواهد آمد . در آنجا كه اين شبهه را مطرح مىكنيم شما هم به خاطر داشته باشيد كه مسألهء وجود مطلق و عدم مطلق را هم ذكر كنيم كه اصلًا معنى « مطلق » در اينجا چيست و وجود مطلق چگونه است كه عدم مطلق در برابر آن قرار مىگيرد . در آنجا خواهيم گفت كه نقيض وجود مطلق « عدم وجود مطلق » است نه عدمى كه خود عدم ، مطلق باشد . نقيض « الوجودالمطلق » « عدم الوجودالمطلق » است نه « العدم المطلق » . « العدم المطلق » به منزلهء ضد « الوجود المطلق » است ، چون نقيض هرچيزى رفع خود اوست و ديگر قيد نمىپذيرد .\r\nاين نظير اين است كه مىگوييم نقيض « قيام زيد يومَ الجمعة » ، « عدم قيام زيد يوم الجمعة » است - كه « يوم الجمعة » قيد همان « قيام » باشد - نه « عدم قيام زيد يوم الجمعه » كه اين عدم در روز جمعه باشد . پس نقيض « الوجودالمطلق » ، « عدم الوجودالمطلق » است نه « العدم المطلق » .\r\n- يعنى درواقع حذف مضاف شده است .\r\nاستاد : نه ، حذف مضاف نيست .\r\n- چون عدم مطلق يعنى عدم وجود مطلق ؛ يعنى آن وجود براى ما مطلق است ، پس « وجود » را كه مضاف است حذف كرده‌ايم و بجاى « عدم وجود مطلق » گفته‌ايم « عدم مطلق » .\r\nاستاد : نه ، « العدم المطلق » اصلا صفت و موصوف است و حال آنكه بايد اضافه باشد نه صفت و موصوف .\r\n- بله ، مقصود بنده اين است كه اينكه ما اين نقيض را به صورت صفت و موصوف مىگوييم درواقع « عدم وجود مطلق » است كه ما در اينجا لفظ « وجود » را برداشته‌ايم و ذكر نمىكنيم .\r\nاستاد : نه ، اين‌طور نيست . اگر اين‌طور باشد كه شما مىگوييد بايد بگوييم « عدم المطلق » و نبايد بگوييم « العدم المطلق » . فرق « عدم الوجودالمطلق » با « العدم المطلق » گذشته از اينكه لفظ « الوجود » را در اينجا برداشته‌ايم اين است كه آنجا اضافه است و اينجا صفت و موصوف . آنجا « عدم الوجودالمطلق » است و اينجا « العدم المطلق » است يعنى « العدم » ى كه خود « عدم » مطلق است . اينها با يكديگر خيلى فرق دارد .\r\n","page_name":" 383 ","page_number":383},
  {"content":"\r\n\r\nپس عدم در احكام خودش تابع وجود است . وجود هرطور كه باشد عدم هم به همان نحو است .\r\nيك تعبيرى كه در اينجا به كار برده‌اند اين است كه مىگويند : « وجودات راسم اعدامند » . « راسم » يعنى رسم كننده ، و مقصود از « رسم كننده » رسم كنندهء در خيال است . مقصودشان درواقع همان منشأ انتزاع است كه به آن اشاره كرديم . فرض كنيد يك وجودى در اين مرتبه هست و وجود ديگرى در مرتبهء قبل از آن هست و يك وجودى هم در مرتبهء بعد از اين وجود هست . ما اين وجود را در اين مرتبه مىبينيم ، ولى ديگر اين وجود را در آن مرتبهء بعد نمىبينيم . همين وجود را در مرتبهء قبلش هم نمىبينيم . پس اين وجود در اين مرتبه نيست ، ولى بعد « در اين مرتبه نيست » را به اين صورت اعتبار مىكنيم و مىگوييم : « نيستش در اين مرتبه است » ؛ يعنى ذهن در ابتدا به اين واقعيت و اين حقيقت پى مىبرد كه اين وجود در اين مرتبه نيست ، بعد فوراً از اين حقيقت يك مجاز مىسازد به اين نحو كه مىگويد : پس نيستِ اين وجود در اين مرتبه است .\r\nمثلًا حافظ در زمان سعدى نبوده است . اين يك معنى اوّلى است كه ذهن در ابتداى امر به آن برخورد مىكند و يك حقيقتى است كه ذهن به آن پى مىبرد .\r\nمجازش اين است كه در زمان سعدى نيستىِ حافظ بوده است . مىگويد : وجود حافظ در زمان سعدى نيست ؛ عدم حافظ در زمان سعدى هست . از اين جهت است كه ما مىگوييم وجود حافظ مسبوق است به عدم حافظ در زمان سعدى ، و حال آنكه آنچه حقيقت دارد و ذهن در وهلهء اول به آن پى مىبرد اين است كه حافظ در\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nزمان سعدى نيست نه اينكه عدمش در زمان سعدى هست . اين يك نوع مجاز است . اين كه مىگويد « عدمش در زمان سعدى هست » مجاز است .\r\nپس اينكه مىگوييم : « وجودات راسم اعدام هستند » به اين معنى است كه اگر ما نيستى يك شىء را به زمان سابق خودش نسبت مىدهيم درواقع همان وجودات گذشته را مجازاً عدم اين شىء اعتبار كرده‌ايم . آن وجودات ، راسم عدم و بلكه مجازاً عين مصداق عدم اين شىء هستند .\r\nاز اين جهت است كه ما هميشه اين گونه قضايا را به كار مىبريم ، مىگوييم : اين شىء در زمان سابق نبود و يا من در زمان سابق نبودم ، نبودم ، نبودم ، بعد يك دفعه هست شدم ؛ يعنى روى اين خط زمان كه كشيده شده است يك نقطه‌اى درنظر مىگيرم و مىگويم از اين نقطه به اين طرف وجود من است و از اين نقطه به آن طرف عدم من است . عدم براى من در اينجا يك چيزى مىشود درمقابل وجود ، كه مىگويم : از اين نقطه به بعد زمان وجود من است و از اين نقطه به قبل زمان عدم من است . در اينجا عدم يك شخصيتى پيدا كرده است و زمان پيدا كرده است و حال آنكه از آن نقطه به طرف زمان قبل ، زمان وجود اشياء ديگر است . همان زمانى كه واقعاً متعلق به وجود اشياء ديگر است مجازاً به عدم اين شىء نسبت داده مىشود .\r\nپس وجودات اشياء ، راسم اعدام اشياء ديگرى است كه در مرتبهء آنها نيست و به يك معنا مجازاً عين آن اعدام است ، يعنى مصداق آن اعدام است . اينكه مىگويم « عدم من در آن زمان » ، درواقع عدم من در آن زمان نيست ، بلكه آن اشياء ديگر در آن زمان هستند كه اگر آن اشياء نبودند « زمان » ى هم نبود . چون آن اشياء و زمان هست ، آن وقت اين عدم من در همان ظرف اعتبار مىشود .\r\nآنچه تا اينجا گفتيم مقدمه‌اى بود براى بيان نظريهء حدوث دهرى ميرداماد ، و غرض از ذكر مثالهاى متعدد و تفصيل مطلب اين بود كه بدانيم معنى اينكه مىگويند عدم در احكام خودش تابع وجود است چيست . اين مطلب را به اين شكل تصور نكنيم كه عدم درمقابل وجود از خودش يك عينيتى دارد ولى عينيت تبعى ؛ نه ، هيچ عينيتى ندارد ؛ يك امر انتزاعى است و از وجود انتزاع مىشود و احكامش هم قهراً احكام اصيل اوّلى نيست ، بلكه احكام انتزاعى است . ما خواستيم بگوييم اين امر انتزاعى كه اصلًا عينيتش عينيت اعتبارى و انتزاعى است نه عينيت حقيقى ، و احكامش هم قهراً احكام اعتبارى و انتزاعى است ، در همين احكام خودش تابع\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nوجود است ؛ يعنى وجود به هر نحو كه باشد ما عدم را به همان نحو اعتبار مىكنيم نه به نحو ديگر .\r\n\r\nنظريهء حدوث دهرى ميرداماد\r\nحال كه اين مطلب دانسته شد ، بر طبق مقدمهء سوم كه گفتيم عدم در احكامش تابع وجود است مىگوييم : وجود زمانى ، عدم زمانى دارد و وجود دهرى عدم دهرى دارد . مقصود اين است كه وجود زمانى راسم عدم زمانى است و وجود دهرى راسم عدم دهرى است ، كه مقصود از « وجود زمانى » در اينجا همان موجود طبيعى است كه متعلق به طبيعت است و چون متعلق به طبيعت است واقع در حركت و زمان است . وجود طبيعى راسم عدم طبيعى است ؛ چون وجودش زمانى است منشأ انتزاع عدم زمانى مىشود . ولى موجودات ملكوتى و موجودات دهرى ( كه قسمتى از موجودات ماوراء الطبيعى را تشكيل مىدهند ) چون وجودشان وجود ملكوتى و دهرى است آنها ديگر قهراً راسم عدم زمانى نيستند ، بلكه راسم عدم دهرى هستند .\r\nما قبلًا در مقدمهء دوم گفتيم كه وجود دو سلسله دارد : يك سلسلهء زمانى و عرضى و يك سلسلهء طولى . پس اين موجودى كه در اين نقطه از زمان قرار گرفته است دو نوع عدم برايش اعتبار مىشود :\r\n1 . اگر اين موجود را در مرتبهء سلسلهء زمانيات قبل از خودش درنظر بگيريم ، نيست ؛ يعنى آن زمانياتِ سابق بر اين شىء راسم عدم زمانى اين شىء هستند .\r\n2 . اگر اين موجود را در مرتبهء دهرياتى كه در طول اين موجود قرار گرفته‌اند درنظر بگيريم درآنجا هم نيست .\r\nپس همان گونه كه موجودات زمانى راسم عدم زمانى اين شىء بودند ، يعنى براى ما عدم زمانى اين شىء از اين موجودات انتزاع مىشد موجودات دهرى هم راسم عدم دهرى اين شىء مىشوند « 1 » .\r\n\r\n\r\n\r\n\r\n","description":"","footnote":"\r\n( 1 ) . - درمورد خود اين اصطلاح « دهرى » و اينكه معنى آن چيست و دربارهء اينكه ربط اين مفهوم « دهرى » با سلسلهء طوليه چيست توضيح نفرموديد .\r\nاستاد : « دهرى » كه ما مىگوييم مقصودمان فعلا همان سلسلهء طوليه است . منتها با اصطلاح سلسلهء طوليه كه به كار برديم همان زمانى و طبيعى نبودنش را اجمالا بيان كرديم ، ولى اينكه خود همان سلسلهء طوليه باز چه مراتبى دارد اين مراتبش را ما ذكر نكرديم و گفتيم اينها بحثهايى است كه در الهيات خواهد آمد . اينها [ يعنى حكماى اسلامى 
  ] در سلسلهء طولى به عوالمى قائل هستند كه يكى از آن عوالم عالمى است كه آن را عالم مجرد از ماده و حركت مىدانند ولى آن عالم را مجرد از صورت و مثال نمىدانند ، كه اصطلاحاً آن را « عالم ملكوت » مىنامند و احياناً در اصطلاح فلاسفه « عالم دهر » هم به آن مىگويند ، و گفتيم كه موجودات طوليه احاطه دارند بر موجودات عرضيه و زمانيه .\r\n","page_name":" 386 ","page_number":386},
  {"content":"\r\n\r\nبه عنوان مثال يك انسان مثلًا همان « حافظ » را درنظر مىگيريم . حافظ در يك قطعهء معين از زمان قرار گرفته است . از نظر سلسلهء عرضى كه به عقب برگرديم و زمان پدر حافظ ، پدربزرگ حافظ ، پدرِ پدر بزرگ حافظ ، زمان سعدى ، زمان بوعلى ، زمان صدر اسلام ، زمان قبل از آن و باز زمان قبل از آن را درنظر بگيريم حافظ در آن زمانها نبوده است ؛ يعنى در آن زمانها اشياء ديگر و اشخاص ديگر بوده‌اند و حافظ نبوده است . وجود آن اشياء و اشخاص ديگر رسم كنندهء عدم حافظ مىشوند . وقتى ما مىگوييم « حافظ نبوده است ، پس وجودش در اين زمان بوده و عدمش در آن زمان بوده است » يعنى همان وجودها را مصداق عدم حافظ گرفته‌ايم .\r\nپس حافظ از آن جهت كه بعد از يك سلسله امور زمانى قرار گرفته است آن امور زمانى راسم عدم زمانى او هستند .\r\nاما حافظ در همين حال از نظر سلسلهء طولى در مرتبهء بعد از عالم ملكوت قرار گرفته است ؛ يعنى او الآن در عالم ملكوت نيست ، بلكه در عالم طبيعت و ناسوت است . همان‌طور كه حافظ در اين نقطه كه بود در نقطهء زمانى قبل از خودش نبود ، حافظ در اين مرتبهء ناسوت هم كه هست در مرتبهء ملكوت نيست ؛ و همان گونه كه اين وجودات ناسوتىِ زمانى ، راسم يك نوع عدم براى حافظ بودند كه اسمش « عدم زمانى » بود آن وجودات ملكوتى هم راسم يك نوع عدم براى حافظ هستند كه اسمش « عدم دهرى » است ؛ و باز همان گونه كه موجودات زمانى سبقت داشتند بر حافظ ولى به سبق زمانى ، موجودات ملكوتى هم سبقت دارند بر حافظ اما به سبق دهرى كه نوع ديگرى از سبق است ( و ما در آينده دربحث اقسام سبق خواهيم گفت كه تقدم و تأخر منحصر به تقدم و تأخر زمانى نيست ، بلكه سبق دهرى هم خودش يك نوع سبق است و تقدم و تأخر دهرى هم خودش يك نوع تقدم و تأخر است ) .\r\nبنابراين وجود حافظ ، هم مسبوق است به عدم زمانى و هم مسبوق است واقعاً\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبه عدم دهرى . اين بود خلاصه و چكيده و روح نظريهء ميرداماد در مورد حدوث دهرى .\r\n\r\nمقايسهء « حدوث دهرى » ميرداماد با « حدوث ذاتى » فلاسفه\r\nپس حدوث دهرىاى كه ميرداماد بيان كرد با حدوث ذاتىاى كه فلاسفه - از قبيل بوعلى و امثال وى - مىگفتند خيلى تفاوت پيدا كرد . حدوث ذاتى بوعلى مسبوقيت وجود شىء به امكان ذاتى بود نه به عدم خود شىء ؛ مسبوقيت وجود به يك نيستىاى بود ولى آن « نيستى » نيستى خودش نبود ، بلكه نيستى وجوب و نيستى ضرورت بود . ولى حدوث دهرى ميرداماد مسبوقيت وجود شىء است به عدم واقعى خودش ولى عدم دهرى . او ثابت كرد كه عدم واقعى شىء يعنى عدمى كه عدم خودش باشد و عدمى كه ما مىتوانيم به آن نسبت دهيم منحصر به عدم زمانى نيست ، عدم دهرى هم واقعاً عدم است .\r\nدر اينجا بحث حدوث دهرى ميرداماد تمام مىشود « 1 » . بعد به بحث ديگرى .\r\n\r\n\r\n\r\n\r\n","description":"","footnote":"\r\n( 1 ) . - سؤالى در اينجا براى بنده مطرح است و آن اينكه ربط مقدمهء اول با سخن ميرداماد چيست ؟ البته مىشود ربط آنها را با يكديگر استنباط كرد ولى ارتباط مستقيمش را در يكى دو جمله بيان بفرماييد .\r\nاستاد : رابطه‌اش خيلى روشن است . وقتى كه ما درباب حدوث زمانى مىگوييم حدوث زمانى عبارت است از مسبوقيت وجود شىء به عدم زمانى آن شىء ، يعنى وجودش در اين زمان است و عدمش در زمان پيشين است ( همان عدمى كه قبلا گفتيم كه به چه نحو انتزاع مىكنيم ) ، پس زمان را ما به عنوان « ظرف » اعتبار كرده‌ايم ؛ مىگوييم وجود اين شىء در اين زمان است و عدمش در زمان پيشين است . حال مىخواهيم ببينيم كه آيا اين ظرفيت كه با كلمهء « در » از آن تعبير مىكنيم منحصر به زمان است يا هر موجودى در هر مرتبه‌اى يك وعائى و ظرفى متناسب با مرتبهء خودش دارد ؟ جواب اين است كه موجود دهرى هم همان دهر ، وعاء اوست ؛ براى اينكه ظرف و وعاء هرچيزى همان نحوهء وجود اوست و وجود جدا و مستقلى نيست . زمان ، يك موجود مستقلى در مقابل خود اشياء زمانى نيست ؛ زمان درواقع نحوهء وجود اشياء زمانى است . اين ديگر يك مطلبى است كه در محل خودش ثابت شده است كه زمان ، يك چيزى جدا از موجودات زمانى نيست بلكه نحوهء وجود ماست ، يعنى بيرون از وجود ما نيست . دهر هم عبارت است از همان نحوهء وجود دهرى .\r\nبنابراين در اينجا اين اشكال برايتان پيش نيايد كه : بسيار خوب ، ما قبول مىكنيم كه موجود ناسوتى در مرتبهء ملكوت وجود ندارد اما اينكه يك موجود ناسوتى در مرتبهء ملكوت وجود ندارد نمىتواند مصحح معنى حدوث باشد ، چون حدوث عبارت است از مسبوقيت وجود شىء به عدمش ، يعنى وجودش در يك ظرفى است كه قبلًا عدمش در آن ظرف بوده است ، پس ما براى عدمش هم بايد ظرف اعتبار كنيم .\r\nجواب اين است كه ظرفيت هرچيزى به حسب خود همان چيز است . براى وجود هر موجودى وعاء و ظرفى است : موجودات زمانى ظرفشان زمان است و موجودات دهرى ظرفشان دهر است .\r\nهر موجودى همان مرتبهء وجود خودش براى او ظرف است .\r\n","page_name":" 388 ","page_number":388},
  {"content":"\r\n\r\nمىرسيم كه دربارهء يك اصطلاحى است كه خود حاجى آن را وضع كرده و « حادث اسمى » ناميده است ، كه البته اين حرف حاجى اصلًا مورد قبول واقع نشده است زيرا يك اصطلاح بسيار بعيدى بوده است .\r\nبه هرحال مىگويد : « والحادث الاسمى الذى مصطلحى . . . » مىگويد يك نوع حدوث ديگر هم براى اشياء هست و آن چيزى است كه من آن را « حدوث اسمى » اصطلاح كرده‌ام ، كه ما بحث آن را به درس آينده موكول مىكنيم .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\n( 5 ) حدوث و قدم\r\n\r\nحدوث اسمى .\r\n\r\nيادآورى\r\nدر مبحث حدوث و قدم به اين نكته بايد توجه داشته باشيم كه حكما درمورد حدوث و نقطهء مقابلش قدم چنين تحليلى دارند كه مىگويند : حدوث عبارت است از پيشى داشتن نيستى شىء بر هستى شىء ، و قدم كه نقطهء مقابل حدوث است عبارت است از پيشى نداشتن نيستى شىء بر هستى شىء . پس ما به چيزى « حادث » مىگوييم كه نيستىاش بر هستىاش پيشى دارد و به چيزى « قديم » مىگوييم كه نيستىاش بر هستىاش پيشى ندارد . پس در اينجا ما سه مفهوم اساسى داريم : مفهوم هستى ، مفهوم نيستى ، مفهوم پيشى .\r\nاز انواع سبقها و پيشيها و تقدمها يك نوع سبق هست كه عرف با آن آشنايى دارد و آن را مىشناسد . اين نوع از سبق و تقدم كه عرف آن را مىشناسد امرى شبه محسوس است ( با اينكه محسوس نيست ولى شبيه محسوس و درحد محسوسات است ) و آن عبارت است از سبق و تقدم زمانى ؛ يعنى مراتب و اجزاء زمان يك\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nرابطه‌اى با يكديگر دارند كه‌گر چه توضيح حقيقت اين رابطه كار چندان ساده‌اى نيست ولى به هر حال يك نوع رابطه‌اى ميان مراتب و اجزاء زمان هست كه از اين رابطه به « پيشى و پسى » يا « تقدم و تأخر » تعبير مىشود ؛ مىگوييم : آن زمان تقدم دارد بر اين زمان ؛ آن زمان پيشى دارد بر اين زمان .\r\nچون عرف از ميان انواع پيشيها و سبقها با اين نوع از سبق كه سبق زمانى است آشنايى دارد قهراً درمورد مسألهء حدوث عالم - كه ما مىگوييم عالم حادث است - و براى پيدا كردن مصداق حدوث به سراغ همين مصداق بسيار روشن مىرود كه نيستى شىء بر هستى شىء سبق زمانى و پيشى زمانى داشته باشد ، و در مورد حدوث عالم مىگويد نيستى جهان بر هستى جهان پيشى دارد آن هم اين نوع خاص از پيشى كه اسمش پيشى زمانى است . اين معنى از حدوث را عرف عام هم به سادگى درك مىكند « 1 » .\r\nحكما آمدند و گفتند : درست است كه حدوث يعنى پيشى داشتن نيستى بر هستى ، و درست است كه عالم حادث است و نيستىاش بر هستىاش پيشى دارد ، بر خلاف ذات واجب الوجود كه قديم است و هيچ نوع نيستى بر هستى او پيشى ندارد ، ولى ما اولًا بايد ببينيم كه مقصود از نيستى كدام نيستى است و ثانياً ببينيم مقصود از پيشى كدام پيشى است .\r\nآنهايى كه آمدند حدوث ذاتى را طرح كردند همان امكان ذاتى شىء را به معنى نيستى گرفتند [ چرا 
  ] كه امكان ذاتى شىء نيستى به معنى « نيست اقتضاى هستى » يعنى « لااقتضائيت هستى و نيستى » است . آن لااقتضائيت را به معنى نيستى شىء درنظر گرفتند . سبق را هم به نوعى سبق - نه سبق زمانى ، بلكه به نوعى سبق رتبىِ عقلى - تعبير كردند و گفتند : فرق جهان و ذات حق در اين است كه جهان ماهيتى دارد و امكانى دارد ، كه همان امكان آن نيستى آن است و اين امكان جهان بر هستى جهان به نوعى از پيشى - كه پيشى عقلى است يعنى در مرتبهء عقل اعتبار مىشود - تقدم دارد . اين را « حدوث ذاتى » ناميدند .\r\nميرداماد يك قدم جلوتر آمد و گفت : نه ، اين نيستىاى كه شما فلاسفه درنظر گرفته‌ايد نيستى در مقابل هستى نيست . اگر ما مىگوييم حدوث يعنى پيشى داشتن .\r\n\r\n\r\n\r\n\r\n","description":"","footnote":"\r\n( 1 ) . البته خود بحث انواع سبق و تقدم مستقلا در آينده در فصل مربوط به اقسام سبق بحث خواهد شد .\r\n","page_name":" 391 ","page_number":391},
  {"content":"\r\n\r\nنيستى شىء بر هستى شىء ، مقصود نيستى خود شىء است ؛ امكان شىء غير از عدم شىء است . امكان شىء عبارت است از عدم اقتضاء ذات شىء براى وجود و يا عدم ، نه نفس عدم شىء . پس اين « نيستى » غير از نيستىاى است كه ما به دنبال آن هستيم . اين ايرادى است كه دربارهء اين « نيستى » بر حرف فلاسفه وارد است .\r\nايراد ديگرى كه بر حرف فلاسفه وارد است اين است كه تقدم و پيشىاى هم كه شما درنظر گرفته‌ايد تقدم و پيشى واقعى نيست . در اينجا گرچه درست است كه بگوييم يك نوع نيستى به نوعى خاص از پيشى ، بر هستى جهان پيشى دارد ، اما « حدوث » تقدم هر نوع نيستى به هر نوع پيشى بر هستى نيست ، بلكه حدوث عبارت است از تقدم واقعى نيستى شىء ( كه اين نيستى هم بايد همان نيستى خود شىء باشد ) بر هستى شىء ، نه تقدم رتبى و عقلى و ذهنى .\r\nطبق نظريهء ميرداماد يك نوع تقدم واقعى و پيشى واقعى ( و نه صرفاً يك پيشى عقلى و ذهنى ) آن هم پيشى نيستى خود شىء ( نه يك نيستىاى كه درواقع نيستى خود شىء شمرده نشود ) وجود دارد كه درعين حال زمانى نيست و آن در سلسلهء طولى است .\r\nما بعد از آنكه دانستيم كه جهان ابعاد مختلف دارد و « زمان » تنها يك بعد از ابعاد جهان است اين مسأله براى ما حل مىشود كه نيستى واقعى شىء منحصر به نيستى زمانى نيست و تقدم واقعى نيز منحصر به تقدم زمانى نيست . يك حادثهء زمانى را در هر نقطه‌اى از زمان كه در نظر بگيريم با اين سلسلهء امور زمانى رابطه‌اى دارد كه در اين نقطه هست و در آن نقطه‌هاى قبل نيست . آن وقت مىگفتيم كه آن نقطه‌هاى قبل تقدم دارد بر اين نقطه ، و اين نقطه كه در نقطه‌هاى قبل نيست نيستى آن در نقطه‌هاى قبل هست ؛ يعنى در نقطه‌هاى قبل نيست ، پس نيستىاش بر هستىاش تقدم دارد . ولى عالم كه تنها اين امور زمانى نيست ؛ اين ، سلسلهء عرضى است ؛ عالم يك سلسلهء طولى هم دارد .\r\nآن سلسلهء طولى عبارت است از يك نظام وجودى كه محيط بر عالم است و در همهء زمانها و همهء مكانها هست . آن وقت اين نقطهء [ زمانى 
  ] كه در اينجا هست نسبتى با آن نقطه‌هاى زمانى قبل از خودش دارد و نسبتى هم با حقايقى كه بر آن احاطهء وجودى دارند . همان گونه كه اين نقطه در نقطه‌هاى قبل نيست ، اين نقطه به عنوان يك مرتبه‌اى از هستى در مراتب قبل از خودش هم نيست . پس وجود اين نقطه\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمسبوق است به عدم خودش در مراتب قبلى .\r\nپس طبق اين نظريه آن عدم كه درنظر گرفته مىشود عدم خود شىء است ، و بعلاوه مسبوقيت هم هست ، سبقت هم هست ، پيشى هم هست ، زيرا پيشى اختصاص به پيشى زمانى ندارد . ما پيشيهاى غيرزمانى هم داريم كه آن پيشيها پيشيهاى صرفاً ذهنى و عقلى هم نيست بلكه پيشيهاى عينى و واقعى است . چون عالم ما كه « عالم طبع » است در مرتبهء متأخر از عالم ديگرى است كه آن را « عالم جمع » و « عالم دهر » مىناميم و آنچه در اينجا يعنى عالم طبيعت هست در اين مرتبه هست و در مرتبهء پيشين يعنى عالم دهر نيست و آن مرتبهء پيشين تقدم دارد بر اين مرتبهء متأخر ، پس وجود آنچه در اينجا هست مسبوق است به عدم واقعىاش در آنجا . اين بود خلاصه حرف ميرداماد كه البته حرف خوب و دقيقى است .\r\n\r\nحدوث اسمى\r\nبعد حاجى نوع ديگرى از حدوث را بنا بر مسلك عرفا ذكر مىكند و آن را اصطلاحاً « حدوث اسمى » مىنامد . البته فقط اين اصطلاح « حدوث اسمى » از حاجى است نه اينكه خود مطلب از حاجى باشد . به هر حال مقصود خود را با اين بيت بيان مىكند :\r\nوَالْحادِثُ الْاسْمِى الَّذى مُصْطَلَحى انْ رَسْمٌ اسْمٌ جا حَديثٌ مُنْمَحى .\r\nبراى توضيح مطلب بايد بدانيم كه گرچه بسيارى از حرفهاى عرفا با حرفهاى فلاسفه قابل تطبيق و توجيه است ( كه اين خود مسألهء ديگرى است ) ولى تعبيرات آنها در برخى مسائل با يكديگر تفاوت دارد . فلاسفه بعد از آنكه درك خود و نظر خود را دربارهء وجود و موجود بيان كردند آن وقت وجود و موجود را تقسيم مىكنند به واجب و ممكن ، علت و معلول ، واحد و كثير ، حادث و قديم ، نفسى و رابطى ، . . . و عوالم مختلف را ذكر مىكنند و « خدا » براى فيلسوف يك مسأله از مسائل علمش محسوب مىشود . اما عرفا اصطلاح « عليت و معلوليت » و اين گونه تعبيرات را هيچ وقت به كار نمىبرند . اساس عرفان همچنانكه مىدانيم وحدت وجود است و عارف از هرگونه كثرتى ابا و پرهيز دارد و براى عارف ، « خدا » تمام موضوع علم او محسوب مىشود .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nعرفا در مورد خداوند - يعنى در مورد حقيقت وجود كه از نظر آنها حقيقت وجود مساوى با خداوند است - اينچنين تعبير مىكنند كه براى حقيقت وجود اعتبارات مختلف درنظر گرفته مىشود ؛ يعنى از جنبه‌هاى مختلف مىتوان او را اعتبار كرد . البته اينكه ما مىگوييم « اعتبار » به خاطر اين جهت است كه ما از ديد عقلى بحث مىكنيم ؛ وقتى ما از ديد عقلى بحث مىكنيم آن را « اعتبار » مىناميم و الّا از نظر آنها همهء اينها حقيقت و واقعيت است كه يك سالك در حركات و در سلوك خودش در هر مرحله‌اى به يكى از اينها [ بجز مرتبهء « غيب الغيوب » 
  ] مىرسد :\r\n\r\n1 . مرتبهء غيب الغيوب\r\nيك مرحله ، مرحله‌اى است كه آن را به اصطلاح « مرحلهء غيب الغيوبى » مىنامند كه در آن مرحله ذات بارى تعالى هست بدون آنكه هيچ اسمى و هيچ صفتى اصلًا در آنجا معنى داشته باشد يعنى هيچ اسم و صفتى در آنجا اعتبار بشود . آن مرتبه ما فوق مرتبهء اسماء و صفات است . آن ، مرتبه‌اى است كه براى هيچ انسانى وصول به آن به هيچ معنا ممكن نيست . به همين جهت است كه از آن تعبير به « عنقاى مغرب » مىكنند ، زيرا عنقا ضرب المثل چيزى است كه كسى به آن دست نيافته است و دست نمىيابد ، كه حافظ هم مىگويد :\r\nعنقا شكار كس نشود دام بازچين كانجا هميشه باد به دست است دام را\r\n\r\n2 . مرتبهء تعين اول\r\nمرتبهء بعد از مرتبهء غيب الغيوب را « مرتبهء تعين اول » مىنامند . اين مرتبه مرتبه‌اى است كه يك تعين در آنجا قابل اعتبار است . تعين يعنى اينكه يك شأنى و يك صفتى بشود برايش گفت . مرتبهء تعين اول مرتبهء جمع تعينات است ، تعينى است كه ريشهء همهء تعينات است ، كه مقصودشان مرتبهء شهود ذات حق است خودش را به علم حضورى ، مرتبهء حضور ذات حق است براى خودش ، كه تعبير « مرتبهء احديّت » را در مورد آن به كار مىبرند .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\n3 . مرتبهء تعين دوم\r\nمرتبهء ديگر كه بعد از مرتبهء تعين اول قرار دارد و عرفا به آن قائل هستند « مرتبهء تعين دوم » است ، يعنى مرتبهء همهء اسماء و صفات كه در آن مرتبه براى خداوند اسماء و صفات اعتبار مىشود . عالم ، قادر ، حىّ ، مريد و تمام اسمائى كه در مورد خداوند هست مربوط به همين مرتبه است . آنها اصطلاحاً اين مرتبه را « مرتبهء واحديّت » مىنامند .\r\nعرفا معتقدند آنچه كه ما آنها را ماهيات ، اشياء و مخلوقات مىناميم ، اينها از لوازم اسماء و صفات هستند . هر ماهيتى از ماهيات را مظهر اسمى از اسماء و صفات مىدانند و اصلًا به‌طور كلى وجود ماهيات را يك امر مستقل نمىشمارند ؛ وجود ماهيات را از شؤون حق مىشمارند . گويى ماهيت آن چيزى است كه با وجود ظاهر شده است كه وجودْ همان چيزى است كه از شؤون حق است نه اينكه از شؤون آن اشياء باشد . در مرتبهء اسماء و صفات ، ماهيات - كه گاهى از آنها تعبير به « اعيان ثابته » مىكنند و اين اصطلاح گويا از محيى الدين است - بعد از آنكه در مراتب قبلى مكنون و مستتر بودند و ظهورى نداشتند ظهور پيدا مىكنند ؛ يعنى اينها مظهر اسماء و صفات هستند ؛ در مرحلهء اسماء و صفات ظهور دارند بعد از آنكه در مراتب قبل ظهور نداشتند .\r\nاكنون كه اين مقدمات دانسته شد به مسألهء حدوث برمىگرديم . ما در باب حدوث چه گفتيم ؟ گفتيم حدوث پيشى داشتن نيستى شىء است بر هستى شىء . بر اساس حرف عرفا هم كه هيچ اسمى از عليت و معلوليت و اين گونه تعبيرات نمىبرند بلكه سخن از ظاهريت و مظهريت به ميان مىآورند و عالم را ظاهر به ظهور حق مىدانند ، بر اساس حرف آنها هم عالم حادث است ، يعنى هستى عالم مسبوق به نيستى عالم است و به تعبير عرفا بايد بگوييم : ظهور عالم مسبوق به خفاء عالم است ( آنچه را كه ديگران « هستى » مىگويند اينها « ظهور » مىگويند و آنچه را كه ديگران « نيستى » مىگويند اينها « خفاء » مىنامند ) « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين ظهور و خفاء به اعتبار انسان مطرح مىشود ؛ درواقع كه ظهور و خفائى در كار نيست .\r\n","page_name":" 395 ","page_number":395},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : يك وقت هست كه ما اين مسأله را از ديد يك فيلسوف مطرح مىكنيم و يك وقت هست كه از ديد يك عارف مطرح مىكنيم . اگر از ديد يك فيلسوف مطرح كنيم مسأله به همين شكل است يعنى به صورت اعتبار [ درنظر گرفته 
  ] مىشود اما نه به نحو اعتبار نيش غولى ، بلكه به نحو اعتبار نفس الامرى ؛ يعنى يك شىء اعتبارات گوناگون برايش درنظر گرفته مىشود : اعتبار مرتبهء ذات ، اعتبار مرتبهء تعين اول ، اعتبار مرتبهء تعين دوم و امثال اينها .\r\nولى عرفا نظرشان بيشتر به مراتبى است كه سالك طى مىكند . اينها چنين قائل هستند كه سالك در مراتب سلوك خودش كه به توحيد مىرسد اولين بار به مرحلهء توحيد افعالى مىرسد ؛ به مرحله‌اى مىرسد كه شهود مىكند كه فعل فعل حق است ؛ خودش از فعل خودش فانى مىشود ؛ يعنى بالعين والعيان مىبيند كه او نيست كه دارد اين كار را مىكند ، اين خداست كه دارد اين كار را مىكند ؛ يعنى خدا را به صورت فاعل در وجود خودش مىبيند .\r\nاين مرحله را « مرحلهء توحيد فعلى » مىگويند كه سالك احساس مىكند كه تا كنون اشتباه كرده است كه خودش را به عنوان يك فاعل مستقل مىديده است ، تا حالا هم او نبوده است كه اين كارها را انجام مىداده است ؛ آن استقلالى كه براى خودش احساس مىكرد يك وهم بوده است . آنوقت احساس مىكند كه :\r\nما همه شيران ولى شير علَم .\r\nحمله‌مان از باد باشد دم به دم .\r\nحمله‌مان از باد و ناپيداست باد .\r\nجان فداى آن كه ناپيداست باد .\r\nاحساس مىكند كه : « وَ مارَمَيْتَ اذْ رَمَيْتَ وَلكِنَّ اللَّهَ رَمى » و چه خوش سروده است مولوى آنجا كه مىگويد :\r\nما چو چنگيم و تو زخمه مىزنى .\r\nزارى از ما نى ، تو زارى مىكنى .\r\nكه اين همان مرحلهء توحيد فعلى است . بعد مىگويد :\r\nما چو نائيم و نوا در ما ز توست .\r\nما چو كوهيم و صدا در ما ز توست .\r\nما چو شطرنجيم اندر برد و مات .\r\nبرد و مات ما ز توست‌اى خوش صفات .\r\nما كه باشيم‌اى تو ما را جانِ جان .\r\nتا كه ما باشيم با تو در ميان .\r\nتا اينكه مىرسد به آنجا كه مىگويد :\r\nدست نى تا دست جنباند به دفع .\r\nنطق نى تا دم زند از ضرّ و نفع .\r\nتو ز قرآن بازخوان تفسير بيت .\r\nگفت ايزد : مارميتَ اذ رميت .\r\nگربپرّانيم تير آن نى ز ماست .\r\nما كمان و تيراندازش خداست .\r\nبعد سالك مىرسد به مرحلهء توحيد صفاتى ؛ يعنى تا حالا چنين فكر مىكرد كه : من مىدانم ؛ من مىتوانم ؛ من زنده هستم ؛ . . . يعنى اين صفات را از خودش مىدانست ؛ بعد مىبيند كه اين صفاتى هم كه در خودش مىديد و احساس مىكرد ، صفات اوست نه صفات خودش . در اينجاست كه مىرسد به مرحلهء فناى از صفات خودش ، و خودش انفال / 17 .\r\nفانى مىشود از صفات خودش .\r\nدر مرحلهء ديگر كه مرحلهء بالاتر است سالك اساساً از ذات خودش هم فانى مىشود ؛ ديگر « من » براى او باقى نمىماند . « من » ى به آن معنا كه تاكنون احساس مىكرد ديگر در خودش احساس نمىكند ، و اگر « من » ى احساس كند ديگر اين « من » آن « من » سابق نيست بلكه « او » است ؛ يعنى اوست بجاى اين ، نه اينكه خودش باشد ؛ و اين غير ازمسألهء حلول و اتحاد و اين گونه حرفهاست ، يك چيز ديگر است .\r\nاينها مراتبى است كه عرفا به آن قائل هستند . ما از آن طرف كه شروع كرديم گفتيم : اول ، مرحلهء مسمّى و ذات است ؛ بعد مرحلهء احديت و تعين اول است و سپس مرحلهء واحديت و تعين ثانى يا مرحلهء اسماء و صفات است . ولى اين مراتب براى سالك از اين طرف شروع مىشود ؛ يعنى سالك وقتى كه سلوك خود را شروع مىكند اول به مرحلهء اسماء و صفات مىرسد ، يعنى خدا را در اين كثرت اسماء و صفاتى شهود مىكند : عالم و قادر و حىّ و مريد و . . . ؛ بعد مىرسد به مرحله‌اى كه از اين جهت هم غايب مىشود يعنى خدا را در آن تعين اولش شهود مىكند ، يعنى او را در مرحلهء احديت و به عنوان « احد » شهود مىكند ، كه از نظر عرفا مرحلهء واحديت مرحلهء « قاب قوسين » است و مرحلهء احديت مرحلهء « أو أدنى » است .\r\nچيزى كه براى فرشته ميسر نيست رسيدن به مرحلهء احديت است . آن مرحله‌اى كه فرشته گفت : « لَوْدَنَوْتُ أنْمُلَةً لَاحْتَرَقْتُ » مرحلهء احديّت است . ولى بالاتر از مرحلهء احديت مرحله‌اى است كه براى بشر هم رفتن به آنجا امكان ندارد ؛ يعنى بالاخره بشر در نهايت امر حق را در يك تعين شهود مىكند و نه بدون تعين .\r\n","page_name":" 396 ","page_number":396},
  {"content":"\r\n\r\nپس اينكه ماهيات در مرحلهء اسماء ، ظهور پيدا مىكنند و در مرتبهء ماقبل اسماء ظهور ندارند اين هم خودش نوعى حدوث است ، زيرا حدوث مگر غير از پيشى داشتن نيستى يا خفاء شىء بر هستى و ظهور شىء است ؟ حاجى مىگويد من اين نوع از حدوث را « حدوث اسمى » اصطلاح مىكنم « 1 » .\r\nبه هرحال اينها حرفهايى است كه عرفا گفته‌اند و با اصطلاحاتى كه دارند بيان كرده‌اند . غرض ذكر اين جهت است كه حاجى مىخواهد بگويد همچنين مطابق آنچه كه عرفا گفته‌اند باز نوعى حدوث يعنى نوعى پيشى گرفتن نيستى جهان بر هستى جهان داريم . ذات حق ذاتى است كه به هيچ نحو از انحاء هيچ نوع نيستى بر هستى او پيشى ندارد . « او قديم است » يعنى به هيچ شكلى و به هيچ نحوى و به هيچ تصويرى هيچ نوع نيستى بر هستى او پيشى ندارد ؛ او بر هر هستى و بر هر نيستى .\r\n\r\n\r\n\r\n\r\n","description":"","footnote":"\r\n( 1 ) . - آيا حاجى از اين جهت اسم اين را « حدوث اسمى » مىگذارد كه به مرحلهء اسماء مربوط مىشود ؟ .\r\nاستاد : بله ، چون ظهور در مرتبهء اسماء بعد از لاظهورى در مرتبهء قبل ( مرتبهء تعين اول ) است لذا آن را « حدوث اسمى » مىنامد .\r\n","page_name":" 397 ","page_number":397},
  {"content":"\r\n\r\nتقدم دارد . اين جملهء بسيار زيباى عالى در نهج البلاغه است : « سَبَقَ الْاوْقاتَ كَوْنُهُ ، وَالْعَدَمَ وُجودُهُ » « 1 » يعنى او پيشى دارد حتى بر وقت و بر زمان با اينكه در طبيعت ملاك پيشى « زمان » است . او پيشى دارد بر هر چيزى حتى بر زمان . وجود او بر عدم پيشى دارد ؛ يعنى اشياء ديگر نوعى از انحاء عدم به نحوى از انحاء بر وجود آنها پيشى دارد ولى آن كه وجودش بر همه چيز و بر هر عدمى پيشى دارد و عدم در مرتبهء متأخر از وجود او قابل انتزاع است و در مرتبهء وجودش و در مرتبهء ماقبل وجودش عدم قابل انتزاع نيست ذات حق است .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 184 .\r\n","page_name":" 398 ","page_number":398},
  {"content":"\r\n\r\n\r\n( 6 ) حدوث و قدم\r\n\r\nحدوث جوهرى ( 1 )\r\nدر ذيل اين بحثِ تعريف و تقسيم حدوث و قدم ، حاجى اشاره كرده است به حدوث زمانى به مسلك صدرالمتألّهين ، نه حدوث زمانى به مسلك متكلّمين .\r\nصدرالمتألّهين اين بحث را مطرح كرده است كه حكما به چند دليل - كه يك دليلش پى نبردن به حركت جوهريه بوده است - نتوانسته‌اند مسألهء حدوث زمانى عالم را به معنى واقعى حدوث زمانى حل كنند لذا ناچار انحاء ديگر حدوثات مانند حدوث ذاتى يا حدوث دهرى را مطرح كرده‌اند و يا مثل حاجى حدوث اسمى را مطرح كرده‌اند « 1 » .\r\nايشان نمىخواهد آن حدوث زمانىاى را كه متكلمين مىگويند تأييد كند ولى نوعى حدوث زمانى را تأييد مىكند كه واقعاً حدوث زمانى است ولى اشكالاتى كه در نظريهء متكلمين بوده و هست در آن وجود ندارد .\r\nمتكلمين - البته نه همهء متكلمين ، بلكه بعضى و يا غالب متكلمين - تصورشان .\r\n\r\n\r\n\r\n\r\n","description":"","footnote":"\r\n( 1 ) . البته چنان كه قبلًا گفتيم فقط اصطلاح « حدوث اسمى » از حاجى است و الّا اين حرف مربوط به عرفاست .\r\n","page_name":" 399 ","page_number":399},
  {"content":"\r\n\r\nاز حدوث عالم همان تصورى است كه عوام الناس دارند و معمولًا فيلسوفان اروپا هم تصورشان به همين نحو است كه اين جهان را كه درنظر بگيريم و مقدارى به گذشته و به عقب برگرديم ( حال ديگر به انصاف ما بستگى دارد كه چقدر به عقب برگرديم ، ده هزار سال ، يك ميليون سال ، ده ميليون سال يا ميلياردها ميليارد سال ) بالاخره هستى يك نقطهء آغاز زمانى دارد ، يعنى به يك نقطه مىرسيم كه ديگر « آن طرف‌تر » ندارد .\r\nوقتى از زمان حال شروع مىكنيم و مىرويم جلو ، امروز مىرويم به ديروز كه ديروز قبل از امروز بوده است و از ديروز مىرويم به پريروز كه پريروز قبل از ديروز بوده است و به همين نحو جلو مىرويم ، بالاخره به يك نقطهء آغاز زمانى مىرسيم .\r\nالبته نگوييد كه مفهوم « روز » از زمين ما پيدا شده است ؛ مقصود وقت و زمان است كه قبل از اين ساعت ، ساعت قبل بوده و قبل از ساعت قبل هم ساعت قبل از آن بوده است و همين‌طور الى آخر . اگر همين‌طور به عقب برگرديم - حال اينكه چقدر به عقب برگرديم فرق نمىكند ؛ فرض كنيد ميلياردها ميليارد سال به عقب برگرديم - بالاخره به نقطه‌اى مىرسيم كه زمان از نظر امتداد پايان مىپذيرد و زمانيات هم پايان مىپذيرد ؛ ديگر قبل از اين چيزى وجود ندارد و قبل از اين وقت و قبل از اين زمان هم ديگر زمانى وجود ندارد .\r\n« عالم حادث زمانى است » از نظر متكلمين به اين معنى است كه اين هستى عالم يعنى همين هستىاى كه از آن « آنِ » معين شروع شده است مسبوق است به نيستى ؛ يعنى قبل از اين هستى كه از آن نقطه شروع شده است نيستى و لاشىء مطلق است .\r\nالبته در اينجا قهراً اين سؤال براى متكلمين مطرح مىشده است كه اگر قبل از اين هستى هيچ چيزى نبوده است سبقت هم ديگر معنى ندارد ، چون شما مىگوييد عالم از اين نقطه آغاز شده است و پيش از اين چيزى نبوده است . اينكه مىگوييد پيش از اين چيزى نبوده است بايد اول يك « پيش » فرض كنيد كه در آن « پيش » چيزى نبوده است و حال آنكه روى حساب شما « پيش » ى هم نبوده است ، چون اين « پيش » ى كه شما مىگوييد ، از زمان درست مىشود ؛ اگر زمان باشد « پيش » ى هست ، اگر زمان نباشد « پيش » ى هم نيست .\r\nمىگويند : درست است ولى مقصود ما اين است كه ذهن ما يك بعد موهوم و\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nيك امتداد موهومى را اعتبار مىكند كه وقتى مىگويد مسبوق است به نيستى زمانى يعنى به آن نيستىاى كه ما در ذهن خودمان فرض مىكنيم كه آن نيستى قبل از اين بوده است ؛ مقصود ما اين است كه از اينجا شروع شده است ( كه در باب سبق و ملاك سبق در اقسام مختلف آن باز دربارهء اين موضوع بحث خواهيم كرد ) . پس آنها وقتى مىگويند « حدوث زمانى عالم » مقصودشان چنين معنىاى است .\r\nدرواقع متكلمين كل عالم را به منزلهء يك موجود فرض كرده‌اند و بعد گفته‌اند اين كل يك عمرى دارد ، يك آغاز هستى و يك « آنِ » تولدى دارد . اگر كسى حرفهايشان را خوب بشكافد مىبيند كه آنها وقتى مىگويند « خلق » مقصودشان همان « ابتدا » است ؛ « عالم خلق شده است » يعنى در يك لحظه‌اى از نيستى مطلق به هستى آمده است ، بعد هم ديگر كار خلق پايان پذيرفته است ؛ « خلق شد » يعنى ديگر تمام شد و كارش پايان پذيرفت .\r\n\r\nنظر فلاسفه در مقابل نظريهء متكلمين\r\nفلاسفه به دلايلى اين مطلب را قبول نداشته و ندارند . فلاسفه درواقع در اينجا دو نوع دليل مىآورند و دو نوع برهان اقامه مىكنند كه يك نوعش برهان لمّى است و نوع ديگرش برهان انّى .\r\nدر برهان لمّى مىگويند چون خدا ازلى است نمىتواند خلق ، ازلى نباشد . به دليل اينكه خدا هميشه بوده است عالم هم هميشه بوده است . اين عكس استدلالى است كه بعضى مىگويند : چون خدا هميشه بوده است پس عالم هميشه نبوده است .\r\nمتكلمين مىگويند : چون خدا هميشه بوده است و قديم است پس عالم هميشه نبوده و حادث است ، چون اگر بگوييم عالم هم هميشه بوده است كه مثل خدا مىشود ؛ پس چون خدا هميشه بوده است عالم هميشه نبوده است . اما آنها [ يعنى فلاسفه 
  ] مىگويند : چون خدا هميشه بوده است عالم هم هميشه بوده است ، چون عالم فيض خداوند است و فيّاضيّت خداوند انقطاع ناپذير است . او دائم الفيض و دائم الفضل است ؛ محال است كه از ازل و لايتناهى خلقى نداشته باشد و بعد خلقش در يك « آن » شروع شود .\r\nو اما در برهان انّى از راه عالم وارد مىشوند ، كه خود آن راه را ما نمىتوانيم در\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاينجا به تفصيل بيان كنيم . خلاصهء حرفشان اين است كه چيزى كه بخواهد حادث بشود يك زمينهء قبلى مىخواهد . حادث بدون زمينهء قبلى محال است . اين درخت مىتواند حادث باشد ، چون يك زمينهء قبلى دارد كه مثلًا همان هسته‌اش و شرايط وجودش باشد . آن هسته هم مىتواند حادث باشد چون به يك زمينهء قبلى ديگر وابسته است . اما يك شيئى كه هيچ زمينهء قبلى نداشته باشد محال است كه حادث بشود .\r\nاين هم يك راه ديگرى است براى رد نظريهء متكلمين كه از طرف فلاسفه بيان شده است كه ما وارد بحث آن نمىشويم .\r\nاز طرف ديگر فلاسفه مىگفتند كليات عالم ، قديم زمانى است ، جزئيات عالم حادث است . « جزئيات » يعنى اين شىء ، آن شىء . . . ؛ اين شىء بالخصوص ، اين فرد انسان به عنوان يك امر جزئى حادث است ، ولى انسان كلى حادث نيست ؛ تا عالم بوده است انسان هم بوده است . اين فرد انسان حادث است نه اينكه انسان حادث است . انسان كلى هميشه بوده است ولى افرادش حادث است . كليات عناصر هميشه بوده است ، جزئيات عناصر نبوده است . اين آب بالخصوص را ما مىتوانيم بگوييم حادث است ؛ يعنى اين آبى است كه يا امسال درست شده يا سال پيش درست شده يا هزار سال پيش يا يك ميليون سال پيش درست شده است ، ولى آب هميشه در عالم بوده است . اين خاك بالخصوص را مىتوانيم بگوييم حادث است ولى خاك به‌طور كلى هميشه بوده است . اين هوايى را كه در اين اتاق هست مىتوانيم بگوييم حادث است ولى هوا به‌طور كلى هميشه بوده است . بعلاوه در مورد افلاك معتقد بودند كه افلاك به صورت جزئى هم هميشه بوده است .\r\nپس ، از نظر فلاسفه صورتها حادثند و ماده‌ها قديم ؛ جوهرها احياناً قديمند ؛ ( بعضى جوهرها حادثند بعضى قديم ) ، ولى اعراض حادثند .\r\n\r\nنظريهء صدرالمتألهين و حدوث جوهرى عالم\r\nصدرالمتألّهين كه قائل به حركت جوهريه شد و ثابت كرد كه حركت به جميع شراشر عالم نفوذ دارد ، از جوهرش و عرضش ، همه چيزش در حال جريان و در حال سيلان مستمر است ، گفت پس هر چيزى در عالم حتى فلكيات هم دائماً در\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nحال به وجود آمدن و فنا شدن است ؛ يعنى همه چيز دائماً در حال حادث شدن و فانى شدن است . بعلاوه ما كلياتى هم نداريم كه اينچنين باشد [ يعنى قديم باشد 
  ] « 1 » . آنها مىگفتند : زمين به اين شكل خودش و به اين وضع خودش هميشه بوده است ؛ صدرالمتألّهين گفت : حتى كلياتى هم به اين نحو نداريم . ما هر چيزى را در عالم كه دست رويش بگذاريم نمىتوانيم بگوييم كه مثلًا نيمى از اين هميشه بوده است ؛ اين به تمام وجودش حادث است ، يعنى به تمام وجودش در حال حادث شدن است .\r\nپس عالم يك حدوث مستمر است و حدوث زمانى مستمر هم هست ؛ يعنى درهر آنى وجود عالم مسبوق است به عدم زمانى خود عالم ، چون امر باقى و ثابت در عالم وجود ندارد . درعين حال براى زمان هم ما نقطهء آغاز قائل نمىشويم ، زيرا ما احتياجى به نقطهء آغاز نداريم . ما مىگوييم هرچه در عالم هست دائماً در حال حدوث است و اين حقيقتى است ؛ ما غير حادث در عالم نداريم « 2 » .\r\n\r\n\r\n\r\n\r\n","description":"","footnote":"\r\n( 1 ) . بحث « كلى » را بعداً درباب « ماهيت » و در فصل مربوط به « اعتبارات ماهيت » بيان مىكنيم .\r\n( 2 ) . - استاد ! در حركت جوهريه كه مىگوييم اين حادث است و هر لحظه حادث مىشود و آن مرحلهء قبلىاش فانى مىشود ، آيا اين لبس بعد از لبس است يا لبس بعد از خلع است ؟ يعنى آيا شىء كاملًا فانى مىشود و بعد آن مرحلهء بعدى حادث مىشود يا بدون اينكه اين مرحله كاملًا فانى بشود مرحلهء بعد پديد مىآيد ؟ .\r\nاستاد : نه ، مسألهء خلع در كار نيست . نحوهء وجود حركت اين است كه هر مرتبه‌اش در مرتبهء بعد نيست همچنانكه در مرتبهء قبل نيست . اگر شما مىگوييد « فانى مىشود » به معنى اينكه در مرتبهء بعد نيست و يا در مرتبهء قبل نيست اين درست است ؛ يعنى در مقايسه با مرتبهء بعد فانى مىشود و در مقايسه با مرتبهء قبل فانى مىشود . ولى در مرتبهء خودش چطور ؟ از مرتبهء خودش كه كنده نمىشود . اينكه واقعيت شىء واقعيت حركت نباشد و درعين حال يك امر زمانى هم باشد مسأله‌اى است كه فرض قدما بر آن بوده است ، ولى بنا بر حركت جوهرى اينها ديگر از يكديگر تفكيك پذير نيست ؛ يعنى سنخ تصور عاميانه اين است كه زمان يك كشش و امتداد است و شىء زمانى هويتش در همهء مراتب زمان محفوظ است ، همان گونه كه ما اينچنين فكر مىكنيم و مثلًا مىگوييم : من پنجاه سال است كه زنده هستم . اين پنجاه سال كه گذشته است من از اين پنجاه سال عبور كرده‌ام ولى من همان « من » هستم . همين هستى من ، همين وجود من ، در آن لحظهء اول بوده ، از آن لحظه به لحظهء بعد آمده و باز از آن لحظه به لحظهء بعد آمده ، الى آخر ؛ در تمام اين لحظه‌ها من بوده‌ام .\r\nولى اگر واقعيت « من » واقعيت حركت شد اصلًا خود من عين تغيير هستم . آن وقت خود وجود من يك وجود كشش‌دار است ؛ هر درجه‌اى از وجود من در يك درجه‌اى از زمان هست ؛ در درجهء قبلش نيست ، در درجهء بعدش هم نيست .\r\nپس وقتى من مىگويم اين فانى مىشود ، از يك طرف حدوث پيدا مىكند و از يك طرف فانى مىشود ؛ نسبت به مرحلهء قبلش حدوث است ، نسبت به مرحلهء بعدش فنا . اما فناى مطلق در اينجا وجود ندارد چون فناى مطلق اين است كه اين شىء در اين مرتبه‌اى كه وجود پيدا كرده است در همين مرتبهء وجود خودش نفى شود و حال آنكه ديگر در مرتبهء خودش قابل نفى نيست . زمان ماضى در زمان حال منتفى است ؛ زمان ماضى از زمان ماضى كه منتفى نمىشود . اين است كه وقتى مىگوييم اين فانى مىشود ، به معنى اينكه هستى تبديل به نيستى بشود حرف نادرستى است ؛ هيچ چيز تبديل به نيستى نمىشود ؛ اما به معنى اينكه هستى يك شىء محدود است يعنى اين هستى در يك مرتبه هست و در مرتبهء ديگر نيست حرف درستى است .\r\n","page_name":" 403 ","page_number":403},
  {"content":"\r\n\r\nبله ، سلسلهء حادثها غيرمتناهى است . فرق است ميان اينكه بگوييم حادثها غيرمتناهى هستند و اينكه بگوييم قديم زمانى در عالم وجود دارد ؛ اينها دو مسأله‌اند . حادثهاى زمانى غيرمتناهىاند ؛ يعنى اين اشيائى كه الآن وجود دارند همه‌شان حادث زمانى هستند ، در زمان قبل نبوده‌اند . به سراغ زمان قبل مىرويم مىبينيم آنها هم حادث زمانى بوده‌اند . به سراغ قبل از آنها مىرويم باز مىبينيم آنها هم حادث زمانى بوده‌اند . به سراغ نسل پيش از آنها مىرويم بازهم مىبينيم حادث زمانى بوده‌اند . غيرمتناهى كه جلو برويم همه حادث زمانى هستند . سلسلهء حادثهاى زمانى غيرمتناهى است ؛ يعنى هيچ قديم زمانىاى در طبيعت وجود ندارد ولى درعين حال سلسلهء زمانيات هم متناهى نيست . اشكال كار متكلمين اين است كه خواسته‌اند سلسلهء زمانيات را متناهى كنند و خلق و حدوث را هم مربوط به نقطهء اول بدانند . اصلًا ريشهء اشتباهشان همين است . چون هميشه خلق و حدوث را فقط در نقطهء اول حساب مىكردند ناچار بودند كه يك نقطهء اولى فرض كنند تا خلق و حدوث معنى داشته باشد . ولى به اين بيان عالم هميشه در حال خلق شدن است و هميشه در حال حدوث است و هميشه در حال فناست « 1 » .\r\n\r\n\r\n\r\n\r\n","description":"","footnote":"\r\n( 1 ) . - اينكه فرموديد نامتناهى حادث داريم ، از اين جهت كه ما براى اين حادثها « آخر » قائليم آيا مىشود براى آنها « اوّل » قائل نباشيم ؟ .\r\nاستاد : آنها « آخر » هم به آن نحوى كه شما قائل هستيد قائل نيستند يعنى قيامت را در آخر زمانى عالم كه نمىدانند ؛ آن را هم در آخر طولى عالم مىدانند .\r\n- بحث زمان كه ملاصدرا تعريف مىكند كمى فرق مىكند با زمان فيزيكى ، چون ما مىگوييم زمان فيزيكى از\r\n","page_name":" 404 ","page_number":404},
  {"content":"\r\n\r\n\r\n\r\n\r\n\r\n","description":"","footnote":"\r\nتغيير پديده‌ها نسبت به هم حاصل مىشود درحالى كه شما فرموديد در سلسلهء طولى وجودى وجوداتى هستند كه اصلًا تغيير به اين شكل برايشان مطرح نيست ؛ پس براى آنها زمان به چه شكل مطرح مىشود ؟ .\r\nاستاد : براى آنها زمان هم مطرح نيست . آنها موجودات ما فوق زمانند .\r\n- پس حدوث زمانى كه شما فرموديد نامتناهى است چگونه با زمان فيزيكى و با نظريهء فيزيك كه عمر جهان را محدود مىداند جور درمىآيد ؟ .\r\nاستاد : نه ، بحث مربوط به عالم طبيعت است ؛ او در مورد طبيعت مىگويد كه سلسلهء حادثهاى زمانى نامتناهى است .\r\n- در مورد عالم طبيعت الآن تحقيقات فيزيكى نشان داده است كه عمر طبيعت شايد 1024 ( ده به توان بيست و چهار ) سال - فرض كنيد چند ميليارد ميليارد سال - است و حال آنكه شما مىفرماييد سلسلهء حادثهاى زمانى نامتناهى است .\r\nاستاد : قبول است ؛ اين نظريه‌اى است كه در فيزيك جديد مىگويند ، ولى اين با نظريهء فلاسفهء ما جور درنمى آيد . آنها هم به آنجا كه مىرسند فقط توجيه فيزيكى مىكنند ولى از نظر مشكل فلسفى عالم كه بحثى نمىكنند . البته ممكن است نظريهء آنها درست باشد ؛ به اين معنا درست باشد كه اگر ما 1024 سال به عقب برگرديم اين عالم با اين نظامات نبوده است ؛ ولى از كجا معلوم است كه قبل از آن اين عالم به صورت ديگرى وجود نداشته است ؟ .\r\n- يعنى 1024 سال كه به عقب برگرديم اين ماده - اين ماده‌اى كه ما الآن مىشناسيم - وجود نداشته است .\r\nاستاد : مىدانم ؛ ولى ماده‌اى كه ما مىشناسيم با ماده‌اى كه فيلسوف قائل است فرق مىكند . اين خودش شكلى از ماده‌اى است كه فيلسوف قائل است . مادهء فلسفى بسيطتر از اين ماده است . اين ماده را فيلسوف « ماده » نمىنامد ؛ اين را « ماده و صورت » مىنامد ، « مادهء بعلاوهء صورت » مىنامد . ممكن است به آن مرحله كه ما برسيم آن مادهء فلسفى آغاز اين شكل خاصى است كه پيدا كرده است ولى ممكن است قبل از آن در شكل ديگرى و درصورت ديگرى بوده است كه فعلا براى ما اصلًا قابل تصور نيست .\r\n- يعنى طبيعت ديگرى محكوم قوانين ديگرى .\r\nاستاد : بله ، محكوم قوانين ديگرى .\r\n- يا صورت جسميه نبوده است ؛ صورت چيز ديگرى بوده است .\r\nاستاد : و يا مثلًا اگر صورت جسميه بوده است با قوانين ديگر و با شكل ديگرى بوده است .\r\nما يك وقتى كه بحث مىكرديم به نظر ما آمد كه مثلا ما جسم دوبعدى - يعنى به اصطلاح « سطح جوهرى » - را نمىتوانيم با برهان انكار كنيم كه بتوانيم برهان اقامه كنيم بر اينكه جسم دوبعدى نمىتواند وجود داشته باشد ، و همچنين نمىتوانيم برهان اقامه كنيم بر اينكه جسم يك بعدى يعنى خط جوهرى نمىتواند وجود داشته باشد . بله ، نقطهء جوهرى نمىتواند وجود داشته باشد چون برهان قائم است كه نمىتواند وجود داشته باشد ؛ ولى اينكه خط جوهرى يعنى جسم يك بعدى يا سطح جوهرى يعنى جسم دوبعدى نتواند وجود داشته باشد برهانى بر آن نداريم . شايد طبيعت مثلًا از حالت دوبعدى به حالت سه بعدى درآمده باشد . از كجا معلوم است كه چنين نباشد ؟ باز قبل از آن ممكن است كه حالت يك بعدى داشته باشد . باز ممكن است قبل از آن يك حالت سه بعدى داشته باشد . گو اينكه شكلهاى اين ماده قبل از اين عالم طبيعت الآن براى ما مجهول است ولى آنچه كه فيلسوف مىگويد اين است كه نمىتواند اين عالم طبيعت به نيستى مطلق برسد .\r\n- پس مسلّماً زمان هم بايد تعريفش در آن عالم تعريف ديگرى باشد .\r\nاستاد : تا هر جا كه پاى تغيير و حركت درميان باشد زمان هست . هرجا كه تغيير و حركت نيامد ديگر زمان نيست . ولى اينها مىخواهند بگويند كه تغيير و حركت نمىتواند آغاز داشته باشد .\r\n- الآن باز فيزيك نشان مىدهد كه يك پايانى هم براى جهان هست ، ولى باز مىگويد اين ماده پايان مىپذيرد .\r\nاستاد : آن بر اساس همان است ؛ بر اساس اين آغاز است كه مىگويد پايانى هم دارد ، يعنى اين شكل عالم پايانى هم دارد .\r\n- ( در پاسخ به سؤال كننده قبل ) : نمىگويد به عدم محض مبدل مىشود ؛ چنين صحبتى نمىكند كه وجودِ مثلًا اين شىء به نيستى محض مبدل مىشود .\r\nاستاد : فيزيك نمىتواند اين را ثابت كند .\r\n- ( سؤال كننده مذكور در مقام پاسخ ) : فيزيك مىگويد اين ماده از بين مىرود .\r\n- اصل بقاء كه ضد اين را مىگويد .\r\n- ولى آنتروپى مىگويد . . .\r\n- نه ، آن هم كه فيزيك كوانتم غير اين را مىگويد . فيزيك كوانتم هم مىگويد تمام ماده و انرژى جهان ثابت است تا آخر عالم .\r\n- تا آخر عالم ؟ .\r\n- كهولت يا آنتروپى كه مىگوييم مگر چيز ديگرى است ؟ .\r\n- ولى من اين را اخيراً در يك مقاله‌اى مىخواندم ( البته هنوز تا آخرش را نخوانده‌ام ) .\r\n- اين حرفى كه فلاسفه مىزنند كه حادث نمىتواند مسبوق به نيستى مطلق باشد چه دليلى دارند ؟ .\r\nاستاد : آن ديگر داستان مفصلى دارد كه الآن من نمىتوانم مطرح كنم .\r\n- آيا اين حدوث ذاتى در آنجا برايش نيستى مطلق اعتبار نمىشود ؟ .\r\nاستاد : نه ، در حدوث ذاتى مسبوقيت به امكان ذاتى است ؛ آن مانعى ندارد ولى كافى نيست .\r\n","page_name":" 405 ","page_number":405},
  {"content":"\r\n\r\nبعد هم در مورد مسألهء كليات مىگويد كلى اصلًا وجود ندارد جز وجود افراد خودش . كلى كه يك وجود مستقل از افراد ندارد . آيا انسان قديم است يا حادث ؟\r\nانسان قديم است اگر افرادش قديم باشد ؛ حادث است اگر افرادش حادث باشد .\r\nوقتى كه هر فرد از افراد انسان حادث است انسان حادث است . پس ما كلىاى كه حكم مجزا از جزئيات خودش داشته باشد نداريم .\r\nدرمورد « كل » چطور ؟ آيا مىتوانيم بگوييم مجموع عالم قديم است ؟ مىگويد\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمجموع هم وجودش اعتبارى است و وجود حقيقى ندارد . پس هرچه وجود حقيقى دارد حادث است . پس ما يك امر غيرحادث نداريم .\r\nاينها فعلًا يك اجمالى بود از مسألهء حدوث زمانى به تعبير صدرالمتألهين « 1 » .\r\n\r\n\r\n\r\n\r\n","description":"","footnote":"\r\n( 1 ) . - متكلمين مثل اينكه آمده‌اند حدوث را از اين طرف گرفته‌اند ؛ يعنى چون از اين طرف ما زمان داريم آن را « حدوث زمانى » مىنامند . اما فلاسفه اشكال را از آن طرف مطرح كرده‌اند كه قبل از اين نقطه ، زمانى نبوده است كه بتواند ملاكى براى حدوث زمانى باشد .\r\nاستاد : مقصودتان از « اين طرف » و « آن طرف » چيست ؟ .\r\n- مثلًا خودمان را مبدأ قرار مىدهيم ، مىگوييم ده سال پيش اين واقعه اتفاق افتاده است . بعد مىرويم جلو ، تا مىرسيم به يك نقطه كه به قول متكلمين نقطهء آغاز عالم است . در تمام اين مراحل ، زمان اعتبار مىشود ؛ يعنى متكلمين آن حدوث زمانى را به اعتبار زمان در بعد از حادث شدن مىدانند و به قبل از نقطهء شروع متكى نمىكنند .\r\nاستاد : نه ، حدوث يعنى مسبوق بودن وجود شىء به نيستىاش ، يعنى پيشى داشتن نيستى بر هستى . آن وقت نمىشود كه اين مفهوم به اعتبار « بعد » باشد ؛ آن مىشود « فنا » . اگر پيشى داشتن هستى بر نيستى باشد آن مىشود « فنا » .\r\n- نه ، ما مىگوييم تا اينجا كه زمان هست شىء آمده است ؛ قبل از آن نبوده است .\r\nاستاد : مىدانم ؛ قبل از آن نبوده است . شما روى همين « قبل از آن نبوده است » بايد فكر كنيد . آيا قبلى بوده و اين عالم نبوده است يا اصلًا قبلى نبوده است ؟ قهرا قبلى نبوده است ، نه اينكه قبلى بوده و در آن قبل عالم نبوده است . راجع به اجزاء عالم كه سخن از حدوث مىگوييم و مثلًا مىگوييم ضبطصوت در قرن سيزدهم هجرى نبوده است اين معنايش اين است كه قبلى بوده است و ضبطصوت نبوده است نه اينكه قبلى نبوده و ضبطصوت هم نبوده است . ولى به آن حساب اصلًا قبلى و زمانى نبوده است و بنابراين اساساً تقدم و سبقت نيستى بر هستى به اين معنا در كار نبوده است .\r\nالبته اين مقدار اشكال ندارد و اين يك بحث لفظى مىشود كه متكلم بگويد كه من اين را مىخواهم بگويم ، حال شما مىخواهيد اسمش را حدوث بگذاريد و مىخواهيد نگذاريد ؛ آن حدوثى كه من مىگويم مقصودم اين است . ما هم نمىخواهيم مناقشهء لفظى كرده باشيم . آن وقت بحث به شكل ديگرى مطرح مىشود كه اصلًا اين هم امكان وجود ندارد .\r\n- يعنى بر خلاف آن چيزى كه ابتدا به نظر مىرسد كه ما تصور مىكنيم حدوث به آن معناى عرفىاش خيلى معقول است و آن حرفى كه متكلمين مىزنند متصور است ، كار به جايى مىرسد كه ما مىبينيم همان معناى مورد نظر متكلمان را نمىتوانيم قبول كنيم .\r\nاستاد : بله ، نمىتوانيم قبول كنيم ؛ همين‌طور است . آن بحث معروف غزالى با ابن رشد سر همين مسأله است كه در كتاب تهافت الفلاسفه ذكر شده است . از جاهايى كه غزالى روى آن خيلى فكر كرده و كار كرده و اشكالات بسيار عميقى هم آورده است همين جاست و خيلى كوشش كرده است كه جواب اشكالات فلاسفه را در اينجا بدهد . ابن رشد هم باز\r\n","page_name":" 407 ","page_number":407},
  {"content":"\r\n\r\n\r\n\r\n\r\n\r\n","description":"","footnote":"\r\nكوشش كرده است كه به حرفهاى غزالى جواب بدهد اما ابن رشد نتوانسته است جواب بدهد . غزالى خيلى دقيقتر و عميقتر بوده است . ولى درعين حال حرفهاى غزالى جواب دارد .\r\n- در اين بحث وارد اشكالات كانت نمىشويد ؟ يعنى آيا اشاره‌اى نمىكنيد به اينكه او مسألهء حدوث و قدم را از مسائل جدلىّ الطرفين مىداند ؟ .\r\nاستاد : نه ، چرا جدلىّ الطرفين مىداند ؟ .\r\n- مىگويد كه شما نه مىتوانيد يك زمانى را تصور كنيد كه عالم در آن زمان نيست بوده باشد و نه مىتوانيد لازمان را تصور كنيد ؛ يعنى هر طرفش را كه درنظر بگيريد شما نمىتوانيد تصور كنيد .\r\nاستاد : اين كه جدلىّ الطرفين نمىشود ؛ اين جدلى از يك طرف شده است . . . به مسألهء حدوث برمىگردد . بسيار خوب ، ما به آن معنا ديگر « حدوث » نمىگوييم .\r\n- بله ، يعنى آن وقت طرز بحث ما با كانت بايد اين باشد كه بگوييم ما به حدوثى غير از حدوث متكلمان قائليم ؛ يعنى بگوييم اين ايراد به حدوث مورد نظر متكلمان وارد است .\r\nاستاد : بله ، اما اين كه معناى جدلىّ الطرفين نيست .\r\n- او منظورش اين است كه هم كسانى كه مىگويند عالم حادث است مىتوانند بر قول خودشان دليل بياورند و هم كسانى كه مىگويند عالم حادث نيست ؛ هردو طرف مىتوانند دلايل براى حرف خودشان بياورند .\r\n- هر دو طرف دلايل براى حرف خودشان مىآورند اما دلايل باطل مىآورند . كانت همين‌طور است ؛ همان دلايل متكلمين را مىآورد كه باطل است .\r\nاستاد : ( در پاسخ سؤال ماقبل اين سؤال ) : نه ، اين‌طور نيست . دليل را كه هميشه مىآورند .\r\nوقتى مسأله‌اى را مىگويند جدلىّ الطرفين است كه هر دو طرف استدلال بلاجواب دارند ؛ يعنى هرطرف را كه ما بخواهيم بگوييم به مشكل برمىخوريم ؛ نه آن را مىتوانيم حل كنيم نه اين را ؛ نه اينكه دو طرفش . . .\r\n- نه ، او مىگويد هر دو طرف به نحوى مسأله را بلاجواب مىگذارند .\r\nاستاد : مىدانم ؛ ولى بلاجواب نيست . حالا شما تقرير كنيد بحث كانت را تا ببينيم چگونه بلاجواب است . در جلسهء بعد آن را مطرح كنيد .\r\n","page_name":" 408 ","page_number":408},
  {"content":"\r\n\r\n\r\n( 7 ) حدوث و قدم\r\n\r\nحدوث جوهرى ( 2 )\r\nدر مسألهء حدوث و قدم عالم بعد از آنكه ما حدوث را با سه مفهوم - يكى مفهوم تقدم ، ديگرى مفهوم هستى و سومى مفهوم نيستى - تعريف كرديم بايد ببينيم كه اساساً چه چيزى را مىخواهيم اثبات يا نفى كنيم .\r\nاولًا ببينيم معنى حدوث به‌طور كلى - چه حدوث كل عالم و چه حدوث يك شىء خاص - چيست .\r\nگفتيم كه حدوث غير از اين معنىاى ندارد كه وجود شىء بعد از عدم و نيستى آن قرار بگيرد . پس براى آن شيئى كه هستىاى دارد و نيستىاى دارد و نيستى آن بر هستىاش تقدم دارد اين حالت - يعنى اينكه شىء نيست باشد سپس هست شده باشد - معنايش حدوث است .\r\nنقطهء مقابلش كه قِدم است عكس اين است ؛ يعنى « قدم » ازلى بودن يك هستى و به معنى دقيقتر تقدم نداشتن نيستى آن بر هستى آن است ؛ يعنى نمىشود يك نوع نيستى براى آن فرض كرد كه بر هستى آن تقدم داشته باشد .\r\nاين معنى حدوث و قدم بود ؛ و در اين جهت هيچ بحث و سخنى ميان متكلمين\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nكه به نوعى حدوث براى عالم قائل هستند و فلاسفه كه به نوعى ديگر حدوث قائل هستند و آن را « حدوث ذاتى » مىگويند و يا آن نوع حدوثى كه ميرداماد آن را « حدوث دهرى » ناميد و يا نوعى خاص از حدوث زمانى كه صدرالمتألّهين آن را « حدوث زمانى » ناميد ، نبود ؛ اين معنى سبق عدم بر وجود عالم در همهء اينها هست ؛ يعنى اين معنى در همهء اينها صدق مىكند .\r\n\r\nنظر متكلمين\r\nچيزى كه هست و بحثها و سخنهايى كه در مورد حدوث عالم هست اين است كه متكلم مىگويد اصلًا معنى حدوث عالم اين است كه ما وقتى از نظر زمان به عقب برگرديم و به سمت گذشته جلو برويم - حالا ديگر مدتش را متكلم تعيين نمىكند و به كار او هم مربوط نيست ، هزار سال برويم ، ده هزار سال برويم ، صدهزار سال برويم ، ميلياردها سال جلو برويم - به لحظه‌اى خواهيم رسيد كه در آن لحظه عالم وجود پيدا كرده و قبل از آن لحظه عالم نيست بوده است . پس ما به يك « آن » و به يك لحظه‌اى درگذشته خواهيم رسيد كه در آن لحظه عالم وجود پيدا كرده است و پيش از آن لحظه ، قبل از آن لحظه و سابق بر آن لحظه عالم نيست بوده است .\r\nمتكلم روى مبنايى كه در مباحث گذشته ( مباحث امكان ) خوانديم كه مناط احتياج به علت چيست ، مدعى است كه تنها با اين فرضيه [ يعنى حدوث زمانى 
  ] است كه شىء به يك علتى ارتباط و وابستگى پيدا مىكند ؛ يعنى آنچه كه شىء را وابسته به علتى از علل مىكند همين كيفيت و همين خصوصيت آن است ، همين كه هستى آن مسبوق به نيستى آن باشد ؛ و اگر اين جهت كه هستى آن مسبوق به نيستىاش است ( به همين شكل كه گفتيم ) نباشد يعنى مثلًا قديم زمانى باشد ديگر آن مناط رابطه و وابستگى آن با علت از بين مىرود و معنايش اين است كه ديگر احتياجى به علت ندارد . همين قدر كه شىء قديم شد بىنياز از علت است . اين ، حرفى است كه در اينجا گفته‌اند .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nنظر فلاسفه\r\nاما در مباحث گذشته - در همان مباحث ضرورت و امكان - ديديم كه فلاسفه نظر متكلمين در مسألهء مناط وابستگى را به شدت رد كرده‌اند كه خير ، اينكه شىء اگر به اين معنا حادث باشد وابسته به علت است و اگر حادث نباشد بىنياز از علت است - و به عبارت ديگر مناط احتياج شىء به علتِ خودش حدوث اوست - اين اساساً غلط است ، بلكه مناط احتياج شىء به علت امكان ذاتى اوست . ممكن بالذات نيازمند به علت است خواه حادث زمانى باشد و خواه قديم زمانى . پس ، از اين نظر مىگويند ما اساساً مسألهء حدوث را در مسألهء ملاك و مناط وابستگى معلول به علت دخالت نمىدهيم .\r\nولى درعين حال فلاسفه مىگويند ما هم قائل به نوعى حدوث براى عالم هستيم اما نه به اين معنا كه شما مىگوييد كه اگر از نظر زمان به عقب برگرديم به لحظه‌اى مىرسيم كه قبل از آن لحظه عالم نيست بوده است . ما به حدوث به معنى هستى بعد از نيستى به اين معنا كه هستى در يك « آن » از زمان صورت گرفت و در « آن » قبل از آن « آن » نيست بود قائل نيستيم . هر ممكنى در مرتبهء عقلى - نه در زمان ، كه ما به زمان كارى نداريم ، بلكه در مراتب عقلى - نيستىاش بر هستىاش تقدم دارد . ممكن ، « ذاته بذاته » نيست و « بعلّته » هست ؛ به خودى خود نيست و به سبب علت « هست » ؛ و هميشه « مابالذات » تقدم دارد بر « مابالغير » ، پس هستىاش مرتبةً متأخر است از نيستىاش و اين هم خودش حدوث است . اصلًا حدوث جز تأخر هستى از نيستى چيزى نيست ، ولى شما تقدم و تأخر را لزوماً زمانى درنظر گرفته‌ايد و لذا آن نوع حدوث را فرض كرده‌ايد . ما مىگوييم : نه ، حدوث تأخر هستى از نيستى است و اين هم خودش نوعى تأخر هستى از نيستى است ؛ و فرق ممكن و واجب اين است كه ممكن در مرتبهء ذاتش يك نوع نيستى دارد و در مرتبهء بعد از آن نيستى هستى پيدا مىكند ، ولى براى ذات واجب مرتبه‌اى فرض نمىشود كه در آن مرتبه نيست باشد و به سبب غير هست شده باشد ؛ هر مرتبه‌اى كه [ براى او 
  ] درنظر بگيريم عين هستى اوست ، چون ذاتش عين هستى است . پس « او قديم است » يعنى مرتبهء ذاتش مرتبهء هستى است . ممكنات حادثند چون مرتبهء ذاتشان\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمرتبهء نيستى است و در مرتبهء بعد از مرتبهء ذات ، هستى پيدا مىكنند . پس در مورد ممكنات اين تقدم و تأخر رتبى ميان هستى و نيستى هست .\r\n\r\nنظر ميرداماد\r\nميرداماد بدون آنكه به حرف متكلمين برگردد و بدون آنكه حرف فلاسفه را رد كند آمد و يك نظريهء بديعى ابراز كرد . وى گفت : حرف فلاسفه به جاى خودش درست است ، ولى اگر ما به دنبال حدوثى براى عالم مىگرديم ، به دنبال حدوثى مىرويم كه وجود عالم تأخر واقعى داشته باشد از عدم عالم ، نه صرفاً تأخر ذهنى و مرتبه‌اى و عقلى . اين حدوثى كه شما [ فلاسفه 
  ] مىگوييد درست است اما فقط اعتبار عقل است ( كه بعداً در بحث اقسام « سبق » هم بيان خواهيم كرد ) ؛ يعنى واقعاً در مراتب عقل مرتبهء نيستى ممكن بر مرتبهء هستىاش تقدم دارد ولى اين بيشتر جنبهء عقلى و ذهنى دارد و واقعى نيست . آنچه متكلمين مىگويند اگر درست باشد تأخر واقعى وجود عالم است بر عدم واقعى عالم . اما حدوث به آن معنا را كه شما قبول نداريد ؛ ما هم قبول نداريم . ولى نوع ديگر تأخر هستى از نيستى در عالم وجود دارد كه واقعى است و نه فقط در مرتبهء عقل بلكه در واقعيت وجود دارد ؛ با آنچه كه شما فلاسفه مىگوييد كه فقط رتبى و ذهنى و عقلى است فرق دارد و درعين حال زمانى هم نيست بلكه دهرى است ؛ يعنى اين تقدم و تأخر در مراتب طولى است نه در مرتبهء زمانى و عرضى ، به بيانى كه در گذشته گفتيم .\r\n\r\nنظر صدرالمتألّهين\r\nصدرالمتألهين باز بدون آنكه آن حدوث ذاتى فلاسفه را نفى كند و بدون آنكه اسمى از حدوث دهرى ميرداماد ببرد - نه نفى كند و نه اثبات - يك نوع حدوث زمانى براى عالم ثابت كرد كه واقعاً حدوث زمانى باشد بدون آنكه بازگشت به حرف متكلمين باشد ؛ چرا ؟ براى اينكه او اوّلًا با حركت جوهريه‌اى كه براى جوهر و به تبع جوهر براى همهء اعراض قائل شد ثابت كرد كه ما در عالم هيچ چيز معينى كه بشود انگشت روى آن گذاشت و گفت اين قديم زمانى است نداريم . حتى جوهر\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nافلاك هم كه قدما قائل بودند جاودانى است دائماً در حركت و تغيير است ؛ يعنى در عالم هرچه كه جسم باشد نمىتواند جاويد باشد ، بلكه در تغيير دائم و در سيلان دائم است ؛ هيچ ثابتى در عالم اجسام و در عالم طبيعت وجود ندارد . پس ما در عالم ، قديم زمانى نداريم ؛ هيچ چيزى را نمىتوان گفت قديم زمانى است ؛ هرچه را كه شما دست روى آن بگذاريد حادث زمانى است ، يعنى در زمان قبل نبوده و در زمان بعد پيدا شده است .\r\nو ثانياً گفت : درعين حال ما مثل متكلمين نمىگوييم كه سلسلهء زمانيات در گذشته به يك نقطهء شروع مىرسد ؛ نمىگوييم در صد هزار سال پيش ، ميلياردها سال پيش ، ميلياردها ميليارد سال پيش به يك نقطه مىرسيم كه يك مرتبه عالم بدون هيچ مقدمه‌اى هست مىشود ، بلكه هرچه جلو برويم اين سلسلهء حادثها همين جور هست : حادثى قبل از حادثى و حادثى قبل از حادثى الى غيرالنهايه ؛ تا ازل هرچه پيش برويم اين سلسلهء حادثها هست .\r\nپس ما قديم نداريم . آن فلاسفه‌اى كه قائل به حركت جوهريه نبودند لااقل اصول و كليات عناصر را قديم مىدانستند و يا افلاك را قديم مىدانستند ، ولى ما بر خلاف آنچه آنها معتقد بودند مىگوييم حتى يك شىء قديم هم نداريم ؛ هيچ قديم زمانىاى در عالم نداريم ؛ درعين حال سلسلهء حادثات هم به يك نقطهء معين نمىرسد ، يعنى عالم به آن معنا آغاز ندارد ، « آنِ » شروع ندارد ، هرچه جلو برويم همين‌طور ادامه داشته است و داشته است الى غيرالنهايه .\r\nپس عالم حادث زمانى است ، نه فقط حادث ذاتى كه فلاسفه مىگفتند و نه فقط حادث دهرى كه ميرداماد مىگفت .\r\nپس حدوث عالم حدوث زمانى است يعنى مسبوقيت اشياء به عدم زمانى خودشان است ، درعين حال نه به آن مفهومى كه متكلمين فرض كرده‌اند و مردم هم غالباً اينچنين فرض مىكنند . اينجاست كه سؤالى مطرح مىشود و آن همان است كه خود صدرالمتألهين در اينجا به صورت دو سؤال مطرح كرده و جواب داده است . از اين دو سؤال يك سؤال را به صورت « كلى » در عالم مطرح كرده و يك سؤال را به صورت « كل » مطرح كرده است .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nاشكال حدوث زمانى صدرايى در مورد امور كلى و پاسخ آن\r\nسؤال به صورت « كلى » اين است كه باز به قول شما هم همه چيز حادث زمانى نيست ، افراد حادث زمانى هستند ، اما « كلى » كه حادث زمانى نيست ، چون شما كه مىگوييد سلسلهء حادثها الى غيرالنهايه بوده و ادامه دارد ، اگر مثلًا آن افراد حادث را انسان درنظر بگيريم شما مىگوييد كه اين فرد حادث است ، فرد قبلش كه پدرش باشد حادث است ، فرد قبل از آن كه پدر پدرش باشد حادث است . بسيار خوب ، اگر چنين باشد مىگوييم پس افراد حادثند ، اما كلى چطور ؟ كلى انسان كه قديم است .\r\nو يا عناصر را درنظر بگيريم . اگر ما دست روى اين عنصر بگذاريم ، اگر اين آب معين را بگوييم ، شما مىگوييد اين حادث است ؛ اگر دست روى اين هواى معين بگذاريم شما مىگوييد حادث است ، ولى كلىِ هوا كه حادث نيست ؛ كلى آب هم حادث نيست .\r\nجواب مىدهد كه بعضى گفته‌اند اصلًا « كلى » وجود ندارد ، فقط افراد وجود دارند « 1 » . ما اين‌طور جواب نمىدهيم ؛ ما نمىگوييم كلى وجود ندارد ، افراد وجود دارد . اگر كلى وجود نداشته باشد كه ديگر جواب سؤال داده شده است . در اين فرض ، افراد وجود دارد و حادث است ؛ كلى هم كه شما مىگوييد « قديم است » اعتبارى است ، آن هم وجود ندارد . نه ، كلى وجود دارد ولى وجودش عين وجود افراد است ؛ يعنى كلى به صورت يك واحد وجود ندارد ، كلى به صورت كثير وجود دارد . كلى متعدد است به تعدد افراد خودش ؛ يعنى اگر يك ميليون انسان وجود دارد ، اين‌طور نيست كه يك ميليون فرد وجود دارد و يك انسان هم به عنوان انسان كلى در كنار اين يك ميليون فرد وجود دارد ؛ يك ميليون فرد وجود دارد يعنى يك ميليون « انسان » وجود دارد . پس در خارج ، انسانها وجود دارد نه انسان . حال كه انسانها در خارج وجود دارد انسان موجود مىشود به وجود يك فرد و معدوم هم مىشود به عدم همان فرد ، نه اينكه موجود مىشود به وجود يك فرد و معدوم .\r\n\r\n\r\n\r\n\r\n","description":"","footnote":"\r\n( 1 ) . ما بعداً در بحث « اعتبارات ماهيت » به مسألهء « كلى » خواهيم پرداخت و باب « كلى » را تحقيق خواهيم كرد .\r\nباب « كلى » يك تحقيق بسيار لطيفى دارد و كمتر كسى به حاقّ مطلب آن گونه كه بايد ، رسيده است .\r\n","page_name":" 414 ","page_number":414},
  {"content":"\r\n\r\nمىشود به انعدام جميع افراد ( كه همان تز غلطى است كه در آنجا گفته شده است ) .\r\nپس اينكه شما مىگوييد انسان كه كلى است قديم است ، همان فرضيهء غلطى است كه خيال كرده‌ايد انسان يك وجود وحدانى دارد غير از وجود افراد . انسان وجود متكثر دارد به كثرت افراد ؛ يعنى « انسانها » وجود دارد نه « انسان » . انسان هم كه مىگوييم [ وجود دارد 
  ] ، به اين معنى است كه انسانها وجود دارد نه انسان واحد كه استمرار دارد به تبادل افراد ؛ نه ، هيچ انسان مستمرى وجود ندارد . هر فردى كه وجود پيدا مىكند يك انسان حادث شده است ؛ وقتى فانى مىشود انسان فانى شده است . پس انسان عين افراد خودش است . اگر افراد حادثند انسانها هم حادثند ، چون انسانها وجود دارند نه انسان ( كه بحث بيشتر دربارهء اين مطلب در باب « كلى » خواهد آمد ) .\r\n\r\nاشكال حدوث زمانى صدرايى در مورد كل عالم و پاسخ آن\r\nسؤال و اشكال ديگر كه به صورت « كل » مطرح شده است اين است كه مىگويند : شما اجزاء عالم را خوب بيان كرديد كه اجزاء عالم حادث است ولى كل عالم را كه نتوانستيد توجيه كنيد كه حادث است يا حادث نيست .\r\nدر مورد « كلى » صحبت از افراد بود ، مستشكل مىگفت كلىِ آب قديم است و افراد آب حادث است . در اينجا صحبت از كلى و فرد نمىكند ، بلكه صحبت از كل و اجزاء مىكند ؛ مىگويد تمام عالم از اجزاء مختلف ، از اين عنصر ، از آن عنصر ، از اين مركب ، از آن مركب ، الى آخر به وجود آمده است . در مورد « اجزاء » حرف شما درست است ، اجزاء حادث است ، ولى « كل » چطور ؟ به حساب شما مىشود گفت كل عالم چون از اجزاء غيرمتناهى تشكيل شده است و اين اجزاء غيرمتناهى سلسله‌شان تا به ازل كشيده مىشود و ابتدا ندارد پس كل عالم ابتدا ندارد ، پس باز « كل » قديم است .\r\nجواب اين اشكال هم اين است كه شما حساب « كل اعتبارى » را با « كل حقيقى » اشتباه كرده‌ايد .\r\nيك وقت هست ما اجزائى داريم و « كلّ » ى ، كه اجزاء با يكديگر تركيب مىشود و از تركيب آنها يك واقعيت حقيقى به وجود مىآيد . در اينجا « كل »\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nخودش حساب پيدا مىكند و قانون هم پيدا مىكند ، مانند اينكه مىگويند از تركيب دو گاز ئيدروژن واكسيژن آب به وجود مىآيد ؛ اينها با هم تركيب مىشوند و يك شىء ثالث و يك واقعيت جديد به وجود مىآورند با خواص و آثار جديد و با قوانين جديد . در اينجا اشكال شما درست است ؛ تنها به حساب جزء رسيدن براى رسيدگى به حساب كل كافى نيست ، چون واقعيت كل عين واقعيت اجزاء نيست ؛ واقعيت كل يك واقعيتى است علاوه بر واقعيت اجزاء ؛ يعنى اجزاء زمينه شده است براى پيدايش كل ، و به اصطلاح اجزاء به منزلهء ماده‌اند و كل به منزلهء صورت .\r\nاما ما يك « كل » هايى داريم كه صرفاً اعتبار ذهن است و نه يك امر واقعى ؛ يعنى مجموع امورى را كه از يكديگر منفصل و جدا هستند و وجود مستقل از يكديگر دارند ما به يك اعتبار يك واحد فرض مىكنيم .\r\nمثلًا ما مىگوييم : « تهران » . اين تهران اسم چيست ؟ اسم خانهء من تهران است ؟\r\nنه . اسم خانهء شما تهران است ؟ نه . اسم اين محله است ؟ اسم اين كوچه است ؟ اسم اين خيابان است ؟ نه . اسم چه چيزى است ؟ اسم اين مجموع است ؛ اما مجموع تهران جز همين خانه‌ها و كوچه‌ها و مغازه‌ها و خيابانها چيز ديگرى نيست ، نه اينكه اينها مثل آن دو گاز كه با يكديگر تركيب مىشوند و آب به وجود مىآيد با يكديگر تركيب شده‌اند و يك واقعيت جديد به نام « تهران » به وجود آمده است . اين مجموع را ما يك شىء واحد « اعتبار » مىكنيم ، ولى واقعاً وحدتى در كار نيست و هر جا هم كه وحدت واقعى نباشد وجودى نيست . « كل » و « مجموع » واقعاً وجودى غير از وجود اجزائش ندارد ؛ بنابراين هر حكمى كه مال اجزاء است مال كل است ؛ كل هيچ حكم مستقلى ندارد .\r\nيك فوج سرباز هم همين‌طور است . يك كلاس متشكل از چند دانشجو هم همين‌طور است . اگر ما يك كلاس سى نفرى داشته باشيم ، آنچه كه در اينجا وجود دارد همان سى فرد است : دانشجوى الف ، دانشجوى ب ، دانشجوى ج و الى آخر . اگر اينها به يك تركيب واقعى با يكديگر تركيب مىشدند و يك شىء جديد به وجود مىآمد مانند معجونهايى كه اطبّاء درست مىكنند ما مىگفتيم حرف شما درست است ؛ اين شىء جديد است و خودش حكم مستقلى دارد غير از حكم اجزائش . اما در اينجا « كلاس » اسم است براى اين مجموعى كه يك شىء واحد اعتبار شده است .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاگر بگويند اين دانشجو آيا مردود است يا قبول ، مىگوييم مثلًا قبول است . آن دانشجو چطور ؛ قبول است يا مردود ؟ مىگوييم مثلًا مردود است . حال اگر سؤال شود كه كلاس چطور ؟ كلاس قبول است يا مردود ؟ جواب اين است كه كلاس ، ديگر خودش يك دانشجو و يك فرد مستقل نيست ؛ اگر مىگوييم كلاس قبول است يعنى همهء اين افراد قبول‌اند ، اگر مىگوييم كلاس مردود است يعنى همهء اين افراد مردودند ، و اگر مىگوييم كلاس ، هم قبول است هم مردود يعنى بعضى افرادش قبول‌اند و بعضى مردود . كلاس ، ديگر در اينجا حكم جدا و مستقلى ندارد « 1 » .\r\nكل عالم هم همين‌طور است . كل عالم يك كل اعتبارى است . اگر همهء اجزاء عالم : اين آب ، آن آب ، اين هوا ، آن هوا ، اين خاك ، آن خاك ، اين ستاره ، اين زمين ، اين خورشيد ، اين انسان ، اين فرد ، آن فرد ، اگر همهء اين اجزاء عالم حادث باشد همهء عالم حادث است ؛ ديگر چيزى باقى نمىماند كه شما بگوييد دربارهء آن چيز چه مىگوييد . آن كل را هم اگر شما بگوييد حادث است يك امر اعتبارى را گفته‌ايد حادث است ؛ اگر هم بگوييد قديم است يك امر اعتبارى را گفته‌ايد قديم است . پس يك واقعيت براى ما باقى نمىماند تا آن واقعيت را « حادث » بناميم يا « قديم » . حال فرض كنيد - در صورتى كه اين فرضش غلط است - كه بگوييم كل عالم قديم است .\r\nتازه اگر بگوييم كل عالم قديم است ، يك چيزى را كه وجود اعتبارى دارد گفته‌ايم قديم است ؛ كل عالم كه وجودش از سنخ وجود واقعيات نيست . فيلسوف كه دربارهء امور اعتبارى بحث نمىكند . اگر مىگوييد چه چيزى حادث است و چه چيزى قديم ، اين در مورد واقعيات است . او به امور اعتبارى محض كه اصلًا هيچ وجود عينى .\r\n\r\n\r\n\r\n\r\n","description":"","footnote":"\r\n( 1 ) . - درمورد اجتماع هم همين حرف را مىشود زد ؟ .\r\nاستاد : در اجتماع هم همين حرف را مىشود زد ، منتها در آنجا اين نزاع صغروى درميان است كه آيا در جامعه تركيب افراد تركيب واقعى است يا نه ؟ چون در آنجا اگر از نظر « تن » ها حساب كنيم همين‌طور است . هر اجتماع از نظر تن و جسم افراد همين‌طور است ؛ يعنى اجتماع يك امر اعتبارى است و حكم مستقل ندارد . ولى چون جامعه از يك فرهنگ تشكيل مىشود و فرهنگ عبارت است از يك نوع فعل و انفعالى كه ميان روانها صورت مىگيرد ، از نظر روانها تركيب واقعى است . چون تركيب واقعى است لذا جامعه وجود واقعى دارد . پس آن بحث بستگى دارد به اينكه ما اين تركيب را چگونه بدانيم .\r\nاگر تركيب فكرى و روحى افراد را تركيب واقعى بدانيم جامعه هم وجود واقعى دارد ، و اگر آنجا هم تركيب تركيب واقعى نباشد جامعه هم وجود اعتبارى دارد .\r\n","page_name":" 417 ","page_number":417},
  {"content":"\r\n\r\nندارد و صرف اعتبار اذهان است كارى ندارد . آن امور اعتبارى كه حكمى ندارد كه بخواهد درباره‌اش بحث كند .\r\nاين بود نظر صدرالمتألّهين دربارهء حدوث عالم كه تعبير خاصى است از حدوث زمانى عالم بدون آنكه به حدوث زمانىاى كه متكلمين گفته‌اند - به اين تعبير كه معنى اينكه عالم حادث است اين است كه ما در گذشته به يك لحظه مىرسيم كه آن ، لحظهء وجود يافتن و پيدايش عالم است و قبل از آن لحظه لحظات نيستى عالم است - قائل شده باشيم .\r\n[ علت 
  ] عمدهء اينكه متكلمين اينهمه اصرار بر آن حرف خودشان دارند آن مسأله‌اى است كه در باب « ضرورت و امكان » گفتيم كه مناط احتياج به علت را حدوث مىدانند نه [ امكان 
  ] . آنها خيال مىكنند كه اگر اين‌طور قائل بشوند ، به « وابستگى عالم به ذات واجب » و به « علت » ى براى عالم قائل شده‌اند و اگر اينچنين نگويند ديگر اين وابستگى قطع شده است ، كه اين هم حرف نادرستى است « 1 » .\r\n\r\n\r\n\r\n\r\n","description":"","footnote":"\r\n( 1 ) . - حال اگر آن ملاك متكلمان درمورد وابستگى معلول به علت را قبول كنيم باز به تعبير ملاصدرا كه خدشه‌اى وارد نمىشود .\r\nاستاد : نه ، به آن خدشه وارد نمىشود . حرفى كه ملاصدرا مىگويد زايد برحرف آنهاست ؛ يعنى نمىخواهد فقط جواب آن مطلب را داده باشد ؛ مىگويد : نه ، عالم نه تنها حدوث ذاتىاى كه بوعلى و امثال وى گفته‌اند و نه تنها حدوث دهرىاى كه ميرداماد گفته است دارد بلكه حتى حدوث زمانى دارد با اينكه در اين حدوث زمانى سلسلهء زمانيات لاينقطع است .\r\n- ولى اين بيان صدرالمتألهين چندان روشن نيست .\r\nاستاد : چرا ؟ .\r\n- آن متكلم معلوم است چه مىگويد . فيلسوف هم معلوم است چه مىخواهد بگويد . ولى اين نظريهء صدرالمتألهين چگونه است ؟ بالاخره عالم چه چيزش قديم است ، چه چيزش حادث است ؟ .\r\nاستاد : هيچ چيزى قديم نيست ، همه چيز حادث است .\r\n- بنابراين حادث نه ذاتى است نه زمانى ، يا هم زمانى است و هم ذاتى ؟ .\r\nاستاد : نه ؛ او كه به حدوث زمانى قائل است به حدوث ذاتى هم قائل است . ما به حدوث ذاتى كارى نداريم . گفتيم كه ما آن را انكار نمىكنيم و درعين حال به حدوث زمانى عالم قائل هستيم ، منتها ذهن فوراً مىرود روى مجموع عالم . ذهن هميشه مىرود روى مجموع كه يك امر اعتبارى است . ايشان [ يعنى صدرالمتألّهين 
  ] مىگويد اصلا ذهن را روى مجموع كه امر اعتبارى است نبايد برد ؛ امر اعتبارى كه اصلا حكم ندارد ؛ ذهن بايد\r\n","page_name":" 418 ","page_number":418},
  {"content":"\r\n\r\n\r\n\r\n\r\n\r\n","description":"","footnote":"\r\nروى اجزاء و افراد عالم برود ؛ وقتى روى اجزاء و افراد رفت مىبيند هيچ جزئى و هيچ فردى در عالم نيست كه حادث نباشد .\r\n- اينها كه همه مبدأ زمانى دارند .\r\nاستاد : بله ، مبدأ زمانى دارند ؛ چه اشكالى دارد ؟ .\r\n- آن وقت اينكه مىفرماييد نبايد فكر كرد كه يك آغاز زمانى هم هست آيا منافاتى با اين مطلب ندارد ؟ .\r\nاستاد : نه ، زيرا آنها مىخواهند بگويند براى كل عالم يك آغاز زمانى هست نه براى اجزاء عالم ؛ يعنى ما به يك لحظه‌اى مىرسيم كه قبل از آن لحظه نيستى مطلق حكمفرماست و جز ذات واجب الوجود هيچ موجودى در عالم وجود ندارد . صدرالمتألهين مىگويد نه ، ما اصلًا نبايد روى « كل » برويم چون امر اعتبارى است . اما در مورد اجزاء ، روى هر جزئى كه دست بگذاريم اين جزء ، وجودش بعد از عدم خودش است ولى عدم اين جزء ملازم است با وجود اشياء ديگر ؛ باز وجود آن بعد از عدم خودش است و وجود شىء ديگر بعد از عدم خودش است‌گو اينكه هر عدم قبلى مقارن است با يك وجود قبلى . پس هر امر واقعى كه ما در عالم داريم - كه عبارت از همين اجزاء و همين افراد است - حادث است .\r\nامر غيرواقعى كه همان كل - كل مجموعى - عالم است آن اصلًا امر اعتبارى است و امر اعتبارى درواقع اصلًا نه حادث است نه قديم .\r\n- آيا مىتوانيم اين‌طور بگوييم كه ملاصدرا هيچ حادثى را قديم نمىداند اما احداث را قديم مىداند ؟ .\r\nاستاد : نه .\r\n- يعنى بگوييم حادث بودن عالم را قديم مىداند به اين معنى كه هميشه « به وجود آمدن اشياء از طريق حدوث » بوده است .\r\nاستاد : ولى اين را كسى نمىتواند « قديم » بگويد ؛ بايد بگويد مستمر بوده است ؛ يعنى بايد به اين نحو بگويد كه سلسلهء حادثات مستمراً وجود داشته است و هميشه حدوث در عالم بوده است . اما اين غير از اين است كه بگوييم يك « قديم » در عالم بوده است .\r\n- نه ، آن وقت ديگر احداث يك امر واقعى نمىشود .\r\nاستاد : حال شما اگر مىخواهيد به اين نحو تعبير كنيد اشكال ندارد ، تعبير كنيد . بله ، هميشه در عالم حادثها بوده‌اند و خواهند بود ؛ ولى هميشه حادثها بوده‌اند و هيچ وقت يك قديم در عالم نبوده است . حدوث ، دائم و مستمر است نه اينكه قديمى در عالم وجود دارد .\r\n- اين بيان نظر ملاصدراست ؛ آن وقت دليلش بر اين معنا چيست ؟ .\r\nاستاد : دليلش مسألهء حركت جوهريه است ؛ دليلش در آنجاست . يكى از نتايجى كه بنابر حركت جوهريه گرفته مىشود حدوث زمانى عالم است به اين تعبير كه در اينجا گفته مىشود .\r\n- استاد ! اين ظاهراً اشكال را حل نمىكند ؛ يعنى ما يك تقرير ديگر هم براى اشكال به نظرمان مىرسد به اين\r\n","page_name":" 419 ","page_number":419},
  {"content":"\r\n\r\n\r\n\r\n\r\n\r\n","description":"","footnote":"\r\nصورت كه روى همين حساب حركت جوهريه كه مىفرماييد دليل براى اين مطلب [ يعنى حدوث زمانى عالم 
  ] است ، يك وقت هست يك شخصى كه اصالت ماهيتى فكر مىكند اين را مىگويد ، بله همين‌طور است : هر جزء از جهان را من الآن مىگويم كه خودش به تنهايى يك امر حادث است ، ولى كسى كه جهان را يك واحد متصل و يك جريان حركت مىداند ديگر چگونه مىتواند بگويد كه اين اجزاء غير از هم هستند ؟ ما در كل كه نگاه مىكنيم مىگوييم اصلًا همهء عالم يك واحد است . شما هم كه اول و آخر [ و وسط مىگوييد همهء اينها را 
  ] فرض مىكنيد ، والّا جريان حركت يك چيز است ، اجزائى ندارد .\r\nاستاد : ولى خود شما مىگوييد كه جريان حركت يك چيز است .\r\n- بله .\r\nاستاد : ولى يك حركت است . حال فرض كنيد كه ما آمده‌ايم اين نظريه را به اين شكل تعبير كرده‌ايم - كه به اين شكل هم تعبير مىكنيم ، يعنى آن درجهء غليظترش اين است - كه همهء اندام عالم يك واحد حركت است ، ولى يك حركت ازلى و ابدى .\r\n- درست .\r\nاستاد : ولى حركت است . حركت يعنى چه ؟ حركت يعنى يك حدوث دائم و مستمر .\r\n- حركت نسبت به ما حركت است ؛ نسبت به مجموع واحدها ديگر حركت در كار نيست .\r\nاستاد : نه ، حركت يك امر نسبى نيست .\r\n- نمىخواهم بگويم نسبى است ، ولى . . .\r\nاستاد : معناى حركت اين است كه ما يك واحدى داريم كه مستمراً موجود مىشود و معدوم مىشود ، موجود مىشود و معدوم مىشود . اين ديگر يك امر باقى نيست . هيچ مرتبهء ثابت و باقى در اينجا وجود ندارد . مثل خود زمان است ؛ يعنى آن وقت ديگر حركت و زمان يك معنى پيدا مىكند . اين مسأله ، مسألهء زمان هم هست . زمان و حركت يك چيز است . اگر مسألهء زمان را روشن كنيم شما بهتر مىتوانيد مطلب را متوجه بشويد .\r\nشما در مورد زمان چه مىگوييد ؟ آيا زمان قديم است يا حادث ؟ زمان يك واقعيتى است كه آناً فآناً موجود و معدوم مىشود ؛ يعنى يك واقعيت متصلى است كه يك مرتبه‌اش موجود مىشود و مرتبهء ديگرش معدوم مىشود ؛ موجودشدنش مساوى است با معدوم شدنش ، موجود شدنش مساوى است با معدوم بودنش . شما هيچ قطعه‌اى از زمان را نمىتوانيد پيدا كنيد كه بگوييد قديم بوده است ؛ چنين چيزى معنى ندارد .\r\nولى زمان يك حدوث مستمر است ، يك حدوث دائم است . فرق است ميان اينكه شىء يك حدوث دائم باشد ، يعنى يك وجود دائم الحدوث و دائم الفنا باشد و اينكه شىء يك امر قديم باشد . امر قديم يعنى چيزى كه وجودش در دو لحظه با هم باشد ، يعنى همان حرف هراكليت كه يك چيز در دو لحظه به يك حال باشد . اگر يك شىء در دو لحظه به يك حال بود و بالاتر اينكه در همهء لحظات به يك حال بود آن شىء قديم است ؛ ولى شما كه چنين چيزى در عالم پيدا نمىكنيد . هرچه كه شما در عالم پيدا مىكنيد سيلان و جريان است . بعد شما مىآييد مىگوييد كه خود جريان ، دائم است . جريان دائم باشد ؛\r\n","page_name":" 420 ","page_number":420},
  {"content":"\r\n\r\n\r\n\r\n\r\n\r\n","description":"","footnote":"\r\nولى « جريان دائم باشد » معنايش اين نيست كه ما يك شىء قديم داريم كه در همهء زمانها وجود دارد . اصلًا اينكه جريان دائم است مساوى است با اينكه هيچ قديمى در عالم نيست .\r\n- اين فرمايش صحيح است ، ولى منظور بنده اين است كه وقتى ما مىگوييم « حركت » و در توصيف حركت مىگوييم حركت به معنى « از قوه به فعل آمدن » است ما كه به يك وجود ثابتى در جهان به نام وجود واجب قائل هستيم وقتى كه نسبت به او مىسنجيم اين « از قوه به فعل آمدن » براى ما از قوه به فعل آمدن است ؛ يعنى ما كه خودمان يك قطعه‌اى از اين زمان و از اين مكان هستيم يك قوه و فعلى تشخيص مىدهيم ولى يك موجودى كه بر همهء اين جهان و اين زمان و مكان احاطه دارد و كل آن را مىبيند براى او ديگر قوه و فعلى در كار نيست ( نظير همان مثالى كه از ميرداماد نقل مىفرماييد كه يك مورچه‌اى كه روى يك فرش حركت مىكند ، براى ما كه از بالا به آن نگاه مىكنيم ديگر قوه و فعلى در كار نيست ) .\r\nاستاد : قوه و فعل در كار است . نه ، به آن معنا هم باز حدوث و فنا از بين نمىرود . اصلًا معناى حدوث و فنا همين است ، يعنى نسبت وجود اشياء با يكديگر است ؛ يعنى اين شىء در اين مرتبه كه موجود مىشود در مرتبهء بعد نيست ، و باز آن كه در مرتبهء بعد هست در مرتبهء قبل نيست . اين مراتب هيچ وقت با يكديگر اجتماع در وجود ندارند و مرتبهء قبلى قوه است براى مرتبهء بعدى و مرتبهء بعدى فعليت است براى مرتبهء قبلى . اين يك امر اعتبارى نيست ؛ يك امر واقعى است . منتها ما كه خودمان « زمانى » و همراه زمان هستيم بر همهء مراتب زمان احاطه نداريم ، براى يك موجود عالى كه بر همهء مراتب زمان احاطه دارد اينها همه به‌طور مساوى موجودند ، نه اينكه ديگر براى او آن يكى نسبت به اين ديگرى قوه نيست و اين ديگرى نسبت به آن يكى فعليت نيست ؛ نه ، اينهايى كه نسبت به يكديگر تقدم و تأخر دارند « براى او » تقدم و تأخر ندارند ، نه اينكه تقدم و تأخرشان نسبت به يكديگر از بين مىرود ؛ ديگر تقدم و تأخر آنها نسبت به يكديگر از بين نمىرود .\r\n","page_name":" 421 ","page_number":421},
  {"content":"\r\n\r\n\r\n( 8 ) حدوث و قدم\r\n\r\nاقوال حكما و متكلمين در مورد مرجح حدوث عالم در لايزال ( 1 )\r\nاين فصل كه تحت عنوان « غرر فى ذكر الاقوال فى مرجّح حدوث العالم فيما لايزال » مطرح شده است ادامهء همان بحث گذشته دربارهء حدوث و قدم عالم است و تقريباً از يك نظر اوج بحث فلاسفه با متكلمين است . متكلمين به تعبير فلاسفه قائل به انفكاك معلول از علت تامه و يا به تعبير ديگرشان قائل به انقطاع فيض الهى هستند .\r\nاما فلاسفه مىگويند عالم به هيچ معنا انفكاك از ذات بارى ندارد ؛ ذات بارى علت تامهء عالم است و عالم معلول اوست ؛ انفكاك و جدايى و فاصله ميان عالم و ذات بارى نامعقول است ، و همچنانكه يك بار ديگر هم عرض كرده‌ايم از راه ذات بارى قائل به قدم عالم مىشوند نه از راه تجزيه و تحليل خود عالم . اينكه مادهء عالم را درنظر بگيريم و صورت عالم را درنظر بگيريم و اينكه اين ماده و صورت چه ارتباطى با يكديگر دارند ، آن يك راه جداگانه‌اى است براى رسيدن به قدم عالم كه فلاسفه آن را هم ذكر مىكنند ؛ ولى اين راهى كه اكنون بيان مىكنيم راهى است كه از خود ذات بارى به قدم عالم مىرسيم : به دليل اينكه ذات واجب الوجود ذات تامّ ازلى و ابدى است و به دليل اينكه انفكاك معلول از علت تامه محال است پس\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nانقطاع فيض محال است . اينكه شما متكلمين مىگوييد اگر ما از نظر زمان به عقب برگرديم ، چندين هزار سال ، كمتر يا بيشتر ، به عقب برگرديم به لحظه‌اى مىرسيم كه در آن لحظه عالم شروع شده و حادث شده است ، معنايش اين است كه قبل از آن لحظه عالم از ذات بارى انفكاك داشت ؛ يعنى اينچنين بايد فرض كنيم كه بر ذات بارى زمانها و دهرهايى از ازل غيرمتناهى گذشته است « 1 » كه او بوده و او بوده و هيچ معلولى نداشته ، بعد نظير اينكه يك تغيير حالتى برايش پيدا بشود ، در لايزال معلولى برايش پيدا شده است . در ازل او بود و هيچ چيز نبود ؛ در غيرمتناهىِ ازل او بود و هيچ چيزى نداشت ، هيچ فعلى نداشت ، هيچ كارى نداشت ، هيچ خلقى نداشت ؛ بعد در لايزال عالم را خلق كرد .\r\n\r\nايراد فلاسفه بر نظريهء متكلمين\r\nفلاسفه در اينجا مسأله را به اين صورت طرح مىكنند كه مىگويند اگر ما فرض كنيم در ازل خدا بود و عالم را خلق نكرده بود بعد در لايزال عالم را خلق كرد اين ترجيح بلامرجح است كه امرى محال است ، براى اينكه نسبت همهء قطعات ازل با خدا على السويه است « 2 » . اگر بخواهد اينچنين باشد كه عالم در لايزال خلق شده باشد مرجح حدوث عالم چيست ؟ چرا عالم كه خلق شد در ازل خلق نشد ؟ و چرا در لايزال هم كه خلق شد در يك حد معين از لايزال خلق شد ، نه يك ذره قبلتر نه يك ذره بعدتر ؟ اين كه ترجيح بلامرجح است ؛ چگونه چنين چيزى ممكن است ؟\r\n\r\nپاسخ متكلمين\r\nمتكلمين به اين حرف جواب مىدهند . البته اگر تا اين مقدار گفته شود قابل .\r\n\r\n\r\n\r\n\r\n","description":"","footnote":"\r\n( 1 ) . فعلا به اين تعبير ايراد نگيريد ، روى اين تعبير هم بعد بحث مىكنيم .\r\n( 2 ) . - لايزال در اينجا به چه معنى است ؟ فرق ايندو يعنى ازل و لايزال چيست ؟ .\r\nاستاد : لايزال نقطهء مقابل ازل را مىگويند ، يعنى آنجا كه ازل به يك نقطه‌اى مىرسد كه نقطهء حال مىشود . اين يك اصطلاحى است كه آن را « لايزال » مىگويند .\r\n","page_name":" 423 ","page_number":423},
  {"content":"\r\n\r\nجواب گفتن هم هست .\r\n\r\n1 . قول كعبى و نقد آن\r\nبعضى از متكلمين به اين نحو جواب داده‌اند كه گفته‌اند مرجح حدوث عالم در لايزال و در آن لحظهء معين خود زمان است . مثلًا اگر مىگوييم عالم در يك ميليون سال قبل به وجود آمد نه در يك ميليون سال قبل بعلاوهء يك روز ، دقيقاً زمان از آن وقت شروع شده است . مرجح حدوث عالم در يك ميليون سال قبل چيست ؟\r\nمىگويند مرجح خود زمان است ؛ خود زمان در عالم از مرجحات است ، و اين مطلبى است كه فلاسفه هم قبول دارند . مگر ما نمىگوييم « الامور مرهونة بأوقاتها » ؟\r\nمگر نمىگوييم كه هرچيزى در شرايط زمانى خودش به وجود مىآيد ؟ در اجزاء عالم كه اينچنين است ؛ هرچيزى فقط در زمان مخصوص به خود به وجود مىآيد .\r\nكعبى كه يكى از متكلمين است چنين حرفى زده است و يك چنين نظريه‌اى دارد كه مىگويد مرجح حدوث عالم در لايزال خود زمان است .\r\nفلاسفه به او جواب مىدهند - و درست هم جواب مىدهند - كه ما نقل كلام به خود وقت و زمان مىكنيم : زمان چرا از آنجا شروع شد ؟ چرا زمانِ قبل از آن زمان وجود نداشت ؟ و چرا زمانِ قبل از آن زمانِ قبل وجود نداشت ؟ شما مىگوييد عالم كه وجود پيدا كرد در اين لحظهء خاص مثلًا يك ميليون سال پيش به وجود آمد چون زمان از يك ميليون سال پيش شروع شد . حرف ما اين است كه اين زمان چرا بريده است ؟ چرا يك قطعهء ديگر از زمان ، مثلًا يك ميليون سال ديگر روى سر آن زمان نيست ؟ چرا پيدايش عالم از جلوتر نبود ؟ چرا يك ميليارد سال ديگر روى سر آن زمان نبود ؟ چرا يك ميليارد سال ديگر علاوه بر اين يك ميليارد سال روى سر آن زمان نبود ؟ و همين‌طور برويد الى الازل . آيا از ناحيهء خداوند نقصان بود ؟ چنين چيزى كه محال است . زمان هم كه قطعاتش مشابه يكديگر است . بنابراين بحث در خود زمان هم هست كه خود زمان چطور در لايزال به وجود آمد ؟\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\n2 . قول معتزله و نقد آن\r\nبعضى متكلمين ديگر كه معتزله باشند « 1 » از راه ديگرى وارد شده‌اند و در پاسخ ايراد فلاسفه گفته‌اند اين حرفى كه شما مىزنيد در علتهاى غيرمختار كه بر اساس مصلحت و حكمت كار نمىكنند درست است . مثلًا اگر ما يك علت تامّ طبيعى مىداشتيم يعنى يك علتى مىداشتيم كه اين علت تام بود و در عليتش هم هيچ شرطى نداشت و هيچ شرطى را طلب نمىكرد - مثل آتش براى احراق - در آنجا اين حرف صحيح بود ، زيرا معلوم است كه اگر يك علت ازلى باشد اثرش هم مسلّماً بايد ازلى باشد ، نمىتواند اثرش از او منفك باشد مگر اينكه آن علت ، علت تامّه نباشد .\r\nولى در آنجا كه علت ، يك موجود شاعر عليم حكيم است قضيه اينچنين نيست . او بر اساس حكمت و مصلحت كار مىكند ولهذا شايد بتوانيم اين حرف را بزنيم كه مصلحت اقتضا كرده است كه عالم در لايزال به وجود آمده باشد آن هم در آن نقطهء معين ، و ما هم نمىتوانيم مصلحت را نفى كنيم .\r\nحكما در پاسخ مىگويند كه دوگونه جواب مىشود به اين نظريه داد :\r\n1 . يك جواب اينكه مىگوييم اين مثل اين است كه شما بگوييد مصلحت در امساك فيض است ؛ مثلًا در محدود بودن خلق است ؛ مصلحت در جود نكردن است ؛ و أىّ مصلحةٍ فى ذلك ؟ .\r\n2 . جواب بهتر كه حاجى آن را ذكر نكرده است اين است كه مىگوييم : مصلحت و حكمت در جايى درست است كه امورى باشد و يك سلسله علل و معلولات و يك سلسله اسباب و مسبباتى باشد و نيز موجود عليم شاعر هدفدارى باشد و اين موجود عليم شاعر اولًا بهترين هدفها را انتخاب كرده و ثانياً بهترين وسيله‌ها را براى رسيدن به آن هدفها انتخاب نمايد . اين اسمش مىشود « مصلحت » . اصلًا مصلحت غير از اين معنى ندارد . شما وقتى مىگوييد مصلحت چنين اقتضا كرده است يعنى براى رسيدن به فلان هدف انجام اين كار صحيح است ، و وقتى .\r\n\r\n\r\n\r\n\r\n","description":"","footnote":"\r\n( 1 ) . - كعبى اشعرى است ؟ .\r\nاستاد : [ او معتزلى است 
  ] ولى اين نظريه‌اش بنا بر مكتب او نيست ، بلكه نظر خاص خوداوست و به همين جهت آن را مستقلًا ذكر كرده‌اند .\r\n","page_name":" 425 ","page_number":425},
  {"content":"\r\n\r\nمىگوييد مصلحت نيست يعنى براى رسيدن به فلان هدف انجام اين كار صحيح نيست . اول بايد يك هدفى را درنظر بگيريد . اگر گفتيم براى رسيدن به آن هدف انجام دادن اين كار مصلحت است يعنى اين وسيله‌اى است براى رسيدن به آن هدف و اگر گفتيم مصلحت نيست يعنى ما را از آن هدف و مقصد دور مىكند . اين حرف در درون عالم درست است ؛ يعنى بعد از آنكه عالمى خلق شده است و موجود است و يك سلسله امور هست ما مىتوانيم بگوييم كه مثلًا براى انسان مصلحت اقتضا مىكرده است كه مثلًا شامّه داشته باشد ؛ اين در درون عالم درست است . چون عالمى هست و اشيائى هست و سلسلهء علل و معلولاتى هست مىتوانيم بگوييم مصلحت اقتضا مىكند كه چنين باشد . اما در آن وقتى كه غير از ذات حق هيچ چيزى نيست ، عالمى نيست و غير از ذات او چيزى وجود ندارد معنى ندارد كه خلقت عالم پيش بيفتد ياپس بيفتد ؛ معنى ندارد كه بگوييم مصلحت اقتضا كرده است پس بيفتد يا مصلحت اقتضا كرده است پيش بيفتد ؛ در چنين جايى اصلًا مصلحتى نمىتواند فرض شود . پس اين نظريه هم مردود است .\r\n\r\n3 . قول اشاعره\r\nاشاعره كه اساساً ترجيح بلامرجح را جايز مىدانند مىگويند اصلًا صحبت از مرجح كردن و سخن از « به چه دليل » و « چرا » به ميان آوردن غلط است ؛ سخن از « چرا » نبايد گفت . حرف اشاعره هم كه معلوم است حرف نادرستى است و به قول حاجى اصلًا قابل اعتنا نيست كه مورد بحث و ردّ و انكار قرار گيرد . .\r\nتا اين مقدار بيان در مورد تبيين و توجيه نظريات متكلمين را [ به آسانى 
  ] مىشود به متكلمين جواب داد ؛ ولى در اينجا بيانات قويترى از طرف مدافعين از متكلمين آورده شده است كه قويترين آنها همان است كه غزالى آورده است و دفاعى از نظريهء متكلمين در اينجا كرده است كه از اين حرفها دقيقتر است و حق اين بود كه امثال حاجى به اينجا كه مىرسيدند به دنبال حرف غزالى مىرفتند و با او بحث مىكردند ، چون حرف او خيلى دقيقتر از حرف اشاعره و معتزله و كعبى و امثال اينهاست . فعلًا حرف غزالى باشد تا در درسهاى بعد ببينيم كه در اين زمينه چه گفته\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاست « 1 » .\r\n\r\n\r\n\r\n\r\n","description":"","footnote":"\r\n( 1 ) . - اگر بگوييم مرجح ، علم بارى است يعنى علم اوست به اينكه در فلان زمان عالم پديد بيايد ، ما كه از علم بارى خبر نداريم ، آن وقت چه اشكالى به وجود مىآيد ؟ .\r\nاستاد : آخر مگر علم بارى گزاف است ؟ مگر علم بارى همين‌طور به نحو گزاف به اشياء تعلق مىگيرد ؟ .\r\n- نه ، گزاف نيست ، ما خبر نداريم .\r\nاستاد : مىدانم ، ولى به هر حال او در ذات خودش چگونه است ؟ علم ذات بارى به اشياء همان علم به نظام علت و معلول است نه چيز ديگر ، و اصلًا بحث در اينجا دربارهء خود نظام علت و معلول است . علم ذات بارى همان علم به نظام اتمّ است . علم ذات بارى به ذات خودش و علمش به عالم ، علم به نظام اتمّ است و علم به نظام اتمّ همان علم به نظام علت و معلول است به‌طور كامل ؛ آنگاه نمىشود بگوييم كه مثلًا علم بارى تعلق گرفته است به انفكاك معلول از علت تامّه .\r\n- آن وقت اين مستلزم اين است كه ما بگوييم اين فهم ما قابل رسيدن به درك نظام اتم است ؛ يعنى اين چيزى كه ما مىفهميم نظام اتمّ است .\r\nاستاد : ما اين مقدارش را مىفهميم . اين مقدار كه ما درك مىكنيم درك كل نظام اتم كه نيست . اين به اصطلاح جزء اصول و مبادى اوليهء درك انسان از عالم است كه تخلف معلول از علت تامه محال است . اين معنايش آن نيست كه ما كل نظام اتم را درك مىكنيم .\r\n- اينكه شما در اينجا فرموديد اگر بگوييم كه كلًا عالم از يك زمانى ، از يك لحظه‌اى و از يك آنى شروع شده است و قبل از آن غير از ذات بارى چيزى وجود نداشته است مسألهء ترجيح بلامرجح پيش مىآيد و اين سؤال مطرح مىشود كه چرا قبل از آن « آن » ، در يك « آن » قبلتر از آن عالم ايجاد نشده است ، اين ترجيح بلامرجح نسبت به ذات بارى است و حال آنكه ديگر « آنِ » قبل از آن در مقايسه با ذات بارى اصلًا مطرح نمىشود كه ما بخواهيم بگوييم ترجيح بلامرجح پيش مىآيد يا نه .\r\nاستاد : چرا ؟ .\r\n- يعنى معنى ندارد ما بگوييم كه قبل از اين « آن » چرا ذات بارى خلق نكرده است .\r\nاستاد : چرا ؟ .\r\n- چون براى خدا كه كشش زمان مطرح نيست .\r\nاستاد : براى عالم چطور ؟ .\r\n- اين مسأله در ارتباط با خالق است نه در ارتباط با مخلوق .\r\nاستاد : باشد ؛ در ارتباط با خالق باشد ؛ [ سؤال 
  ] اين است كه وجود اين مخلوق چرا امتداد بيشترى ندارد .\r\n- مسألهء امتداد بيشتر نسبت به خودش مطرح مىشود .\r\nاستاد : مىدانم ؛ نسبت به خودش باشد ؛ حال شما بگوييد نسبت به خودش است . ما حرف خودمان را اين‌طور طرح مىكنيم ؛ مىگوييم كه ما مىدانيم و شك نداريم كه اين هستى\r\n","page_name":" 427 ","page_number":427},
  {"content":"\r\n\r\n\r\n\r\n\r\n\r\n","description":"","footnote":"\r\nدر اين بعد زمانى خودش تا يك مقدار بسيار زيادى مثلًا چند صد ميليون سال به جلو كشيده شده است . بحث ما اين است كه آيا اين كشش و امتداد در يك جا محدود مىشود يا همين‌طور الى غيرالنهايه ادامه دارد ؟ اين بحث درواقع به اين معنى نيست و روح مطلب ( كه بعد هم دربارهء آن بحث مىكنيم ) اين نيست كه اين چيزى كه در اين زمان وجود ندارد چرا اين را نكشيديم به جلو و نبرديم در زمان قبل ؛ نه ، اين در همان مرتبهء خودش باشد ؛ بلكه بحث اين است كه چرا مرتبهء قبلش وجود ندارد و چرا مرتبهء قبل از قبلش وجود ندارد و چرا مرتبهء قبل از قبل از قبلش وجود ندارد ؟ .\r\n- يعنى مىفرماييد چرا مرتبهء قبلش خلق نشده است ؟ چون خلق نسبت به ذات بارى است ؛ نسبت به مخلوق كه نيست .\r\nاستاد : نسبت به ذات بارى باشد ؛ مىخواهيم بگوييم اين عالم چرا وجودش از اين طرف محدود است . البته حرف غزالى را بعد مطرح مىكنيم .\r\n- آيا شما فقط نشئهء مادى را درنظر داريد يا عوالم غيرمادى را هم درنظر مىگيريد ؟ .\r\nاستاد : ما فعلًا بحثمان نشئهء عالم طبيعت است ؛ چيز ديگرى نيست .\r\n- عوالم ديگرى را هم كه مىشود گفت .\r\nاستاد : در مورد عوالم ديگر بحث زمان مطرح نيست .\r\n- بنابراين بجاى اينكه ما شروع عالم را از يك آنى درنظر بگيريم كه اين اشكال بر آن وارد شود كه اين مستلزم انقطاع فيض ذات بارى است مىتوانيم قائل بشويم كه عالم مادى از يك آنى شروع شده است ولى عوالم ديگر و نشئات ديگر وجود داشته و انقطاع فيض صورت نگرفته است .\r\nاستاد : اين چيزى است كه ما مىگوييم ، متكلم كه اين مقدار را هم قائل نيست . ما بحثمان در مورد حرف متكلمين بود . متكلم روى همان مبنا كه مناط احتياج به علت را حدوث مىداند مىگويد غير از ذات بارى قديمى وجود ندارد . او به عوالمى كه آن عوالم هم حادث زمانى نباشند قائل نيست . من حرف فلاسفه را مىگويم ؛ آنها به عوالم ديگر غير از اين عالم مادى قائل هستند و در مورد آن عوالم بحث زمان مطرح نيست . فلاسفه راجع به عوالم ديگر بحث حدوث زمانى را نمىآورند ؛ بحث حدوث زمانى را در مورد عالم طبيعت مىآورند .\r\n","page_name":" 428 ","page_number":428},
  {"content":"\r\n\r\n\r\n( 9 ) حدوث و قدم\r\n\r\nاقوال حكما و متكلمين در مورد مرجح حدوث عالم در لايزال ( 2 )\r\nاين بحث دنبالهء همان بحث حدوث و قدم زمانى عالم است . از نظر فلاسفه‌اى كه قائل به قدم زمانى عالم هستند اشكال تخلف معلول از علت تامهء خودش - كه خود اين اشكال مربوط به الهيّات است - پيش نمىآيد .\r\nآنها مىگويند حق متعال علت تامهء مخلوقات و علت تامهء عالم است و بنابراين امكان انفكاك عالم از ذات بارى تعالى در كار نيست . ذات بارى تعالى كه قديم است عالم هم بايد قديم باشد ، كه گاهى با اين تعبير بيان مىشود : « العالَم معلولٌ للقديم - كه مقصود بارى تعالى است - و كلّ معلولٍ للقديم قديمٌ ، فالعالمُ قديمٌ » .\r\nآنها از اين نظر دچار هيچ اشكالى نمىشوند ، ولى بعد يك اشكال ديگرى به شكل ديگر برايشان مطرح مىشود : اگر ما اساس عالم را به قول شما قديم بدانيم ولى مواليد عالم كه مسلّماً حادثند . در عالم ، ما يك سلسله مواليد حادثى داريم كه اينها عبارتند از همينهايى كه مىبينيم ، همين حوادثى كه در عالم رخ مىدهد ، همين مكوَّناتى كه در عالم رخ مىدهد ؛ اينها همه حادث هستند . طبق برهان شما اصلًا حادثى نبايد در عالم وجود داشته باشد ، نه كل عالم و نه اجزاء و مواليد عالم ؛ عالم\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nدر كل خودش و در مجموع خودش نبايد حادث باشد و در اجزاء و مواليد خودش هم نبايد حادث باشد ؛ چرا ؟ براى اينكه هر حادثى در نهايت امر منتهى مىشود به قديم ، زيرا اين حادثى كه در اينجا پيدا شده است بالاخره علت تامه‌اى مىخواهد ؛ اين علت تامه يا حادث است يا قديم ؛ از اين دو حال كه بيرون نيست :\r\n1 . اگر علت تامه‌اش قديم است چگونه حادث از علت تامهء خودش انفكاك پيدا كرده است ؟ .\r\n2 . اگر مىگوييد نه ، علت تامه‌اش حادث است « 1 » ، به حكم اينكه حدوث معلول با وجود علت تامه مقارن است و از يكديگر انفكاك ندارد ( به همان بيانى كه گفتيم معلول از علت تامه‌اش انفكاك ندارد ) ما نقل كلام به خود آن علت مىكنيم كه آن هم خودش يك حادث است . باز علت آن حادث يا حادث است يا قديم . اگر قديم باشد لازمه‌اش انفكاك معلول از علت تامه است و اگر حادث باشد باز احتياج به يك علت حادث ديگرى دارد و باز به همين نحو به علت حادث ديگرى نيازمند است و اين علتهاى حادث كه قهراً همزمان هم بايد باشند تا لايتناهى پيش مىروند ؛ يعنى يك شىء كه حادث مىشود بايد در آنِ واحد علتهاى غيرمتناهىِ حادث داشته باشد .\r\nمثلًا شما مىگوييد اين « الف » كه حادث شده است علتش « ب » بوده است . « ب » يا يك امر حادث است يا مجموع امورى است كه يكى از آنها ، يكى از شرايطش حادث است يعنى قبلًا نبوده و بعد حادث شده است . پس اين « الف » به اين علت در اين « آن » حادث شده است كه علت يا شرطش در اين « آن » پيدا شده است . ما نقل كلام به همان علت يا شرط مىكنيم كه چرا در اين « آن » حادث شده است ؟ آن هم لابد به اين علت است كه علتش يا شرطش در اين « آن » حادث شده بوده است و الّا قبلش اگر حادث شده بود كه محال بود تخلف داشته باشد . باز نقل كلام به آن يكى مىكنيم و همين‌طور نقل كلام به علت يا شرط قبلى مىكنيم و پيش مىرويم ، آن وقت لازم مىآيد سلسلهء علتهاى حادث ، غيرمتناهى باشد ، كه همان حرف معروف باب تسلسل است و براهين اقامه شده بر بطلانش بعد خواهد آمد « 2 » .\r\n\r\n\r\n\r\n\r\n","description":"","footnote":"\r\n( 1 ) . البته بعضى از عللش ممكن است قديم باشد ولى بعضى از عللش حادث است و لهذا در مجموع ، علت تامه‌اش حادث است .\r\n( 2 ) . آخرين فصل از فريدهء هفتم يا باب « علت و معلول » از شرح منظومه .\r\n","page_name":" 430 ","page_number":430},
  {"content":"\r\n\r\nاينجاست كه براى آن كسانى هم كه قائل به قدم عالم هستند ، نه از نظر حدوث كل عالم ، بلكه از نظر حدوث حوادث و مواليد عالم مسألهء مهمى پيش مىآيد به نام « ربط حادث به قديم » و يا به تعبيرى كه متأخّرترها آورده‌اند « ربط متغير به ثابت » .\r\nاما اينكه راه حل اين مسأله چيست ، چون خود اين مسأله بعدها مطرح خواهد شد « 1 » و ضمناً طرح آن خود بحثى طولانى است ، باشد تا در موقع مقتضى خودش مورد بحث واقع شود .\r\nپس آن كسانى كه قائل به قدم عالم هستند ، از نظر كل عالم دچار اشكالى نمىشوند ولى از نظر اجزاء عالم ، يعنى از نظر مواليد و حوادث عالم و نه از نظر اصول عالم با يك چنين سؤالى مواجه هستند ، كه با طرح بحث « ربط حادث به قديم » به شكلى آن را جواب داده‌اند . ولى كسانى كه عالم را به كلى و در اصل و اساس خودش حادث مىدانند اينها در اصل و اساس عالم دچار اشكال هستند كه واجب تعالى علت تامهء عالم است و علت تامه قديم است و عالم كه معلول است حادث است ؛ چگونه قديم مىتواند معلول حادث داشته باشد و حادث معلول شىء قديم باشد ؟ اين لازمه‌اش انفكاك معلول از علت تامه است و نيز لازمه‌اش انقطاع فيض ذات بارى تعالى است . اين را تحت عنوان « فى مرجّح حدوث العالم فيما لايزال » ذكر كرده‌اند ، با اينكه مىتوانستند تحت همان عنوانى كه ما گفتيم ذكر كنند . بهتر هم اين بود كه اين عنوان عوض مىشد . ما اكنون ريشهء تاريخىاش را ذكر مىكنيم و بعد آن روح مطلب را بيان مىكنيم ، زيرا آنچه مهم است و عمدهء مسأله است همين روح مطلب است كه بايد تشريح شود .\r\n\r\nريشه تاريخى مسألهء مرجح حدوث عالم در لايزال\r\nاين مسألهء مرجح ، از اين جهت عنوان شده است كه فلاسفه مطلب را اينچنين طرح مىكنند ، مىگويند اشياء در طبيعت كه حادث مىشوند نياز به علت تامه دارند و تا علت تامهء شىء نباشد شىء حادث نمىشود . آنچه كه اينها آن را « علت موجده » .\r\n\r\n\r\n\r\n\r\n","description":"","footnote":"\r\n( 1 ) . فصل پنجم از فريدهء سوم ( دربارهء افعال ذات بارى ) از مقصد سوم ( دربارهء الهيات بالمعنى الاخص ) از شرح منظومه تحت عنوان « غرر فى ربط الحادث بالقديم » .\r\n","page_name":" 431 ","page_number":431},
  {"content":"\r\n\r\nيا « علت ايجادى » مىنامند - كه عبارت از ماوراء الطبيعه است - آن را تامّ مىدانند ؛ مىگويند در ماوراء الطبيعه كه فيض از آنجا مىرسد نقصى نيست كه بگوييم علت اينكه قبلًا معلولى حادث نشده اين بوده است كه كم و كسرى و نقصى در آنجا وجود داشته است و حال كه آن كم و كسرى و نقص علت بر طرف شده معلول پيدا شده است ؛ بلكه اگر شيئى در زمان قبل پيدا نشده و در زمان بعد پيدا شده است به علت اين است كه « شرط قابلى » برايش وجود نداشته و شرايط قابلى براى وجود آن كامل نبوده است . معمولًا در اينجا اصطلاح « مرجح » را به كار مىبرند ؛ مرجح وجود [ شىء 
  ] يعنى زمينهء استعدادى براى وجودش .\r\nمتكلمين هم ناچار مطلب را تا اين حد قبول دارند كه نقص و كم و كسرى را از ناحيهء علت نمىدانند . اگر متكلم قائل است كه عالم در ازل وجود نداشته است نمىگويد كه نقص و كسرى در ناحيهء فاعل كه ذات حق است وجود داشته است ؛ او فاعل تام نبوده است و بعد به فاعل تام تبديل شده است ، [ بلكه 
  ] ناچار بايد مرجح را در خود عالم فرض كند . مرجح را كه در خود عالم فرض مىكند آن وقت اين فرضيه‌ها ( يعنى نظريهء كعبى ، نظريهء معتزله ، . . . ) در اينجا پيدا شده است كه مرجح چيست .\r\nدر اينجا باز به يك مطلب ديگرى بايد اشاره كنيم و آن اينكه در دوره‌هاى خيلى قبل از دورهء متكلمين - و حتى شايد در دورهء يونان - كم و بيش اين مسأله مطرح بوده است ، و مىگويند در اروپا تا دوره‌اى هم كه حكومت فيزيك نيوتنى برقرار بوده است همين طرز فكر ادامه داشته است كه زمان خودش يك وجود مستقلى از جهان دارد ؛ يعنى جهان باشد يا نباشد به زمان ارتباط ندارد ؛ زمان به هر حال وجود مستقلى از جهان دارد ؛ اگر جهان هم نبود زمان بود ؛ حساب او جداست ؛ همچنانكه بعضى چنين نظريه‌اى دربارهء مكان هم دارند كه اگر اين جهان يعنى جهان ماده و اجسام نبود مكان بود ولى مكان خالى بود ، نه اينكه هيچ چيز نبود و مكان هم نبود .\r\nمىگويند اگر اين اجسام و اجرام و آنچه كه ما « عالم » مىناميم نبود مكان بود ولى مكان خالى بود [ و همين‌طور 
  ] اگر اين اشياء و اين حوادث و اين حركات و هرچه در عالم هست هم نبود زمان بود ، اين كششِ ممتد بود ، ولى در زمان چيزى وجود نداشت .\r\nاگر ما بناى كلام را بر اين بگذاريم آن وقت معناى سخن آن كسى كه مثل\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمتكلم مىگويد عالم در اساس خودش حادث است اين است كه زمان يك كشش نامتناهى است در گذشته ولى جهان در يك « آنِ » معين از زمان حادث شده است .\r\nاين زمان و اين كشش غيرمتناهى به هر حال در گذشته وجود داشته است ولى عالم در همهء اين كشش نامتناهى وجود نداشته است ، عالم در يك آنى از اين كشش وجود پيدا كرده و ادامه يافته است ؛ مثلًا هزار سال ، ده هزار سال ، صد هزار سال ، ميليونها سال ، ميلياردها سال - هرچه كه باشد بالاخره يك زمان محدود است هرچند متكلم اصرار ندارد كه مقدارش را تعيين كند - كه به عقب برگرديم بالاخره به نقطه‌اى مىرسيم كه در آن نقطه از زمان عالم حادث شده است . بنا بر اين فرض يعنى اگر ما بنا را بر اين بگذاريم كه زمان يك امر مستقلى است آن وقت نظريهء فلاسفه اين است كه : نه ، تا زمان بوده است عالم هم بوده است و زمان هميشه بوده است و عالم هم هميشه بوده است « 1 » .\r\n\r\nتعبير « مرجح » بر اساس فرضيهء مستقل بودن زمان\r\nبا اين فرضيه ، كلمهء « مرجح » خوب معنى پيدا مىكند . فلاسفه به متكلمين مىگويند زمان يك امتداد متشابه الاجزائى است . شما مىگوييد اين عالم مثلًا در يك ميليون سال قبل يا يك ميليارد سال قبل ، در يك « آن » معين از زمان حادث شد . اين ترجيح بلامرجح است . چرا از ازل حادث نشد ؟ حال كه قرار شد حادث باشد چرا مثلًا يك ميليون سال قبلش حادث نشد ؟ چرا يك ميليون سال بعدش حادث نشد ؟ اجزاء زمان كه متشابه است . شما نمىتوانيد بگوييد كه اجزاء زمان در ازل به نحوى بود كه عالم امكان وجود نداشت الّا در يك « آنِ » معين . هيچ فرقى ميان آنات زمان وجود ندارد ؛ ميان مراتب زمان به عنوان زمان كوچكترين تفاوتى وجود ندارد . پس « ما المُرجِّح » [ مرجح چيست 
  ] ؟ .\r\nفيلسوف مىگويد : تا زمان بوده است عالم هم بوده است . متكلم مىگويد : نه ، در يك جايى از زمان عالم حادث شده است . مىگوييم چرا در يك جايى از زمان .\r\n\r\n\r\n\r\n\r\n","description":"","footnote":"\r\n( 1 ) . - متكلمين زمان را مستقل مىدانند ؟ .\r\nاستاد : نه ، عرض كردم قبلا يك چنين فرضيه‌اى بوده است .\r\n","page_name":" 433 ","page_number":433},
  {"content":"\r\n\r\nحادث شده است ؟ وقتى مىگوييم در همهء اوقات و زمانها عالم بوده است ترجيحى قائل نشده‌ايم ، ولى اگر يك نقطهء معينى را نقطهء شروع و آغاز حساب كنيم آن وقت مىگوييم چرا حدوث عالم مقدارى به جلو كشيده نشده است و چرا يك مقدار عقب‌تر نيفتاده است ؟ از ناحيهء ذات حق كه نقصى در كار نبوده است ؛ او كه « تامّ الفاعليّه » است ؛ پس چه چيزى و چه خصوصيتى سبب شد كه حدوث عالم به يك « آنِ » معين اختصاص پيدا كرد و بعد در زمان ادامه يافت ؟ سؤال به اين نحو كه مطرح شود خوب معنى پيدا مىكند و معنى كلمهء « مرجح » خوب روشن مىشود .\r\nولى نه حكما قائل به زمان مستقل از عالم بوده‌اند و نه متكلمين . متكلمين هم خودشان متوجه شدند كه زمان مستقل از عالم معنى ندارد و بعلاوه اساس نظريهء متكلم اين است كه هرچه غير از خداست حادث است يعنى اول و آغاز دارد ( « حادث است » لااقل به معنى اينكه اول دارد ) . خود زمان هم يكى از اشياء عالم است . متكلم هرگز چنين حرفى را نمىزند كه عالم نبوده است ولى زمان بوده است .\r\nاز اين جهت است كه متكلم مىگويد اينكه ما مىگوييم در يك امتداد غيرمتناهى ، عالم نبوده است و بعد در يك « آن » از آن امتداد غيرمتناهى پيدا شده است ، اين امتداد يك امتداد واقعى نيست ؛ يعنى ما به يك زمان واقعى قبل از عالم قائل نيستيم . متكلم از آن زمانِ قبل از عالم تعبير مىكند به « امتداد موهوم » ؛ يعنى اين فقط فرض ذهن ماست و واقعيتى ندارد .\r\n\r\nتشبيه امتداد زمانى موهوم به امتداد مكانى موهوم\r\nاين مثل نظرياتى است كه دربارهء ابعاد عالم مىگويند - كه هنوز هم مىگويند - كه آيا عالم از نظر ابعاد مكانى متناهى است يا نامتناهى . كسانى كه ابعاد عالم را متناهى مىدانند ، از آنها سؤال مىشود : شما كه مىگوييد ابعاد عالم متناهى است و مثلًا ميلياردها سال نورى كه طى كنيم به جايى خواهيم رسيد كه عالم پايان مىپذيرد ؛ بعد از آنجا چيست ؟ اين « بعد از آنجا چيست ؟ » حاكى از اين است كه انسان در ذهن خودش فرض مىكند كه باز هم يك جايى هست منتها در آنجا چيزى نيست . اين ديگر يك تصور موهوم است . نه اين است كه جايى هست و آن جا خالى است .\r\nانسان خيال مىكند يك خاليستانى در آنجا وجود دارد . اين توهم\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمحض است براى انسان ؛ نه ، اصلًا جايى نيست . ولى واهمهء انسان هميشه يك چيزى را در ماوراء عالم تصور مىكند ، همان ماورائى كه مىگويند « لاخَلَأ ولامَلَأ » ؛ اما چون واهمه نمىتواند « لاخَلَأ ولامَلَأ » را تصور كند لذا يك خلأى را تصور مىكند .\r\nدر يك جايى خواندم كه چون اينشتين به همين نظريه قائل بود كه عالم محدود است ، در يك ملاقاتى كه مترلينگ با او داشت به او گفت : فرض كنيد ما به همان پايان عالم رسيده‌ايم « 1 » ، فرض كنيد رسيده‌ايم به همان مرز عالم كه مثلًا چند سانتيمتر ديگر بيشتر نمانده است كه عالم تمام بشود و پايان بپذيرد ؛ اگر ما يك دست خودمان را از آنجا بيرون ببريم و يا شمشيرى را از آنجا خارج كنيم اين شمشير كجا مىرود ؟ اينشتين در پاسخ گفت : با شمشير مكان درست مىشود . « كجا مىرود ؟ » نه به اين معنى است كه اول يك مكانى وجود دارد و بعد شمشير وارد آن مكان مىشود . آن كسى كه مىگويد مكان از خود جسم به وجود مىآيد ، اگر ما فرض كنيم چنين چيزى هم باشد [ يعنى عالم محدود باشد 
  ] ، با خارج كردن شمشير ، عالم اين مقدار مكان اضافى پيدا مىكند نه اينكه مانند آنچه كه در مورد كارهاى دنيايى مىگويند :\r\n تا نكنى جاى قدم استوار * پاى منه در طلب هيچ كار \r\nيعنى اول جاى پايت را محكم كن بعد پايت را بگذار ، اول بايد يك « جا » وجود داشته باشد تا بعد آن شمشير آنجا برود ؛ نه ، جايى نيست . پيدايش شمشير همان پيدايش جاست .\r\nاين مثل اين است كه اگر ما بگوييم ابعاد عالم دائماً در حال وسعت و گسترش است كسى نمىتواند بگويد شما كه مىگوييد عالم دائماً در حال گسترش است - همين گسترش كيهانى - عالم به كجا گسترش پيدا مىكند ؟ چنين نيست كه اول بايد جايى وجود پيدا كند تا عالم بتواند گسترش پيدا كند . اصلا خود گسترش عالم عين گسترش جاست ، نه اينكه اول جا هست و عالم در جاى موجود گسترش پيدا مىكند .\r\nبه هرحال متكلمين هم اين قدرها متوجه بوده‌اند ولهذا نيامده‌اند مرجحى در يك جزء از اجزاء زمان فرض كنند .\r\n\r\n\r\n\r\n\r\n","description":"","footnote":"\r\n( 1 ) . مىگويند نظير اين را از بوعلى هم سؤال كرده‌اند و او هم به همين نحو جواب داده است .\r\n","page_name":" 435 ","page_number":435},
  {"content":"\r\n\r\n\r\n1 . نظريهء كعبى و پاسخ آن\r\nيكى از متكلمين ( كعبى ) گفته است كه مرجح زمان خود زمان است ؛ يعنى نيازى نيست كه ما بياييم مرجحى بيرون از زمان فرض كنيم . به عبارت ديگر كعبى حرفش اين است كه اگر قبل از عالم ، زمانى وجود مىداشت و اين زمان داراى اجزاء متشابهى بود و معنى وجود و حدوث عالم در فلان نقطه از زمان اين بود كه عالم مقارنِ اين جاى زمان خلق شده است ، آن وقت شما مىتوانستيد بگوييد چرا مقارنِ آنجا خلق نشد و مقارن اينجا خلق شد ؟ اما ما مىگوييم زمان هم خودش جزء عالم است . وقتى كه خود زمان هم جزء عالم و همراه عالم است و از عالم و با عالم پيدا مىشود اين ديگر مرجح بيرونى نمىخواهد ؛ مىگوييم خود زمان كه با عالم خلق مىشود مرجح ذات خودش است ، احتياجى به مرجح ديگرى ندارد . كعبى اينچنين گفته است .\r\nحاجى در اينجا به نحوى جواب مىدهد كه اين جواب قابل خدشه و مناقشه است . مىگويد اينكه شما مىگوييد مرجح حدوث عالم خود زمان است ؛ چون زمانى قبل از اين نبود عالم در اين زمان آفريده شد ؛ چون زمان از آنجا شروع مىشود عالم در اين زمان خلق شد ؛ ما نقل كلام به خود زمان مىكنيم كه خود زمان چرا در ازل وجود ندارد ؟ .\r\nولى اين ايراد ، ايراد واردى نيست ؛ چون اگر زمان هم باز زمانى مىداشت اين ايراد درست بود . وقتى كه ما مىگوييم اساساً زمانى نبوده است ، پس ازل به اين معنا يعنى به معناى يك امتداد غيرمتناهى معنى ندارد « 1 » . پس اگر كسى گفت عالم در اين زمان - مثلًا در يك ميليارد سال پيش - خلق شد ، مرجح اينكه عالم در يك ميليارد سال پيش خلق شد خود زمان است به معناى اينكه قبل از اين ، زمان نبود بلكه .\r\n\r\n\r\n\r\n\r\n","description":"","footnote":"\r\n( 1 ) . خدا را هم كه ما مىگوييم « ازلى است » معنايش اين نيست كه او وجودى است كه در يك امتداد غيرمتناهى وجود دارد . آنجا امتدادى در كار نيست ، و لهذا در آنجا تعبير به « سرمد » مىكنند . در تعبير نهج البلاغه آمده است كه « سَبَقَ الاوقاتَ كَونُه والعدمَ وجودُه » خداوند وجودش بر زمان تقدم دارد . چيزى كه وجودش بر زمان تقدم دارد حتى ازليت او هم به معناى اينكه در همهء زمانها بوده است نيست . ازليت خداوند به معناى بودن در زمانِ غيرمتناهى نيست .\r\n","page_name":" 436 ","page_number":436},
  {"content":"\r\n\r\nقبلش عدم بود و اصلًا « قبل » در آنجا معنى نداشت . آن وقت ما نمىتوانيم به اين نحو اشكال كنيم كه مرجح زمان در آن وقت چه بود ؟ در آنجا ديگر سؤال از مرجح غلط است . در آنجا مرجح معنى ندارد ، زيرامعناى مرجّح اين است كه در يك ظرف متشابه الاجزاء چرا اين شىء در اينجا واقع شد نه در آنجا . ما مىگوييم : خود ظرف ، وجودش از اينجا شروع مىشود . پس به اين [ ترتيب 
  ] ايراد غلط است .\r\n\r\nبيان غزالى در دفاع از متكلمين\r\nبله ، اينجاست كه يك بيانى به وسيلهء غزالى - كه گفتيم در اين مسأله هيچ كس به اندازهء غزالى از طرف متكلمين خوب بحث نكرده است - در دفاع از نظريهء متكلمين ابراز شده است كه شايد قويترين بيان غزالى در اينجا باشد . غزالى در بيان خودش همين تشبيهى را كه الآن ما گفتيم يعنى تشبيه زمان به مكان را ذكر مىكند و نظريهء خودش را توضيح مىدهد .\r\nمىگويد « 1 » : اين حرف شما درست نيست كه به ما ايراد مىگيريد كه : « شما كه مىگوييد عالم حادث است ، زمانش هم حادث است ، پس مرجح حدوث زمان چيست » ؟ او [ يعنى متكلم 
  ] مىگويد زمان حادث است ؛ يعنى زمانى نبوده است و اصلًا ما زمان ممتدى نداريم ؛ آن امتداد فقط وهم است براى ما .\r\nمىگويد : اصلًا اينكه ما مىگوييم عالم حادث زمانى است ، شما با لفظ مناقشه نكنيد كه حدوث عبارت است از وجود بعد از عدم ، و حدوث عالم يعنى وجود عالم در زمانى بعد از عدم عالم در زمان پيش ، تا بعد بگوييد : « اگر عالم در يك زمان حادث باشد به اين معناست كه وجودش بعد از عدمش در زمان پيش باشد و ما نقل كلام به زمان پيش مىكنيم كه چرا در زمان پيش موجود نشد » ؛ اينها مناقشه در لفظ است . مىخواهد لفظ « حدوث » به آن معنايى كه شما درنظر داريد - يعنى مسبوقيت وجود شىء به عدم زمانى - صدق كند ، مىخواهد صدق نكند ، مدعا چيز ديگرى است ؛ اين الفاظ براى آن مدعا قاصر باشد يا نباشد به هر حال مقصود ما چيز ديگرى .\r\n\r\n\r\n\r\n\r\n","description":"","footnote":"\r\n( 1 ) . اين نظريه تقريباً توجيه حرف كعبى هم هست .\r\n","page_name":" 437 ","page_number":437},
  {"content":"\r\n\r\nاست . ما مىگوييم به سوى گذشته كه برويم ، عالم و زمان محدود است يعنى تا نامتناهى پيش نمىرود . به سوى آينده هم كه برويم آينده‌اش محدود است ؛ در آينده هم زمان و زمانيات تا نامتناهى پيش نخواهد رفت . اين عين همان چيزى است كه خود شما در مورد مكان مىگوييد .\r\nشما مىگوييد عالم از نظر مكان ابعادش محدود است . آيا در آنجا هيچ وقت مىآييد يك چنين اشكالى بكنيد كه عالم اگر از نظر مكان محدود باشد معنايش اين است كه تا اينجا وجود مكان است و بعد از آنجا عدم مكان است كه بگوييد بعد از آنجا بايد يك مكانى باشد كه عدمش در آن مكان باشد ؟ مىگوييد اين حرف موهوم است . چطور شما محدوديت ابعاد مكانى را هرگز به اين شكل تفسير نمىكنيد كه معناى اينكه ابعاد عالم از نظر مكانى محدود است اين است كه تا آنجا كه عالم امتداد دارد ، امتداد دارد و بعد از آنجا يعنى بعد از پايان مكانى ، عدم عالم در آن « بَعد » وجود دارد . مىگوييد آنجا ديگر اصلًا بعدى نيست تا عدم عالم در آن بعد وجود داشته باشد . پس چرا در اينجا مىگوييد بايد قبلى باشد كه عدم عالم در آن قبل باشد كه آن مستلزم زمان است ؟ نه ، اصلًا معناى حرف ما كه قائل به حدوث زمانى عالم هستيم اين است كه اين عالم همان‌طور كه از نظر ابعاد مكانى محدود است از نظر ابعاد زمانى هم محدود است .\r\nاين اشكال بسيار قويّى است كه غزالى در اينجا مطرح كرده است و اتفاقاً چون اين حرف غزالى در متن حرفهاى فلاسفهء بعد از خودش نيامده است - زيرا اين حرف در كتاب تهافت بوده است و شايد چندان مورد توجه نبوده است ، لذا در متون حرفهاى فلاسفه زياد مطرح نشده است - بايد روى آن بحث كنيم و ببينيم كه اين اشكال غزالى را روى مبانى فلسفى چگونه مىشود جواب داد ؛ كه البته مطلب جواب دارد و جوابش را بيان خواهيم كرد .\r\n\r\nبيان نظريهء كعبى با تفصيل بيشتر\r\nپس كعبى كه يكى از متكلمين است آمد و در جواب سؤال فلاسفه كه : « مرجح حدوث عالم چيست » گفت : « خود زمان » ، و گفتيم كه در واقع معناى حرف كعبى اين است كه مىگويد : شما گويى مبناى حرف و سؤال و ايراد خودتان را بر اين قرار\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nداده‌ايد كه زمان الى غيرالنهايه وجود داشته است ، و زمان هم يك شىء متشابه الاجزاء است ؛ بعد سؤال كرده‌ايد كه « چرا عالم در اين جزء از زمان وجود پيدا كرد و نه در جزءهاى ديگر » ؛ قهرا اين حرف جواب ندارد . ولى وقتى مىگوييم زمان خودش هم جزء عالم است آن وقت در پاسخ اينكه عالم چرا در اين زمان وجود پيدا كرد ، مىگوييم چون قبل از اين اصلًا زمانى نبوده است ؛ و نمىتوانيد به ما ايراد بگيريد كه « خود زمان چرا در قبل وجود پيدا نكرد » ؛ چون زمان نبوده است ، قبلى نبوده است تا سؤال شود كه چرا در قبل وجود پيدا نكرد .\r\nپس حرف كعبى برمىگردد به اينكه زمان امرى است محدود و متناهى ؛ عالم هم به حكم اينكه زمان و حركت يك امر آغازدار و انجام دارى است داراى آغاز و انجام است . همان‌طور كه مكان يك امر پايان دارى است زمان هم يك امر پايان دارى است ؛ از آن طرفش پايان دارد ، از اين طرفش هم پايان دارد . آن اشكالى كه شما مىكرديد كه مرجح چيست ، ديگر در اينجا مطرح نمىشود .\r\nپس روح حرف كعبى در اينجا اين است كه سؤال از مرجح بنا بر اين فرضِ غلط است كه زمان ، مستقل از عالم وجود دارد ؛ بعد مىگوييد حال كه زمان وجود دارد چرا عالم در يك « آنِ » معين از اين زمان وجود پيدا كرد ؟ چون اصلًا زمانى نبوده است و زمان از اينجا شروع مىشود قهراً عالم هم با زمان خلق شده است . در مورد خود زمان هم نمىتوانيد بگوييد چرا زمان قبلًا خلق نشد ؟ وقتى كه زمان نباشد قبل هم وجود ندارد ، همان‌طور كه وقتى مكان نباشد جا وجود ندارد و « بَعد » وجود ندارد و سخن از اينكه « بَعدش چيست ؟ » معنى ندارد . اصلًا معناى اينكه مىگوييم عالم از نظر ابعاد مكانى محدود است اين است كه بَعد ندارد ؛ يعنى يك مقدار كه جلو مىرويم بعدى دارد ، چون جسمى در آنجا هست ؛ باز آن هم بعدى دارد ، آن هم بعدى دارد ، آن هم بعدى دارد ؛ آخر كار به جايى مىرسيم كه بعدى ندارد . در زمان هم عيناً همين حرف مىآيد « 1 » .\r\n\r\n\r\n\r\n\r\n","description":"","footnote":"\r\n( 1 ) . - در اينجا مىشود اشكال كرد كه در مكان ، تشبيهش درست است ، چون ما در مكان كه سخن از « بَعد » مىگوييم ، واقعاً مىگوييم كه مكان هرچه كه هست در خودش است ؛ بيرون از مكان ، مكان قائل نيستيم . اما در مورد زمان كه سخن از قبل و بعد مىگوييم همين امتداد موهومى را كه بالاخره شما فرض مىكنيد درنظر مىگيريم . شما مىگوييد حدوث زمانى عالم به معنى اين است كه عالم از نظر زمانى محدود است . ما مىگوييم :\r\n","page_name":" 439 ","page_number":439},
  {"content":"\r\n\r\n\r\n\r\n\r\n\r\n","description":"","footnote":"\r\nحالا شما حدوث را اين‌طور معنى كرديد ؛ بياييد قدم را هم معنى كنيد . آن وقت قدم چه معنايى دارد ؟ اينهايى كه مىگويند عالم قديم است يعنى چه ؟ .\r\nاستاد : آنهايى كه مىگويند عالم قديم است مىخواهند بگويند زمان محدود نيست ، بلكه نامحدود است .\r\n- خير ، آنها هم ممكن است بگويند كه ما قبول داريم كه عالم از نظر زمانى محدود است ولى به هر حال اين امتداد زمانى بايد متصل به ذات خالق باشد يعنى هميشه بايد متصل به آن علتش باشد .\r\nاستاد : آن ، بحث انفكاك معلول از علت تامه است . اجازه بدهيد ، حال عرض مىكنم .\r\nآنها مىگويند بحث ما بر سر لفظ كه نيست . شما اسم اين را مىخواهيد « حدوث » بگذاريد ، مىخواهيد « قدم » بگذاريد . شما مىخواهيد بگوييد رشتهء زمان الى غيرالنهايه وجود داشته است ، عالم الى غيرالنهايه هرچه جلو برويم وجود داشته است ؛ يعنى اگر ما بخواهيم عمر عالم را تحت محاسبه دربياوريم به جايى نخواهيم رسيد و نمىتوانيم حساب كنيم كه عالم چقدر عمر دارد . عالم پير است ، عالم كهن است ؛ كهن به معنى اينكه اصلًا آغازى ندارد . ولى ما مىخواهيم بگوييم آغاز دارد . « حدوث » كه ما مىگوييم به معنى همان آغاز داشتن است . شما مىگوييد اين جسم به يك سطح منتهى مىشود ، اين سطح به يك خط منتهى مىشود ، اين خط به يك نقطه منتهى مىشود . ما مىخواهيم بگوييم اين زمان به يك نقطه منتهى مىشود . ما اين را مىخواهيم بگوييم ، حال شما اسمش را مىخواهيد « حدوث » بگذاريد مىخواهيد نگذاريد . ما سر لفظ كه بحث نداريم ، بر سر اين مطلب بحث داريم .\r\nآن وقت قهراً مسألهء انفكاك معلول از علت تامه هم اشكالى ايجاد نمىكند . اين باز مثل اين است كه كسى بگويد شما كه مىگوييد ابعاد عالم محدود است پس به يك جا مىرسيم كه عالم تمام مىشود و بعد از آنجا خالى مىماند ، پس بين عالم و خدا كه آن طرفِ عالم قرار دارد فاصله واقع شده است . ديگر فاصله در آنجا معنى ندارد . عالم در ذات خودش نامحدودى مكانى قبول نمىكند . ماده در ذات خودش نامحدوديت را قبول نمىكند ؛ نمىتواند نامحدود باشد ؛ ولهذا آيا از نظر مكانى مىشود گفت كه عالم از خدا جدا شده است ؟ جدايى معنى ندارد . عالم اگر از نظر مكانى نامحدود هم باشد با خداست ؛ خدا با عالم است ؛ اگر از نظر مكانى محدود باشد باز هم خدا با عالم است ؛ چون غلطاست كه ما بگوييم : خدا در كجاى عالم است ؟ بلكه بايد بگوييم : عالم در كجاى خداست ؟ عالم در مرتبهء فعل خداست . سخن در اين فعل است كه آيا متناهى است يا نامتناهى .\r\nاز نظر زمانى هم عالم در مجموع خودش يك فعل خداست ، حال اين فعل يا متناهى است يا نامتناهى . اگر اين فعل خدا از نظر زمان متناهى هم باشد انفكاك پيدا نشده است .\r\nانفكاك باز بر اساس اين است كه ما يك زمان منهاى عالم داريم . وقتى كه زمان منهاى عالم نداريم اصلًا انفكاك در اينجا معنى ندارد .\r\nاز اين جهت است كه بايد اين مسألهء مرجح حدوث عالم را - به تعبيرى كه در اينجا مطرح شده است - نه از راه انفكاك معلول از علت تامه ( كه تاكنون گفته‌اند ) بلكه از راههاى ديگر مورد بحث قرار داد و بر متكلمين اشكال و ايراد وارد كرد . از طريق انفكاك معلول از علت تامه كه وارد بشويم اشكالى بر حرف متكلمين نيست . اگر اشكالى بر حرف متكلمين باشد از راههاى ديگرى است كه آن راههاى ديگر را بايد بعداً ببينيم كه آيا مىتوانيم وارد بحثش بشويم يا نه .\r\n- آيا در اين نظريه ، زمان حتما بايد از اجزاء و « آن » ها تشكيل شده باشد ؟ .\r\nاستاد : نه .\r\n- بنا به فرمايش شما آن « آنِ » الست كه وجود دارد . . .\r\nاستاد : ما هميشه گفته‌ايم كه فرق است ميان دو « آن » ؛ يعنى هميشه دو « آن » قابل فرض است : « آن » ى كه مبدأ زمان است و « آن » ى كه زمان مبدأ اوست .\r\n« آن » ى كه مبدأ زمان است آن اجزاء فرضى است كه از آنها زمان تشكيل مىشود ؛ و اين مسلّماً دروغ است ، چون زمان يك واحد متصل است نه يك مجموعهء جمع شده از ذرات ريز آنات .\r\nولى « آن » به آن معناى ديگر يعنى طرف زمان ، كه متأخر از زمان است و مثل نقطه است براى خط .\r\nاين مثل اين است كه شما يك وقت نقطه را به نحوى فرض مىكنيد و مىگوييد نقطه يعنى آن چيزى كه از چيده شدن آنها پهلوى يكديگر خط به وجود مىآيد . اين غلط است ؛ خط جمع نقطه‌هاى چيده شده در كنار يكديگر نيست . و يك وقت مىگوييد : نه ، خط يك امتداد واحد متصل پيوسته است ولى چون نهايت دارد نهايت خط را من « نقطه » مىگويم . به آن معنا نقطه قابل اعتبار است .\r\n- مثل « آنِ » وصول است .\r\nاستاد : همين‌طور است ؛ به آن معنا قابل اعتبار است .\r\n[ مراد از « مبدأ » ، منشأ و علت است نه آغاز 
  ] .\r\n","page_name":" 440 ","page_number":440},
  {"content":"\r\n\r\nاين يك نظريه دربارهء مرجح حدوث عالم بود كه از طرف متكلمين ابراز شده بود و البته نظريهء قوّيى است و قبلًا گفتيم با آن حرف غزالى كه توأم بشود قابل توجه است و اين جوابى كه حاجى در اينجا مىدهد براى پاسخ دادن به آن كافى نيست .\r\n\r\n2 . نظريهء معتزله\r\nنظريهء ديگر اين است كه مىگويند « علم به اصلح » مرجح است « 1 » ؛ يعنى خداوند .\r\n\r\n\r\n\r\n\r\n","description":"","footnote":"\r\n( 1 ) . همين نظريه شايد در كلمات غزالى هم آمده باشد . به هر حال در كلمات متكلمين ديگر آمده است .\r\n","page_name":" 441 ","page_number":441},
  {"content":"\r\n\r\nچون فاعل مختار و فاعل مريد است و فعلش بر اساس حكمت و مصلحت است ، فعل او به گونه‌اى صورت مىگيرد كه مطابق با اصلح يعنى به اصطلاح مطابق با حكمت و نظام احسن باشد . مىگويند چه مانعى دارد كه چنين باشد ؟ خداوند در علم ازلى خودش مىداند كه احسن و اصلح اين است كه عالم در اين « آن » خلق شود .\r\nاين حرف ، البته حرف بسيار موهوم و نادرستى است ؛ چرا ؟ براى اينكه قبلًا گفتيم كه مصلحت در رابطهء اجزاء عالم با يكديگر و ترجيح بعضى از آنها بر بعضى ديگر معنى دارد . ما وقتى كه به دنبال يك هدف و يك غايت عقلانى و معقول هستيم مصلحت معنايش اين است كه ما ببينيم چه چيزى ما را به آن غايت معقول مىرساند و يا در ميان چيزهايى كه ما را به آن غايت مىرساند كداميك از ديگرى بهتر است .\r\nپس بايد يك غايت معقولى در كار باشد و فاعل ، يك غايتى كه نمىتواند آن را بلاواسطه ايجاد كند داشته باشد ، بعد وسايلى را درنظر مىگيرد كه او را به آن غايت مىرسانند و از بين آنها بهترين وسيله‌ها را انتخاب مىكند .\r\nپس بهترين و كاملترين هدفها را از طريق بهترين وسيله‌ها انتخاب كردن ، مىشود « مصلحت » يا « حكمت » . قهراً عقل در ميان غايات هميشه آن قويترين و كاملترين غايات را بر ضعيف ترين و ناقص ترين غايات ترجيح مىدهد ، و درميان اسباب و وسايل هم قهراً هميشه مىخواهد بهترين وسايل را انتخاب كند . ما آن انسانى را « حكيم » مىناميم كه اولًا غاياتش غايات خردمندانه باشد نه خيالى و وهمى ، و ثانياً وسايلى كه براى رسيدن به آنها انتخاب مىكند بهترين باشد .\r\nبراى خداوند ، حكمت البته معقول است نه اينكه معقول نيست ، ولى در داخل نظام عالم نه خارج از نظام عالم ؛ يعنى اين نظام را به گونه‌اى آفريده است كه براى اشياء غايات قرار داده است و اشياء را از طريق بهترين راههاى ممكن به سوى غاياتشان سوق مىدهد .\r\nاما آنجا كه ما در مرحلهء قبل از پيدايش عالم هستيم و اصلًا غير از خدا چيزى وجود ندارد ، اگر بگوييم كه آيا خلقت عالم در ازل مصلحت است يا در لايزال ، اين سؤال اساساً بىمعنى و غلط است . در آنجا اصلًا مصلحتى معنى ندارد . وقتى كه ما كل عالم خلقت را در يك طرف بگذاريم ، يعنى فاعل هست و كل عالم هستى ، آنگاه براى كل عالم هستى ترجيح دادن در اين وقت نه در آن وقت ، كه در آن وقت\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمصلحت نيست و در اين وقت مصلحت هست ، معنى ندارد ؛ همهء اين اجزاء متشابه وقت و زمان [ از اين جهت 
  ] على السويه هستند . آنجا ديگر اصلًا ترجيحى و رجحانى و مصلحتى معنى ندارد .\r\nبله ، اگر برگرديد به آن مطلب كه اصلًا در آنجا وقتى و زمانى نبود ، پس مصلحتى هم نبود ، اين برمىگردد به حرف كعبى . ولى شما مىخواهيد بگوييد كه نه ، در ازل مصلحت نبود و نبود و نبود تا اينكه بعد مصلحت حادث شد ؛ وقتى كه مصلحت حادث شد اقتضاى وجود عالم و شرط وجود عالم پيدا شد .\r\nآن وقت آن مصلحت خودش چيست ؟ جزء عالم است يا بيرون از عالم است ؟\r\nفرض اين است كه جزء عالم است و خارج از عالم نيست ، والّا ما نقل كلام در خود آن مصلحت مىكنيم : خود آن مصلحت كه حادث شد چرا در لايزال حادث شد ؟\r\nپس مصلحت خودش اساساً جزء عالم است . ما يك مصلحت ماوراء عالم كه نداريم تا بگوييم قبلًا حكمتى و مصلحتى براى خلقت عالم نبود ، بعد اين مصلحت كه پيدا شد عالم يك دفعه خلق شد . اصلًا ماوراى عالم چيزى نيست كه ما بگوييم مرجح حدوث عالم آن چيز است .\r\nپس اين حرفها اساساً در آنجا معنى ندارد . پس اين نظريه هم دردى را دوا نمىكند .\r\n\r\n3 . نظريهء اشاعره\r\nاشاعره خيال خودشان را از اصل راحت كرده‌اند ؛ گفته‌اند اين ايرادها بر نظريهء حدوث زمانى عالم همه بر اساس اصل عليت است كه مىگوييد علت تامه اگر موجود شود معلولش ضرورتاً بايد وجود پيدا كند ، و ما اين بحث را از اساس قبول نداريم . البته معلوم است كه اگر كسى انفكاك معلول از علت تامه را ممكن بداند ديگر اين بحثها بىفايده است .\r\nبعضى از اينها مىگويند : نه ، انفكاك معلول از علت تامه محال است ولى در غير فاعل مختار . در طبيعت و در فاعلهاى لاشعور انفكاك معلول از علت تامه محال است . مثلًا آتش در شرايط خاصى كه موانعى هم در كار نباشد علت احراق است .\r\nوقتى كه اين علت تامه پيدا بشود محال است كه آن اثرش پيدا نشود . ولى در\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nفاعل مختار اين حرفها مطرح نيست . فاعل مختار يك موجودى است عالِم و بااراده ، و اراده مىتواند خودش مرجح باشد . هيچ ضرورتى ندارد كه با موجود بودن فاعل مختار معلولش هم وجود پيدا كند .\r\n\r\nسخن غزالى در مورد اراده\r\nغزالى نيز روى اين مسأله خيلى تكيه كرده است . مىگويد « اراده » مىتواند در گذشته باشد و « مراد » در آينده . اين بحث اتفاقاً يك بحث نسبتاً جالبى است . اين مثال را من ذكر مىكنم :\r\nفرض كنيد من مىخواهم از جا بلند شوم ، اراده مىكنم و بلند مىشوم . من به عنوان يك موجود مريد ، علت تامه هستم براى فعل خودم . ارادهء من [ جزء اخير 
  ] علت تامه است . يك وقت اراده مىكنم الآن از جا بلند شوم ، تا اراده مىكنم كه الآن بلند شوم الآن هم بلند مىشوم . يك وقت اراده مىكنم يك ربع ديگر بلند شوم ولى الآن اراده مىكنم ؛ يعنى « اراده » حالى است و « مراد » استقبالى ؛ بعد از يك ربع با همان اراده‌اى كه قبلًا وجود پيدا كرده است بلند مىشوم بدون اينكه يك ارادهء جديدى لازم داشته باشم .\r\nپس انفكاك اراده از مراد مانعى ندارد . يا به تعبير ديگر - اگر بخواهيد اصطلاح علت و معلول را هم به كار ببريد - مىگوييم انفكاك معلول ازعلتِ شاعرِ مريدِ مختار اشكال و مانعى ندارد . اگر اصطلاح را هم مىخواهيد عوض كنيد - گرچه غزالى اين را نگفته است ولى ديگران گفته‌اند - و بگوييد ما اصلًا در فاعل مختار اصطلاح علت و معلول را دور مىريزيم و مىگوييم اصطلاح علت و معلول در غير فاعل مختار است ، در فاعل مختار اصلًا همان كلمهء فاعل و فعل را به كار مىبريم ، اين‌طور مىگوييم : انفكاك معلول از علت محال است ولى انفكاك فعل از فاعل محال نيست .\r\nحال اگر كسى اين حرف را قبول كرد كه انفكاك معلول از علت تامه در غير فاعل مريد مختار محال است ولى در فاعل مريد مختار اشكالى ندارد ، مىگويد خداوند در ازل اراده كرده است كه عالم در لايزال و در يك لحظهء معين حادث شود ؛ ارادهء خدا ازلى است . ما نمىگوييم ارادهء خدا حادث است كه شما بگوييد چطور\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمىشود ارادهء خدا حادث باشد ؛ بلكه مىگوييم خدا در ازل اراده كرده است وجود عالم را در همين ظرف خودش و در همين زمان خودش .\r\nاين هم حرفى بود كه برخى متكلمين در اينجا گفته‌اند . ولى چون حكما در باب علت و معلول و در باب فاعل و فعل اين مطلب را به شدت رد كرده‌اند كه انفكاك معلول از علت ، و فعل از فاعل محال است ، ديگر در اينجا وارد بحثش نمىشوند و مىگويند وضوح بطلان اين حرف كافى است براى اينكه بدانيم كه اين حرف غيرقابل قبول است .\r\n\r\nاشاره‌اى به نظريهء صدرالمتألهين\r\nبعد حاجى در پايان اين فصل تحت همين عنوان « مرجح حدوث عالم » نظريهء صدرالمتألهين را ذكر مىكند كه البته دفاع از نظريهء متكلمين [ مبنى بر حدوث زمانى كل عالم 
  ] نيست ، بلكه بيان مرجح حدوث است بنا بر مسلك خودش ، كه از نظر متكلمين مسلك او مسلك قِدم عالم است ، چون متكلمين كه بحث مىكنند بحث كل عالم را مىكنند بر خلاف صدرالمتألهين كه دربارهء اجزاء عالم بحث مىكند و آنها را حادث مىداند .\r\nايشان مىگويند كه بنا بر مسلك ما مرجح ، ذاتى است . مىگويند حدوث ذاتى است ، چون از ذات حركت جوهريه برمىخيزد ؛ مرجح حادثها هم ذاتى است ( كه در آينده باز بايد روى اين مطلب بحث كنيم ) . ولى گفتيم كه صدرالمتألهين حرفش اين نيست كه عالم در كل خودش در يك جا شروع مىشود . او مىخواهد بگويد در عالم قديم وجود ندارد ؛ مىخواهد بگويد كه بحثى كه ما مىكنيم روى امور حقيقى و واقعى است ؛ حكيم بايد روى حقايق بحث كند . آنچه كه حقيقت است و واقعيت است اجزاء است نه كل ؛ كل ، وجود اعتبارى دارد ، [ و همچنين 
  ] آنچه كه واقعيت دارد افراد است نه كلى ؛ كلى وجود مستقل از وجود افراد ندارد . بنابراين ما در عالم بر خلاف آنچه كه خيال مىكنند ، قديم نداريم ؛ ولى سلسلهء حادثات هم آغاز ندارد .\r\nما در عالم هرچه داريم حادث داريم ولى حادثها هم ابتدايى ندارند . قبل از هر حادثى ، حادثى است و باز قبل از آن حادث هم حادثى است ؛ پس ما قديمى در عالم نداريم .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nروى اين مبنا ، ديگر سؤال دربارهء نقطهء شروع عالم مطرح نيست ؛ سؤال فقط راجع به همان اجزاء عالم مطرح است كه اين شىء كه حادث شد چرا در اين زمان معين حادث شد و نه در زمان ديگر ؟ من به عنوان يك حادث چرا در اين زمان حادث شدم ؟ چرا در صد سال و يا هزار سال پيش حادث نشدم ؟ چرا در يك ميليون يا يك ميليارد سال پيش حادث نشدم ؟ كه اين را با عنوان « حدوث ذاتى » بيان مىكنند كه در آينده دربارهء آن بحث خواهيم كرد « 1 » .\r\n\r\n\r\n\r\n\r\n","description":"","footnote":"\r\n( 1 ) . - از لحاظ زمان چطور ؟ اينكه حكما مىگويند : « كل حادث مسبوق بقوة و مادة تحملها » در اينجا يكى ماده مطرح است و يكى هم زمان . اما از لحاظ مادهء عالم كه نظر متكلم اين است كه عالم از « هيچ » آفريده شده است ، ولى برحسب نظر فيلسوف گويا عالم نمىتواند از « هيچ » به وجود بيايد .\r\nاستاد : بله ، فلاسفه مىگويند از « هيچ » نمىشود به وجود بيايد ؛ درست است . آن بحث ديگرى است ؛ بحث خود ماده است .\r\nو اما در مورد زمان ، آن بيانى كه عرض كردم كه در اينجا در مورد مسألهء زمان تحليل و بيان ديگرى است كه بايد در جواب حرف غزالى گفت ، به همين بحث برمىگردد كه به طور خلاصه اين است : يك تفاوتى كه ميان بعد مكانى و بعد زمانى هست در همين جاست كه ميان امور زمانى نوعى رابطه برقرار است كه ميان امور مكانى چنين رابطه‌اى برقرار نيست و آن رابطهء تقدم و تأخر است ، رابطهء قوه و فعليت است كه اين مرتبه ، فعليت مرتبهء قبل است و قوهء مرتبهء بعد ، ولى در مكان چنين رابطه‌اى برقرار نيست . از اين جهت است كه از نظر مكان ، همهء اطراف عالم متشابه است ؛ نمىشود گفت آنجا كه ما الآن آن را « بالا » درنظر مىگيريم اولِ مكانى است و اگر به اين جهت برويم مىشود آخر مكانى ؛ و يا نمىشود بگوييم اين طرف ، اول است و آن طرف آخر ، يا آن طرف اول است و اين طرف آخر . ولى زمان را به هيچ وجه نمىتوانيم بگوييم اول و آخرش اعتبارى است . زمان ، اول و آخرش حقيقى است ، چون در مورد زمان آنجا را ما « آخر » مىگوييم كه رو به فعليتها هستيم و آنجا را « اول » مىگوييم كه رو به قوه‌ها مىرويم . همين نكته است كه آن فرض و آن نظريهء غزالى را باطل مىكند . تفصيل مطلب باشد تا بعد به آن بپردازيم .\r\n- از اين بيانى كه شما از نظر صدرالمتألهين كرديد برمىآيد كه او نظام زمانى را هم نظام عرضى مىگيرد .\r\nاستاد : همين‌طور است ؛ عرضى مىگيرد ؛ عرضى به آن معنا كه در مقابل طولى است .\r\n- ولى چون مىخواهد ربطش بدهد به قديم بايد آن را عرضى بگيرد كه اول و آخر نداشته باشد .\r\nاستاد : بله ، عرضى مىگيرد .\r\n- آن وقت آيا آن مغاير با اين بيان فعلى نيست كه براى زمان تقدم و تأخر ذاتى و اول و آخر قائل هستيم .\r\nاستاد : نه ، مغاير نيست .\r\n","page_name":" 446 ","page_number":446},
  {"content":"\r\n\r\n\r\n( 10 ) حدوث و قدم\r\n\r\nاقوال حكما و متكلمين در مورد مرجح حدوث عالم در لايزال ( 3 )\r\nدو سه نكته در درس پيش گفته شد و تتمه‌اى باقى ماند . يكى از آن نكات راجع به « جواب نقضى » حاجى بود به كعبى ، كه كعبى مسألهء مرجح حدوث عالم را به اين شكل حل كرده بود كه مرجح حدوث عالم در نقطهء معين از زمان ، خود زمان است ؛ يعنى اگر فرض كنيم عالم ابتداى زمانى دارد و مثلًا از هزار سال پيش شروع شده است مرجح اينكه عالم از هزار سال پيش آغاز شده است ، خود زمان است ، چون خود زمان اصلًا يك كشش هزارساله بيشتر نيست ، نه اينكه زمانى بوده و عالم نبوده است . حاجى حرف كعبى را نقض كرد به اينكه ما نقل كلام به خود زمان مىكنيم ، به اين معنى كه اگر شما در پاسخ اين سؤال ما كه چرا عالم در اين وقت معين بوده است و نه در ازل ، بگوييد كه چون زمان در ازل نبوده است و مرجح حدوث عالم خود وقت و زمان است ، ما نقل كلام به خود زمان مىكنيم كه چرا خود زمان در ازل نبوده است ؟ .\r\nگفتيم كه اين ايراد ، ايراد درستى نيست ؛ براى اينكه مىشود گفت اگر مقصود شما از « ازل » امتداد غيرمتناهى است يعنى همين امتداد غيرمتناهىاى كه ما در\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمورد زمانيات تصوير مىكنيم ، لازمهء حرف [ كعبى 
  ] اين است كه « ازل » ى نبوده است و اصلًا ازل ديگر معنى ندارد . ازل آن وقت معنى دارد كه ما يك زمان غيرمتناهى را در گذشته فرض كنيم ، بگوييم در ازل آيا چنين چيزى بوده يا نبوده است ؟ وقتى كه زمان نبوده ، ازل هم نبوده است . اصلًا ازل براى ما يك توهم بيشتر نيست . پس اين نقض وارد نيست كه خود وقت و زمان چرا در ازل پيدا نشد و در لايزال پيدا شد .\r\n\r\nايراد بر حرف متكلمين از طريق . امتناع انفكاك معلول از علت تامه\r\nدر لابلاى بحث ، يك مطلب ديگرى نه به اين عبارتى كه الآن عرض مىكنم بلكه به صورت « ان قلتَ قلتُ » گفته شده و جواب داده شده است و آن اينكه امثال حاجى ممكن است به متكلم اين گونه ايراد بگيرند كه بگويند بالاخره تو آيا قائل به انفكاك عالم از « حق » هستى يا قائل به انفكاك نيستى ؟ يا قائل به اين هستى كه تا خدا بوده عالم هم بوده است و يا قائل به اين هستى كه بالاخره يك مرتبه‌اى را و يك ظرفى را - حال اسم آن ظرف را هرچه مىخواهى بگذار - بايد درنظر گرفت كه در آن مرتبه خدا بوده و عالم نبوده است ولهذا تو مىگويى خدا قديم است و عالم حادث .\r\nوقتى مىگويى خدا قديم است و عالم حادث ، پس تو به يك خلأى و يك فصلى ميان خدا و عالم قائل هستى كه او را قديم مىدانى و اين را حادث ، ولهذا مىگويى او بود و عالم نبود . وقتى مىگويى « او بود و عالم نبود » پس به يك نوع انفكاك و يك نوع فصل ميان علت و معلول قائل هستى . اشكال اين است كه تو چگونه مىتوانى فصل و جدايى ميان علت تامه و معلول را تصور كنى ؟ ولهذا آنها هم كه به « امتداد موهوم » معتقد هستند اگرچه مىگويند چون زمان جزء عالم است پس خود زمان هم حادث است ولى درعين حال مىگويند : « كان اللَّه و لم يكن معه شىء » .\r\nاين « كان اللَّه و لم يكن معه شىء » يعنى « كان اللَّه فى الأزل « 1 » و لم يكن معه عالمٌ ، ثمَّ وُجِدَ العالم » .\r\n\r\n\r\n\r\n\r\n","description":"","footnote":"\r\n( 1 ) . يا : « كان الله فى القدم » ؛ هر اسمى كه روى آن بگذاريد از نظر ما اشكالى ندارد .\r\n","page_name":" 448 ","page_number":448},
  {"content":"\r\n\r\nپس به يك « كان اللَّه » ى قائل هستى ( كان اللَّه فى الازل ) و بعد به يك « لم يكن العالم » ى قائل هستى ( و لم يكن العالم معه فى الازل ) و بعد هم مىگويى : « ثم وُجد العالم » . سؤال ما اين است كه اين « لم يكن العالم » از كجا پيدا شده است ؟ .\r\nاگر انفكاكى نيست پس بايد بگويى عالم هم قديم است ، يعنى بايد بگويى : « كان اللَّه » ( خدا قديم است ) « و كان معه العالم » ( عالم هم قديم است ) ؛ و اگر انفكاكى هست پس بالأخره تو قائل هستى به اينكه او بود ( كان اللَّه ) ولى يك امتدادى فرض مىكنى كه در آن امتداد : « لم يكن العالم ، ثم وجد العالم » . ما مىگوييم : چرا « كان اللَّه و لم يكن العالم » ؟ چرا « كان اللَّه و كان العالم » نبوده است ؟ وقتى كه او علت تامه است اين حرف درست نيست كه « كانت العلة و لم يكن المعلول » ؛ بلكه بايد اينچنين گفت :\r\n« كانت العلة و كان المعلول » . پس اينكه مىگويى : « كانت العلة و لم يكن معه المعلول ثم وجد المعلول ( يعنى ثم كان معه المعلول ) » - كه علت يعنى خدا و معلول يعنى عالم - اين يك نوع تراخى و يك نوع انفكاك است ؛ اين انفكاك را تو چگونه توجيه مىكنى ؟ .\r\nمتكلمين در اينجا آمده‌اند به مسألهء « امتداد موهوم » متمسك شده‌اند ؛ گفته‌اند :\r\nبله ، ما به يك فصلى ميان ذات حق و عالم قائل هستيم كه آن فصل يك امتداد موهوم است .\r\nاين حرف البته حرف بىاساسى است . امتداد اگر موهوم شد معنايش اين است كه فقط در ذهن ما وجود دارد ، در خارج وجود ندارد . وقتى كه در خارج وجود ندارد پس اين حرف شما چه معنىاى دارد كه مىگوييد : « كانت العلةدر يك امتداد غيرمتناهىولم يكن المعلول‌در آن امتداد غيرمتناهىثم وجد المعلول‌در آن امتداد غيرمتناهى » ؟ پس اگر ما تعبير متكلمين را به كار ببريم و بخواهيم انفكاك ميان ذات حق و عالم را با « امتداد موهوم » توجيه كنيم اين مطلب قابل توجيه نيست و ايراد بر حرف آنها وارد است .\r\n\r\nتقرير نظريهء متكلمين بر اساس بيان غزالى\r\nولى ما مىتوانيم مطلب را به نحو ديگرى تقرير كنيم كه پايه و زيربناى اين تقرير حرف غزالى است بعلاوهء يك حرفى كه خود حكما دارند و آن اينكه معناى\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nاين جملهء « كان اللَّه و لم يكن معه شىء » اصلًا زمان نيست كه ما از اول بگوييم : « كان اللَّه فى زمان و لم يكن معه فى هذا الزمان شىء » كه آن وقت اين حرفها پيش بيايد . اصلًا « شىء » در « و لم يكن معه شىء » شامل خود زمان هم مىشود ؛ يعنى « و لم يكن معه شىء حتى الزمان » نه اينكه « كان اللَّه فى زمان و لم يكن معه شىء الّا الزمان » . آن كه اين سخن را گفته ، مرادش اين بوده است : « كان اللَّه و لم يكن معه شىء حتى الزمان » .\r\nبه‌طور قطع گويندهء اين سخن - كه حديث است - نخواسته است براى خدا شريكى در مرتبهء وجود قائل بشود و بگويد : « كان اللَّه فى زمان غيرمتناه » يا « فى ازل غيرمتناه » ( كه آن ازل را هم يك شىء غير از خدا بگيرد ) « و لم يكن معه شىء » مگر همان زمان و همان ازل ، كه يك شىء را با خدا فرض كند .\r\nدر اينجا « كان » و نظاير آن در مورد خدا منسلخ از زمان است و مرتبه را بيان مىكند . خداوند با اشياء هست ( الآن هم همين‌طور است ) [ ولى 
  ] اشياء هيچ وقت با او نيستند . اين حديث مىخواهد بگويد كه خداوند هست بدون اينكه چيزى با او باشد ؛ يعنى در مرتبهء او هيچ چيزى نيست . او در مرتبهء همهء اشياء هست ولى اشياء در مرتبهء او نيستند ؛ ولهذا وقتى به آن عارف گفتند : « كان اللَّه و لم يكن معه شىء » گفت :\r\n« والان كما كان » يعنى الآن هم : « كان اللَّه و لم يكن معه شىء » . اين ، مرتبه را بيان مىكند .\r\nبنابراين احتياجى نيست كه مسألهء « امتداد موهوم » را مطرح كنيم . پس اينكه شما گفتيد اگر سابقهء عالم هزار سال ، صد هزار سال ، يك ميليون سال يا يك ميليارد سال باشد آيا خدا قبل از اين بود يا نبود ، [ در پاسخ مىگوييم 
  ] اصلًا قبلى نبوده كه ما بگوييم در آن قبل خدا بود يا نبود . در اينجا مرتبه بايد [ منظور 
  ] بشود . خدا وجودش بر زمان تقدم دارد و از اين جهت است كه خدا قبل از زمان بوده است . اصلًا ظرف زمان در آنجا فرض نمىشود . آن وقت مسألهء زمان هم در مورد خداوند مىشود مثل مسألهء مكان ( كه اين مطلب در لابلاى حرفهاى گذشتهء ما بود ) . اگر ما قائل شديم به تناهى ابعاد مكانى عالم و گفتيم اين عالم در ابعاد خودش متناهى است آن وقت دربارهء ماوراء اين مكان چه مىگوييم ؟ آيا مىگوييم خدا در ماوراى اين مكان هست يا در ماوراى اين مكان نيست ؛ به اين معنا كه براى مكان يك ماورائى كه آن ماوراء هم از جنس مكان باشد و خالى باشد درنظر مىگيريم ، آن وقت مىگوييم خدا در آن مكان خالى وجود دارد يا وجود ندارد ؟ ! اين كه اساساً معنى ندارد .\r\nاين معنايش اين است كه در عالم وجود و عالم هستى هر موجودى يك\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nمرتبه‌اى دارد . كسى كه قائل است كه ابعاد مكانى عالم محدود است مىخواهد بگويد عالم طبيعت در ذات خودش نمىتواند امتدادى بيش از اين مقدار را بپذيرد ؛ معنايش محدوديت عالم است در ذات خودش . خداى متعال جزء عالم كه نيست ؛ با عالم هم اگر هست به معناى اين است كه معيّت قيّوميّت نسبت به عالم دارد . از طرف او فيض هميشه غيرمتناهى است ، ولى قابلها احياناً متناهى هستند و احياناً غيرمتناهى . بحث « تناهى ابعاد » بحث در تناهى قابليت عالم است در بُعدپذيرى .\r\nبنابراين عالم كه فعل خداوند است يك فعل متناهى از نظر مكان است .\r\nغزالى مىگويد عين اين حرف را شما در باب زمان بگوييد ؛ بگوييد كه عالم در ذات خودش از نظر زمان متناهى است . در واقع بحث متكلم و غيرمتكلم از نظر غزالى برگشتش به اين است كه آيا زمان مانند مكان متناهى است يا متناهى نيست ؟\r\nغزالى مىخواهد بگويد ما كه مىگوييم عالم حادث است مقصودمان اين است كه عالم همچنانكه از نظر مكان متناهى است از نظر زمان نيز متناهى است ، حال شما اسمش را مىخواهيد « حدوث » بگذاريد مىخواهيد « حدوث » نگذاريد ، مىخواهد كلمهء « حدوث » و اينكه « عالم موجود بود بعد از آنكه نبود » صدق كند يا صدق نكند .\r\nبله ، اگر حدوث را به اين نحو تعريف مىكنيد كه « بايد بر عالم صدق كند كه عالم موجود شد بعد از آنكه نبود » و اينكه مىگوييم « عالم حادث است » يعنى در زمان وجودش وجود دارد و قبلًا زمانى وجود داشته است كه در آن زمان عالم معدوم بوده است ، ما مىگوييم : نه ، عالم به اين معنا حادث نيست . پس اين دعواى لفظى است « 1 » .\r\n\r\n\r\n\r\n\r\n","description":"","footnote":"\r\n( 1 ) . - اينها از اين طرف مىروند رو به آن طرف ؛ از اول شروع نمىكنند بيايند . . .\r\nاستاد : مىدانم ؛ مىخواهد بگويد اگر شما دنبال لفظ هستيد و مىگوييد ما لفظ « حدوث » را به موردى اطلاق مىكنيم كه شىء وجودش در زمانى باشد و قبل از وجودش هم « زمان » ى باشد ولى آن ظرف زمانِ قبل از وجودش ظرف عدم اين باشد ، به اين معنا عالم حادث نيست ، زيرا عالم قبل از زمان وجودش وجود نداشته است ، نه اينكه زمانى وجود داشته و در آن زمان عالم معدوم بوده است . اگر حدوث را به اين معنا بگيريد عالم حادث نيست .\r\nولى ما بر سر لفظ بحث نداريم ؛ بحث بر سر متناهى بودن يا غيرمتناهى بودن زمانى عالم است .\r\n- به همين تعبير هم كه گفته شد مىشود بگوييم : پس مطابق اين بيان وقتى گفتيم « كان اللَّه » خدا بماهو خدا هيچ چيزى همراهش نيست . آن وقت سؤال مىكنيم كه مرجح حدوث اين اشياء چيست .\r\nاستاد : مرجح حدوث اين اشياء كه مىگوييد ، يعنى مرجح چه چيز ؟ مرجح به اين معنا ديگر مورد ندارد ؛ ديگر آن وقت جاى مرجح نيست .\r\n- ما همان جا گفتيم خدا از آن جهت كه خداست فقط كان اللَّه .\r\nاستاد : بسيارخوب ، كان اللَّه ؛ و در مرتبهء او چيزى هم نيست .\r\n- بعد آن وقت از مرتبهء خدا . . .\r\nاستاد : و در مرتبهء پايين‌تر كه مرتبهء فعل اوست همه چيز هست .\r\n- مرتبهء فعل او بالاخره غير از مرتبهء ذاتش است .\r\nاستاد : بله ، واضح است كه فعل شىء در مرتبهء ذاتش نيست . در مرتبهء ذات خداوند چيزى با او نيست . خداوند فاعل فعلى است ؛ در مرتبهء فعل او فعلش است نه ذاتش . ذاتش محيط بر فعلش است ولى فعلش معيت با ذاتش ندارد . فعلِ فعلش هم همين‌طور است ؛ يعنى باز آن فعل فعل در مرتبهء فعل نيست . فعل فعل فعل هم باز در مرتبهء فعلِ فعل نيست . مراتب وجود هركدام نظام معينى دارند و هرچيزى در مرتبهء غيرخودش نيست .\r\n","page_name":" 451 ","page_number":451},
  {"content":"\r\n\r\nاينجا اگر كسى بخواهد بيشتر دربارهء اين موضوع بحث كند بايد مسائل ديگرى را كه حاجى در اينجا طرح كرده است طرح كند « 1 » ، يعنى آن مسائلى كه نه تحت اين عنوان كه « مرجح حدوث عالم چيست ؟ » [ ذكر شده است 
  ] - كه سخن از مرجح به ميان آوردن به اين نحو كه عرض كرديم فقط با فرض زمان مستقل درست است - [ بلكه تحت عناوين ديگر ذكر شده است 
  ] « 2 » .\r\n\r\n\r\n\r\n\r\n","description":"","footnote":"\r\n( 1 ) . [ ظاهراً مقصود مسائلى است كه در ضمن سه فصل آتى از همين باب « سبق ولحوق » شرح منظومه مطرح شده است . 
  ]\r\n( 2 ) . - يعنى ما نمىتوانيم بحث از مرجح را در « مرتبه » بكنيم ؟ يعنى هروقت ما صحبت از مرجح مىكنيم بايدزمان مستقل را مفروض بگيريم ؟ .\r\nاستاد : نه ، كلمهء مرجح را ما در آنجا به كار مىبريم كه يك شيئى كه داراى اجزاء و مراتبى هست وقتى نسبتش را با يك شىء ديگر مىسنجيم مىبينيم نسبت تمام اجزائش با اين شىء ديگر على السويه است ، آن وقت در اين مورد مرجح مىخواهد كه اين شىء در اين جزئش پيدا بشود يا در جزء ديگر .\r\nمثلا فرض كنيد كاغذ سفيدى در اينجا داريم . يك نقطهء سياه در اينجا مىتواند وجود داشته باشد ، در آنجا هم مىتواند وجود داشته باشد ، در آن جاى سوم هم مىتواند وجود داشته باشد . اين صفحهء سفيد نسبتش با اين نقطهء سياه على السويه است . اگر اين نقطهء سياه در اينجا پيدا شد يك علت خارجى بايد وجود داشته باشد كه چرا در اينجا وجود پيدا كرد ؟ چرا در آنجا وجود پيدا نكرد ؟ چرا در آن جاى ديگر وجود پيدا نكرد ؟ .\r\nاگر ما به زمان مستقل از عالم قائل باشيم آن وقت در مورد عالم مىتوانيم بگوييم اين زمان مستقل همانند صفحهء سفيد غيرمتناهى است ؛ عالم در اين نقطه پيدا شده و در اين جلو و در اين قبل غيرمتناهىاش پيدا نشده است ؛ چرا در اينجا پيدا شده است ؟ چرا در آنجا پيدا نشده است ؟ چرا در آن جاى ديگر پيدا نشده است ؟ .\r\nو يا در مورد اجزاء عالم هم مىتوانيم اين حرف را بگوييم . در مورد اجزاء عالم ولو اينكه ما زمان را مستقل از عالم ندانيم باز اين حرف درست است . مثلا مىگوييم زيد به عنوان يك جزء از اجزاء عالم چرا در اين تاريخ متولد شد ؟ چرا صد سال پيش متولد نشد ؟ چرا صد سال بعد متولد نشد ؟ اينها علت مىخواهد . اما در كل عالم كه زمان هم جزء اوست ديگر سخن از مرجح معنى ندارد .\r\n","page_name":" 452 ","page_number":452},
  {"content":"\r\n\r\nپس اگر ما زمان را مستقل از عالم ندانيم و زمان را هم جزء عالم به حساب آوريم ديگر سخن از مرجح در اينجا معنى ندارد . پس آن وقت سخن بايد دربارهء چه چيزى باشد ؟ بايد سخن دربارهء آن مطلب باشد كه باز فلاسفه روى آن بحث كرده‌اند :\r\n« فى أنّ الزمان يمتنع ان يكون له طرف موجود » يعنى زمان بر خلاف مكان ، محال است كه يك طرف و نهايت بالفعل داشته باشد .\r\nدر مكان ، نهايت بالفعل داشتن اشكالى ندارد كمااينكه نهايت بالفعل ايجاد كردن هم اشكالى ندارد . مثلًا اين شىء را به عنوان يك شىء مكانى كه درنظر بگيريد اينجا يك حد شىء است و آنجا حد ديگر شىء است ؛ اين طرف يك حدش ، آن طرف يك حدش و آن طرف ديگر يك حد ديگر آن است . اين شىء را من مىتوانم به دو قسمت تقسيم كنم . پس از تقسيم ، اين قسمت جدا از آن قسمت قرار مىگيرد و آن قسمت هم جدا از اين قسمت قرار مىگيرد . كل عالم را هم كه درنظر بگيريم عالم مىتواند نهايت مكانى بالفعل داشته باشد يعنى مىتواند به صورت يك كره وجود داشته باشد كه قهراً وقتى به اين صورت وجود داشته باشد متناهى است .\r\nولى زمان قابل جدا كردن نيست . آيا مىشود زمان را همين‌طور كه در حال گذشتن است [ قطع كنيم 
  ] ؟ مثلًا فرض كنيد يك امتداد و كششى همين‌طور از صبح آمده تا رسيده است به اينجا ، درست سر ساعت 12 با يك وسيله‌اى اين زمان را قطع كنيم و ببُريم تا ميان دو جزئش فاصله بيفتد ، يك قسمت آن طرف قرار بگيرد و يك قسمت اين طرف و اين وسط بدون زمان خالى بماند . چنين چيزى محال است .\r\nهمچنين محال است كه زمان طرف داشته باشد به معنى اينكه ابتدا داشته باشد ، و طرف داشته باشد به معنى اينكه انتها داشته باشد . پس بهتر است كه ما بحث را از\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nناحيهء مسألهء مرجح حدوث عالم خارج كنيم و همان بحثى را كه خود غزالى مطرح كرده است مطرح كنيم . او گفته است كه چه مانعى دارد كه عالم از نظر بعد زمانى محدود و متناهى باشد ؟ .\r\nجواب اين است ( البته خود جواب را در اينجا ذكر نمىكنيم ) كه در محل خودش ثابت شده است كه زمان نهايت پذير نيست ؛ زمان طرف پذير نيست ، كه « طرف » به همان معناى نهايت است ، به آن معنا كه مىگوييم سطح طرف جسم [ تعليمى 
  ] است و خط طرف سطح است و نقطه طرف خط است .\r\nاما راز مطلب چيست ؟ چرا زمان نهايت پذير نيست و مكان نهايت پذير است و چه تفاوتى ميان زمان و مكان هست ؟ البته مطلب راز مفصلى دارد كه در درسهاى اسفار « 1 » دربارهء آن بحث كرده‌ايم . در اينجا بالاجمال تفاوت ميان زمان و مكان را شرح مىدهيم .\r\n\r\nتقدم و تأخر ميان اجزاء مكان يك امر اعتبارى ، . و ميان اجزاء زمان يك امر حقيقى است\r\nتفاوت ميان زمان و مكان در اين است كه مكان با اينكه يك امر ممتدّ كشش دارى است ، ميان مراتب و اجزائش نسبت به يكديگر هيچ گونه « تقدم و تأخر ذاتى » موجود نيست . در فصل بعد خواهيم گفت كه تقدم و تأخر ميان مراتب مكان يك امر نسبى و قراردادى است . مثلًا در آنجا كه عده‌اى مأموم به يك امام جماعت اقتدا مىكنند ، اگر مثلًا ده تا صف تشكيل شده باشد و امام جماعت را به عنوان مقياس درنظر بگيرند ، مىگويند صف جلو و صف عقب يا صف اول و صف دوم و صف آخر ؛ يعنى نسبت به امام جماعت اين يكى تقدم دارد و آن يكى تأخر ؛ و اگر همان ده صف را نسبت به شيئى كه در پشت سرشان واقع است درنظر بگيرند و آن شىء را مقياس قرار دهند آن صف آخر مىشود صف اول ، صف ماقبل آخر مىشود صف دوم و صف اول مىشود صف آخر . پس مراتب مكان يك امر نسبى است .\r\nولى تقدم و تأخر ميان اجزاء و مراتب زمان يك نوع تقدم و تأخر ذاتى است ؛ .\r\n\r\n\r\n\r\n\r\n","description":"","footnote":"\r\n( 1 ) . [ اين سلسله دروس ، تحت عنوان « حركت و زمان » به چاپ رسيده است 
  ] .\r\n","page_name":" 454 ","page_number":454},
  {"content":"\r\n\r\nيعنى اينكه ديروز قبل از امروز است و امروز قبل از فردا ، يك امر قراردادى نيست ؛ نمىشود گفت ما به حسب يك اعتبار و يك قرارداد چنين كرده‌ايم كه ديروز قبل از امروز است و امروز قبل از فردا ؛ ممكن است عكس اين مطلب را فرض كنيم كه امروز بشود قبل از ديروز و فردا بشود قبل از امروز ؛ اين قابل فرض نيست .\r\nريشهء قضيه اين است كه رابطهء اجزاء زمان با يكديگر رابطهء قوه و فعل است ؛ يعنى يك « مرتبه » قوهء « مرتبهء » ديگر است و مرتبهء ديگر فعليت اوست ، بر خلاف اجزاء مكان كه هيچكدام نسبت به ديگرى قوه نيست و هيچكدام نسبت به ديگرى فعليت نيست ؛ يعنى اين امتداد مكانى همه از يك فعليت انتزاع مىشود نه اينكه يك جزء از مكان قوه است براى جزء ديگر و يك جزء از آن فعليت است براى جزء ديگر .\r\nوقتى كه رابطه رابطهء قوه و فعليت باشد آن وقت هرچه جلو برويم فعليتى است كه قبل از او قوهء اوست و آن « قبل » فعليتى است كه باز قبلش قوهء اوست و آن فعليتى است كه قبلش قوهء اوست و ما نمىتوانيم به فعليتى برسيم كه مسبوق به قوهء قبلى نباشد ، كمااينكه امكان ندارد ما در آينده به فعليتى برسيم كه آن فعليتْ امكان و قوه براى مرتبهء بعدى نباشد ، چون رابطهء اجزاء زمان با يكديگر رابطهء قوه و فعليت است ؛ يعنى ريشهء اين اختلاف ( كه البته همهء بيان را در اينجا ذكر نكرديم و فقط به ريشهء اختلاف به نحو اجمال اشاره نموديم ) اين است كه اجزاء زمان به خلاف اجزاء مكان رابطه‌شان با يكديگر رابطهء قوه و فعليت است . بنابراين مقايسه كردن اجزاء زمان با اجزاء مكان مقايسهء غلطى است « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين جواب را آيا قدما هم مىتوانستند بدهند ؟ .\r\nاستاد : اصلًا قدما اين جواب را داده‌اند ؛ يعنى از گوشه و كنار بحثهاى آنها اين مطلب به دست مىآيد . نه اينكه به عنوان جواب حرف غزالى گفته باشند ، ولى از حرفهاى قدما اين مطلب استنباط مىشود و در بين حرفهايشان اين مطلب هست .\r\n- مشكل اين است كه قدما اصولًا حركت را عرَضى مىدانستند يعنى در اعراض مىدانستند .\r\nاستاد : مىدانم ؛ ولى بالاخره در « زمان » اين مطلب را قبول داشتند كه رابطهء اجزاء زمان بايكديگر رابطهء قوه و فعليت ، و تقدم و تأخر ميان اجزاء آن از نوع تقدم و تأخر ذاتى است .\r\n- زمان را هم به اين ترتيب به طريق اولى بايد عرضى بدانند . آنها اصلًا مسأله به اين صورت برايشان مطرح نبوده است كه . . .\r\n","page_name":" 455 ","page_number":455},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : نه ، قوه و فعل را آنها مىتوانند فرض كنند . البته عرض كردم كه اين مسأله در كلمات قدما به اين صراحتى كه من مىگويم طرح نشده است ، ولى حرفهايشان بر اين اساس است . مقصودم اين است كه اساس حرفهايشان با اين مطلب مىخواند ، والّا به صورت اين اشكال ، غزالى مطرح كرده است و قبل از غزالى كسى مطرح نكرده است ، بعد هم متقدمين ما حرف غزالى را در متن حرفهايشان نياورده‌اند ( كه به نظر من علتش همان كنار افتادن كتاب غزالى بوده است ) ولى درعين حال اين مطلب از لابلاى حرفهايشان به دست مىآيد ؛ يعنى اگر شما از يك فيلسوفى - مثلًا از ميرداماد - اين سؤال را مىكرديد اين جواب را روى مبناى خودش داشت ؛ از ملاصدرا اگر سؤال مىكرديد اين جواب را روى مبناى خودش داشت . حال اگر طرح نكرده و جواب نداده است آن بحث ديگرى است ولى اين جواب را اينها داشته‌اند .\r\n- حالا اينها چرا از اصل نمىآمدند در مورد مسألهء حدوث زمان بگويند كه اول بايد اشيائى موجود باشند تا بعدزمان به وجود بيايد ، چون آنها كه به حركت جوهرى قائل نبودند بلكه حركت را يك امر عرضى مربوط به اشياء مىدانستند و زمان را هم مقدار حركت مىدانستند . پس بدون شك مىتوانستند از اول منكر بحث بشوند و به زمان مستقل از اشياء قائل نباشند و بگويند كه بايد اول اشياء متحركى باشند تا بعد زمان مقدار حركت آنها باشد و به وجود بيايد . پس بحث مىرود روى اشياء نه روى زمان اشياء ، چون فرض بر اين است كه حركت عرضى است .\r\nاستاد : همان حرف كعبى كه مىگويد مرجح حدوث اين اشياء ذات وقت است ، اين است كه شما درعين حال اين مطلب را قبول داريد كه وقتى مىگوييد اشياء وجود دارند و زمان وجود دارد اينها از نظر مرتبه از يكديگر تفكيك دارند نه عيناً . اين اوليت و آخريتى كه الآن شما مىگوييد ، تقدم و تأخر رتبى است نه تقدم و تأخر زمانى . پس اين مسلم است كه اشياء كه وجود دارند زمان هم وجود دارد ، اينها جدا از يكديگر نيستند . وقتى كه ما سؤال كنيم كه اين اشياء كه وجود پيدا كرده‌اند چرا در زمان قبل نبوده‌اند ، مىگويد اصلًا زمانى نبوده است كه بخواهد زمان قبلى باشد تا بعد اين شىء وجود پيدا كند .\r\nالبته اگر كسى بگويد چنانچه زمان به صورت مستقل براى اينها نمىتوانست وجود داشته باشد چگونه چنين نظريه‌اى داشتند ، در جواب مىگوييم : اينها كه اين مطلب را طرح نكرده‌اند ولهذا ما گفتيم كه اين مطلب كم و بيش بر اساس وجود مستقل داشتن زمان است ؛ و الّا كسى [ مىتواند 
  ] بگويد : شما كه مىگوييد زمان قبلًا وجود داشته است ؛ زمان خودش مقدار حركت است ؛ اگر زمان بخواهد وجود داشته باشد بايد حركت وجود داشته باشد و اگر حركت بخواهد وجود داشته باشد بايد شىء متحركى وجود داشته باشد و اگر شىء متحركى بخواهد وجود داشته باشد پس بالاخره چيزى از عالم وجود دارد ، پس اين به كل عالم مربوط نيست . اينها مسائلى است كه ديگر طرح نشده است .\r\n- پس اين فرمايش اخير كه « اگر بخواهد زمان وجود داشته باشد زمان خودش مقدار حركت است و . . . » در جواب كعبى است و اين اشكال بر حرف او وارد است .\r\nاستاد : نه ، اين جواب كعبى نيست ، بلكه تأييد كعبى است . تا اين مقدار ، تأييد كعبى است يعنى مؤيد حرف كعبى است نه بر ضد حرف كعبى .\r\n","page_name":" 456 ","page_number":456},
  {"content":"\r\n\r\n\r\nنظريهء صدرالمتألهين و حدوث ذاتى عالم طبيعت\r\nمطلب ديگرى كه از درس گذشته باقى ماند اين عبارت « الحدوث ذاتىّ » بود كه صدرالمتألهين مىگويد كه مرجح حدوث عالم ، ذاتى است . قبلًا هم گفتيم كه در اين بيان و در اين نظريه بحث كل عالم مطرح نيست ، بلكه بحث هركدام از اجزاء عالم جداجدا مطرح است . از نظر ايشان آنچه كه حادث است همهء عالم است و در عالم آنچه كه وجود دارد اجزاء عالم است ؛ كل ، حكم مستقلى ندارد .\r\nبه عنوان مثال فرض كنيد در يك اداره بيست كارمند وجود دارد ، كه در پايان ماه براى اينها پاداشهاى مختلفى درنظر گرفته شود ؛ براى يكى هزار تومان ، براى ديگرى پانصد تومان ، براى سومى هشتصد تومان و . . . ؛ يا براى ده نفر از اين بيست كارمند هزار تومان منظور شود و براى ده نفر ديگر پانصد تومان . حال آيا كسى مىتواند بگويد : براى كل اين كارمندان چقدر بايد پاداش در نظر گرفته شود ؟ ! .\r\nجواب مىدهند ديگر كل وجود ندارد ، كل يك امر اعتبارى است ؛ آنچه كه وجود دارد همين اجزاء هستند . اين فرد وجود دارد ، آن فرد وجود دارد ؛ اين فرد يك وجود عينى است و آن فرد يك وجود عينى ديگر . اگر بيست كارمند داريم بيست پاداش هم داريم كه بايد به آنها بدهيم ، خواه همه را مساوى بدهيم و خواه غير مساوى ؛ ازنظر مثال ما فرق نمىكند . بيست كارمند بيست پاداش مىخواهد نه بيست و يك پاداش ، كه بيست پاداش براى فرد فرد كارمندها باشد و يك پاداش هم براى كل كارمندها . اين كل يك امر اعتبارى و انتزاعى است .\r\nاگر هر جزء از اجزاء عالم كه ما دست روى آن بگذاريم حادث باشد كل هم مسلّماً حادث است . كل ، حكم مستقلى ندارد كه بگوييم آيا كل حادث است يا حادث نيست . بنابراين ما از نظر حدوث عالم به اشكالى برخورد نمىكنيم ؛ و اگر شما بگوييد اجماع ملّيّون است بر حدوث عالم ، مىگوييم : درست است ، ما هم قبول داريم ، ولى « اجماع مليون است بر حدوث عالم » يعنى اجماع مليون است بر حدوث هرچه كه وجود عينى دارد و اما « كل » كه وجود اعتبارى دارد از مورد بحث خارج است . پس ديگر قضيه در اينجا حل شده است .\r\nو اگر مسألهء « كلى » را مطرح كنيد و بگوييد : نه ، ما به اجزاء عالم كارى نداريم ،\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nما كلىِ هر شىء را درنظر مىگيريم ؛ كلى اين اشياء چگونه است ؟ مثلًا كلى « انسان » چگونه است ؟ در جواب مىگوييم : كلى هم كه وجود مستقلى از وجود افراد ندارد ؛ وجود كلى عين وجود افرادش است ؛ اگر افرادش حادثند كلى هم حادث است ؛ اگر افرادش قديمند كلى هم قديم است . پس « كلى » هم مانند « كل » حكم عليحده‌اى ندارد .\r\nآن وقت اگر شما بحث را نه تحت عنوان « حدوث عالم » كه آيا عالم حادث است يا قديم ، بلكه تحت عنوان اينكه « آيا حادثها متناهىاند يا متناهى نيستند » مطرح كنيد ، اين هم مسأله‌اى است كه ربطى به حدوث عالم ندارد ؛ عالم حادث است ولى حادثها غيرمتناهى هستند .\r\nآنگاه در مسألهء مرجح حدوث اشياء - بنا بر نظريهء ديگران در باب مرجح حدوث اشياء - اگر بگوييم كه مثلًا اين آقاى زيد چرا در سال 1320 متولد شد و در سال 1319 متولد نشد ، جواب اين است كه اين يك عللى دارد . اين انسان به عنوان يك پديده كه بايد حادث بشود شرايط خاصى دارد كه تحت همان شرايط به وجود مىآيد . اين ، در مجموع علل و شرايطش - يا به تعبير آقايان علت تامه‌اش - به وجود مىآيد ؛ يعنى در همان نقطه از زمان و در همان ساعت معين ، مثلًا فلان ساعت از شب هفدهم ارديبهشت سال 1320 اين شرايط كامل شده و اين شىء به وجود آمده است . بنابراين مرجح حدوث يك شىء همان شرايط و علل خاص آن شىء يعنى علت تامهء آن شىء است .\r\nحال ، بنا بر همان قول قدما اگر به آنها مىگفتيم كه مرجح حدوث اجزاء زمان چيست ، چه جوابى مىدادند ؟ اجزاء زمان هم كه حادث است . اكنون كه حادث است مرجّح حدوثش چيست ؟ سال 1320 چرا ظرفش همان سال 1320 است ؟ ما اسم يك قطعه‌اى از زمان را سال 1320 مىگذاريم و يك قطعه ديگر از زمان را سال 1319 مىگوييم . سؤال اين است كه چرا سال 20 ظرفش همان سال 20 است كه بعد از سالهاى 19 و 18 و 17 و قبل از سالهاى 21 و 22 و 23 واقع شده است ؟ چرا سال 20 به جاى سال 21 يا 22 نيست ؟ چرا به جاى سال 19 و 18 نيست ؟ .\r\nجواب اين است كه اين ديگر « ذاتى » است ، اين ديگر يك علتى ندارد كه سال 19 را در اين ظرف و سال 20 را در آن ظرف قرار داده باشد ؛ يعنى اين‌طور نيست كه بتوانيم بگوييم اين امكان بود كه سال 20 به جاى سال 19 باشد و سال 19 به جاى\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nسال 20 باشد ، ولى يك علت خارجى دخالت كرده است كه سال 19 را در اين ظرف و سال 20 را در آن ظرف قرار داده است ؛ اصلًا ظرف از خود اين درست مىشود . 20 بودن سال 20 و اينكه مرتبه‌اش همان مرتبه باشد ، يكى است . پس مرجح حدوث سال 20 در ظرف خودش ذاتى آن است .\r\n\r\nبنابرحركت جوهرى مرجح حدوث . هر پديده‌اى در عالم ، ذاتى آن است\r\nبنابر حركت ، لازم مىآيد كه عين آنچه كه در مورد زمان مىگويند در مورد همه چيز بگويند . نه فقط مرجح حدوث هر قطعه‌اى از زمان در ظرف خودش ذاتى زمان است بلكه در عالم هر چيزى و هر پديده‌اى در هر مقطعى از مقاطع زمان كه واقع شده است ، اين قرارگرفتن و واقع شدن در آن مقطع معين از زمان ، ذاتى آن است ؛ يعنى اگر آن را از آنجا برداريم ديگر خودش خودش نيست ، نه اينكه خودش مىتواند خودش باشد و فقط جايش را عوض كرده‌ايم .\r\nاين ، توهّم انسان است و يك نوع تفكر اصالت ماهيتى است و تفكر عاميانهء هر انسانى است كه مثلًا مىگويم‌اى كاش من در زمان بوعلى سينا مىبودم . چه مىشد كه من در آن زمان مىبودم ؟ واقعاً هم تصور مىكنم كه اين يك امر بسيار عادى و ساده‌اى بود كه من در آن زمان مىبودم و چنين و چنان مىكردم . مىگويم اگر من در زمان بوعلى سينا مىبودم و بوعلى سينا را مىگذاشتند جاى من و من را مىگذاشتند جاى او ، آن وقت چنين مىكردم . يا مىگويم اگر من [ به جاى اين زمان 
  ] در هزار سال بعد [ پديد مىآمدم 
  ] - با همين قيد كه من « من » باشم - آن وقت چنان مىكردم ، و خيال مىكنم كه اين يك امر عادى و ساده‌اى است كه من - با همين قيد كه من « من » باشم - در هزار سال بعد وجود داشته باشم . اين ، توهم و تصور باطلى است .\r\nهمان‌طور كه امكان ندارد ديروز به جاى امروز و امروز به جاى ديروز واقع شود - ديروز اگر به جاى امروز باشد آن ديگر ديروز نيست بلكه خود امروز است ، اين توهم ماست كه مىگوييم ديروز است ؛ امروز هم اگر به جاى ديروز مىبود آن ديگر امروز نبود بلكه خود ديروز بود - همچنين امكان ندارد هيچ شيئى را از ظرف خاص و از مقام و مرتبهء خاص خودش تغيير بدهيم ؛ يعنى اين توهّم ماست كه جاها\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nرا عوض مىكنيم .\r\nنظير همان مثال « عدد » است كه ما هميشه در اين گونه موارد ذكر مىكنيم : ما چنين مىپنداريم كه اگر عدد 5 كه ميان دو عدد 4 و 6 قرار گرفته است ميان دو عدد 9 و 11 ( يعنى به جاى عدد 10 ) قرار مىگرفت باز همان عدد 5 بود و فقط جايش عوض شده بود و حال آنكه اين صرفاً يك توهم است كه 5 ، 5 باشد يعنى خودش خودش باشد و جايش را عوض كنيم و آن را ميان 9 و 11 قرار دهيم . اگر عدد 5 ميان 9 و 11 باشد ديگر خودش خودش نيست ؛ آن همان عدد 10 است ، نه اينكه خودش خودش است و جايش عوض شده است ؛ كمااينكه اگر عدد 10 را از ميان دو عدد 9 و 11 برداريم و ميان دو عدد 4 و 6 قرار دهيم نه اين است كه 10 همان 10 است و جايش را عوض كرده‌ايم و آن را آورده‌ايم ميان 4 و 6 گذاشته‌ايم ؛ اين فقط يك توهم است . جاى هيچ چيزى را عوض نكرده‌ايم ؛ نه اين را از اينجا برداشته‌ايم آنجا گذاشته‌ايم و نه آن را از آنجا برداشته‌ايم اينجا گذاشته‌ايم ؛ جاها عوض نشده است . اين توهم محض ما و بازى واهمهء ماست كه اين يكى را از اينجا برداريم آنجا بگذاريم ، آن يكى را هم از آنجا برداريم اينجا بگذاريم .\r\nمراتب وجود ، قابل تغيير و جابجايى نيست . از نظر كل وجود ، يعنى اگر با يك نظر جامع به عالم وجود نگاه كنيم - نه اينكه اشياء را از نظر علل ناقصه‌شان درنظر بگيريم بلكه اگر از نظر علل تامه‌شان درنظر بگيريم - وجود هر چيزى در ظرف خودش مشخِّص آن شىء است . بنابراين حدوث بوعلى سينا در هزار سال پيش ذاتى وجود اوست و حدوث زيد در سال 1320 هم ذاتى وجود زيد است ؛ يعنى اينجا ديگر « لِمَ » و « چرا » ندارد . « لِمَ » درجايى است كه امكان نحوهء ديگرش باشد .\r\nچيزى كه امكان نحوهء ديگر در آن نيست « لِمَ » و « بِمَ » هم در آن نيست .\r\nبحث بعد دربارهء « سبق و لحوق » است كه به درس آينده موكول مىكنيم .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nسبق و لحوق\r\n\r\n","description":"","footnote":"","page_name":" 461 ","page_number":461},
  {"content":"\r\n . \r\n","description":"","footnote":"","page_name":" 462 ","page_number":462},
  {"content":"\r\n\r\n\r\n( 1 ) سبق و لحوق يا تقدم و تأخر\r\nبحث ما دربارهء سبق و لحوق يا تقدم و تأخر است . يكى از مسائلى كه در فلسفهء اولى بحث مىشود مسألهء تقدم و تأخر و معيت است . به اين مطلب توجه داريم كه تنها مسائلى در فلسفهء اولى مطرح مىشود كه به اصطلاح از احكام « موجود بماهو موجود » باشد . پس موجود از آن جهت كه موجود است متصف به اين صفات مىشود كه متقدم است يا متأخر است يا مَع است ، نه موجود به اعتبار نوع خاص بودن ، و حتى به تعبير اين آقايان به اعتبار تخصص طبيعى پيدا كردن يا به اعتبار تخصص تعليمى پيدا كردن - يعنى تخصص كمّى پيدا كردن - نيز متصف به اين صفات نمىشود ، بلكه موجود بماهو موجود متصف به اين صفات مىگردد .\r\nبه هر حال واقعيتى وجود دارد كه از آن به تقدم و تأخر و معيّت و امثال آن تعبير مىكنيم . اكنون مىخواهيم بدانيم اين واقعيت چيست ؛ اين تقدم و تأخر و معيت چيست و در چه مواردى اين تعبير به كار مىرود ؟ .\r\nما اول مواردى را كه اين تعبير به كار مىرود ذكر مىكنيم :\r\nدر درجهء اول ميان اجزاء آن چيزى كه ما آن را به اسم « زمان » ناميده‌ايم يك نوع رابطه‌اى درك مىكنيم كه اين رابطه را رابطهء « تعاقب » يا رابطهء « تقدم و تأخر » مىگوييم ؛ يعنى ميان اجزاء زمان يك نوع نسبتى برقرار است كه بعضى اجزاء مقدم\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبر بعضى ديگر هستند و بعضى اجزاء مؤخر از بعضى ديگر ؛ و واقعاً چنين چيزى هست . مثلًا مىگوييم ديروز بر امروز مقدم است و امروز از ديروز مؤخر است . اين يك اعتبار محض نيست و يك امر قراردادى نيست كه بتوانيم به جاى آن بگوييم امروز بر ديروز مقدم است و ديروز از امروز مؤخر است ؛ نه ، يك خصوصيتى ، يك واقعيتى ، يك جنبه‌اى و يك چيزى در ماوراء ذهن ما براى خود اين واقعيت هست كه از آن تعبير به « تقدم و تأخر » مىكنيم . اين تقدمِ جزئى از زمان بر جزء ديگر چه خصوصيتى است و چيست ؟ .\r\nدر غير زمان باز ما عيناً اين مفهوم را اعتبار مىكنيم ؛ مثلًا در مكان هم اعتبار مىكنيم ، ولى در مورد مكان اين مفهوم نسبى است ؛ اعتبارى نيست ولى نسبى است ؛ يعنى با مقياس قراردادن اشياء مختلف و تغيير مقياس يا مبدأ مقايسه ، فرق مىكند .\r\nفرق است ميان اينكه يك امرى قراردادى و اعتبارى محض باشد و اينكه واقعى باشد ولى در عين حال نسبى باشد . « نسبى باشد » به اين معنى كه مىتواند يك شىء در مقايسه با يك چيز نسبت به يك شىء مقدم باشد و همان شىء در مقايسه با يك چيز ديگر نسبت به همان شيئى كه بر آن مقدم بود مؤخر باشد .\r\nمثلًا فرض كنيد كه از اينجا مىخواهيم به سمت مكه حركت كنيم . مكه و راهى را كه از اينجا به مكه منتهى مىشود درنظر مىگيريم . اينجا را كه خودمان هستيم مبدأ قرار مىدهيم و مكه را منتهى . آن وقت مىگوييم كه مثلًا كرمانشاه قبل از بغداد است و بغداد بعد از كرمانشاه . اين « قبل » و « بعد » يعنى چه ؟ يعنى چه كرمانشاه قبل از بغداد است ؟ چه خصوصيتى و چه صفتى در كرمانشاه است كه به موجب آن مىگوييم كرمانشاه قبل از بغداد است ؟ .\r\nو يا اگر عكس قضيه را درنظر بگيريم يعنى مكه را مبدأ قرار دهيم و اينجا را منتهى ، آن وقت مىگوييم بغداد قبل از كرمانشاه است . چه خصوصيتى و چه صفتى در بغداد است كه به موجب آن مىگوييم بغداد قبل از كرمانشاه است ؟ .\r\nيا مثال معروفى را كه ذكر مىكنند درنظر بگيريد : فرض كنيد ما از در شمالى يك مسجد وارد مىشويم . در جنوب مسجد محراب قرار دارد « 1 » . امام مسجد در جلو و مأمومين در پشت سر او به نماز مىايستند . ما از اين وضعيت تعبير مىكنيم به .\r\n\r\n\r\n\r\n\r\n","description":"","footnote":"\r\n( 1 ) . چون در كشور ما قبله در جنوب قرار دارد لهذا محراب مسجد در جنوب واقع مىشود .\r\n","page_name":" 464 ","page_number":464},
  {"content":"\r\n\r\nاينكه امام جلو است و مأمومين پشت سر او هستند ، يا مىگوييم امام مقدم است بر مأمومين ؛ صفى را كه درست پشت سر امام تشكيل شده است « صف اول » مىناميم و مىگوييم آن صف مقدم است بر آن صفى كه اسمش را « صف دوم » و يا « صف سوم » گذاشته‌ايم ؛ يعنى اگر ما امام را مبدأ قرار بدهيم مىگوييم صف اول بر صف دوم تقدم دارد ، و يا اگر محراب را مبدأ قرار بدهيم مىگوييم امام بر مأمومين تقدم دارد .\r\nاما اگر درِ مسجد را كه پشت سر اين گروه قرار دارد و در شمال مسجد واقع است مقياس قرار دهيم و نسبت به آن حساب كنيم ، صف آخر مىشود صف جلو يا صف اول ، و صف اول مىشود صف آخر ، ولهذا مثلًا امام به يك نفر از افرادى كه در صف آخر هستند مىگويد شما كه جلوتر هستيد آن در را ببنديد . اينكه مىگويد « شما كه جلوتر هستيد » به دليل اين است كه اگر از اين طرف حساب كنيد و درِ مسجد را مبدأ مقايسه قرار بدهيد او جلو است « 1 » .\r\nدرمورد شرفها و فضيلتها هم ما اين تعبير را به كار مىبريم . مثلًا اگر ما در يك رشته‌اى دو نفر عالم داريم كه يكى از آن دو علمش بيش از ديگرى است او را « اعلم » مىناميم و مىگوييم او كه اعلم است مقدم است بر اين ؛ او جلوتر است از اين ؛ اعلم مقدم است بر عالم . و يا يك نفر دانشجو را كه بهتر از همهء دانشجويان يك كلاس درس مىخواند و نمرهء بهتر مىآورد مىگوييم اين دانشجو از همهء دانشجويان كلاس جلوتر است و بر همهء آنها مقدم است .\r\nدر واقع هر جا كه يك اسم تفضيل و يك افعل تفضيلى بشود به كار برد و گفت اين يكى آن مبدأ اشتقاق را بيشتر از ديگرى دارد ، تعبير « تقدم و تأخر » هم به كار برده مىشود ، مثل « اعلم » وقتى مبدأ اشتقاق را « علم » بگيريم ، و مثل « اشجع » و « اتقى » و « اورع » وقتى مبدأ اشتقاق را شجاعت و تقوا و ورع بگيريم .\r\nحتى در مورد مال و ثروت هم ما تعبير تقدم و تأخر را به كار مىبريم . مثلًا اين ثروتمندها و ميلياردرهاى مهم دنيا را كه درنظر مىگيرند مىگويند كه آيا مثلًا فورد .\r\n\r\n\r\n\r\n\r\n","description":"","footnote":"\r\n( 1 ) . شعر مولوى كه مىگويد :\r\nچون كه گله باز گردد از ورود .\r\nپس فتد آن بز كه پيشاهنگ بود .\r\nبه همين نسبى بودن تقدم مكانى اشاره دارد ؛ يعنى وقتى كه گروهى به سوى مقصدى حركت مىكنند عده‌اى جلوهستند ؛ همين قدر كه مقصد تغيير كند و جهت عوض شود آن كه جلو است عقب تلقى مىشود و آن كه عقب است جلو تلقى مىشود .\r\n","page_name":" 465 ","page_number":465},
  {"content":"\r\n\r\nجلو است يا راكفلر ؟ فرض كنيد مىگويند فورد جلو است ؛ اين از او جلو افتاده است .\r\nو باز اقسام ديگرى از تقدم و تأخر داريم كه اين اقسام را اگرچه عرف به كار نمىبرد ولى در عين حال عقل آنها را درك و كشف مىكند . البته در مورد بعضى از اينها ممكن است كسى بگويد كه اين حقيقت نيست و در واقع مجاز است و تشبيه است . ولى برخى از اينها قدر مسلّم اين است كه حقيقت است و تشبيه و تمثيل و مجاز نيست . حال ما مواردى را كه از نظر همهء فلاسفه قدر مسلّم اين است كه هيچ شائبه مجازى در آنها نيست و آنها را نوعى تقدم و تأخر يا سبق و لحوق مىدانند ذكر مىكنيم « 1 » و بعد به دنبال ملاك آنها مىرويم .\r\nتوضيح اينكه وقتى ما اقسام سبق و لحوق يا تقدم و تأخر را بيان مىكنيم و مىگوييم تقدم و تأخر بر چند قسم است : زمانى ، رتبى ، عِلّى ، شرفى ، تجوهرى ( يا ماهوى ) ، دهرى و غيره ، در واقع مىخواهيم بگوييم كه همهء اينها در يك امر با يكديگر مشتركند و آن اينكه در همهء اينها تقدم و تأخر هست و در يك امر با يكديگر اختلاف دارند و آن اينكه در هر قسمى از اين اقسام ، ملاك تقدم و تأخر غير آن چيزى است كه در قسم ديگر است . پس درحقيقت در وهلهء اول دو مسأله را بايد در اينجا روشن كنيم :\r\nيكى اينكه اصلًا خود تقدم و تأخر را بفهميم و ببينيم كه اصلًا خود اين تقدم و تأخر به چه معنى است ؛ يعنى اين معنا را بشكافيم و تحليل كنيم . اينكه مىگوييم ذهن ما تقدم و تأخر را درك مىكند ، ذهن ما چه معنايى را درك مىكند كه آن را « تقدم و تأخر » مىنامد ؟ هر ذهنى اين مطلب را درك مىكند اما شكافتن و تحليل آنچه كه ذهن درك مىكند كار ساده‌اى نيست .\r\nديگر اينكه اين اقسام مختلف تقدم و تأخر از كجا پيدا مىشود ؟ لابد با اينكه همهء اقسام در آن معنا كه اسمش « تقدم و تأخر » است شريك هستند در يك جنبه‌اى با يكديگر اختلاف دارند و آن همان ملاك تقدم و تأخر است كه در هر يك .\r\n\r\n\r\n\r\n\r\n","description":"","footnote":"\r\n( 1 ) . البته « همهء فلاسفه » كه مىگوييم ، چنين نيست كه همهء فلاسفه در اين جهت وحدت نظر داشته باشند ، بلكه برخى از آنها بعضى از اينها را حقيقت مىدانند و بعضى را ممكن است تحويل به بعضى ديگر كنند يا آنها را نوعى مجاز و نوعى تشبيه بدانند .\r\n","page_name":" 466 ","page_number":466},
  {"content":"\r\n\r\nغير از ديگرى است .\r\nما اول همان اقسام را به‌طور ساده يعنى بدون اينكه مفهوم آنها را بشكافيم بيان مىكنيم ، بعد مفهوم آنها را مىشكافيم و تحليل مىكنيم و سپس به دنبال ملاك تقدم و تأخر مىگرديم تا ببينيم ملاكها در اينجا چيست .\r\nمرحوم حاجى در اينجا هشت مورد براى تقدم و تأخر ذكر مىكند كه همهء اين هشت مورد را همهء فلاسفه نگفته‌اند ؛ يعنى امثال بوعلى چهار مورد يا پنج مورد از اينها را ذكر كرده‌اند ولى بعد متأخرين موارد ديگرى را هم بر آن چند مورد اضافه كرده‌اند مثل موردى كه ميرداماد اضافه كرده است و موردى كه ملاصدرا اضافه كرده است و بلكه او دو مورد اضافه كرده است .\r\n\r\nاقسام سبق .\r\n\r\n1 . سبق زمانى\r\nاولين قسمى كه ذكر مىكنند « تقدم و تأخر زمانى » است ، كه البته يك امر نسبتاً واضحى است . ميان اجزاء زمان تقدم و تأخر هست و ميان اشياء زمانى هم به تبع زمان تقدم و تأخر هست . حال اينكه رابطهء اشياء زمانى با خود زمان چه رابطه‌اى است و آيا زمان صرفاً مثل يك ظرفى است جدا از اشياء يا نه ، و اينكه ظرفيت زمان چگونه ظرفيتى است ، اينها فعلًا به بحث ما ارتباطى ندارد ، يعنى بحث ما متوقف بر اين جهت نيست . ما اين قدر مىدانيم كه اجزاء زمان نسبت به يكديگر تقدم و تأخر دارند از آن جهت كه زمان هستند نه از جهت ديگر ، و اشياء زمانى نسبت به يكديگر تقدم و تأخر دارند از آن جهت كه تعلق به زمان دارند . ديروز بر امروز تقدم دارد ؛ ديروز چون زمان است و ديروز است بر امروز چون زمان است و امروز است تقدم دارد ؛ يعنى اين دو جزء از زمان به اعتبار همان نفس زمان بودنشان نسبت به يكديگر تقدم و تأخر دارند نه به اعتبار امرى ماوراء زمان .\r\nاما درس ديروز بر درس امروز مقدم است ؛ چرا ؟ چون درس ديروز در ديروز واقع شده است و درس امروز در امروز ، و ديروز بر امروز مقدم است ، پس درس ديروز بر درس امروز مقدم است .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nسعدى بر حافظ مقدم است ؛ چرا ؟ چون سعدى در قرن هفتم بوده است و حافظ در قرن هشتم ، و قرن هفتم بر قرن هشتم مقدم است ، پس سعدى بر حافظ مقدم است .\r\nاين يك نوع تقدم و تأخرى است كه به هر حال هست و ذهن انسان آن را درك مىكند .\r\n\r\n2 . سبق بالرتبه\r\nنوع دوم از سبق را « سبق بالرتبه » مىنامند كه مقصود سبق به ترتيب است . سبق به ترتيب - كه البته اين سبق اختصاص به مكان ندارد - در جايى است كه شيئى ( مثل الف ) داشته باشيم كه آن را به عنوان مبدأ درنظر بگيريم يعنى مبدئيت برايش اعتبار كنيم « 1 » و دو شىء ديگر ( مثل ب و ج ) داشته باشيم كه با شىء اول ( الف ) نسبت داشته باشند ولى در اين نسبتى كه اين دو شىء با شىء اول دارند ( كه اين يك نسبت مشترك است يعنى نوعِ همين نسبتى را كه ب با الف دارد ج هم با الف دارد ) سهم ب بيش از ج باشد . در اينجاست كه مىگوييم ب در اين نسبت با الف ، تقدم دارد بر ج ؛ يعنى با الف ، هم ب نسبت دارد هم ج ( يك نسبت مشترك دارند ) و آنچه از اين نسبت ، ج با الف دارد ب هم با الف دارد ولى ب با الف از همان نسبت مشترك چيزى دارد كه ج ندارد .\r\nدر واقع مطلب از اين قرار است كه ايندو يك نسبت مشترك دارند و در عين حال امتيازى در كار هست ولى امتياز هم در همان مابه الاشتراك است نه اينكه امتياز در يك امر ديگرى باشد . يك وقت دو چيز در يك امر با هم اشتراك دارند و در امر ديگر از يكديگر امتياز دارند ؛ و يك وقت نه ، دو چيز در يك امر با هم اشتراك دارند و در همان مابه الاشتراك از يكديگر امتياز دارند كه ناچار بايد يك امرى باشد قابل شدت و ضعف ؛ يعنى اين يكى آن را به نحو اشد دارد و آن ديگرى همان را به نحو اضعف دارد . البته مىدانيم كه شدت و ضعف ، يك امر اضافه بر يك شىء نيست .\r\n\r\n\r\n\r\n\r\n","description":"","footnote":"\r\n( 1 ) . بعداً بيان خواهيم كرد كه چرا مىگوييم « مبدئيت برايش اعتبار كنيم » .\r\n","page_name":" 468 ","page_number":468},
  {"content":"\r\n\r\n\r\nسبق بالرتبه در مورد امور مكانى\r\nسبق بالرتبه ، هم در امور مكانى مصداق دارد و هم در امور غيرمكانى . اما در امور مكانى همان مثال مسجد و محراب را كه قبلًا ذكر كرديم درنظر مىگيريم . وقتى كه ما محراب را مبدأ قرار مىدهيم مىگوييم امام مقدم بر مأموم است ؛ يعنى چه ؟\r\nمطابق تعريفى كه ذكر كرديم اين تقدم به معنى اين است كه هم امام با آن محراب نسبت دارد و هم مأمومِ پشت سر او ؛ هر دو يك نسبت مشترك دارند ، ولى در همان نسبت مشترك ، امام از آن نسبت مشترك چيزى دارد كه مأموم ندارد و هرچه از آن نسبت مشترك ، مأموم دارد امام هم دارد ، و آن نسبت مشترك نسبت نزديكى و قرب به محراب است ولهذا مىگوييم امام اقرب به محراب است از مأموم ؛ يعنى قرب ، حد مشترك است ولى از همين قرب كه حد مشترك است آنچه مأموم دارد امام هم دارد اما امام از قرب چيزى دارد كه مأموم ندارد .\r\nاز همين جا ضمناً معنى « تقدم » هم روشن شد . قبلًا گفتيم يك مسأله‌اى كه در باب سبق و لحوق بايد مطرح كنيم و درباره‌اش بحث كنيم اين است كه وقتى مىگوييم يك چيز مقدم بر ديگرى است ، اين به چه معنى است ؟ اين مفهوم را بشكافيم و ببينيم اصلًا معنى تقدم چيست ؟ معلوم شد معنى تقدم اين است كه متقدم و متأخر هر دو يك امر مشترك دارند و در آن امر مشترك هرچه متأخر دارد متقدم دارد ولى متقدم چيزى دارد كه متأخر ندارد .\r\nپس معلوم شد كه در « سبقِ به ترتيب » اينچنين است كه دو شىء وجود دارد و يك شىء سوم را به عنوان مبدأ درنظر مىگيريم ( كه اين مبدأ درنظر گرفتن را ما فعلًا از مختصات « سبق به ترتيب » به حساب مىآوريم ) و آن دو شىء با آن مبدأ نسبت مشترك دارند و در همان نسبت مشترك يكى بر ديگرى تقدم دارد . « تقدم دارد » يعنى : آنچه آن ديگرى دارد اين دارد و اين ، چيزى از همان امر مشترك را دارد كه آن ديگرى ندارد .\r\nاينكه در مورد « سبق به ترتيب » گفتيم « مبدأ اعتبار كنيم » براى اين است كه اگر ما يك شىء را به عنوان مبدأ اعتبار كنيم يكى مقدم مىشود بر ديگرى ، و اگر شىء ديگرى را به عنوان مبدأ اعتبار كنيم قضيه برعكس مىشود ؛ يعنى مقدم ، مؤخر\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nمىشود و مؤخر مقدم ( همان‌طور كه قبلًا بيان كرديم ) .\r\nمثلًا فرض كنيد كه در اينجا به ترتيب چهار شىء داريم : الف ، ب ، ج و د ( حالا در ترتيب مكانى درنظر بگيريد ) . اگر الف را مقياس قرار بدهيم و ب و ج را نسبت به يكديگر بسنجيم مىگوييم ب مقدم است بر ج ؛ يعنى در قرب به الف كه مشترك ميان ايندو است آنچه كه ج دارد ب دارد و ب چيزى از درجهء قرب دارد كه ج ندارد . حالا اگر در همين ترتيب بياييم « د » را مبدأ قرار بدهيم و باز ب و ج را نسبت به يكديگر بسنجيم مىگوييم ج مقدم است بر ب ، يعنى ج و ب هر دو نسبت قرب را با « د » دارند ، ولى در اينجا برعكس حالت قبل ، آنچه ب از قرب نسبت به « د » دارد ج دارد و ج از نسبت قرب چيزى دارد كه ب ندارد . پس ، از اين جهت است كه مىگوييم ترتيب اينها قابل تغيير نيست ولى اينكه اين طرف را مبدأ قرار بدهيم يا آن طرف را ، با يكديگر فرق مىكند .\r\n\r\nسبق بالرتبه در امور عقلى\r\nسبق بالرتبه اختصاص به ترتيبهاى مكانى ندارد ؛ در ترتيبهاى عقلى هم عيناً همين حساب هست . مثلًا به حسب آن جهان بينىِ قوه و فعل و ماده و صورتى كه قدما داشتند ، در باب مقولات ، در مقولهء جوهر ، اشياء را اينچنين طبقه بندى مىكردند كه جوهر چند قسم است : عقل ، نفس ، جسم ، ماده و صورت . بعد مىگفتند جسم بماهو جسم يك تعين خاص پيدا مىكند و مىشود « معدن » ؛ تعين ديگرى يعنى در واقع صورت جديدى - صورت نوعيهء علاوه‌اى - پيدا مىكند و مىشود « نبات » ( كه باز نبات هم خودش مىتواند صورتهاى نوعيه باشد ) ؛ باز صورتهاى ديگرى پيدا مىكند ، مىشود « حيوان » ؛ و باز صورتهاى ديگرى پيدا مىكند ، مىشود « انسان » كه انسان را « نوع الانواع » مىناميدند .\r\nدر اينجا ترتيب از اين قرار است : انسان ، حيوان ، نبات ، معدن ، جسم . اگر از آن طرف شروع كنيم مىگوييم : جسم ، معدن ، نبات ، حيوان ، انسان . در اينجا يك ترتيبى در كار است ؛ اين ترتيب به هم نمىخورد . ولى وقتى كه مىگوييم آيا نبات مقدم است بر حيوان يا حيوان مقدم است بر نبات ، جواب اين است كه شما نسبت به كدام طرف مىخواهيد بگوييد ؟ اگر نسبت به جسميت مىخواهيد بگوييد ، جواب اين است كه\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nنبات بر حيوان مقدم است يعنى نسبت نبات به جسميت مقدم است بر نسبت حيوان به جسميت ؛ يعنى نبات اقرب به جسميت است تا حيوان . اما اگر انسان را به عنوان مبدأ اعتبار كنيم قضيه برعكس مىشود ؛ حيوان به انسان نزديكتر است تا نبات .\r\nبنابراين تقدم و تأخر رتبى يا ترتيبى ، اختصاص به امور مكانى و جسمانى ندارد . وقتى كه در اينجا يك شىء را كه هم جسم است هم معدن است هم نبات است هم حيوان است و هم انسان درنظر مىگيريم و مثلًا مىگوييم نبات اقرب به جسميت است تا حيوان ، در اينجا يك امر مكانى در كار نيست ؛ چون در خارج ، آن شيئى كه موجود است جسميتش عين معدنيتش است ، معدنيتش عين نباتيتش است ، نباتيتش عين حيوانيتش و حيوانيتش عين انسانيتش است ؛ يعنى در خارج ، اينها روى هم چيده نشده است كه بعد بخواهيم يك ترتيب مكانى برايش قائل شويم .\r\n\r\n3 . سبق بالشرف\r\nوقتى دو شىء در يك فضيلت و شرافت با يكديگر مشترك باشند اما سهم يكى از آنها از آن فضيلت و شرافت بيش از ديگرى باشد در اينجا مىگوييم آن يكى بر اين ديگرى تقدم دارد و سبق و تقدمش از نوع « سبق و تقدم بالشرف » است .\r\nمثلًا ما مىگوييم پيغمبر اكرم ( ص ) از نظر مقام و منزلتى كه در نزد خدا دارد مقدم است بر اميرالمؤمنين ( ع ) ؛ يعنى پيغمبر اكرم ( ص ) قربى دارد به خدا و اميرالمؤمنين ( ع ) هم قربى دارد ، ولى پيغمبر اقرب از اوست ؛ يعنى آنچه از قرب ، اين دارد او هم دارد و او باز قربى دارد كه اين ندارد . به اين ملاك است كه مىگوييم پيغمبر اكرم ( ص ) مقدم بر اميرالمؤمنين ( ع ) است .\r\nپس آنچه قبلًا در تحليل مفهوم تقدم و ملاك تقدم و تأخر بيان كرديم و آن را در مورد تقدم بالرتبه تطبيق نموديم در اينجا هم جارى است ، يعنى تطبيقش در مورد تقدم و تأخر بالشرف هم خيلى واضح است « 1 » .\r\n\r\n\r\n\r\n\r\n","description":"","footnote":"\r\n( 1 ) . چون تطبيق و تصوير اين مفهوم و اين ملاك در مورد تقدم زمانى و تا حدى مشكل است بحث دربارهء آن را به بعد موكول مىكنيم ولى در مورد برخى اقسام تقدم چون تطبيقش آسان است ، به اين ملاك اشاره مىكنيم كه آياهمين اصلى كه اينها در باب تقدم و تأخر مىگويند - كه تحليل مىكنند و مىگويند ريشهء تقدم و تأخر برمىگردد به اينكه دو چيز در يك امر با يكديگر مشترك باشند و درعين حال در همان مابه الاشتراك يكى از ديگرى امتياز داشته باشد كه مابه الاشتراك عين مابه الامتياز باشد - در مورد هريك از اقسام تقدم و تأخر حكمفرماست يا نه .\r\n","page_name":" 471 ","page_number":471},
  {"content":"\r\n\r\nمثلًا در آنجا كه ما زيد را اعلم ازعمرو مىدانيم و مىگوييم زيد در فقاهت مقدم بر عمرو است ، اين معنايش اين است كه هر دوى اينها فقيهند يعنى در فقاهت با يكديگر اشتراك دارند و در همان فقاهت كه با يكديگر اشتراك دارند آنچه را كه عمرو دارد از فقاهت ، زيد دارد و زيد از همان فقاهت چيزى دارد كه عمرو ندارد .\r\nقهراً در مورد ثروت هم همين‌طور است ( اگرچه در اين مورد ممكن است كسى بگويد مَجاز است ، ولى مجاز باشد يا غيرمجاز براى ما فرق نمىكند ) . اگر ما دو نفر ميلياردر را درنظر مىگيريم و مىگوييم زيد از عمرو جلو است ، يعنى اين ثروتمند است آن هم ثروتمند است ؛ داشتن ثروت امر مشترك ميان هر دو است ولى از ثروت هرچه عمرو دارد زيد دارد و زيد از نظر مقدار و ميزان ثروت چيزى دارد كه عمرو ندارد .\r\n\r\n4 . سبق بالطبع\r\nقسم چهارم از سبق چيزى است كه فلاسفه آن را « سبق بالطبع » ناميده‌اند ، مانند تقدمى كه علت ناقصه بر معلول خودش دارد .\r\nتوضيح اينكه ما دوگونه علت داريم : علت تامه و علت ناقصه . اگر علت شىء ، مركب باشد و ما همهء اجزاء و شرايط را درنظر بگيريم به طورى كه با بودن آنها پيدايش معلول نياز به هيچ چيز ديگرى نداشته باشد آن را « علت تامه » مىگوييم ، و اما اگر بعضى از اجزاء علت تامه را درنظر بگيريم - ولو اينكه همهء اجزاء را درنظر بگيريم منهاى يك جزء - آن را « علت ناقصه » مىناميم .\r\nعلت تامه و علت ناقصه در اين جهت مشتركند كه اگر علت نباشد بالضروره معلول هم نيست ، ولى فرقشان در اين جهت است كه اگر علت تامه وجود داشته باشد بالضروره معلول وجود دارد ، اما چنين نيست كه اگر علت ناقصه وجود داشته باشد بالضروره معلول وجود پيدا كند ، بلكه اگر علت ناقصه وجود داشته باشد و آن\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nجزء يا اجزاء مكمل ديگر هم وجود داشته باشد معلول وجود دارد و اگر جزء يا اجزاء مكمل ديگر وجود نداشته باشد معلول وجود ندارد . بنابراين يك رابطهء اينچنينى در اينجا هست كه « لايمكن ان يكون للمعلول وجود الّا و للعلّة وجود » ولى « يمكن ان يكون للعلّة وجود ولايكون للمعلول وجود » ؛ يعنى در علت ناقصه هرگاه معلول وجود داشته باشد علت حتماً وجود دارد اما هرگاه كه علت وجود دارد ضرورت ندارد كه معلول هم وجود داشته باشد ؛ امكان دارد كه معلول وجود نداشته باشد .\r\nاين نوع از تقدم و تأخر را « تقدم و تأخر بالطبع » مىگويند و امر مشترك را در اينجا « وجود » گرفته‌اند . علت موجود است ، معلول هم موجود است ولى علت در وجود داشتن تقدم دارد بر معلول در وجود داشتن « 1 » .\r\n\r\n\r\n\r\n\r\n","description":"","footnote":"\r\n( 1 ) . - البته مقصود علت ناقصه است نه علت تامه .\r\nاستاد : همان علت ناقصه را داريم مىگوييم ، چون در علت ناقصه اگر معلول وجود داشته باشد علت حتماً وجود دارد ولى اگر علت وجود داشته باشد ضرورت ندارد كه معلول وجود داشته باشد .\r\n- يعنى شما تصريح مىكنيد كه علتْ اينجا اعم از ناقصه و تامه است ؟ .\r\nاستاد : نه ، علت ناقصه را عرض مىكنم . وقتى كه ما « علت ناقصه » مىگوييم اين به شرط لانيست . فرض كنيد ما يك علتى داريم كه پنج جزء دارد . اين چهار جزء را ما « علت ناقصه » مىناميم . اين چهار جزء را وقتى كه تنها اعتبار كنيم علت ناقصه است . حال يك وقت هست كه اين جزء ديگر هم در كنار علت ناقصه هست ، آن وقت مىشود « علت تامه » ، و يك وقت هست كه اين جزء ديگر در كنارش نيست ، مىشود همان « علت ناقصه » . معنى علت ناقصه اين نيست كه حتماً جزء ديگر نباشد ؛ يعنى اين چهار جزء ، علت ناقصه است اعم از اينكه آن جزء ديگر باشد يا نباشد . وقتى كه فقط اين چهار جزء را اعتبار كنيم آن را « علت ناقصه » مىگوييم . البته معلوم است كه اينها اصطلاح است . ممكن است شما بگوييد آن وقتى علت را « علت ناقصه » مىگوييم كه به شرط لا اعتبار كنيم يعنى اين چهار جزء را درنظر بگيريم به شرطى كه آن جزء ديگر وجود نداشته باشد . آن وقت البته تعبير درباره‌اش فرق مىكند .\r\n- اينجا لابشرط است .\r\nاستاد : بله ، اينجا لابشرط است .\r\n- اگر علت تامه هم باشد باز فرق نمىكند .\r\nاستاد : نه ، در علت تامه يك نكته ديگر هست كه بعد به آن اشاره خواهيم كرد .\r\n","page_name":" 473 ","page_number":473},
  {"content":"\r\n\r\nپس ملاك تقدم و تأخر در اينجا « وجود » است ، كه بعداً راجع به ملاكها به تفصيل بيشترى بايد بحث كنيم « 1 » .\r\n\r\n5 . سبق بالعلية\r\nنوع ديگر از سبق و تقدم « تقدم بالعليه » يا « تقدم بالوجوب » است و اين در آنجاست كه ما علت را علت تامه اعتبار كنيم ؛ يعنى اين نوع از تقدم در رابطهء علت تامه با معلول خودش وجود دارد . علت تامه هم تقدم دارد بر معلول خودش ولى اين يك نوع تقدمى است غير از تقدم علت ناقصه بر معلول . ملاك اين تقدم ، وجوب است نه وجود ، يعنى يك چيزى علاوهء بر آن است . اگر در آنجا علت ناقصه را به آن معنايى كه گفتيم يعنى به شرط لا بگيريم [ در اينجا يعنى در علت تامه 
  ] اصلًا تقدم بالوجود به آن معنا نيست . اما اگر علت ناقصه را به همين نحو لابشرط بگيريم در علت تامه هر دو [ نوع تقدم يعنى تقدم بالوجود و تقدم بالوجوب 
  ] وجود دارد . ولى مقصودشان از اين تقدمى كه اصطلاحاً آن را « تقدم بالعليه » مىگويند تقدم بالوجوب است .\r\nدر مباحث گذشته « 2 » خوانديم كه تا معلول وجودش به مرحلهء وجوب نرسد محال است وجود پيدا كند ( الشىء ما لم يجب لم يوجد ) يعنى اول بايد سدّ جميع انحاء عدم از آن بشود و امكان وجود پيدا نكردن از آن منتفى بشود تا آن وقت معلول وجود پيدا كند ، فقط آن وقت است كه معلول وجود پيدا مىكند و از اين جهت است كه رابطهء اشياء رابطهء ضرورى مىشود و نظام حاكم بر جهان يك نظام ضرورى و سنت لايتخلف مىشود . پس معلولْ اول بايد وجوب پيدا كند تا بعد وجود پيدا كند . ولى معلول آن وقت وجوب پيدا مىكند كه علتْ آن را ايجاب كرده باشد ؛ يعنى وجوب معلول از ناحيهء علت است و وجوب را از علت خودش مىگيرد . ولى علت .\r\n\r\n\r\n\r\n\r\n","description":"","footnote":"\r\n( 1 ) . در « سبق بالترتيب » چون مسأله روشنتر بود ملاك را ذكر كرديم ولى در اينجا چون مسأله تا اندازه‌اى مبهمتر و مشكلتر است ملاك را ذكر نمىكنيم تا هنگامى كه خود حاجى دربارهء ملاكها بحث مىكند درباره‌اش بحث كنيم .\r\n( 2 ) . [ رجوع شود به مباحث « وجوب و امكان » در جلد نهم « مجموعه آثار » . 
  ]\r\n","page_name":" 474 ","page_number":474},
  {"content":"\r\n\r\nتا خودش وجوب نداشته باشد نمىتواند ايجاب كند . از اين جهت است كه مىگوييم اول علت وجوب پيدا مىكند بعد معلول وجوب پيدا مىكند .\r\nاز مباحث گذشته به خاطر داريم كه مراتب متعددى از مرحلهء تقرر ماهيت يك شىء تا مرحلهء حدوث آن با تحليل عقلى به دست مىآيد كه اين مراتب به اين ترتيب بود ؛ مىگفتيم : « الشى ءُ قُرّر فأمكن ، فاحتاج فاوجِبَ ، فوجب فاوجِدَ ، فوُجد » كه از اين مراتب فقط همان « اوجب » و « وجب » فعلًا براى ما مطرح است ؛ يعنى آنجا كه علت تامه و معلول را درنظر مىگيريم هم علتْ وجوبِ وجود دارد و هم معلول ، هر دو در اين جهت مشتركند ؛ وجوب وجود ، امر مشترك ميان ايندو است . ولى علت در وجوب مقدم است بر معلول در همين وجوب . قهراً اين هم بايد برگردد به همان حرفى كه قبلًا گفتيم ؛ يعنى چون مابه الاشتراكِ هر دو وجوب است مابه الامتيازِ هر دو هم بايد وجوب باشد ، كه چون فعلًا فقط درصدد ذكر اقسام تقدم و تأخر هستيم تشريح و توضيح بيشتر اين مطلب را به بعد موكول مىكنيم .\r\n\r\n6 . سبق بالتجوهر\r\nيك نوع تقدم ديگر وجود دارد كه بيشتر با اصالت ماهيت سازگار است و با اصالت وجود فقط در عالم اعتبار جور درمىآيد و آن « تقدم بالتجوهر » يا « تقدم بالماهية » است . حال ما فرض مىكنيم كه با اصالت وجود كارى نداريم و بر اساس اصالت ماهيت فكر مىكنيم .\r\nاگر يك مركب و يك كل را درنظر بگيريم كه از چند جزء تشكيل شده باشد ، ميان اجزاء آن مركب و خود آن مركب يك رابطه‌اى هست و آن رابطه اين است كه كل متوقف بر جزء است ولى جزء متوقف بر كل نيست . هرجا كه ما جزء و كلى داشته باشيم چنين رابطه‌اى بين جزء و كل برقرار است .\r\nحال اگر آن ماهيتى كه مىخواهد وجود پيدا كند مركب باشد از دو جزء ، مثلًا مركب باشد از يك جنس و يك فصل ( كه بر اساس اين نظريه علت ، همان ذات ماهيت را افاضه مىكند و بعد وجود به عنوان يك امر اعتبارى از آن انتزاع مىشود ) به اعتبار اينكه ماهيت در مرتبهء ذات خودش مركب از دو جزء است و كل متوقف بر جزء است نه جزء متوقف بر كل ، لذا جزء مقدم بر كل است . به عبارت ديگر اگر همان\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمرتبهء خود ذات ماهيت را درنظر بگيريم و مرتبهء وجود را درنظر نگيريم ، همان‌طور كه در مرحلهء وجود ، وجود كل متوقف بر وجود جزء است ، در مرحلهء ذات هم ذات كل متوقف بر ذات جزء است نه اينكه ذات جزء متوقف بر ذات كل باشد ( چون ذات كل از ذات جزء فراهم شده است ) ؛ پس نوعى تقدم بالتجوهر ميان اجزاء ماهيت و خود ماهيت وجود دارد ؛ يعنى اجزاء ماهيت در جوهريت و در ماهيت بودن و ذات بودن با [ ماهيت 
  ] مشتركند ( چون جزء ماهيت هم ماهيت است ) ولى جزء در همان ماهيت بودن و ذات بودن بر كل تقدم دارد . اين را « تقدم بالتجوهر » مىگويند « 1 » .\r\n\r\n\r\n\r\n\r\n","description":"","footnote":"\r\n( 1 ) . - در مورد اين تقدم بالتجوهر كه فرموديد ، آيا ما نمىتوانيم بگوييم كه اول بايد ذات فرض بشود تا جزء ، جزء آن بشود ، پس كل مقدم بر جزء است نه جزء مقدم بر كل ؟ .\r\nاستاد : نه ، اگر ذات باشد آيا بعد جزء را مىخواهيم داخل در ذات كنيم آن گونه كه شيئى راوارد شىء ديگر مىكنيم ؟ ! نه . اگر جزء و كل واقعى باشد اصلًا كل از اينها درست مىشود ؛ يعنى « كل » همينهاست بعلاوهء يك امر ديگرى كه يا اعتبارى است يا غير اعتبارى . مثل مركّبهاى عينى است . اگر مثلًا از تركيب دو گاز آب به وجود آمده است آيا آب توقف بر اين دو گاز دارد يا اين دو گاز توقف بر آب دارند ؟ معلوم است كه آب توقف بر اين دو گاز دارد .\r\nدر تركيبهاى عقلى هم همين‌طور است . مثلًا شما تركيبهاى اعتبارى را كه اجزاء تشكيل دهندهء « كل » امور اعتبارى و قراردادى هستند درنظر بگيريد . مثلًا « نماز » را درنظر بگيريد . نماز يك كل است كه از تركيب ده جزء كه آنها را « مقارنات نماز » مىگويند به وجود آمده است . آيا نماز بر اجزاء خودش يعنى تكبيرة الاحرام ، ركوع ، سجود و غيره تقدم دارد يا تكبيرة الاحرام و ركوع و سجود و ساير اجزاء بر نماز تقدم دارند ؟ واضح است كه اينها تقدم بر نماز دارند ، چون نماز از اينها به وجود مىآيد ، اينها از نماز به وجود نمىآيند . در مرحلهء ذات ماهيت هم هر جا كه ما يك ماهيتى و يك ذاتى اعتبار كنيم كه داراى اجزائى باشد ، از نظر تذوّت و ذات بودن ، تذوت اجزاء تقدم دارد بر تذوت كل و ماهيت ، نه اينكه تذوت كل تقدم داشته باشد بر تذوت اجزاء .\r\n- در امور عينى همين‌طور است كه مىفرماييد ، ولى ما در مورد ماهيت كه تصور مىكنيم اول كل را تصور مىكنيم ؛ يعنى ما هيچ وقت نمىآييم اجزاء را يكى يكى تصور كنيم و بعد كل را تصور كنيم .\r\nاستاد : نه ، كل را كه ما تصور مىكنيم جزء در درونش هست . آن مطلبى كه شما مىگوييد جزء را به نحو اجمال يا به نحو تفصيلى تصور كردن است . اگر مىگوييد ما ماهيت انسان را تصور مىكنيم در صورتى كه حيوان و ناطق را تصور نكرده‌ايم ، بعد انسان را تحليل مىكنيم به حيوان ناطق ، و حيوانيت و ناطقيت را از بطنش بيرون مىكشيم ؛ نه ، اين گونه نيست . شما انسان را كه تصور كرديد حيوان ناطق را با آن تصور كرده‌ايد ولى به نحو اجمال ، بعد كه شما انسان را به « حيوان ناطق » تحليل مىكنيد همان را تفصيل مىدهيد نه اينكه در انسان حيوان ناطق نيست بعد حيوان ناطق از بطن انسان مىرويد . اگر اين‌طور باشد كه در واقع انسان حيوان ناطق نيست .\r\n- اين‌طور هم نيست كه دو مفهوم « حيوان » و « ناطق » را بگيريم ، مجموعش بشود انسان .\r\nاستاد : نه « بگيريم » نيست . آن كه شما مىگوييد تقدم زمانى و عملى است . صحبت تقدم زمانى و عملى نيست . الآن انسان كه در ذهن شماست حيوان ناطق در ذهن شماست .\r\nهمان جا كه انسان در ذهن شماست حيوان ناطق به نحو اجمال در ذهن شماست . ذات انسان همان ذات حيوان ناطق است ولى در اينجا مىخواهيم ببينيم كه آيا حيوان در ذات بودن و ناطق در ذات بودن مقدم است بر انسان يا انسان در ذات بودن مقدم است بر حيوان و ناطق كه انسان جز آنها چيزى نيست ؟ .\r\n- آن وقت در اينجا ما « كل » را يك امرى مىگيريم غير از آن مجموعهء اجزائش .\r\nاستاد : يعنى « غير اجزاء » ، نه « غير مجموعهء اجزاء » . « مجموعه » وقتى كه شما مىگوييد يعنى « اجزاء بعلاوهء اعتبار جمع بودن » . بايد بگوييد : « غير اجزاء » . « غير اجزاء » با « غير مجموعهء اجزاء » فرق مىكند ، چون وقتى شما مىگوييد « مجموعهء اجزاء » اجزاء را در حال اجتماع فرض كرده‌ايد ؛ البته آن مىشود عين كل .\r\n- پس اينجا كل را با هريك از اجزاء خودش درنظر مىگيريم .\r\nاستاد : با هر جزئى ؛ با هر جزئى كه ما درنظر بگيريم جزء بر آن مقدم است .\r\n","page_name":" 476 ","page_number":476},
  {"content":"\r\n\r\n\r\nسبق بالذات\r\nدر اينجا يك اصطلاحى هست و آن اينكه گاهى تعبير تقدم يا سبق بالذات را به كار مىبرند . حاجى مىفرمايد كه اصطلاح « تقدم بالذات » يك اصطلاح اعمى است كه شامل اين سه قسم از تقدم كه اخيراً ذكر كرديم مىشود ، يعنى شامل تقدم بالطبع ( كه تقدم علت ناقصه بر معلول است ) و تقدم بالعليه ( كه تقدم علت تامه بر معلول است ) و تقدم بالتجوهر مىشود . هر سهء اينها را « تقدم بالذات » مىگويند .\r\n\r\n7 . سبق بالحقيقه\r\nنوع ديگرى از سبق وجود دارد كه صدرالمتألهين آن را بر اقسام سبق اضافه كرده « 1 » و اسمش را « سبق بالحقيقه » گذاشته است ، كه مقصود از « حقيقت » در اينجا .\r\n\r\n\r\n\r\n\r\n","description":"","footnote":"\r\n( 1 ) . البته صدرالمتألهين بر اقسام سبق دو قسم اضافه كرده است كه يك قسمش را حاجى در اينجا نقل كرده است و قسم ديگرش را كه « تقدم بالحق » نام دارد چون جنبهء عرفانى بسيار زيادى داشته است نقل نكرده است ، و ما هم به همين دليل آن را در اينجا ذكر نخواهيم كرد .\r\n","page_name":" 477 ","page_number":477},
  {"content":"\r\n\r\nهمان تحقق و واقعيت است و حقيقت در اينجا غير از حقيقت در اصطلاح امروز است كه در نقطهء مقابل واقعيت قرار مىگيرد . پس سبق بالحقيقه كأنّه سبق بالواقعيه است .\r\nما به بسيارى از اشياء « واقعيت » را نسبت مىدهيم . مثلًا اين شىء را مىگوييم واقعى است و آن ديگرى را مىگوييم واقعى است ، يا اين شىء را مىگوييم موجود است و آن ديگرى را هم مىگوييم موجود است . ولى وقتى كه دقيقاً تحليل مىكنيم مىبينيم از ايندو - كه واقعيت را به هر دو نسبت مىدهيم يعنى واقعى بودن امر مشترك ميان ايندو است - يكى به طفيل ديگرى واقعى بودن را دارد ؛ يعنى از ايندو يكى از ديگرى انتزاع شده است و واقعى بودن اولًا و بالذات مال آن ديگرى است و ثانياً و بالعرض مال اين يكى است ( كه اين همان مسألهء اصالت وجود و اعتباريت ماهيت است ) .\r\nما به خود وجود واقعيت را نسبت مىدهيم و مىگوييم : وجود موجود است ، وجود واقعى است . به ماهيت هم واقعيت را نسبت مىدهيم و مىگوييم واقعى است .\r\nانسان يك واقعيت است در خارج . واقعيت را به هريك از ايندو كه نسبت مىدهيم درست است ؛ هيچكدام را دروغ نگفته‌ايم . ولى وقتى كه به دقت بررسى مىكنيم و مطلب را مىشكافيم مىبينيم كه در اينجا دو چيز نيست كه هر دو داراى واقعيت باشند ، يعنى هم وجود داراى واقعيت باشد و هم ماهيت . در اينجا واقعيت داشتن و حقيقى بودن ايندو در طول يكديگر قرار گرفته است . آن چيزى كه بماهوهو حقيقى و واقعى است خود وجود است و آن چيزى كه به تبع و بالعرض و مجازاً ( به نوعى مجاز بسيار دقيق عقلى كه با هزار تلاش فلسفه بايد اين مجاز را از حقيقت جدا كرد ) واقعى است ، ماهيت است .\r\nبنابراين ماهيت و وجود هر دو در انتسابشان به واقعيت يعنى در انتسابشان به موجوديت مشترك هستند ولى وجود در واقعى بودن تقدم دارد بر ماهيت در واقعى بودن ، براى اينكه ماهيت به طفيل وجود اين نسبت را پيدا كرده است .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\n8 . سبق دهرى\r\nقسم ديگرى را ميرداماد بر اقسام سبق اضافه كرده است و آن همان سبق دهرى است كه در باب حدوث و قدم معلوم شد كه مقصود از آن چيست و تعريفش كدام است .\r\nدر باب حدوث و قدم گفتيم كه ميرداماد يك نوع حدوث كشف كرده است و آن را « حدوث دهرى » ناميده است . در آنجا گفتيم كه حدوث دهرى غير از حدوث زمانى است كه در ميان موجودات هم عرض - يعنى موجوداتى كه همه در يك عالم قرار گرفته‌اند مثل موجودات عالم طبيعت - اعتبار مىشود و غير از حدوث ذاتى است كه فلاسفه گفته‌اند و به معنى مسبوقيت وجود شىء به امكان ذاتى خودش است ، بلكه عبارت است از مسبوقيت وجود شىء به عدم خودش در عالم دهر ؛ يعنى آنچه كه در عالم طبيعت موجود است در مرتبهء عالم دهر - كه عالم دهر تقدم دارد بر عالم طبيعت - موجود نيست يعنى معدوم است ، پس وجودش در اين عالم مسبوق است به عدمش در عالم ديگر .\r\nدر مورد حدوث زمانى ، وجود شىء مسبوق بود به عدمش در عالم طبيعت ولى در امتداد زمانى . در اينجا وجود شىء مسبوق است به عدم خودش ولى در امتداد سلسلهء طولى به تعبير ميرداماد ( كه در گذشته خوانديم : انّ للوجود سلسلتين : سلسلة طولية و سلسلة عرضية ) . در همان مبحث حدوث دهرى هم گفتيم كه وقتى ما در مورد حدوث دهرى مىگوييم وجود اين شىء مسبوق است به عدمش در عالم دهر ، پس براى عالم دهر نوعى تقدم بر عالم طبيعت قائل هستيم ، و آن تقدم غير از تقدم بالعليه است ، و همان تقدم بالدهر است كه ميرداماد قائل بوده است .\r\nتقدم بالدهر همين است كه آن عالم دهر يك عالمى است و اين عالم طبيعت هم يك عالمى ، و اين عالم در مرتبهء آن عالم وجود ندارد و از اين جهت مثل تقدم زمانى است كه سابق و مسبوق از يكديگر انفكاك دارند . تقدم دهرى از يك جهت با تقدم بالعليه و تقدم بالطبع و غيره بجز تقدم زمانى فرق دارد چرا كه در تقدم بالعليه ، سابق و مسبوق با هم هستند و با يكديگر مجتمع هستند ولى سبق و تقدم دهرى نظير سبق وقدم زمانى يك نوع سبق و تقدم انفكاكى است ، [ با اين تفاوت كه در سبق و\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nتقدم دهرى 
  ] اما انفكاك طولى نه عرضى « 1 » .\r\nتا اينجا ما اقسام تقدم و تأخر را ذكر كرديم . حاجى هم اين اقسام را اول ذكر كرده است و ما هم مخصوصاً به تبع حاجى اول اين اقسام را ذكر كرديم براى اينكه تا اقسام ذكر نشود ذهن آمادگى ندارد كه اينها را خوب تشريح و تحليل كند .\r\nاكنون در ختام كلام و پايان اين درس اشاره مىكنيم به خلاصه‌اى از آنچه گفته شد ، و طرح مسائلى كه بايد در درسهاى آينده مورد بحث قرار گيرد .\r\nگفتيم دو مطلب اساسى در اينجا هست : يكى اينكه اصلًا تقدم و تأخر يعنى چه ؟\r\nتقدم و تأخر را به اين نحو تعريف كرده‌اند ؛ گفته‌اند متقدم و متأخر در امرى اشتراك .\r\n\r\n\r\n\r\n\r\n","description":"","footnote":"\r\n( 1 ) . - اين تقدم دهرى چه فرقى با آن سبق و تقدم بالحقيقه دارد ؟ .\r\nاستاد : در سبق بالحقيقه حساب حقيقت و مجاز در كار بود . اينجا كه سخن از سبق و تقدم دهرى است ، هر دو حقيقت است . در آنجا قضيه اين بود كه ما دو شىء داريم كه واقعيت را به هر دو نسبت مىدهيم ولى اين واقعيت نسبتش به يكى از ايندو حقيقى است ونسبتش به ديگرى وقتى كه به دقت عقلى نگاه مىكنيم مجازى است . عرف اين را حقيقت مىداند اما در واقع مجاز است . اين به اعتبار اينكه سايهء اوست و در كنار او هست آنچه را كه به او نسبت مىدهند به اين [ هم 
  ] نسبت مىدهند نه اينكه واقعاً خودش اين را داشته باشد .\r\n- يعنى در آنجا نوعى فعاليت ذهن هم در كار است .\r\nاستاد : فعاليت ذهن است ، بله . آنجا پاى بالذات و بالعرض در كار مىآيد . در اينجا هر دووجود دارند منتهاى مطلب اين است كه آن متقدم ، در مرتبهء يك عالَم است و اين [ متأخر 
  ] در مرتبهء عالم ديگرى است و از نظر طولى متقدم و متأخر از يكديگر انفكاك دارند .\r\n- كه اين تقدم دهرى ميرداماد به شدت و ضعف هم برنمى گردد .\r\nاستاد : درواقع شدت و ضعف هست ولى ايشان نظر به شدت و ضعف ندارد ؛ فقط به همين جهت نظر دارد كه به اصطلاح از نظر مرتبه‌اى يك نوع تقدمى را بيان كرده باشد . البته ملاك اين نوع تقدم را بعد در باب ملاكات ذكر مىكنيم ولى اجمالًا مىگوييم : متقدم از نظر متن عالم وجود و متن عالم واقع متنى را اشغال كرده است كه متأخر اشغال نكرده است . هرچه اين از نظر متن واقعيت اشغال كرده است آن هم اشغال [ كرده 
  ] و آن ، چيزى را از نظر متن واقعيت اشغال كرده است كه اين اشغال نكرده است .\r\n- بر مبناى ميرداماد مىشود گفت كه مثلًا عالم ملكوت و ساير عوالم نسبت به هم تقدم و تأخر دارند .\r\nاستاد : بله ، همين‌طور است . تقدم دهرى همين است . حال او اسمش را « دهر » گذاشته است ، شما مىتوانيد بگوييد « ملكوت » ، فرق نمىكند . در رابطهء عوالم با يكديگر هر عالمى بر عالم ديگر نوعى تقدم خاص دارد كه ميرداماد آن را « تقدم دهرى » ناميده است .\r\n","page_name":" 480 ","page_number":480},
  {"content":"\r\n\r\nدارند « لكن كل ما يكون للمتأخر من الامر المشترك يكون للمتقدم و يكون للمتقدم من الامر المشترك ما لايكون للمتأخر » . ديديم كه اين تعريف در بعضى موارد مثل « تقدم بالترتيب » خيلى خوب صادق بود ولى بعد بايد ببينيم كه آيا در همهء موارد ، اين تعريف به خوبى و به سهولت قابل پياده شدن هست يا نه .\r\nدوم اينكه ملاكها را در اينجا به دست بياوريم و در مورد هريك از اقسام ببينيم ملاك تقدم و تأخر چيست . ما فعلًا به‌طور اجمال ملاكها را بيان كرديم ولى بيش از اين بايد در اين مورد بحث شود .\r\nما در مورد تقدم زمانى حتى اسمى از ملاك نبرديم كه ملاك در آنجا چيست ، چون مسأله در آنجا تا اندازه‌اى مشكلتر است ، بعد بايد آن را ذكر كنيم .\r\nدر مورد تقدم بالرتبه يا تقدم بالترتيب گفتيم كه ملاك اين است كه امر سومى وجود دارد كه در انتساب به اين امر سوم متقدم و متأخر اشتراك دارند ولى در همين امرى كه اشتراك دارند هرچه متأخر از اين انتساب دارد متقدم دارد و متقدم چيزى از اين مشترك دارد كه متأخر ندارد .\r\nدر مورد تقدم بالطبع هم گفتيم كه ملاك « وجود » است كه باز بيشتر بايد درباره‌اش بحث شود .\r\nدر مورد تقدم بالعليه گفتيم كه ملاك « وجوب » است .\r\nدر مورد تقدم بالحقيقه هم گفتيم كه ملاك باز همان حقيقت يعنى نفس واقعيت و واقعى بودن است .\r\nدر تقدم دهرى هم به تعبير ميرداماد ملاك به اصطلاح همان بودن در متن واقع است كه البته تصورش تا اندازه‌اى مشكل است .\r\nاينها مسائلى بود كه به آنها اشاره كرديم ولى بيش از اين بايد دربارهء آنها بحث بشود و مخصوصاً مسألهء زمان و تأخر زمانى مشكل بيشترى دارد . ببينيم آيا همهء اينها را مىتوانيم در يك جا و در يك تعريف بگنجانيم يا نه .\r\nالبته در اينجا نظريات ديگرى هم هست . شيخ اشراق بالخصوص در اينجا نظريه‌اى دارد كه تا اندازه‌اى قابل توجه است . او خواسته است بعضى از اين تقدمها را اصل بگيرد و بعضى تقدمهاى ديگر را فرع ، و از جمله مىخواهد تقدم بالزمان را به تقدم بالطبع برگرداند ، كه اين مطلب هم لازم است يك مقدار درباره‌اش بحث شود .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\n( 2 ) سبق و لحوق يا تقدم وتأخر\r\n- .\r\nبحث ما دربارهء تقدم و تأخر بود و معنى تقدم و تأخر را بيان كرديم . در اينجا مطلب ديگرى را هم به تناسب بيان كنيم كه براى بحث فعلى ما نافع است و آن اينكه در منطق اصطلاح معروفى هست و آن اين است كه مىگويند كلى بر دو قسم است :\r\nكلى متواطى و كلى مشكّك . اكنون بايد ببينيم مقصود از كلى متواطى و كلى مشكك چيست و فرقشان در چيست ؟ فرق كلى متواطى و كلى مشكك در نسبت و ارتباطى است كه كلى با افراد خودش دارد .\r\n\r\nكلى متواطى\r\nاگر صدق كلى بر افراد به‌طور متساوى باشد يعنى صدقش بر همهء افراد بلاتفاوت باشد و بعضى افراد در مصداق واقع شدن براى اين كلى نسبت به بعضى افراد ديگر يك نوع اولويتى ، اقدميتى ، و يا اوّليّتى نداشته باشند ، اين كلى را « كلى متواطى » مىناميم .\r\nمثلًا « هوا » - كلى هوا - را كه يك عنصر خاص است درنظر مىگيريم و مىگوييم اين هوايى كه در اينجا هست هواست ؛ هوايى كه در آنجا هست هواست ؛\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nهوايى كه آنجا هست هواست . هوا در اينجا يك كلى متواطى است ؛ يعنى صدقش بر افراد خودش متساوى است و همهء هواها در هوا بودن يكسانند . آب هم كه يك مركب خاص است كه از دو عنصر تشكيل شده است همين‌طور است . هرچه آب در عالم هست در آب بودن با يكديگر متساوى هستند ، و لذا معمولًا مىگوييم : خوب ، آب آب است .\r\nبله ، ممكن است يك وقت يك آبى باشد كه غير آب در آن داخل كرده باشند .\r\nفرق داشتن آبى با آبى به دليل اينكه يك امر ديگرى به آن ضميمه شده است ، معنايش اين نيست كه آبى از آبى بهتر است ؛ معنايش اين است كه آن آبى است با ضميمه و آن ديگرى آبى است بىضميمه ؛ حال آن ضميمه يا آن آب را بهتر كرده است يا بدتر . اگر آب را از آن جهت كه آب است منهاى هر مخلوط ديگرى درنظر بگيريم ، اين كلى ، صدقش بر همهء افراد على السويه است ؛ يعنى همهء افراد در مصداق واقع شدن بلاتفاوتند و هيچ نوع اولويتى براى بعضى افراد نسبت به بعضى ديگر در اينكه مصداق اين كلى باشند وجود ندارد .\r\n\r\nكلى مشكّك\r\nكلى مشكك آن كلىاى است كه مصداقهايش با يكديگر متفاوتند ؛ يعنى بعضى از مصداقها در مصداق واقع شدن نسبت به بعضى ديگر يك نوع اولويتى دارند ، كه البته ما از اين‌جور كلىها هم زياد داريم . مثلًا مىگوييم اگر فلان چيز مصداق فلان چيز باشد به طريق اولى اين يكى مصداق آن چيز هست . فرض كنيد كه مىگويند اگر افرادى داراى فلان شرايط باشند ( مثلًا حداقل داراى معدل 12 باشند ) مىتوانند در فلان كلاس نام نويسى كنند ، و ما دو نفر داريم كه هر دو نفر واجد اين شرايط هستند ولى يكى از آنها اين شرايط را بيشتر دارد ( مثلًا يكى از آنها معدل 12 دارد و ديگرى معدل 18 ) . در اين صورت مىگوييم آنچه كه آنها گفته‌اند به طريق اولى شامل اين فرد كه داراى شرايط بيشترى هست مىشود ؛ يعنى يك نوع اولويتى در اينجا هست .\r\nيا مثلًا اگر دو جسم داشته باشيم كه هر دو سفيد باشند ولى يكى از آنها بيشتر سفيد باشد ، مىگوييم آن سفيدتر است ؛ يعنى اگر اين را ما سفيد بشماريم آن ديگرى\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nبه طريق اولى سفيد است ؛ يعنى آن در سفيد بودن يك نوع تقدمى بر اين دارد ، يك نوع اشديت يا اوليت يا اولويتى نسبت به اين دارد . بالأخره نسبت « سفيد » به اين دو جسم سفيد ، على السويه نيست .\r\nدر همين گونه موارد است كه ما « اسم تفضيل » را به كار مىبريم و مثلًا مىگوييم يكى سفيد است و ديگرى سفيدتر است . در قسم اول كه كلى متواطى است نمىگوييم : اين آب است و آن آب‌تر است ؛ اين هواست و آن هواتر است ؛ اما در اينجا مىگوييم : اين سفيد است و آن سفيدتر است ؛ اين عالِم است و آن عالمتر است .\r\n\r\nارتباط مسألهء « تقدم و تأخر » با مسألهء « كلى مشكك »\r\nهر جا كه اينچنين باشد قهراً همان مطلبى كه ما در باب تقدم و تأخر گفتيم صدق مىكند ؛ يعنى يك امر مشترك داريم و دو چيز داريم كه هر دو داراى اين امر مشترك هستند ، يعنى هر دو با اين امر مشترك نسبتى دارند ، ولى آنچه يكى از ايندو از اين امر مشترك دارد ديگرى هم دارد و ديگرى از اين امر مشترك چيزى دارد كه اولى ندارد . در اينجا اين امر مشترك خودِ كلى است ، يعنى همان چيزى كه در منطق آن را « كلى مشكك » مىگويند . به عبارت ديگر ما دو فرد داريم كه هريك از اين دو فرد نسبتى با آن كلى دارد ولى هر نسبتى كه اين فرد ضعيف‌تر با آن كلى دارد آن فرد شديدتر هم دارد ، و آن فرد شديدتر نسبتى با آن كلى دارد كه اين ديگرى ندارد .\r\nمثلًا دو عالم را درنظر بگيريد كه هر دو در يك رشتهء خاص عالم هستند و هر دو داراى يك علم معيّنى هستند . آن علم معيّن را هم اين يكى دارد و هم آن ديگرى ، ولى يكى از اينها اعلم از ديگرى است . در اينجا هر دو مصداق « عالم » هستند اما يكى به طريق اولى عالم است ؛ يكى « اكثرُ علماً » است از ديگرى يا « اشدُّ علماً » است از ديگرى . و يا دو عالم را درنظر بگيريد كه يكى از آن دو علمش فاضلتر و شريفتر باشد از علم ديگرى ( مثلًا علم يكى از نوع علوم حقيقى باشد و علم ديگرى از نوع علوم جزئى يا علوم اعتبارى ) در اين صورت مىگوييم اين يكى « افضلُ علماً » است از ديگرى .\r\nپس درواقع اين مسألهء « تقدم و تأخر » كه در فلسفه مىگويند و مسألهء « كلى مشكك » كه در منطق مىگويند هر دو به يك ريشه برمىگردند ؛ يعنى وقتى ازتقدم و\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nتأخر سخن مىگوييم بحث ما روى آن دو شىء است و وقتى دربارهء كلى مشكك بحث مىكنيم بحث ما روى امر مشترك است .\r\nدر باب تقدم و تأخر گفتيم كه ملاك تقدم و تأخر اين است كه يك امر مشترك داريم و دو شىء داريم كه هريك از اين دو شىء با اين امر مشترك نسبت دارند و هر نسبتى كه اين يكى با آن امر مشترك دارد آن ديگرى هم دارد ولى آن ديگرى نسبتى با آن امر مشترك دارد كه اين ندارد . در فلسفه بحث روى اين دو شىء است و مىگويند آن ديگرى مقدم است بر اين يكى و در منطق بحث روى آن امر مشترك است ، ولى هر دو در يك موضوع بحث مىكنند ؛ منتها منطق مىگويد كه اين امرمشترك را از آن جهت كه نسبتش با اين افراد فرق مىكند من « كلى مشكك » مىنامم ؛ فلسفه مىگويد اين دو چيز كه در يك امرى با يكديگر مشتركند ، از آن جهت كه نسبتى كه يكى از ايندو با آن امر مشترك دارد با نسبتى كه ديگرى با آن امر مشترك دارد متفاوت است و آنچه را كه ديگرى از آن امر مشترك دارد اين شىء دارد و اين شىء از آن امر مشترك چيزى دارد كه ديگرى ندارد پس من اين را « متقدم » مىنامم و آن را « متأخر » .\r\nپس باز بحث روى همين سه امر است ، منتها منطق روى آن امر مشترك بحث مىكند و حرفش از آنجا شروع مىشود ، و فلسفه روى آن دو شيئى بحث مىكند كه در آن امر مشترك با يكديگر اشتراك دارند و بينشان اختلاف هم هست .\r\nضمناً از اينجا يك مطلب ديگرى فهميده مىشود و آن اين است كه هر جا كه كلى مشككى در كار باشد و يا تقدم و تأخرى در كار باشد ( اگر از ديد منطق نگاه كنيم مىگوييم « كلى مشكك » و اگر از ديد فلسفه ببينيم مىگوييم « تقدم و تأخر » ) در آنجا به نحوى « ما به الاشتراك » عين « ما به الامتياز » مىشود .\r\nتوضيح اينكه : همهء ذهنها با اين مطلب آشناست كه اگر دو امر در يك امر سومى با يكديگر اشتراك داشته باشند ناچار اين دو امر بايد در يك امرى هم با يكديگر اختلاف داشته باشند و الّا اگر دو چيز از هر جهت يكسان باشند اصلًا دو چيز نيستند ؛ بالاخره در يك امرى بايد با يكديگر اختلاف داشته باشند و اين چيزى داشته باشد كه آن نداشته باشد و الّا اگر هرچه آن دارد اين هم داشته باشد و هرچه اين دارد آن هم داشته باشد ديگر كثرت پيدا نمىشود . مثلًا اگر ما دو شىء متشابه در اينجا داشته باشيم و شما بگوييد هرچه اين دارد آن هم دارد و هرچه آن دارد اين\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nهم دارد ، مىگوييم : بالاخره اين در اينجا قرار گرفته است و آن در آنجا قرار گرفته است ؛ اين ، اين مكان را دارد و آن مكان ديگرى دارد .\r\nاز اين جهت است كه طبق معمول اينچنين گفته مىشود كه آنجا كه مابه الاشتراك در كار باشد لااقل يك امر ديگرى به نام مابه الامتياز هم بايد در كار باشد تا باعث اختلاف و امتياز دو شىء از يكديگر بشود . دو نوع كه در يك جنس با يكديگر اشتراك دارند در فصل با يكديگر اختلاف دارند . دو فرد كه در نوعيت مشترك هستند در مشخِّصات فردى با يكديگر اختلاف دارند ؛ پس مابه الاشتراك نوعيّت آنهاست و مابه الامتياز مشخصات فردى آنها . اين سفيدى كاغذ سفيدى است ؛ اين سفيدى پارچه هم سفيدى است ؛ هر دو يك نوع هستند اما درعين حال اين سفيدىِ قائم به اين محل است و آن سفيدىِ قائم به محل ديگر است ؛ يعنى موضوع اين با موضوع آن فرق مىكند .\r\nآنگاه يك مسألهء ديگر در اينجا مطرح مىشود و آن اينكه آيا هميشه بايد مابه الامتياز غير از مابه الاشتراك باشد ؟ البته انسان ابتداءً اينچنين فكر مىكند و مىگويد مابه الاشتراك بايد غير از مابه الامتياز باشد ، ولى اگر بگوييم كه هميشه بايد مابه الاشتراك غير از مابه الامتياز باشد ، پس تكليف ما در مشككها چه مىشود ؟ .\r\nما هر جا كه به تعبير اهل منطق « كلى مشكك » داريم و يا هر جا كه به تعبير فلاسفه « تقدم و تأخر » داريم ، وقتى كه دقت مىكنيم مىبينيم مابه الاشتراك عين مابه الامتياز است ، ولذا مىگوييم دو چيز در يك امر اشتراك دارند و در همان چيزى كه اشتراك دارند هرچه يكى دارد ديگرى دارد و ديگرى از همان مابه الاشتراك چيزى دارد كه آن يكى ندارد .\r\nمثلًا در مورد همان تقدم و تأخر بالطبع مبدئى مثل محراب مسجد را درنظر مىگيريم و بعد مىگوييم امام مقدم است بر مأموم و يا مىگوييم صف اول مقدم است بر صف دوم . اينجا كه مىگوييم امام مقدم است بر مأموم ، يعنى چه ؟ مقدم بودن امام به اين معنى است كه اگر محراب مسجد را به عنوان مبدأ درنظر بگيريد امام به محراب نزديكتر است ؛ يعنى قرب به محراب امر مشترك ميان هر دو است ولى هر قربى كه مأموم دارد امام دارد و امام درجه‌اى از قرب دارد كه مأموم ندارد . پس اينجا در واقع مابه الاشتراك عين مابه الامتياز شده است .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nاين مطلب كه گفته شد ، تا اين مقدارش را تا زمان بوعلى قبول كرده‌اند ولى در اينجا امثال بوعلى توضيحى مىدهند و نظريه‌اى دارند كه هم اكنون به ذكر آن مىپردازيم .\r\n\r\nنظريهء بوعلى در مورد عدم تشكيك در ذات و ذاتى\r\nنظريه‌اى كه بوعلى در اينجا دارد اين است كه امور مشكك هميشه در غيرذاتىهاست ، يعنى در جنس و نوع و فصل نيست ، بلكه در كلىهاى عرَضى است . مثلًا حيوان جنس است ، ناطق فصل است و انسان نوع است ؛ يا آب يك ماهيتى است كه بيان نوعيت يك شىء را مىكند . هر جا كه پاى ذات و ماهيتى در كار باشد ( جنس و فصل و نوع را ما مىگوييم : ماهيت ) صدق آن ذات و ماهيت بر مصداقهايش به نحو متواطى است و نه به نحو مشكك . ذاتها و ذاتيها بر مصداقهاى خودشان به‌طور متواطى صدق مىكنند ؛ يعنى بين مصداقهاى ذاتها و ذاتيها تقدم و تأخر نيست ، ولى عرضيها بر مصداقهاى خودشان به‌طور مشكك صدق مىكنند ، زيرا مصداق عرضى در واقع مصداق واقعى نيست . هرچيزى كه مصداق يك كلى عرضى است حكايتگر يك نسبت ميان مصداق و آن كلى است .\r\nدر ذاتيها هر كلى ذاتى از مصداق خودش حكايت مىكند . رابطهء ذات با مصداق خودش رابطهء عينيت است يعنى خودش است . وقتى كه ما مىگوييم : « آب » اين آب را كه درنظر مىگيريم مصداق خود آب است ، مصداق همان عينيت آب است ؛ اين هوا را كه درنظر مىگيريم مصداق عينيت هواست ؛ اين انسان را كه درنظر مىگيريم مصداق عينيت همين « انسان » است .\r\nولى در عرضيها اين‌طور نيست . مثلًا ما مىگوييم « سفيد » . سفيد عرضى است ؛ يعنى چه ؟ يعنى ما يك ذاتى مثلًا اين جسم را درنظر مىگيريم از آن نظر كه رابطه‌اى دارد با يك عرض به نام « سفيدى » ، بعد آن را به اسم « سفيد » مىناميم ، يعنى چيزى كه نسبتى با سفيدى دارد . پس وقتى به اين شىء مىگوييم « سفيد » درواقع بيان مىكنيم رابطه و نسبتى را كه ميان اين شىء و يك كلى برقرار است ؛ يعنى در اينجا رابطه رابطهء عينيت نيست . از اين جهت است كه مىگويند مصداق كلى عرضى در واقع مصداق بالعرض است نه مصداق بالذات . كأنّه وقتى ما مىگوييم : « اين جسم\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nسفيد است » معنايش اين است كه اين جسم نسبتى دارد با سفيدى . اما وقتى مىگوييم : « اين انسان است » معنايش اين نيست كه اين چيزى است كه نسبتى دارد با انسان ، بلكه اين خود انسان است .\r\nاگر بگوييم : « اين آب است » نه اين است كه اين چيزى است كه با چيز ديگرى به نام « آب » نسبت دارد ؛ اين خودش آب است ، اما وقتى مىگوييم « اين جسم سفيد است » يعنى اين جسم چيزى است كه با چيز ديگرى كه نامش « سفيدى » است نسبتى دارد و آن نسبت اين است كه آن سفيدى قائم به اين جسم است و در اين جسم حلول كرده است . يا اگر بگوييم « عالِم » باز معنايش اين است كه اين ذات و اين انسان چيزى است و علم چيزى و اين انسان نسبتى دارد با علم .\r\nپس ببينيد كه چقدر فرق مىكند ميان اينكه رابطهء مصداق با آن معنايى كه بر آن صدق مىكند رابطهء عينيت باشد يا رابطهء انتساب . در رابطهء عينيت اينچنين نيست كه مصداق ، چيزى باشد به آن معنايى كه بخواهيم به آن چيز ديگرى نسبت بدهيم و بعد بگوييم بين ايندو نسبتى برقرار است ؛ بلكه او خودش است ؛ يعنى مىخواهيم بگوييم اين خود اوست نه اينكه نسبتى دارد با او .\r\nاكنون كه اين مطلب معلوم شد مىگوييم بوعلى و امثال وى مىگويند هر جا كه كلى از نوع « ذات » و « ذاتى » « 1 » باشد آن كلى حتماً متواطى خواهد بود و نمىتواند كلى مشكك باشد . هيچ ماهيت نوعى يا ماهيت جنسى يا ماهيت فصلى نمىتواند كلى مشكك باشد و قهراً نمىتواند ميان افرادش تقدم و تأخر باشد ؛ چنين چيزى امكان ندارد . از اين جهت است كه مىگويند : تشكيك در « ذاتى » محال است ؛ تشكيك در ماهيت محال است .\r\nبعد مىگوييم : پس تشكيك در كجاست ؟ مىگويند تشكيك در آن نوع دوم يعنى در كلى عرضى است كه نسبتى ميان دو امر برقرار است و در نسبت شدت و ضعف پيدا مىشود . نسبت ، يك مفهوم انتزاعى است و ديگر خودش يك عينيتى و يك ماهيتى ندارد . شدت و ضعف‌ها ، مربوط به اختلافها و تفاوتها در نسبت ميان دو شىء است نه اينكه اين در ذات خودش و آن در ذات خودش هر دو مصداق يك .\r\n\r\n\r\n\r\n\r\n","description":"","footnote":"\r\n( 1 ) . جنس و فصل را كه جزء ماهيتند مىگويند « ذاتى » و خود نوع را مىگويند « ذات » . گاهى هم هر سه را مىگويند « ذاتى » . بنابراين وقتى ما مىگوييم « ماهيت » مقصود نوع و جنس و فصل است .\r\n","page_name":" 488 ","page_number":488},
  {"content":"\r\n\r\nذات باشند و معذلك بين آنها تفاوت باشد ؛ نه ، تشكيك در مورد دو امرى است كه از نظر اينكه مصداق يك ذات هستند هيچ تفاوتى بينشان نيست ولى در نسبت با يك شىء سوم بين آنها تفاوت وجود دارد . نسبت ، يك امرى است كه تشكيك بردار است ، يعنى شدت و ضعف بردار است ، اشديت و اضعفيت بردار است ، اقليت و اكثريت بردار است ، اولويت و اوليت بردار است .\r\nهرچه كه ما اسم تفضيل به كار مىبريم آنجايى است كه شيئى را به شيئى نسبت مىدهيم . نسبتها شدت و ضعف برمىدارد . از اين جهت است كه مىگوييم : عالِم و اعلم ؛ يعنى دو انسانى كه هردو رابطه با علم دارند ولى نسبت اين يكى با علم با نسبت آن ديگرى با علم فرق مىكند . يا اگر مىگوييم « افضل » همين‌طور است .\r\nاين گونه صفات همه از اين قبيل است .\r\nبنابراين از نظر امثال بوعلى هرجا كه تشكيكى و تقدم و تأخرى باشد بايد يك كلى عرضى ( از قبيل عرضى عام و عرضى خاص از كليات خمس نه از قبيل جنس و نوع و فصل ) در كار باشد كه دو مصداق آن كلى عرضى را كه درنظر مىگيريم مىبينيم اين دو مصداق در مصداق بودنشان براى آن كلى عرضى متشكك هستند و با يكديگر فرق دارند ؛ چرا ؟ چون مصداق كلى عرضى در واقع معنايش اين است كه اين مصداق با آن مبدأ اشتقاق آن كلى عرضى نسبت دارد . مثلًا اگر مىگوييم « ابيض » يعنى با بياض نسبت دارد و اگر مىگوييم « عالم » يعنى با علم نسبت دارد ؛ در نسبت ، تشكيك مانعى ندارد . اين حرفى است كه بوعلى و امثال وى داشته‌اند .\r\nپس امثال بوعلى تشكيك را به معناى اينكه مابه الاشتراك عين مابه الامتياز باشد - به آن معنايى كه بعد عرض خواهيم كرد - قبول نكرده‌اند ؛ تا اين مقدار را قبول كرده‌اند ، حال اسمش را هرچه مىخواهيد بگذاريد .\r\n\r\nنظريهء شيخ اشراق در مورد جارى بودن تشكيك در كليات ذات و عرضى\r\nبعد شيخ اشراق آمده اين حرف را رد كرده و گفته است كه نه ، همان گونه كه تشكيك در كليهاى عرضى جايز است در كليهاى ذاتى هم جايز است . مثلًا ممكن است كه ما دو آب داشته باشيم و يكى آب‌تر باشد يعنى در آب بودن كه همان مابه الاشتراك آنهاست با يكديگر اختلاف داشته باشند ، و يا ممكن است دو انسان\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nدر انسان بودن - همان ماهيت انسان بودن - با يكديگر اختلاف داشته باشند .\r\nضرورتى ندارد كه هرجا كه ما كلى مشككى داريم آن كلى مشكك با افراد خودش نسبت عرضى داشته باشد نه نسبت ذاتى ؛ بلكه ممكن است كه « كلى » ذاتىِ افراد خودش باشد و درعين حال تشكيك هم در آن وجود داشته باشد .\r\nاين همان مطلبى است كه در اوايل همين كتاب شرح منظومه خوانديم كه « 1 » :\r\n الْمَيْزُ امّا بِتَمامِ الذّاتِ * اوْ بَعْضِها اوْ جا بِمُنْضَمّاتٍ \r\n بِالنَّقْصِ وَالْكَمالِ فِى الْمَهِيَّة * ايْضاً يَجوزُ عِنْدَ اْلِاشْراقِيَّة \r\nكه بيت دوم دربارهء همين مطلبى است كه در اينجا گفتيم .\r\n\r\nنظريهء صدرالمتألهين\r\nصدرالمتألهين آمد و نظر شيخ اشراق را رد كرد همچنانكه نظر بوعلى را رد كرد .\r\nحرف شيخ اشراق را كه اصلًا قبول نكرد كه واقعاً ماهيت بتواند در ماهيت بودن خودش يك امر مشككى باشد ، ولى يك مطلب ديگرى بيان كرد كه باز از اصالت وجود نتيجه مىشد و آن اين بود كه گفت اصلًا تشكيك حقيقى ربطى به عالم ماهيات ندارد ؛ تشكيك حقيقى مال وجود است ؛ آنجا كه مابه الاشتراك واقعاً عين مابه الامتياز مىشود قضيه به حقيقت وجود برمىگردد .\r\nهمهء تشكيكها يا در آخر به وجود برمىگردد يا تشكيكهايى است كه در امور اعتبارى جارى است ، كه البته وقتى در امور اعتبارى باشد جزء حقايق نيست و از دايرهء بحث فلسفى خارج است . هر جا كه يك تشكيك حقيقى باشد در آنجا مابه الاشتراك عين مابه الامتياز است و آن چيزى كه مابه الاشتراك و مابه الامتياز هر دو در آن يكى مىشود حقيقت وجود است . اصلًا باب معانى و مفاهيم و باب كليات همگى از دايرهء تشكيك بيرون هستند .\r\nضمناً از اينجا تكليف مسألهء تقدم و تأخر براى ما روشنتر مىشود و مفهوم آن .\r\n\r\n\r\n\r\n\r\n","description":"","footnote":"\r\n( 1 ) . ما مكرراً گفته‌ايم كه مطالب اين گونه كتابها غالباً در رابطه با يكديگر است كه به خوبى روشن و درك مىشود ؛ يعنى يك سلسله مطالب ديگر بايد بعد گفته شود تا آن مطلب قبلى روشن شود .\r\n","page_name":" 490 ","page_number":490},
  {"content":"\r\n\r\nرا بهتر درك مىكنيم « 1 » :\r\nگفتيم معناى تقدم و تأخر اين است كه دو امر در يك امر سوم با يكديگر اشتراك داشته باشند و هرچه كه يكى از ايندو از امر مشترك دارد ديگرى دارد و ديگرى از اين امر مشترك چيزى دارد كه اولى ندارد . معنايش اين مىشود كه آن مابه الاشتراك در اين وجود دارد و در آن هم وجود دارد ولى مابه الامتياز ايندو از يكديگر عين مابه الاشتراك است ، چون قضيه به شدت و ضعف برمىگردد .\r\nاصلًا شدت و ضعف - خود شدت و ضعف - غير از اين معنى ندارد كه مابه الاشتراك و مابه الامتياز يكى باشد . وقتى كه ما مىگوييم يك امر به شدت و ضعف در اينجا وجود دارد ، نه اين است كه اين امر در اينجا مخلوطى دارد كه در آنجا ندارد ؛ بلكه در اينجا خودش است ، در آنجا هم خودش است ؛ در اينجا غير از خودش چيزى نيست ، در آنجا هم غير از خودش چيزى نيست ؛ ولى اينجا از همان خودش چيزى دارد كه آنجا ندارد ؛ يعنى از آن امر مشترك ، اين چيزى دارد كه آن ندارد .\r\n\r\nبهترين مثال براى امور مشكك\r\nبهترين مثالش مسألهء حركت و سرعت است . اگر ما دو حركت داشته باشيم ، يكى با سرعت ده كيلومتر در ساعت و ديگرى با سرعت صد كيلومتر در ساعت ، اينها هر دو حركتند . ولى آيا از اين دو حركت ، اولى كه ده كيلومتر در ساعت است حركت است و دومى كه صد كيلومتر در ساعت است حركت است بعلاوهء يك چيز ديگرى كه به آن اضافه شده است ؟ يعنى آيا يك چيز ديگرى غير از حركت در اينجا وجود پيدا كرده است ؟ وقتى كه آن بُطؤ و اين سرعت را درنظر مىگيريم آيا در اينجا يك امر علاوهء بر حركت پيدا شده است كه نامش « سرعت » است ؟ آيا يك چيز ديگرى به حركت ضميمه شده است ؟ يا آن يك درجه از حركت است و اين هم يك درجه از حركت است ؟ .\r\n\r\n\r\n\r\n\r\n","description":"","footnote":"\r\n( 1 ) . گو اينكه با اين بيانى كه الآن عرض كردم يادم نيست كه خود صدرالمتألهين در باب تقدم و تأخر مطلب را به اين نحو بيان كرده باشد ، ولى اين نتيجه گيرى از حرف او مىشود و شايد در لابلاى حرفهايش هم پيدا شود .\r\n","page_name":" 491 ","page_number":491},
  {"content":"\r\n\r\nيا عكس قضيه درست است ؟ يعنى صد كيلومتر در ساعت حركت است و ده كيلومتر در ساعت حركت است با يك مخلوط ، مثلًا مخلوطى از سكونات ؟ بگوييم اين هم با همان سرعت صد كيلومتر در ساعت حركت مىكند ولى اين زمانى را كه طى مىكند نُه قسمت از آن را ساكن است و يك قسمت از آن را دارد حركت مىكند ، منتها ما به چشم نمىبينيم والّا او با همان سرعت حركت مىكند . آيا آن كه در يك ساعت صد كيلومتر طى مىكند در تمام اين شصت دقيقه حركت مىكند و اين كه در شصت دقيقه ده كيلومتر مىرود نُه دهم ( 910 ) از اين شصت دقيقه را سكون دارد ولى ما توجه نداريم ؟ يا نه ، هيچ سكونى در كار نيست ؛ اين حركتِ خالص است ، آن هم حركت خالص است ؟ واضح است كه هيچ سكونى در كار نيست ؛ هر دو حركت خالص است . آن در حركت بودنش بر اين مزيت دارد نه اينكه در غيرحركت بر اين مزيت داشته باشد .\r\nقدما براى تفهيم مطلب مثال به نور را ذكر مىكردند كه البته مثال ساده‌اى است اگرچه مثال عاميانه‌اى است . مىگفتند كه اگر ما نور شديد و نور ضعيف داشته باشيم هر دو در نور بودن با يكديگر شريكند ولى درعين حال نور شديد با نور ضعيف فرق مىكند . فرقش در چيست ؟ آيا نور شديد نور است با يك مخلوطى و نور ضعيف نور خالص است ؟ يا نور شديد نور خالص است و نور ضعيف نور است با مخلوط ديگرى ؟ مىگفتند هيچ ضرورتى ندارد كه چنين بگوييم . نور ضعيف تماماً نور است نه مخلوطى از نور و غير نور ؛ نور شديد هم تماماً نور است نه مخلوطى از نور و غير نور ؛ درعين حال اينها با يكديگر اختلاف دارند و اختلافشان به شدت و ضعف است ( كه البته اين مطلب كه در مورد نور گفته مىشود فقط به عنوان مثال مىشود از آن استفاده كرد ولى از نظر واقعيت اينچنين نيست ) .\r\n\r\nخلاصهء بحث\r\nپس بنا بر نظريهء صدرالمتألهين ، ما در باب تقدم و تأخر به همان مسألهء تشكيك مىرسيم ؛ يعنى مىرسيم به اينكه دو چيز در يك امرى با يكديگر اشتراك دارند و در همان امرى كه با يكديگر اشتراك دارند در همان هم با يكديگر اختلاف دارند . از نظر صدرالمتألهين آنجايى كه تقدم و تأخر حقيقى باشد بايد قضيه به وجود\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nبرگردد و ليس الّا ، و اگر به وجود برنگردد و به غير وجود برگردد بايد نوعى اعتبار و انتزاع در كار باشد و تقدم و تأخر حقيقى در كار نباشد .\r\nمثلًا در مورد تقدم و تأخر مكانى ، ما مىتوانيم بگوييم كه در واقع در اينجا يك امر واقعى وجود ندارد كه متقدم و متأخر در آن امر واقعى با يكديگر شركت داشته باشند و در همان هم با يكديگر اختلاف داشته باشند ، اين فقط يك نوع انتزاع ذهن است . ذهن گاهى از مقايسهء ميان دو شىء يك معنى و مفهومى انتزاع مىكند بدون آنكه خود آن امر انتزاعى يك امر عينى باشد .\r\nمثلًا اين سقف در جاى خودش قرار گرفته است و اين كف هم در جاى خودش قرار گرفته است ولى ما در اينجا مفهوم « فوقيت » را براى سقف و مفهوم « تحتيت » را براى كف انتزاع مىكنيم . يا خودمان كه اينجا نشسته‌ايم مىگوييم ما در زير سقف هستيم . [ نحوهء انتزاع اين مفهوم به اين صورت است كه 
  ] از يك طرف ، زمين و مركز زمين را درنظر مىگيريم و از طرف ديگر قسمتى از اين محيط و اين فضا را كه بالاى سر ما قرار دارد درنظر مىگيريم و بعد موقعيت اين سقف را نسبت به مركز زمين و همچنين موقعيت خودمان را نسبت به مركز زمين مىسنجيم ؛ آن وقت مىبينيم ما به مركز زمين نزديكتر هستيم ، يعنى اگر خطى از مركز زمين خارج شود كه از محلى كه ما در آن واقع شده‌ايم عبور كند و سپس امتداد پيدا كند اين خط اول از ما عبور مىكند و بعد به سقف مىرسد ؛ بنابراين مىگوييم : « سقف فوق است » و يا مىگوييم :\r\n« ما در زير اين سقف واقع شده‌ايم و اين سقف در بالاى سر ما قرار گرفته است » .\r\nولى همهء اينها اعتبارات و انتزاعات ذهن است كه اگر چنين چيزى بشود چنان چيزى مىشود ؛ اين فقط يك « اگر » است ؛ يعنى الآن موقعيت مكانى ما و اين سقف به نحوى است كه اگر خطى از مركز زمين خارج بشود و بيايد از اين نقطه بگذرد اين خط اول از ما مىگذرد و بعد ، از اين شيئى كه اسمش را « سقف » گذاشته‌اند . لهذا مىگوييم كه اين سقف فوق است و ما نسبت به آن تحت هستيم . نسبتهاى ديگر از قبيل « نزديكتر » ، « دور تر » ، « كوتاهتر » ، « بلندتر » ، « كمتر » و « بيشتر » نيز انتزاعاتى است كه آخرش به « اگر » ها برمىگردد . ما بسيارى از امور انتزاعى داريم كه به « اگر » برمىگردد .\r\nمثلًا من مىگويم : « من به آن نقطه نزديكتر هستم » ، « من به خانهء فلان كس نزديكتر هستم » . خود اين نزديك بودن و نزديكتر بودن يك امر عينى نيست ؛\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nبرمىگردد به يك « اگر » هايى كه مثلًا : اينجا كه من هستم او هم هست ؛ اگر بيايم فاصلهء خودم و فاصلهء او را تا فلان نقطه اندازه گيرى كنم فاصلهء او يك فاصله است و فاصلهء من يك فاصلهء ديگرى است ؛ فاصله من يك كيلومتر است و فاصلهء او دو كيلومتر است ؛ اين يك واقعيت است ، يك امر عينى است ؛ پس فاصلهء من از فاصلهء او كمتر است ؛ اين يك واقعيت است . اما ما از اينجا انتزاع مىكنيم كه من نزديكتر هستم ، شما از من دور تر هستيد ؛ يا شما نزديك هستيد ، من هم نزديك هستم ولى من از شما نزديكتر هستم . اينها و تقدم و تأخرهاى نظير اينها آخرش برمىگردد به امور انتزاعى . ولى تقدم و تأخرهاى حقيقى تقدم و تأخرهايى است كه در نهايت امر بايد به وجود برگردد .\r\nدرميان اين اقسامِ تقدم و تأخرى كه داشتيم ، در بعضى از اينها روى اين حساب كه گفتيم بنا بر نظريهء صدرالمتألهين تقدم و تأخرهاى حقيقى بايد در نهايت امر به وجود برگردد ، مقدارى دچار اشكال مىشويم كه ما چگونه مىتوانيم تقدم و تأخر را درنظر بگيريم ؟ بلكه شايد آخرش چاره‌اى نداشته باشيم كه وارد حرف شيخ اشراق . . . « 1 » .\r\nاصل مطلب ما كه تا اينجا دربارهء آن بحث كرده‌ايم در مورد اين فصل از شرح منظومه بود كه تحت عنوان « فى تعيين مافيه التقدم فى كل واحدٍ منها » ذكر شده است ؛ يعنى بحث ما راجع به اين بوده است كه در هر تقدم و تأخرى يك امر مشترك وجود دارد كه متقدم و متأخر در آن امر مشترك با يكديگر شريكند ولى هرچه متأخر از آن امر مشترك دارد متقدم هم دارد و متقدم از آن امر مشترك چيزى دارد كه متأخر ندارد ؛ به عبارت ديگر آن امر مشترك يك امر مشكك است . ولى مسأله اين است كه در اين هشت قسم تقدم و تأخر كه بيان كرديم بايد آن امر مشترك را پيدا كنيم .\r\nبايد ببينيم در تقدم بالرتبه آن امر مشترك چيست ؟ در تقدم بالشرف آن امر مشترك چيست ؟ در تقدم بالطبع ، در تقدم بالعليه ، در تقدم بالحقيقه و در تقدم بالزمان آن امر مشترك چيست ؟ در همهء اينها يكى يكى بايد آن امر مشترك را كشف كنيم و به دست بياوريم و همين است كه باز ما را در بعضى از اينها فى الجمله دچار اشكال خواهد كرد . بحث خود را در همين جا خاتمه داده و بحث بيشتر را به درس .\r\n\r\n\r\n\r\n\r\n","description":"","footnote":"\r\n( 1 ) . [ انتهاى جمله در نوار نامفهوم است . 
  ]\r\n","page_name":" 494 ","page_number":494},
  {"content":"\r\n\r\nآينده موكول مىكنيم « 1 » .\r\n\r\n\r\n\r\n\r\n","description":"","footnote":"\r\n( 1 ) . - آنچه را كه امثال بوعلى در مورد كلى ذاتى گفته‌اند كه قابل تشكيك نيست و به نحو متواطى بر افرادخودش صدق مىكند در مورد كلى عرضى هم مىشود گفت .\r\nاستاد : نه ، در مورد كلى عرضى قضيه برمىگردد به تشكيك حقيقى ، مثل همان سفيدى ، كه مثلًا دو جسم داريم ، يكى سفيد است و يكى سفيدتر . شيخ و امثال وى اينچنين فكر مىكنند كه آنجا كه دو مصداق داريم كه هر دو سفيدند ولى مىگوييم يكى سفيدتر است ، معنايش اين است كه اين مصداق با سفيدى نسبت دارد ، آن مصداق هم با سفيدى نسبت دارد ولى نسبتها يكسان نيست . اما بر خلاف آنچه كه شيخ و امثال وى مىگويند مسأله اينچنين نيست ؛ بلكه معنايش اين است كه خود سفيدى يك وجود قابل شدت و ضعف است ؛ يعنى سفيدى مىتواند يك وجود شديد داشته باشد و مىتواند يك وجود ضعيف داشته باشد ( البته بنا بر اينكه سفيدى يك امر عينى باشد و ديگر در مثال مناقشه نكنيم و سفيدى و حرارت و اين گونه امور را امور عينى بدانيم ) . پس باز مسأله برمىگردد به تشكيك حقيقى در وجود سفيدى . ما آن جسمى را مىگوييم سفيدتر است كه سفيدىاش بيشتر است ، يعنى سفيدىاش از نظر وجود شديدتر است .\r\n- ولى از نظر مفهومى ، ما مفهوم كلى را از اشياء انتزاع مىكنيم . بنابراين اگر اشياء متساويند نسبتشان با اين مفهوم هم متساوى است و ديگر تشكيك در نسبت معنى ندارد . پس كلى عرضى هم مثل كلى ذاتى مشكك نخواهد بود .\r\nاستاد : اين را مىدانم ؛ نسبتها متساوى است . ما حرفمان اين است كه نسبتها متساوى است ولى منتسبٌ اليه‌ها خودشان متساوى نيستند .\r\n- بله ، در واقعيتشان با هم مساوى نيستند .\r\nاستاد : بله ، در وجودشان با هم مساوى نيستند . علت تشكيك ، متساوى نبودن منتسب اليه‌هاست نه اختلاف خود نسبت . نسبت چه نقشى دارد ؟ ! نسبت يك امر اعتبارى انتزاعى است .\r\n- پس در واقع مىشود به تعبير ديگرى بگوييم : كلى مشكك نداريم ولى واقعيتها تشكيك پذيرند .\r\nاستاد : يعنى ريشهء كلى مشكك تشكيك در يك واقعيت است ، منتها اينها را كسى به اين دقت حساب نكرده است ؛ بايد رفت و حساب كرد ، ولى كلى مطلب همين است كه عرض كردم .\r\n","page_name":" 495 ","page_number":495},
  {"content":"\r\n\r\n\r\n( 3 ) سبق و لحوق يا تقدم و تأخر\r\n\r\nتعيين ملاك در هريك از اقسام تقدم\r\nبعد از آنكه ما بحث « مافيه التقدم » را يعنى بحث ملاك را به‌طور كلى [ بيان 
  ] كرديم اين مطلب باقى ماند كه اين « كلى » را در مورد اقسام سبق پياده كنيم . عرض كرديم كه پياده كردن اين ملاك كلى در بعضى از موارد مثل سبق بالرتبه ( نظير سبقهاى مكانى كه يكى از مصاديق سبق بالرتبه است ) نسبتاً ساده و روشن است و در مورد برخى ديگر از اقسام سبق مثل سبق زمانى تا اندازه‌اى مشكل است . اكنون به پياده كردن اين ملاك كلى در مورد هريك از اقسام سبق مىپردازيم .\r\n\r\nملاك در سبق بالرتبه\r\nاز جمله مواردى كه پياده كردن اين ملاك در آنجا نسبتاً روشن است سبق بالرتبه است ، براى اينكه گفتيم در سبق بالرتبه درواقع مسأله به اين نحو است كه دو شىء يك نسبت مشترك با شىء سوم دارند و از اين نسبت مشتركى كه اين دو شىء با شىء سوم دارند آنچه يكى دارد ديگرى دارد و ديگرى از همان نسبت مشترك چيزى دارد كه اوّلى ندارد .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمثلًا وقتى كه ما از تهران به سمت قم حركت مىكنيم مىگوييم : « حسن آباد قبل از على آباد است » . اينكه مىگوييم « حسن آباد قبل از على آباد است » يعنى چه ؟ يعنى ما تهران را به عنوان مبدأ درنظر گرفته‌ايم و در اين مسيرى كه تهران را مبدأ درنظر گرفته‌ايم دو نقطه را به اينجا نسبت مىدهيم . در اينجا يك امر مشترك وجود دارد كه همان قرب به تهران است . از اين امر مشترك آنچه را كه على آباد دارد حسن آباد دارد ، ولى حسن آباد درجه‌اى از آن را دارد كه على آباد ندارد .\r\n\r\nملاك در سبق بالشرف\r\nدر مورد سبق بالشرف هم مسأله ساده است . وقتى كه دو نفر عالم را ( كه فرض بر اين است كه هر دو در يك رشتهء واحد تخصص دارند ) درنظر مىگيريم و نوعى تقدم براى يكى نسبت به ديگرى قائل مىشويم و مثلًا مىگوييم زيد تقدم دارد بر عمرو ، يا زيد جلو است از عمرو ، در اينجا براى زيد نسبت به عمرو تقدم بالشرف قائل شده‌ايم .\r\nو يا دو نفر محصل را كه در يك كلاس هستند درنظر بگيريد و فرض كنيد كه اينها هر دو به داشتن هوش و ذكاوت سرشار و تلاش و كوشش در تحصيل و يادگيرى درسها معروفند ، ولى درعين حال يكى از اينها بر ديگرى ترجيح دارد و لذا شما مىگوييد : « الف از ب جلو است » . اين جلو بودن و مقدم بودن مسلّماً جلو بودنِ مكانى نيست ؛ مقصود اين نيست كه مثلًا وقتى هر دو در صف قرار مىگيرند آقاى الف زودتر وارد كلاس مىشود و آن ديگرى پشت سر او وارد مىشود . اين جلو بودن ، جلو بودن در فضيلتِ كوشا بودن ، تحصيل و ياد گرفتن درسهاست . معنايش اين است كه هر دو يك امر مشترك دارند و آن يادگيرى درسهاست ولى ب هرچه از اين فضيلت و از اين امر مشترك دارد الف دارد و الف از همين امر مشترك چيزى را دارد كه ب ندارد .\r\n\r\nملاك در سبق بالطبع\r\nاما در مورد سبق بالطبع ملاك چيست ؟ سبق بالطبع در جايى است كه دو شىء\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nداريم كه وجود يكى متوقف بر وجود ديگرى است ولى وجود ديگرى متوقف بر وجود آن نيست ؛ يعنى اگر اولى وجود داشته باشد بايد دومى هم الزاماً وجود داشته باشد ولى الزامى نيست كه اگر دومى وجود داشته باشد اولى هم وجود داشته باشد .\r\nبه عنوان مثال اگر ما يك مركبى داشته باشيم كه از چند جزء تشكيل شده باشد - مثلًا بايد پنج جزء وجود داشته باشد تا اين مركب به وجود بيايد - اينجا از نظر زمانى و مكانى مطرح نيست كه حتماً جزء بر كل تقدم دارد كه بگوييم جزء زماناً مقدم بر كل است يا مكاناً مقدم بر كل است ، و بلكه حتى ممكن است اين جزء و كل هر دو در آنِ واحد به وجود آمده باشند ، ولى درعين حال جزء در كيان خودش متوقف بر كل نيست اما كل در كيان خودش متوقف بر جزء هست ؛ يعنى امكان ندارد براى كل وجود باشد الّا اينكه براى جزء وجود باشد ولى ممكن است براى جزء وجود باشد و براى كل نباشد . پس در موجود بودن ، جزء تقدم دارد بر كل ؛ ولهذا ما در حسابهاى عقلانى خودمان مىگوييم : « وُجد الجزءُ فوُجد الكل » ؛ نمىگوييم : « وُجد الكلُّ فوُجد الجزء » كه البته گفتيم مسألهء زمان و مكان در اينجا مطرح نيست .\r\nبه همين لحاظ است كه عدد يك يا واحد بر هر عددى تقدم دارد . از عدد يك اعداد فراهم مىشود . هرعددى عبارت است از مجموعى از واحدها ( حال اينكه عدد خودش چه نوع وجودى دارد فعلًا در اينجا مطرح نيست ) . مثلًا عدد 2 يعنى واحد و واحد . بنابراين « واحد » بر عددى كه از واحد درست شده است تقدم دارد ؛ يعنى واحد مىتواند وجود داشته باشد و آن عدد وجود نداشته باشد ، اما امكان ندارد كه آن عدد وجود داشته باشد و واحد وجود نداشته باشد . بنابراين واحد جزء العلة است براى آن عدد ؛ « جزء العلّة است » به همين معنا كه وجود واحد به تنهايى كافى نيست براى وجود آن مركب ، اما بدون وجود واحد هم آن مركب فراهم نمىشود « 1 » .\r\n\r\n\r\n\r\n\r\n","description":"","footnote":"\r\n( 1 ) . اينكه هميشه مثال به واحد مىزنند براى اين است كه ممكن است كسى بگويد ( اين بحث مطرح است و بحث دقيقى است ) كه شما از كجا مىگوييد مثلًا 3 عبارت است از واحد و واحد و واحد ؟ در مورد عدد 2 مىتوانيد بگوييد واحد و واحد مىشود 2 ، ولى عدد 3 را از كجا مىگوييد كه واحد و واحد و واحد است ؟ نه ، 3 عبارت است از 2 بعلاوهء 1 ، يعنى اثنان بعلاوهء واحد ؛ و 4 عبارت است از اثنان بعلاوهء اثنان ؛ و همين‌طور در مورد بقيهء اعداد .\r\nحال ، اين يك بحثى است كه در مورد اعداد مطرح است و دربارهء آن مىگويند كه نه ، حقيقت اين است كه هر عددى مجموع واحدهاست . درست است كه عشره ( يعنى ده تا ) برابر است با دو پنج تا ، اما عشره عين دو پنج تا نيست . حكم عشره اين است كه برابر است با دو پنج تا ، نه اينكه عشره يعنى دو پنج تا .\r\n- حمل شايع است .\r\nاستاد : بله ، درست است ؛ به حمل شايع ، هر عشره‌اى دو پنج تاست نه اينكه اصلًا ماهيت عشره عبارت است از دو پنج بودن . به هرحال اين بحثها فعلًا در اينجا مطرح نيست .\r\n","page_name":" 498 ","page_number":498},
  {"content":"\r\n\r\nپس در اين گونه تقدم و تأخرها مىگويند ملاك وجود است ؛ يعنى وقتى كه ما نسبت به وجود بسنجيم مىبينيم نسبت « جزء » به موجوديت بر نسبت « كل » به موجوديت تقدم دارد ؛ انتساب جزء به موجود بودن مقدم است بر انتساب كل به موجود بودن ؛ چون اين به آن نيازمند است ولى آن به اين نيازمند نيست . كل نمىتواند وجود داشته باشد الّا اينكه جزء وجود داشته باشد ، ولى جزء اينچنين نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - در بين همين سه نوع تقدم و تأخرى كه ذكر فرموديد درست است كه همهء آنها يك قدر مشتركى دارند ولى اين فرق را با يكديگر دارند كه در اين نوع سوم يعنى تقدم و تأخر بالطبع واقعاً تقدم و تأخر ، يك چيز واقعى است در خارج ، يعنى واقعاً در خارج اين‌طور است ، ولى در تقدم مكانى يا تقدم بالرتبه يك چيزى است كه به ذهن ما اين‌طور مىآيد .\r\nاستاد : نه ، اجازه بدهيد ؛ ما فعلًا به اين جهت كارى نداريم كه آن چيزى كه ملاك تقدم هست خودش يك حقيقت عينى است يا يك امر انتزاعى است . بالاخره ولو آن ملاك به صورت يك امر اعتبارى و انتزاعى هم باشد ، چنين چيزى هست ؛ بالاخره يك امر انتزاع شده‌اى هست و ذهن چنين انتزاعى را دارد . الآن ما در اين جهت بحث نمىكنيم كه آيا اينها همه مثل يكديگر هستند يا مثل يكديگر نيستند . در آنچه كه ذهن ولو جبراً انتزاع كرده است ، ( [ مثل 
  ] مسألهء قرب و بعد ) ما مىبينيم كه ممكن است دو شىء در همين امر انتزاعى با يكديگر شركت داشته باشند و آنچه از اين امر مشترك ، يكى دارد ديگرى دارد ولى ديگرى از اين امر مشترك چيزى را دارد كه اين يكى ندارد .\r\n- مىشود حقيقتى دوجور موجود باشد : يكى عينى ، يكى انتزاعى ؟ .\r\nاستاد : بله ؛ اين همان مسأله‌اى است كه ما قبلًا در بحث « معقولات ثانيه » گفته‌ايم . اينها يك نوع كثرتى است كه ذهن مىدهد .\r\nمعقولات اوليه يعنى ماهيتها در عرض يكديگر هستند ؛ امكان ندارد كه يك شىء در آنِ واحد دو ماهيت داشته باشد ، مانند اينكه يك شىء در آن واحد هم كميت باشد و از همان حيث كه كميت است كيفيت باشد ؛ يا جوهر باشد و از همان حيث كه جوهر است عرضى از اعراض باشد . اينها در عرض يكديگر هستند و چنين چيزى امكان ندارد .\r\nولى وجودهاى انتزاعى در طول اين وجودها هستند ، كه در واقع مسأله برمىگردد به اينكه كثرت ، كثرت مفهومى است . از جمله خصوصيات ذهن اين است كه اين انتزاعات را انجام مىدهد ؛ و اين از مهمترين مسائلى است كه در فلسفه بايد شناخته شود . اگر كار انتزاعات شناخته نشود يك سردرگمىهايى در فلسفه به وجود مىآيد كه حد ندارد .\r\nاينها يك چيزهايى هم نيست كه مثلًا روانشناسى بتواند بيان كند ؛ در قدرت روانشناسى نيست ، در قدرت هيچ علمى غير از خود فلسفه نيست . اين يك نوع ذهن شناسى خاصى است كه تا انسان به اين معانى و مفاهيم توجه نداشته باشد و خود اين معانى و مفاهيم را نشكافد نمىتواند به آن پى ببرد .\r\nبه هرحال من مىتوانم از يك شىء در آن واحد ده مفهوم انتزاع كنم ؛ از همين يك شىء از جنبه‌هاى مختلف مىتوانم مفاهيم مختلف انتزاع كنم . قبلًا خوانديم كه :\r\nلِأَنَّ مَعْنىً واحِداً لا يُنْتَزَع .\r\nمِمّالَها تَوَحُّدٌ مالَمْ يَقَع .\r\nيعنى از كثير بماهو كثير معنى واحد نمىشود انتزاع كرد ، اما از واحد بماهو واحد مىشود كثير انتزاع كرد . اصلًا يكى از كارهاى عجيب ذهن همين است كه اينهمه كثرت مفهومى به وجود آورده است در صورتى كه اين كثرت مفهومى در عالمِ عين به صورت كثرت وجود ندارد . يكى از اين كثرتهاى مفهومى خود همان كثرت وجود و ماهيت است . كثرت وجود و ماهيت كه جنبهء عينى ندارد ؛ بلكه بالضروره جنبهء ذهنى دارد و هركسى كه اين كثرت ذهنى را با خارج اشتباه كند و اين كثرت ذهنى را دليل بر كثرت خارجى بگيرد غرق در هزاران اشتباه مىشود .\r\n","page_name":" 499 ","page_number":499},
  {"content":"\r\n\r\n\r\nملاك در سبق بالعليه\r\nنوع ديگر از سبق ، سبق بالعليه بود . مقصود از « سبق بالعليه » اين است كه در رابطهء وجوبى و ضرورى كه ميان دو شىء به نام علت و معلول هست وجوب علت بر وجوب معلول مقدم است . خود وجوب و ضرورت يك رابطه‌اى است كه ميان برخى اشياء برقرار است ؛ معنايش هم براى ما واضح و روشن است . وقتى كه مىگوييم يك شىء وجوب دارد يا ضرورت دارد يعنى حتماً شدنى است و محال است كه نشود ؛ يعنى نشدنش محال است . قبلًا گفته‌ايم كه هر موجودى اگر وجودش در مرحلهء احتمال باقى بماند و به حد ضرورت نرسد محال است وجود پيدا كند :\r\n« الشىء ما لم يجب لم يوجد » محال است يك شىء وجودش به مرحلهء وجوب نرسد و وجود پيدا كند « 1 » . آنگاه اين شىء - كه فرض اين است كه وجودش به حد ضرورت .\r\n\r\n\r\n\r\n\r\n","description":"","footnote":"\r\n( 1 ) . اين همان حرفى است كه بيان كنندهء قانون عليت است و مخالف است با آنچه كه احياناً امروز مىآيند مسألهء احتمالات را در ذرات مطرح مىكنند . البته آن احتمال در آنجا از نظر ذهن انسان است . بسيارى از مسائل را مىشود از جنبهء احتمالى مطرح كرد ؛ آنها مسائلى است كه راه علت و معلولىاش براى انسان مكشوف نيست .\r\nمثلًا اگر [ بخواهيم 
  ] سكه‌اى را ده بار پشت سر هم بالا بيندازيم و بعد بگوييم از اين ده بار چند بار اين طرف سكه خواهد آمد و چند بار آن طرف ، در اينجا راهى نداريم جز اينكه از طريق احتمال حساب كنيم و بگوييم [ در هر بار 
  ] پنجاه درصد احتمال دارد اين طرف سكه بيايد و پنجاه درصد احتمال دارد آن طرف سكه بيايد .\r\nاين احتمال كه در اينجا مطرح مىكنيم براى اين است كه درنظر گرفتن مجموع علل در اينجا براى ما امكان پذير نيست . وقتى كه ما با يك انگشت خودمان سكه‌اى را به طرف بالا پرتاب مىكنيم اين همين‌طور پشت سر يكديگر در هوا چرخ مىخورد و چرخ مىخورد تا اينكه بعد از يك مدت زمان معين مىرسد به زمين ، آن وقت قهراً از يك طرف معينش روى زمين قرار مىگيرد . در اينجا مجموع عللى كه احاطه كرده است بر اين شىء كه به واسطهء آن علل اين شىء دور خودش چرخ مىخورد و چرخ مىخورد تا اينكه پس از يك مدت زمان معين از يك طرف روى زمين قرار مىگيرد ، براى ما قابل محاسبه نيست . چون قابل محاسبه نيست لذا دست به دامن احتمال مىشويم ؛ و الّا اگر يك ذهنى باشد و يك قدرتى باشد كه بتواند بر مجموع عللى كه بر اين سكه حاكم است احاطه پيدا كند كه اين سكه در چه حالى و چه موقعيتى است ، آن نيرو و ضربه‌اى كه بر آن وارد مىشود در چه جهت است ، و ضربه در هر جهت كه وارد مىشود چه حركتى ايجاد مىكند و اين عوامل جوّى كه در اينجا هست چه اثرهايى دارد ، اگر همهء اينها را بتواند محاسبه كند و درنظر بگيرد آن وقت به‌طور جبر و ضرورت - كه محال است خلافش باشد - مىتواند بگويد كه اين سكه از اين طرف خاصش روى زمين قرار مىگيرد ؛ و اصلًا در عالم اگر ما برسيم به جايى كه بتوانيم همهء علل و عوامل مؤثر بر يك شىء را درنظر بگيريم و تحت محاسبه دربياوريم آن وقت مىتوانيم وضعيت آيندهء آن شىء را به‌طور قطعى و ضرورى پيش بينى نماييم .\r\nبشر ، امروزه در داخل ذرات اتمى رسيده است به جايى كه ديگر سررشتهء حساب از دستش خارج است ؛ يعنى الآن بشر با حسابهاى علمى نمىتواند حساب كند كه فعل و انفعال‌هايى كه در درون اين ذرات واقع مىشود روى چه جريان علّى و معلولى است . ناچار است بگويد كه قانون عليت در اينجا جارى نيست و ما فقط با حساب احتمالات قضيه را حل مىكنيم . از نظر فلسفه اين حرف نامربوط است . مگر چنين چيزى مىشود كه قانون عليت در اينجا جارى نباشد ؟ ! مگرمى شود كه در عالمْ حدوث داشته باشيم ، حادث داشته باشيم و قانون عليت در كار نباشد ؟ ! آن ذرات اتمى در متن واقع از قانون عليت پيروى مىكنند ولى هنوز براى بشر زود است كه بر جريان علّى و معلولىاى كه در اينجا حاكم است احاطه پيدا كند .\r\n","page_name":" 500 ","page_number":500},
  {"content":"\r\n\r\nرسيده است يعنى حادث است - قهراً علت دارد . علتش هم اگر وجوب نداشته باشد ( حال وجوبش وجوب بالذات باشد و يا مثل وجوب اين معلول وجوب بالغير باشد ) و وجودش به حد وجوب و ضرورت نرسيده باشد محال است كه وجود پيدا كند .\r\nپس ما دو وجوب داريم : وجوب علت و وجوب معلول . ميان اين دو وجوب و دو ضرورت از آن جهت كه ضرورت است رابطه‌اى برقرار است و آن رابطهء تقدم و تأخر است . ميان اين دو ضرورت يك نوع تقدم و تأخرى هست ؛ يعنى اگر ما يك علت مىداشتيم و دو معلول ، كه وقتى اين علت پيدا مىشد اين دو معلول در آنِ\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nواحد هر دو پيدا مىشدند ، در اينجا اين دو معلول دو ضرورت همدوش و هماهنگ با يكديگر داشتند و تقدم و تأخرى ميان اين دو ضرورت نبود ؛ الف كه پيدا مىشد پشت سرش ب و ج به عنوان دو معلول و دو لازم لاينفك ( مثل دو خاصيت ) از آن پيدا مىشدند . در اينجا اين دو معلول ، يعنى ب و ج ، هر دو ضرورت دارند بدون اينكه تقدم و تأخرى ميان اين ضرورتها وجود داشته باشد .\r\nولى همين معلولها در رابطه‌شان با علت ، تقدم و تأخر دارند . باز تقدم وتأخر از نوع تقدم و تأخر زمانى نيست . نه اين است كه در زمان قبل ، علت ضرورت پيدا مىكند و در زمان بعد معلول ضرورت پيدا مىكند ؛ امكان ندارد كه ضرورتهاى اينها متوالى باشد . در همان آنى كه علت ضرورت پيدا مىكند در همان آن معلول ضرورت پيدا مىكند ، ولى در عين حال تقدم و تأخرى ميان اين دو ضرورت و اين دو وجوب هست .\r\nاز اين جهت است كه مىگوييم « وجب العلةُ فوجب المعلول » يا مىگوييم : « صارالعلةُ ضروريّاً فصارالمعلولُ ضروريّاً » ؛ يعنى انتساب علت به ضرورت و انتساب معلول به ضرورت را كه نسبت به يكديگر بسنجيم مىبينيم هر دو در انتسابشان به ضرورت مشترك هستند ، يعنى هر دو ضرورى هستند ، اما هرچه از اين ضرورت براى معلول هست براى علت هست ولى براى علت مرتبه‌اى از ضرورت هست كه براى معلول نيست ، چون معلول ضرورتش را از علت گرفته است « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا ممكن نيست كسى بگويد اينها فى نفسه يك ضرورتند ؟ .\r\nاستاد : خير ، دو وجود است ؛ چطور مىتواند يك ضرورت باشد ؟ اين دو وجود لازم و ملزوم يكديگر هستند . بله ، اگر دو وجود نمىبود مانند اينكه يكى از آنها مفهوم انتزاعى محض مىبود البته در آنجا مىتوانستيم بگوييم چون يك وجود است يك ضرورت است . مانند اينكه « چهار » وجود پيدا مىكند ، جفت بودن « چهار » هم وجود پيدا مىكند .\r\nولى چون جفت بودن يك وجودِ مستقل از « چهار » ندارد در اينجا دو ضرورت نيست كه بگوييم اول وجود « چهار » ضرورت پيدا كرد ، بعد وجود زوجيت ضرورت پيدا كرد .\r\nزوجيت اصلًا وجودى غير از وجود « چهار » ندارد ؛ وجودش يك وجود انتزاعى است .\r\nاما آنجايى كه واقعاً عليت و معلوليت است يعنى دو وجود است كه يك وجود زاييدهء وجود ديگر و ناشى از وجود ديگر است قهراً دو ضرورت هم هست .\r\n","page_name":" 502 ","page_number":502},
  {"content":"\r\n\r\n\r\nملاك در سبق زمانى\r\nدر ميان اقسام تقدم و تأخر آن كه حسابش از همه مشكلتر است همان است كه تقدم و تأخر در آن از همه واضحتر و بديهىتر است و آن مسألهء زمان است ، كه اصل وجود تقدم و تأخر در آنجا روشنتر از همه جاست ولى حساب كردن و تحليل اينكه اين تقدم و تأخر چيست تا اندازه‌اى مشكلتر و دشوارتر است .\r\nدر زمان ، تصور تقدم و تأخر از تصور تقدم و تأخر در همهء اقسام ديگر آسانتر و روشنتر است . در تقدم و تأخرهاى ديگر انسان بايد خيلى فيلسوف بشود تا مثلًا بتواند براى علت ناقصه تقدم وجودى بر معلول قائل شود و براى علت تامه علاوه بر تقدم وجودى تقدم وجوبى قائل شود . ولى در باب زمان ، تقدم و تأخر امرى است واضح و روشن و براى هر كسى قابل درك است ، گو اينكه محسوس نيست ( و البته به‌طور قطع محسوس نيست ) ولى شبه محسوس است ، يعنى از نظر وضوح و بداهت شبيه محسوسات است .\r\nاولًا خود زمان محسوس نيست . زمان از واضح ترين موجوداتى است كه انسانها به وجود آنها اذعان دارند . فقط يك عده فيلسوفان وجودش را انكار كرده‌اند .\r\nفيلسوفانى كه وقتى با همين امر بسيار واضح روبرو شده‌اند نتوانسته‌اند وجودش را درست تحليل كنند و آن را انكار كرده‌اند و گفته‌اند اين يك امر ذهنى است ، و الّا ما با چه حسى زمان را درك مىكنيم ؟ آيا زمان از قبيل مبصرات نظير رنگ و شكل است كه محسوس به چشم باشد ؟ آيا از قبيل آواز است ؟ آيا از قبيل ملموسات نظير حرارت و برودت است ؟ معلوم است كه به هيچيك از اين انحاء ، زمان درك نمىشود ولى اين قدر مىدانيم كه ما زمان را درك مىكنيم . به درستى نمىدانيم كه زمان را با چه حسى درك مىكنيم ، ولى زمان را درك مىكنيم « 1 » .\r\n\r\n\r\n\r\n\r\n","description":"","footnote":"\r\n( 1 ) . - ما زمان را درك مىكنيم يا آثارش را ؟ .\r\nاستاد : آثارش چيست ؟ .\r\n- مثلًا ما مىبينيم يك شىء قبل است ، يك شىء بعدش است . . .\r\nاستاد : مىدانم ؛ اصلًا خود قبليت و بعديت عين زمان است نه اينكه وجودى مستقل از زمان باشد ؛ يك حقيقتى در عالم وجود دارد كه قبليت و بعديت عين ذات آن است و آن زمان است . نمىشود كه زمان يك چيزى باشد و قبليت و بعديت چيز ديگرى باشد . اصلًا شما خود قبليت و بعديت را چگونه درك مىكنيد ؟ بالاخره شما قبليت و بعديت يعنى تقدم و تأخر را درك مىكنيد . اما تقدم و تأخر يك امر محسوس نيست [ بلكه 
  ] شما آن ذات متقدم و ذات متأخر را درك مىكنيد . اين شخص از در وارد مىشود او را مىبينيد ، بعد شخص ديگرى وارد مىشود او را هم مىبينيد ، اما آيا قبل بودن اين و بعد بودن آن را هم مىبينيد ؟ نه . ما خود ذات « قبل » ها و ذات « بعد » ها يعنى اشيائى را كه متصف به صفت « قبل » و صفت « بعد » مىشوند مىبينيم ، آنگاه خيال مىكنيم قبليتشان را هم داريم مىبينيم ، بعديتشان را هم داريم مىبينيم .\r\n- يعنى همان اشتباهى كه هيوم كرده است .\r\nاستاد : البته هيوم اشتباه نكرده است ؛ بعد از هيوم اشتباه كرده‌اند ، والّا خود هيوم اغلب اينها را متوجه شده است كه محسوس نيست ولهذا گفته است كه بايد اينها را دور بيندازيم . منتها بعد كه دور انداخته است ديده است كه اساساً علمى ندارد ، ديگر علم برايش باقى نماند ؛ يعنى با اين ماده‌هاى خام محسوسات هيچ چيزى نمىشود درست كرد . اگر ما باشيم و همين ماده‌هاى خام حسى ، همان گونه كه حيوان فاقد علم است انسان هم فاقد علم خواهد بود .\r\n- پس بالاخره ما از كجا زمان را مىفهميم ؟ .\r\nاستاد : بالاخره هرچه هست وجودش را درك مىكنيم .\r\n- شايد واقعاً موهوم باشد .\r\nاستاد : حالا ببينيم ؛ عرض مىكنم .\r\n","page_name":" 503 ","page_number":503},
  {"content":"\r\n\r\nثانياً تقدم و تأخر زمانى هم محسوس نيست ولى هركسى آن را درك مىكند .\r\nدرميان اشياء ، آن چيزى را كه عجالتاً آن را « زمان » مىناميم مثلًا ديروز و امروز را درك مىكنيم . ديروز و امروز را به صورت دو امتدادى كه به يكديگر متصل هستند درك مىكنيم ؛ و بعلاوه يك رابطه‌اى ميان ايندو قائل هستيم كه مىگوييم ديروز قبل از امروز است و امروز بعد از ديروز است . آيا اين قبليت و بعديت يك امر قراردادى اعتبارى است ؟ .\r\nمسلّم است كه اينچنين نيست . اصلًا فرق بَعد زمانى و بعد مكانى در همين است .\r\nدر بَعد مكانى بعد هست ولى قبليت و بعديت ذاتى وجود ندارد . اگر قبليت و بعديت باشد قراردادى و مقايسه‌اى است . مثلًا نمىتوانيم بگوييم اينجا قبل از آنجاست ، و نيز نمىتوانيم بگوييم آنجا قبل از اينجاست . بله ، اگر اينها را با مقايسه با يك شىء معين درنظر بگيريم آن وقت مىتوانيم بگوييم اين قبل از اينجاست و آن\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nبعد از اينجاست ؛ يعنى در بعد مكانى ميان ابعاض و اجزائش هيچ رابطهء قبليت و بعديت وجود ندارد ، و در بعد زمانى نوعى قبليت و بعديت يا تقدم و تأخر ميان اجزائش وجود دارد كه به هيچ وجه اعتبارى نيست ؛ يعنى در اختيار ما نيست و نمىتوانيم آن را عوض كنيم ؛ نمىگوييم كه تا حالا گذشتگان اين‌طور حساب مىكردند كه مثلًا زمان پيغمبر ( ص ) بر زمان ما مقدم بوده است ؛ و اين امرى قراردادى است ؛ ما حالا اين را برعكس مىكنيم و مىگوييم زمان ما مقدم بر زمان پيغمبر ( ص ) و زمان پيغمبر ( ص ) بعد از زمان ماست ؛ نه ، اين قراردادى نيست . اينكه زمان پيغمبر ( ص ) قبل از زمان ماست و زمان پيغمبر ( ص ) وجود پيدا كرد و زمان ما بعد از زمان ايشان است و بعد از آن زمان وجود پيدا مىكند اين يك امر اختيارى و قراردادى نيست كه بگوييد نه ، آنچه را كه تا حالا « آينده » مىناميديم مىگوييم « وجود پيدا كرد » و آنچه را كه تا حالا « گذشته » مىگفتيم مىگوييم « وجود پيدا مىكند » . يا اصلًا بگوييم كه « وجود پيدا مىكند » و « وجود پيدا كرد » ى در كار نيست ؛ هردو وجود دارند ؛ ما اينجا در اين وسط ايستاده‌ايم ، يعنى ما الآن وسط دو قطعه از زمان ايستاده‌ايم : زمان اين طرف و زمان آن طرف ؛ همان‌طور كه در وسط اين قطعه از مكان ايستاده‌ايم ؛ قسمتى از مكان در اين طرف قرار دارد و قسمتى از مكان در آن طرف قرار دارد ؛ هيچ فرقى بين اين طرف و آن طرف نيست . آيا در مورد زمان هم همين‌طور است ؟ يا نه ، در مورد زمان حس مىكنيم رو به اين طرف هستيم و پشت به آن طرف « 1 » .\r\n\r\n\r\n\r\n\r\n","description":"","footnote":"\r\n( 1 ) . - يعنى نسبيت اينشتين هم محال است كه وقتى مثلًا يك زمانى بر زمان ديگر . . . ؟ .\r\nاستاد : اصلا چنين چيزى محال است و امكان ندارد . آخر آن زمانى كه آنها مىگويند - البته درحدى كه من فهميده‌ام - زمان واقعى نيست ؛ به اصطلاح « مرحلهء اثباتى » زمان است نه « مرحلهء ثبوتى » آن . به واقعيت زمان كارى ندارند ؛ به زمانى بودن يك شىء با ما كار دارند . يك چيز ممكن است زمانش براى ما كوتاه باشد ، ممكن است بلند باشد ؛ از اين جهت نسبى است .\r\nمثلًا شما لوكوموتيوى را فرض كنيد كه دارد حركت مىكند و بوق مىزند . در اينجا حالات مختلفى هست : يك وقت هست كه من همراه اين لوكوموتيو حركت مىكنم ، ساعت را كه نگاه مىكنم مىبينم كه صداى بوق اين لوكوموتيو مثلًا يك دقيقه طول كشيد . يك وقت هست كه هنگامى كه لوكوموتيو بوق مىزند من در جهت مخالف او دارم حركت مىكنم ؛ يعنى من از اين طرف مىآيم و لوكوموتيو از آن طرف . در اينجا اگر من ساعت را نگاه كنم مىبينم مدت زمان بوقش كوتاهتر است . و اما يك وقت هست كه من ثابت هستم و او حركت مىكند و بوق مىزند ، كه باز آن بوق نسبت به من مدت زمان ديگرى خواهد داشت .\r\nاينكه من ايستاده باشم يا در جهت حركت لوكوموتيو حركت كنم يا در جهت خلافش حركت كنم ، اينها با هم فرق دارد . فرض كنيد اگر لوكوموتيو ايستاده باشد صداى بوقش تا سه كيلومتر مىرود ، ولى اگر حركت كند - و فرض كنيد ظرف يك دقيقه دويست متر حركت كند - آن وقت صداى بوقش تا سه كيلومتر و دويست متر خواهد رفت .\r\n- من فكر مىكنم گويا پديده‌اى كه به « پديدهء دوپلر » معروف است با مسألهء نسبيت اينشتين خلط شده است .\r\nاستاد : حال مال هر كه مىخواهد باشد فرق نمىكند ؛ من به آن جهتش كار ندارم ؛ مىخواهم بگويم يك وقت كسى اين‌طور حساب مىكند ، اين حساب « زمان براى ما » است نه « زمان براى خودش » در حاقّ واقع و نفس الامر . ما دو حساب داريم : زمان براى خودش ، و زمان براى ما . فلسفه ، زمان را براى خودش در واقع و نفس الامر حساب مىكند نه براى ما . « زمان براى ما » همين است كه يك صدا كه از اين شىء بلند مىشود اگر آن شىء ساكن باشد و من هم ساكن باشم يك مدت دارد ؛ اگر متحرك باشد و من ساكن باشم يك مدت ديگر دارد ؛ اگر متحرك باشد و من هم متحرك باشم و در جهت آن حركت كنم مدت ديگرى دارد ؛ و اگر متحرك باشد و من هم متحرك باشم و در جهت خلاف آن حركت كنم براى من يك مدت ديگرى دارد ؛ يعنى مدت زمان‌هاى شنيدن بوق براى من فرق مىكند ، به همين حسابى كه عرض كردم : مثلًا اگر ساكن باشد صدايش يك دقيقه ادامه دارد و اگر متحرك باشد و در ظرف يك دقيقه دويست متر حركت كند و من هم همراهش بروم من در مدت زمانى بيشتر از يك دقيقه صداى آن را مىشنوم ؛ و اگر در جهت مخالفش حركت كنم كمتر از مدت يك دقيقه صداى آن را درك مىكنم .\r\n","page_name":" 505 ","page_number":505},
  {"content":"\r\n\r\nمسلّم است كه زمان از اين نظر با مكان فرق دارد . در اينكه در زمان يك چيزى وجود دارد و آن اين است كه ميان مراتبش تقدم و تأخر است و اين تقدم و تأخر قراردادى نيست شكى نيست . اينكه ديروز قبل از امروز است ، به قرارداد ما بستگى ندارد ؛ واقعاً اينچنين است . زمان از اين نظر مثل حركت است ؛ يعنى هر دو به يك اصل برمىگردد . اگر شيئى از مبدئى به منتهايى حركت كند ، بعضى از مراتب مسافت بر بعضى ديگر تقدم دارد ؛ يعنى اين مرتبه را طى نكرده است مگر اينكه مرتبهء قبل را طى كرده است و باز آن مرتبهء بعد را طى نكرده است مگر اينكه مرتبهء قبل از آن را طى كرده است ؛ اين هم يك واقعيتى است ؛ يعنى اين رابطهء خاص كه اين قسمت را قبل از اين قسمت طى كرده است و آن قسمت را قبل از آن قسمت ، يك رابطهء واقعى است كه با قرارداد ما تغيير نمىكند . حال رمز اين مسأله در چيست ؟\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nريشهء اين قضيه چيست ؟\r\n\r\nريشهء تقدم و تأخر زمانى\r\nدر اينجا حاجى يك حرفى زده است كه اين حرف اصلًا توجيه پذير نيست .\r\nمىگويد : « گذشته و آينده در انتساب به زمان با يكديگر فرق مىكنند » . در انتساب به زمان ، جزء مقدم چه اولويتى نسبت به جزء مؤخر دارد ؟ ! در اينجا اولويتى در كار نيست . شارحين و محشّين هم در اين باره توضيح نداده‌اند و درواقع گويا در اينجا حرفى نداشته‌اند كه بگويند .\r\nبه نظر مىرسد كه همان‌طور كه آقاى طباطبائى هم گفته‌اند مسألهء زمان برمىگردد به مسألهء قوه و فعل ؛ يعنى ريشهء تقدم و تأخر زمانى رابطهء قوه و فعليت است . در مكان هيچ مرتبه‌اى نسبت به مرتبهء ديگر قوه نيست ؛ يعنى همهء اجزاء يك مكان به نسبت واحد فعليت محض هستند نه اينكه اين قسمت قوهء آن قسمت است و آن قسمت فعليت اين قسمت ؛ يا برعكس . ولى در حركت و زمان خصوصيتى كه وجود دارد اين است كه يك مرتبه ، بالقوهء مرتبهء ديگر است و آن مرتبهء ديگر فعليت اين مرتبه است ؛ و اين همان چيزى است كه گاهى از آن تعبير به « شدن » مىكنيم .\r\nواقعيت حركت واقعيتِ شدن است . هر مرتبه‌اى امكانِ شدنِ مرتبهء بعد است و هر مرتبهء بعد ، شدن و فعليت يافتنِ امكانِ مرتبهء قبل است .\r\nدر قوه و فعل ، آن چيزى كه قوه است حامل فعليت بعدى است و حامل فعليتِ بعد از بعدى هم هست منتها قوهء دور آن را دارد ، و حامل فعليت بعد از بعد از بعدى هم هست . بنابراين از يك طرف زمان هرچه به طرف آغاز آن برويم بيشتر حامل .\r\n[ قوه 
  ] است و هرچه از اين طرف بياييم كمتر حامل [ قوه 
  ] است . مثلًا ديروز و امروز هر دو بالقوهء آينده هستند . غير از اينكه ديروز بالفعل ديروز است وامروز بالفعل امروز است ، هر دو بالقوهء زمانهاى آينده هستند با اين تفاوت كه ديروز بالقوهء امروز هم هست ولى امروز ديگر بالقوهء امروز نيست بلكه امروز بالفعل امروز است . بنابراين در ارتباط با اين واقعيت كه جهان از قوه به فعل مىرسد و اين قوه‌هاست كه به فعليت مىرسند ، آن كه سهم بيشترى از بالقوه بودن دارد همان است كه ما مىگوييم مقدم است بر آن كه سهم كمترى ازبالقوه بودن دارد ؛ و به عبارت ديگر آن\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nكه ظرفيت بالقوه‌اىاش بيشتر است مقدم است بر آن كه ظرفيت بالقوه‌اىاش كمتر است ؛ يعنى ديروز بالقوهء آينده است ، امروز هم بالقوهء آينده است ، اما ديروز كه بالقوهء آينده است آن آينده‌اى كه او بالقوهء آن است « امروز » هم جزء آن بالقوه‌هاست ، ولى امروز كه بالقوهء آينده است بالقوهء آيندهء منهاى خودش است ، چون خودش به فعليت رسيده است .\r\nاين هم ملاك تقدم و تأخر در باب زمان بود كه بيان كرديم « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا اينجا درواقع ارجاع مجهولى به مجهول ديگر نيست ؟ وقتى ما مىگوييم ملاك تقدم و تأخر زمانى قوه و فعل است آيا نسبت به اين مفهوم روشنتر مىشويم ؟ .\r\nاستاد : بله ، البته كه روشنتر مىشويم . وقتى كه ما رابطهء شيئى با شىء ديگر را درنظر بگيريم چند حالت متصور است ( كم كم وارد بحث قوه و فعل مىشويم كه اتفاقاً بحث بعدى ما دربارهء قوه و فعل است اگرچه حاجى بحث قوه و فعل را در اينجا خيلى بالاجمال و به‌طور مختصر گذرانده است ) :\r\nيكى اينكه : امكان اينكه الف ب بشود يا ب الف بشود وجود ندارد ؛ نه الف ب مىشود و نه ب الف مىشود .\r\nديگر اينكه : در الف امكان ب شدن هست ؛ يعنى الف مىتواند ب بشود ، مىپذيرد كه ب بشود . پس الآن الف ب را ندارد ، يعنى الآن بالفعل ب نيست ، ولى مىشود كه ب بشود .\r\nمثلًا الف ج نيست و ج هم نمىشود ؛ اما در اينجا الف ب نيست ولى ب مىشود ، به سوى ب شدن است ؛ و به عبارت ديگر امكان ب شدن در آن هست . اين مىشود قوه و فعليت .\r\nما طبق اين بيانى كه ذكر كرديم اصلًا به زمان هم كارى نداريم .\r\nآنگاه در اين رابطهء قوه و فعليت - كه شيئى امكانِ شدن شىء ديگر در آن هست و به تعبير ديگر اين شىء ظرفيت اين را كه شىء ديگر بشود ( ولى هنوز نشده است ) در خودش دارد - وقتى كه دو شىء ظرفيت آن آينده را دارند ولى يكى ظرفيت آن آينده را بيشتر دارد و يكى كمتر ، اولى را كه ظرفيت آن آينده را بيشتر دارد « متقدم » مىناميم و دومى را « متأخر » . هر گذشته‌اى ظرفيت بالقوه‌اش نسبت به آينده بيشتر است و هر آينده‌اى ظرفيت بالقوه‌اش نسبت به آيندهء خودش از آن گذشتهء خودش كمتر است .\r\n- بنده منظورم اين است كه وقتى ما مىگوييم « الف ب بشود » در واقع « شدن » را جزء لازم تعريف قوه و فعل آورده‌ايم ؛ آن وقت در همين « شدن » آيا زمان ، تحليلى نيست ؟ .\r\nاستاد : نه ، نيست . گاهى نظير اين حالت در تعاريف پيش مىآيد و [ اشكال مىكنند 
  ] كه اگر فلان كلمه را بشكافيم آخرش خود آن « معرَّف » از آن به دست مىآيد .\r\nجواب مىدهند كه واقعاً اين‌طور نيست . اينچنين نيست كه مثلًا وقتى بخواهيم « شدن » را تصور كنيم لازم باشد كه اول زمان را به تفصيل تصور كنيم . گو اينكه مفهوم زمان از آن جدا شدنى نيست ولى لزومى ندارد كه ما زمان را تصور كنيم تا بعد « شدن » را بتوانيم تصور كنيم . اگر فرض كنيد زمانى هم در كار نباشد ( گو اينكه محال است نباشد ) باز\r\n","page_name":" 508 ","page_number":508},
  {"content":"\r\n\r\n\r\n\r\n\r\n\r\n","description":"","footnote":"\r\n« شدن » قابل تصور است . بنابراين در خود « شدن » حتى زمان هم نيست ؛ ممكن است در « آن » هم قضيه صورت بگيرد و انجام بشود . مثلًا در انقلابهاى دفعى اينچنين است ؛ يعنى تصورش ممكن است كه يك شىء آناً شىء ديگر بشود ؛ زمانى هم در كار نيست ؛ يعنى در « آن » اين شىء آن شىء ديگر مىشود نه در زمان . البته اين « شدن » به اصطلاح معمولىِ امروز ماست كه وجود تدريجى را « شدن » مىناميم .\r\n- در واقع حركت است .\r\nاستاد : بله ، همان حركت است ، و الّا در « شدن » به آن معنايى كه در تعريف قوه و فعليت عرض مىكنيم هيچ ضرورتى ندارد كه ما زمان و تدريج را درنظر بگيريم ولهذا ارسطو مىگفت قوه و فعل بر دو قسم است : قوه و فعل دفعى ، قوه و فعل تدريجى . قوه و فعل دفعى آنجاست كه تبديل قوه به فعليت زمان نمىخواهد ( كه او آن را « كون و فساد » مىناميد ) و قوه و فعل تدريجى آنجاست كه زمان مىخواهد .\r\n- آيا حكماى ما از قبيل ملاصدرا به قوه و فعل دفعى قائل هستند ؟ .\r\nاستاد : نه ، قبول ندارند ، نه از باب اينكه اصلًا در مفهوم تبديل قوه به فعليت مفهوم « زمان » خوابيده است ، بلكه چون به دليل ديگر محال است .\r\n- يعنى مىفرماييد چون تصورش ممكن بود او آمد اين تقسيم را كرد .\r\nاستاد : بله .\r\n- شما اين بحث قوه و فعل را كه مجدداً در باب « قوه و فعل » مطرح خواهيد كرد ؟ .\r\nاستاد : نه ، اينجا ديگر بحث نمىكنيم ، چون حاجى در اينجا راجع به آن بحث نكرده است .\r\nبحث حركت را كه ديگران در باب « قوه و فعل » مطرح كرده‌اند حاجى در « طبيعيات » مطرح كرده است و در اينجا فقط چند اصطلاح گفته و رد شده است .\r\n- يعنى شما در اين درس بحث قوه و فعل را مطرح نمىكنيد ؟ .\r\nاستاد : اينجا در منظومه ديگر مطرح نمىكنيم مگر اينكه بخواهيم برويم در طبيعيات شرح منظومه و بحث حركت را مطرح كنيم ، و الّا اگر بخواهيم ترتيب اين كتاب را رعايت كنيم نه ؛ و فعلًا بحثش لزومى هم ندارد .\r\n- اينكه شما فرموديد در مورد زمان اجزاء متقدم نسبت به اجزاء متأخر ، قوه و حامل شدن آن آينده است ، ميان قوه و فعلى كه در اينجا مىگوييم با قوه و فعلى كه در مورد اجسام طبيعى و مادى درنظر مىگيريم يك فرقى هست به اين صورت كه يك هستهء سيب كه قوهء درخت سيب شدن در آن هست در واقع خودش بالذات متحول مىشود به درخت سيب ؛ ولى در مورد زمان بايد گفت كه اجزاء زمان به صورت حلقات زنجير هستند كه كنار هم قرار مىگيرند و متحول به هم نمىشوند .\r\nاستاد : خير ، اجزاء زمان هم متحول است ؛ در اينجا هم تحول وجود دارد ، منتها زمان خود تحول است . در نهايت امر همهء اينها به يك جا برمىگردد ؛ يعنى اگر زمان را تحليل كنيم با حركت يكى از آب درمىآيد ؛ بعد حركت را تحليل مىكنيم در نهايت امر با متحركها يكى از آب درمىآيد . ولى در ابتدا ذهن اين كثرت را ايجاد مىكند كه زمان را از حركت\r\n","page_name":" 509 ","page_number":509},
  {"content":"\r\n\r\n\r\n\r\n\r\n\r\n","description":"","footnote":"\r\nجدا مىگيرد ، حركت را از زمان جدا مىگيرد و حركت را از متحرك جدا مىگيرد . اين از آن جهت است كه حركت خودِ تحول است و زمان هم مقدار تحول تدريجى است ، كه فرق مقدار و متقدر هم در اينجا فرق اعتبارى و ذهنى است نه فرق عينى .\r\nبنابراين در همان جا هم كه شما مىگوييد مثلًا يك هستهء خرما متحول مىشود به درخت خرما ، انسان ابتدائاً خيال مىكند كه يك چيزى است كه يك تحولى در درونش واقع مىشود و متحول و متحولٌ اليه دو چيز هستند . اما در واقع اينچنين نيست ؛ يعنى همان هستهء خرما را هم در نهايت امر شما مىبينيد كه يك تحول دائم است . اينها مسائلى است كه بحثهايش در جاى ديگر مىآيد .\r\n- اينكه شما مىفرماييد تقدم و تأخر زمانى يك امر حقيقى است اين حقيقت باز نسبت به ما مطرح است يا در كل عالم قطع نظر از وجود ما حقيقى است ؟ .\r\nاستاد : نه ، اينكه ما مىگوييم تقدم و تأخر زمانى يك امر حقيقى است ، يعنى در هر جاست كه زمان وجود دارد .\r\n- به خاطر اينكه مُدركى به صورت « ما » وجود دارد اين تقدم و تأخر حقيقى است يا نه ؟ چون اينكه گفته مىشود . . .\r\nاستاد : نه ، اگر به خاطر مدرك بخواهد باشد آن وقت معنايش اين است كه قطع نظر از ادراك ما وجود ندارد . نه ، اين تقدم و تأخر يك چيزى است كه قطع نظر از ادراك ما وجود دارد ؛ يعنى چنين رابطه‌اى ميان اشياء قطع نظر از ما وجود دارد . اگر ما هم در عالم نمىبوديم و اگر انسانى هم در عالم نمىبود باز فلان حادثه‌اى كه در عالم واقع شد ( مثلًا فرض كنيد جدا شدن زمين از خورشيد ) بر فلان حادثهء ديگر ( مثلًا پيدايش آب بر روى زمين ) مقدم بود . انسان هم اگر نمىبود باز جدا شدن زمين از خورشيد بر پيدايش آب بر روى زمين تقدم داشت ؛ يعنى يك رابطهء اينچنينى ميان ايندو هست . آن در يك زمان واقع شده است و اين در يك زمان ديگر واقع شده است كه ما تازه داريم محاسبه مىكنيم كه هريك در چند ميليون سال پيش اتفاق افتاده‌اند . بنابراين « زمان » ى وجود دارد كه وقتى ما روى اين قطعهء زمان حساب مىكنيم مىبينيم كه جدا شدن زمين از خورشيد در يك نقطه قرار گرفته است و پيدايش آب در نقطهء ديگرى از اين امر ممتد قرار گرفته است و آن نقطه يك رابطهء خاصى با اين نقطه دارد كه رابطهء تقدم است . اين ديگر به اختيار ما نيست ، يعنى به فرض ما نيست ، به قرارداد ما نيست .\r\n- پس اين مسأله‌اى كه مىگوييم نسبت به ذات بارى تقدم و تأخر وجود ندارد چگونه حل مىشود ؟ .\r\nاستاد : ما مىگوييم نسبت به ذات بارى تقدم و تأخر وجود ندارد ؛ نسبت به او وجود ندارد ، نه اينكه در بين خود اشياء و در رابطه‌شان با يكديگر همچنين نسبتى وجود ندارد ؛ يعنى خداوند تقدم دارد بر همهء اجزاء زمان . زمان در مرتبهء فعل او قرار گرفته است ، ولى خود اين فعل يك واقعيتى است كه داراى مراتب است و بعضى مراتبش بر بعضى ديگر تقدم دارد . ما كه نمىخواهيم بگوييم يك مرتبه‌اى از زمان بر خدا تقدم دارد يا خدا بر يك\r\n","page_name":" 510 ","page_number":510},
  {"content":"\r\n\r\n\r\n\r\n\r\n\r\n","description":"","footnote":"\r\nمرتبه‌اى از زمان تقدم دارد به آن نوع تقدمى كه يك مرتبهء زمان بر مرتبهء ديگرش دارد .\r\nزمان ( از اولش تا آخرش ) و زمانيات ، همهء اينها در مرتبهء فعل حق هستند و اين چيزى كه در مرتبهء فعل حق هست خودش در ذات خودش يك موجود كشش‌دار اينچنينى است ؛ علاوه بر اينكه كشش‌دار است ميان مراتبش هم يك چنين رابطه‌اى هست . پس اين مطلب اشكالى به جايى وارد نمىآورد .\r\n","page_name":" 511 ","page_number":511},
  {"content":"\r\n\r\n\r\nفريده چهارم قوه و فعل\r\nاز بحث قوه و فعل ، آنچه كه حاجى در اينجا آورده است مطلبى ندارد . فقط اصطلاحات را ذكر كرده‌اند كه ما در فلسفه گاهى قوه را در مقابل فعليت به كار مىبريم كه به معنى استعداد است ( كه همان چيزى است كه در جلسه گذشته هم درباره‌اش بحث مىكرديم ) و گاهى قوه را در مقابل فعل و به آن اصطلاحى به كار مىبريم كه در علوم طبيعى به كار مىبرند و به معنى نيرو و مبدأ اثر است .\r\nفرق است ميان قوه به معنى نيرو و مبدأ اثر - مانند اينكه مىگوييم در عضلات دست من نيرويى وجود دارد كه آن را حركت مىدهد يا در عضلات پاى من نيرويى وجود دارد كه من را از جايى به جايى حركت مىدهد ، و يا در اتومبيل چنين نيرويى وجود دارد - و ميان قوه به معنى استعدادِ اينكه اين شىء يك شىء ديگر بشود . در آنجا وقتى كه مىگوييم « قوه » آن را در مقابل فعل و به معنى مبدأ فعل به كار مىبريم و در اينجا وقتى مىگوييم « قوه » آن را در مقابل فعليت به كار مىبريم و همان است كه اخيراً در بحث گذشتهء خود در باب « سبق و لحوق » به آن اشاره كرديم ، يعنى امكانِ شدنِ چيزى ديگر ؛ و دربارهء آن چيزى كه حامل امكان شىء ديگر است مىگوييم اين بالقوه آن را دارد . پس همين « استعداد شيئى در شيئى بودن » را در اين اصطلاح « قوه » مىگويند .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبقيهء مطالبى كه در اينجا ذكر شده است باز چند اصطلاح است . قوهء فاعلى را كه به معنى « نيرو » است به چهار قسم تقسيم كرده‌اند :\r\nقسم اول را كه قوه ، مقرون به شعور است « قدرت » مىنامند ؛ كه معمولًا در اصطلاح ، « قدرت » را در مورد جاندارها و ذى شعورها مىگويند ( اگرچه در اصطلاح امروز آن را در مورد بىجان‌ها نيز به كار مىبرند و مثلًا مىگويند قدرت اتومبيل چقدر است ؛ ولى اين شايد يك نوع مجاز باشد ) .\r\nقسم دوم را كه قوه ، مقرون به شعور و ادراك نباشد اصطلاحاً « قوهء نباتى » مىگويند .\r\n[ قسم سوم را كه قوه مبدأ فعل واحد است و صاحب قوه ذى حيات و ذى شعور است « نفس فلكى » مىگويند 
  ] .\r\nقسم چهارم را كه صاحب قوه ذى حيات و ذى شعور نباشد صرفاً « طبيعت » مىگويند مانند قوه‌اى كه در مغناطيس است و مانند انواع قوايى كه در همهء جمادات است . به هر حال اينها يك سلسله اصطلاحاتى است كه در اينجا ذكر مىكنند و ديگر مسألهء مهمى در كار نيست .\r\nاز اين بحث هم مىگذريم و به مباحث « ماهيت » مىرسيم كه آنها باز مباحث ذهنى دقيقى است « 1 » .\r\n\r\n\r\n\r\n\r\n","description":"","footnote":"\r\n( 1 ) . - يك سؤالى كه در اينجا هست اين است كه چطور حاجى با اينكه مشهور است كه شارح آثار آخوند است مبحث حركت را در « طبيعيات » برده و در اينجا دربارهء قوه و فعل بحث مستوفى نكرده است ؟ .\r\nاستاد : با اينكه پيرو و شارح مكتب اوست ولى در عين حال گاهى [ از رويّهء او عدول مىكند 
  ] . اتفاقاً اين كه مبحث حركت را به آنجا برده است ، خود حاجى و امثال وى قبول دارند كه آن قسمتى از طبيعيات كه اصطلاحاً « سماع طبيعى » ناميده مىشود دنبالهء بحث الهيات است ؛ يعنىگو اينكه مربوط به طبيعيات است ولى كلياتى است در باب طبيعيات كه روى مقياسهايى كه اينها به دست مىدهند آنها از احكام « موجود بماهو موجود » است نه از احكام « جسم بماهو جسم » .\r\n- يعنى حاجى بحث طبيعيات را هم به عنوان ادامهء بحث الهيات مطرح مىكند .\r\nاستاد : همهء طبيعيات را نه ، بلكه آن قسمتى از طبيعيات را كه به آن « سمع كيانى » مىگويند ، يعنى كليات طبيعيات را .\r\n- آنها را به عنوان ادامهء الهيات در نظر مىگيرد ؟ .\r\nاستاد : بله ، به عنوان ادامهء الهيات . خودش هم در اينجا مىگويد : « و انما البحث عن الهيولى و الصورة و الجسم من الالهى لأنها احوال تعرض الموجود من غير أن يصير رياضياً أو طبيعياً و . . . »\r\n","page_name":" 513 ","page_number":513},
  {"content":"\r\n\r\n\r\n\r\n\r\n\r\n","description":"","footnote":"\r\n( رجوع شود به اوايل بحث « طبيعيات » شرح منظومه ) .\r\n- مىفرماييد در اين جهت از آخوند متأثر است ؟ يعنى تأثير آخوند فقط در اين است كه حاجى اين مباحث را از احوال موجود بماهو موجود و جزء الهيات مىداند ؟ .\r\nاستاد : نه ، مىخواهم بگويم اين جهت كه حاجى مبحث حركت را در باب طبيعيات ذكر كرده است منافات ندارد با آن چيزى كه شما سؤال كرديد .\r\n","page_name":" 514 ","page_number":514},
  {"content":"\r\n\r\n\r\nفريدهء پنجم : ماهيت و لواحق آن\r\n\r\n","description":"","footnote":"","page_name":" 515 ","page_number":515},
  {"content":"\r\n . \r\n","description":"","footnote":"","page_name":" 516 ","page_number":516},
  {"content":"\r\n\r\n\r\n( 1 ) غرر اول : تعريف ماهيت و پاره‌اى از احكام آن\r\n ما قيلَ فى جَوابِ مَا الْحَقيقَة * مَهِيَّةٌ وَالذّاتُ وَ الْحَقيقَة \r\n قيلَتْ عَلَيْها مَعَ وُجودٍ خارِجى * وَكُلُّهَا الْمَعْقولُ ثانياً يَجى \r\n وَلَيْسَتْ الّا هِىَ مِنْ حَيْثُ هِيَه * مَرْتَبَةً نَقائِضُ مُنْتَفِيَة \r\nيكى از ابوابى كه در فلسفه دربارهء آن بحث مىكنند مباحثى است كه آنها را « مباحث ماهيت » مىنامند . قبلًا گفته‌ايم كه جامع مشترك مسائل فلسفهء اولى اين است كه همهء آنها احكام « موجود بماهو موجود » مىباشند ؛ يعنى موجود از آن جهت كه موجود است اين احكام را دارد ، نه از آن جهت كه شىء خاصى از اشياء يا طبيعت خاصى است . يكى از احكام و عوارض موجود بماهو موجود خود ماهياتند .\r\nاول بايد ببينيم اصلًا ماهيت يعنى چه ، تعريف ماهيت چيست ، بعد وارد مسائل ديگر مربوط به ماهيت بشويم از قبيل مسألهء اعتبارات ماهيت و اقسام و انواع ماهيت .\r\n\r\nتعريف ماهيت\r\nاولًا تعريف لغوى ماهيت را بيان مىكنيم . ماهيت از نظر لغت از « ماهِىَ » يا\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n« ماهو » است . در واقع در اصل « ماهويّت » بوده است ، كم كم از نظر لفظى تخفيف پيدا كرده و « ماهيت » شده است . ماهو يعنى « چيست او » و ماهيت يعنى « چيست اويى » كه در زبان فارسى به آن « چيستى » مىگوييم . پس در واقع مسألهء ماهيت مسألهء چيستى است . وجود هستى است و ماهيت چيستى . انسان دوگونه تصور دربارهء اشياء دارد ، يا بگوييم دو حيثيت در اشياء تشخيص مىدهد : يكى هستى اشياء و ديگرى چيستى اشياء . مثلًا يك وقت مىگوييم دايره هست ، يا نيست . بحث در اين است كه آيا در عالم دايره‌اى وجود دارد يا نه ؟ بحث در هستى است . يا اينكه آيا خط مستقيم هست يا نيست ؟ و يا اينكه انسان هست يا نيست ؟ عالم خارج از ذهن ، هست يا نه ؟ صحبت از هستى است در مقابل نيستى .\r\nيك وقت ديگر صحبت بر سر چيستى است . صحبت در اين است كه دايره چيست ؟ خط مستقيم چيست ؟ خط منحنى چيست ؟ مثلث چيست ؟ جواب سؤال از چيستى همان است كه « تعريف » مىناميم . تعريفها را در جواب اين سؤال مىآوريم .\r\n\r\nلزوم شناخت علامات استفهام\r\nبراى اينكه بدانيم انسان انديشه‌هاى گوناگونى دربارهء اشياء دارد و اشياء را از زواياى مختلف ذهن مطالعه مىكند ، يكى از راههايش اين است كه ادوات استفهام يا ابزار استفهام را در هر زبانى بشناسيم .\r\nبعضى از ادوات استفهام به صورت اسم هستند و بعضى به صورت حرف . اين از جهت ادبى يا دستورى و گرامرى است ، ولى به هر حال استفهام ، استفهام است .\r\nاين ، مطالعهء خوبى است دربارهء ذهن كه پرسشهاى ذهن دربارهء اشياء يك جور نيستند ، انواع پرسشها هستند و انواع پرسشها نشانگر انواع مجهولات است ؛ يعنى چون مجهولات انسان اشكال متعدد دارد ، سؤالاتش هم اشكال متعدد دارد ؛ و قهراً مجهولات از آن جهت كه مجهولاتند و عدمى هستند چيزى نيستند ؛ از آنها سؤال مىكنند تا معلومى را به دست بياورند . پس معلومات انسان اشكال مختلف دارد ؛ از اين جهت سؤالهاى متعدد در ذهن طرح مىشود ؛ يعنى سؤالها به شكلهاى مختلف در ذهن انسان مطرح مىشود . پس مختلف طرح شدن سؤالات در ذهن علامت مختلف بودن مجهولات است ( چون انسان وقتى استفهام مىكند كه چيزى را نمىداند ) و\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nمختلف بودن مجهولات علامت مختلف بودن معلومات است و مختلف بودن معلومات علامت مختلف بودن جنبه‌هاى مختلف اشياء است كه چون اشياء جنبه‌هاى مختلف دارند علمهاى ما دربارهء اشياء ، گوناگون است ؛ يعنى دربارهء يك شىء ما چند علم داريم و قهراً دربارهء يك شىء چند جور جهالت و نادانى ممكن است داشته باشيم ، و دربارهء يك شىء چند جور پرسش داريم .\r\nبنابراين ، اين بحث ابتدا به صورت يك بحث لُغوى است ولى فوراً بحث از لغت به معنا يعنى به سؤالات و پرسشهايى كه براى ذهن واقعاً مطرح است منتقل مىشود ، و از تعدد و انواع پرسشها به انواع مجهولات و از آنجا به انواع معلومات و از آنجا به جنبه‌هاى مختلف اشياء ، كه ذهن ما از ديدهاى مختلف اشياء را مىبيند . دربارهء يك شىء در آنِ واحد سؤالهاى متعدد مطرح مىشود . مثلًا انسان لغت « تيهو » را كه مىشنود اول سؤال مىكند كه « تيهو چيست » ؟ اول كه مىپرسد ، سؤال از لغت مىكند ؛ يعنى مىخواهد بگويد اين لفظ براى چه معنايى وضع شده . بعد مىفهمد اين لغت نام فلان مرغ است كه در لهجهء ديگر به آن « كبك » مىگويند و تيهو همان كبك است .\r\nسپس سؤال را از مرحلهء لغت مىگذراند و مىگويد آيا راستى اين كبك ( دراينجا ديگر به لغت كارى ندارد ) چيست ؟ چه مرغى است ؟ مىخواهد اين را برايش تعريف كنند . اين يك نوع ديگر از پرسش است كه « چيست او » ؟ بعد يك نوع پرسش ديگر هست ( البته انسان وقتى چيزى را مىداند ديگر از آن سؤال نمىكند و ليكن در ابتدا سؤالاتى براى ذهن مطرح است ) كه آيا او هست يا نيست ؟ چنين چيزى واقعيت دارد ؟ مثل اينكه كسى دربارهء سيمرغ حرفى مىزند كه سرش به سر انسان مىماند ، بالهايش چنين است ، آشيانه‌اش چنان است ؛ بعد آدم سؤال مىكند كه اصلًا چنين چيزى هست يا فقط فرض است ؟ وجود دارد يا وجود ندارد ؟ پس سؤال از هستى غير از سؤال از چيستى است . اولًا او چيست ؟ بعد آيا او هست ؟ ( البته به يك معنا چيستى بر هستى مقدم است و به يك معناى ديگر هستى بر چيستى مقدم است ) .\r\nباز سؤال ديگرى براى انسان مطرح است و آن اينكه انسان بعد از اينكه از سؤال از مرحلهء هستى فارغ شد ، از احوالش سؤال مىكند . مثلًا دربارهء همان كبك مىپرسد آيا اين مرغ گوشتخوار است يا دانه خوار ؟ يا دربارهء يك حيوان ديگر سؤال مىكند كه آيا آن حيوان پستاندار است يا يك نوع ديگر ؟\r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\nادوات استفهام\r\nسؤال از چيستى ، لغتش در زبان عربى « ما » ى استفهام و در فارسى « چه » و « چى » است . وقتى كه سؤال از هستى يك شىء مىكنيم لغت ديگرى به كار مىبريم ؛ در زبان فارسى « آيا » به كار مىبريم و در زبان عربى « هل » و چند لفظ ديگر كه كار هل را مىكنند مثل « أَ » ( همزهء استفهام ) . مثل « هل هو موجود ؟ » آيا او هست ؟ اين سؤال دوم را ديگر با « ما » طرح نمىكنيم ، با « هل » طرح مىكنيم . سؤال سوم را كه بعد از دانستن هستى شىء ، از حالاتش مىكنيم ، باز با « هل » و « آيا » طرح مىكنيم : آيا او گوشتخوار است يا دانه خوار ؟ .\r\nسؤال ديگرى كه براى ما مطرح مىشود سؤال از « چرا » است . بعد از اينكه براى ما گفتند فلان حيوان موجود است ، يا فلان چيز موجود است ، در اينجا سؤال ديگرى براى ما پيدا مىشود و آن اين است كه « چرا ؟ » يعنى مجهول ديگرى را با اين سؤال مىخواهيم حل كنيم ( بعداً خواهيم گفت كه « آيا » و « چرا » نيز بر دو قسم هستند ) .\r\nهمچنين سؤالات ديگرى مطرح مىشود ، مانند سؤال از « چگونگى » . اين هم سؤالى است دربارهء اشياء كه ذهن آن شىء را از زاويهء ديگر مورد مطالعه قرار مىدهد و چيز ديگرى از آن شىء را مىخواهد كشف كند . سؤال از كيفيت است .\r\nوقتى از چگونگى شيئى سؤال مىكنيم يعنى از كيفيت خاص آن مىپرسيم ، كيفيت اشياء چيزى است غير از چيستى و هستى و چرايى اشياء . لفظ و لغت [ پرسش 
  ] فرق مىكند ؛ واقعاً هم براى ذهن سؤالى كه به صورت چگونگى مطرح مىشود غير از سؤالى است كه به صورتهاى ديگر طرح شده است « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا سؤالها در مورد شىء واحد است ؟ .\r\nاستاد : بله .\r\n- از جنبهء واحد ؟ .\r\nاستاد : البته از جنبهء واحد كه نمىشود . عرض كرديم كه اين علامتِ جنبه‌هاى متعدد است .\r\nگفتيم لغات متعدد علامت سؤالات متعدد ، سؤالها علامت مجهولات متعدد ، آنها علامت معلومات متعدد و آنها علامت جنبه‌هاى متعدد اشياء هستند .\r\n","page_name":" 520 ","page_number":520},
  {"content":"\r\n\r\nپس يك وقت مىآييم سؤال از « چگونگى » مىكنيم . يك وقت هم سؤال از « چقدرى » و « چه اندازه‌اى » مىكنيم . كسى مىگويد من پول دارم ، مىگوييم چقدر پول دارى ؟ يا فلان كس قدش بلند است ، چقدر بلند است ؟ در اين صورت سؤال از « كميت » است .\r\nسؤال از « چه وقتى » ، « كىاى » : كى فلان حادثه واقع شده ؟ مثلًا فلان كس متولد شده است ، مىپرسيم كى ؟ فلانى مرد ؛ كى ؟ فلان جنگ واقع شد ، كى ؟ من آمدم ؛ كى ؟\r\nپس اين هم سؤال ديگرى است كه رابطهء يك حادثه را با زمان بيان مىكند .\r\n« كجايى » نيز سؤال ديگرى است كه براى ذهن مطرح است ، مربوط به رابطهء شىء با مكان .\r\n« كدامى » هم سؤال ديگر است . گاهى يك شىء مردد مىشود ميان دو شىء .\r\nفرض كنيد زيد چند پسر دارد و شما مىگوييد : پسر آقاى زيد را ديدم . با اين جمله نمىخواهيد بگوييد همهء پسرهاى او را ديدم بلكه مىخواهيد بگوييد يكى از پسرهايش را ديدم . آنگاه سؤال مىكنيم : كداميك را ديدى ؟ پس اين هم سؤال ديگرى است .\r\nاينها انواع سؤالاتى است كه براى ذهن مطرح است و علامت جنبه‌هاى گوناگونى است كه ذهن در اشياء تشخيص مىدهد . البته اين به معنى اين نيست كه در هر موجودى لزوماً همهء اين جنبه‌ها بايد وجود داشته باشد . مقصود اين است كه در مجموع براى ذهن اين مجموعه از سؤالات هست ؛ ممكن است در بعضى موجودات چند تا از اين سؤالات به يك سؤال برگردد ، مثلًا چيستى موجودى با هستى آن يكى باشد ، يا در موجودى چيستى و هستى و چرايى آن يكى باشد . اين خودش مسأله‌اى است كه آيا ممكن است موجودى چيستىاش عين هستىاش باشد و هستىاش عين چيستىاش باشد ؟ چرايى آن عين هستى آن باشد ؟ چرايى آن در خودش باشد نه در بيرون خودش ؟ اينها فعلًا براى ما مطرح نيست . اجمالًا مىخواهيم بگوييم كه اينهمه سؤال براى انسان مطرح مىشود ، كما اينكه اين سؤالاتى كه هست ( اين چندگانگى در سؤالات نشانهء چندگانگى در اشياء است يعنى تا ذهن در شىء جنبه‌هاى مختلف تشخيص ندهد سؤالات به صور مختلف مطرح نمىشود ) گاهى در عالم عين هم با يكديگر اختلاف دارند گاهى نه ، بلكه در عالم ذهن اختلاف دارند ، يعنى ذهن وقتى اينها را در خودش تحليل مىكند [ به اين\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nجنبه‌هاى مختلف مىرسد 
  ] ، چون تحليل ذهنى غير از تحليل عينى است .\r\nاشياء دوگونه تحليل مىشوند : تحليل عينى ، كه شىء تجزيه مىشود در خارج و تركيب مىشود در خارج ؛ و ديگر - كه آن خيلى مهم است و كار منطق و فلسفه است - تحليل پذيرى اشياء است در ذهن ، نظير دسته بندى كردن اشياء . در تجزيه و تركيب خارجى مسألهء جزء و كل مطرح است يعنى شىء را در خارج به اجزائش منقسم مىكنيم . در تحليل ذهنى و عقلى مسألهء جزئى و كلى مطرح است ، دسته بندىها مطرح است .\r\nمثلًا يك وقت ما شيئى را تحليل مىكنيم در خارج ؛ انسانى را زير چاقويى تشريح مىكنيم ، تكه تكه مىكنيم ؛ و يا آب را با يك وسائل فنى تجزيه مىكنيم به اجزاء و عناصر اوليهء آن . اما تحليلهاى ذهنى و عقلى اين گونه نيست . نظير دسته بندىهايى است كه در مورد حيوانات يا گياهان و يا جمادات مىكنيم . مثلًا حيوانات را در درجهء اول تقسيم مىكنيم به حيوان تك سلولى و حيوان چندسلولى .\r\nتك سلولى را تقسيم مىكنيم به چندگونه ، و چند سلولى را تقسيم مىكنيم به چند گونهء ديگر .\r\nيك وقت حيوان تك سلولى را در لابراتوار تقسيم مىكنيد به غشاء خارجى و پروتوپلاسم و از اين قبيل چيزها ؛ و يك وقت حيوان تك سلولى را تحليل يعنى تقسيم ذهنى مىكنيد ؛ يعنى اقسام و انواعش را بيان مىكنيد و مىگوييد حيوانات تك سلولى چند نوع هستند . اينجا ديگر يك حساب و نظمى دارد كه به اختيار ما نيست .\r\nپس اين جنبه‌هاى مختلف اشياء يك وقت جنبهء عينى هم دارد و در عالم عين هم مختلفند مثل كميت و كيفيت ، [ و يك وقت چنين نيست و كثرت فقط ذهنى است 
  ] .\r\nيك وقت سؤال از « چقدرى » مىكنيم ؛ يك وقت سؤال از « چگونگى » مىكنيم .\r\nگاهى سؤال مىكنيم كه اين آب چقدر است ؟ چند ليتر است ؟ ( از نظر حجم ) ؛ چند كيلو است ؟ ( از نظر وزن ) . گاهى سؤال از كيفيتش مىكنيم : آيا گرم است يا سرد ؟ با اينكه اين شىء واحد است اينها عين يكديگر نيستند و از يكديگر قابل انفكاك هستند يعنى ممكن است چگونگىاش ثابت و چقدرىاش متغير باشد ، و ممكن است چقدرىاش ثابت و چگونگىاش متغير باشد . اين علامت اين است كه\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nاينها غير يكديگرند . اينها انواع سؤالاتى است كه ذهن دربارهء اشياء مىكند « 1 » .\r\n\r\n\r\n\r\n\r\n","description":"","footnote":"\r\n( 1 ) . - مىشود مثالى لطف كنيد براى وقتى كه « چقدرى » ثابت باشد و « چگونگى » متغير و مختلف باشد ؟ .\r\nاستاد : همين آب را فرض كنيد از نظر وزن ثابت است ولى چگونگىاش را - كه در اينجا حرارت است - بالا مىبريد .\r\n- باز در اينجا يك كميتى هم حرارت دارد كه متناسب با خودش است .\r\nاستاد : مىدانم ؛ آن كميت مال حرارت است نه كميت حجمى . ما در اينجا دو كميت داريم .\r\n- يعنى يك كميت ديگرى ثابت مىماند . اين فرق نمىكند . آن مربوط به كيفيت ديگرى است ، منظورتان . . .\r\nاستاد : بله ، آن به اين [ مربوط 
  ] نيست . اين آب الآن يك كميتى دارد و يك كيفيتى . در مسألهء حرارت قبلًا هم بحث كرديم كه اگر حرارت را يك كيفيت بدانيم ، كميت حرارت تغيير نمىكند . اين يك تعبيرى است كه ما مىگوييم درجهء حرارت مىرود بالا ؛ مىگوييم ده درجه بود ، بيست درجه شد ، پنجاه درجه شد ، صد درجه شد ؛ نه ، حرارت شدت پيدا مىكند ، بعد ما اين را با يك كميت مىسنجيم و اسمش را مىگذاريم « كميت حرارت » .\r\nيك ميزان الحراره‌اى اينجا مىگذاريم ، بعد آن يك حركت كمّى مىكند ، درجه‌اش مىرود بالا . تا اين حرارت يك حد و شدت معينى دارد ، اثرش اين است كه آن جيوهء ميزان الحراره فلان مقدار بالا برود . وقتى كه اثرش بيشتر شد ، جيوه بيشتر بالا مىرود . ما چون شدت را نمىتوانيم اندازه گيرى كنيم ، مىآييم آن را با يك كميت اندازه گيرى مىكنيم و اسم اين را مىگذاريم « كميت حرارت » در صورتى كه اين كميت حرارت نيست .\r\n- البته همهء مسأله به اينجا ختم نمىشود .\r\nاستاد : بله ، اگر كسى حرارت را انرژى بداند كه اين انرژى دائماً اضافه مىشود ، آن از نظر ديگر كميت است ؛ و الّا بالارفتن ميزان الحراره كميت حرارت نيست .\r\n- بله ، ولى هر دو ناشى از ميزانى از حركت است كه چون آن ميزان انرژىِ حركتى مثلًا در اين آب جوش و در اين جيوه - كه در كنار آن قرار گرفته - يكسان شده است ، به هر دو مثلًا يك اندازه حركت بخشيده است ؛ يك چنين طورى ؛ يعنى فيزيك جديد حرارت را به كميت برمىگرداند .\r\nاستاد : آن را توجه دارم .\r\n- آن كه كيفيت ثانويه است كه به كيفيت اوليه برمىگردد .\r\nاستاد : بله ؛ مكرر مسألهء حرارت و اصلًا بحث همهء كيفيات را گفته‌ايم . تعريف كيفيتى كه قدما مىگفتند بر آن كيفيات مادى كه امروزيها مىشناسند اصلًا صادق نيست ؛ يعنى اينها ديگر كيفيت نيستند .\r\nقدما رنگ را يك كيفيت مىدانستند چون آن را حالتى مىدانستند كه عارض بر جسم است ، نه اينكه رنگ خود همان نور باشد . آنچه كه امروزه « رنگ » مىنامند ، ديگر كيفيت نيست . اين را كه ما مىگوييم به عنوان مثال ذكر مىكنيم و الّا الآن شايد در عالم ماده و طبيعت آنچه كه قدما [ با عنوان 
  ] « كيفيت » تعريف مىكردند هيچ نداريم . در عالم نفسانيات هم كه يك سلسله كيفيات نفسانى مىگفتند آنها هم از جنبه فلسفى مورد خدشه و مناقشه واقع شده است . مثل اينكه علم يا اراده را يك كيفيت نفسانى مىدانستند ؛ اينها هم قابل مناقشه است .\r\n- پس اين بحث انتقادى در مورد مسألهء « كيفيت » هست .\r\nاستاد : بله هست . اين مطلب در مبحث « مقولات » خواهد آمد . بحث كميت هم همين‌طور است ؛ مسألهء كميت هم قابل انتقاد است ؛ يعنى اگر ما اين آهن را مىگوييم در اثر حرارت بر كميتش افزوده مىشود ، اين‌طور نيست ؟ .\r\n- يعنى در طولش .\r\nاستاد : در طولش است ؛ طول كميت است ديگر ؛ بر طولش افزوده مىشود .\r\nاگر آهن آن‌طور كه قدما معتقد بودند يك واحد متصل و يك امتداد پر مىبود كه اين امتداد پر واقعاً بر امتدادش ، بر طولش افزوده مىشود ، اين تغيير كمّى بود . اما اگر واقعاً اين‌طور باشد كه به چشم بيايد كه اين شىء كِش پيدا كرده است ولى در واقع فواصل زياد شده است ، كميتى تغيير نكرده است . اين مثل اين است كه ما الآن اينجا جمعى هستيم كه نشسته‌ايم و دايره مانندى تشكيل داده‌ايم . حال اگر مقدارى فاصلهء ما زيادتر بشود ، دور تر قرار بگيريم ، در اينجا كميتى تغيير نكرده است [ زيرا 
  ] اين اعتباراً يك دايره است ، واقعاً كه دايره نيست . در واقع يك نقطه‌هايى اينجا وجود دارد نه اينكه يك خط وجود دارد و اين خط انبساط پيدا كرده است ؛ نه ، خط انبساطى پيدا نكرده است ، بلكه نقاطى كه از هم فاصله داشته‌اند فاصلهء آنها زيادتر شده است . اين خدشه‌ها و مناقشه‌ها هست .\r\n","page_name":" 523 ","page_number":523},
  {"content":"\r\n\r\nبه هر حال منطقيين معتقدند كه در ميان اينهمه پرسشهايى كه در مورد اشياء مىشود ( پرسش از چيستى ، از هستى ، از آيايى ، از كدامى ، از كجايى ، از چه وقتى ، از چگونگى ، از چقدرى ) سه نوع سؤال است كه از نظر منطقى ارزش دارد ، باقى سؤالات برمىگردد به اين سؤالها ؛ ارزش منطقى فقط براى سه نوع از اين سؤالات است ، باقى سؤالات يا ارزش منطقى ندارد و يا به يكى از سه نوع برمىگردد . اين است كه حاجى هم در اينجا مطلب را احاله مىكند به آنچه كه در « منظومهء منطق » گفته است ؛ مىگويد :\r\n اسُّ الْمَطالبِ ثَلاثةٌ عُلِم * مَطلبُ ما مطلبُ هَل مطلبُ لِم \r\nاسّ اساس مطالب ( طلبها و سؤالات ) سه تا دانسته شده است : سؤال « ما » ( چيستى ) ، سؤال « هل » ( هستى ) ، سؤال « لم » ( چرايى ) ؛ مابقى آنقدرها ارزش منطقى ندارد . حال بعضى از اينها ارزش منطقى ندارد . مثلًا « كدامى » از نظر منطقى ارزش خاصى ندارد و برخى اگر ارزشى داشته باشند برمىگردد به يكى از سؤالهاى ديگر ؛ و اغلب به همان سؤال « آيا » مىشود اينها را تحليل كرد و آن سؤالات را به سؤال آيا\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nبرگرداند « 1 » .\r\n\r\nسؤال از « ما »\r\nهر يك از اين سه سؤال ( ما ، هل ، لم ) به صورت دو سؤال قابل طرح است ؛ يعنى دوگونه « ما » داريم ، دو گونه « هل » داريم و دو گونه « لم » داريم . و اما « ما » كه « چيستى » است . يك ماى شارحه داريم ، يك ماى حقيقيه . مقصودشان از « ماى شارحه » آن است كه سؤال از چيستى شىء بشود قبل از آنكه هستى آن تحقيق شده باشد كه آيا اين واقعاً هست يا نه ؟ مثل سؤال از سيمرغ قبل از اينكه اصلًا بدانيم سيمرغى هست . سيمرغى كه اينهمه شعرا مىگويند ، اين عنقا كه مىگويند : « عنقا شكار كس نشود دام بازگير » چيست ؟ اين را « ماى شارحه » مىگويند كه فقط ارزش شرح اسمى دارد و تنها مىتواند لغت را معنى كند ، چون هنوز ما نمىدانيم كه مثلًا عنقايى وجود دارد يا ندارد . تا وقتى وجودش تحقيق نشده است كه آيا چنين حقيقتى هست يا نه ، سؤال از چه بودنش تقريباً سؤال از « شرح اسم » است . در واقع مقصود اين است : مردم كه لفظ « عنقا » را به كار مىبرند چه معنايى از آن منظور مىكنند ؟ يا يك كسى بگويد : جن چيست ؟ ولى هنوز نمىداند جن يك حقيقتى در عالم هست يا نيست ، و ليكن سؤال مىكند جن چيست ؟ در اينجا در واقع سؤال از اين است كه مردم از اين لفظ چه منظورى دارند و اين لغت را براى چه وضع كرده‌اند « 2 » . از مفاد اين لفظ چه تصورى دارند ؟ اين را « ماى شارحه » مىگويند . البته گاهى ممكن است ماى شارحه با ماى حقيقيه يكى از آب درآيد ، چون ممكن است .\r\n\r\n\r\n\r\n\r\n","description":"","footnote":"\r\n( 1 ) . - استاد ! منظورتان از « ارزش منطقى » چيست ؟ .\r\nاستاد : يعنى از نظر تفكر انسان نقشى داشته باشد ؛ به اين معنا كه در جنبه‌هاى مختلف فكرى ، تعريفى ، شناختى ، قياسى يك جايى نقشى داشته باشد . اين سه سؤال ، چه در باب تصورات باشد و چه در باب تصديقات ، مىتوانند نقشى و حساب جداگانه‌اى داشته باشند ، ولى سؤالات ديگر نقشى ندارند . حرف ما اين است .\r\n( 2 ) . - [ به عبارت ديگر 
  ] چه تصورى در ذهن دارند كه اين را مىگويند .\r\nاستاد : بله .\r\n","page_name":" 525 ","page_number":525},
  {"content":"\r\n\r\nآن چيزى را كه از آن سؤال مىكنيم وجود داشته باشد و همان جوابى كه مىدهيم جواب حقيقىاش هم باشد .\r\n« ما » ى دوم ماى حقيقيه است . اينجا ديگر به لفظ كارى نداريم . بعد از اينكه حقيقت يك امر ثابت شد ، وجودش و واقعيتش ثابت شد ، آن وقت مىگوييم اين چيست ؟ مثل اينكه براى انسانها ثابت شده كه واقعيتى هست كه در يك جا روشنايى مىدهد ، در يك جا حركت ايجاد مىكند ، در يك جا حرارت ايجاد مىكند و اسم آن را « برق » گذاشته‌اند ؛ مىگويند اين برق چيست ؟ از كسى كه فيزيك خوانده مىپرسيم كه برق چيست ؟ مىدانيم واقعيتى هست ، به لفظ آن كارى نداريم و نمىخواهيم بگوييم مردم از اين لفظ چه تصورى دارند ؛ به تصور مردم كارى نداريم ؛ مىخواهيم كاوش كنيم از حقيقتش كه حقيقتاً برق چيست ؟ واقعاً حقيقت انسان چيست ؟ اين را « ماى حقيقيه » مىگويند .\r\n\r\nسؤال از « هل »\r\nپس اينجا ما در واقع سه نوع سؤال مىتوانيم داشته باشيم : در يك مرحله سؤال از ماى شارحه است ( كه مردم از اين چه منظورى دارند ) . مرحلهء بعد سؤال از هستى است ؛ يعنى ذهن مىخواهد ببيند چنين چيزى كه مردم حرفش را مىزنند آيا واقعيت دارد يا ندارد . در مرحلهء سوم - بعد از اينكه واقعيت داشتنش روشن شد - مىخواهد ببيند واقعيتش چيست ؟ پس « هل » يعنى « سؤال از هستى » ميان اين دو « سؤال از چيستى » قرار مىگيرد . البته به حسب نظم به قول حاجى « مشتبك » است « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! تفاوت ايندو چيست ؟ گويا همين « مطلب هل » مجدداً تكرار مىشود ، آيا خلطى صورت نگرفته است ؟ .\r\nاستاد : نه ، خلطى نيست .\r\n- ما يك مرحلهء ذات داريم يك مرحلهء وجود .\r\nاستاد : مرحلهء تصور است . ذات به اصطلاح اينها - بعداً مىگوييم - فرق مىكند . « ذات » كه اينها مىگويند بيشتر مقصودشان حقيقت است . خود حاجى هم در اينجا معمولًا وقتى مىگويد « ذات » مقصودش حقيقت است ، ما هم همين‌طور ، اگرچه اصطلاحات در اينجا جاافتاده نيست . گاهى هم « ذات » مىگويند به همان معنى كه شما قصد كرده‌ايد ؛ يعنى همان معنايى را قصد مىكنند كه هنوز اعتراف به وجودش پيدا نشده است .\r\n","page_name":" 526 ","page_number":526},
  {"content":"\r\n\r\nاما « آيا » يك وقت سؤال از هستى است : آيا چنين چيزى هست ؟ آيا جن هست ؟ ذهن مىرود دنبال اينكه ببيند جن هست يا نه . در مرحلهء بعد نوبت به يك « آيا » ى ديگرى مىرسد ؛ يعنى اين چيزى كه هست فلان حالت را دارد يا ندارد ؟ آيا انسان يك حيوان گوشتخوار است يا يك حيوان گياهخوار ؟ يا هم گوشتخوار است و هم گياهخوار ؟ اين هم سؤال از آياست ولى سؤال از هستى نيست ؛ سؤال از يك حالت است كه گاهى كميت است ، گاهى كيفيت است ، گاهى اضافه است . از اين رو مىشود كمّ و كيف و زمان و مكان و . . . را در « آيا » گنجاند . در واقع حالات ثانوى اشياء است ؛ يعنى شىء بعد از آنكه اصل وجودش محقق شد سؤال از حالاتش مىكنيم . پس دو جور « آيا » داريم : آياى بسيط و آياى مركب .\r\nاگر سؤال از اصل هستى يك شىء بكنيم ( آيا هست ؟ ) اين مىشود آياى بسيط ، « هل بسيطه » ؛ و اگر بعد از اينكه هستىاش ثابت شد از يك حالتش سؤال كنيم اين را « هل مركبه » مىگويند ؛ مىگوييم آيا اين چيزى كه هست اينچنين است ؟ .\r\nاين « هل مركبه » كه اينها مىگويند همان است كه راسل و اتباعش گفته‌اند كه بعضى از قضايا منحل مىشوند به دو قضيه ، و ايراد گرفته‌اند به منطق ارسطو كه در اين منطق به دو قضيه بودن اينها توجه نشده و اين منشأ فلان و فلان اشتباه مىشود .\r\nمثلًا اگر مىگوييم فلان شهر چنين است ، معنايش اين است كه فلان شهر وجود دارد و پس از آنكه وجود دارد چنين است . پس در واقع يك قضيه در جاى دو قضيه است .\r\nاينها را حكما در [ يك 
  ] اصطلاح مىگويند « قضاياى مركبه » ، و سؤالات آنها را « هليّات مركبه » مىنامند . در اينجا اصطلاحات گوناگون است ولى همه يك معنا را مىرساند . در يك اصطلاح مىگويند « هل مركب و هل بسيط » ، در يك اصطلاح ديگر مىگويند « قضيهء مركب و قضيهء بسيط » ، در اصطلاحى ديگر مىگويند « قضيهء ثنائى و قضيهء ثلاثى » يعنى قضيهء دو جزئى و قضيهء سه جزئى ، در يك اصطلاح ديگر مىگويند « قضاياى كان تامّه و قضاياى كان ناقصه » . اينها اصطلاحات مختلفى است كه منطقيين و اصوليين و فلاسفه هر كدام در اين زمينه داشته‌اند ولى همه به يك\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nاصل برمىگردد « 1 » .\r\n\r\nسؤال از لِم\r\nدر مرحلهء بعد سؤال از چرايى است ، يعنى « لِم » « 2 » . سؤال از چرايى هم دو نوع است . « چرا » سؤال از علت است ، ولى گاهى سؤال از علت فاعلى است و گاهى سؤال از علت غايى . ( البته از يك نظر بازگشت علت غايى به علت فاعلى است ) .\r\nمثلًا ما يك وقت سؤال مىكنيم : چرا خارهاى اين ساعت حركت مىكند ؛ يعنى چه نيرويى آن را به حركت در مىآورد ؟ و يك وقت سؤال از غايت مىكنيم : اين ثانيه شمار كه حركت مىكند براى چه حركت مىكند ؟ يعنى براى چه هدفى در حركت است ؟ يا در مورد انسانها كه كارهايشان از روى غايت است مثلًا مىپرسيم :\r\nچرا اين كلاس را انتخاب كردى ؟ اين « چرا » در اينجا سؤال از غايت است ؛ يعنى باعث تو ، محرك تو ، هدف تو در اين كار چيست ؟ معمولًا هر دو را با « لِم » مىآورند .\r\nدر اينجا به تفكيك ميان « لِم فاعلى » و « لِم غايى » فعلًا نظر ندارند ، بلكه مىگويند دو تا چرا داريم : چراى ثبوتى و چراى اثباتى ، لم ثبوتى و لم اثباتى . اين ، دو نوع سؤال است براى ذهن . لم ثبوتى سؤال از علت است در متن واقع ، يعنى سؤال از علت وجود عينى شىء است . بيمارى تب مىكند ؛ يكى سؤال مىكند : اين چرا تب كرده است ؟ يعنى آن علتى كه سبب تب شده است چيست ؟ ولى قسمتى از چراهايى كه ما مطرح مىكنيم سؤال از دليل شىء است . مثلًا دو طبيب با يكديگر دربارهء تب يك مريض مشورت مىكنند ، مىخواهند علت اين تب را به دست بياورند . يكى مىگويد : اين بيمار عفونتى در كبدش پيدا شده است . ديگرى مىگويد : چرا ؟ يعنى مىخواهد بگويد به چه دليلى ، به چه علامتى تو اين را مىگويى ؟ .\r\n\r\n\r\n\r\n\r\n","description":"","footnote":"\r\n( 1 ) . - قاعدهء فرعيه از همين جا استنباط مىشود ؟ .\r\nاستاد : « ثبوت شىء لشىء فرع لثبوت المثبت له » در همين هليات مركبه جارى است نه در هليات بسيطه .\r\n( 2 ) . - مرحله پنجم .\r\nاستاد : سه مرحله بود كه هر مرحله‌اش دو مرحله مىشد : ما چهار مرحله‌اش را گفتيم . به يك اعتبار اين مرحلهء پنجم است .\r\n","page_name":" 528 ","page_number":528},
  {"content":"\r\n\r\nپس « چرا » گاه سؤال از « علت » شىء است و گاه سؤال از « دليل » شىء است .\r\nعلت ، آن چيزى است كه در متن واقع به آن شىء وجود عينى داده است . دليل ، آن چيزى است كه به من علم مىدهد ؛ آن چيزى است كه علت علم پيدا كردن من است نه علت وجود پيدا كردن آن شىء . چه بسا دليل ، معلول آن جريان باشد نه علت ، ولى براى علم من علت است . مثل همان مسائل طبى . فرض كنيد شخصى بيمارى سل پيدا كرده است . اين سل يك علت دارد و آن ميكرب خاصى است كه وارد ريه مىشود . سل معلول آن است . از طرف ديگر اين بيمارى عوارض و آثار و علائمى دارد . مثلًا يك نوع تك سرفه كه دليل مسلول شدن است نه علت آن . [ در عالم عين 
  ] مسلول شدن علت تك سرفه است و در عالم ذهن تك سرفه علت مسلول شدن است . وجود عينى مسلول شدن علت وجود عينى تك سرفه است و وجود علمى تك سرفه علت وجود علمى مسلول شدن است .\r\nاينهايى را كه دليل هستند « واسطهء در اثبات » مىگويند . واسطهء در اثبات گاهى عيناً همان « واسطهء در ثبوت » است و گاهى نيست ؛ ممكن است واسطهء در اثبات غير از واسطهء در ثبوت باشد . اين است كه مىگويند : اگر واسطهء در اثبات و واسطهء در ثبوت يكى باشد برهانى كه تشكيل مىشود « لمّى » است . مثل اينكه انسان علت بيمارى را مىبيند و مىگويد كه اين شخص مسلول شد . ولى يك وقت هست كه واسطهء در اثبات ، واسطهء در ثبوت نيست . اينجا برهان را برهان « انّى » مىگويند نه « لمّى » .\r\nبنابراين سؤال به « لِمَ » يا « چرا » گاهى سؤال از علت است يعنى واسطهء در ثبوت ، و گاهى سؤال از دليل است يعنى واسطهء در اثبات .\r\nحرف معروف هگل كه فلسفهء او را از اول تا به آخر يك شكل خاص داده است اين است ؛ هگل مىگفت كه فيلسوفان خواسته‌اند و يا مىخواهند از راه عليت ، جهان را توجيه كنند و من مىخواهم از راه دليل توجيه كنم . جهان را از راه عليت نمىشود توجيه كرد ، از راه دليل بايد توجيه كرد . او معتقد شد كه اصلًا جريان جهان هم از نوع جريان دليل است . اتفاقاً « قضايا » هم همين‌طور است كه جريان عمل ذهن در عالم شناخت خودش ، با اينكه موفق به شناخت مىشود ، عيناً شبيه جريان عين نيست ؛ ذهن در عين اينكه يك جريان معكوس را طى مىكند ، به شناخت واقعى نائل مىشود . مثلًا در عالم عين اول ميكرب پيدا مىشود ، بعد در كبد عفونت\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nپيدا مىشود ، آنگاه عكس العملى به نام « تك سرفه » پيدا مىشود . پس در جريان عينى ، قضيه از ميكرب شروع مىشود ، به آن عفونت مىرسد و از آن عفونت به اين عارضهء تك سرفه مىرسيم . ولى در جريان كشف ، قضيه از آن طرف شروع مىشود .\r\nاول تك سرفه مشاهده مىشود ، از آنجا كشف مىكند عفونت ريه را ، و از عفونت ريه كشف مىكند كه ميكربى وارد ريه شده است . اين‌طور نيست كه هميشه به همان ترتيبى كه جريان عينى پيدا شده است جريان ذهنى پيدا شود . جريانهاى ذهنى احياناً از جهت معكوس مىآيد ولى در عين حال شناخت ، شناخت عينى است ؛ يعنى ذهن كه از اين مسير معكوس مىآيد نمىگويد : پس تك سرفه علت است و عفونت معلول و آن ميكرب معلولِ معلول ، بلكه ذهن حكم مىكند كه همان ميكرب علت است و عفونت معلول آن و تك سرفه معلول معلول . طرز انتقال و كشف ذهن به آن ترتيب است كه گفتيم .\r\nآنچه كه فلسفهء هگل را از ديگر فلسفه‌ها ممتاز مىكند اين است كه وى مىگفت :\r\nمعقول و محسوس ، عين و ذهن عيناً يك جريان را دارند ، عيناً يك جور عمل مىكنند ، بلكه ذهن و عين اصلًا دو چيز نيستند . اين غلط است كه گفته‌اند ذهن يك چيز است و عين چيز ديگر ، بلكه تكامل جهان تكامل علم است و تكامل علم تكامل فلسفه است و همان‌طور كه ذهن هميشه از راه دليل حركت مىكند عالم عين هم از راه دليل وارد مىشود ؛ يعنى اصلًا طرز عملكرد جهان هم همان طرز عملكرد ذهن است ؛ همان‌طور كه ذهن استدلال مىكند ، عين دارد استدلال مىكند « 1 » .\r\n\r\n\r\n\r\n\r\n","description":"","footnote":"\r\n( 1 ) . - بر مبناى خودش كه جهان را يك ذهنى بگيريم كه اين قابل انتقاد نيست .\r\nاستاد : نه ، جهان را ذهنى نمىگيرد . اين اشتباه است كه بگوييم جهان را ذهنى مىگيرد .\r\nهگل را نه مىشود ايده آليست دانست و ذهنى ، و نه مىتوان عينى دانست ، هيچيك از اينها نيست . از هر ذهنىاى ذهنىتر است و از هر عينىاى هم عينىتر است .\r\n- « ذهنى » به معناى اينكه به اصطلاح خودشان مىگويند ايده آليسم ابژكتيو ، و ذهن در اينجا مثل علم بارى است .\r\nاستاد : نه ، اشتباه است . اصلًا حرف او را درك نكرده‌اند كه چيست . مسأله اين‌طور نيست .\r\nاو اساساً ديوار ميان ذهن و عين را برداشته است .\r\n- همين مىشود ديگر ؛ اين جهان هم مثل يك ذهن ، يك ذهنى است .\r\nاستاد : خير ، ذهن مثل جهان است ؛ چرا بگوييد جهان مثل ذهن است ؟ .\r\n- اصلًا هر دو يكىاند .\r\nاستاد : بله ، هر دو يكىاند ، ولى اين‌طور نيست كه جهان شد مثل ذهن ؛ اين حرفها نيست .\r\nاساساً ديوار ميان ذهن و عين را برداشته است . جهان نه ذهن است نه عين . آن‌طور كه ديگران گفته‌اند ذهن ، اصلًا ذهنى وجود ندارد ؛ آن‌طور كه ديگران گفته‌اند عين ، اصلًا عينى وجود ندارد ، چون ذهن و عين در مقابل يكديگر قرار گرفته‌اند . تا ذهن و عين در مقابل يكديگر قرار نگيرند نمىشود يك فلسفه را گفت عين گراست يا ذهن گرا . يك فلسفه‌اى كه آمده است اصلًا ديوار ميان ذهن و عين را برداشته است چيزى منحصر به خودش است . باطل است ، ولى بالاخره منحصر به خودش است . اين را نمىشود گفت اين‌طور است يا آن‌طور ؛ هيچيك از اينها نيست . از اول ، از همين مقسم ذهن و عين و تمام حرفهاى ديگر براساس دوگانگى ذهن و عين است . وقتى كه دوگانگى وجود نداشت ديگر اين حرفها مطرح نيست كه آيا ذهن گراست يا عين گرا ؟ اصلًا ذهن و عين برايش مطرح نيست .\r\n","page_name":" 530 ","page_number":530},
  {"content":"\r\n\r\nديالكتيك هگل از اينجا شروع مىشود . آنگاه در مورد آنچه كه در حساب ديگران در ذهن منشأ كثرت و تعدد باشد ، منشأ انتزاع و استدلال باشد ولى در عين نباشد مىگويد : اين ذهن و عين ندارد ؛ همان ذهن را كه داريد مىبينيد شما عين را ديده‌ايد ، ذهن و عين هر دو يكى است .\r\nرسيده است به اينكه حركت ناشى از تضاد است ، « ناشى » به معنى عليت را نمىگويد ؛ او مىخواهد بگويد : حركت از تضاد استنتاج مىشود ، نتيجه گيرى مىشود ، نه اينكه حركت معلول تضاد است ؛ يعنى همان‌طور كه در قضاياى رياضى از دو اصل يك نتيجه استنتاج مىكنيد ، او به حسب حسابهاى خودش حركت را از تضاد استنتاج مىكند . براى او « لم ثبوتى » و « لم اثباتى » يكى است . خلاصه اينكه از نظر هگل لم ثبوتى و لم اثباتى نداريم ، هر دو يكى است . استنتاج هم ذهن و خارج ندارد ؛ اساساً استنتاج يعنى خارج ، خارج يعنى استنتاج ، هر دو يكى است . « من » يعنى عالم عين ، عالم عين يعنى « من » « 1 » .\r\n\r\n\r\n\r\n\r\n","description":"","footnote":"\r\n( 1 ) . - يعنى گويى همهء عالم را يك ذهن فعال مىداند .\r\nاستاد : و يا همهء ذهنها را يك عالم فعال مىداند .\r\n- به اصطلاح او شايد مناسبتر باشد ما بگوييم همهء عالم را يك ذهن فعال مىداند .\r\nاستاد : نه .\r\n- براى اينكه او بيشتر صحبت از دليل مىكند نه علت .\r\nاستاد : او مىگويد : اصلًا جهان دليل است ؛ شما اشتباه كرده‌ايد . نه اينكه صحبت از دليل مىكند و دليل را از مختصات ذهن مىداند . مىگويد شما اين اشتباه را كرده‌ايد ؛ ذهن را با عين مغاير گرفته‌ايد ، بعد آمده‌ايد دليل را به ذهن اختصاص داده‌ايد و عليت را به خارج . اشتباه از شماست .\r\n- درست ، ولى از اشتباهى كه در همان حالت اشتباه شده ، دليل را پايه قرار مىدهد نه علت را ، پس مناسبتر اين است كه . . .\r\nاستاد : مناسبتر معنى ندارد . بله ، يك وقت هست حرف خودمان را مىزنيم . ما كه قائل به مغايرت عين و ذهن هستيم مىخواهيم بگوييم ريشهء اشتباه هگل اين است كه عين را با ذهن اشتباه كرده است . اين يك حرفى است ، ولى ما با حرف خودمان مىتوانيم اين حرف را بزنيم .\r\n- البته ؛ ولى از نظر اصطلاحات ، همان تمايز ذهن و عين را دارد به كار مىبرد . خود اين هم يك مسأله‌اى است .\r\nاستاد : اصطلاح تمايز ذهن و عين را به كار مىبرد ، نه قائل به تمايز ذهن و عين باشد . يك وقت كسى قائل به تمايز ذهن و عين است ، مىگويد عين وجود ندارد ؛ آنچه كه شما به آن مىگوييد « عين » ، وجود ندارد ، ذهن وجود دارد ؛ و يا ديگرى مىگويد : خير ، عين وجود دارد ، اصلًا ذهن وجود ندارد . يكى مىخواهد سهم بيشتر را به عين بدهد يكى مىخواهد سهم بيشتر را به ذهن بدهد . كسى كه اساساً ديوار را برداشته است مىگويد اصلًا ذهن و عينى به صورت دو امر وجود ندارد ، براساس فلسفهء خودش نه به اين سهم بيشتر داده است نه به آن . « مَرَجَ الْبَحْرَيْنِ يَلْتَقِيانِ . بَيْنَهُما بَرْزَخٌ لايَبْغِيانِ » ( الرحمن / 19 و 20 ) .\r\n- برزخ را هم برداشته است .\r\nاستاد : اساساً برزخ را هم برداشته است .\r\n","page_name":" 531 ","page_number":531},
  {"content":"\r\n\r\nاينكه كسانى آمده‌اند به حساب خودشان گفته‌اند ما فلسفهء هگل را كه روى سرش بود روى پايش آورديم ، هسته هايش را گرفتيم و پوسته هايش را رها كرديم ؛ برعكس ، اينها فقط به پوستهء پوسته هايش چسبيده‌اند كه اگر اين حرفها درست باشد ، بر اساس آن اغلاطى است كه در فلسفهء هگل است . مسألهء استنتاج حركت از تضاد ، بر اساس اين است كه جهان بايد بر مبناى دليل تفسير شود نه بر مبناى عليت ، كه خود اين مبنا غلط است و بر مبناى دليل هم بگوييم ، طرز استنتاج آقاى هگل غلط است ولى به هر حال بر اين اساس است . آنهايى كه اين حرف هگل را قبول ندارند كه ذهن و عين يكى است ، ذهن يعنى عين و عين يعنى ذهن ، نمىتوانند جهان را بر اساس استنتاج [ تفسير 
  ] نمايند . شما كه مىگوييد همهء حرفهاى هگل ذهنى محض است ، ديگر نمىتوانيد جهان را اين‌طور تفسير كنيد . وقتى نمىتوانند جهان را اين گونه تفسير كنند نمىتوانند از حرفهاى هگل اين مقدار را هم بگيرند « 1 » .\r\n\r\n\r\n\r\n\r\n","description":"","footnote":"\r\n( 1 ) . - آنها هم يك جور ديگر مىگويند ؛ مىگويند فقط عين است ؛ آنچه كه شما در ذهن خودتان فكر مىكنيد ، آن هم عين است .\r\n","page_name":" 532 ","page_number":532},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بسيار خوب ، عين است ؛ آن وقت مسألهء حركت و تضاد ديگر از كجاست ؟ چرا اين را از هگل مىپذيرند ؟ هگل چون بر مبناى دليل مىگفت ، مىخواست حركت را از تضاد انتزاع كند . شما مىخواهيد از راه عليت وارد شويد . با منطق عليت سازگار نيست . اگر از راه منطق عليت وارد شويد برگشته‌ايد به حرفهاى دوهزار سال پيش .\r\n- منطق عليت به اين صورت كه عرض مىشود : چون هگل مىگفت ذهن و عين يكى است بنابراين وقتى من استدلال مىكنم كه مثلًا از هستى و نيستى حركت به وجود مىآيد ، در واقع هم همين است يعنى جريان جهان هم از همين قرار است . حالا شما اسم بيرون را بگذاريد « علت » و اسم داخل ذهن را بگذاريد « دليل » . ماديها هم برمىگردند و مىگويند : هگل مىگفت همه‌اش ذهن است ؛ ما مىگوييم همه‌اش عين است ، ذهن هم عين است .\r\nحالا شما در اين ذهنى كه در واقع ذهن نيست و عين است مىآييد اين‌طور فرض مىكنيد كه از تضاد حركت ناشى مىشود و چون اين همان عين خارجى است پس در واقع همان است .\r\nاستاد : اينكه نمىشود . به اصلش توجه نكرديد . هگل كه نگفت از تضاد حركت ناشى مىشود .\r\n- آخر فرق « ناشى » با « استنتاج » چيست ؟ .\r\nاستاد : فرقش اين است كه او مىگفت عالم عين همان‌طور عمل مىكند كه عالم ذهن عمل مىكند ؛ ذهن و عين يكى است ؛ يعنى اگر مثلًا ما حركت را تحليل كنيم ، به تضادها ( دو تا ضد ) منتهى مىشود . اگر هستى و نيستى را - كه دو امر متضاد ( به قول او ) هستند - در عالم ذهن با يكديگر تركيب كنيد از اين تركيب « شدن » در مىآيد . ديگر مسأله اين نيست كه حركت ناشى از هستى و نيستى است ؛ مىگفت حركت يعنى همان هستى و نيستى .\r\n- ما اصرار نداريم بگوييم « ناشى » است .\r\nاستاد : شما مسألهء عليت را مىگوييد .\r\n- در مرحلهء تصور اين‌طور است ؛ در وجود خارجى . . .\r\nاستاد : مسأله تصور نيست ؛ مسأله اين است كه ارسطو آمده از راه محرك اول وارد شده است . حرفش اين بوده كه هر حركتى احتياج به محرك دارد . محرك يا متحرك است يا ثابت . اگر آن متحرك ، طبيعى باشد يعنى خودش جزء طبيعت باشد ، به حكم آنكه جزء طبيعت است بايد متغير باشد ، پس خود آن باز علت محركى مىخواهد . تمام حركات طبيعت در نهايت امر بايد منتهى شود به يك محرك غيرمتحرك .\r\nاما آقايان آمده‌اند و گفته‌اند : نه ، ما مطابق حرف هگل جواب ارسطو را داديم . نمىگويند كه ما مىگوييم حركت به محرك احتياج دارد ، [ تا ما بگوييم مطابق حرف هگل 
  ] حركت به محرك احتياج ندارد . اگر حرف هگل را مىگفتند ، مىگفتند اصلًا حركت يعنى همان هستى و نيستى ؛ تركيب اينها خود به خود يعنى حركت . اين را كه نمىگويند ؛ مسألهء عليت را قبول مىكنند ، حركت را قبول مىكنند ، محرك را قبول مىكنند ، نيرو را قبول مىكنند و . . . بعد مىگويند تضاد « علت » حركت است . اينجاست كه دوباره گير مىافتند ، يعنى همان حرفهاى دوهزار سال پيش دوباره شروع مىشود .\r\nخود تضاد كه شما مىگوييد ، چيست ؟ تضاد يك معقول ثانى است ، انتزاع ذهن است .\r\nبرخورد و جنگ دو قوه در خارج را مىگوييم « تضاد » . پس بايد دو نيرويى كه در دو جهت مختلف عمل مىكنند وجود داشته باشند تا اينها صفت تضاد را پيدا كنند . خود تضاد يك مفهوم انتزاعى است مثل زوجيت و فرديت ، و منشأ انتزاع دارد ولى خودش يك عينيت نيست . حال وقتى تضاد يك عينيت ندارد ، برويم سراغ قوه‌هاى متضاد : اين قوه مىخواهد اين شىء را به اين طرف ببرد و آن قوه به آن طرف ؛ يا اين قوه مىخواهد اين شىء را نگه دارد و آن قوه مىخواهد آن را به حركت درآورد . باز مسألهء حركت و مسألهء قوه‌ها آمد ؛ باز همان حرفها مىآيد كه آيا در طبيعت ، قوه‌ها و نيروها وضع ثابت دارند يا وضع متغير ؟ اگر ما اصل ديگر ارسطو را قبول كرديم كه « آنچه به طبيعت و زمان و مكان تعلق دارد نمىتواند ثابت مطلق باشد بلكه بايد به نحوى از انحاء متغير باشد و اگر متغير باشد پس علت مىخواهد » حرف باز برگشت به حالت اول . وقتى اساس فلسفى هگل را قبول نكرديم و دوباره به قانون عليت در طبيعت برگشتيم ، مسألهء حركت و تضاد به همان حرفهاى اول برمىگردد و يك قدم هم جلو نيامده است . اين حرفها فقط با مبناى حرفهاى هگل درست است . [ به آنها مىگوييم 
  ] اگر آن مبنا را - كه نه ما قبول داريم و نه شما بپذيريم ، حركت از تضاد انتزاع مىشود ؛ چون از نظر هگل اين حرف درست نيست كه بگوييم يك امر انتزاعى است ؛ انتزاع يعنى چه ؟ ! همين قدر كه گفتيد مال ذهن يعنى مال عين ؛ امر انتزاعى ديگر معنى ندارد ؛ هرچه انتزاعى است عينى است و هرچه عينى است انتزاعى است . همين قدر كه گفتيد حركت استنتاج مىشود از تضاد ، قضيه حل شده است . ولى وقتى آن حرفهاى هگل باطل شناخته شده است اين حرفها هم به طريق اولى باطل شناخته شده است و ديگر چيزى در كار نيست .\r\n","page_name":" 533 ","page_number":533},
  {"content":"\r\n\r\nبه هر حال بحث ماهيت در ميان اين مجموعه سؤالات بحث چيستى است . اگر شىء وجودش محرز نباشد و سؤال از چيستى بكنيم ، در واقع آنچه كه در جواب مىآيد احياناً ممكن است با واقع اين شىء منطبق باشد ؛ يعنى اين شىء واقعيتى داشته باشد و ماهيت واقعى اين شىء همين باشد ، ولى لزوماً اينچنين نيست كه با آن منطبق باشد . اما اگر هستى شىء محقَّق شد و ما سؤال از چيستى بكنيم و چيستى واقعى آن را بتوانيم بيان كنيم همان ماهيت شىء را بيان كرده‌ايم . اگر دايره واقعاً وجود داشته باشد ، بعد ، از ما بپرسند « دايره چيست ؟ » و بتوانيم جواب درستى بدهيم كه واقعاً حقيقت چيستى دايره را بيان كرده باشيم ، آن حاقّ ذات دايره را بيان كرده باشيم ، ماهيت دايره را بيان كرده‌ايم « 1 » . تتمهء مطلب باشد براى بعد .\r\n\r\n\r\n\r\n\r\n","description":"","footnote":"\r\n( 1 ) . - اين « چرا » را كه ما گفتيم ثبوتى و اثباتى است اين‌طور نبود كه مقسمش از خارج بيايد ؛ يعنى ما « چرا » را نسبت به علم گرفتيم شد اثباتى ، نسبت به عين گرفتيم شد ثبوتى .\r\n","page_name":" 534 ","page_number":534},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : نه ، در واقع همهء « چرا » ها سؤال از علت است ولى گاهى عليت را در بيرون در نظر مىگيريم و گاهى در ذهن . در آن مثالى كه عرض كردم ، يك وقت مسألهء وجود عينى ميكرب و وجود عينى آن عوارض از قبيل سرفه است . در اينجا « لم ثبوتى » يعنى نظام عليت در عين ، كه ميكرب علت ضايعهء ريوى و ضايعه علت سرفه شده است ؛ و يك وقت مىخواهيم كشف كنيم ، در مرحله علم : از يك علامت ، يك شىء را كشف مىكنيم ؛ يعنى علم ما به اين علامت ، علت مىشود براى علم ما به ذوالعلامة . پس در واقع يك نوع عليت است .\r\n- نسبت به علم ، ثبوتى است .\r\nاستاد : بسيار خوب ، مىدانم ؛ ولى نسبت به آن [ يعنى خارج 
  ] اثباتى است . اصلًا اثباتى يعنى ثابت شدن در ذهن . ثبوتى يعنى وجودىِ عينىِ واقعى قطع نظر از ذهن . اثباتى يعنى ثابت شدن آن براى ما . نظير آن حرفى كه امروزيها گاهى مىگويند : وجود فى نفسه شىء و وجود شىء براى ما . يك وقت ما نظام عليت را در وجود فى نفسه اشياء در نظر مىگيريم ، و يك وقت در وجود آنها براى ما ( براى ذهن ) . پس اين هم بالاخره باز مىگردد به نوعى عليت .\r\n- حرف كانت را مىتوانيم اين‌طور بگوييم كه او همهء عالم را از لحاظ اثباتى در نظر مىگيرد .\r\nاستاد : بله ، مىگويد از نظر ثبوتى نمىتوان .\r\n- يعنى آن تمايزى كه بين فنومن و نومن مىدهد ، تمايز بين اثبات و ثبوت است .\r\nاستاد : به يك معنا اين‌طور است ، ولى به يك معناى ديگرطور ديگرى مىگويد . « عالم براى ما » چون قسمتى از عناصر شناخت ما را خود ذهن مىدهد با « عالم براى خودش » اصلًا ممكن است مغاير باشد . نه فقط جريانش مغاير است ؛ اصلًا انطباق هم ممكن است در واقع نباشد .\r\n- كانت كه ساكت است .\r\nاستاد : بله ، مىگويد دليل نداريم ؛ اين قضيه مشكوك است . يعنى ما اين عالم را اين گونه ، با اين وضع ، با اين نظام ، با اين عليت ، با اين زمان ، با اين مكان ، با اين نسب و اضافات مىبينيم ؛ شايد همهء اينها ساختهء ذهن ما باشد و در عالم واقع و نفس الامر نه اضافه‌اى باشد نه كيفيتى ، نه عليتى ، نه زمانى و نه مكانى . البته اينها [ ماترياليستها 
  ] اين را نمىگويند .\r\n- بله ، فقط از لحاظ فهم اصطلاح عرض كردم كه آنچه كه صحبت مىكند ناظر به مرحلهء اثبات است .\r\n- مىتوانيم اين نتيجه گيرى را به‌طور خلاصه بكنيم ( يعنى به آن دو جمله كه شما در مورد هگل و ديگران گفتيد يك جمله اضافه كنيم ) بگوييم كه هگل مىگفت : فلاسفهء ديگر مىخواستند جهان را با علت توجيه كنند و من با دليل مىخواهم جهان را توجيه كنم .\r\n","page_name":" 535 ","page_number":535},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بله .\r\n- ما مىتوانيم بگوييم ماركس مىخواهد با مغالطه بين علت و دليل ، اين را توجيه كند .\r\nاستاد : البته در يك قسمتهايى .\r\n- يعنى يك مقدار از اشكالاتش ناشى از مغالطه ميان علت و دليل است .\r\nاستاد : بله .\r\n","page_name":" 536 ","page_number":536},
  {"content":"\r\n\r\n\r\n( 2 ) ماهيت و لواحق آن\r\n- .\r\nدر جلسهء پيش دربارهء « ماهيت » بحث كرديم كه اصلًا مسألهء ماهيت كه طرح مىشود ، در واقع پاسخ به چه نياز فكرى انسان است . آيا چنين نياز فكرى در انسان هست كه پاسخش چيزى باشد كه ما به آن « ماهيت » مىگوييم ؟ .\r\nگفتيم بله ، مسلّماً يكى از جنبه‌ها و سؤالاتى كه دربارهء اشياء براى ذهن انسان مطرح مىشود سؤال از چيستى اشياء است ، و اين غير از سؤال از هستى اشياء است و غير از سؤال از چرايى اشياء است و غير از سؤال از « آيا اينچنين هستِ » اشياء است ، غير از سؤال از « كِىاى » و « كجايى » اشياء است .\r\nحال ارزش اين سؤالات چقدر است ؟ آيا از نظر ارزشى كه براى بشر دارند در يك حدّند ؟ مسلّماً در يك حد نيستند ؛ يعنى سؤال از « كجايى » با سؤال از « چيستى » يا سؤال از « هستى » در يك حد از ارزش نيستند . وقتى كه سؤال از « هستى » يك شىء مىكنيم مىخواهيم دريابيم كه آيا اين شىء كه الآن مورد توجه و موضوع تفكر ماست ، يك واقعيتى است در خارج يا يك واقعيت نيست ؟ آنگاه با هر معيارى ، معيار فلسفى باشد يا معيار تجربى ، مىخواهيم واقعيت آن شىء را ثابت كنيم ، و درك كنيم كه آن شىء هست . امر داير است ميان اينكه آن چيزى كه درباره‌اش فكر مىكنيم يك امر واقعى باشد يا يك امر موهوم محض . پس اينكه\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nدرك كنيم واقعيت شيئى را ، ارزشى دارد ما فوق اينكه مثلًا بدانيم آن امر واقعيت‌دار در تهران است يا در قم ؛ ما فوق سؤال از « كجايىِ » آن شىء است .\r\nسؤال از « چيستى » اشياء از نظر فلاسفه بسيار ارزشمند است . بالخصوص فيلسوفان قديم براى سؤال از « چيستى » ارزش زيادى قائل بودند و حتى علم به حقايق را كه حقايق اشياء چيست ، يعنى پاسخگويى به سؤال از ماهيت اشياء را معتقد بودند .\r\nمىدانيم خيلى از امور هست كه وجود دارند و در وجودشان شكى نيست ولى در ماهيتشان ( و به يك اعتبار در نحوهء وجودشان ) ترديد است كه ماهيت آنها چيست ؟ يك فيلسوف كوشش مىكند كه بتواند ماهيت اشياء را به دست آورد . مثلًا عدد را در نظر بگيريد . در اينكه عدد هست ترديدى نيست . ما اشياء را با عدد توصيف مىكنيم : اين پنج تاست ، آن ده تاست . ولى عدد چيست ؟ عدد از آن امورى است كه فيلسوفان هميشه كوشش داشته‌اند كه ماهيت آن را به دست آورند .\r\nبحث « مقولات » را ارسطو در منطق ذكر كرده و بوعلى هم در منطق ذكر كرده است . بعدها اين بحث را از منطق خارج و وارد فلسفه كرده‌اند و بهتر هم همين بوده است . اصلًا بحث مقولات بحث ماهيت است ، زيرا در مقولات ، ما اشياء را دسته بندى مىكنيم « 1 » به جوهر و عرض ، و عرض را تقسيم مىكنيم به نُه مقوله يا كمتر ( مثلًا شيخ اشراق مقولات را پنج تا مىداند ) . در اينجا اشياء را از نظر چيستى آنها تقسيم بندى كرده‌اند . اصلًا تقسيم بندى مقولات تقسيم بندى اشياء است از نظر چيستى آنها ، از نظر ماهيت ؛ مىگوييم فلان گروه از اشياء « جوهر » اند ، آن گروه ديگر « كيفيت » اند و آن گروه ديگر « كميت » . به گروهى ديگر مىگوييم « اضافه » ، گروه ديگر مثلًا « اين » است يا « متى » است و امثال اينها . اين دسته بندى و گروه گروه كردن اشياء و هر دسته‌اى را داخل يك مقوله كردن مربوط به ماهيت اشياء است ؛ يعنى اشياء از نظر ماهيت گروه گروه مىشوند . در نهايت ، از ديد ارسطويى ، اشياء از نظر چيستى به ده گروه تقسيم مىشوند ، والّا اگر مسألهء چيستى در كار نباشد اين دسته بندىها ديگر معنى ندارد . نه تنها از نظر ارسطو بلكه از نظر غير ارسطو هم .\r\n\r\n\r\n\r\n\r\n","description":"","footnote":"\r\n( 1 ) . نظير دسته بندى ارسطويى ، بلكه در درجهء اول همان دسته بندى ارسطويى مورد نظر ماست . مقوله‌اى كه ما مىگوييم به همين معناست .\r\n","page_name":" 538 ","page_number":538},
  {"content":"\r\n\r\nهمين‌طور است . حال اگر اسم اينها را هم نبرند در عمل به اينها اذعان دارند . مثلًا در فلسفه‌هاى جديد اين اذعان در عمل وجود دارد .\r\n\r\nلحاظ ماهيت در فلسفهء هگل\r\nاز جمله فلسفهء هگل و هگلىهاى بعدى مىآيند در طبيعت به اصلى قائل مىشوند به نام « اصل تبدل كميت به كيفيت » ؛ يعنى مىگويند در اشياء ابتدا يك سلسله تغييرات كمّى رخ مىدهد ، بعد به نقطهء اوجى مىرسد كه در آن نقطهء اوج اين تغييرات كمّى تبديل به تغيير كيفى مىشود . اگر از اينها سؤال كنيم : چرا به يك نقطهء اوج كه مىرسد نمىگوييد باز هم تغييرات كمّى است ، چرا اين تغييرات مىشود كيفى ؟ چرا وقتى كه آب حرارتش بالا مىرود ، بعد از اينكه تغييرات كمّى پيدا مىكند يك دفعه مىرسد به يك نقطهء انقلاب ، بخار مىشود و مىشود تغيير كيفى ؟ اين را هم بگوييد يك تغيير كمّى است ؛ چرا نمىگوييد ؟ مىگويند نه ، ماهيتش تغيير مىكند ؛ يعنى قبل از اين مرحله ، « چيستى » يكى بود ، همان آب بود ، اين شىء از نظر چيستى عوض نشده بود ، ولى وقتى مىرسد به مرحلهء نهايى ناگهان « چيستى » آن تغيير مىكند . قبلًا اگر مىگفتند چيست ، مىگفتيم آب است ؛ از اين به بعد اگر بگويند چيست ، ديگر نمىتوان گفت آب است ؛ نبايد هم بگوييم آب است ، بايد بگوييم « بخار » است . پس بالاخره به يك چيستى ديگرى قائل شده‌ايم . حال از كجا مىگوييد « چيستى » ؟ مىگويند چون آثار اين شىء مغاير است با آثار آن شىء ؛ يعنى وقتى كه تغييرات شىء رسيد به مرحله‌اى كه يك مرتبه قوانين ديگرى بر آن حاكم شد غير از قوانينى كه قبلًا حاكم بود ، مىگوييم ماهيتش عوض شده است ، چيستى ديگرى پيدا كرده است . پس در واقع اين بحث ، بحث ماهيت است .\r\n\r\nلحاظ ماهيت در فلسفهء تكامل\r\nو يا در فلسفهء تكامل ، در داروينيسم چه مىگويند ؟ مىگويند تبدل انواع ؛ جاندارها تبدل نوعى پيدا كرده و مىكنند . آنچه كه داروين گفته است با تبدلهاى ديگر چه فرقى دارد ؟ مگر ديگران قائل به تغيير و تبدل در حيوانات نبوده‌اند ؟ چرا\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nبوده‌اند . اينكه يك حيوان از آن اوّلى كه متولد مىشود تدريجاً بزرگ مىشود و بعد رشد پيدا مىكند ، به سن جوانى مىرسد ، بعد به سن پيرى مىرسد و . . . اين هم خودش يك نوع تغيير است . ولى اين را چرا نمىگوييد تبدل نوعى ؟ اين ، تبدل در حوزهء فرد است نه تبدل نوعى . پس داروين به چه قائل شد ؟ چه چيزى را كشف كرد ؟ تبدل ماهيتى به ماهيت ديگر را ؛ يعنى اشياء يك نوع تغييرى پيدا مىكنند كه شىء قبلًا داراى ماهيتى بوده است ، بعد داراى ماهيت ديگرى شده است . بنابراين در فرضيهء داروين هم مسألهء ماهيت مطرح است . اصلًا مسألهء نوع يعنى مسألهء ماهيت .\r\nمثلًا انسانها سفيدشان ، عالمشان ، جاهلشان ، همه انسانند و داخل در نوع انسان ، اما انسانها با گوسفندها فرق دارند ، يك نوع نيستند ؛ اگر بگوييم « نوع انسان » ، شامل نوع گوسفند نمىشود .\r\nپس مسألهء ماهيت الآن هم در بسيارى فلسفه‌ها به‌طور ضمنى مطرح است ولو اينكه به‌طور مستقل تحت عنوان « ماهيت » مطرح نباشد . اصلًا مسألهء تقسيم بندى اشياء و دسته بندى كردن اشياء تحت انواع ، و [ دسته‌اى از 
  ] انواع را تحت [ دسته‌اى از 
  ] اجناس درآوردن و باز اجناس مختلف را تحت يك جنس عام كلىتر درآوردن كه بالاى آن جنسى نباشد و نيز دستهء ديگر از انواع را تحت يك دسته اجناس و آن اجناس را تحت يك جنس درآوردن ؛ اين كار - يعنى دسته بندى كردن اشياء كه كارى ارسطويى است - الآن هم صادق است « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! اينجا تفاوتى وجود دارد . در بيانات علمى و فلسفه‌هاى جديد ماهيت را مىتوانند اين گونه بيان كنند كه اشياء يك توصيفى دارند ؛ اين شىء آثار و اوصافش اين است و آن شىء چيز ديگر . در صناعات هم اين گونه است كه ماهيت اين ماشين با آن ماشين فرق مىكند . ولى آنچه كه از « ماهيت » در فلسفهء ما مطرح است - كه ذاتيات مد نظر است - با اين فرق دارد .\r\nاستاد : هيچ فرقى نمىكند . آن كه شما مىگوييد يعنى گاهى در اشياء نامگذارى مىكنيم ، اشيائى كه گرچه آنها را واحد مىبينيم ولى واحد واقعى نيستند . حرف ما در نامگذارى نيست ؛ اگر بود حرفى نداشتيم . مثلًا ساختمانها را نامگذارى مىكنند ؛ يكى را « خانه » مىگويند يكى را « پاساژ » ، ديگرى را « مسجد » و ديگرى را « حمام » ؛ نامهاى مختلف دارند و هركدام به درد كارى مىخورند . كارى كه از حمام ساخته است از مسجد ساخته نيست و بالعكس . در اينجا يك اشكال است : حمام يك صنعت است كه در مجموع خودش واحد واقعى نيست بلكه مجموعه‌اى از اشياء است كه در كنار هم چيده شده‌اند .\r\nمثل ماشين و همهء مصنوعات بشرى كه از اين قبيل است . اين را در جاى ديگرى هم گفته‌ايم : اگر ما در باب اشياء عالم نظر ذيمقراطيس را بپذيريم ، اختلاف اشياء با يكديگر يك اختلاف عرَضى و صورى است . آن كه واقعيت را تشكيل مىدهد مجموع ذرات است كه سنگ بناى عالمْ آنهاست . اينها با هم تركيب مىشوند آن هم تركيب ماشينى و صناعى نه تركيب شيميايى ، و در كنار هم قرار مىگيرند و اشياء مختلف به وجود مىآيد ؛ يعنى انسان با فرش فرضاً ، هيچ فرقى ندارد ؛ اين مجموعه‌اى از ذرات است ، آن هم مجموعه‌اى ديگر از ذرات است در كنار يكديگر ، ولى ترتيب و يا شكل ظاهرى ذرات با هم فرق دارد .\r\nاگر اين گونه باشد كسى مىتواند بگويد در ماهيت اشياء اختلاف نيست و براى اشياء اختلاف نوعى نيست ؛ نمىخواهم بگويم نظريه‌اى در عالم نيست كه به چنين چيزى قائل باشد . ( ما در يكى از درسهاى دانشكدهء الهيات اصول و مبانىاى را كه بحث كليات خمس از آنها پيدا شده است بيان كرده‌ايم كه در اينجا تكرار نمىكنيم ) .\r\nاگر ما به وحدت وجود غليظ عرفانى قائل شويم و هيچ نوع كثرتى براى وجود قائل نباشيم ، ديگر چيستىها نداريم ، اشياء نداريم ، كثرت نداريم تا اينكه اختلاف ماهيتى در كار باشد ، اين چيزى باشد و آن چيزى ديگر . و باز اگر قائل به يك نوع كثرت وجودى بشويم نقطهء مقابل آن وحدت ، كه ميان هيچ دو موجودى كوچكترين مشابهتى قائل نباشيم ، در اين صورت هر جزء و ذره‌اى از عالمْ ماهيت مستقل به خود دارد مغاير با ديگرى ، و اگر مشابهتى هست در اسم است ، در واقع و نفس الامر هيچ مشابهتى نيست و باز اين دسته بندىها مىرود كنار .\r\nمن قبول دارم كه اين نظريه كه عرض مىكنم بعد از قبول چندين نظريه به آن مىرسيم ، ولى اين كسانى كه اين حرفها را در كتابهاى خودشان مىگويند ( بدون بردن نام ماهيت ) بر اساس قبول ماهيت مىگويند . فرضيهء داروين كه مىگويد تبدل نوعى پيدا شده است ، تبدل به اين مقدار كه از يك ماشين ژيان پيكان بسازند مقصود او نيست ، [ بلكه به بيش از اينها قائل است 
  ] . خود داروين هم يك درماندگى دارد كه دربارهء فرق نوعى با نوع ديگر چه بگويد . خود اينها به اين مقدار رسيده‌اند كه اشياء به گونه‌اى تغيير مىكنند كه آثارشان به كلى دگرگون مىشود و يا آثار جديدى پيدا مىشود كه نمىتوان گفت كه مجموع آثار آن اجزائى است كه در اينجاست .\r\n- سؤال از ماهيت و چيستى اشياء براى بشر مهم بوده . در واقع مىخواسته بداند يك شىء چيست . آيا اگرچه نوع جوابى به آنها داده مىشد آنها را راضى مىكرد ؟ مسلّماً وقتى كسى سؤالى مىكند از اول پيش خود چنين فرض مىكند كه بايد اين‌طور جواب بدهيد تا من راضى بشوم .\r\nاستاد : سؤال از چيستى همان سؤال از ذات اشياء است . در ادامهء بحث ، پاسخ اين سؤال روشن خواهد شد .\r\n","page_name":" 540 ","page_number":540},
  {"content":"\r\n\r\n\r\nعرضى و ذاتى\r\nممكن است ما براى يك شىء معانى و مفاهيم و اوصاف زيادى ذكر كنيم ؛ مثلًا\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nدر مورد انسان بگوييم : اين انسان ، انسان است ، حيوان ناطق است ، يا بگوييم ضاحك و خندان است ، يا مسلمان است ، يا آسيايى است و يا فارسى زبان است . يا فرضاً مثلثى داريم ؛ اين مثلث سه گوش دارد و شكلى است كه سه ضلع به آن احاطه كرده ؛ مىگوييم زواياى مثلث مجموعاً 180 درجه است ، و يا خواص ديگرى براى مثلث ذكر مىكنيم . اين چيزهايى كه براى يك شىء ذكر مىكنيم و بر آن حمل مىكنيم چند جور است . بعضى چيزها را كه بر يك شىء حمل مىكنيم يك امر مفارق است ؛ مثل « انسان عالم است » . قبلًا انسان خودش خودش بود ولى عالم نبود ، حالا عالم هم هست . علم يك امر جدا ناشدنى از انسان نيست . اين يك قسم است .\r\nنوع ديگر اوصافى است كه جدا ناشدنى از شىء است و لازمهء ذات شىء است و محال است كه جدا بشود و در عين حال عقل اگر بخواهد آن را از خود شىء جدا فرض كند ، خودش را جداى از خودش فرض نكرده است ، بلكه چيزى را كه به شىء چسبيده است ، جدا فرض كرده است . مثلًا اگر مثلث و 180 درجه بودن را در نظر مىگيريم و مىگوييم هر مثلثى ضرورتاً 180 درجه است ، و يا چهارتا بودن و جفت بودن را در نظر مىگيريم و مىگوييم هر چهارتايى ضرورتاً جفت است ، چنانچه فرضاً در تحليل عقلى جفت بودن را از چهار بگيريم يعنى آن را جداى از چهار فرض كنيم و 180 درجه بودن را از مثلث بگيريم و مثلًا آن را 181 درجه فرض كنيم چنين نيست كه چهار را از چهار و مثلث را از مثلث گرفته باشيم ؛ چنين نيست كه مثلث مثلث نيست ؛ خودش را از خودش نگرفته‌ايم ، بلكه چيزى را از آن گرفته‌ايم .\r\nاما در ميان معانىاى كه بر مثلث و بر چهار منطبق است بعضى معانى است كه خود مثلث قائم به آنهاست كه فرضاً اگر آن را از مثلث بگيريم چنين نيست كه چيزى را از مثلث گرفته‌ايم ، بلكه خود معناى مثلث در ذهن ما منهدم مىشود . مثل اينكه عدد بودن را از چهار بگيريم . چهار بودن چهار و عدد بودنش ، چيزى كه براى آن ثابت باشد نيست بلكه چهار يعنى عددى كه واحدها آن قدر در آن وجود دارد كه به آن « چهار » گفته مىشود . عدد بودن جزء ذات چهار است و اگر عدد بودن را از آن بگيريم خودش را از خودش گرفته‌ايم .\r\nدر امور اعتبارى هم مثال ذكر كنيم . مثلًا در نماز ده جزء داريم : نيت ، تكبير ، ركوع ، سجود و . . . ؛ بعد مىگوييم نماز يا فرادى است و يا به جماعت ، يا قصر است و يا تام ، يا با خضوع و خشوع است و يا بىخضوع و خشوع ، يا با حضور قلب است و\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nيا بىحضور قلب . يك چيزهايى كه اينها صفات نماز است كه اگر از نماز بگيريم باز نماز هست ولى اين صفت را ندارد . نماز بىخشوع نماز است ولى صفت خشوع را ندارد . نماز فرادى نماز است ولى صفت جماعت را ندارد . ولى چيزهايى هست كه مقوّم ذات نماز است كه اگر آنها را از نماز بگيريم ديگر نمازى باقى نمىماند ؛ مثل اينكه از نماز ركوع و سجود و . . . ( اركان نماز ) را بگيريم . اگر اينها نباشد اصلًا نمازى در كار نيست ؛ مثل شير مولوى است : « شير بىيال و دم و اشكم كه ديد ؟ » .\r\nوقتى سؤال از چيستى مىكنيم از چه سؤال مىكنيم ؟ در مورد اشياء ، دو گونه معانى كه بر آنها صدق مىكند تشخيص مىدهيم ؛ يعنى اشياء داراى دو سلسله معانى و اوصاف كه بر آنها صدق مىكند هستند . بعضى از اين معانى و صفات را اگر از آنها بگيريم اشياء خودشان خودشان هستند ولى چيزى و صفتى را ندارند حتى اگر صفتى لاينفك را منفك از آنها فرض كنيم . ولى بعضى ديگر از معانى و اوصاف هست كه اگر از اشياء بگيريم خودشان را از خودشان گرفته‌ايم و ديگر چيزى باقى نمىماند . به اين گونه معانى مىگوييم « ذاتى » . ذاتى و عرضى در منطق همين است ؛ و ذاتيات يا ماهيتند و يا جزء ماهيت ( نوع و جنس و فصل ) يعنى چيزهايى كه اگر آنها را از شىء بگيريم خودش خودش نيست ؛ ولى عرضيات را اگر از چيزى بگيريم خودش خودش هست .\r\nحال آيا مىتوانيد منكر شويد و بگوييد كه اشياء ماهيت ندارند ؟ اگر بگوييد كه اشياء ماهيت ندارند به اين معناست كه اشياء چيزى ندارند كه اگر آن چيز را از آنها بگيرند ، ديگر خودش خودش نيست . اگر اين‌طور است پس اصلًا خودى ندارند « 1 » .\r\n\r\n\r\n\r\n\r\n","description":"","footnote":"\r\n( 1 ) . - ممكن است خودى داشته باشند ولى مجهول باشد .\r\nاستاد : مجهول باشد ؛ ما نگفتيم معلوم باشد . اينها هم قبول دارند كه رسيدن به كنه ماهيت مشكل و غير ميسور است . از فارابى نقل شده و از شيخ و صدرا هم بيشتر نقل شده كه آنچه ذكر مىشود ، بجاى ماهيت مىآوريم ، اينها ماهيت واقعى نيست . جنس و فصل كه مىگويند ، جنس و فصل منطقى است نه جنس و فصل واقعى و حقيقى ، يعنى جنس و فصلى است كه بجاى جنس و فصل واقعى آورده‌ايم . به هر حال شىء يك جنس وفصل واقعى دارد اعم از اينكه ما كشف كرده باشيم يا نكرده باشيم . پس مسألهء اينكه اشياء چيستىهايى - يعنى ذاتيات - دارند در مقابل آيايىها كه صفات اشيائند قابل انكار نيست .\r\n- اينكه فارابى چنين گفته و ديگران هم تأييد كرده‌اند كه رسيدن به كنه حقيقت و ماهيت يك چيز غيرميسور\r\n","page_name":" 543 ","page_number":543},
  {"content":"\r\n\r\n\r\n\r\n\r\n\r\n","description":"","footnote":"\r\nاست ، چقدر در فلسفهء اسلامى جدى گرفته شده است ؟ .\r\nاستاد : خيلى جدى گرفته شده است .\r\n- چون اين ما را نزديك مىكند به تفكر كانتى تا اندازه‌اى ، كه ما نمىتوانيم به ذات شىء پى ببريم كه اشياء در ذات خودشان چيستند .\r\nاستاد : نه ، آنها مسألهء ماهيت را - حتى از نظر اوصاف - به اين شكل مطرح نمىكنند ، زيرا آنچه كه آنها مىگويند « ذات » ، « شىء براى خود » در مقابل « شىء براى ما » را مىگويند ، و آنچه كه ما به عنوان « اوصاف » مىگوييم از نظر آنها داخل در حوزهء « شىء براى خود » است و « شىء براى ما » جلوه‌اى ديگر دارد . اين اوصاف كه ما مىگوييم ، همه مربوط به « شىء براى خود » است ؛ ولى « شىء براى خود » داراى دو نحوه - به اصطلاح - « خود براى خود » است ؛ يكى آن چيزى كه قوام خود را تشكيل مىدهد ، و ديگرى آن چيزى كه غير از اينكه تشكيل دهندهء قوام شىء است ، براى خودِ « قوام يافته » وجود دارد . مثلًا « انسان حيوان است » به ذات انسان مربوط مىشود ، ولى در « انسان خندان است » [ و « انسان ممكن است » 
  ] بعد از اينكه فرد انسان با حيوانيتْ فراهم شده ، براى او ضاحكيت موجود است و ممكن بودن ثابت است .\r\n- اين مثالهايى كه زده مىشود از رياضيات است .\r\nاستاد : مىخواهيد بگوييد اينها فرضيات خود ذهن است .\r\n- بله ، پس ذهن ذات و ماهيت آنها را مىشناسد و مىتواند بگويد ذات و ماهيت آنها چيست ؟ .\r\nاستاد : معنايش اين است كه يك سلسله امور ، ساده‌تر است و تشخيص جنس و فصل در آنها آسان است . امور رياضى ساده ترين مفاهيم است چون اختلاطى با امور ديگر ندارد ولى اگر امرى با اشياء ديگر اختلاط پيدا كرده باشد تشخيص آن مشكل مىشود نه اينكه امور رياضى فرضيات ذهن باشد . اگر صرف فرضيات ذهن باشد و نوعى تطابق ميان ذهن و خارج نباشد نبايد برهان رياضى در عالمِ عين صادق باشد در حالى كه در عالم عين صادق است و منطبق بر عالم عين است .\r\n- اشكال ديگرى هم داريم و آن اينكه ما در مفاهيم و اعتبارات واقعاً اجزاء تشكيل دهنده را مىدانيم و واقعاً درست هم درمىآيد ؛ ولى ما در تعريف ماهيت مىگوييم : ماهيت يعنى « چه نوع هستى » ؛ يعنى مىخواهيم در هستيها اجزايش را تعيين كنيم . اگر از عالم عين واقعاً به جزء بسيط قائل بشويم . . .\r\nاستاد : نه ، اجزاء هستى را نمىگوييم ، هستى در مقابل چيستى را مىگوييم .\r\n- وقتى مىگوييم چيستى ، يعنى « چه جور هستى » ، والّا خود چيستى امرى در مقابل هستى نيست .\r\nاستاد : ما مىخواهيم بگوييم از هر هستى يك نوع چيستى انتزاع مىشود ؛ يعنى هر هستى يك چيستى ، يك هستى مخصوص به خود دارد .\r\n- ملاك چيستى چيست ؟ ما از كجا بدانيم ؟ .\r\nاستاد : يك شىء كه در خارج هست ولى من نمىدانم چيستى آن چيست ، حتى اوصافش را هم نمىدانم چيست ، مىگوييم براى اين ، دو نوع مفهوم مىتواند صادق باشد : يكى اينكه اين بالاخره چيزى است ، چيز خاصى است ؛ يعنى يك چيزهايى در اين است كه اگر آنها را بگيريم ديگر اين نيست ، چيز ديگرى است ؛ قطعاً اينها را دارد . در اين ديگر شكى نيست ، اگر شكى باشد در دومى است ؛ يعنى اين شىء در درجهء دوم علاوه بر آن چيزى كه دارد كه به موجب آن خودش خودش است ، چيزهاى ديگرى هم دارد كه به موجب آنها ديگر خودش خودش نيست ؛ در مرحلهء قبل ، قوام يافته و به موجب آنها داراى اين صفت و آن صفت است .\r\nشما نمىتوانيد بگوييد اين شيئى كه در بيرون است داراى چنين چيزى نيست ، بله ، مىتوانيد بگوييد من نمىدانم كه چيستىاش چيست . خوب ندانيد ؛ بحث در اين است كه هر شيئى داراى ماهيت است اعم از اينكه بتوانيم تشخيص بدهيم يا نتوانيم . كوشش مىكنيم كه تشخيص بدهيم . آنها هم كه مىگويند : ماهيت را نمىتوان تشخيص داد ، گيرشان در فصل است . ملاصدرا در آخر معتقد مىشود كه خاصيت فصل و كارى كه فصل مىكند ، مال وجود است و وجود حقيقتى است مجهولة الكنه . او از اين نظر مىگويد .\r\n","page_name":" 544 ","page_number":544},
  {"content":"\r\n\r\nبه هر حال اعم از اينكه بتوانيم ماهيت اشياء را تشخيص دهيم يا نتوانيم ، بايد بدانيم كه معانى و مفاهيمى كه بر اشياء صدق مىكند دوگونه‌اند ( آن كه در واقع بر آنها صدق مىكند نه اين چيزى كه ما مىفهميم ) : بعضى از اين معانى و مفاهيم ، معانى و مفاهيمى است كه خود شىء از آنها تشكيل مىشود كه اگر آنها را از آن شىء بگيريم خودش را از خودش گرفته‌ايم . مثل اينكه انسانى انسان نباشد ؛ اين يك تناقض است . همچنين اگر انسانى حيوان نباشد در شكم اين قضيه تناقض است ؛ اگر انسانى ناطق نباشد در دل اين قضيه تناقض است . اما اگر بگوييم انسانى كه كاتب بالقوه نيست ، ديگر تناقض نيست‌گر چه هر انسانى بالقوه كاتب است ، چرا كه كاتب بودن در بطن انسان نخوابيده است . يعنى من نقيض آنچه كه در بطن اين مفهوم خوابيده است فرض نكرده‌ام . بنابراين در اين مسأله كه « هر شىء در عالم ماهيتى دارد » سخنى نيست .\r\nحتى به يك اعتبار حقيقت وجود را هم مىتوانيم « ماهيت » بناميم ولى ماهيت به معنى « مابه الشىء هوهو » ( كه بعداً بحث خواهد شد ) . اين بحثى بود از ماهيت ، كه بحث خوب و لازمى است مخصوصاً با توجه به دسته بندىاى كه ما از اشياء مىكنيم ، و با توجه به آنچه در اذهان برخى افراد هست مثل « تبديل كميت به كيفيت » كه اينها با فرض قبول ماهيت است .\r\nالبته حرفى هگل دارد كه در منطق ديالكتيك هم آمده است و قبولش مستلزم انكار ماهيت است . هگل گفته است : اشياء عالم با يكديگر در حال ارتباطند ، نه فقط\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nدر حال ارتباطند بلكه ماهيت آنها عين رابطه با يكديگر است ( البته او چون از ذهن وارد شده به حساب خودش به اين نتيجه رسيده است ) . انسان يعنى چه ؟ يعنى يك سلسله رابطه‌هاى خاص با يك سلسله اشياء . زمين يعنى چه ؟ يك سلسله رابطه‌ها .\r\nخورشيد يعنى چه ؟ يك سلسلهء ديگر از رابطه‌ها « 1 » . هر چيزى مجموعى از نسب و اضافات است . ( اينكه نسبت امر انتزاعى است براى او مطرح نيست ، چون او ذهن و عين را يكى مىداند ، دو وجه مختلف يك شىء مىداند ) . بنابراين اگر اضافهء يك شىء تغيير كند خودش تغيير كرده ، ماهيتش تغيير كرده است . بعداً اين قضيه به همين صورت آمد در منطق ديالكتيك . البته اينها مثل هگل درِ عالم ذهن را نكوفته آمدند سراغ عالم عين . گفتند هر چيزى در عالم در ارتباط متقابل با همهء اشياء است ؛ نه اينكه همهء اشياء ذاتى دارند و علاوه بر آن ، اضافات و ارتباطاتى ( اين را ديگران هم گفته‌اند ) بلكه اشياء ، ذاتى غير از ارتباطات ندارند ، و لذا اگر يك رابطه عوض شود ذات عوض مىشود . مىگويند اين منطق متافيزيك است كه حكم مىكند كه انسان در اينجا انسان است ، اگر آن را در كرهء ماه هم ببريم باز هم انسان است ؛ نه ، چون رابطه‌اش با اشياء عوض شد ، خودش عوض شده است « 2 » . ( اينها كوشش دارند كه اين حرفها را با اصول علمى اثبات كنند . انور خامه‌اى وقتى كه از اينها بود اين سعى را كرده ولى نتوانسته است ) . اينها اشتباه است . [ مىگويند 
  ] مثل حركت اشياء :\r\nقديميها مىگفتند اشياء حركت مىكنند و منطق ديالكتيك مىگويد اشياء عين حركتند نه چيزى كه داراى حركت است ؛ ديگران مىگفتند اشياء مرتبطند با يكديگر ، ما مىگوييم اشياء عين اضافه و ارتباطند . نتيجه اين است كه وقتى مىگوييم اشياء متحركند ، يعنى شىء در حال حركت ، در مرحلهء قبل و بعد همان است ؛ چون متحرك در همهء احوال حركت موجود است اما وقتى مىگوييم شىء عين تغيير است ، ديگر آن كه در مرتبهء قبل بود در مرتبهء بعد نيست . ديگران مىگويند اشياء در حال ارتباطند ، اگر ارتباط عوض شد خودش خودش است ؛ ولى ما .\r\n\r\n\r\n\r\n\r\n","description":"","footnote":"\r\n( 1 ) . - همان تأثير و تأثر متقابل .\r\nاستاد : نه ، رابطه .\r\n( 2 ) . - سلسلهء ارتباطات به كجا ختم مىشود ؟ .\r\nاستاد : به هيچ جا .\r\n","page_name":" 546 ","page_number":546},
  {"content":"\r\n\r\nمىگوييم اشياء عين ارتباطند ، اگر ارتباط عوض شد ديگر خودش خودش نيست .\r\nدر جواب اينها مىگوييم حرف شما غلط است . اينكه مىگوييد « مجموعهء اضافات و رابطه‌ها » ، اصلًا رابطه و نسبت عينيت ندارد . فقط هگل مىتواند چنين حرفى بزند « 1 » . اينجا روابط عوض نشده‌اند ، خودش عوض شده است . اينها با اين بيان .\r\n\r\n\r\n\r\n\r\n","description":"","footnote":"\r\n( 1 ) . - ديالكتيسينها اين ارتباط را معقول مىدانند يا عينى ؟ .\r\nاستاد : عينى .\r\n- معتقدند كه در خارج ، ارتباط عينيت دارد ؟ .\r\nاستاد : يعنى مىگويند شما به عنوان يك فرد جز مجموعهء ارتباطات چيز ديگرى نيستيد .\r\n- اين نسبت بايد بين چيزى با چيز ديگر باشد ؛ آيا بىنهايت اضافه در اينجا هست ؟ .\r\nاستاد : يعنى اگر بىنهايت اضافه بخواهد اين اساساً از نظر فلسفهء ما محال است ولى حرف آنها اين است . مىگويند : آقاى زيد را شما فكر مىكنيد كه زيد چيزى است كه يك ارتباطى مثلًا با پدرش دارد ، ارتباطى با مادرش دارد ( ارتباط پدر و فرزندى و ارتباط مادر و فرزندى ) ، با سرزمينى كه در آن زندگى مىكند ارتباط دارد ، اينجا وطنش است ، با خورشيد . . . اگر اين مجموعه رابطه‌ها را حذف كنيد هيچ چيز از او باقى نمىماند ؛ مثل برفى كه تدريجاً آب مىشود و در آخر چيزى از آن باقى نمىماند . اگر فرض كنيد كه او فرزند اين و آن نباشد ، از اين سرزمين نباشد و . . . هيچ چيزى از او باقى نمىماند . پس تمام وجود او يعنى ارتباطات ؛ ولهذا يك شىء در يك وضع چيزى است و در وضع ديگر اصلًا چيز ديگرى است . ولى به بيانى كه شما مىگوييد « مجموعهء اضافات و روابط » غلط است . خود روابط و نسب عينيت ندارد . اين حرف را فقط هگل مىتواند بزند .\r\n- شايد منظور اين باشد كه شىء جزئى وجود ندارد ؛ مجموعهء كليات ، اشياء جزئى را به وجود مىآورند .\r\nاستاد : خود كليات هم مجموعهء روابط است . اين را خود هگل گفته است ، ولى از جايى شروع كرده كه چاره‌اى جز اين نداشته كه چنين بگويد .\r\n- خود هگل مثال مىزند مىگويد : كاغذ يعنى نرمى و سفيدى و . . . اين مجموعه ، يك شىء متعين يعنى كاغذ را به وجود مىآورند و الّا شيئى به نام ماهيت كاغذ نداريم ؛ كاغذ يعنى نرمى و سفيدى و . . .\r\nاستاد : نه ، اين مسأله‌اى است كه ديگران هم گفته‌اند كه مثلًا كاغذ آن‌طور كه قدما مىگفتند مجموعه‌اى از ذات و اوصاف نيست بلكه مجموعهء اعراض يعنى همان جوهر . اين حرفى كه شما مىگوييد بحث جوهر و عرض است . ولى حرف هگل مسألهء ديگرى است . اتفاقاً هگل اين را هم گفته است . اين انكار جوهر است ولى اعراض را انكار نمىكند . مىگويد كيفيتى هست ، كميتى هست و اضافه و چه و چه با يكديگر جمع شده‌اند ، شده جوهر . آن بحث ديگرى است . سخن هگل در اينجا اين است كه همهء ماهيات در نهايت تحليل مىشود به يك سرى نسب و رابطه‌ها . از نظر ديگران سفيدى يك كيفيت است ولى از نظر هگل سفيدى رابطه است ، كميت رابطه است ، همه چيز رابطه است . حال اگر مبناى غلط هگل را قبول كنيم و براى معقولات اوّلى و معقولات ثانوى فلسفى و منطقى عينيت قائل باشيم اين را به ناچار قبول كرده‌ايم ولى اگر اين مبنا را قبول نكنيم و بگوييم فلسفهء هگل روى سرش ايستاده بود ما روى پايش نگه داشتيم و اين مسأله را عينى مطالعه مىكنيم غلط است . پس آن فلسفه‌اى كه مدعى است ماهيات اشياء جز اضافات وارتباطات آنها با اشياء ديگر نيست ، در واقع ماهيت را به اين معنى كه فلاسفه مىگويند چيستى شىء غير از اوصاف شىء و غير از ارتباطات شىء است انكار كرده‌اند .\r\n","page_name":" 547 ","page_number":547},
  {"content":"\r\n\r\nقائل به ماهيت نيستند . در واقع اينها با اين بيانشان كه : « چيستى شىء غير اوصاف شىء نيست ، اين روابط و نسب است كه شىء را تشكيل مىدهند نه اينكه شيئى باشد كه اين روابط و نسب را مىپذيرد » آن حرف فلاسفه را كه مىگويند ماهيت يعنى شيئى جوهرى كه روابط و نسب و اضافات يا اعراض را مىپذيرد رد كرده‌اند . با اين حرف ماهيت انكار مىشود « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! اينها ( ماترياليستها ) به تعبير خودمان قائل به اضافهء اشراقيه‌اند ؟ ( خنده حضار ) ما مىگوييم « وجود » نسبت به خداوند اضافهء اشراقيه است ، كه صرف اضافه عين موجوديت ماست . [ آنها هم مىگويند 
  ] صرف اضافه ، منتها در سطح بحث مىكنند .\r\nاستاد : ما مىگوييم تمام اضافه‌ها مرتبط به ذاتى است كه آن ذات ، ديگر اضافه نيست ؛ يعنى همه متدلّى به يك ذاتند كه آن ذات قائم به نفس است ، ولى آنچه كه اينها مىگويند مثل اين است كه كسى بگويد همهء موجودات اضافهء اشراقيه‌اند نسبت به يكديگر . اين بى مورد و غلط است .\r\n- بله ، اضافهء اشراقى را در سطح مىخواهند بگويند .\r\nاستاد : البته آنچه كه اينها مىگويند اضافهء مقولى است نه اشراقى ؛ ولى باز « اضافهء اشراقى در همه موجودات » مورد ندارد .\r\n- استاد ! خود حرفهاى هگل را - حال بر مبناى خودش - چطور مىفرماييد درست است ؟ .\r\nاستاد : از نظر هگل خود رابطه به همان دليل كه در ذهن اصالت دارد ، در خارج هم اصالت دارد . رابطه غير از كيفيت است .\r\n- در خود ذهن هم اگر بحث كنيم رابطه اصلًا يعنى رابطهء بين دو چيز ، خودش يعنى هيچ چيز .\r\nاستاد : ذهن تجريد مىكند ؛ يعنى شيئى كه در خارج رابطه‌اش از خودش جدا نيست ذهن تحليل كرده رابطه را از مرتبط جدا مىكند . شما يك شيئى را مىگوييد چنين است . در خارج ، موضوعى و محمولى و رابطه‌اى جدا از يكديگر نداريم ، ولى ذهن همهء اينها را از يكديگر جدا مىكند .\r\n- در خود ذهن هم تا موضوع تصور نشود ، به هر حال نمىشود .\r\nاستاد : ولى رابطه هست يا نيست ؟ .\r\n- بله .\r\n","page_name":" 548 ","page_number":548},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بنابراين در ذهن نوعى استقلال دارد .\r\n- يعنى عينيت دارد .\r\nاستاد : او مىگويد « در خارج هم عيناً همين‌طور است » منتها با حسابهايى كه او خودش مىكند كه هر چيزى را به چيزى ، ماهيتى را به ماهيتى برمىگرداند ؛ كيف را به كم ، كم را به اضافه ، . . . جوهر را به عرض و عرض را به جوهر .\r\n- ديگر همهء معقولات اوّلى و ثانوى ، فلسفى و منطقى را به هم مىريزد .\r\nاستاد : يك جورى همه را به هم ربط مىدهد .\r\n- آنچه ماركسيستها مىگويند مثل اين است كه اشياء همهء وجودشان صرف آويختگىشان به همديگر است .\r\n- ولى ماركسيستها اين گونه نمىگويند ، آنها تأثير و تأثر متقابل را مىگويند .\r\nاستاد : نه ، آنها كه كمتر تعمق دارند آن گونه مىگويند .\r\n- شايد چون بيشتر تعمق دارند مىگويند ! .\r\nاستاد : خير ، اينها دو گروه هستند : گروهى كلمهء « تأثير و تأثر متقابل » را مىگويند به همان مفهوم ظاهرى كه اشياء در يكديگر تأثير دارند و خودشان هم مىگويند ارسطو قائل به تأثير متقابل بود ؛ ولى ديگرانى كه مىخواهند اصل نظريه را پياده كنند اين حرفها را مىزنند ، بعد مىرسند به اينكه حرف پرتى است ، برمىگردند به تأثير و تأثر متقابل .\r\n- شما در بحث حركت فرموديد تفاوت ريشه‌اى نظريهء هگل با نظريهء ملاصدرا در اين است كه حرف هگل به اصالت ماهيت برمىگردد و حرف ملاصدرا به اصالت وجود . پس بدين ترتيب يك جايى ماهيت را مىپذيرد و در يك جاى ديگر منكر مىشود .\r\nاستاد : يعنى بر اساس اصالت ماهيت قابل توجيه است ، نه اينكه واقعاً اصالت ماهيتى فكر مىكند .\r\n- يعنى تفاوت به اين برمىگردد .\r\nاستاد : بله ، براى اينها اصلًا اصالت وجود يا ماهيت مطرح نبوده است .\r\n- [ در بحث مقولات 
  ] ماهيت را تقسيم مىكنند و آن را به ده مقوله برمىگردانند و اقسام عرض را ذكر مىكنند ؛ يا اينكه اقسام جوهر را ذكر مىكنند و بعد مىگويند به چهارده مقوله برمىگردد ؟ .\r\nاستاد : نه ، براى اينكه مقولات آن جايى است كه مىرسد به جنسى كه نمىتوان آن را تحت يك جنس ديگر وارد كرد . مادامى كه بشود يك جنس تحت يك جنس ديگر و بالاتر وارد بشود آن ديگر مقوله نيست . اگر رسيديم به جايى كه ديگر نمىشود جنس ديگرى را وارد كرد مىشود جنس الاجناس و مقوله . پنج جوهر ( چون اينها تحت جوهر واردند ) خود جوهر جنس الاجناس همه اين جواهر است ، ولى در جاى خود ثابت كرده‌اند كه مفهوم « عرض » ذاتى براى اعراض خودش نيست ؛ يعنى عرض بودن معقول ثانى است ولى جوهر بودن معقول اول است .\r\n- عرض معقول اول است و عرضى معقول ثانى .\r\nاستاد : كمّ و كيف و اضافه و . . . معقول اولند ولى خود مفهوم عرض معقول ثانى است . بعضى كه به اين مطلب دقت نداشته‌اند گفته‌اند كه اينها دو مقوله‌اند : مقولهء جوهر و مقولهء عرض ؛\r\n","page_name":" 549 ","page_number":549},
  {"content":"\r\n\r\n\r\n\r\n\r\n\r\n","description":"","footnote":"\r\nيعنى عرض جنس الاجناس است . ولى آنها كه دقت كرده‌اند گفته‌اند : جوهر مىتواند معقول اول باشد ، جنس الاجناس باشد ، ولى مفهوم عرض نمىتواند .\r\n- . . .\r\n- استاد : . . . مىگويند يك شىء عبارت است از بىنهايت رابطه و همهء اشياء بىنهايت رابطه هستند بدون اينكه به يك جايى منتهى بشود ، كه آن شىء ، ديگر رابطه نباشد .\r\n- جوهريت چيست ؟ فرموديد ما عرض يا عرضيت را معقول ثانى مىگيريم ، جوهر هم معقول اول است ؛ آن وقت جوهريت معقول ثانى است ؟ .\r\nاستاد : جوهريت مثل عرضيت است ، مثل آدميت است . اينها يك اعتباراتى است كه ذهن مىكند . مثلًا آن كه وجود دارد انسان است و صفت علم ، ما از اينجا « عالميت » را انتزاع مىكنيم ، عالم بودن را انتزاع مىكنيم . اين عالم بودن ، بودنى غير از بودن انسان و بودن علم و بودن علم براى انسان نيست ، نه اينكه بودن ديگرى است .\r\n- معقول ثانى هم معنايش همين است . مگر معناى معقول ثانى اين نيست كه آنچه در خارج است بياوريم در ذهن تا بشود معقول ثانى ؟ .\r\nاستاد : مىخواهم بگويم اين مفهومى انتزاعى است .\r\n- عرض بنده هم همين است كه پس جوهريت مىشود معقول ثانى و جوهر معقول اول .\r\nاستاد : خود عرض اساساً « عرضى » است براى مصاديق خودش ، نه ذاتى مصاديق خودش . ولى جوهر ذاتى مصاديق خودش است نه عرضى .\r\n- و در عين حال خودش مصداق است ، ذاتى است .\r\nاستاد : يعنى نسبت جوهر به جوهرهاى خارجى نسبت انسان است به افراد خارجى ؛ ولى نسبت عرض به عرضهاى خارجى از قبيل نسبت ضاحك است به افراد انسان .\r\n","page_name":" 550 ","page_number":550},
  {"content":"\r\n\r\n\r\n( 3 ) در تعريف ماهيت و بعضى احكام آن\r\n وَلَيْسَتْ الّا هِىَ مِنْ حَيْثُ هِيَه * مَرْتَبَةً نَقائِضُ مُنْتَفِيَة \r\nماهيت من حيث هى نيست مگردر مرتبهء ذات ماهيت ارتفاع نقيضين خودش مىشود .\r\n وَالْكَوْنُ فى تِلْكَ انْتِفَا الْمُقَيَّد * نَقيضُهُ دونَ انْتِفا مُقَيَّد \r\nنقيض وجود در مرتبه ، نفى مقيد است نه اينكه نقيض آن نبودنى باشد كه خود نبودن مقيد است .\r\n وَقَدِّمَنْ سَلْباً عَلَى الْحَيْثِيَّة * حَتّى يَعُمَّ عارِضَ الْمَهِيَّة \r\nپس سلب را بر حيثيت مقدم كن تا شامل عوارض ماهيت نيز باشد .\r\n\r\nمقصود از تعبير « ماهيت من حيث هى »\r\nاز جمله مسائلى كه در بحث ماهيت گفته مىشود اين مسأله است ، كه در كلمات مرحوم شيخ هست ( الآن در نظرم نيست كه قبل از شيخ هم كسى اين را گفته است يا نه ؛ مرحوم شيخ گفته است : « الماهية من حيث هى ليست الّا هى » و يا به تعبير ديگر :\r\n« الماهية ليست من حيث هى الّا هى » .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nاول مقصود را بگوييم كه چيست ، بعد وارد مطلب ديگرى بشويم كه اين شعر بيان آن مطلب است .\r\nاين مطلب در واقع باز بيان اعتبارات ذهن است ؛ يعنى ما داريم چيزى را بيان مىكنيم كه در حقيقت به تحليلهاى ذهنى مربوط مىشود نه به جنبه‌هاى عينى ، و آن اينكه مىگويند ماهيت از آن جهت كه خودش خودش است ، از آن حيث كه خودش خودش است ، جز خودش چيز ديگرى نيست ، يعنى هرچه جز خودش از آن سلب مىشود .\r\nيك ذات ممكن است هزاران حكم برايش صادق باشد . مثلًا خيلى چيزها بر انسان صادق است ، از جنسها و فصلها كه مقوم ذاتند ، و از چيزهايى كه از لوازم ذاتش هستند مثل امكان ، و از وجود كه عارض او مىشود و از وحدت يا كثرت ، و از عدم كه بر او حمل مىشود و از احكام وجود كه بر او بار مىشود ؛ مانند اينكه انسان خندان است ؛ انسان مثلًا يك ميليون سال است كه روى زمين است . براى يك ذات و يك ماهيت ممكن است هزاران حكم بار شود ، هزارها صفت بار شود ؛ ولى اينها احكام ماهيتند نه از آن جهت كه ماهيت خودش خودش است ؛ از آن حيث كه ماهيت خودش خودش است جز خودش هيچ چيز بر آن حمل نمىشود . پس اينجا مسألهء « حيثيت » مطرح است . اين مسألهء حيثيت كه در اصطلاحات فلسفى و اصولى زياد گفته مىشود بايد درست شكافته شود .\r\n\r\nمعناى « حيثيت »\r\nوقتى مىگوييم « حيثيت » يعنى يك چيز ممكن است چند جنبه داشته باشد ولو اينكه اين جنبه‌ها ، جنبه‌هايى باشد كه ذهن با تحليل به دست مىآورد . وقتى مىگوييم اين شىء از اين حيث چنين است ، يعنى از اين جنبهء خاص ؛ به ساير جنبه هايش كارى نداريم . مثلًا ما مىگوييم انسان موجودى قابل رشد و نمو است .\r\nآيا انسان از آن جهت كه انسان است يعنى حيوان ناطق است و از آن جهت كه داراى عقل و شعور است اين حكم را دارد ؟ مىگوييد نه . آيا از آن جهت كه حيوانى از حيوانات است رشد و نمو دارد ؟ نه . آيا از آن جهت كه تركيبى از عناصر است رشد و نمو دارد ؟ نه . پس از چه جهت رشد و نمو دارد ؟ از آن جهت كه جسم خاصى است\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nكه به آن اعتبار جسمِ زنده است ( اعم از گياه و حيوان ) . پس از آن جهت كه جسم زنده است نمو مىكند ، نه از آن جهت كه جسم است يا تركيبى از عناصر است و يا حيوان حساس است و حس و اراده دارد ، نه از آن حيث كه تعقل و تفكر دارد ، بلكه از آن جهت كه زنده است . اين معناى حيثيت است .\r\nوقتى كه ذهن اشياء را اعتبار مىكند يكى از اعتباراتش اين است كه يك ذات را از آن جهت اعتبار مىكند كه ذات ، ذات است ؛ يعنى غير از ذات هيچ چيز ديگر را اعتبار نمىكند ، فقط خود ذات را لحاظ مىكند . آيا اگر ما يك ذات و ماهيتى را از آن جهت كه خودش خودش است اعتبار كنيم ، از آن حيث استحقاق حمل چيزى را بر خودش غير از ذاتياتش دارد يا ندارد ؟ ندارد . اگر ما به ماهيتى نظر كنيم از آن حيث كه خودش است و فقط خودش را در نظر بگيريم و ماوراء خودش را در نظر نگيريم ، در آن مرحله استحقاق حمل هيچ چيزى را ندارد الّا خودش ، و ذاتياتش ( جنس و فصلش ) ؛ عين خودش بر خودش تكرار مىشود .\r\nانسان به عنوان يك ماهيت از آن جهت كه انسان است فقط انسان است . اگر انسان را در نظر بگيريم ، از آن جهت كه انسان انسان است ، فقط انسان است ، حيوان است ، ناطق است و هيچ معناى ديگرى در اين مرتبه بر او حمل نمىشود حتى وجود و حتى وحدت و امثال اينها . آيا مقصود حكما از اينكه مىگويند : « الماهية من حيث هى ليست الّا هى ، ليست بموجودة و ليست بمعدومة » ارتفاع نقيضين است ؟ آيا « نه واحد است و نه كثير » [ ارتفاع نقيضين است 
  ] ؟ ( اينها اگر نقيضين هم نباشند شبيه نقيضين هستند . تقابل واحد و كثير محل بحث است ؛ به هر حال متقابلينى هستند كه ارتفاعشان نشايد ) .\r\n\r\nآيا مرتبهء ماهيت رفع نقيضين است ؟\r\nانسان از آن جهت كه انسان است نه موجود است نه معدوم ، نه واحد است و نه كثير ؛ تا چه رسد به ساير صفات كه آيا خندان است يا خندان نيست ؟ نه ، نه خندان است و نه خندان نيست . اگر اشكال شود كه چنين چيزى چطور ممكن است كه اگر انسان را از آن جهت كه انسان است در نظر بگيريم هيچ چيزى غير از خودش بر او حمل نمىشود ، نه موجود است نه معدوم ؛ اينكه نه موجود است نه معدوم كه ارتفاع\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nنقيضين و محال است ؛ در پاسخ مىگوييم نكته اين است كه اگر ما اين گونه بگوييم كه انسان از آن حيث كه انسان است موجود نيست ، معدوم هم نيست ( الانسان من حيث هو انسان ليس بموجود و ليس بمعدوم ، ليس بواحد و ليس بكثير ) اشكال وارد است ؛ ولى اين تعبير ناقص و ضعيف است ؛ يعنى اگر « حيثيت » را بر « ليس » مقدم بداريم اشكال دارد و اين گونه نبايد بگوييم . تعبير درست اين است كه : « الانسان ليس من حيث هو انسان بموجود و لابمعدوم و لابواحد و لابكثير » . آن وقت ارتفاع نقيضين نيست . اين با مقصود ما منطبق است نه اوّلى .\r\nفرق ايندو با هم در چيست ؟ فرق در اين است كه اگر بگوييم : « الانسان من حيث هو انسان ليس بموجود وليس بمعدوم » در اين صورت حيثيت را جزء موضوع گرفته‌ايم .\r\nانسان از آن جهت كه انسان است موجود نيست و معدوم نيست . آن وقت موجوديت را به نحو مطلق از آن نفى كرده‌ايم و معدوميت را هم به نحو مطلق از آن نفى كرده‌ايم .\r\nاين ارتفاع نقيضين است و درست نيست . ولى ما اين گونه مىگوييم : ( « وقَدِّمَنْ سلباً على الحيثيّة » سلب را بر حيثيت مقدم بدار ) : « الانسان ليس من حيث هو بموجود » . اگر « من حيث هو » را از « بموجود » هم مؤخر بداريم مقصود روشنتر است : « الانسان ليس بموجود من حيث هو و ليس بمعدوم من حيث هو » ؛ انسان موجود من حيث هو نيست نه اينكه موجود نيست ، معدوم من حيث هو هم نيست نه اينكه معدوم نيست . انسان يا موجود است يا معدوم ولى موجود من حيث هو نيست و معدوم من حيث هو نيست .\r\nمىگوييم موجود من حيث هو نيست ؛ يعنى « من حيث هو » قيد محمول مىشود . آن وقت ما از انسان موجوديت را نفى كرده‌ايم يا موجوديت من حيث هو يعنى يك موجوديت خاص را نفى كرده‌ايم و همچنين يك معدوميت خاص را نفى كرده‌ايم ؟\r\nموجوديت من حيث هو يعنى موجوديت در مرتبهء ذات ، و معدوميت من حيث هو يعنى معدوميت در مرتبهء ذات ؛ اينها را نفى كرده‌ايم ، نه اينكه موجوديت را به كلى نفى كرده باشيم و نه اينكه معدوميت را به كلى نفى كرده باشيم .\r\nمثال ساده ترى بزنيم ، گر چه اين مثال مقدارى ضعيف است . يك وقت مىگوييد : « زيد ليس بعالم فى الدار » و يك وقت مىگوييد : « زيد فى الدار ليس بعالم » . اگر « فى الدار » را قيد زيد قرار دهيد ، يعنى زيدى كه در خانه است عالم نيست مطلقاً ؛ علم را مطلقاً از او نفى كرده‌ايد : اين زيد كه الآن در خانه است مطلقاً عالم نيست . اگر ضارب يا قائم بگذاريم بهتر است : « زيد فى الدار ليس بضارب » ؛ اين زيدى كه دردار\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nاست ضارب نيست مطلقاً . يك وقت مىگوييد : « زيد ليس بضارب فى الدار » . زيد ضاربِ در خانه نيست . اگر بگوييد « زيد فى الدار » ، « فى الدار » قيد موضوع مىشود كه مىگوييد زيدى كه الآن در خانه است هيچ گاه ضارب نيست نه در خانه و نه در غير خانه ، چون زيد در خانه ، زيد بيرون از خانه هم هست . وقتى مىگوييد « زيد فى الدار » ، « فى الدار » فقط معرِّف موضوع مىشود ، بعد مىگوييد اين زيد كه در خانه است اصلًا ضارب نيست يعنى نه در خانه و نه غير خانه ، در عمرش ضارب نبوده ، در هيچ جا ضارب نيست . يك وقت هم مىگوييد : زيد « ضارب فى الدار » نيست . اگر گفته شود من ديروز ديدم كه زيد كسى را مىزد ؛ مىگوييد : من گفتم ضارب فى الدار نيست نه اينكه ضارب در غيردار هم نيست . پس آنچه كه نفى كرده‌ايد ضرب مطلق نيست ، ضرب دردار را از او نفى كرده‌ايد ، مقيد را نفى كرده‌ايد . پس فرق است بين اينكه شما نفى كنيد و « نفى » شما مقيد باشد ، و نفى كنيد و نفى مطلق كرده باشيد و « منفى » شما مقيد باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! در هر حال اين را قيد موضوع بگيريم يا محمول ، عدمش را هم همين جور اثبات و يا نفى مىكنيد ؟\r\nاستاد : عدمش هم همين‌طور است . وجود و عدم از اين حيث فرق نمىكند ؛ عمده اين است كه وجود و عدم را به‌طور مقيد نفى كنيم يا به‌طور مطلق نفى كنيم .\r\n- اگر اين گونه باشد تناقض در مطلق و مقيد است .\r\nاستاد : بله ، تناقض درمطلق و مقيد است .\r\n- استاد ! از اين ديدى كه شما نگاه مىكنيد ، ماهيت بر وجود مقدم مىشود .\r\nاستاد : نه ، مقدم نمىشود .\r\n- مثلًا در « انسان انسان است » به نظر مىرسد اين فقط تكرار موضوع است ، هيچ چيزى از اين مجموعه اثبات نمىشود .\r\nاستاد : مىدانم ، شما يك وقت بحث از مفيد بودن يك حمل مىكنيد و يك وقت بحث از صادق بودن آن . اين ، دو مسأله است . آيا « انسان انسان است » صادق است يا نه ، يك مطلب است ، و آيا مفيد است يا مفيد نيست ، مطلب ديگر است . اگر بگوييد مفيد نيست ، خوب بله نيست . اگر بگوييد صادق نيست معنايش اين است كه نقيض آن صادق است ، در اين صورت « الانسان ليس به انسان » صادق است ، « انسان انسان نيست » صادق است .\r\nپس صادق بودن غير از مفيد بودن است .\r\n- من مىخواستم اين سؤال را از جهت ديگرى مطرح كنم : اين قضيه بديهى نيست ؟ يا به معناى ديگر تحليلى نيست ؟ .\r\nاستاد : بديهى باشد . هم تحليلى است و هم بديهى . الآن به آن كارى نداريم . ما مىخواهيم برسيم به مطلبى كه به قول شما قضيهء تحليلى است . آنجا كه ما قضيه را تحليلى اعتبار مىكنيم ، غير از خود ذات و اجزاء ذات هيچ چيزى قابل تحليل نيست .\r\nشما به اين تعبير مىتوانيد بگوييد : در مرحلهء تحليل ماهيت ، غير از خود ذات و اجزاء ذات هيچ چيزى بر آن صادق نيست . ما مىگوييم : « الف موجود است » . اين دو گونه مىتواند صادق باشد : يكى اينكه الف يك ذاتى است و وجود معناى ديگرى ؛ اين الف كه يك ذات است وجود بر آن عارض شده و براى آن حاصل شده است . ديگر اينكه وقتى مىگوييم « الف موجود است » يعنى الف عين موجوديت است ، الف يعنى موجوديت . يك وقت مىگوييم الف ذاتى است كه ممكن است موجود باشد ممكن است معدوم باشد ولى الآن مىگوييم موجود است و [ زمان ديگر 
  ] مىگوييم معدوم است . انسان يك شيئى است ؛ انسان يا موجود است يا معدوم ؛ براى انسان امكان موجوديت هست و امكان معدوميت هم هست . پس انسان چيزى است ، موجوديت چيز ديگر و معدوميت چيز ديگر ، آن وقت يا موجود است يا معدوم . و يك وقت مىگوييم انسان يعنى موجوديت ؛ اگر انسان عين موجوديت است ديگر معدوميت امكان صدق ندارد و اگر بگوييم انسان عين معدوميت است ديگر موجوديت امكان ندارد كه برايش صادق باشد .\r\n","page_name":" 555 ","page_number":555},
  {"content":"\r\n\r\nحال اگر بگوييم « انسان از آن حيث كه انسان است موجود است » يعنى حيثيت انسانيت عين حيثيت موجوديت است ، پس انسانيت و موجوديت در ذهن دو چيز نيستند و [ در اين صورت 
  ] حمل معدوميت بر انسان هم محال است ؛ كما اينكه اگر بگوييم : « انسان از آن حيث كه انسان است معدوم است » يعنى حيثيت انسانيت عين حيثيت معدوميت است و ديگر امكان حمل موجوديت براى او نيست . اما يك وقت مىگوييم [ انسانيت 
  ] يك حيثيتى است و موجوديت حيثيتى ديگر و معدوميت حيثيتى ديگر ، [ يعنى 
  ] اين انسان كه داراى حيثيتى است داراى حيثيت موجوديت هم هست يا داراى حيثيت معدوميت هم هست . اگر بگوييم « انسان از آن حيث كه انسان است موجود است » معنايش اين است كه حيثيت انسانيت عين حيثيت موجوديت است ؛ كما اينكه اگر بگوييم « انسان از آن حيث كه انسان است معدوم است » يعنى حيثيت انسان عين حيثيت معدوميت است . اين درست نيست . آن كه درست است اين است كه انسان از آن حيث كه انسان است موجود نيست و انسان از آن حيث كه انسان است معدوم هم نيست ؛ يعنى انسان موجود است نه اينكه از آن حيث كه انسان است موجود باشد كه اصلًا انسانيت به معناى موجوديت باشد ، و معدوميت براى او محال باشد .\r\nپس هرچه كه در عالم نسبت موجوديت و يا معدوميت به آن مىدهيم يا\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nهرچيزى كه نسبتى را به آن مىدهيم ، مثلًا مىگوييم « جسم سفيد است » آيا مىخواهيم بگوييم جسم از آن حيث كه جسم است سفيد است ، يعنى حيثيت جسم عين حيثيت سفيدى است ؟ يا وقتى مىگوييم « جسم سفيد نيست » آيا مىخواهيم بگوييم جسم بودن عين حيثيت سفيد نبودن است ؟ نه ، هيچكدام را نمىگوييم ، بلكه مىخواهيم بگوييم جسم از آن جهت كه جسم است نه سفيد است و نه [ غير سفيد 
  ] ولى در عين حال يا سفيد است و يا سفيد نيست . پس مسألهء حيثيت اين است .\r\nدر مورد ماهيت هم ما عين همين حرف را داريم . هر ماهيتى در واقع يا موجود است و يا معدوم ، يا واحد است و يا كثير . ولى دو مطلب است . مىخواهيم ببينيم آيا ماهيت از آن حيث كه خودش خودش است موجود است و از آن حيث كه خودش خودش است معدوم است ؟ يا نه ، ماهيت موجود است نه از آن حيث كه خودش خودش است ؟ دومى را اين‌طور بيان مىكنيم كه ماهيت از آن حيث كه خودش خودش است موجود نيست و از آن حيث كه خودش خودش است معدوم نيست .\r\nپس در عين اينكه يا موجود است يا معدوم ، ولى از حيث اينكه خودش خودش است موجود نيست . مقصود خيلى روشن است و در آن شكى نيست ، درست هم هست ؛ ولى باز گفته‌اند كه بايد سلب را بر حيثيت مقدم داشت ، براى اينكه شما وقتى مىگوييد « ماهيت از آن حيث كه خودش خودش است موجود نيست » مىخواهيد بيان كنيد كه حيثيت ذات ماهيت غير از حيثيت وجود است . همان ماهيت از آن حيث كه خودش خودش است كه مىگوييد موجود نيست ، در آنجا شما حيثيت ذات ماهيت را مىبينيد كه در آن حيثيتِ ذات ماهيت وجود نيست ؛ درست هم هست . ولى همان حيثيت ذات كه شما وجود را در آن نمىبينيد در واقع خودش يك نوع وجود است ، چون همان ماهيتى كه شما در ذهن اعتبارش مىكنيد ، خودش را در آن لحاظ مىبينيد و وجود را در آن نمىبينيد و بعد مىگوييد ماهيت از آن حيث كه خودش خودش است موجود نيست . ماهيت از همان حيث هم كه خودش خودش است ، در همان حال موجودى است از موجودات كه شما وجودش را نمىبينيد ؛ همان مسألهء تجريد . ذهن قدرت تجريد دارد كه مىتواند ماهيت را لحاظ كند و مجرد كند از هر چيزى غير از خودش ، و حال آنكه در واقع و نفس الامر نه در ذهن و نه در خارج ، ماهيت نمىتواند از وجود جدا باشد . ماهيت يا در خارج است يا در ذهن . اگر در خارج باشد همراه وجود خارجى است و اگر در ذهن باشد همراه\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nوجود ذهنى است . پس آن « ماهيت من حيث هى » كه موجود نيست كجاست ؟ .\r\nبله ، اگر ما آن حرف نامربوط را دربارهء ماهيت بزنيم و براى ماهيت يك تقررى در ماوراى ذهن و ماوراى خارج فرض كنيم و بگوييم ماهيت در ماوراى ذهن و خارج تقررى دارد كه اگر ذهن و خارج هم نباشد ماهيت تقررى براى خودش دارد ، اين حرف موهوم است . ماوراء خارج و ماوراء ذهن ماهيتى نيست . اينكه ذهن ماهيت را از وجود تفكيك مىكند و مىگويد « ماهيت از آن حيث كه خودش خودش است موجود نيست » اين تفكيك يك نوع تجريد اعتبارى است ؛ تجريد به اين معنا كه ذهن اين قدرت را دارد كه ماهيت را ببيند و وجود ماهيت را در ذهن نبيند ؛ ولى « نبيند » نه اينكه « وجود ندارد » . در همان حالى كه شما ماهيت را مىبينيد و مىگوييد اين ماهيت نه موجود است نه معدوم ، وجود در مرتبهء ذاتش نيست ، عدم هم در مرتبهء ذاتش نيست ، در عين حال همان مرتبهء ذاتْ خودش مرتبه‌اى از مراتب وجود است . به همين جهت نبايد گفت ماهيت از آن حيث كه ماهيت است موجود نيست مطلقاً ؛ بلكه بايد گفت ماهيت ، موجودِ در مرتبهء ذات نيست ، موجود من حيث هى نيست ؛ هميشه ماهيت يا در خارج موجود است يا در ذهن ، ولى چه در ذهن موجود باشد و چه در خارج ، موجوديت من حيث هى ندارد يعنى موجوديتى كه عين ذات ماهيت باشد ندارد ، نه اينكه موجوديت ندارد . اين است كه گفته‌اند :\r\n وَقَدِّمَنْ سَلْباً عَلَى الْحَيْثِيَّة * حَتّى يَعُمَّ عارِضَ الْمَهِيَّة \r\n\r\nدو نوع محمول براى ماهيت\r\nبراى روشن شدنِ « حتى يعمّ عارض المهية » مطلبى را عرض كنيم :\r\nماهيت دو نوع عارض دارد ، دو نوع محمول دارد : يك دسته محمولهايى كه موضوع آن محمولها خودش است قطع نظر از وجود ؛ يعنى وجود جزء موضوع نيست ، شرط موضوع نيست ؛ و دستهء ديگر محمولهايى كه در واقع محمول ماهيت نيستند ، عوارض وجود هستند ؛ يعنى محمولِ ماهيت مىشوند به شرط اينكه ماهيت وجود داشته باشد . همان مفاد قضاياى ثُنائى و ثُلاثى است كه قبلًا گفتيم . مثلًا اگر بگوييم « انسان موجود است » در اينجا انسان كه ماهيت است موضوع واقع شده و وجود محمول . در اينجا عارض ماهيت چيست ؟ وجود . معروض چيست ؟ ماهيت\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nاما يك وقت مىگوييم : « الانسان كاتب » ( اين همان حرفى است كه راسل و امثالش مىگويند كه اين منحل به دو قضيه مىشود ) مىگويند در اينجا عارضِ وجود است .\r\nوقتى مىگوييد : « الانسان كاتب » در واقع دو قضيه گفته‌ايد : « الانسان موجود » و « الانسان الموجود كاتب » . انسان موجود كاتب است نه اينكه انسان كاتب است ؛ يعنى كتابت عارض ماهيت انسان نمىشود ، عارض وجود انسان مىشود . انسان در مرحلهء اول بايد وجود پيدا كند و در مرحلهء بعد از وجود ، كتابت پيدا بشود . اما در « الانسان موجود » اين گونه نيست كه اول انسان وجود پيدا كند و بعد دوباره وجود پيدا كند .\r\nحال در مسألهء تقديم سلب بر حيثيت ، اگر ما بوديم و عوارض وجود ، هيچ ضرورتى نداشت كه سلب را بر حيثيت مقدم بداريم . اگر مىگفتيم « الانسان من حيث هو ليس بكاتب » درست است ، « انسان من حيث هو » كاتب نيست مطلقاً ، بلكه « انسان من حيث هو موجودٌ » كاتب است . انسان من حيث هو - يعنى ذات انسان - معروض كتابت نيست ، انسان تحقق يافته در خارج كاتب است ؛ يعنى در مرتبهء بعد از تحقق عينى ، كتابت برايش پيدا مىشود . اينجا هيچ ضرورتى ندارد كه سلب را مقدم بر حيثيت قرار دهيم .\r\nسلب را مقدم [ بر حيثيت 
  ] مىداريم براى نوع ديگر از قضايا كه [ محمولات 
  ] اينها را مىگوييم « عوارض ماهيت » ، مثل « الانسان ممكن » ، « الانسان موجود » ، « الانسان واحد » . اينها قضايايى است كه محمول مستقيماً عارض خود ماهيت مىشود ؛ يعنى ذهن ماهيت را مىبيند و اين محمول را ، و ماهيت را به قيد وجود اعتبار نمىكند ، اگر اعتبار كند غلط است ؛ ماهيت را لابشرط از وجود اعتبار مىكند و « امكان » و « وحدت » و « وجود » را بر آن حمل مىكند . در مورد اين دسته از قضاياست كه اگر سلب را بر حيثيت مقدم نداريم دچار آن اشكال مىشويم .\r\nاگر شما در « الانسان موجود » اين گونه بگوييد : « الانسان من حيث هو ليس بموجود » معنايش اين است كه انسان من حيث هو انسان موجود نيست مطلقاً . پس انسان من حيث هو انسان در كجاست ؟ انسان من حيث هو يا در خارج است يا در ذهن ؛ در خارج هم باشد موجود است ، در ذهن هم باشد موجود است . انسان من حيث هو انسان را نمىشود گفت موجود نيست . خصوصاً اگر به ليس بموجود ، ليس بمعدوم هم ضميمه شود ، اين ارتفاع نقيضين است ؛ نمىشود گفت انسان من حيث هو\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nانسان نه موجود است نه معدوم . انسان من حيث هو انسان يا موجود است و يا معدوم ، نمىتواند نه موجود باشد نه معدوم . اما اگر بگوييم « الانسان ليس بموجود من حيث هو انسان » انسان موجوديتِ به قيد اينكه موجوديت من حيث هو باشد ندارد ، يعنى موجوديتِ در مرتبهء ذات ندارد ؛ موجوديت را به‌طور مقيد نفى كرده‌ايم ؛ موجوديت در مرتبهء ذات ندارد نه اينكه انسان موجود نيست . همان انسانى كه موجوديت در مرتبهء ذات ندارد در عين حال موجوديت در غير مرتبهء ذات دارد . بنابراين شما موجوديت را از انسان به‌طور كلى نفى كرده‌ايد ، موجوديت در مرتبهء ذات را از انسان نفى كرده‌ايد و معدوميت در مرتبهء ذات را نفى كرده‌ايد « 1 » . ايندو .\r\n\r\n\r\n\r\n\r\n","description":"","footnote":"\r\n( 1 ) . - اگر وجود را در مرتبهء ذات از انسان سلب كنيم پس تعريف آن انسان چيست ؟ آن انسان چگونه به ذهن مىآيد ؟\r\nاستاد : اين را در جلسات پيش گفتيم . شما از اشياء تصوراتى داريد كه اين تصورات دوگونه است : يكى اينكه اشياء را با معانى و مفاهيمى تصور مىكنيد كه اگر آن معانى و مفاهيم را از آنها بگيريد خودش را از خودش نگرفته‌ايد ؛ احياناً لازمه‌اش را گرفته‌ايد اما خودش را از خودش نگرفته‌ايد . ولى بعضى از مفاهيم يك ذات ، معانى و مفاهيمى است كه اگر آنها را از آن ذات بگيريد خودش را از خودش گرفته‌ايد .\r\n- اين مفاهيم هم با فرض وجود شىء خارجى به ذهن ما رسيده‌اند .\r\nاستاد : مىدانم كه با فرض وجود رسيده‌اند ، اما آيا ذهن شما كه اين ذات را تصور كرده ، وجود را هم تصور كرده ، وجود را جزئى از آن ذات تصور كرده است ؟ .\r\n- حمل كرده .\r\nاستاد : بله ، حمل كرده ، اما فرق است ميان اين كه وجود را به عنوان يك ركن و يك جزء تصور كنيد و اين كه وجود را براى او به هر حال تصور كنيد يعنى بدانيد كه وجود دارد ؛ يعنى فرق است ميان اينكه اين ذات وجود دارد و اين كه وجودِ در مرتبهء ذات دارد . شما براى اين انسان حيوانيت را تصور مىكنيد ، وجود را هم تصور مىكنيد ، اما شما مىگوييد اين انسان حيوانيت در مرتبهء ذات دارد ، يعنى اگر حيوانيت را از آن بگيرند خودش را از خودش گرفته‌اند ، انسان را لاانسان تصور كرده‌اند ؛ ولهذا نمىتوانيد بگوييد انسان با فرض انسان بودن حيوان نيست ؛ اين تناقض است . اما شما مىتوانيد بگوييد انسان موجود نيست . اگر بگوييد « انسان حيوان نيست » تناقض گفته‌ايد چون فرض انسان فرض حيوانيت است ؛ مثل اينكه فرض مثلث عين فرض شكل بودن است . اينكه مثلثى شكل نباشد تناقض است ؛ يعنى با فرض مثلث شكل خاصى را تصور كرده‌ايد . اما اگر شما حكمى از احكام مثلث را تصور نكنيد يعنى حكمى از احكام مثلث را از آن سلب كنيد محال است از آن جدا بشود ولى اگر آن را از اين جدا فرض كنيد مثلث را از خودش نگرفته‌ايد ، يكى از لوازمش را از آن گرفته‌ايد . ما اگر انسان را تصور مىكنيم با تصور انسان حيوان را هم تصور كرده‌ايم ؛ يعنى تصور ما از انسان عين تصور حيوان است ؛ در ضمن تصور انسان حيوان را هم تصور كرده‌ايم . پس انسان حيوان من حيث هو است . اما همين انسان با اينكه وجود دارد وجود در مرتبهء ذات را ندارد يعنى تصور ما از انسان عين تصور ما از وجود نيست ولهذا امكان اينكه ما به اين انسان عدم را هم نسبت بدهيم هست ؛ يعنى اگر گفتيم « انسان موجود نيست » تناقض نگفته‌ايم ؛ يعنى وقتى مىگويم « انسان » معنايش اين نيست كه وجود دارد . وقتى من مىگويم « الف » معنايش اين نيست كه الف وجود هم دارد ، با اينكه الف وجود دارد . الف وجود دارد اما معناى الف اين نيست كه وجود جزء معناى آن است .\r\n- استاد ! همهء اينها برنمى گردد به تفاوت اساسى بين ماهيت و وجود ؟ در واقع اينكه اينجا ماهيت مىتواند موضوعى بشود كه من حيث هى نه موجود است نه معدوم ، ناشى از اين است كه ماهيت به يك معنا مقابل وجود و عدم است ؟ .\r\nاستاد : البته همان است ، اما اينكه در مقابلش است يعنى چه ، با اينكه ماهيت يا موجود است يا معدوم ؟ چرا هم در مقابل وجود است و هم در مقابل عدم ، معنايش چيست ؟ .\r\n- يعنى ما تجريد مىكنيم .\r\nاستاد : احسنت ؛ تجريد مىكنيم يعنى چه ؟ يعنى ماهيت در واقع يا موجود است يا معدوم ولى در عين حال نه وجود عين ذاتش است نه عدم ، چرا كه اگر وجود عين ذاتش باشد نسبت دادن عدم به آن محال است و اگر عدم عين ذاتش باشد نسبت دادن وجود به آن محال است . يا مثلًا شما مىگوييد « انسان » . انسان در واقع يا واحد است يا كثير . آيا وحدت جزء مفهوم انسان است ؟ نه . آيا كثرت جزء مفهوم انسان است ؟ نه . نه وحدت جزء مفهوم انسان است نه كثرت ، ولى انسان در واقع يا واحد است يا كثير . پس اينكه يك چيز در واقع متصف به يك امر باشد غير از اين است كه آن امر عين ذات يا جزء ذات آن چيز باشد . اينكه ما مىگوييم : « الماهية من حيث هى ليست الّا هى » مىخواهيم بگوييم اگر ماهيت را از آن حيث كه خودش خودش است [ لحاظ كنيم 
  ] يعنى مرتبهء ذاتش را در نظر بگيريم غير خودش هيچ چيزى را نبايد بر آن حمل كنيم ، چون هرچه را كه بر آن حمل كنيم معنايش اين است كه آن عين ذات ماهيت است در حالى كه غير از اجزاء ماهيت هيچ چيز عين ذات ماهيت نيست .\r\n- استاد ! به همين خاطر نيست كه اول سؤال از چيستى مىشود و بعد ، از هستى يا نيستى آن مىپرسيم ؟ .\r\nاستاد : اتفاقاً همين‌طور است ؛ اينكه سؤال از چيستى غير از سؤال از هستى است براى همين است . اگر وجود عين ماهيت بود سؤال از چيستى عين سؤال از هستى بود ؛ مىگفتيم هستى آن همان چيستى آن است . در وجود است كه چيستى عين هستى است .\r\nخود اين مطلب مشكل نيست ؛ اين از جاهايى است كه تعبير ، كار را مشكل كرده است .\r\n[ يعنى انسان من حيث هو حيوان است . 
  ]\r\n","page_name":" 560 ","page_number":560},
  {"content":"\r\n\r\nنقيضين نيستند ؛ يعنى وجود در مرتبهء ذات و عدم در مرتبهء ذات نقيضين نيستند ؛\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nچرا ؟ همان « زيد ضارب فى الدار » را در نظر بگيريد . « فى الدار » را قيد « ضارب » مىگيريم . يك وقت مىگوييم : « زيد لاضارب فى الدار » كه باز « فى الدار » را قيد « لا ضارب » مىگيريم . آيا ايندو نقيض يكديگرند ؟ نه . « ضارب فى الدار » كه يك مقيد است و « لاضارب فى الدار » كه يك مقيد ديگرى است نقيضين نيستند ، شبه ضدين هستند و اينها را « عدم و ملكه » مىگويند .\r\nپس نقيض « ضارب فى الدار » چيست ؟ « ليس بضاربٍ فى الدار » ؛ يعنى نقيض « ضارب فى الدار » نفيى است كه نفى ، مطلق باشد و منفى مقيد . نقيض « زيد ضارب فى الدار » « زيد ليس بضارب فى الدار » است ( كه باز « فى الدار » قيد همان « ضارب » باشد ؛ و قيد « لا » نداشته باشد ) نه « زيد لاضارب فى الدار » كه لاضاربيّت‌اش فى الدار است .\r\nنقيض هر چيزى رفع خود اوست . شما مىگوييد « زيد قائم » ، نقيضش « ليس زيد بقائم » است . اگر گفتيد « زيد قائم فى الدار » كه « فى الدار » قيد « قائم » است نقيضش اين است : « ليس زيد بقائم فى الدار » يعنى زيد قائم فى الدار نيست ؛ يعنى باز « فى الدار » قيد همان منفى بايد باشد . اگر بگوييد « زيد قائم فى الدار يوم الجمعة » باز نقيضش يك « لا » [ يعنى سلب 
  ] است كه همهء اين قيدها زير اين « لا » قرار مىگيرد ؛ مىگوييد : « ليس زيد بقائم فى الدار يوم الجمعة » زيد قائم در دارِ در روز جمعه نيست ، ولى نيستش قيدى ندارد . اما اگر اين گونه بگوييد : « زيد قائم فى الدار » بعد بگوييد : « زيد ليس فى الدار بقائم » اين دفعه اصلًا نقيض نگفته‌ايد . اگر بگوييد : « زيد قائم فى الدار يوم الجمعة » بعد بگوييد « زيد فى الدار يوم الجمعة ليس بقائم » يعنى اينها را به « ليس » بخواهيد بزنيد ، اين ديگر نقيض آن نيست ، چون نقيض هر چيزى رفع خود اوست . نقيض « زيد قائم فى الدار يوم الجمعة » رفع كل اين جمله است نه رفع « زيد قائم » ، كه « فى الدار » قيد « ليس » قرار بگيرد ، « يوم الجمعه » قيد « ليس » قرار بگيرد . اگر اينها را اشتباه كنيم دچار اشتباهات فراوان در منطق مىشويم .\r\n\r\nوضعيت شرايط منطقى تناقض\r\nاينكه در تناقض مىگويند : « در تناقض هشت وحدت شرط دان » ، در تناقض يك وحدت هم شرط نيست ؛ اين را براى تفهيم مبتدى مىگويند ؛ يعنى چه ؟\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nمىگويند : نقيض هر چيز رفع خود آن چيز است ولى براى اينكه اين خود ، همان خود باشد و اشتباه نشود كه يك [ چيز 
  ] را در مثبتْ بالفعل بگيريد و در منفى بالقوه ، يا بالعكس ، مىگويند اگر يكى را بالفعل بگيريد و يكى را بالقوه ، اين خود آن نيست ، يك چيز ديگر است . [ يا در مورد 
  ] وحدتِ شرط مىگويند اگر با دو شرط ذكر كنيد تناقض نيست ، براى اينكه موضوع عوض شده است . اصلًا در تناقض يك وحدت هم شرط نيست . آن شرطها را كه مىگويند براى اين است كه مبتدى بداند كه نقيض هر چيزى رفع خود آن چيز است . اگر آن هشت شرط وجود نداشت خود آن چيز نيست ، يك چيزى را اثبات كرده‌ايد و يك چيز ديگر را نفى مىكنيد . [ نقيض 
  ] « زيد مجتهد بالقوة » « زيد ليس بمجتهد بالفعل » نيست ، نه از باب اينكه شرطِ تناقض نيست بلكه از باب اينكه آن را نفى نكرده‌ايد . نقيض هر چيز رفع خودش است . نقيض « زيد مجتهد بالقوة » « ليس زيد بمجتهد بالقوة » است ، تا خود آن را رفع كرده باشيم . ولى چون معمولًا در عرف قيدها را به خود « ليس » و به خود نفى مىزنند و قيد نفى قرار مىدهند ، براى اينكه اشتباه رخ ندهد مىگويند اين وحدتها را ملاحظه كنيد ؛ اگر اين وحدتها را ملاحظه نكنيد به اشتباه مىافتيد ؛ و الّا از نظر منطقِ يك فيلسوف قيد اصلًا نبايد به نفى بخورد ، قيد بايد به منفى بخورد ، اگر منفى هزاران قيد هم داشته باشد نفى مىآيد همهء هزاران قيد را يك جا مىبرد بدون اينكه خودش قيد بپذيرد « 1 » .\r\nدر نفى و سلب واقعى ، در سالبهء واقعى كه سالبهء منطقى است سالبه هيچ قيدى برنمى دارد تا سالبه باشد . اگر قيد به آن بدهيم سالبه را از سالبه بودن خارج كرده‌ايم ، شبيه معدوله مىشود . بنابراين نقيض « زيد قائم فى الدار » اين است كه « ليس زيد بقائم فى الدار » زيد قائم دردار نيست . اما اگر بگوييم زيد قائم نيست و اين « نيست قائم بودنش » دردار است ، اين نقيض آن نيست . پس يك وقت مىگوييد : زيد قائم است دردار ، و در سالبه‌اش مىگوييد : زيد قائم دردار نيست ؛ « نيست » ديگر مطلق است و « فى الدار » قيد « قائم » است ؛ اين نقيض واقعى آن است : زيد قائم دردار نيست ، نيست قائم دردار . اين « قائم دردار » كه اول به صورت مطلق فرض شده اين « نيست » مىآيد آن را دور مىريزد . يك وقت اشتباه مىكنيد و مىگوييد : زيد قائم دردار است ؛ بعد مىگوييد زيد قائم نيست دردار ، يعنى زيد قائم نيست و اين .\r\n\r\n\r\n\r\n\r\n","description":"","footnote":"\r\n( 1 ) . اين بحث را در مقالهء « اصل تضاد در فسلفهء اسلامى » كاملًا بيان كرده‌ايم .\r\n","page_name":" 563 ","page_number":563},
  {"content":"\r\n\r\n« نيست قائم بودنش » دردار است كه « فى الدار » قيد نيستى مىشود . اين همان است كه منطقى را به اشتباه مىاندازد . « زيد قائم يوم الجمعة » نقيضش اين است : « زيد ليس بقائم يوم الجمعة » . نقيض « زيد ، قائم يوم الجمعة است » مىشود : نيست زيد قائم يوم الجمعة . اما اگر بگوييد : زيد قائم نيست در روز جمعه ، يعنى قائم نبودنش در روز جمعه است ، اين سالبهء آن قضيه نيست و قضيهء ديگرى است در حكم نقيض و نقيض واقعى نيست « 1 » .\r\nاگر شما گفتيد : « انسان موجود من حيث هو نيست » نقيضش سلبِ سلب مىشود : « نيست اينكه انسان موجود من حيث هو نيست » . نقيض واقعى اين است .\r\nاما آيا اينكه مىگوييد « انسان عدم من حيث هو هست » ، « نيست من حيث هو هست » ؛ نقيض آن است ؟ نه . آيا نقيض اينكه « انسان وجود من حيث هو نيست » اين است كه « عدم من حيث هو است » ؟ خير . اينجا شما عدم را با قيد « من حيث هو » آورده‌ايد ، عدم مقيد را آورده‌ايد . وجود مقيد و عدم مقيد نقيض يكديگر نيستند .\r\nوقتى وجود مقيد باشد عدم بايد عدم اين وجود مقيد باشد ، نه عدمى كه خود عدم مقيد باشد « 2 » .\r\n\r\n\r\n\r\n\r\n","description":"","footnote":"\r\n( 1 ) . - از نظر تعريف مطلب روشن است ولى ممكن است مثالى ذكر كنيد كه ببينيم كجا ممكن است اشكال توليد بشود ؟ .\r\nاستاد : ما بايد ببينيم حكم عقل كه مىگويد اجتماع نقيضين واقع مىشود چه را مىگويد [ تا معلوم شود 
  ] اشكال در كجا توليد مىشود . حكم عقل اين است كه هر چيزى با رفع خودش قابل جمع نيست . مثال آن را ذكر خواهيم كرد .\r\n( 2 ) . - اگر قيد يكى باشد چطور ؟ .\r\nاستاد : باز هم نقيض آن نيست . نقيض هر چيزى رفع خودش است . اگر اين قيد را بگيريد آن را نفى نكرده‌ايد ، چيز ديگرى است ؛ در حكم نقيض است نه نقيض ؛ ممكن است صادق باشد و ممكن است صادق نباشد .\r\n- چيزى كه صادق نباشد خاطرتان هست ؟ .\r\nاستاد : يك جا هم هست كه صادق نيست . در همين جا انسان نه موجود من حيث هو است و نه معدوم من حيث هو .\r\n- اين كه خود مدعاست .\r\nاستاد : مدعاست ، اما ثابت شد . اين را خود شما اقرار داريد كه وجود مقابل عدم است .\r\n- بله .\r\nاستاد : پس چه مىگوييد ؟ آيا انسان موجود است ؟ بله ، ممكن است موجود باشد . انسان معدوم است ؟ بله ، ممكن است معدوم باشد . آيا انسان موجود من حيث هو است ، يعنى حيثيت انسانيت عين حيثيت موجوديت است ؟ نه . آيا انسان معدوم من حيث هو است ؟ اين هم نه ؛ هر دو منتفى هستند .\r\n","page_name":" 564 ","page_number":564},
  {"content":"\r\n\r\nدر اينجا مرحوم حاجى تعبير مىكند كه : « مرتبةً نقائضُ منتفية » در مرتبهء ماهيت ، نقايض منتفى است . بعد مىگويد : ما اين را مجازاً مىگوييم . مثل اين است كه در مرتبهء ذات ارتفاع نقيضين است ، ولى اين ديگر ارتفاع نقيضين نيست ؛ اين تعبير مجازى و ادبى است كه مىگوييم ؛ براى اينكه نقيض يك مقيد انتفاء خود آن مقيد است نه انتفائى كه آن انتفاء مقيد باشد . نقيض « وجود در مرتبه » « نه وجود در مرتبه » است نه « نه » اى كه خود « نه » در مرتبه باشد . حاجى مىگويد : « وليست الّا هى من حيث هيه » ماهيت نيست من حيث هى مگر خودش . « مرتبةً نقائضُ منتفية » در مرتبهء ذات ماهيت ارتفاع نقيضين مىشود . بعد اين را اصلاح مىكند كه در واقع اگر مىگوييم ارتفاع نقيضين از مرتبهء ذات جايز است ارتفاع نقيضين نيست ، شبيه ارتفاع نقيضين است . بعد مىگويد : « وَالكَوْنُ فى تلكَ انْتِفَا المقيّد » يعنى نقيضِ « بودنِ در مرتبه » انتفاءِ مقيد است ، نبودِ در مرتبه است نه نبودنى كه نبودن در مرتبه باشد :\r\n« دون انتفا مقيّد » نه انتفائى كه خود انتفاء مقيد باشد . بعد مىگويد : « وَ قَدِّمَنْ سلباً على الحيثية - حتّى يَعُمَّ عارضَ الْمهيّة » سلب را بر حيثيت مقدم بدار تا صحيح باشد اين تقديم سلب در مورد عوارض ماهيت ، كه عرض شد .\r\n\r\nنقش حمل اولى ذاتى و حمل شايع صناعى در حل مشكل\r\nاگر ما مسألهء حمل اولى ذاتى و حمل شايع صناعى را كه صدرالمتألهين گفته - و چون در زمان شيخ مطرح نبوده است مقصود را با اين بيان بغرنج طرح كرده‌اند - مطرح كنيم مطلب به سادگى بيان مىشود . گفتيم كه خيلى چيزها به حمل اولى ذاتى بر چيزى صدق مىكند و حال آنكه به حمل شايع صدق نمىكند ، و يا برعكس ، يك چيزى به حمل شايع صدق مىكند ، به حمل اولى ذاتى صدق نمىكند . حمل اولى ذاتى همان است كه در مقام تعريف مىگويند . مثلًا شما چيزى را تعريف مىكنيد و در مقام تعريف مىخواهيد ماهيت آن را بيان مىكنيد . اگر به شما بگويند « الانسان\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nماهو ؟ » جواب مىدهيد : « حيوانٌ ناطق » . چرا در جواب « الانسان ماهو ؟ » نمىگوييد :\r\nموجودى است كه در يك ميليون سال پيش به وجود آمده است ؟ [ زيرا در اين صورت سؤال كننده 
  ] مىگويد من سؤال از چيستى آن مىكنم ، شما داريد جواب از حالاتش مىدهيد ؟ ! اگر بگويند « الانسان ماهو ؟ » و بگوييد « خندان است » مىگويند :\r\nمىدانيم خندان است ولى ما سؤال از « ماهو » مىكنيم . وقتى ما شيئى را تعريف مىكنيم و محمولى را برايش ذكر مىكنيم مىخواهيم بگوييم اين محمول به حمل اولى ذاتى بر آن صدق مىكند ؛ پس محمولهايى كه به حمل شايع صناعى صدق مىكند در اينجا صادق نيست . اگر به شما بگويند كه مثلث را تعريف كنيد ، آيا شما مىتوانيد در تعريفش بگوييد « موجود است » ؟ بله موجود است اما تعريف مثلث كه موجود بودن نيست . پس « مثلث چيست » يعنى چيزى براى من بياور كه به حمل اولى ذاتى بر آن صدق كند . حمل اولى ذاتى يعنى همين ، يعنى [ حمل 
  ] هر چيزى كه در مرتبهء ذاتِ ماهيت صدق مىكند . اگر بگوييم موجود است مىگويد مىدانم موجود است ولى چيست ؟ يعنى تعريفش را مىخواهم ، يعنى ذاتياتش را مىخواهم ، چيزهايى را مىخواهم كه در مرتبهء ذاتش صادق است . پس خيلى چيزها به حمل شايع صادق است ولى به حمل اولى صدق نمىكند ، مثل اينكه بگوييم : « مثلث موجود است » ؛ كمااينكه بعضى چيزها به حمل اولى صدق مىكند ، به حمل شايع صدق نمىكند ، مثل همان « الجزئى جزئى » جزئى جزئى است ؛ يعنى در مقام تعريف ، جزئى جزئى است . تعريف « جزئى » چيست ؟ جزئى يعنى قابل صدق بر كثيرين نبودن . جزئى جزئى است ، ولى به حمل شايع ، ديگر جزئى جزئى نيست ، يكى از كليات است ، جزئى كلى است . پس در واقع وقتى ما مىگوييم « الماهية من حيث هى ليست الّا هى » يعنى ماهيت به حمل اولى فقط خودش و اجزاء ذاتش بر خودش صدق مىكند ، ديگر هيچ چيز بر آن صدق نمىكند ، ولى به حمل شايع هزاران چيز بر آن صدق مىكند « 1 » .\r\n\r\n\r\n\r\n\r\n","description":"","footnote":"\r\n( 1 ) . - استاد ! به حمل شايع جزئى جزئى است ؟ .\r\nاستاد : نه ، جزئى به حمل اولى جزئى است و به حمل شايع كلى است .\r\n- اشكال « برهان وجودى » دكارت همين عدم فرق بين حمل اولى و حمل شايع نيست ؟ يعنى خلطى صورت گرفته است .\r\nاستاد : بله ، وجود به حمل اولى را با وجود به حمل شايع مخلوط كرده است . او مىگويد :\r\nمن كمال غيريتناهى را تصور مىكنم . اين كمال غيرمتناهى يا وجود دارد يا وجود ندارد .\r\nاگر وجود نداشته باشد پس كمال غيرمتناهى نيست ، براى اينكه آن كمال كه غيرمتناهى باشد و وجود هم داشته باشد از اين كاملتر است و اين تناقض است . پس تصور كمال لايتناهى مستلزم اين است كه وجود داشته باشد .\r\nجواب اين است كه اين كمال لايتناهى كه تصور كرده‌اى ، مفهوم كمال لايتناهى است و كمال لايتناهى به حمل اولى است ، نه مصداق كمال غيرمتناهى . آن كه تو تصور كرده‌اى تعريف كمال لايتناهى است نه مصداق آن . پس اگر اين كمال لايتناهى وجود نداشته باشد باز هم آنچه كه تو تصور كرده‌اى تعريف كمال لايتناهى است و اينجا تناقض لازم نمىآيد .\r\n- من حيث هى است ؟ .\r\nاستاد : بله ، كمال لايتناهى از آن جهت كه مفهوم كمال لايتناهى است هيچ معناى ديگرى بر آن صدق نمىكند . كمال لايتناهى كمال لايتناهى است ؛ يعنى اين مفهوم همين مفهوم است .\r\n- در واقع او ادعايش اين است كه پلى بين وجود و ماهيت زده است ؟ .\r\nاستاد : بله ، و اين ، جور در نمىآيد . وقتى ما بين حمل شايع و حمل اولى تفكيك نمىكنيم همين مىشود . در واقع مىگويد اين كمال لايتناهى كه من تصور مىكنم يا كمال لايتناهى هست و يا نيست ؛ اگر نباشد تناقض است و اگر باشد بايد وجود هم داشته باشد ، چون اگر وجود نداشته باشد كمال لايتناهى نيست .\r\n- در واقع وجود را در ذاتياتش گرفته است .\r\nاستاد : بله ، همين‌طور است ، در ذاتيات كمال لايتناهى گرفته است .\r\n- در واقع از وجود به وجوب رسيده است به خلاف گفتهء حكما كه . . .\r\nاستاد : نه ، از ماهيت مىخواسته به وجود برسد ؛ در واقع از تعريف مىخواهد به وجود برسد ؛ مىگويد اين چيزى كه چنين تعريفى دارد و اين تعريف بر آن صدق مىكند پس وجود هم دارد ، اگر وجود نداشته باشد اين تعريف نبايد بر آن صدق كند .\r\n","page_name":" 566 ","page_number":566},
  {"content":"\r\n\r\nبحث ديگر بحث « اعتبارات ماهيت » است .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\n\r\nاعتبارات ماهيت ( 1 )\r\nيكى از مسائل خوب فلسفه - يعنى مسائل خوب « امور عامّهء » فلسفه - بحث اعتبارات ماهيت است ، بدين معنا كه ماهيت را چند جور مىشود اعتبار كرد . اين مبحث از آن مباحثى است كه تا زمان خواجه مطرح نبوده است ، يعنى تا آنجا كه ما تحقيق كرده‌ايم بابى به نام « اعتبارات ماهيت » مطرح نبوده است ، گو اينكه يكى از چيزهايى كه مربوط به اعتبارات ماهيت است در كلمات شيخ آمده كه در اسفار هم صدرالمتألهين نقل كرده و در اينجا هم حاجى در شرح آورده است ، ولى در كلمات شيخ بحثى به نام « اعتبارات ماهيت » نداريم ؛ در كلمات شيخ اشراق هم نديده‌ايم و در كلمات متقدمين خواجه هم نديده‌ايم . ظاهراً اولين كسى كه اين بحث را عنوان كرده است خواجه در تجريد است .\r\n\r\nورود بحث « اعتبارات ماهيت » در علم اصول\r\nبعد از خواجه ، اين ديگر بحث دامنه دارى شده است و خيلى مسائل برانگيخته است و هنوز هم جاى بحث در اين مسأله هست ، و از قضا اين بحث از آن مسائل فلسفى است كه وارد علم اصول هم شده است . در علم اصول بحثى هست به نام\r\n\r\n","description":"","footnote":"","page_name":" 568 ","page_number":568},
  {"content":"\r\n\r\n« مطلق و مقيد » . در بحث « مطلق و مقيد » آنجا كه مىخواهند « مطلق » را تعريف كنند كه مطلق چيست و مقيد چيست ، اين بحث فلسفى يعنى « اعتبارات ماهيت » را مطرح مىكنند . گمان مىكنم ( روى تحقيق نمىگويم ) كه اين بحث را آخوند خراسانى مطرح كرده است و شايد قبل از او كسى آن را طرح نكرده است . البته قسمتى از « اعتبارات ماهيت » در علم اصول در بحث « مشتق » مطرح شده است ( كه در جاى خود بحث خواهيم نمود ) و آن به يك معنا به اعتبارات ماهيت كه در اينجا مىگوييم مربوط نيست ، به يك مسألهء ديگر از مسائل ماهيت مربوط است كه به زودى به آن خواهيم رسيد .\r\nاعتبارات ماهيت به صورت تقسيمات ماهيت بيان شده است ؛ يعنى هر ماهيتى چند قسم است . البته تعبير حاجى اين نيست كه ماهيت چند قسم است ، تعبير حاجى اين است كه ماهيت چند جور اعتبار دارد . حال ما به همان تعبيرِ چند قسم بگوييم ، براى اينكه آسانتر است .\r\nمىگويند ماهيت بر سه قسم است : يا مخلوطه است ، يا مطلقه است و يا مجرده ؛ و در تعبير ديگر : ماهيت يا لابشرط است ، يا بشرطلاست و يا به شرط شىء . لابشرط همان مطلقه مىشود ، به شرط لا همان مجرده ، و به شرط شىء همان مخلوطه .\r\nيك ماهيت را اگر با يك امر غيرخودش ( هرچه مىخواهد باشد ، وجود يا غير وجود ) در نظر بگيريم ، در عالم واقع يكى از دو وضع را بيشتر ندارد : يا آن حالت را دارد و يا آن حالت را ندارد . جسم را [ در نظر 
  ] بگيريد با بياض . جسم در عالم واقع و عين يا ابيض است و يا ابيض نيست ، ديگر شق سوم ندارد . يك ماهيت يا موجود است و يا موجود نيست ، انسان يا موجود است و يا موجود نيست ، شق سوم ندارد .\r\nاما ماهيت در حالى كه در خارج ، يكى از اين دو قسم را بيشتر ندارد ، سه جور اعتبار مىشود ؛ يعنى شما ماهيت را سه جور مىتوانيد در ذهن خودتان لحاظ كنيد : يكى اينكه ماهيت را به شرط آن قيد لحاظ كنيد ؛ مثلًا جسم ابيض ، جسم به شرط بياض .\r\nديگر اينكه ماهيت را به شرط عدم آن قيد ، مثلًا جسم را به شرط عدم بياض لحاظ كنيد و بگوييد جسم غير ابيض و يا بگوييد انسانِ غير موجود ، انسان معدوم . و سوم اينكه آن را مطلق اعتبار كنيد و بگوييد جسم ، خواه ابيض باشد و خواه ابيض نباشد .\r\nپس در خارج جسم نسبت به بياض دو حالت بيشتر ندارد : يا داراى بياض است و يا داراى بياض نيست ، ولى ذهن آن را سه جور اعتبار مىكند : يك وقت آن\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nرا اعتبار مىكند با بياض ، يك وقت اعتبار مىكند با عدم بياض ، و يك وقت اعتبار مىكند به طورمطلق يعنى اعم از اينكه بياض داشته باشد يا بياض نداشته باشد . البته چون اين مطلب را در مفردات بيان كردم زياد قابل تصور نيست ، ولى اگر در ضمن يك جمله گفته شود مطلب روشنتر است .\r\nگاهى انسان فلان صفت خاص را دارد مثلًا حريص است . يك وقت شما مىگوييد انسانِ جاهل حريص است ، يك وقت مىگوييد انسان غير جاهل حريص است ، و يك وقت مىگوييد انسان مطلقاً ( چه جاهل و چه غير جاهل ) حريص است . وقتى كه شما انسان را موضوع يك حكم قرار مىدهيد مىبينيد كه سه حالت دارد . مثلًا در مورد انسان عالِم ، يك وقت مىگوييد انسان عالم را اكرام كن ، يك وقت عكسش را مىگوييد يعنى مىگوييد انسان غير عالم را اكرام كن ، و يك وقت مىگوييد انسان را اكرام كن به‌طور مطلق ، انسان مطلق ، چه عالم باشد و چه نباشد .\r\nپس ما مىبينيم كه انسان به عنوان يك ماهيت وقتى كه موضوع يك حكم قرار مىگيرد سه جور لحاظ دارد : لحاظ به شرط وجود آن قيد ( در قياسِ با هر قيدى كه در نظر بگيريم ) ، لحاظ به شرط عدم آن قيد ، و لحاظ به‌طور مطلق ، چه آن قيد باشد و چه نباشد .\r\nپس ذهن ماهيت را سه جور مىتواند لحاظ كند : مطلق ، مشروط به وجود آن شىء ، مشروط به عدم آن شىء . اگر ماهيت را مشروط به وجود آن شىء لحاظ كنيد اين را « ماهيت به شرط شىء » مىگويند . اگر ماهيت را مشروط به عدم آن چيز لحاظ كنيد مىگويند « ماهيت به شرط لا » و اگر ماهيت را نه مشروط به وجودش و نه مشروط به عدمش بلكه مطلق لحاظ كنيد اين را مىگويند « ماهيت لابشرط » . گاهى هم لابشرط را مىگويند « ماهيت مطلقه » ، به شرط شىء را مىگويند « ماهيت مخلوطه » و به شرط لا را مىگويند « ماهيت مجرده » . اين سه اعتبار به‌طور قطع وجود دارد « 1 » .\r\n\r\n\r\n\r\n\r\n","description":"","footnote":"\r\n( 1 ) . - خود ماهيت را با اين اعتبارات اعتبار مىكنيم ؟ .\r\nاستاد : همان خود ماهيت را اعتبار مىكنيم .\r\n- نه ، مقصودم اين است كه اينكه ماهيت را تقسيم مىكنيم به اين يا آن ، خود ماهيت را هم اعتبار مىكنيم ؛ يعنى ماهيت را يك بار به شرط لا ، يك بار به شرط شىء ، يك بار هم لابشرط تقسيم كرديم ، خود ماهيت هم مورد تقسيم قرار گرفته است .\r\nاستاد : بسيار خوب ، مورد تقسيم قرار بگيرد ؛ از حرفتان چه نتيجه‌اى مىخواهيد بگيريد ؟ .\r\n- شما مىفرماييد ماهيت اشياء را سه جور تصور مىكنيم ، يعنى ماهيت اين شىء را سه جور ماهيت تصور مىكنيم ، خود اين سه جور را مىآوريم سه جور ماهيت فرض مىكنيم . اين سه جور ماهيت است يك جور ماهيت نيست ، يعنى يك جور نيست كه سه جور بشود ، يك چيز نيست كه به سه چيز تقسيم بشود .\r\nاستاد : شما برعكس گفتيد . اينجا يك مطلبى است كه اين را بعداً حكما مىگويند ولى چون سؤال كرديد در اينجا بيان مىكنيم . [ اين بيان در متن آمده است 
  ] .\r\n","page_name":" 570 ","page_number":570},
  {"content":"\r\n\r\nپس ما در واقع ماهيت را سه جور اعتبار مىكنيم ، كأنّه در واقع آن را سه قسم دانستيم : ماهيت لابشرط ، ماهيت به شرط شىء و ماهيت به شرط لا ؛ يا ماهيت مطلقه ، ماهيت مخلوطه و ماهيت مجرده . در اينجا سؤالى مطرح مىشود : وقتى كه شما براى ماهيت سه جور اعتبار داريد و در واقع سه قسم داريد ، پس مقسمى هم اينجا وجود دارد . اگر شما چيزى را به دو جور يا سه جور تقسيم كرديد پس در واقع يك چيزى هست كه آن قدر مشترك ميان همهء اين اقسام است . لازمهء هر تقسيمى اين است كه يك قدر مشترك در كار باشد . پس ما يك چيزى بايد اينجا داشته باشيم كه قدر مشترك هر سه قسم باشد ، والّا تقسيم اصلًا معنى ندارد . اگر بگوييد حيوان يا ناطق است و يا غيرناطق ، اينجا قدر مشترك خود حيوان است اعم از اينكه ناطق يا غيرناطق باشد ؛ آن قدر مشترك تقسيم مىشود به حيوان ناطق و حيوان غيرناطق .\r\n[ همين‌طور جسم تقسيم مىشود به 
  ] جسم ابيض و جسم غير ابيض . پس اينجا هم يك مقسمى هست . پس ماهيت را كه تقسيم مىكنيد به بشرطلا و لابشرط و به شرط شىء ، به حكم اينكه اين تقسيم است يك مقسم بايد داشته باشد . اين يك مقدمه .\r\nاما مقدمهء دوم كه معضل ايجا مىكند : هر جا كه ما يك تقسيم داشته باشيم از قبيل تقسيمات عقلى ، نسبت مقسم با اقسام خودش از قبيل نسبت لابشرط است با مشروط ؛ يعنى مقسم نسبت به اقسام خودش هميشه لابشرط است ؛ و اين مطلب صحيحى است و جاى بحث ندارد . وقتى مىگوييد كلمه يا اسم است يا فعل است يا حرف ، اسم را مىگوييد لفظى كه دلالت مىكند بر معناى مستقل فى نفسه در حالى كه مقترن نيست به يكى از سه زمان ، بدون افادهء زمان است ؛ فعل را مىگوييد كلمه‌اى كه دلالت بر معناى مستقل مىكند بعلاوهء زمان ، و حرف را مىگوييد اصلًا دلالت بر معناى مستقلى نمىكند . حال كلمه چيست ؟ كلمه يك معناى لابشرط است ، لفظى است كه بر يك معناى مفرد دلالت مىكند اعم از اينكه اين معنى مستقل نباشد مثل\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nحرف ، يا مستقل باشد مثل فعل و اسم و اگر هم مستقل بود اعم از اينكه زمان را افاده بكند يا زمان را افاده نكند . يا مثلًا مىگوييد : انسان تقسيم مىشود به زردپوست ، سفيدپوست ، سياه پوست ، سرخپوست . در خود انسان چطور ؟ در مفهوم انسان نه زردپوستى ، نه سفيدپوستى ، نه سياه پوستى و نه سرخپوستى است . به همين دليل انسان يك معناى اعمى است كه هيچيك از اين قيود را ندارد و به همين دليل بر همهء اين مقيدها قابل اطلاق است . در تمام تقسيمات عقلى اين مطلب جارى است . اين را نبايد با تقسيمات خارجى اشتباه كرد ، مثل تقسيم يك شىء به اجزاء كه تقسيم كل به اجزاء است ( اين اشتباه را بعضى آقايان كرده‌اند ) . تقسيم كل به اجزاء تقسيم عينى است ؛ تقسيم كلى به اجزاء تقسيم عقلى است . كلى عكس كل است ؛ يعنى كلى جزء جزئى است . در تقسيم عقلى ، جزء تقسيم به كل مىشود و در تقسيم عينى كل تقسيم به اجزاء مىشود ؛ [ مثلًا 
  ] انسان جزء انسان سفيدپوست است نه انسان سفيدپوست جزء انسان . در عينى كه تقسيم مىكنيد ، مثلًا اين صفحه را تقسيم مىكنيد به دو قسم ، هر جزئى جزء اين مجموعه است . ولى در تقسيم عقلى وقتى يك چيز را تقسيم مىكنيد ، آن جزء كل است نسبت به اين مقسم . وقتى مىگوييد كه انسان تقسيم مىشود به سفيدپوست و سياه پوست و سرخپوست ، هر يك از اين اجزاء نسبت به انسان ، كل هستند . پس [ سخن 
  ] در تقسيم عقلى است . در تقسيم عقلى مقسم نسبت به اقسام خودش لابشرط است . اين هم مقدمهء دوم .\r\nپس دو مطلب گفته‌ايم :\r\n1 . در هر تقسيم عقلى يك قدر مشترك ، يك مقسم لازم است .\r\n2 . در هر تقسيم عقلى مقسم نسبت به افرادش بايد لابشرط باشد .\r\nحال در اينجا ما ماهيت را تقسيم كرده‌ايم به ماهيت به شرط شىء ، به شرط لا و لابشرط . از طرف ديگر لابشرط خودِ مقسم است . تقسيم شىء به خودش و چيز ديگر كه محال است ؛ مثل اينكه بگوييد كلمه را تقسيم مىكنيم به چهار قسم : يا كلمه است ، يا حرف است ، يا فعل است و يا اسم . ديگر خود كلمه كه يك قسم نيست ، خود مقسم است . ولى از طرفى هم مىبينيم كه واقعاً اين تقسيم ماهيت به سه قسم درست است ، يعنى مىبينيم كه ماهيت گاهى مطلق است ، گاهى مجرد است و گاهى\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nمخلوط . به هر حال اين سؤال ، سؤال علمى ظريفى است « 1 » .\r\n\r\n\r\n\r\n\r\n","description":"","footnote":"\r\n( 1 ) . - جواب مىتواند اين باشد كه باتوجه به يك قيد اين تقسيم را كرده‌ايم نه با توجه به خود ماهيت . مثلًا ماكه كلمه را تقسيم مىكنيم انواع كلمه را در نظر مىگيريم ولى ماهيت را نه . . .\r\nاستاد : آيا مىتوانيد خود كلمه را از انواع كلمه بشماريد ؟ .\r\n- خير .\r\nاستاد : وقتى مىگوييد ماهيت سه قسم است قهراً مىشود لابشرط ، كه يك قسمش ماهيت لابشرط است . مثل اينكه بگوييد كلمه بر چهار قسم است : كلمه‌اى كه مستقل در مفهوميت نباشد ، كلمه‌اى كه مستقل در مفهوميت باشد و دلالت بر زمان نداشته باشد و كلمه‌اى كه مستقل در مفهوميت باشد و دلالت بر زمان هم داشته باشد و كلمه‌اى كه خواه يكى از اينها را داشته باشد خواه نداشته باشد ؛ اين مىشود قسم چهارم .\r\n- در اينجا واقعاً ماهيت را ما تقسيم كرده‌ايم ؟ .\r\nاستاد : فرض اين است كه تقسيم كرده‌ايم ، بدون شك ماهيت را تقسيم كرده‌ايم .\r\n- صحبت از اعتبار است .\r\nاستاد : بسيار خوب ، صحبت از اعتبار باشد . مگر خود هر اعتبار ، درواقع تقسيم نيست ؟\r\nوقتى مىگوييم ماهيت يا مطلق است يا مخلوط است يا مجرد ، اين خودش تقسيم نيست ؟ به علت همين اعتبار ماهيت تقسيم مىشود . خود شما مىگوييد ماهيت بشرطلا و ماهيت به شرط شىء و ماهيت لابشرط ؛ پس سه جور ماهيت از آب درمىآيد : مطلقه ، مجرده و مخلوطه . [ اشكال اين است كه 
  ] در اينجا شما طورى تقسيم كرده‌ايد كه نتيجهء تقسيم بازگشت به انقسام شىء به خودش و غير خودش مىكند ؛ اين ديگر محال است .\r\n- نمىتوانيم بگوييم مقسم همان ماهيت من حيث هى هى است كه آن به شرط لا هم نيست ؟ .\r\nاستاد : پس چيست ؟ لابشرط چطور ؟ .\r\n- لا به شرط هم نيست .\r\nاستاد : مگر مىشود كه از اين سه قسم خارج باشد ؟ نه لابشرط باشد نه بشرطلا و نه به شرط شىء ؟ آن وقت آن چيست ؟ شق چهارم داريد ؟ .\r\n- ذهن بدون اعتبار در نظر مىگيرد ؛ ذهن اصلًا اعتبار نمىكند و به آن توجه نمىكند ، بدون توجه به قيدش [ درنظر مىگيرد 
  ] .\r\nاستاد : حال كه ذهن توجه نمىكند ولى باز در واقع يا لابشرط اعتبار شده يا به شرط لا و يا به شرط شىء . اگر هم يك فرد عامى بگويد كه مثلًا انسان چنين است ، او كه اين حرفها سرش نمىشود ولى بالاخره در عالم واقع يا لابشرط اعتبار كرده يا به شرط لا و يا به شرط شىء .\r\n- ما اصلًا عمل ذهن را نفى مىكنيم ، مىگوييم اصلًا ذهن چنين كارى را انجام نمىدهد .\r\nاستاد : نمىشود ؛ اعتبار كردن يعنى لحاظ كردن . آيا ذهن تصور كرده است يا نه ؟ اگر ماهيت را تصور نكرده كه چيزى به ذهن نيامده است . مىگوييم وقتى انسان ماهيت را اعتبار و لحاظ مىكند سه جور اعتبار مىكند ؛ يعنى هر كار بكنيد نمىتوانيد ماهيت را از اين سه قسم لحاظ خارج كنيد . هر ماهيتى را كه در اختيار شما بگذارند همين‌طور است .\r\nمثلًا مىگوييد من كتاب را دوست دارم ، يا خوانده‌ام و . . . يا شما كتاب را مطلق در نظر مىگيريد اعم از اينكه عربى يا انگليسى و يا فارسى ، هرچه باشد : من كتاب را دوست دارم هرچه مىخواهد باشد . اين مىشود مطلق . يا مىگوييد من كتابى را كه مثلًا فلسفى نباشد دوست دارم . و يا مىگوييد كتاب فارسى ، كتاب فلسفى يا كتاب مذهبى را دوست دارم . حرف اينها اين است كه شما نمىتوانيد كتاب را در ذهن خودتان لحاظ كنيد مگر به يكى از اين سه گونه . از اين سه گونه يا لابشرط لحاظ مىكنيد يا بشرطلا و يا به شرط شىء . از طرف ديگر شما چيزى را تقسيم كرده‌ايد و هرچه تقسيم كنيد به دليل اينكه مقسم است و هر مقسمى نسبت به اقسام خودش لابشرط است پس مقسم شما ماهيت لابشرط است . از طرفى قسم شما هم شده ماهيت لابشرط . چطور شده كه قسم عين مقسم از آب درآمده است ؟ اين اشكال معروفى است كه اينجا مطرح شده ، نظير همان تعارضات منطقى است كه مىگويند .\r\n","page_name":" 573 ","page_number":573},
  {"content":"\r\n\r\nجوابى كه مىدهند اين است كه ما دو لابشرط داريم ، هم لابشرط مقسمى داريم و هم لابشرط قسمى . لابشرط مقسمى با لابشرط قسمى يك تفاوت دارد و آن اينكه لابشرط قسمى مقيد به لابشرطيت است « 1 » ؛ لابشرط قسمى آن است كه لابشرط است يعنى لابشرط اعتبار شده است « 2 » .\r\nشما وقتى مىگوييد من كتاب را دوست دارم ، گاهى كتاب را مطلق اعتبار مىكنيد : خواه فارسى باشد يا عربى ، مذهبى باشد يا فلسفى ؛ و گاهى كتاب را مقيد اعتبار مىكنيد . كتاب مقيد ضد كتاب مطلق است . نمىشود در آن واحد هم كتاب مقيد را اعتبار كرد و هم كتاب مطلق را ؛ يعنى در يك قضيه‌اى كه شما مىآوريد و موضوع قضيه كتاب مىباشد موضوع يا كتاب مطلق است يا مقيد ، مقيد هم باشد يا مقيد به وجود يك قيد است و يا مقيد به عدم يك قيد . در اينجاست كه لابشرط به معناى مطلق يعنى « رها از هر قيدى » نقطهء مقابل و قسيم به شرط لا و به شرط شىء است . ولى آنچه كه مقسم اينها قرار گرفته مطلق است حتى از قيد اطلاق ؛ يعنى وقتى مىگوييد كتاب ، كتاب مطلق هم كتاب است ؛ كتاب مقيد به فارسى بودن كتاب است ، كتاب مقيد به فارسى نبودن هم كتاب است .\r\n\r\n\r\n\r\n\r\n","description":"","footnote":"\r\n( 1 ) . - به شرط لابشرطيت .\r\nاستاد : بله ، به شرط لابشرطيت است .\r\n( 2 ) . - اين اعتبار العدم است ؟ .\r\nاستاد : نه ، عدم القيد است .\r\n","page_name":" 574 ","page_number":574},
  {"content":"\r\n\r\nاينجاست كه مىبينيد حساب ذهن با حساب خارج چقدر متفاوت است ، و چقدر اشتباه است كه ماچشمانمان را ببنديم و بگوييم رابطهء ذهن و خارج رابطهء آينه است با ذى الصورة ؛ ذهن فقط منعكس كنندهء بيرون است . بله ، ذهن مادهء اصلى خودش را از بيرون مىگيرد اما ذهن روى اينها آنقدر كار مىكند كه با آن كارها مجموعاً شناخت پيدا مىشود . يكى از كارهايى كه ذهن انجام مىدهد در همين جاست . شما يك شىء را از نظر وجود عينى با يك شىء ديگر مقايسه مىكنيد ، يا آن را دارد و يا آن را ندارد . انسان عينى يا عالم است و يا عالم نيست . اما انسان در ذهن يا انسان عالم است ، يعنى انسان با قيد علم اعتبار مىشود ، يا انسان جاهل است ، يعنى انسان به قيد عدم علم اعتبار مىشود ، و يا انسان مطلق اعتبار مىشود : چه عالم باشد چه عالم نباشد . در خارج كه ما انسان مطلق نداريم . اينكه مىگوييم مطلق ، « اطلاق » چيزى است كه ذهن به ماهيات مىدهد ؛ در خارج كه اطلاق معنى ندارد . در عين حال كه ذهن چنين تقسيم مىكند ، ماهيت را هم به گونه‌اى اعتبار مىكند كه مقسم اين سه تا باشد . آن مقسم را گاهى مىگويند ماهيت مبهمه ، ماهيت غير مقيد ، به هيچ قيدى حتى قيد اطلاق . پس مقسم با قسم فرق كرد .\r\nالبته فرق مقسم با بشرطلا و به شرط شىء واضح است . مقسم با لابشرط فرق كرد ؛ معلوم شد كه ماهيت لابشرطى كه قسم واقع شده ، لابشرط از آن قيدى است كه در به شرط لا و به شرط شىء اخذ شده است ولى همان به شرط قيدى است كه آن قيد اطلاق است ؛ اما آن كه مقسم است همان نفس ماهيت است من حيث هى . در « ماهيت من حيث هى ليست الّا هى » اين هيچ قيدى اعتبار نشده حتى قيد اطلاق . از اين روست كه دو نوع لابشرط داريم : « لابشرط مقسمى » كه گاهى هم مىگويند « ماهيت مبهمه » يعنى ماهيتى كه عارى از هر قيدى است حتى قيد اطلاق ، و « لابشرط قسمى » يعنى ماهيتى كه مشروط به دو قيد مثلًا عالم بودن و عالم نبودن نيست ولى مشروط به اطلاق از اينكه عالم باشد يا نباشد هست ، پس داراى قيدى است كه قيدش قيد اطلاق است « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين اطلاق نظير همان اطلاقى نيست كه ما در وجود به عنوان موضوع فلسفه لحاظ مىكنيم ؟ .\r\nاستاد : بله ، آن را كه دربارهء موضوع فلسفه مىگويند به همين معناست . وقتى مىگويند وجود مطلق يعنى مطلق وجودات .\r\n- آنجا لابشرط مقسمى است ؟ .\r\nاستاد : نه ، آنجا لابشرط قسمى است ؛ آن كه موضوع فلسفه است لابشرط قسمى است به اصطلاح اينها .\r\n","page_name":" 575 ","page_number":575},
  {"content":"\r\n\r\nاينجا مطلب ديگرى است كه فقط اشاره مىكنيم و آن اينكه عرفا نه در باب ماهيت بلكه در باب حقايق وجود بحثى دارند كه به عالم ذهن مربوط نيست ، به عالم عين مربوط است . ( آنچه كه ما مىگفتيم مربوط بود به عالم ذهن . بحث ما بحث روانشناسى فلسفى است كه دقيقترين مسائل روانشناسى در فلسفه طرح مىشود و هيچ وقت روانشناسى قدرت ندارد اين نوع مسائل را طرح كند ) . عرفا براى حقيقت وجود اعتباراتى قائل هستند كه گاهى مىگويند وجود مطلق و وجود مقيد ، وجود به شرط شىء و وجود به شرط لا ؛ يعنى در مقابل اصطلاح فلاسفه در باب ماهيات كه مربوط به عالم ذهن است اصطلاحى است كه اينها دربارهء حقيقت وجود آورده‌اند .\r\nالبته بيشتر اين اصطلاحات از محيى الدين است . او پدر عرفان نظرى و به يك معنا عرفان فلسفى است و بلكه در عرفان عملى هم مرد فوق العاده‌اى بوده است و عرفا چه فارسى زبان و چه عربى زبان تماماً شاگردان او هستند .\r\nدر فهم حرف عرفا كه مثلًا در مورد بارى تعالى « وجود مطلق » را به كار برده‌اند آيا اين وجود مطلق عرفا نظير مطلق لابشرطى است كه فلاسفه مىگويند يا لابشرط مقسمى است كه فلاسفه مىگويند ، خيلى بحثهاست . در اسفار در مباحث « علت و معلول » در حدود دويست صفحه عرفانيات دارد و در مسائل وجود و لابشرط و به شرط لا و . . . از ديدگاه عرفا و اختلاف نظرهاى عرفاى متأخر مثل علاء الدولهء سمنانى و امثالهم نقل شده كه اينها حساب ديگرى دارد .\r\n ما عدمهاييم هستىها نما * تو وجود مطلق و هستىّ ما \r\nوجود مطلقى كه عارف مىگويد غير از مطلقى است كه فيلسوف مىگويد ؛ حرف فيلسوف در عالم ذهن و ماهيات است ، كه جاى بحث در اينجا ندارد .\r\nبه هر حال اشكال وحدت مقسم و قسم را كه اشكال معضِلى است حاجى و امثال حاجى به اين شكل حل كرده‌اند كه مقسم ، ماهيت لابشرط است حتى از قيد لابشرطيت ولى قسم ، ماهيت مقيد به لابشرطيت است . بنابراين فرق است ميان مقسم و قسم و نبايد اشتباه شود .\r\nحاجى بعداً وارد مطلب ديگرى مىشود كه آيا « كلى طبيعى » كداميك از\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nاينهاست ؟ لابشرط قسمى كلى طبيعى است يا لابشرط مقسمى ؟ اين هم بحثى است كه از خواجه شروع شده است . حاجى مىگويد : لابشرط مقسمى كلى طبيعى است نه لابشرط قسمى و اين اشتباه است كه گاهى گفته مىشود كه مثلًا انسانِ مطلق كلى طبيعى است ؛ نه ، انسان كلى طبيعى است اعم از اينكه مطلق باشد يا نباشد ؛ يعنى همان طبيعت من حيث هى .\r\nچون اين بحث در علم اصول هم مطرح شده است ، روى اين قضيه ، هم فلاسفه نظر داده‌اند و هم اصوليين . علماى اصول بالأخص بعد از آخوند خراسانى از حدود هشتاد سال پيش به اين طرف اين بحث را مطرح كرده‌اند . از علماى متأخر بعضى كه مذاق فلسفى دارند مثل مرحوم آقا شيخ محمد حسين اصفهانى و بعضى از روى قوّتى كه از علم اصول كسب كرده‌اند راجع به اعتبار ماهيت نظرهايى داده‌اند كه با نظر حاجى موافق نيست . خود فلاسفهء متأخر هم با حاجى وحدت نظر ندارند . البته در اسفار ، مرحوم آخوند زياد هم روى اين مبحث كار نكرده است . تا اندازه‌اى حرف مرحوم آخوند با حرف حاجى منطبق است . از حرف آخوند چنين برمىآيد كه فرق ميان لابشرط قسمى و لابشرط مقسمى در همين است كه لابشرط مقسمى مطلق و لا به شرط است حتى از قيد لابشرطيت ، ولى لابشرط قسمى مقيد به لابشرطيت است « 1 » .\r\nدر ميان متأخرين از فلاسفه مرحوم آقاعلى مدرس زنوزى كه حكيم خيلى زبردستى است و در فلسفهء صدرايى از آن افراد كم نظيرى است كه در طول اين سيصد سال پيدا شده‌اند « 2 » و خيلى مرد محقق و واردى است و در فلسفهء صدرا خوب وارد است ، در اينجا نظريه‌اى خاص به خود دارد يعنى نظريهء حاجى و آخوند را قبول ندارد . مرحوم آقا شيخ محمدحسين اصفهانى كه از علما و فقهاى بزرگ و ضمناً فيلسوف هم بوده و واقعاً هم فرد فوق العاده‌اى بوده است ، چون شاگرد شاگردهاى آقا على مدرس بوده و به ايشان هم خيلى اعتقاد دارد و در كتابهايش خيلى از .\r\n\r\n\r\n\r\n\r\n","description":"","footnote":"\r\n( 1 ) . - اينكه فرموديد حرف آخوند تا اندازه‌اى با حرف حاجى منطبق است در كدام قسمت است ؟ .\r\nاستاد : در هر دو قسمت است ، هم در مورد كلى طبيعى و هم اعتبارات ماهيت .\r\n( 2 ) . شايد در عهد قاجاريه ملاعلى نورى كه در اصفهان بوده و استاد استادش مىباشد و شايد يكى دو نفر ديگر در حد آقا على مطرح باشد و خيال نمىكنم كسى ديگر در اين حد باشد .\r\n","page_name":" 577 ","page_number":577},
  {"content":"\r\n\r\nآقا على نقل مىكند در علم اصول همان مسلك آقا على مدرس را تأييد كرده و آورده است .\r\nمرحوم آقاى بروجردى هم نظر مخصوص به خود داشت . البته در ميان اصوليين يك حرف ديگرى هم گفته‌اند كه چندان مهم نيست . اينها چون اهل فلسفه نبوده‌اند نتوانسته‌اند عميق وارد بشوند . خود آخوند خراسانى كمى فلسفه در حد منظومه خوانده است و در حد حرفهاى حاجى ( البته گاهى ) مىتوانسته است بعضى حرفها را بزند . بعضى ديگر مثل مرحوم نائينى و شاگردان ايشان يا آقاى خويى و ديگران مبناى ديگرى دارند و چون اينها عميقاً مطلب دستشان نبوده از مرحله خيلى دورند .\r\n\r\nنظر آية الله بروجردى در اعتبارات ماهيت\r\nمرحوم آقاى بروجردى كه در مسائل ، مرد فكور و صاحبنظرى بود گاهى از خودش واقعاً اظهار نظر مىكرد . ايشان يك حرف ابتكارى در اينجا آورده كه نظريهء عميقى است گرچه در نهايت امر قابل خدشه است . ايشان گفته است كه اين اشكال از اينجا پيدا شده كه خيال كرده‌اند كه در اين تقسيم ، مقسم ماهيت است و ماهيت تقسيم شده به چند قسم ؛ بعد گفته‌اند پس فرق بين مقسم و قسمش چيست ؟ اگر واقعاً مقسم ماهيت مىبود اين اشكال وارد بود كه فرق بين مقسم و قسم چيست ، ولى اينجا اصلًا مقسم ماهيت نيست ، مقسم اعتبار است . ما ماهيت را تقسيم نمىكنيم . ماهيت آن وقت تقسيم مىشود كه مىگوييم انسان يا عالم است يا جاهل ، يا سفيد است يا سياه ؛ كتاب يا چاپى است يا خطى ، يا فارسى است يا عربى ، و امثال اينها . در اينجا در قضيه‌اى كه مىگوييم مثلًا من انسان را دوست دارم ، مىگوييد يا انسان مطلق را دوست دارى ، يا انسان عالم را دوست دارى و يا انسان غير عالم را دوست دارى . اين انسان نيست كه سه قسم شده است ، اعتبار است كه سه قسم شده است ؛ يعنى شما سه اعتبار روى ماهيت كرده‌ايد ؛ اعتبار به عنوان يك عمل ذهنى يعنى لحاظ . اين عمل ذهنى روى ماهيت سه گونه ممكن است صورت بگيرد . ما در حقيقت نخواسته‌ايم بگوييم ماهيت سه جور است ، ماهيت يك جور بيشتر نيست ولى ذهن كه روى ماهيت عمل مىكند و ماهيت را تصور مىكند و لحاظ مىكند و به\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nتعبير فلاسفه اعتبار مىكند ، سه جور اعتبار مىكند . پس اعتبار سه گونه است :\r\nاعتبارى كه مطلق است ؛ يعنى اعتبار كردن ماهيت به همان شكل مطلق كه يك نوع اعتبار ماهيت است . نوع ديگر اعتباركردن ماهيت به‌طور مقيد است ؛ و يك نوع اعتبار كردن ، اعتبار كردن ماهيت به‌طور مقيد به عدم است . پس اينكه در تقسيم دچار اشكال شده‌ايم و اين سؤال برايمان پيش آمده ، [ علتش اين است كه 
  ] خيال كرده‌ايم كه ماهيت سه قسم مىشود : لابشرط ، به شرط شىء و به شرط لا ؛ داده‌ايم هم مقسم لابشرط است ، هم قسم لابشرط است ، پس فرق بين قسم و مقسم در چيست ؛ اين اشكال در صورتى است كه ماهيت تقسيم شده باشد . كلمه اسم است ، فعل است و حرف . اين تقسيم كلمه است چون كلمه در خارج يا اسم است يا فعل است يا حرف . انسان در خارج يا عالم است يا غيرعالم ؛ [ اين تقسيم انسان است . اما اينكه 
  ] انسان يا لابشرط اعتبار مىشود يا به شرط لا اعتبار مىشود و يا به شرط شىء ؛ معنايش اين است كه اعتبار ماهيت سه گونه است نه اينكه ماهيت سه گونه باشد .\r\nايشان به اين صورت اشكال را مرتفع كرده‌اند « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين حرف را در مورد كلمه نمىشود زد ؟ .\r\nاستاد : نه ، اعتبار كلمه كه سه تا نيست ؛ كلمه در خارج ، خودش سه حالت دارد .\r\n- در واقع ايشان مشكل را اين گونه حل كرده‌اند كه آمده‌اند فرق بين ذهن و عين را پيش كشيده‌اند ؟ .\r\nاستاد : نه ، [ گفته‌اند 
  ] كه اينجا مقسم چيست ؟ ما چه را تقسيم مىكنيم ؟ ما وقتى يك شىء را تقسيم مىكنيم مقسم را بايد به دست آوريم كه چيست . شما مىگوييد : « مسلمان يا شيعه است يا سنى » . مسلمان يك معناى اعم است يعنى كسى كه به شهادتين اعتراف دارد . وقتى مىگوييم مسلمان ، چنين مفهومى را در نظر مىگيريم . حال اگر يك سنى متعصب شيعه را مسلمان نداند يا شيعه سنى را مسلمان نداند اينها ديگر از بحث اساساً خارج است . مسلمان كه بنا به تعريف قائل به شهادتين است يا شيعه است و يا سنى ؛ يعنى مسلمان يك معناى عام است و در خارج دوگونه مصداق دارد : مصداق سنى و مصداق شيعه . « كلمه » يك مفهوم عام است كه در خارج سه گونه مصداق دارد : اسم ( زيد و عمرو و بكر ) فعل ( ضَرَبَ و اكْرَمَ ) حرف ( مِن و الى ) . اما وقتى كه مىگوييد ماهيت سه گونه است : لابشرط ، به شرط لا و به شرط شىء ، اين لابشرط و به شرط لا و به شرط شىء كجايند ؟\r\nاين اعتبارات ذهن است . پس ، از همان اول بگو كه « اعتبار » سه گونه است .\r\n- چه فرقى مىكند ، بحث مىرود روى خود اعتبار .\r\nاستاد : نه ، نمىگوييم كه اعتبار ، لابشرط است و . . . ؛ لابشرطيت صفت ماهيت است . اگر مىگفتيم خود اعتبار لابشرط است ، خود اعتبار بشرطلا است و خود اعتبار به شرط شىء است ، بله اشكال وارد بود ؛ ولى اين‌طور مىگوييم : اعتبارِ ماهيت سه گونه است : اعتبار ماهيت به شرط شىء ، اعتبار ماهيت به شرط لا ، اعتبار ماهيت لابشرط ؛ يعنى خود اعتبار بر سه گونه است .\r\n- ما ماهيت را مىفهميم كه مىگوييم ماهيت يا اين است يا آن .\r\nاستاد : نه ، حرف ايشان اين است كه اشتباه از اينجا ناشى مىشود كه شما تقسيم را كه در واقع روى اعتبار صورت مىگيرد مىبريد روى معتبَر ؛ در حالى كه فرق است ميان اين كه معتبر سه قسم باشد يا اعتبار سه قسم باشد .\r\n","page_name":" 579 ","page_number":579},
  {"content":"\r\n\r\nگفتيم كه اين يك نظريهء ظريفى است ؛ دقيق است ولى نظريهء تمامى نيست . چرا تمام نيست ؟ براى اينكه اعتبار همان‌طور كه گفتيم يعنى لحاظ . مگر لحاظ غير از خود وجود ذهنى است ؟ خود وجود ذهنى است و چيز ديگرى نيست . وقتى ذهن ماهيتى را اعتبار مىكند يعنى ماهيت كه در ذهن من وجود پيدا مىكند اين شكل را پيدا مىكند . يك وقت من انسان را لحاظ مىكنم يعنى در ذهن خودم به وجود مىآورم و مىخواهم حكمى را بر آن بار كنم ، انسان مطلق را ، يعنى اين وجود را مطلق در ذهن مىآورم ، اين ماهيتى كه در ذهن من مىآيد به‌طور مطلق وجود پيدا مىكند ؛ و يك وقت هم وجود مقيّد پيدا مىكند . در واقع « لحاظ » و « ماهيت » در ذهن دو چيز نيستند ، اعتبار و معتبر دو چيز نيستند ، مثل اينكه بگوييم در خارج ، وجود و ماهيت دو چيز است . در خارج ، اينها يك چيزند ، در ذهن هم يك چيز است . . . « 1 » يعنى وجود ماهيت در ذهن ، نه اينكه چيز ديگر باشد . اينجا اگر شما مىگوييد اعتبار بر سه قسم مىشود ، باز برمىگردد به همان خود ماهيت از آن جهت كه حتى وجود را هم از آن تجريد كرده‌ايد . ماهيت لحاظ شده يعنى ماهيت موجود در ذهن . هميشه گفته‌ايم يكى از معجزات ذهن كه بايد دقيقاً شناخت قدرت تجريد ذهن است .\r\n\r\nتجريد روانشناسى و تجريد فلسفى\r\nتجريد ذهن يعنى چه ؟ ما دو جور تجريد داريم و نكتهء قابل توجهى است . يكى تجريد روانشناسانه ، تجريدى كه روانشناسى هم آن را مىشناسد و آنقدر پيش پاافتاده است كه روانشناس هم آن را مىفهمد ؛ و ديگر تجريدى كه آنقدر دقيق .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است 
  ] .\r\n","page_name":" 580 ","page_number":580},
  {"content":"\r\n\r\nاست كه از ذهن روانشناسان دور افتاده است ، يعنى تجريد فلسفى .\r\nمقصود از تجريدى كه روانشناس مىگويد اين است كه دو چيز ، دو معنى كه در خارج به صورت صفت و موصوفِ لاينفك‌ّاند يا به صورت دو صفت لاينفكّ يك موصوفند و هيچ وقت در عالم عين از يكديگر جدايى پذير نيستند ذهن اين قدرت را دارد كه اينها را در عالم خودش از هم جدا كند ؛ يعنى مىتواند يكى را لحاظ كند ديگرى را لحاظ نكند و حال آنكه اينها در عالم عين از هم جدايى ندارند . مثل عدد و معدود . ما در عالم خارج عددى كه عدد باشد و معدود نداشته باشد نداريم . عدد انتزاع مىشود از معدود و به عنوان يك صفت براى معدود شناخته مىشود ، ولى ذهن عدد را تجريد مىكند . اصلًا رياضيات عدد است و اساساً معدودى در كار نيست ؛ مثلًا دربارهء عدد بدون اينكه معدود خارجى را در نظر بگيريد مىگوييد چهار بعلاوهء چهار مىشود هشت . پس ذهن چنين قدرت تجريدى دارد ؛ عدد و معدود كه در خارج توأم‌اند در ذهن حسابشان از يكديگر جداست .\r\nتجريد ديگرى كه از اين دقيقتر است « 1 » - يعنى تجريد فلسفى - اين است كه يك چيز در حال تخليط ، در حالى كه مخلوط است ، تجريدشده هم هست ؛ يعنى چه ؟\r\nيعنى اينكه دو چيز كه حتى در ذهن از هم جدا ناشدنى هستند ( نه فقط در خارج ، كه در ذهن هم از يكديگر جدا ناشدنى هستند ) و محال است از هم جدا بشوند ، باز هم ذهن مىتواند يكى از اين دو را كه در همه جا با هم هستند نبيند ولى ديگرى را ببيند .\r\nنه اينكه يكى نباشد و آن ديگرى باشد ؛ نه ، آن هم هست ولى ذهن آن را نمىبيند .\r\nوجود و ماهيت از اين قبيل هستند . وجود و ماهيت غير از عدد و معدود است . همانطور كه در خارج ، هر ممكن الوجودى ماهيتى دارد و هر ماهيتى وجودى در عالم عين دارد [ ماهيت 
  ] در ذهن هم « وجود » دارد . مگر ماهيت مىتواند در ذهن از وجود منفك بشود ؟ بالأخره اگر ماهيت در ذهن است در ذهن وجود دارد . به قول مرحوم ملاصدرا « ماءبسط نورالوجود » كه حتى نقيض وجود ( عدم ) را هم كه شما تصور كنيد در حالى كه عدم ، عدم است به حمل اوّلى ، اين عدم را شما در پرتو وجود داريد مىبينيد ؛ عدم هم وجودى است در ذهن . ولى شما .\r\n\r\n\r\n\r\n\r\n","description":"","footnote":"\r\n( 1 ) . - اين اسمش مىشود تجريد فلسفى ؟ .\r\nاستاد : بله ، البته اين اصطلاحى است كه من از خودم جعل كرده‌ام چون فلاسفه اين را در مقابل آن قرار نداده‌اند كه بگويند ايندو را با هم اشتباه نكنيد .\r\n","page_name":" 581 ","page_number":581},
  {"content":"\r\n\r\nماهيت را تصور مىكنيد منفك از وجود ذهنى و وجود خارجى ، يعنى تصور مىكنيد بدون اينكه [ حتى 
  ] وجود ذهنى آن را ببينيد .\r\nاين يك نوع تجريد ذهنى است كه اسمش را مىگذاريم « تجريد فلسفى » . مثلًا وقتى كه شما مىگوييد انسان چنين است ، آيا آن انسانى كه در ذهن شما موضوع واقع شده موجود در ذهن است يا نه ؟ مسلّماً آن انسان كه موضوع قرار گرفته موجود در ذهن است ؛ اما شما وجود ذهنى آن را نمىبينيد ، تجريد مىكنيد ؛ حكم را مىبريد روى انسانى كه در واقع وجود ذهنى دارد ولى وجود ذهنى آن را لحاظ نمىكنيد « 1 » . اين يك تجريد خاصى است كه اگر اين تجريد نمىبود اصلًا انسان نمىتوانست بيرون را ببيند ؛ چرا ؟ وقتى ماهيتى در ذهن خود آورده‌ايد در واقع آن ماهيت ، موجود در ذهن شماست ولى حكم آن را به بيرون سرايت مىدهيد در حالى كه موجود در ذهن ، هميشه در ذهن موجود است و هرگز بيرون نمىآيد ، ولى وقتى اين را از وجود ذهنى تجريد مىكنيد و نفس ذات ماهيت را مىبينيد مىشود امر مشترك ميان ذهن و خارج و حال آنكه در واقع همان امر ذهنى است ؛ و اگر اين تجريد نبود محال بود كه ذهن بتواند بيرون را درك كند ؛ نمىتوانست غير خودش را درك كند و هميشه خودش را مىديد ؛ و نمىتوانست از عالم خودش بيرون برود « 2 » ؛ حتى دو نفر نمىتوانستند با يكديگر تفاهم كنند ، چرا كه من مىگفتم انسان چنين است يعنى انسانى كه در ذهن من است چنين است ، شما مىگفتيد انسان چنين است يعنى انسانى كه در ذهن شماست چنين است . شما براى انسانِ در ذهن خودتان داريد حرف مىزنيد ، من هم براى انسان در ذهن خودم ؛ اينها به هم ربطى ندارند . اگر انسانها مىتوانند تفهيم و تفاهم كنند اين از قدرت تجريد ذهن است . شما در واقع .\r\n\r\n\r\n\r\n\r\n","description":"","footnote":"\r\n( 1 ) . - اين تجريد فقط مىرود روى جدايى وجود و ماهيت ؟ فقط همين جا از اين تجريد استفاده مىشود ؟ .\r\nاستاد : بله روى جدايى اينها ، ولى در جاهاى ديگر هم هست ، مثل شؤون وجود مانند وحدت . شما انسان را مىبينيد ولى وحدت را نمىبينيد اما در واقع چون آن وجود دارد وحدت هم دارد . بلكه همهء احكام عامهء فلسفى اين گونه است .\r\n- ماده و صورت اين گونه نيست ؟ .\r\nاستاد : نه ، ولى فعليت و قوه همين جور است .\r\n( 2 ) . - فقط عالم حضورى بود .\r\nاستاد : بله ، فقط علم حضورى به خودش داشت .\r\n","page_name":" 582 ","page_number":582},
  {"content":"\r\n\r\nانسان ذهن خودتان را مورد بحث قرار مىدهيد و من هم در واقع انسان ذهن خودم را ، اما هم ذهن من قدرت دارد كه جنبهء « ذهن من بودن » را نبيند و هم ذهن شما ، آن وقت هر دو يكى مىشوند .\r\nبنابراين نظرى كه ايشان داده‌اند با اينكه نظر دقيقى است ولى در عين حال نظريهء درستى نيست . اعتبار و معتبَر هر دو يكى هستند . اين اولًا .\r\nثانياً در مورد اين صفت لابشرطيت و به شرط شيئيت و به شرط لائيت از ايشان مىپرسيم : در حالى كه اعتبار و معتبر هر دو يكى است ولى ذهن اعتبار را از معتبر تجريد مىكند . از نظر اينكه ذهن تجريد مىكند آيا ذهن « اعتبار » را سه قسم مىداند :\r\nاعتبار لابشرط ، اعتبار به شرط لا و اعتبار به شرط شىء ؟ يا اينكه در حالت تجريد شده ، معتبر شما يا لابشرط است يا به شرط لا و يا به شرط شىء ؟ دومى است . پس باز هم برگشت به خود ماهيت . پس اين تقسيم واقعاً مال ماهيت است و اشكال در جاى خود باقى است .\r\nدر اينجا يك نظريهء ديگرى هست كه مال خود ماست و ما اين را تا به حال منتشر نكرده‌ايم ( البته در يادداشتهاى درس منظومه كه در گذشته مىگفتم هست .\r\nاين‌جور حرفها را نمىتوان در مثل اصول فلسفه نوشت و جاى مناسب ديگرى هم نبوده تا بنويسم ) . اين نظريه را در جلسهء ديگرى طرح مىكنيم « 1 » .\r\n\r\n\r\n\r\n\r\n","description":"","footnote":"\r\n( 1 ) . - من مىخواستم بگويم كه تا اندازه‌اى كه حوصلهء جلسه ايجاب مىكند بفرماييد اهميت اين مسأله در علم اصول از چه قرار است .\r\nاستاد : از نظر علم اصول آنها بحث مطلق و مقيد را مطرح مىكنند مىگويند موضوعات احكام يا مطلق است يا مقيد ، و يا مىگويند يا عام است يا خاص ، با فرقى كه بين عام و خاص ، و مطلق و مقيد هست . بحث در اين است كه آيا ما براى اطلاق مطلق دليل لازم داريم ، يا اطلاق مطلق دليل نمىخواهد و قيد دليل مىخواهد ؟ اگر گفتيم « انسان را دوست داشته باش » و ما مطلق را آن‌طور كه حاجى و امثال او مىگويند در نظر بگيريم :\r\nانسان مقيد به اطلاق و مطلق معنايش اين باشد : يك ماهيت مقيد به اطلاق ، پس اينجا احتياج به دو دليل داريم : يكى اينكه مىگوييد انسان را دوست بدار ، و ديگر اينكه مىگوييد انسان مطلق را دوست بدار . وقتى گفتيم انسان را دوست بدار ، مطلق بودنش را كه بيان نكرديم ، گفتيم انسان را دوست بدار ، پس مطلق بودن آن را هم بايد به دليل خاص به دست آوريم .\r\n- منظور مطلق انسان است يا انسان مطلق ؟ .\r\nاستاد : مطلق انسان كه در اينجا مىگوييد با انسان مطلقى كه مىگوييد يكى است ، لفظ شما\r\n","page_name":" 583 ","page_number":583},
  {"content":"\r\n\r\n\r\n\r\n\r\n\r\n","description":"","footnote":"\r\nدر اينجا دوتاست . اگر ما مفاد لفظ « انسان » را مطلق الانسان به معنايى كه من مىگويم بدانيم ، يعنى مطلق انسان اعم از اينكه مطلق باشد يا مقيد . شما اگر دو تا انسان را دوست بداريد ، [ مىگوييد 
  ] گفته‌اند انسان را دوست بدار ، من هم انسان را دوست مىدارم ؛ زيد ، عمرو ، بكر ، اينها انسانند . گفته‌اند انسان را دوست بدار ، من هم انسان را دوست مىدارم .\r\nغير از اينكه گفته‌اند دوست بدار ، چيز ديگرى نگفته‌اند . لفظ « انسان » هم براى مطلق انسان است نه انسان مطلق اعم از اينكه چه و چه باشد . اما اگر بگوييم نه ، لفظ « انسان » از همان اول دلالت بر مطلق مىكند ؛ وقتى گفته‌اند انسان را دوست بدار ، معنايش اين است كه انسان را بايد دوست بدارى مطلقاً ، چه عالم باشد و چه نباشد ، چه مسلمان باشد و چه نباشد ؛ اصلًا خود لفظ « انسان » مطلق است نه اينكه قيد عليحده‌اى مىخواهد ؛ آن وقت بحثهايى دارند دربارهء مقدمات حكمت كه با برهان مقدمات حكمت [ اطلاق را نتيجه مىگيرند 
  ] ، مثل اينكه شارع مثلًا قيدى را اينجا در نظر داشته - مثلًا انسان مسلمانى را در نظر داشته - يا نه ؟ اگر قيد داشته باشد حكمت او ايجاب مىكند و بر او بوده كه قيدش را هم بگويد ، حال كه آن قيد را نياورده است از نظر من كه يك مكلف هستم هيچ الزامى نيست كه رعايت آن را بكنم . گفته است انسان را دوست بدار ، من هم انسان را دوست مىدارم ولى ظالم است باشد ، كافر هم هست باشد . مثل اينكه به ما گفته‌اند اگر فلان كار را كردى رقبه را آزاد كن . رقبه مىشود مطلق ، مىخواهد كافر باشد و مىخواهد مؤمن .\r\nممكن است بگوييد نه ، رقبه اطلاق ندارد ، مطلق بودنش را بايد با دليل به دست آورد ؛ تا به دست نياورده‌اى بايد احتياط كنى و قدر متيقّنِ آن را بگيرى كه مثلًا رقبهء مؤمنه باشد . اين بحث ( بحث لابشرط قسمى و لابشرط مقسمى ) ، بحث شيرينى است كه در آن پاى يك سلسله از دقايق منطقى به ميان مىآيد و خيلى به درد مىخورد .\r\n- استاد ! مگر ما خودمان نمىگوييم كلى طبيعى نه جزئى است و نه كلى ، در خارج جزئى است و در ذهن كلى ؟\r\nپس در خارج مىشود قسمى و در ذهن مىشود مقسمى .\r\nاستاد : نه ، لابشرط قسمى هم در ضمنْ كلى است . هيچكدام جزئى نيستند .\r\n- وجود را به عنوان موضوع فلسفه فرموديد لابشرط قسمى است ؟ .\r\nاستاد : بله ، موجود را . البته اصالت وجودىها بعداً گفته‌اند « وجود » . قبلًا مىگفته‌اند « موجود بماهو موجود » .\r\n- اصالت وجودىها مىگويند « وجود بماهو وجود » ؟ .\r\nاستاد : البته آنها مىگويند « موجود بماهو موجود » ولى مىگويند موجود بماهو موجود غير از وجود چيزى نيست . ولى اصالت ماهيتىها وقتى مىگويند « موجود بماهو موجود » يعنى ماهيت موجود اما از آن جهت كه موجود است نه از جهت تعينات ديگر .\r\n[ توضيحات بيشترى در مورد جايگاه بحث « اعتبارات ماهيت » در علم اصول در اوايل جلسهء بعد آمده است . 
  ]\r\n","page_name":" 584 ","page_number":584},
  {"content":"\r\n\r\n\r\n\r\n\r\n\r\n","description":"","footnote":"\r\n- يعنى اينها مىگويند وجود بماهو وجود از لحاظ لابشرط قسمى ؛ يعنى قيدش اطلاقش است .\r\nاستاد : بله ، مقصود از اينكه مىگويند موجود بماهو موجود موضوع فلسفه است يعنى مطلق موجود نه يك موجود خاص ، نه موجود مجرد ، نه موجود مادى ، نه موجود ساكن ، نه موجود متحرك ، مطلق موجود . در لابشرط مقسمى ، موجود چه مقيد باشد چه مطلق مطرح است ، در حالى كه شما مىخواهيد بگوييد مطلق ، موضوع است .\r\n- آن وقت علم و فلسفه قاطى مىشوند .\r\nاستاد : بله ، قاطى مىشوند . شما مىخواهيد بگوييد لابشرط مقسمى شامل موضوعات علوم ديگر هم مىشود . موضوعات علوم ديگر موجود مقيدند و موجود مقيد يك قسم از مطلق موجود است .\r\n- يعنى بايد ابهام زدايى كنيم از باب خلط اطلاق و تقيد .\r\nاستاد : بله ، مبهم همان قدر مشترك است . موضوع هر علمى يك موجود مقيد است و هر موجود مقيد قسمى از آن لابشرط مقسمى است ، اما موضوع فلسفه مطلق موجود است ، البته موجود بماهو موجود .\r\n","page_name":" 585 ","page_number":585},
  {"content":"\r\n\r\n\r\nاعتبارات ماهيت ( 2 )\r\nگفتيم بحث « اعتبارات ماهيت » بحث جديدى در فلسفه است . مقصود اين است كه در زمان بوعلى به اين شكل نبوده است و يك مقدارش از خود بوعلى شروع شده است و بعد در زمان و زبان خواجه اين بحث به صورت يك مسأله در « امور عامّه » در آمده است و بعد هم دقتهاى ديگرى در اطرافش شده است .\r\nاين تقسيم بندى به اين شكل شده است كه ماهيت چند جور اعتبار مىشود : يك وقت « لابشرط » اعتبار مىشود ، يك وقت « بشرطلا » اعتبار مىشود و يك وقت « به شرط شىء » . در واقع فيلسوفان كه اين بحث را مطرح مىكنند منظورشان در رابطهء ماهيت با وجود است : يك وقت هست كه ما ماهيت را لابشرط از وجود اعتبار مىكنيم ، يك وقت هست ماهيت را بشرطلا از وجود اعتبار مىكنيم ، و يك وقت هست كه ماهيت را به شرط شىء از وجود اعتبار مىكنيم . ولى البته اين اختصاص به مسألهء وجود ندارد ؛ در اينجا چون مسألهء « امور عامه » مطرح است مسألهء ماهيت و وجود مطرح است .\r\nبه‌طور كلى هر طبيعت و ماهيتى در ذهن انسان نسبت به هر قيدى از قيود كه بر آن وارد مىشود يا امكان ورود دارد ، اين اعتبارات مختلف براى آن فرض مىشود .\r\nمثلًا انسان نسبت به قيد علم ؛ يك وقت انسان را اعتبار مىكنيم لابشرط از علم و از\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nعدم علم ، يك وقت او را اعتبار مىكنيم به شرط علم ، و يك وقت او را اعتبار مىكنيم به شرط لا از علم . مثلًا اگر بخواهيم به ديگرى بگوييم انسان را بايد احترام كرد ، يك وقت انسان را لابشرط اعتبار مىكنيم يعنى هيچ قيدى نمىكنيم ، مطلق است از اينكه عالم باشد يا نباشد ؛ اين را مىگوييم انسان لابشرط . يك وقت ما انسان را به شرط شىء اعتبار مىكنيم و مىگوييم انسان عالم را بايد احترام كرد .\r\nيك وقت هم انسان را به شرط لا اعتبار مىكنيم و مىگوييم انسان غيرعالم را بايد احترام كرد . اين اعتبارات سه گانه در مورد هر موصوف و صفتى امكان دارد ؛ يعنى هر موصوفى را نسبت به صفت خودش سه جور مىشود اعتبار كرد ؛ فى حد ذاته سه جور امكان اعتبار دارد .\r\n\r\nورود بحث اعتبارات ماهيت در علم اصول\r\nاين بحث در علم اصول زياد راه يافته است ، چون در علم اصول كه دربارهء احكام بحث مىشود ، قهراً اين گونه مسائل زياد مطرح مىشود ؛ يعنى يك چيزى موضوع يك حكم شرعى واقع مىشود ، آن وقت گاهى « مطلق » موضوع واقع مىشود ، گاهى « مقيد به وجود يك صفت » موضوع واقع مىشود ، و گاهى « مقيد به عدم يك صفت » موضوع واقع مىشود . اين سه حالت را دارد ، كه اولى را « مطلق » مىخوانند و دوتاى ديگر يعنى به شرط لا و به شرط شىء را « مقيد » مىنامند . اينكه شما لابشرط را به عنوان يك قسم مىگيريد ، اصوليين آن را « مطلق » مىنامند و به شرط لا و به شرط شىء را « مقيد » مىنامند .\r\nالبته نظر اصوليين به يك عده امور ديگر است و آن اينكه ما اگر يك مطلقى داشته باشيم چقدر مىتوانيم به اطلاق آن اخذ كنيم ؟ آيا همين مطلق بودن به عنوان يك دليل كافى است كه ما ديگر هيچ قيدى را در حكم رعايت نكنيم و بگوييم شارع فلان موضوع را كه گفته است مطلق گفته است ، قيدى كه نياورده است و اين قيد نياوردن كافى است براى اينكه اين مطلق را سارى و منظور او را عام بدانيم ؟ و يا نه ، صرف مطلق بودن كافى نيست ؟ مقيد اگر مقيد باشد خود قيد دليل است ، ولى آيا اگر قيد نباشد مقيد نبودن دليل بر اطلاق و سريان نيست و بايد مثلًا با يك قرينه و دليل عقلى يا نقلى ديگرى از آن استفادهء اطلاق كرد ؟ آنها نظرشان به اين مسائل\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nاست .\r\nما در اينجا از نظر فيلسوف بحث مىكنيم . يك ماهيت ، مثلًا ماهيت انسان ، يك وقت هست كه آن را اعتبار مىكنيم به‌طور مطلق اعم از اينكه موجود باشد يا نباشد يعنى مقيد به وجود باشد يا مقيد به عدم ؛ يك وقت آن را مقيد به وجود اعتبار مىكنيم ، و يك وقت آن را مقيد به عدم اعتبار مىكنيم .\r\n\r\nاشكال و طرح يك تناقض\r\nگفتيم كه اينجا يك اشكال فنى و منطقى وارد است و طرح يك نوع تناقض شده است و آن اينكه : اين چه جور تقسيمى است كه از قبيل تقسيم شىء به خودش و غير خودش است ؟ ! تقسيم شىء به خودش و غيرخودش غلط است . مقسم هميشه بايد يك امر عام باشد كه در ضمن همهء اقسام وجود دارد . خود مقسم نمىتواند يك قسم از خودش واقع شود كه در اين صورت يك شىء خودش قسم خودش واقع شده است و از اين جهت كه قسم است قسيم لنگه‌هاى خودش است و از اين جهت كه مقسم است مقسم آن قسيمهاست ، و نمىشود كه يك شىء هم قسيم اشياء ديگر باشد و هم مقسم آن اشياء . پس در اينجا يك تناقض وجود دارد .\r\nدر آنجا مثالى آورديم ، گفتيم صحيح است كه بگوييم كلمه اسم است ، فعل است و حرف است ، ولى غلط است اگر بگوييم كلمه اسم است ، فعل است ، حرف است و كلمه است . كلمه خودش ديگر قسمى از كلمه واقع نمىشود . در اينجا هم مىگوييد :\r\nماهيت يا لابشرط است يا به شرط لا است و يا به شرط شىء . يك قسم شد ماهيت لابشرط . مىرويم سراغ مقسم ؛ مقسم در اينجا چيست ؟ مىگوييد ماهيت . خوب ، مگر غير از اين است كه خود اين ماهيت كه مقسم است لابشرط است ؟ خود اين هم ماهيتى است كه هيچ قيدى ندارد . بنابراين ، لابشرط ، مقسم به شرط شىء و به شرط لا است نه اينكه لابشرط يك قسمى باشد در مقابل به شرط لا و به شرط شىء . پس مقسم چيست ؟ چاره‌اى نداريد كه بگوييد ماهيت لابشرط ؛ و لازم مىآيد كه ماهيت لابشرط ، هم مقسم باشد و هم قسم . در اينجا چه بايد گفت ؟ بايد گفت كه تقسيم غلط است ؟ يا نه ، تقسيم غلط نيست بلكه ميان مقسم و قسم ( كه هر دو لابشرطاند ) تفاوت است ؟\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nجواب اشكال\r\nجواب ساده‌اى كه به اين مطلب داده‌اند همين است كه گفته‌اند : اينجا فرق است ميان لابشرطى كه قسم است و لابشرطى كه مقسم است . ما ماهيت را كه تقسيم مىكنيم مىگوييم يا به شرط شىء است ( به شرط آن قيد ) ، يا به شرط لا است ( يعنى به شرط عدم آن قيد ) و يا لابشرط است ، مطلق است ، يعنى اعم است از اينكه آن قيد باشد يا نباشد . « اعم است » يعنى خواه باشد و خواه نباشد ؛ معناى مطلق اين است كه عموميت دارد ، هم شامل اين است و هم شامل آن . پس لابشرطى كه ما قسم قرار داديم ، خود اين ، يك نوع مقيد است ولى مقيد به چيست ؟ مقيد به لابشرطيت است ، مقيد است به ارسال و سريان . پس خود اين امرى مقيد به اطلاق است « 1 » . وقتى شما .\r\n\r\n\r\n\r\n\r\n","description":"","footnote":"\r\n( 1 ) . - اين حرف معنى دارد ؟ .\r\nاستاد : بله .\r\n- اگر بخواهد مطلق باقى بماند چطور ؟ .\r\nاستاد : ما دو جور مطلق داريم : يكى ذات ماهيت و ديگر ماهيت به قيد اطلاق . آنجا كه شما ماهيت مقيد را در نظر مىگيريد در آنجا چيست ؟ ماهيت مقيد مگر غير از ماهيت با قيد است ؟ آيا آنجا ماهيت مطلق است با قيد و يا ماهيت است با قيد ؟ .\r\n- ماهيت مطلق .\r\nاستاد : نه ، ماهيت مطلق با قيد باشد كه تناقض است . ماهيت مطلق يعنى ، چه اين قيد باشد چه نباشد . وقتى بگوييد با قيد ، پس اطلاق چه شد ؟ .\r\n- بله .\r\nاستاد : پس معلوم شد « ماهيت » با « ماهيت مطلق » دوتاست . شما مىگوييد مثلًا انسان عالم . ما الآن يك انسان عالم داريم و يك انسان غيرعالم داريم . در « انسان عالم » آن مقسم ما كه « انسان » است هست يا نيست ؟ .\r\n- هست .\r\nاستاد : هست به ضميمهء علم . در انسان غيرعالم آيا آن انسان هست به ضميمهء جهل و عدم علم يا نه ؟ بله ، هست . اما اگر از شما بپرسند در انسان عالم آيا انسان مطلق است بعلاوهء علم ؟ .\r\n- اگر ما مطلق را آمادگى براى پذيرش قيد بدانيم ، بله انسان مطلق است .\r\nاستاد : نه ، مطلق كه معنايش اين نيست ؛ مطلق معنايش اين است كه چه آن قيد باشد و چه نباشد ، يعنى عام ، يعنى اعم . وقتى مىگوييم « مطلق » يعنى اينكه چه اين قيد باشد و چه نباشد . آيا اين انسانى كه همراه عالم و در ضمنِ انسان عالم است ، انسان مطلق است ؟ .\r\n- بعد از اينكه قيد عالم اضافه شد يا قبل از اينكه اضافه شود ؟ .\r\nاستاد : بعد از اينكه اضافه شد .\r\n- در اين صورت انسان عالم است و مقيد است .\r\nاستاد : مطلق نيست ؟ .\r\n- بعد از اينكه اين قيد اضافه شد ، نه .\r\nاستاد : پس اين [ يعنى انسان مطلق 
  ] مقسم نيست ، چون وقتى كه قيد هم اضافه شود مقسم در آن [ يعنى در قسم 
  ] هست . مقسم نمىتواند وقتى قيد اضافه شد از قسم بيرون برود .\r\nمقسم آن است كه وقتى قيد آمد بازهم [ در قسم 
  ] هست . آن چيزى كه وقتى به آن قيد زدى [ از قسم 
  ] بيرون مىرود آن كه مقسم نيست ، آن قسيم اين قسم است نه مقسم آن ، ضد و قسيم است با آن .\r\n","page_name":" 589 ","page_number":589},
  {"content":"\r\n\r\nمىگوييد كلمه يا اسم است يا فعل است يا حرف ، اسم در حالى كه اسم است كلمه است ، فعل هم در حالى كه فعل است كلمه است ، حرف هم در حالى كه حرف است كلمه است . اينكه مىگوييد انسان يا سفيد است يا سياه است يا زرد ؛ [ سفيد 
  ] در همان حالى كه سفيد است انسان است ، [ زرد 
  ] در همان حالى كه زرد است انسان است ، [ و سياه 
  ] در همان حالى كه سياه است انسان است . اگر آن چيزى كه آن را مقسم مىگيريد وقتى زرد شد اين ديگر آن نيست پس آن مقسم نبوده است . حال اگر شما بگوييد [ مقسم 
  ] انسان مطلق [ است 
  ] يك وقت انسان زرد خصلتش اين است كه پركار است ، انسان سياه خصلتش اين است كه مثلًا وطن پرست است ، انسان سفيد خصلتش اين است كه حقّه باز است ؛ آيا در اينجا شما گفته‌ايد انسان مطلق زرد ، پركار است ؟ نه ديگر . هيچكدام از اينها انسان مطلق نبوده است . انسان مطلق سفيد چنين است ؟ انسان مطلق سياه چنان است ؟ وقتى مىگوييد « انسان مطلق بايد احترام بشود » انسان مطلق آن است كه نه قيد سفيد و نه قيد سياه و نه هيچيك از اين قيدها را ندارد ، مطلق است از همهء اين قيدها ولى مقيد است به اينكه مطلق است از همهء اين قيدها : آن كه هيچيك از اين قيدها را ندارد ولى مقيد است به اينكه هيچيك از اين قيدها را نداشته باشد .\r\nمقسم چيست ؟ مقسم انسان است ، يعنى آن كه نه اين قيدها را دارد و نه مقيد است به اينكه هيچيك از اين قيدها را نداشته باشد .\r\nدر واقع اين از دقايق عمليات ذهن و از دقايق اعتبارات ذهن است كه ذهن چطور اعتباراتى به اين دقت دارد . همهء اذهان اين اعتبارات را دارند ؛ اشكال در\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nتحليل اينهاست ؛ نه اينكه آدم بايد فيلسوف باشد تا بتواند سه جور اعتبار كند ؛ نه ، هر ذهن ساده‌اى اين اعتبارات را دارد ولى فيلسوف قدرت دارد كه اين اعتبارات را تحليل كند .\r\nدر مقام حل اين اشكال چند جور راه حل گفته شده است . يكى همان راهى كه حاجى و امثال او پسنديده‌اند و قبول دارند و حرف خوبى هم هست در سطح خودش .\r\n\r\nطرح سه اشكال\r\nاينجا ممكن است كسى دو اشكال طرح كند و به اعتبارى سه حرف بزند .\r\nيك اشكال همان اشكالى است كه از مرحوم آقاى بروجردى نقل كرديم . ايشان مىگويند اساساً اينجا اشتباه شده و آن اشتباه منشأ اين اشكال گرديده ، و آن اين است كه خيال كرده‌اند اين تقسيم مال ماهيت است كه سه قسم مىشود : لابشرط ، به شرط لا و به شرط شىء ؛ نه ، اين را اگر به ماهيت نسبت مىدهيم مجازاً نسبت مىدهيم . اعتبار عمل ذهن است و اين اعتبار ما سه جور است ؛ مثل اينكه بگوييم نگاه كردن ما سه جور است . ما سه جور اعتبار داريم كه روى ماهيت مىآيد نه اينكه ماهيت سه جور باشد ؛ ماهيت يك جور بيشتر نيست . ماهيت سه جور اعتبار مىشود ؛ اعتبار سه جور است : اعتبارى كه اعتبار به نحو لابشرطيت است ، اعتبار به نحو به شرط لائى ، و اعتبار به نحو به شرط شيئى . حال بايد ديد كه آيا اين حرف درست است ؟ آيا اصلًا اين تقسيم براى ماهيت نبوده و اشتباه شده است ؟ .\r\nيك اشكال ديگر كه در لابلاى كلمات خود حكما آمده اين است كه در واقع ما بجاى سه اعتبار چهار اعتبار داريم . آن وقت اشكال دقيقتر و عميقتر مىشود و آن اينكه : يك وقت ماهيت را اعتبار مىكنيم بدون اينكه هيچ چيزى را با آن اعتبار كنيم يعنى ذات ماهيت را اعتبار مىكنيم ؛ نه اعتبار به شرط لائى مىكنيم نه اعتبار لابشرطى و نه اعتبار به شرط شيئى ، همان خود ذات را اعتبار مىكنيم ؛ يك وقت ماهيت را به شرط شىء اعتبار مىكنيم ، يك وقت به شرط لا اعتبار مىكنيم و يك وقت لابشرط ؛ لابشرط به معناى اينكه ماهيت را با قيد اينكه هيچ شرطى ندارد اعتبار مىكنيم ؛ اين خودش يك نوع قيد است براى ماهيت . پس چهار جور اعتبار است\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nبراى ماهيت : يكى اينكه ذات ماهيت را اعتبار كنيد و هيچ چيز با آن اعتبار نكنيد حتى خود لابشرطيت را كه يك نوع اعتبار است . سه تاى ديگر را هم كه ذكر كرديم .\r\nپس ماهيت بجاى سه اعتبار چهار اعتبار دارد « 1 » .\r\nاين حرفى است كه تقريباً از لابلاى حرفهاى مرحوم آقا على مدرس زنوزى بيرون مىآيد . تقريباً اين حرف را ايشان زده است و حرفشان هم حرف بدى است « 2 » .\r\nاين حرف ايشان ، اشكال دومى است كه در اينجا وارد شده است .\r\nاشكال سوم اين است كه اگر ما مقسمى داشته باشيم و اقسامى ( مثلًا سه قسم .\r\n\r\n\r\n\r\n\r\n","description":"","footnote":"\r\n( 1 ) . - آيا اين اعتبارات ، طولى نيست .\r\nاستاد : نه ، واقعاً در عرض يكديگر قرار مىگيرند . مثلًا اگر ما باشيم و فرض كنيم كه شارع يا مقننى مىخواهد حكمى كند . اين شارع گاهى انسان را موضوع قرار مىدهد ؛ نه انسان مطلق را و نه انسان مقيد را ؛ حتى اين مقدار اعتبار هم كه چنين انسانى عالم باشد يا نباشد نمىكند ؛ فقط انسان را اعتبار مىكند .\r\n- اين حكم دارد يا ندارد ؟ اين كه حكم ندارد .\r\nاستاد : فعلًا به اين كارى نداريم ولى به هر حال قابل اعتبار است . اولًا حكم هم دارد . به فرض حكم نداشتن هم باز قابل اعتبار است . يك وقت هم انسان را با قيد اطلاقش اعتبار مىكند . يك وقت هم انسان را با قيد وجود علم ، و يك وقت با قيد عدم علم اعتبار مىكند . پس چهار جور اعتبار دارد نه سه جور اعتبار .\r\n( 2 ) . - فرق سخن آقاى بروجردى با سخن آقاى على در اين است كه آقا على [ اعتبارات ماهيت را 
  ] چهار جور مىداند ؟\r\nاستاد : آقا على اصلًا مقسم را ماهيت مىگيرد . اين غير از حرف آقاى بروجردى است .\r\nايشان اصلًا مقسم را « اعتبار » مىداند و سه اعتبار هم بيشتر نمىداند و مىگويد مقسم اصلًا ماهيت نيست ، از اول اشتباه كرده‌اند كه گفته‌اند ماهيت سه قسم است ، ماهيت سه قسم نيست ، اعتبار سه قسم است ؛ در اين صورت اشكالات از ريشه قطع مىشود . ولى مرحوم آقا على حرف حكما را كه ماهيت بر چند قسم است قبول دارد ولى مىگويد ماهيت بجاى سه قسم چهار قسم مىشود .\r\n- اگر يك وقت كسى بگويد كه انسان را بايد احترام كرد و منظورش انسان مطلق باشد ، آن وقت انسان عالم را نمىتوانيم احترام كنيم و يا آن جاهل را نمىتوانيم احترام كنيم ؟ .\r\nاستاد : چرا ، [ مىتوانيم 
  ] .\r\n- پس اين مقسم است كه در هر دو هم هست .\r\nاستاد : اين مقسم براى هر دو نيست . انسان مطلق بر حسب مصداق شامل اين و شامل آن هست . از حرفهايى كه بعداً مىزنم و حتى همين الآن مىخواهم بگويم جواب حرف شما بهتر داده مىشود .\r\n","page_name":" 592 ","page_number":592},
  {"content":"\r\n\r\nداشته باشيم ) مقسم به اين ترتيب منقسم به اين سه قسم مىشود كه يك قيودى كه در عرض يكديگرند و خودشان با يكديگر ناسازگارند بر اين ماهيت وارد مىشوند ، مثل اينكه بگوييم : انسان يا سفيد است يا سياه است يا زرد . در اينجا انسان مقسم است و زردى و سياهى و سفيدى ، قيودى هستند كه با يكديگر در تضاد و غيرقابل جمع‌اند . اين مقسم با اين قيد ضميمه بشود يك قسم مىشود ، با آن قيد ضميمه بشود يك قسم ديگر ، با آن ديگرى قسمى ديگر . جنسى هم كه به انواع تقسيم مىشود همين‌طور است ؛ مىگوييم حيوان يا انسان است يا اسب يا الاغ يا كبوتر و يا انواع ديگر حيوان . حيوان را مقسم قرار مىدهيم . حيوان با خصوصيات انسانى با خصوصيات كبوترى و الاغى و اسبى و مانند آن تضاد دارد . حيوان با خصوصيات انسانى مىشود انسان ، و با خصوصيات ديگر مىشود اسب يا كبوتر يا . . . اما امكان ندارد كه يك مقسم به گونه‌اى اقسام داشته باشد كه قيودى كه بر اين مقسم وارد مىشود در عرض يكديگر نباشند ، و آن يا [ به اين شكل است 
  ] كه اصلًا با يكديگر ارتباط نداشته باشند و يا اگر ارتباط دارند در طول يكديگر باشند نه در عرض يكديگر . اينجا اقسام درست نمىشود . يك مثال براى [ قيودى 
  ] كه با يكديگر هيچ ارتباطى ندارند اين است : انسان يا با ادب است و يا اهل فلان شهر « 1 » . اقسام بايد در تضاد با يكديگر باشند . اينها اصلًا با يكديگر نمىخوانند و در تضاد با هم نيستند .\r\nوقتى كه ما يك شىء را تقسيم مىكنيم بايد اقسام با يكديگر در تضاد باشند . اگر هيچ تضادى ندارند و اصلًا ربطى به هم ندارند تقسيم غلط است و باز اگر در طول يكديگر باشند تقسيم غلط است . شما مىگوييد ماهيت يا لابشرط است يا به شرط شىء است يا به شرط لا . لابشرط يعنى مطلق ؛ به شرط شىء و به شرط لا يعنى مقيد . مگر مطلق شامل اين دو تاى ديگر نمىشود ؟ مطلق آن است كه هم شامل اين مقيد است و هم شامل آن مقيد ديگر ؛ پس يك قسم شامل دو قسم ديگر است ؛ يعنى اقسام در عرض يكديگر نيستند و در طول يكديگرند . مثلًا اگر بگوييد كلمه يا اسم است يا فعل است يا حرف است يا فاعل است يا مفعول است و يا مضاف اليه ، چرا .\r\n\r\n\r\n\r\n\r\n","description":"","footnote":"\r\n( 1 ) . البته اين در مقام شوخى است كه گاهى از اين سخنان گفته مىشود ولى جدى نمىتواند باشد ؛ مثل اينكه يك وقت بخواهيد كسى را مسخره كنيد .\r\n","page_name":" 593 ","page_number":593},
  {"content":"\r\n\r\nغلط است ؟ چون يك قسمش كه گفتيد « اسم است » شامل اينها [ يعنى سه قسم آخر 
  ] هم هست ؛ يك قسم نمىتواند اعم باشد از اقسام ديگر .\r\nوقتى شما مىگوييد ماهيت يا مطلق است يا مقيد ( مقيد به اين قيد يا آن قيد ) ، مطلق شامل مقيد هم هست « 1 » ؛ اين چگونه تقسيمى است ؟ .\r\nجواب را قبلًا داديم ؛ گفتيم كه مطلق به اين معنى شامل مقيد نيست ، ضد مقيد است . مقيد ، آن مطلق نيست با قيد ؛ مقيد عبارت است از آن مقسم با قيد . لهذا افرادى مثل حاجى مىگويند مطلق به اين معنى كه ما مىگوييم ، اصلًا در خارج وجود ندارد چون مطلق يعنى آن چيزى كه مقيد به اطلاق است ، و هيچ چيزى در خارج مقيد به اطلاق نيست . اطلاق ، صفت ذهنى است ؛ مثل اينكه در منطق مىگويند كلى عقلى مانند انسان به قيد كليت . انسان به قيد كليت كه در خارج وجود ندارد ، فقط در ذهن وجود دارد . پس اين اشكال را هم اين گونه جواب مىدهند .\r\nاين را جور ديگرى هم مىشود جواب داد و آن اينكه : آن اشتباه از اينجا پيدا شده است ؛ ما مىگوييم انسان يا مقيد است به اطلاق ، يا مقيد است به علم و يا مقيد است به عدم علم . اين تقسيم غلطى است . اطلاق ، صفت ذهنى است و علم يك امر خارجى است . اين غلط است كه ما ماهيتى را تقسيم كنيم به سه قسم كه يك قسم قيدش در ذهن و دو قسم ديگر قيدش در خارج باشد ( كم كم به اصل مطلب نزديك مىشويم ) . نه ، ماهيت از نظر ذهن يا مقيد به اطلاق است ( اطلاق صفت ذهنى است ) يا مقيد به به شرط لائيت [ و يا مقيد به به شرط شيئيت 
  ] . به شرط لائيت مثل لابشرطيت صفت ذهن است . به شرط لائيت غير از عالم نبودن است . اصلًا شرط مال ذهن است .\r\nبه شرط شيئيت ، به شرط لائيت و لابشرطيت همه مال ذهن است . اين گونه نيست كه بگوييم انسان يا مطلق است يا عالم است يا غيرعالم ؛ نه ، انسان يا مطلق است ، يعنى در ذهن مطلق اعتبار شده است ، يا به شرط شىء است ، يعنى در ذهن مقيد به يك شىء اعتبار شده است ، و يا به شرط لاست يعنى در ذهن مقيد به عدم شىء اعتبار شده است . در اينجاست كه اين سه قيد در عرض يكديگر اعتبار شده است . از اينها بگذريم .\r\n\r\n\r\n\r\n\r\n","description":"","footnote":"\r\n( 1 ) . - مصداقش اين گونه است ، ماهيتش كه اين‌طور نيست .\r\nاستاد : بسيار خوب ، به هر حال از نظر مصداق شامل است ، پس چگونه تقسيمى است ؟\r\n","page_name":" 594 ","page_number":594},
  {"content":"\r\n\r\n\r\nنظر ما در اعتبارات ماهيت\r\nمطلبى را كه ما مىخواستيم مطرح كنيم كه ريشهء مسأله را بهتر حل مىكند و هر سه اشكال را به خوبى رفع مىكند اين است :\r\nمطلبى در منطق مطرح شده است كه اتفاقاً به‌طور قطع از مسائلى است كه در منطق ارسطو مطرح نبوده است ، از منطق بوعلى به بعد مطرح گرديده است و ظاهراً به اين ترتيب كه عرض مىكنم حتى در منطق بوعلى هم مقدارى از آن مطرح شده است ، همهء آن مطرح نشده است و آن اينكه منطقيين مىگويند : قضايا بر سه قسم است : قضاياى خارجيه ، قضاياى حقيقيه و قضاياى ذهنيه . مقصودشان اين است كه ما وقتى محمولى را براى موضوعى بيان مىكنيم ، اين حمل در تقسيم اوّلى دوگونه است : يا به اين نحو است كه مىخواهيم محمولى را در خارج براى موضوعى ثابت كنيم ، مثل اينكه مىگوييم : « هر آتشى سوزاننده است » . اينجا مىخواهيم صفت سوزانندگى را به عنوان يك صفت عينى خارجى براى آتش عينى و خارجى بيان كنيم . و يا به اين نحو است كه مىخواهيم يك صفت ذهنى را براى يك شىء ثابت كنيم يعنى مىخواهيم صفتى را براى شيئى ذكر كنيم كه اين شىء فقط در ظرف ذهن اين صفت را دارد ولى در ظرف عين اين صفت را ندارد .\r\nو آن جايى كه در ظرف خارج است دو جور است : يا حقيقيه است يا خارجيه .\r\nفعلًا به اين دو جور كارى نداريم چون زياد به بحث فعلى ما مربوط نمىشود . آنچه كه به بحث ما مربوط است همين قدر است كه محمولى كه براى يك موضوع اثبات مىشود يا اين محمول عروضش بر اين موضوع و اتصاف اين موضوع به اين محمول هر دو در ظرف خارج است و يا در ظرف ذهن . دومى را مىگوييم « قضاياى ذهنيه » كه بايد حسابش از قضاياى خارجيه به كلى جدا بشود . مثلًا آنچه كه در منطق داريم كه خود منطق براى ما بيان مىكند ( قضاياى منطقى ) از نوع قضاياى ذهنى است بر خلاف قضاياى فلسفى كه از نوع قضاياى حقيقيه است و قضاياى علوم كه از نوع قضاياى حقيقيه و احياناً از نوع قضاياى خارجيه است .\r\nفرق قضاياى حقيقيه و خارجيه اجمالًا اين است كه قضاياى خارجيه در مواردى است كه انسان يك عده موضوعات معين و مشخصى در خارج در نظر\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nمىگيرد و حكمى براى آنها بيان مىكند ، مثل اينكه بگويند : « الآن تمام مردم روى زمين با اتومبيل سفر مىكنند » . در اينجا موضوع حكم ما ، مردمى هستند كه فعلًا روى زمين هستند و حكمشان هم اين است كه سفرها را با اسب و الاغ و مانند آن انجام نمىدهند بلكه با اتومبيل انجام مىدهند . ولى يك وقت هست كه هنگامى كه ما حكمى را براى يك شىء در خارج بيان مىكنيم اين محدوديتهاى زمانى و مكانى را ديگر ندارد بلكه علم ، آن را براى ما به صورت يك خاصيت براى يك طبيعت كشف كرده است و مدعى است كه اين طبيعت با حفظ خودش ( مادامى كه خودش خودش باشد ) در هر شرايط زمانى يا مكانى اينچنين است . حتى اگر چيزى وجود نداشته باشد و ما فرض كنيم و به آن وجود بدهيم باز آنچه كه در عالم فرض به آن وجود داده‌ايم همان خاصيت را خواهد داشت . مثل اينكه بر ما ثابت شده است كه فلزى كه به نام « آهن » وجود دارد با اين تركيب خاص ، خاصيتش اين است كه در حرارت انبساط پيدا مىكند ؛ مىگوييم : « هر آهنى در حرارت منبسط مىشود » .\r\nنمىخواهيم بگوييم آهنهاى امروز در روى زمين اينچنين هستند ، بلكه آهنهاى چندهزار سال پيش و آهنهايى كه در آينده پيدا خواهند شد مادامى كه آهن باشد اين حكم را دارد مگر اينكه ديگر آهن نباشد ، تبديل به چيز ديگرى بشود كه ديگر موضوع عوض شده است . اگر اين آهن در كرهء ديگرى هم وجود داشته باشد اين خاصيت را دارد . اينها را مىگويند « قضاياى حقيقيه » .\r\nاما در قضاياى ذهنيه احكام مال موضوعات است در ظرف ذهن ؛ مثل اينكه مىگوييم : قضيه بر چند نوع است ؛ قضيه چيزى كه در خارج بر چند نوع باشد نيست ، بلكه آنچه كه در خارج است وقتى به ظرف ذهن ما مىآيد در ظرف ذهن ما اين تنوع را پيدا مىكند . مىگوييد : « مفهوم يا كلى است يا جزئى » . كليت يعنى شمول و جزئيت يعنى عدم شمول ، به معناى غيرقابل صدق بودن . هر دوى اينها اوصاف مفاهيم هستند در ظرف ذهن و الّا شىء در خارج نه كلى است و نه جزئى ، چرا كه شىء در خارج اصلًا مفهوم نيست . گاهى به اين تلفن در خارج جزئى مىگويند ولى مقصود از جزئى در اين گونه موارد شخص است و شخص غير از جزئى است . آيا اين تلفن كلى است يا جزئى ؟ اگر كسى بگويد جزئى است ، چرا كه غير قابل صدق بر كثيرين است ؛ مىگوييم صدق در اينجا اصلًا غلط است ؛ صدق دربارهء مفهوم درست است . يا مثلًا مىگويند : « استدلال بر سه قسم است : ياتمثيل است يا قياس است و يا\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nاستقراء » . همهء اينها احكام قضايا هستند در وقتى كه در ظرف ذهن با يكديگر توأم مىشوند . يا مىگوييم « الانسان كلّى » ( انسان كلى است ) [ كدام 
  ] انسان كلى است ؟ آيا زيد كه انسان است كلى است ؟ نه . پس « انسان كلى است » يعنى چه ؟ انسان در ظرف خارج يك حكم دارد و در ظرف ذهن هم يك حكم دارد ؛ انسان در ظرف ذهن كلى است ؛ كليت صفت انسان است در ذهن .\r\nحال كه اين مطلب معلوم شد مىگوييم : همان‌طور كه منطقيون در قضاياى حمليه اين را طرح كرده‌اند ( بيش از اين جلو نرفته‌اند ) كه ما سه جور قضيه داريم :\r\nخارجيه ، حقيقيه ، ذهنيه ، قضاياى شرطيه هم همين‌طور بر سه قسم است : يا خارجيه است يا حقيقيه است و يا ذهنيه . اگر بگوييم « مردم تهران يا متجددند و يا متقدم » اين قضيهء خارجيه منفصله است ؛ يا بگوييم « مردم تهران يا مسلمانند يا غيرمسلمان » اين يك قضيهء خارجيه است مال يك عدهء محدود ؛ اما اگر بگوييم « عدد يا طاق است يا جفت » اين يك قضيهء حقيقيه است ؛ حكم عدد است در ظرف خارج . هر عدد در خارج يا طاق است يا جفت . اما بعضى قضايا قضاياى منفصله هستند ولى قضاياى منفصلهء ذهنيه هستند . مانحن فيه از اين قبيل است . ماهيت كه تقسيم مىشود ، يك وقت برحسب يك امر عينى است ، مثل « انسان يا عالم است يا جاهل » . اين يك تقسيم عينى است يعنى يك قضيهء منفصلهء حقيقيهء عينى است .\r\n[ اين گونه قضايا 
  ] يا از قبيل حقيقيه است ( مانند اينجا ) يا خارجيه ؛ ديگر شقّ سوم ندارد . در تقسيم خارجى ، انسان يا عالم است يا جاهل . مقسم انسان است و دو قسم آن ، انسان عالم خارجى و انسان جاهل خارجى است . ديگر در اين تقسيم نمىشود گفت انسان يا مطلق است يا عالم است و يا جاهل . « مطلق » داخل در اين تقسيم نيست . اگر قضيه را قضيهء عينيه بگيريم يعنى حقيقيه يا خارجيه ديگر بيش از اين دو قسم نداريم .\r\nيك تقسيم ديگرى داريم كه آن تقسيم ذهنى است ولى تقسيم مال خود ماهيت است ( نه آن گونه كه آقاى بروجردى گفته‌اند كه تقسيم مال اعتبار باشد ) . ماهيت در ذهن سه قسم دارد و به يك اعتبار قبول داريم كه چهار قسم دارد . ماهيت در ظرف ذهن يا لابشرط است ( لابشرطيت مثل كليت است براى ماهيت ؛ اين همان لابشرط به معنى مطلق است ) يا به شرط شىء است ( به شرط شيئيت هم صفت ذهنى است مثل لابشرطيت ؛ همان‌طور كه لابشرطيت يك امر عقلى است به شرط شيئيت\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nهم يك امر عقلى است ) و يا به شرط لاست ؛ يعنى ماهيت در حالى كه صفت به شرط لائيت را دارد صفت به شرط لائيت غير از صفت [ مثلًا 
  ] جاهل بودن است . صفت بشرطلائيت يك صفت ذهنى است .\r\nپس ماهيت در ذهن يا لابشرط است به معنى مطلق يعنى اعم ، يا بشرطلا است يا به شرط شىء . قسم چهارم را هم ما قبول داريم كه عبارت است از اينكه ماهيت در ذهن هيچيك از اين قيود را نداشته باشد ، نه قيد به شرط شيئيت ، نه قيد به شرط لائيت و نه قيد لابشرطيت . ولى اين تقسيم ، تقسيم ذهنى است ؛ اصلًا قضيهء ما قضيهء ذهنى است .\r\nتمام اين حرفها از اينجا پيدا شده است كه از اول ، حساب نشده است كه اين تقسيم يا قضيهء منفصله ( چون اين تقسيمها قضيهء منفصله است ) آيا منفصلهء حقيقيه است كه مربوط به عالم عين است ، يا منفصلهء خارجيه است كه مربوط به عالم عين است و يا يك منفصلهء ذهنيه است كه مربوط به عالم ذهن است . بايد دانست كه يك قضيهء منفصلهء ذهنيه است كه مربوط به عالم ذهن است و در واقع هم ، مقسم خود ماهيت است نه اعتبار . اعتبار چيزى نيست جز همان وجود ذهنى ماهيت .\r\nجواب آقاى بروجردى اين است كه وجود ذهنى دو اعتبار دارد : يك وقت كارى به رابطهء وجود ذهنى با خارج نداريم ؛ آن وجود ذهنى نيست . مثلًا اگر ما روى علم بحث مىكنيم ( آن‌طور كه روانشناسى دربارهء علم بحث مىكند ) و علم را به عنوان يك حالت نفسانى مىبينيم اين كه وجود ذهنى نيست ، اين يك وجود عينى است . و يك وقت علم را از آن جهت كه حكايتگر از خارج است مىبينيم ؛ به اين اعتبار است كه به آن مىگويند وجود ذهنى . در اعتبارات ماهيت ، خود اعتبارات اصالت ندارند ؛ يعنى باز نظر به ماهيت است از نظر وجود ذهنى . ماهيت از نظر وجود ذهنى چهار اعتبار رويش مىشود . وقتى اين تقسيم ، ذهنى است همهء [ اقسام 
  ] هم در عرض يكديگرند . ماهيت در ذهن محال است اينها را با هم داشته باشد . ماهيت در ذهن يا هيچ قيد و شرطى ندارد ، و يا قيد و شرطى دارد ، كه يا قيد به شرط شيئيت است يا قيد به شرط لائيت است و يا قيد لابشرطيت . اينها با يكديگر غيرقابل جمع هم هستند و تقسيم هم درست است .\r\nدر جواب آن اشكال كه مىگفت آن قسم چهارم با مقسم چه فرقى مىكند مىگوييم اين همان مطلبى است كه شيخ هم به آن توجه كرده است ، مرحوم آخوند\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nهم به آن توجه دارند و حاجى هم در اينجا توجه كرده است و آن مسألهء دقيق تجريد و تخليط است « 1 » .\r\nدر اينجا بايد ابتدا اين مطلب را به صورت مسألهء ديگرى طرح كنيم تا ببينيم چطور جواب مىدهند . اگر كسى گفت كه ماهيت يا موجود است در خارج يا موجود است در ذهن يا نه موجود است در خارج و نه موجود است در ذهن ، اين تقسيم درست است يا غلط ؟ غلط نيست . اينكه مىگوييم ماهيت يا موجود است در ذهن و يا موجود است در خارج ، در اينجا مقسم چيست ( در حالى كه تقسيم درست است ) ؟ اگر مىگوييد خود ماهيت ، خود همين ماهيت كه مقسم است موجود در ذهن است . آيا اين مقسم يك كينونتى دارد در وراى ذهن و ماوراى خارج ؟ يك چيزى كه نه در خارج است و نه در ذهن منقسم شده به امر ذهنى يا خارجى ؟ چنين چيزى هست ؟ خيلى سؤال ساده‌اى است « 2 » .\r\nمقسم شما ماهيت موجود در ذهن است ولى وجودش را شما در نظر نمىگيريد .\r\nاين را مىگويند « تجريد » ؛ يك نوع تجريدى كه فقط فلاسفه به كار .\r\n\r\n\r\n\r\n\r\n","description":"","footnote":"\r\n( 1 ) . - استاد ! سؤال را يك بار ديگر بفرماييد كه مطلب [ روشنتر شود 
  ] .\r\nاستاد : يك اشكالى بود كه از آقا على مدرس نقل كرديم كه ماهيت چهار قسم است ؛ يك بار ذات ماهيت را اعتبار مىكنيم ، حتى قيد لابشرطيت را هم در اينجا اعتبار نمىكنيم ؛ و راست مىگويد ، اين خودش يك نوع ماهيت است . خوب ، اين را با آن لابشرط مقسمى چطور فرق مىگذاريد ؟ لابشرط قسمى را گفتيد كه مقيد به لابشرطيت است ولى اين قسم را كه حتى قيد لابشرطيت را هم ندارد چطور به عنوان قسم درست مىكنيد ؟ .\r\nاتفاقاً اين هم درست است و خيلى معناى دقيقى هم هست كه بايد خيلى توجه كرد .\r\n( 2 ) . - هر دو وجود خارجى است .\r\nاستاد : مقسم چيست ؟ مقسم خود ماهيت است . مىگوييم آن كه مقسم است با چه جدا شده از قسم خودش ؟ در حالى كه مقسم عبارت است از اينكه با اضافه به يك قيد مىشود يك قسم و با اضافه به قيد ديگر مىشود قسم ديگر . انسان منهاى خصوصيت زردى مىشود انسان . انسان با زردى مىشود قسم ، با سياهى مىشود قسم . شما آنجا كه مقسم را ماهيت قرار مىدهيد دو قسم دارد : يكى وجود ذهنى و ديگرى وجود خارجى .\r\nاصلًا مقسم مىتواند چيزى باشد غير از اين و غير از آن ؟ .\r\n- وجودى كه برايش در نظر نمىگيريم .\r\nاستاد : احسنت ، در نظر نمىگيريد نه اينكه نيست و به همين شكل مشكل حل مىشود .\r\n","page_name":" 599 ","page_number":599},
  {"content":"\r\n\r\nمىگيرند ، غير از تجريدى كه هم فلاسفه به كار مىبرند و هم منطقيين كه مثلًا مىگويند جزئى را تجريد مىكنيم مىشود كلى ؛ اين يك چيز ديگرى است . شما انسان را مقسم قرار مىدهيد ؛ همان انسانى كه موجود در ذهن است مقسم قرار مىگيرد براى موجود در ذهن و موجود در خارج . چطور شد كه انسان موجود در ذهن مقسم قرار گرفت براى انسان موجود در ذهن و انسان موجود در خارج ؟ .\r\nجواب اين است كه اين قدرت شگفت‌انگيز ذهن است كه « انسان موجود در ذهن » را كه مقسم قرار داده ، وجودش را در نظر نمىگيرد ، تجريد مىكند از آن ؛ نمىبيند نه اينكه وجود ندارد ؛ نه اينكه چيزى در ذهن است كه وجود ذهنى ندارد ، وجود خارجى هم ندارد و بعد با ضميمه شدن وجود ذهنى مىشود موجود در ذهن ؛ نه ، همان كه الآن مقسم است الآن موجود در ذهن است ولى شما وجودش را نمىبينيد ، وجودش را لحاظ نمىكنيد ؛ يعنى در عين تخليط ، تجريد است ؛ تجريدى است در عين تخليط ؛ يعنى در حالى كه اين ماهيت الآن مخلوط به وجود است و توأم با وجود ذهنى است ، در همان حال مجرد از وجود ذهنى است ، يعنى شما اين وجود ذهنى را نمىبينيد . گويى در اين اعتبار ، ماهيت را در ماوراى ذهن و خارج مىبينيد و مىگوييد « ماهيت » ، من به وجود ذهنى آن كارى ندارم ، به وجود خارجى آن هم كارى ندارم . در همان وقت كه مىگوييد « كارى ندارم » كار داريد ولى در عين حال مىتوانيد در اعتبار خودتان كارى نداشته باشيد . پس مانعى ندارد كه يك چيز به يك اعتبار مقسم باشد و به يك اعتبار ديگر قسم باشد . اينكه شما مىگوييد :\r\nانسان يا موجود در ذهن است و يا موجود در خارج ، همين كه الآن مقسم قرار داديد يك قسم خودش است ولى به يك اعتبار قسمِ خودش است و به يك اعتبار قسم خودش نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - حاجى و امثال او هم اين‌جور مىگفته‌اند .\r\nاستاد : البته بحث را به اين نحو كه ما طرح كرديم مطرح نكرده‌اند ولى چون آن اشكال مستقلًا در جاى ديگرى طرح شده ، در آنجا اشكال را به همين شكل حل كرده‌اند . چون در اينجا براى حاجى اشكالى پيش مىآيد ، چرا كه شما مىگوييد ماهيت يابشرط وجود است يا لابشرط از وجود و عدم است يا به شرط عدم است ؛ در اينجا ماهيت به شرط عدم ، خودْ ماهيت به شرط وجود است چون ماهيت به شرط عدم در ذهن وجود دارد . همين كه شما ماهيت را به شرط عدم مىدانيد خودش يك ماهيت به شرط وجود است .\r\nجواب اين است كه به دو اعتبار است ؛ به يك اعتبار كه [ عدم را همراه با آن 
  ] لحاظ نمىكنيم مىشود ماهيت موجود و به يك اعتبار كه لحاظ مىكنيم مىشود ماهيت به شرط عدم .\r\n","page_name":" 600 ","page_number":600},
  {"content":"\r\n\r\nاين ، مسألهء قدرت تجريدى ذهن است كه در عين تخليط ، تجريد است و مسألهء خيلى مهمى هم هست كه شبههء معدوم مطلق و مجهول مطلق كه قبلًا بيان كرديم [ از همين راه قابل دفع است 
  ] . مىگفتيم آيا « المجهول المطلق لايخبر عنه » قضيهء درستى است ؟ از مجهول مطلق كه نمىشود خبر داد ؛ مىشود خبر داد « 1 » ؟ از چيزى مىشود خبر داد كه انسان آن را موضوع قرار مىدهد . وقتى موضوع قرار گرفت پس به آن علم داريد ، پس مجهول مطلق نيست ، لااقل معلومِ من وجه است . پس اگر چيزى مجهول مطلق باشد محال است كه بشود از آن خبر داد . درست هم هست . اما وقتى كه مىگوييد « از مجهول مطلق نمىشود خبر داد » الآن داريد از آن خبر مىدهيد .\r\nجواب اين است كه اين مجهول مطلقى كه من از آن خبر مىدهم به اعتبار وجودش در ذهن معلوم است و به آن اعتبار كه من وجود را از آن تجريد مىكنم مجهول مطلق است ، و به تعبير ديگر ، به بيان ملاصدرا : مجهول مطلق است به حمل اولى و معلوم است به حمل شايع .\r\nخيلى از اين مشكلات و آن تعارضات منطقى كه امثال راسل طرح كرده‌اند ريشهء حلش اينجاست . از نظر فلسفى مسألهء تجريد و تخليط به يك بيان ، و به بيان ديگر مسألهء حمل اولى و شايع است كه اينها را كه آدم خيال مىكند تناقض و تعارض منطقى است حل مىكند .\r\nاينجا هم همين‌طور است . ماهيت تقسيم مىشود به ماهيتى كه هيچ قيدى در آن اعتبار نشده است حتى قيد لابشرطيت ، و ماهيتى كه در آن قيد لابشرطيت اعتبار شده است ، و ماهيتى كه در آن قيد به شرط لائيت اعتبار شده ، و ماهيتى كه در آن قيد به شرط شيئيّت اعتبار شده است ، و همهء اينها اقسام ماهيت هستند در ذهن ، و آن ماهيتى كه هيچ چيز با آن اعتبار نشده باشد ، به اعتبارى قسم اول است و به .\r\n\r\n\r\n\r\n\r\n","description":"","footnote":"\r\n( 1 ) . - در آخر وجود ذهنى بحث كرديم ؟ .\r\nاستاد : بعد از وجود ذهنى بحث كرديم .\r\n","page_name":" 601 ","page_number":601},
  {"content":"\r\n\r\nاعتبار ديگر مقسم « 1 » .\r\n\r\n\r\n\r\n\r\n","description":"","footnote":"\r\n( 1 ) . - ما متوجه نشديم كه فرق نظريهء شما با نظريهء حاجى در چيست ؟ آنها هم همين‌طور جواب مىدهند .\r\nاستاد : نه ، آنها اين گونه جواب نداده‌اند . آنها اولًا تقسيم را سه گانه گرفته‌اند نه چهارگانه .\r\nثانياً تقسيم را تفكيك نكرده‌اند كه ذهنى است يا خارجى ؛ طورى گرفته‌اند كه يك قسمش ذهنى در مىآيد و دو قسمش خارجى ، كه اين غلط است ، براى اينكه ماهيت لابشرط را مىگويند ذهنى و كلى عقلى است ولى ماهيت به شرط لا و به شرط شىء را مىگويند خارجى و عينى است ؛ در صورتى كه اين گونه نيست ؛ نمىتواند يك تقسيم طورى صورت بگيرد كه يك قسمش ذهنى باشد و يك قسمش عينى .\r\n- اينكه شما مىفرماييد ماهيت چهار قسم است درست نيست ، زيرا قسم چهارم مانند ديگر اقسام نيست .\r\nاستاد : نه ، قسم است چون واقعاً ماهيت در ذهن چهار جور وجود پيدا مىكند .\r\n- يك جور وجود است و آن يك جور وجود را سه جور مىشود اعتبار كرد .\r\nاستاد : نه ، ماهيت به اعتبار وجودش تقسيم نمىشود . شما اگر ماهيت را به اعتبار وجودش در نظر بگيريد . . .\r\n- ما به اعتبار وجودش به چهار قسم قائل مىشويم .\r\nاستاد : نه ، نفس وجودش نيست . من مىگويم ماهيت يك وقت در ذهن وجود پيدا مىكند در حالى كه هيچ قيدى همراهش نيست حتى قيد لابشرطيت ؛ يعنى اين در عرض اوست .\r\n- اين ديگر تقسيم نيست .\r\nاستاد : چرا ، تقسيم است . وقتى اين مىآيد در ذهن اينها هيچكدام نيستند و وقتى كه اينها مىآيند اين ديگر نمىتواند در ذهن باشد .\r\n- استاد ! اگر اين نباشد كه آن سه قسم نمىتوانند باشند .\r\nاستاد : اعتبارى كه اين به موجب آن ، قسم است غير از اعتبارى است كه به موجب آن مقسم است . شما اعتبارها را با هم مخلوط مىكنيد . اين به اعتبار اينكه مقسم است مقسم همهء اينهاست و مقسم خودش هم هست و به اعتبار اينكه قسم است در عرض اينها قرار مىگيرد و با اينها تطابق دارد .\r\n","page_name":" 602 ","page_number":602},
  {"content":"\r\n . \r\n","description":"","footnote":"","page_name":" 603 ","page_number":603},
  {"content":"\r\n . \r\n","description":"","footnote":"","page_name":" 604 ","page_number":604},
  {"content":"\r\n . \r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n . \r\n","description":"","footnote":"","page_name":" 607 ","page_number":607},
  {"content":"\r\n . \r\n\r\n","description":"","footnote":"","page_name":" 608 ","page_number":608}
  ]