[
  {"content":"\r\n\r\nتاريخ الفى\r\n( تاريخ هزار سالهء اسلام )\r\nجلد سوم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nقاضى احمد تتوى و آصف خان قزوينى\r\nتاريخ الفى\r\n( تاريخ هزار سالهء اسلام )\r\nمصحح\r\nغلامرضا طباطبايى مجد\r\nجلد سوم\r\nاز سال 201 رحلت ( 211 هجرت ) تا پايان سال 424 رحلت ( 434 هجرت ) خير البشر\r\nتهران 1382\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتتوى ، احمد بن نصرالله ، - 996 ق .\r\nتاريخ الفى ( تاريخ هزار سالهء اسلام ) / نويسندگان احمد تتوى ، آصف خان قزوينى ؛ مصحح غلامرضا طباطبايى مجد . - تهران : شركت انتشارات علمى و فرهنگى ، 1382 .\r\n8 ج .\r\n( ج . 3 ) ISBN 964 - 445 - 289 - 5 . - ( دوره ) ISBN 964 - 445 - 275 - 5\r\nفهرستنويسى بر اساس اطلاعات فيپا .\r\nمندرجات : ج . 1 . رحلت پيامبر اكرم ( ص ) تا پايان سال 50 رحلت ( 60 هجرت ) خيرالبشر . - ج . 2 . از سال 51 رحلت ( 61 هجرت ) تا پايان سال 200 رحلت ( 210 هجرت ) خيرالبشر . - ج . 3 . از سال 201 رحلت ( 211 هجرت ) تا پايان سال 424 رحلت ( 434 هجرت ) خيرالبشر . - ج . 4 . از سال 425 رحلت ( 435 هجرت ) تا پايان سال 520 رحلت ( 530 هجرت ) خيرالبشر . - ج . 5 . از سال 521 رحلت ( 531 هجرت ) تا پايان سال 604 رحلت ( 614 هجرت ) خيرالبشر . - ج . 6 . از سال 611 رحلت ( 621 هجرت ) تا پايان سال 683 رحلت ( 693 هجرت ) خيرالبشر . - ج . 7 . از سال 684 رحلت ( 694 هجرت ) تا پايان سال 813 رحلت ( 823 هجرت ) خيرالبشر . - ج . 8 . از سال 814 رحلت ( 824 هجرت ) تا پايان سال 974 رحلت ( 984 هجرت ) خير البشر . -\r\n1 . اسلام - تاريخ . الف . آصف خان قزوينى ، جعفر بن بديع الزمان ، 958 - 1021 ق . ب . طباطبايى مجد ، غلامرضا ، 1328 - ، مصحح . ج . انتشارات علمى و فرهنگى . د . عنوان .\r\n2 ت 23 ت / 14 BP\r\n912 / 297\r\nكتابخانهء ملى ايران 47180 - 81 م\r\nتاريخ الفى ( جلد سوم )\r\nنويسندگان : قاضى احمد تتوى و آصف خان قزوينى\r\nمصحح : غلامرضا طباطبايى مجد\r\nچاپ نخست : 1382 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، چاپ و صحافى : شركت افست\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى : 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكدپستى : 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n . \r\n","description":"","footnote":"","page_name":" فهرست 9 ","page_number":9},
  {"content":"\r\n . \r\n","description":"","footnote":"","page_name":" فهرست 10 ","page_number":10},
  {"content":"\r\n . \r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n\r\n\r\n[ جلد سوم 
  ]\r\n\r\nذكر وقايع سال دويست و يكم تا دويست و سيّم از رحلت خير البشر\r\nو جلال الدّين سيوطى « 1 » مصرى كه از اكابر اهل سنّت و جماعت است ، در تاريخ الخلفا آورده كه در سال دويست و يكم از رحلت پيغمبر ، عليه و آله التّحيّة من الملك الأكبر ، مأمون در بغداد و ساير بلاد منادى فرمود كه هركه معاويه را به نيكى ياد كند يا او را بر يكى از اصحاب پيغمبر تفضيل دهد خونش هدر باشد . و حكم فرمود كه بايد علىّ بن أبى طالب را بر جميع صحابه « 2 » تفضيل دهند .\r\nو در سال دويست و دويم از رحلت پيغمبر ، عليه و آله التّحيّة من الملك الأكبر ، امر فرمود كه مردم به خلق قرآن قايل شوند و بر سر اين مسئله بعد از الزام كردن فقهاى زمان را ، هركس كه قبول نمىكرد حكم به قتل او مىفرمود ، چنانچه ، تفاصيل آن در تاريخ سيوطى و ساير تواريخ معتبره مسطور است . و در همين سال فدك را به بنى فاطمه داد .\r\nو در سال دويست و سيّم از رحلت پيغمبر ، عليه و آله التّحيّة من الملك الأكبر ، دو شخص در مصر كه يكى را « عبد السلام » و ديگرى را « ابن جليس » مىگفتند ، بر مأمون خروج كردند و او را خلع نمودند . مأمون برادر خود ، ابو اسحاق « 3 » ، با پسرش ، عباس بن ابو اسحاق ، را با لشكرى عظيم به دفع ايشان فرستاد و در يك مجلس پانصد هزار دينار به ابو اسحاق و هزارهزار دينار به امرايى كه همراه او كرده بود ، بخشيد .\r\n\r\n\r\n","description":"","footnote":"\r\n( 1 ) . عبد الرّحمن ابو بكر ملقب به جلال الدّين ، اديب ، حافظ ، مورّخ و از اجلّهء علماى اسلامى است . به سال هشتصد و چهل و نه در قاهره متولد شد و به سال نهصد و يازده در همانجا درگذشت . تفصيل اخبار و آثار وى در لغتنامهء دهخدا آمده است .\r\n( 2 ) . حتّى بر جدّ خود عباس عموى رسول الله ( ص ) .\r\n( 3 ) . خليفهء بعدى كه با نام معتصم به جاى مأمون نشست .\r\n","page_name":" 1497 ","page_number":13},
  {"content":"\r\n . \r\n","description":"","footnote":"","page_name":" 1498 ","page_number":14},
  {"content":"\r\n\r\n\r\nذكر وقايع سال دويست و چهارم از رحلت خير البشر\r\nو در سال دويست و چهارم از رحلت خير البشر ، عليه و آله التّحيّة من الملك الأكبر ، در روز دوشنبه ، پنجم شهر ربيع الآخر ، در حدود آذربايجان ميانهء حميد « 1 » كه از عظام امراى مأمون بود و بابك خرّمى جنگى عظيم واقع شد و حميد به قتل رسيد و كار بابك قوّت گرفت .\r\nبنابراين ، مأمون ، اسحاق بن ابراهيم و يحيى بن اكثم را نزد عبد اللّه بن طاهر فرستاد و او را مخيّر ساخت ميان امارت خراسان و آذربايجان و ارمنيه با محاربهء بابك خرّمى . عبد اللّه امارت خراسان اختيار نمود « 2 » ؛ چرا كه ، آن ولايت احتياج به ضبط و ربط بيشتر داشت و شور و فتنه در آن ديار بيش از آذربايجان بود .\r\nو در اين سال برادر مأمون ، ابو اسحاق ، به مصر رفته و عبد السّلام و ابن جليس را به دست آورده به قتل رسانيد . و در همين سال ، در جانب اصفهان و قم شخصى خروج كرد كه او را « بلال ضيايى » گفتندى « 3 » . مأمون بعد از اطلاع بر حال آن شخص پسر خود ، عباس ، را با جمعى\r\n\r\n\r\n","description":"","footnote":"\r\n( 1 ) . طبرى و ابن أثير اين سردار را محمّد بن حميد طوسى ضبط كرده‌اند . اعزام محمّد بن حميد طوسى به جنگ بابك ، پس از شكست مفتضحانهء علىّ بن محمّد بن ابو خالد ( سال 205 ه ) و علىّ بن صدقه معروف به « زريق » ( سال 209 ه ) اتفاق افتاد . ابن حميد به تصريح اكثر مورّخين مردى بخشنده و بزرگوار بود كه پس از مرگ ، ممدوح اكثر شعراى عرب شد .\r\n( 2 ) . ابن طيفور در كتاب بغداد ضمن شرح وقايع سال دويست و چهارده هجرى مىنويسد : « چون محمّد بن حميد كشته شد ، مأمون ، عبد اللّه بن طاهر را ولايت خراسان داد و او را مأمور جنگ بابك كرد . و او در دينور ماند و سپاه فرستاد .\r\nسپس مأمون ، علىّ بن هشام را به جنگ بابك فرستاد ؛ - ابن قتيبه ، المعارف ذيل « وقايع سال 314 » .\r\n( 3 ) . در تاريخ طبرى ( ج 13 ، ص 5742 ) به صورت « بلال ضبابى جانفروش » ، در الكامل ( ج 11 ، ص 43 ) به صورت « بلال غسّانى شارى » ضبط شده است . « شارى » برگرفته از آيهء  « وَ مِنَ النَّاسِ مَنْ يَشْرِي نَفْسَهُ »  به معنى خريدار نفس آمده است و به خوارج كه جان خود را در راه عقيده فدا مىكنند ، اطلاق مىشد .\r\n","page_name":" 1499 ","page_number":15},
  {"content":"\r\n\r\nاز امرا به دفع آن نامزد كرد . عباس به مجرّد رفتن بلال را گرفته به سياست رسانيده به جانب بغداد مراجعت نمود . و در اين سال ، مأمون ايالت ولايات جبال و اصفهان و آذربايجان به علىّ بن هشام ارزانى داشت .\r\n\r\n","description":"","footnote":"","page_name":" 1500 ","page_number":16},
  {"content":"\r\n\r\n\r\nذكر وقايع سال دويست و پنجم از رحلت خير البشر\r\nو در سال دويست و پنجم از رحلت پيغمبر ، عليه و آله التّحيّة من الملك الأكبر ، مأمون [ 188 الف 
  ] خود متوجّه غزو بلاد روم شد و بر بغداد برادر طاهر ذو اليمينين ، اسحاق بن [ ابراهيم بن 
  ] « 1 » مصعب ، را خليفهء خود گذاشت . چون به تكريت رسيد امام محمّد جواد كه از مدينهء طيّبه مىآمد ، به او رسيد و مأمون آنجا دختر خود امّ الفضل را كه در عقد او بود ، به او سپرد . آن حضرت از آنجا رخصت مراجعت گرفته با اهل و عيال خود به جانب مدينه مراجعت فرمود « 2 » . و هنوز مأمون به موصل نرسيده بود كه برادرش ابو اسحاق بن الرّشيد ، كه به مصر رفته بود ، با لشكرى عظيم به وى رسيد و به اتّفاق متوجّه روم شدند تا به شهر طرسوس رسيدند و بسيارى از قلاع و بلاد روم فتح نموده در همين سال بازگشته به دمشق آمد و در آنجا رحل اقامت انداخته فرمود تا در دامنهء كوه قاسيون ديرى بنا كنند و آن را الحال « دير قران » گويند .\r\n\r\n\r\n","description":"","footnote":"\r\n( 1 ) . به قياس تاريخ طبرى و الكامل اضافه شد .\r\n( 2 ) . زمان ملاقات امام جواد ( ع ) با مأمون ماه صفر بود . امام ( ع ) از اين تاريخ تا مراسم حجّ در خانهء احمد بن يوسف كه بر كنار دجله است و آنجا ببود و چون ايام حجّ رسيد با كسان و عيال خويش روان شد تا به مكّه رسيد ، آنگاه به منزل خويش رفت در مدينه و آنجا ببود ؛ - طبرى ، ترجمهء تاريخ طبرى ، ج 13 ، ص 5743 .\r\n","page_name":" 1501 ","page_number":17},
  {"content":"\r\n . \r\n","description":"","footnote":"","page_name":" 1502 ","page_number":18},
  {"content":"\r\n\r\n\r\nذكر وقايع سال دويست و ششم و دويست و هفتم از رحلت خير البشر\r\nو در سال دويست و ششم از رحلت خير البشر ، توفيل بن ميخائيل ، ملك روم ، [ با 
  ] لشكرى آراسته متوجّه بلاد اسلام گشت و در حوالى طرسوس رسيده خلقى بسيار از مسلمانان به قتل رسانيد و هزار و ششصد نفر از مسلمانان اسير گرفت و به مأمون كتابتى درشت نوشت . مأمون به مجرّد مطالعهء آن كتابت در ساعت متوجّه بلاد روم گشت و برادرش ابو اسحاق بن الرّشيد همراه بود .\r\nتوفيل چون از توجّه مأمون خبر يافت فرار برقرار اختيار نمود و مأمون بسيار قلاع و بلاد فتح كرد حتى آنكه ابو اسحاق بن الرّشيد به نفس خود سى قلعهء روم را فتح نمود و خلقى بسيار از روميان به بند اهل اسلام افتاد . و در اين يورش ، مأمون يحيى بن اكثم را با لشكرى بسيار به جانب ولايت طوانهء روم فرستاد . يحيى در آن حدود خلقى بسيار را به قتل رسانيد و اسير بىنهايت گرفت و قلاع حصينه فتح نمود . اين نوبت نيز مأمون مظفّر و منصور مراجعت نموده در دمشق قرار گرفت . و طوانه ، شهرى است در حدود مصيصهء روم داخل در اقاليم خامس . و مأمون بعد از گرفتن آن ولايت حكم فرمود كه در دور طوانه حصارى محكم يك ميل در يك ميل بنا كنند و لشكرى كارآمد در آنجا نگاه دارند و هنوز اين حصار به اتمام نرسيده بود كه ايام روزگار مأمون به اتمام رسيد ؛ چنانچه عن قريب مبيّن خواهد گشت . ان شاء اللّه تعالى .\r\nالقصّه ، چون در دمشق قرار گرفت خبر رسيد كه در ماه شعبان عبدوس فهرى در مصر خروج كرده نايبان ابو اسحاق بن الرّشيد را بعضى را به قتل رسانيد و بعضى گريخته از دست ايشان خلاص شدند و خلقى بسيار بر سر او جمع آمده . مأمون چون بر اين حال اطلاع يافت روز چهارشنبه چهاردهم شهر ذيحجّة الحرام متوجّه ديار مصر گشت و در اوّل محرّم سال دويست\r\n\r\n","description":"","footnote":"","page_name":" 1503 ","page_number":19},
  {"content":"\r\n\r\nو هفتم از رحلت با شوكتى تمام به مصر درآمد و عبدوس روى به گريز نهاد . جمعى از عساكر تعاقب او نموده در ساعت او را گرفته نزد مأمون آوردند . مأمون فرمود تا او را در سر چهار سوى مصر بر دار كشيدند . و روز ديگر ، عنان عزيمت به جانب روم منعطف گردانيد .\r\nچون به شام رسيد بىتوقّف متوجّه بلاد روم گشته قلعهء لؤلؤ را كه به حصانت و استحكام مشهور و معروف است ، دو ماه و چهار روز محاصره نموده بعد از آن خود از محاصرهء آن برخاست و يكى از امراى خود كه او را « عجيف » گفتندى ، با لشكرى در آنجا گذاشت . همين كه مأمون يك منزل دور شد روميان شبيخون بر لشكر عجيف آوردند و او را زنده گرفتند . عجيف از دست ايشان گريخته به لشكر خود ملحقّ گرديد و شروع در محاصره و جنگ نمود . چون اين خبر ، به توفيل بن ميخائيل رسيد ، خود با لشكرى عظيم متوجّه استخلاص قلعهء لؤلؤ گشت و از عقب عجيف درآمد . مأمون بر اين قضيّه اطلاع يافته به ايلغار تمام متوجّه توفيل گرديد . توفيل چون از آمدن مأمون خبر يافت فرار بر قرار اختيار نموده روى به گريز نهاد و وزير خود را ، صيقل نام ، نزد مأمون فرستاده طلب مصالحه و امان نمود . امّا چون در كتابت ، نام خود را مقدّم بر نام مأمون نوشته بود مأمون در جواب نوشت كه : « التماس توفيل بىآنكه در ملّت محمّدى ، عليه و آله التحيّة و السّلام ، درآيد از حليهء قول عاطل است و مادامى كه توفيل بن ميخائيل به زيور اسلام و پيرايهء ايمان آراسته نشود از ما غير از شمشير قاطع چيزى نخواهد يافت . »\r\n\r\n","description":"","footnote":"","page_name":" 1504 ","page_number":20},
  {"content":"\r\n\r\n\r\nذكر وقايع سال دويست و هشتم از رحلت خير البشر\r\nو در سال دويست و هشتم از رحلت خير البشر ، عليه و آله التحيّة من الملك الأكبر ، در روز غرّهء شهر جمادى الأخرى مأمون پسر خود ، عباس ، را به تجديد و تعمير بناى شهر طوانه فرستاد و فرامين به طلب معماران ماهر به مصر و شام و عراق عرب و عراق عجم و ساير بلاد فرستاده فرمود كه بايد اصل عمارت شهر يك ميل در يك ميل باشد و سور آن سه فرسخ در سه فرسخ و بايد كه سه دروازه داشته باشد و بر هر دروازه حصنى محكم .\r\nو هم در اين سال ، فرمانى به اسحاق بن ابراهيم بن مصعب ، برادر طاهر ذو اليمينين ، كه نايب بغداد بود نوشته مشتمل بر آنكه : « بايد در ساعت ، بىتأخير ، علما و فقهاى عراقين را جمع نموده و رساله‌اى كه در خلق قرآن نوشته فرستاده‌ايم بر ايشان بخوانى تا هركه بعد از اطلاع بر آن و فهم آن ، از روى بصيرت قايل به خلق قرآن شود امر او را شهرت دهى و خط او را نزد ما فرستى و هركه با وجود اين دلايل قاطعه از روى عناد و مكابره پيش آمده انكار نمايد او را مقيّد ساخته نزد ما فرستى تا آنچه رأى ما مقتضى باشد در حقّ او عمل نماييم . » « 1 » چون اسحاق بن ابراهيم در روز جمعه اين فرمان را بر سر منبر برخواند و علما را جمع نموده از اين معنى استفسار نمود اكثرى به خلق قرآن قايل شده در آن باب خطوط خود نوشتند ، الّا چهار كس :\r\nاحمد بن حنبل ، محمّد بن نوح جنديشابورى ، حسن بن حماد سجاه و عبد اللّه بن عمر قوازيرى ؛\r\n\r\n\r\n","description":"","footnote":"\r\n( 1 ) . مأمون قبل از ارسال اين رساله به سوى اسحاق بن ابراهيم ، هفت نفر از قاضيان بغداد را در رقّه به حضور طلبيد و پس از اطمينان يافتن از مخلوق بودن قرآن به فتواى آن هفت نفر ، دست به تقرير آن نامه زد . هفت قاضى عبارت بودند از : محمّد بن سعد كاتب واقدى ، ابو مسلم نمايندهء يزيد بن هارون ، يحيى بن معين ، ابو خيثمه زهر بن حرب ، اسماعيل بن ابو مسعود ، و احمد بن دورقى .\r\n","page_name":" 1505 ","page_number":21},
  {"content":"\r\n\r\nكه ايشان قايل به خلق قرآن نمىشدند و در جواب آن دلايل ، كه در رسالهء مأمون فرستاده بود و الى يومنا هذا در ميانهء علما داير و ساير است ، مىگفتند كه ما قرآن را « مجعول » و « محدث » مىگوييم امّا « مخلوق » بر وى اطلاق نمىكنيم . چون اسحاق بن ابراهيم ديد كه ايشان محض معاندند فرمود آن چهار كس را به زندان بردند و روز ديگر حسن بن حماد و عبد اللّه قوازيرى هر دو قايل به خلق قرآن شدند ، امّا احمد بن حنبل و محمّد بن نوح بر عناد و مكابره مصّر بودند . بنابراين ، ايشان را در يك زنجير كرده و در كجاوه نشانيده به خدمت مأمون فرستاد .\r\nهنوز ايشان در راه بودند كه مكتوب ديگر از جانب مأمون رسيد كه : « چنين معلوم شده كه آن جمعى كه قايل به خلق قرآن شدند در خفيه مىگويند كه : ما فتوى به خلق قرآن از روى ترس داده‌ايم و به مقتضاى كريمهء  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  « 1 » عمل نموده . بايد كه تمامى آن جماعت را به حضور ما روانه كنى كه سخنان ايشان به ميزان عقل سنجيده شود . » پس تمامى علما را به جانب طرسوس كه در آن وقت مأمون در آنجا مىبود ، فرستاد . و هنوز آن جماعت در نيمهء راه بودند كه خبر وفات مأمون منتشر گشت و ايشان بازگشته به اوطان خود مراجعت نمودند .\r\nو در تواريخ معتبره كيفيّت وفات مأمون را چنين ايراد نموده‌اند كه در حوالى شهر طرسوس چشمه‌اى است كه آن را در قديم الزّمان چشمهء ، « قشيرى » گفتندى « 2 » و « عين بديدون » نيز مىگويند « 3 » . و مأمون در حين مراجعت از غزوهء روم چون به سر آن چشمه رسيد از بس كه سبز و خرّم بود بر كنار آن فرود آمد و سردى آب آن چشمه در مرتبه‌اى است كه هيچ كس را قدرت و توانايى آن نيست كه يك لحظه در آنجا توقّف تواند نمود و صفايش به مرتبه‌اى است كه نقش تنكه از زير آن مىنمود .\r\nمأمون روزى بر كنار آن چشمه نشسته بود كه ماهيى به درازى يك گز و به سفيدى چون نقرهء خام پيدا شد . مأمون امر فرمود كه آن ماهى را گرفته نزد وى آورند . فراشى به چشمه درآمده ماهى را بگرفت . ماهى چنان خود را بر آب زد كه رشحات آن بر سر و روى مأمون رسيد . باز فراش به چشمه درآمد و ماهى را بيرون آورد . مأمون فرمود تا آن ماهى را بريان كرده به نظر او درآوردند . پيش از پخته شدن ماهى چنان لرزه بر اعضاى مأمون افتاد كه مجالش نماد كه از جاى خود برخيزد . و با وجود آنكه لحاف بسيار به روى وى انداخته بودند\r\n\r\n\r\n","description":"","footnote":"\r\n( 1 ) . مگر كسى كه به اكراه وادار شد و دل او به ايمان مطمئن باشد ؛ ( نحل ، 106 ) .\r\n( 2 ) . مسعودى آن را به صورت « قشيره » ضبط كرده و مرحوم ابو القاسم پاينده آن را « پاهايت را دراز كن » ترجمه نموده است ؛ - ترجمهء مروج الذهب ، ج 2 ، ص 457 .\r\n( 3 ) . تاريخ طبرى و الكامل : بدندون . بديدون نيز به همان معنى « قشيره » آمده است ؛ - منبع پيشين .\r\n","page_name":" 1506 ","page_number":22},
  {"content":"\r\n\r\nفرياد مىكرد كه : البرد ، البرد « 1 » . عاقبت او را به سراپرده برده آتش بسيار برافروختند ، باز هم از سرما مىناليد .\r\nچون آن ماهى را پخته پيش او آوردند نتوانست كه بخورد و مرضش اشتداد يافت . در اين وقت معتصم ، برادرش ، جبرئيل بن بختيشوع و ابن مامويه طبيب را حاضر گردانيد . ايشان چون به بالين مأمون آمده نبض او را ملاحظه نمودند ديدند كه نبض او حركات مختلف مىكند و روح به تحليل رفته عرق مانند لعاب از بدنش روان گشته . معتصم پرسيد : اين عرق است ؟ اطبا گفتند : ما نمىدانيم . بعد از ساعتى ، مأمون به هوش آمده فرمود تا اسيران روم را طلبيدند . پس از ايشان پرسيد : معنى لفظ « بديدون » چيست ؟ گفتند : كه معنى اين لفظ مدّ رجليك يعنى : دراز كن هر دو پاى خود را . مأمون را اين سخن به تفأل بد [ 188 ب 
  ] آمد . باز از آن جماعت استفسار نمود كه : اين موضع به عربى چه نام دارد ؟ گفتند رقّه . حال آنكه منجمّان در زايچهء طالع مأمون نوشته بودند كه وفات او به رقّه واقع شود ، و از اين جهت به شهر رقّه ، كه در عراق عرب است ، هرگز اقامت ننمودى . چون اين سخن را از روميان شنيد دانست كه احتراز از تقدير نتوان كرد .\r\nدر الكامل التّواريخ ابن أثير از قول سعيد بن علاف ، سبب بيمارى مأمون چنين نقل مىشود كه سعيد گفت : روزى مأمون مرا طلب كرد . چون من به ملازمت ايشان رسيدم ديدم كه در كنار چشمهء بديدون نشسته و معتصم به جانب راست او نشسته و هر دو پايهاى خود را در آب فرو گذاشته‌اند . چون من در مجلس درآمدم و از مراسم دعا و ثنا فارغ گشتم اشاره فرمود كه :\r\nبنشين . بعد از آن گفت : اى سعيد ، هرگز به اين صافى و سردى و خوش‌طعمى آب در عالم ديده‌اى ؟ گفتم : يا امير المؤمنين ، هرگز اينچنين آب نديده‌ام . بعد از آن فرمود كه : نيك باشد رطب تر خوردن و اين آب بر سر آن آشاميدن . گفتم : امير المؤمنين داناتر است . و هنوز در سخن بوديم كه آواز زنگى به گوش رسيد ، پرسيد : اين چه آواز است ؟ گفتند كه : يا امير المؤمنين ، بارخانه‌اى « 2 » از عراق عرب آمده . فرمود : زود برويد و رطب تر بياوريد . خادمى دويد و دوسلّه « 3 » پر از رطب بياورد كه پندارى در اين ساعت چيده‌اند . چون نظر مأمون بر آن رطب افتاد شكر نعم الهى به جاى آورد . ما همه متعجّب شديم ، از آن رطب بسيار خورد و بالاى آن از آب آن چشمه بياشاميد . اتّفاقا ، هركه از آن آب خورده بود همه را در حال تب گرفت ، چنانچه هيچ‌يك از ما بىتب نماند . مأمون به همان بيمارى وفات يافت و معتصم بيمار\r\n\r\n\r\n","description":"","footnote":"\r\n( 1 ) . سرما ، سرما . - و .\r\n( 2 ) . بارخانه : بسته‌هاى امتعه كه آن را در هند « اطاله » گويند ؛ - آنندراج .\r\n( 3 ) . سلّه ؛ سبد پهن بزرگ كه از چوب شاخه‌هاى درخت سازند ؛ - منبع پيشين .\r\n","page_name":" 1507 ","page_number":23},
  {"content":"\r\n\r\nمىبود تا آنكه به عراق رسيد و از آن بيمارى شفا يافت ، و من نيز در بغداد از آن مرض استخلاص يافتم .\r\nالقصّه ، چون مأمون دانست كه از آن بيمارى جان به سلامت نمىبرد اعيان و اكابر را طلب داشته به حضور پسرش ، عباس ، برادر خود ، ابو اسحاق بن هارون الرّشيد [ را 
  ] ، كه ملقّب به معتصم بود وليعهد خلافت گردانيد و به اين مضمون نامه به اطراف و اكناف عالم نوشت و معتصم را به اخلاق پسنديده وصيّت فرموده گفت : اى برادر ، بايد كه ملازم باشى پيمان خداى ، جلّ جلاله ، و ذمّهء پيغمبر او ، صلّى اللّه عليه و آله ، [ را 
  ] تا قيام نموده باشى به حقّ خداى ، سبحانه و تعالى ، در ميان بندگان و بايد كه طاعت خداى ، سبحانه و تعالى ، را بر معصيت او اختيار كنى و رعايت رعايا كه ودايع الهىاند ، بر ذمّهء همّت خود واجب شناسى و فرزندان امير المؤمنين على ، عليه السّلام ، نيكو دارى و از بدى ايشان درگذرى و حقوق ايشان را به ايشان رسانى .\r\nبعد از آن فرمود : اى ياران ، بدانيد و شاهد باشيد كه من به يگانگى خداى ، سبحانه و تعالى ، و به روز حشر و نشر و بهشت و دوزخ و به جميع آنچه پيغمبر ما ، صلّى اللّه عليه و آله ، از نزد حقّ ، سبحانه و تعالى ، بر خلقان آورده اقرار دارم و ايمان آوردم ، و من بندهء گناهكارم . اميد مىدارم و مىترسم مگر كه ياد مىكنم عفو خداى تعالى را . پس هرگاه بميرم چشم مرا بپوشانيد و مرا بر اين تخته بخوابانيد و غسل من نيكو كنيد . پس شكر كنيد حقّ ، سبحانه و تعالى ، را بر آن كه ما را و شما را از امّت محمّد ، صلّى اللّه عليه و آله ، گردانيد . بعد از آن ، مرا بخوابانيد بر تخت من و به شتاب بريد مرا . و نماز گزارد بر من كسى كه به من نزديك باشد به حسب و به نسب و بزرگتر باشد به سال . و بايد كه در نماز من پنج تكبير بگويد . پس با من در قبر كسى فرود آيد كه نزديكتر باشد به نسب من و حمد حقّ ، سبحانه و تعالى ، و تسبيح و تمجيد او بسيار بگويد . پس مرا بر جانب راست روى به قبله درنهيد و بگشاييد كفن را از سر و پاى من . پس برداريد لحد را و بيرون شويد از نزد من و مرا به خداى بىنياز بسپاريد و خير گوييد اگر دانيد كه خير كرده‌ام و از شرّ نگوييد بلكه خاموش باشيد كه به هرچه كه شما مىگوييد مرا بدان مىگيرند و مىخوانند .\r\nو مخوانيد كسى را كه مىگريد ؛ چه ، گريه بر ميّت موجب عذاب اوست . و چون از وصيّت فارغ شد اين كلمه را كه يا من لا يموت إرحم من يموت تكرار مىكرد . يعنى : اى كسى كه مرگ را بر ساحت كبريايى تو راه نيست رحمت كن بر بنده‌اى كه در معرض موت و هلاك است .\r\nو در تاريخ ابن كثير شامى آورده كه مأمون در وقت وصيّت معتصم گفت : اى برادر ، بر تو باد كه از حقّ ، سبحانه و تعالى ، بترسى و با رعيّت مدارا و مواسات كنى . و بايد كه اعتقاد تو در خلق قرآن موافق اعتقاد من كه برادر اكبر و اعلم توام ، باشد . و بايد كه در امور خود مشورت به عبد اللّه بن طاهر ، اسحاق بن ابراهيم و احمد بن داود كنى . زنهار ! هزار زنهار\r\n\r\n","description":"","footnote":"","page_name":" 1508 ","page_number":24},
  {"content":"\r\n\r\nكه بر يحيى بن اكثم اعتقاد نكنى و بر قول و فعل او عمل ننمايى .\r\nو نيز در تاريخ ابن كثير شامى مسطور است كه از سلاطين اسلام هيچ يكى را در مهارت علوم مثل مأمون نشان نداده‌اند ، جز مأمون كه ممتاز و يگانه بود در علوم حكمى و شرعى ، خصوصا در طبّ و نجوم و زيج مأمونى الحال در ميانهء اهل آن فنّ مشهور و معروف است . و به نظر راقم حروف در دمشق و شام رساله‌اى از سخنان مأمون كه بشر مريسى بعد از وى او را جمع نموده و مسمّى به آداب ملوك الحكما گردانيده ، رسيده . الحق رساله‌اى بود مشتمل بر بسى فوايد و فصلى از فراست در آنجا ايراد نموده . و از جملهء سخنان آن رساله آن است كه در حين مرض موت معتصم برادر خود را به عبادت الهى و شكر نعم نامتناهى او بسيار ترغيب نموده گفت : اى برادر ، پادشاه بايد كه صفحهء احوال خود را به پيرايهء عبادت معبود مطلق كه عبارت است از اداى فرايض و واجبات و ترك قبايح محرمات و انقياد اوامر و نواهى و اتباع سنن حضرت رسالت‌پناهى است ، بيارايد تا حقّ ، سبحانه و تعالى ، بدهد او را آنچه او را شايد . و بايد اى برادر ، كه روزها به كار رعيّت و شبها به كار خود مشغول باشى ؛ چه ، از امير المؤمنين على ، عليه السّلام ، منقول است كه در ايّام خلافت روزها به كار خلايق شغل داشتى و شبها به طاعت و عبادت حقّ ، سبحانه و تعالى ، پرداختى . گفتند : يا امير المؤمنين ، اين همه رنج بر خود روا مىدارى ، نه به روز آسايشى و نه به شب آرامى . جواب داد كه اگر در روز بياسايم كار رعيّت ضايع ماند و اگر به شب بياسايم فرداى قيامت من ضايع ماند . و نيز در آن رساله است كه :\r\nاى برادر ، گاه [ كه 
  ] فيّاض على الأطلاق بر بنده‌اى از بندگان خود موافق وصفى از اوصاف مستحسنهء او نعمتى ارزانى داشت بايد كه او را منع از آن وضع نكنيد تا از نعمتى كه مستتبع آن وضع مستحسن است بر وى محفوظ ماند و كريمهء  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 1 » ، ( يعنى : حقّ ، سبحانه و تعالى ، تغيير نمىدهد نعمتى را كه به قومى ارزانى داشته مادامى كه ايشان تغيير اوضاع خود نمىدهند ) صريحا دالّ است بر آن ، بلكه اى برادر ، اگر مىخواهى كه نعمتى را كه حقّ ، سبحانه و تعالى ، بر تو ارزانى داشته زياده گرداند دائما به شكر منعم حقيقى قيام نماى تا به مقتضاى  لَئِنْ شَكَرْتُمْ لَأَزِيدَنَّكُمْ  « 2 » روزبه‌روز آثار نعم الهى بر تو متزايد و مترادف گردد . و چون نعمت سلطنت بزرگترين نعمتهاست پادشاهان را بايد كه هميشه به شكرگزارى و سپاسدارى آن نعمت قيام نمايند و شكر هم به دل باشد و هم به زبان و هم به اعضا . امّا شكر به دل آن است كه حقّ ، سبحانه و تعالى ، را كه منعم حقيقى است ، بشناسد و بداند كه هر نعمتى كه به او رسيده از خزانهء جود اوست ، و شكر به زبان عبارت از پيوسته ياد كردن\r\n\r\n\r\n","description":"","footnote":"\r\n( 1 ) . رعد ، 11 .\r\n( 2 ) . اگر شكر كنيد ، البتّه ( نعمت ) شما را مىافزاييم ؛ ( ابراهيم ، 7 ) .\r\n","page_name":" 1509 ","page_number":25},
  {"content":"\r\n\r\nحقّ ، سبحانه ، و كلمهء الحمد للّه بسيار گفتن است ، و شكر به اعضا آن است كه هر عضوى را به طاعتى كه به او مخصوص است ، مشغول دارد . مثلا اطاعت جميع چشم آن است كه نظر در مخلوقات به عبرت كند و در علما و صلحا به حرمت نظر كند و در ضعفا و زيردستان به شفقت نگاه كند ، و طاعت گوش عبارت است از شنيدن كلام الهى و اخبار نبوى و قصص اكابر دين و مواعظ و نصايح حكماى اهل يقين ، و طاعت دست احسان با فقرا و مساكين و محتاجان ، و طاعت اعضاى ديگر على هذا القياس . و از سخنان آن رساله به اين مقدار كفايت مىرود .\r\nوفات مأمون در دوازدهم شهر رجب اين سال بود . مدّت خلافتش بيست و پنج سال و بيست و سه روز و مدّت حياتش چهل و هشت سال « 1 » و مدفن او شهر طرسوس كه از بناهاى طرسوس بن الرّوم بن اليقن بن سام بن نوح ، عليه السّلام ، است و بعد از آن مدّتى مديد خراب بود تا آنكه در زمان هارون يكى از خدمه كه او را « سليمان » گفتندى ، تعمير آن شهر نمود . و اين در سال صد و نود و چهار هجرى بود و الحال از جملهء بلاد معمورهء روم است .\r\nدر روضة الصّفا مسطور است كه مأمون مىگفت : « 2 » كه من در عمر خود از سه كس آنچنان ملزم شدم كه در برابر ايشان هيچ نتوانستم گفت ؛ يكى مادر فضل ذو الرّياستين كه چون فضل كشته شد به تعزيه نزد او رفتم و گفتم : باك مدار و از فراق پسر اندوه مخور . اگر او رفت فرزندى ديگر براى تو قائم مقام گذاشت كه آن منم . گفت : اى خليفه ، چگونه از مفارقت فضل متأثر و غمگين نشوم كه همچو تو كسى را پيدا كرد كه به جاى او باشد .\r\nو ديگر شخصى كه دعوى نبوّت مىكرد و او را پيش من آوردند از وى پرسيدم : تو چه كسى ؟ گفت : موسى [ 189 الف 
  ] بن عمران . گفتم : موسى آيات و علامات داشت ؛ مثل عصا و يد بيضا . اگر يكى از آن معجزات بنمايى به تو ايمان آورم ، و الّا گردنت بزنم . گفت : نيك فرمودى ، امّا فرعون دعوى  أَنَا رَبُّكُمُ الْأَعْلى ،  ( يعنى : من پروردگار بزرگ شمايم ) گفت .\r\nبنابراين ، موسى آن معجزات را نمود . اكنون اگر تو آنچه فرعون بر زبان آورده بود بياورى من نيز آيات موسى نمايم .\r\nسيّم از مردى از مردم كوفه كه از عاملى كه به صلاح و ديانت و امانت او اعتقاد داشتم ايشان شكايت كردند و من به ايشان پيغام دادم كه : فردا كه من در ديوان مظالم نشسته باشم نزد من آييد ، امّا شخصى را از ميان خود اختيار كنيد كه سخن مختصر گويد كه من حريف در آن\r\n\r\n\r\n","description":"","footnote":"\r\n( 1 ) . يعقوبى مىنويسد : « مرگ او پنجشنبه سيزده روز [ مانده از رجب سال 
  ] دويست و هيجده روى داد و سنّش چهل و هشت سال و چهار ماه بود . . . » ؛ - ترجمهء تاريخ يعقوبى ، ج 2 ، ص 493 . نيز ؛ - مسعودى ، ترجمهء مروج الذّهب ، ج 2 ، ص 457 . و مدّت خلافتش در تاريخ طبرى بيست سال و پنج ماه و بيست و سه روز آمده است .\r\n( 2 ) . مأمون اين مطالب را به ابو عباد دبير كه از خواص وى بود گفته است .\r\n","page_name":" 1510 ","page_number":26},
  {"content":"\r\n\r\nنفسى شما نيستم . آن جماعت خبر فرستادند كه : يا امير المؤمنين ، مردى همراه ماست كه در فصاحت و بلاغت بىنظير است « 1 » . اگر خليفه حال ما را از وى استفسار نمايد تفضّل باشد . گفتم :\r\nفردا چنين كرده خواهد شد . روز ديگر اهل كوفه سخنگوى را به ديوان فرستادند . من از وى پرسيدم : ياران تو از عامل من شكايت دارند ؟ جواب داد : نعم يا امير المؤمنين ، چرا كه او بدترين عمّال است در روى زمين ؛ زيرا كه در سال اوّل كه به ديار ما آمد اسباب خانه را فروختيم و به او داديم . در سال دويم ضياع و عقار و دخاير خود را در معرض بيع درآورده ثمن او را تسليم نموديم . امسال به پايهء تخت خلافت مصير آمده‌ايم تا استغاثه كرده بىچارگى خود را تقرير نماييم . مأمون گويد كه من بعد از شنيدن اين فصل سخن زبان به دشنام آن مرد گشاده گفتم : دروغ مىگويى ، كه به امانت و ديانت آن عامل يكى ديگر پيدا نمىتوانم كرد و گمان من آن است كه او را در صفات و سمات رضيه و حسن معاش با رعايا و نيك‌نفسى و خيرانديشى نظير و عديل نباشد . آن مرد گفت : يا امير المؤمنين ، من دروغ گفتم و امير المؤمنين راست مىفرمايد ، كه آن عامل به عدالت و ديانت موصوف است ، امّا حقّ ، سبحانه و تعالى ، امير المؤمنين را به تخت خلافت جهت آن نشانده كه ساكنان ربع مسكون از انعام و احسان و امتنان او على السّويه بهره‌ور باشند . و از انصاف امير المؤمنين دور مىنمايد كه آثار عدل آن عامل مخصوص به ديار ما باشد و مردم ولايات ديگر از اين نعمت محروم باشند . گفتم : برخيز اى شيطان ، كه من آن عامل را از كوفه معزول كردم . بعد از آن ، هركه را صلاح دانيد به جهت شما نصب كنم .\r\nو از سخنان مأمون است كه مردم بر سه قسم‌اند : جماعتى حكم غذا دارند كه هر روز به ايشان احتياج است ، و جماعتى حكم دوا دارند كه گاهى به ايشان احتياج مىافتد ، و جماعتى حكم زهر هلاهل دارند كه پرهيز ايشان لازم است « 2 » .\r\n\r\nذكر خلافت المعتصم باللّه\r\nبا آنكه مأمون او را وليعهد خود ساخته بود ، بعد از فوت وى مردم متفّرق شدند و جماعتى مجددا به بيعت او قيام نمودند و جماعتى اظهار دولتخواهى عباس بن مأمون كرده گفتند\r\n\r\n\r\n","description":"","footnote":"\r\n( 1 ) . مسعودى مىنويسد : « گفتند : ميان ما كسى كه شايستهء گفت‌وگو با امير المؤمنين باشد نيست مگر يك نفر كه كر است ، اگر امير المؤمنين كرى او را تحمّل كند كرم كرده است . » ؛ - ترجمهء مروج الذّهب ، ج 2 ، ص 432 .\r\n( 2 ) . مسعودى مىنويسد : « مأمون غالبا اشعارى را بر زبان مىراند كه مضمون آن چنين است : « هركه در معرض حوادث باشد روزى از پا درمىآيد ، اگر يك بار حادثه از او بگذرد بار ديگر مىرسد و هنگامى كه او از حادثه مىگريزد بشتاب دررسد و نگذارد كه بگريزد . » ؛ - ترجمهء مروج الذّهب ، ج 2 ، ص 458 .\r\n","page_name":" 1511 ","page_number":27},
  {"content":"\r\n\r\nخلافت حقّ اوست . معتصم چون اين اختلاف را مشاهده نمود عباس را به مجلس خود طلبيد .\r\nعباس چون به مجلس عمّ خود درآمد در ساعت با او بيعت كرد و هواخواهان خود را گفت :\r\nمن خلافت را به عمّ خويش مسلّم داشتم شما ترك اين محبت بىمزد بكنيد . پس آن فتنه به همين سخن فرونشست و در مبدأ حكومت معتصم ، بسيارى از مردم اصفهان و همدان و قهستان به متابعت بابك درآمده بودند . معتصم ، اسحاق بن ابراهيم بن مصعب را به عراق عجم فرستاد تا آن جماعت را گوشمالى لايق بدهد . اسحاق بدان نواحى رفته شصت هزار كس از متابعان بابك را به قتل رسانيد و بقيّة السّيف پراكنده شده به جانب روم رفتند . و در اين سال ، معتصم ، احمد بن حنبل را بنابر مبالغهء مأمون تكليف نمود كه به خلق قرآن قايل شود و احمد بن حنبل در اين باب اسرار نمود و به آن قايل نمىشد . پس معتصم در خشم آمده فرمود تا او را در حبس كردند .\r\n\r\n","description":"","footnote":"","page_name":" 1512 ","page_number":28},
  {"content":"\r\n\r\n\r\nذكر وقايع سال دويست و نهم از رحلت خير البشر\r\nو در سال دويست و نهم از رحلت خير البشر در طالقان خراسان محمّد بن القاسم بن محمّد بن عمرو بن علىّ بن الحسين بن علىّ بن أبى طالب ، عليه الصّلوة و السّلام ، ظهور نمود و خلقى بسيار به متابعت او درآمدند و ميانهء او و مردم عبد اللّه بن طاهر كه والى خراسان بود ، مكرّر جنگهاى عظيم واقع شد . آخر الأمر ، مردم عبد اللّه بن طاهر غالب آمده محمّد بن القاسم را دستگير كرده نزد عبد اللّه بن طاهر آوردند . عبد اللّه او را به بغداد نزد معتصم فرستاد . او اوّلا او را در زندان تنگ كرد . و چون مأمون او را در باب فرزندان امير المؤمنين علىّ بن أبى طالب ، عليه السّلام ، و رعايت حالت ايشان زياده از حدّ مبالغه كرده بود و معتصم مردى عامى بود و در عقيده موافقت به مأمون مىنمود ، روز چهارم محمّد بن القاسم را از بند بيرون آورده و خانه‌اى خوب به وى داد و روزينهء مناسب جهت آن مقرّر داشت و جمعى كه نگاهبان او باشند در بيرون خانه محافظت او مىنمودند ، تا روز عيد فطر رسيد و مردم به امور ضروريّه عيد مشغول گشتند و محمّد فرصت غنيمت دانسته از طاق خانه كه جهت روشنايى گذاشته بودند ، بيرون رفت و بعد از آن هيچ‌كس او را نديد . و در اين سال ، معتصم ، عجيف [ بن عنبسه 
  ] را با لشكرى بسيار نامزد دفع جماعت زط « 1 » كه مدّتها بود كه در حوالى بصره و اهواز خرابى و افساد مىكردند كرد . عجيف مدّت نه ماه به حرب آن طايفه مشغول بود و بعد از نه ماه رئيس آن جماعت محمّد بن عثمان را كه مشهور به « سلق » « 2 » بود ، دستگير كرده آن جماعت را مقهور و\r\n\r\n\r\n","description":"","footnote":"\r\n( 1 ) . زط : قومى از مردم سند ( پاكستان امروزى ) كه به عراق و ايران مهاجرت كرده بودند .\r\n( 2 ) . در تاريخ طبرى ( ج 13 ، ص 5082 ) به صورت « سملق » ، در الكامل ( ج 11 ، ص 76 ) به صورت « سماق » آمده است . اين شخص مباشر و سردار محمّد بن عثمان رئيس قوم زط بوده نه لقب وى .\r\n","page_name":" 1513 ","page_number":29},
  {"content":"\r\n\r\nمنكوب گردانيد و شرّ ايشان را از مسلمانان بازداشت . و در همين سال ، اسحاق بن ابراهيم بن مصعب كه به جنگ بابك خرّمى رفته بود ، با اسير بسيار و غنايم بىشمار به بغداد آمد .\r\n\r\n","description":"","footnote":"","page_name":" 1514 ","page_number":30},
  {"content":"\r\n\r\n\r\nذكر وقايع سال دويست و دهم از رحلت خير البشر\r\nو در سال دويست و دهم از رحلت پيغمبر ، صلّى اللّه عليه و آله ، در روز عاشورا عجيف از بصره به كشتى نشسته به بغداد آمد و بيست و هفت هزار كس از قبيلهء زط را امان داده همراه آورد و در جانب شرقى بغداد فرود آمدند . معتصم ايشان را به سرحد روم به موضعى كه مشهور به « عين زربه » است ، فرستاد . در آن حدود ايشان روميان را چنان مغلوب ساختند كه خاطر اهل اسلام من جميع الوجوه از آن جانب فارغ و مطمئن گشت .\r\nامّا بابك خرّمى ، بعد از آنكه اسحاق بن ابراهيم قريب شصت هزار نفر از متابعان ايشان را به قتل رسانيده و جمعى كثير را از اطفال و عورات ايشان گرفت ، شروع در خرابى بلاد و اخراج مردم معتصم كرد و كار او باز بسيار قوّت گرفت . بنابراين ، معتصم در اين سال خيذر بن كاوس را كه از ملوك‌زاده‌هاى ماوراء النهر و مشهور به « افشين » بود « 1 » ، با لشكرى عظيم به جنگ بابك خرّمى فرستاد . چون افشين به حدود اصفهان رسيد ميانهء افشين و بابك جنگى عظيم واقع شده و خلقى بسيار از مردم بابك به قتل رسيدند و بابك با جمعى كثير روى گردانيده به جانبى به دررفت . افشين از تعاقب مردم او مردم خود را منع نموده گفت : هنوز اين بدبخت جماعتى كثير دارد ، مبادا از سر خود گذشته برگردند و چشم‌زخمى به ما رسد . صلاح در آن است كه مرتبهء او را ضعيف بايد ساخت تا به آسانى به دست آيد .\r\n\r\n\r\n","description":"","footnote":"\r\n( 1 ) . خيذر بن كاوس ، از شاهزادگان اشروسنه در سرزمين هياطله بود و مانند پدران خويش ، در آن ولايت « افشين » خوانده مىشد . ( تاريخ يعقوبى ، ج 3 ) در باب ظهور و سقوط وى و خيانتهايش به بابك و مازيار ؛ - دكتر زرّين‌كوب ، دو قرن سكوت ، ص 256 به بعد .\r\n","page_name":" 1515 ","page_number":31},
  {"content":"\r\n . \r\n","description":"","footnote":"","page_name":" 1516 ","page_number":32},
  {"content":"\r\n\r\n\r\nذكر وقايع سال دويست و يازدهم و دويست و دوازدهم از رحلت خير البشر\r\nو در سال دويست و يازدهم از رحلت پيغمبر ، صلّى اللّه عليه و آله و سلّم ، بغاى كبير « 1 » كه از امراى عظام معتصم بود ، با بابك خرّمى جنگ كرده و كشته شد . و در همين سال نوبت ديگر افشين به جنگ بابك رفت و جمعى كثير را از سپاه او به قتل رسانيد .\r\nو در سال دويست و دوازدهم از رحلت پيغمبر ، صلّى اللّه عليه و آله ، باز افشين به جنگ بابك رفت و اين نوبت بابك تاب مقاومت نياورده با جمعى اندك از خويشان و برادران و اهل و عيال خود گريخته روى به ارمنيه نهاد « 2 » . چون از مأكول و مشروب چيزى با ايشان نمانده بود بابك به لباس تاجران درآمده به نواحى قلعهء سهل بن سنباط كه يكى از بطارقهء روم بود ، رسيده به كنار آبى فرود آمده رمه را ديد . از چوپان گوسفندى خريدند . شبان فى الحال پيش سهل بن سنباط رفت و گفت : جمعى چنين و چنان در فلان موضع فرود آمده‌اند . سهل گفت :\r\nيقين كه اين بابك است با اتباعش . آنگاه سهل سوار شده متوجّه آن موضع شد . چون نظرش بر بابك افتاد از اسب فرود آمده زمين ادب را ببوسيد و گفت : ايّها الملك ، خاطر جمع دار و از روى فراغت خاطر به اين حصن حصين نزول فرماى . و چندان استمالت و ملامت نمود كه بابك با اتباعش فى الحال روى به آن قلعه رفته در آنجا فرود آمدند . سهل بن سنباط ، بابك را بر سرير نشانيده كمر خدمت و طاعت در ميان بست و مردم او را هر يكى را به منزل نيكو فرود آوردند . چون طعام پيش بابك حاضر ساختند سهل بن سنباط در طعام خوردن با او شريك\r\n\r\n\r\n","description":"","footnote":"\r\n( 1 ) . بغا يكى از بزرگترين سالاران ترك معتصم بود .\r\n( 2 ) . تصرّف بذّ ، مقرّ حكومت بابك ، به دست افشين و فرار بابك به سوى ارمنيه در بيست و يكم رمضان سال دويست و بيست و دو اتفاق افتاد .\r\n","page_name":" 1517 ","page_number":33},
  {"content":"\r\n\r\nشد . و بابك از كمال جهل و سفاهت سهل را معاتب و مخاطب ساخته گفت : تو را چه حدّ آن است كه با من طعام خورى ! سهل از سفره برخاست و گفت : راست مىگويى ايّها الأمير ، چه رتبهء من از آن فروتر است كه با ملوك طعام [ 189 ب 
  ] خورم . چون بابك از طعام خوردن فارغ گشت سهل آهنگرى را آورد و گفت : ايّها الأمير ، پايها را دراز كن تا استاد زنجيرى بر آن نهد .\r\nالقصّه ، آهنگر بندى بر پاى بابك نهاد و بابك روى به سهل آورده گفت : اى سهل ، با من غدر كردى . سهل او را دشنام داد و گفت : اى شبان ، تو را با امارت چه كار ! همچنين جميع مردم بابك را زنجير كرد . بعد از آن مكتوبى به افشين نوشت مشعر بر گرفتن بابك و اتباعش .\r\nافشين از شنيدن اين خبر مسرّت‌اثر بسيار خوشحال گرديد و در ساعت جماعتى كثير از لشكريان را فرستاد تا بابك را به اتّفاق سهل بن سنباط بياورند . چون سهل به خدمت افشين رسيد او را بغايت ملوكانه بنواخت و خراج ولايت از وى برداشت و بابك را در زندان محافظت نموده در ساعت مكتوبى مشتمل بر گرفتن بابك نوشته بر بال كبوترى بست و [ كبوتر 
  ] بعد از يك شبانه‌روز از حدود آذربايجان به سامره « 1 » رسيد و معتصم را از گرفتن بابك خبردار گردانيد . معتصم آن روز جشنى عظيم [ بر پا كرد 
  ] و كمال شادمانى و مسرّت اظهار نمود .\r\n\r\n\r\n","description":"","footnote":"\r\n( 1 ) . ابتداى بناى شهر سامرا به دست معتصم سال دويست و بيست و يك بود . علّت بناى آن ترس معتصم از شورش سپاهيانش بود و مىخواست محل امنى جهت استقرار غلامان ترك تحت نفوذش داشته باشد و از آنجا مشرف بر بغداد و سپاه باشد . اوّل اين شهر « سرّ من رأى » خوانده مىشد كه به معنى « مسرور شد هركه او را ديد » بود .\r\n","page_name":" 1518 ","page_number":34},
  {"content":"\r\n\r\n\r\nذكر وقايع سال دويست و سيزدهم از رحلت خير البشر\r\nو در سال دويست و سيزدهم از رحلت خير البشر ، افشين با بابك و متابعانش متوجّه سامره گشت . چون به پنج فرسخى سامره رسيد معتصم پسر خود ، هارون الواثق اللّه ، را با جميع امرا به استقبال او فرستاد و فرمود تا فيل سفيدى را كه يكى از سلاطين هند جهت مأمون فرستاده بودند ، به ديباى سرخ و سبز آراسته و همچنين فرمود شتر را نيز آراسته كردند و كلاهى عظيم مكللّ به درّ و جواهر با دو جامهء فاخر نزد افشين فرستاد و فرمود تا بابك را بر فيل و برادرش را بر شتر نشانيده و طاقيها بر سر ايشان نهاده و جامه‌ها در ايشان پوشانيده به شهر درآوردند .\r\nچون بابك فيل را ديد گفت : اين دابّهء قوى هيكل چيست و اين جامه از كجاست ؟ شخصى در جواب گفت : اين كرامتى است كه از ملك بزرگ براى پادشاه اسير ، كه بعد از عزيزى به خوارى نشسته ، رسيد كه عاقبت كار تو به خير و خوبى مقرون خواهد بود . بعد از آن ، معتصم حكم كرد تا تمامى لشكريان و ساير خلايق زيب و زينت تمام به جاى آوردى و افشين با امرا سوار شده و بابك را با برادرش بر فيل و شتر سوار ساخته در ميانهء هر دو صف درآوردند . چون بابك آن كثرت را نگاه كرد تأسف خورد كه : چرا اين همه مردم از تيغ من خلاص شدند .\r\nدر روضة الصفا مسطور است كه بابك خرّمى در ايام استيلا دو جلّاد داشت . از يكى پرسيدند كه : تو چند كس را كشته‌اى ؟ جواب داد كه : كشته‌هاى من زياده از سى هزار است . و در بعضى از روايات اهل تواريخ مسطور است ، و العهدة على الرّاوى ، كه عدد مقتولان بابك در معارك و غير آن به هزارهزار رسيده . و چون بابك را به اين وضع از پنج فرسخى نزد المعتصم باللّه آوردند ، از وى پرسيد : بابك تويى ؟ گفت : بندهء امير المؤمنين‌ام ، و مالى عظيم\r\n\r\n","description":"","footnote":"","page_name":" 1519 ","page_number":35},
  {"content":"\r\n\r\nقبول دارم اگر امير المؤمنين از سر خون بندهء خود درگذرد « 1 » . معتصم به سخن او التفات ناكرده امر فرمود تا او را برهنه كردند و دست و پاى او را از بندها جدا كردند . بعد از آن ، جلّادان را فرمود تا در تهيگاه او شمشيرها فروبرده تنش را از بار سر سبك سازند و جسد ناپاك او را در چهار سوى سامرا بياويختند و سر خبيثش را به بغداد فرستادند . والى بغداد اسحاق بن ابراهيم برادر بابك را به وضعى كه برادرش را معتصم كشته بود ، به سياست رسانيد . بعد از آن ، به حكم معتصم سر بابك را از عراق عرب به عراق عجم فرستاد تا گرد تمامى امصار و قصايب گردانيده عبرت عالميان حاصل شود « 2 » . و معتصم افشين را به عنايات پادشاهانه سرافراز ساخت و از جملهء نفايسى كه به او بخشيد تاجى بود مرصّع به يواقيت احمر و زمرّد كه مقوّمان زمان از قيمت آن عاجز آمدند . و مرتبهء افشين به واسطهء اين خدمت بسيار بلند شد ؛ چنانچه در ملك و منال محسود اركان دولت و اعيان سلطنت گشت .\r\nو از جملهء وقايع اين سال آنكه توفيل ، قيصر روم ، با لشكرى انبوه از مقرّ سلطنت متوجّه ديار ملطيه گشت . سبب آمدن آن بود كه وقتى كه معتصم پياپى لشكرها به مدد افشين جهت استيصال بابك مىفرستاد و بابك آثار ضعف در خود مشاهده كرد خواست كه شايد به حيله‌اى دفع اين بليّه از خود نمايد . بنابراين ، مكتوبى نوشت به توفيل بن ميخائيل كه : « در اين وقت ملك عرب تمام لشكر و سپاه به جنگ من فرستاده ، اگر ميل گرفتن ولايت دارى فرصت غنيمت است . بايد كه متوجّه شوى كه بىممانعت مانعى عرصه را متصرّف خواهى شد . » « 3 »\r\nچون توفيل بر مضمون كتابت بابك اطلاع يافت در ساعت تهيّهء سفر كرده با صد هزار سوار به بلاد اسلام درآمد و جمعى كثير از ملاحده ، كه از همراهى بابك جدا افتاده در جبال آن ديار مختفى بودند ، نيز به وى ملحقّ شدند . القصّه ، چون به شهر زبطرهء اسلام ، در حدود روم واقع است ميانهء مدينهء ملطيه و سميساط ، رسيد « 4 » اهل آن شهر را قتل عام فرموده زن و فرزند ايشان را اسير گرفت . در اين وقت ، يكى از زنان هاشميه كه در دست رومى افتاد فرياد كرد كه : وا معتصماه . رومى در جواب آن عورت گفت : معتصم را بگوى تا بر اسب\r\n\r\n\r\n","description":"","footnote":"\r\n( 1 ) . گويند چون بابك بر معتصم درآمد برادرش هم بدانجا بود . وى را گفت : « اى بابك ، كارى كردى كه كس نكرد .\r\nاكنون صبرى كن كه ديگرى نكرده باشد . گفت : خواهى ديد كه صبر چگونه كنم . » ؛ - ابن عماد حنبلى ، شذرات الذهب ، ج 2 ، ص 51 .\r\n( 2 ) . به غير از رواياتى كه از طرف مخالفين بابك نقل شده ، اكثر قصّه‌هايى كه در باب فرجام وى نقل شده حاكى از اين است كه بابك شكنجه مرگ را با متانتى در خور قهرمانان تحمّل كرده است ؛ - خواجه نظام الملك ، سياستنامه ، ص 176 .\r\n( 3 ) . در خصوص ارتباط بابك با توفيل ( تئوفيلوس امپراتور بيزانس ) ؛ - دكتر زرّين‌كوب ، تاريخ مردم ايران ، ج 2 ، ص 70 و ص 529 ؛ همان نويسنده ، دو قرن سكوت ، ص 199 .\r\n( 4 ) . زبطره : شهرى است ميان ملطيه ، سميساط و حدث ؛ - ياقوت ، معجم البلدان .\r\n","page_name":" 1520 ","page_number":36},
  {"content":"\r\n\r\nابلق خود سوار شده بيايد و تو را از چنگ من خلاص گرداند .\r\nشخصى « 1 » اين سخن را به معتصم ، وقتى كه صحبت بزم آراسته بود ، رسانيد . معتصم را غيرت پادشاهانه به حركت آمده همان لحظه از جاى برجست و سوگند ياد كرد كه : به فرياد آن ضعيفهء هاشميه نرسم بر بساط نشاط ننشينم . آنگاه در قلب زمستان با سپاه فراوان به جانب روم شتافت و بر قيصر ظفر يافته آن ضعيفهء هاشميه را پيدا كرده به عنايات پادشاهانه‌اش سرافراز ساخت .\r\nگويند كه تمامى لشكر معتصم بر اسبان ابلق سوار شده بودند . و در اصل معتصم سوارى بر اسب ابلق را دوست داشتى و بر خود مبارك دانستى . و چون توفيل از چنگ معتصم بجست معتصم پرسيد كه : از بلاد روم كدام شهر است كه به استحكام مشهور و معروف است ؟ گفتند : يا امير المؤمنين ، هيچ شهرى بزرگتر از شهر عمّوريّه ، كه دار الملك قديم ايشان است و معتبرتر از قسطنطين است « 2 » و در استحكام و متانت معلوم نيست كه هيچ شهرى را به او رسد ، نيست . پس معتصم عنان عزيمت به جانب عمّوريّه منعطف داشت و همّت ذى نهمت خود را بر تسخير آن مملكت فسيح « 3 » گماشت و افشين را از يك جانب روانه كرد و خود از جانبى ديگر متوجّه آن صوب گشت .\r\nچون توفيل شنيد كه معتصم لشكر را متفرّق ساخته برگشته متوجّه معتصم گشت . و چون به جايى رسيد كه ميانهء او و معتصم مسافت چهار فرسخ بود فرود آمد . امّا مقارن اين حال افشين خبر يافته خود را از عقب توفيل رسانيد . توفيل سراسيمه شده مصلحت چنان ديد كه يكى از خويشان خود را با اكثر لشكرش در برابر معتصم گذاشته با اندك جماعتى از شجاعان سپاه خود برگشته متوجّه حرب افشين گشت . افشين در آن معركه پاى ثبات فشرده بايستاد و اكثر سپاه توفيل را به قتل رسانيد و توفيل روى به هزيمت نهاد . در اين وقت معتصم فرصت غنيمت دانسته افواج جيوش را بر سر لشكر او فرستاد . چون آن جماعت خبر هزيمت توفيل را شنيده بودند مطلقا تاب مقاومت نتوانستند نمود ، بلكه اكثرى به تيغ بىدريغ اهل اسلام راه عدم پيش گرفتند و بقيّة السّيف معدودى چند گريخته به اطراف و جوانب متفرّق شدند و چندين غنايم به دست اهل اسلام افتاد كه محاسب وهم از حساب آن عاجز بود . و چون خويش توفيل كه او را بر اين لشكر امير ساخته بود ، به وى رسيد فرمود تا او را در ساعت گردن زدند .\r\nالقصّه ، بعد از آن معتصم به استقلال و شوكت تمام در موضع انقره « 4 » لشكر آراسته ميمنه را\r\n\r\n\r\n","description":"","footnote":"\r\n( 1 ) . ابراهيم بن مهدى ضمن قصيده‌اى معتصم را به جهاد ترغيب كرد ؛ - مسعودى ، ترجمهء مروج الذهب ، ج 2 ، ص 472 .\r\n( 2 ) . دينورى عمّوريّه را ، « قسطنطنيهء » صغير مىخواند ؛ - اخبار الطّوال ، ترجمهء صادق نشأت ، ص 419 .\r\n( 3 ) . فسيح : پهناور . - و .\r\n( 4 ) . آنكاراى امروزى .\r\n","page_name":" 1521 ","page_number":37},
  {"content":"\r\n\r\nبه افشين و ميسره را به اشناس « 1 » سپرده و خود در قلب قرار گرفته متوجّه شهر عمّوريّه گشت و ما بين هر يكى از ميمنه و ميسره و قلب مسافت دو فرسخ تعيين نمود . راوى گويد اشناس كه امير ميسره بود ، پيشتر از همه صبح روز پنجشنبه پنجم شهر رمضان اين سال به عمّوريّه رسيده در دور آن فرود آمد . بعد از آن ، صبح روز جمعه ششم ماه مذكور معتصم رسيد و نزديكتر از اشناس به شهر نزول فرمود و صبح روز شنبه هفتم ماه مذكور افشين رسيده پيشتر از معتصم فرود آمد و معتصم هر يكى از امرا و اعيان لشكر جا به‌جاى تعيين نمود . و در اين اثنا ، جمعى از مسلمانان كه قبل از اين به مدّتى در بند روميان افتاده بودند و به دين نصرانى ايشان درآمده و از ميان ايشان زن خواسته ، گريخته پيش معتصم آمدند و حقيقت حال خود عرض كرده گفتند : يا امير المؤمنين ، ما مدّتى مديد است كه در اين شهريم و از حفظ نفس خود دين ايشان اختيار كرده و احوال اين شهر را بسيار نيك مىدانيم . از فلان موضع سيل آمده و سور اين شهر را شكسته و آنجا ايشان عمارتى بىبنياد كردند . چون آن موضع را به معتصم نشان دادند معتصم ايشان را رعايت پادشاهانه كرد و بفرمود تا [ 190 الف 
  ] سراپردهء خاصه را در برابر آن موضع برپاى كردند و مجانيق نصب كرده شروع در جنگ كردند .\r\nامير عمّوريّه ، باطش ، سپاه خود را بر اطراف و جوانب شهر تقسيم نموده متوجّه حرب شد .\r\nبين الفريقين هر روز جنگى عظيم مىشد تا آنكه معتصم بر آن موضع بىبنياد هجوم آورده بشكست . چون باطش از اين معنى خبر يافت بسيار متوهّم شده مكتوبى به توفيل نوشته او را از حقيقت حال اعلام كرد و اين مكتوب به دو نفر از غلامان خود سپرد كه ايشان به زىّ مسلمانان درآمده از اردوى معتصم درگذشته خود را به توفيل رسانند .\r\nمعتصم پيشتر از اين ، در دور لشكر خود از جميع جوانب به دورى مسافت پنج فرسخ حارسان تعيين نموده بود تا هركس مىآمد و رفته باشد احوال او را معلوم كرده به عرض رسانند . اتّفاقا ، اين هر دو غلام به دست آن جماعت افتادند و ايشان را گرفته نزد معتصم آوردند . بعد از تحقيق و تفحّص مكتوب باطش كه به توفيل نوشته بود ، ظاهر گرديد . معتصم غلامان را خلعت و زر داده نگاه داشت و مضمون مكتوب آن بود كه : « بر ملك توفيل ظاهر باشد كه ملك عرب عمّوريّه را آنچنان محاصره نموده كه پيادهء ما را مجال تردّد نمانده و با وجود اين حال فلان و فلان از مسلمانان كه به دين نصرانى درآمده و از ميان ما زن خواسته و\r\n\r\n\r\n","description":"","footnote":"\r\n( 1 ) . او از سرداران ايرانى معتصم بود . علّت اينكه او را « اشناس » ناميده‌اند اين بود كه در يكى از جنگها پهلوانى به معتصم ، كه هنوز به خلافت نرسيده بود ، حمله كرد و نزديك بود كه او را بىپا كند . در اين لحظه اشناس آن پهلوان را كشت و به معتصم گفت : اشناس مرا . « اشناس » فعل امر است از شناختن ؛ - تعليقهء عباس خليلى بر ترجمهء الكامل ، ج 11 ، ص 47 .\r\n","page_name":" 1522 ","page_number":38},
  {"content":"\r\n\r\nاز كماهى حال اين شهر خبردار بودند ، در اين محل نزد او رفته او را از حال آن جاى از قلعه كه سيل انداخته بود و هنوز بنياد او استحكام نيافته ، اعلام نمودند . الحال ملك عرب هجوم به آنجا آورده و قلعه را رخنه كرده و مردم سپاه قلعه بسيار بىدل شده‌اند . اگر امدادى به ما نرسد يقين ما را با اين سپاه طاقت مقاومت ايشان نيست . من با خود قرار داده‌ام كه صبح فلان روز از فلان موضع بيرون آمده متوجّه خدمت شوم ، و السّلام . »\r\nمعتصم بعد از اطلاع بر مضمون مكتوب آن غلامان را و آن جماعت مسلمانان را يك جا حاضر ساخته حقيقت حال آن موضع را كه باطش قرار داده بود كه از آنجا بيرون آيد ، تحقيق نموده و جماعتى از شجعانان سپاه را به حراست آن موضع تعيين نمود . آخر الأمر ، معتصم روزى سوار شده گرد خندق عمّوريّه مىگشت ديد كه بسيار عميق و فراخ است . بنابراين حكم كرد تا جميع چهارپايان ، كه غنيمت گرفتند ، بر لشكريان تقسيم نمايند و بگويند كه هر يكى پوست او را پرريگ كرده بياورد و در خندق اندازد .\r\nالقصّه ، خندق در يك روز آنچنان مملو شد كه نيم گز بلندتر از زمين برآمد . پس معتصم سوار شده حكم كرد تا مردم بر قلعه روند . راوى گويد كه در يك طرفة العين مردم به اطراف و جوانب شهر برآمده فتح كردند . چون سپاه اهل اسلام به شهر درآمدند سپاه روم پناه به كنيسه‌اى كه در آن شهر بود ، بردند . و آن كنيسه‌اى بود سر بر فلك كشيده و در استحكام بىبديل . افشين روى به آن كنيسه نهاد و فرمود تا دروازهء آن را آتش زدند و آن جماعت را نيز به صحراى عدم فرستادند و اكثر ايشان را در آتش سوختند . القصّه ، بقيّة السّيف با باطش در ارك قلعه متحصّن شدند . معتصم خود سوار شده در برابر آن موضع آمده بايستاد و مردم فرياد برآوردند كه : اى باطش ، اينك بيا كه امير المؤمنين تو را امان داده . از آنجا آواز برآمد كه باطش اينجا نيست . معتصم از روى اعراض عنان مركب برگردانيده و فرمود كه اين موضع را نيز خراب كنند . در اين وقت ، باطش فرياد برآورد كه : يا امير المؤمنين ، الامان ! الامان ! باطش از سر قدم ساخته به خدمت مىرسد « 1 » . القصّه ، باطش شمشير در گردن كرده پيش معتصم آمد . معتصم چوبى در دست گرفته بر سر او بزد و فرمود تا او را به زندان برند . و از شهر عمّوريّه چندان نفايس اموال به دست معتصم و ساير امرا و عامهء لشكريان افتاد كه احصاى آن ممكن بشر نيست .\r\nاز جمله وقايع اين سال بعد از مراجعت از فتح عمّوريّه كشته شدن عباس بن مأمون بود .\r\nحقيقت اين واقعه را ابن كثير شامى در تاريخ خود چنين آورده كه عجيف بن عنبسه هميشه عباس بن مأمون را بر ترك خلافت بعد از پدر و بيعت كردن با عمّ خود معتصم ملامت مىكرد\r\n\r\n\r\n","description":"","footnote":"\r\n( 1 ) . دربارهء جنگ عمّوريّه اطلاعاتى بسيار نفيس در كتاب ، آداب الحرب و الشجاعه ( ص 447 ) آمده است .\r\n","page_name":" 1523 ","page_number":39},
  {"content":"\r\n\r\nو سرزنش بسيار مىنمود و عباس تغافل مىكرد تا آنكه در اين وقت ، كه معتصم متوجّه عمّوريّه شد ، عجيف سرزنش از حدّ زياد كرد و عباس قبول كرد كه بر عمّ خود خروج كند و در وقت فرصت او را بكشد . و عجيف در اين باب جمعى از امرا را با خود متفّق ساخته به عباس در خفيه بيعت كردند . عجيف بعد از آن حارث سمرقندى را كه از جمله ندماى عباس بن مأمون بود ، بر آن داشت كه در پنهانى از مردم جهت عباس بيعت ستاند . و قرار بر اين دادند كه هرگاه عباس عمّ خود ، معتصم ، را بكشد هر يكى از بيعتيان او يكى از امراى عظام معتصم مثل افشين و اشناس و غير ايشان را به قتل رسانند . تا آنكه در وقتى كه معتصم از انقره تعبيهء لشكر نموده متوجّه عمّوريّه گشت به در تنگ رسيد ، عجيف به عباس اشاره كرد كه : مثل اين فرصت غنيمت است كار خود را باش و از همين‌جا به‌جانب بغداد مراجعت نماى . عباس گفت : مناسب نيست كه بر مسلمانان اين غزوه را معطّل گردانم . ان شاء اللّه تعالى بعد از مراجعت از اين غزوه هر جا كه فرصت يابم كار خود مىسازم .\r\nاتّفاقا ، در وقت مراجعت ، معتصم از اين معنى آگاه شده در باب حفظ و حراست خود احتياط تمام فرمود و حزم را مرعى داشت و حارث سمرقندى را در خلوت طلبيده به وعده و وعيد از وى اقرار گرفت و تمام آن جماعتى كه حارث از ايشان جهت عباس بيعت گرفته بود يك‌يك را از حارث تحقيق نمود . چون حارث جماعتى كثير را كه گرفتن همهء ايشان به يك بار مصلحت نبود ، نام برد ، معتصم در اين باب تغافل ورزيد ، امّا روز ديگر عباس بن مأمون را گرفته در زندان كرد و بعد از دو روز از گناه او درگذشت و او را از زندان بيرون كرد و در نصف شب او را پيش خود طلبيده اظهار مهربانى بسيار نمود و او را تكليف شراب كرد . چون مست شد از وى احوال آن كسى كه باعث اين تدبير بود پرسيد . عباس در حال مستى تمامى احوال را بتفصيل بازگفت ، چنانچه [ معتصم آن را 
  ] بعينه موافق سخن حارث سمرقندى يافت .\r\nروز ديگر ، معتصم باز حارث سمرقندى را طلبيده سخن از سر گرفته احوال پرسيد . ديد كه لفظا و معنا موافق يكديگرند . غرض معتصم از مكرّر پرسيدن آن بود كه مبادا به گمان و تهمت خون بىگناهى ريخته شود و موجب بدنامى دنيا و عقوبت آخرت گردد . و لهذا در وصاياى ارسطو ، كه جهت اسكندر نوشته ، مسطور است كه : « اى اسكندر ، پادشاهان عادل و واليان كامل بايد كه در امور مصالح جمهور تا برهانى قاطع كه به سرحدّ يقين رسد ظاهر نشود حكم نفرمايد ؛ چرا كه ، پادشاهان به منزلهء قضا و قدر الهىاند . نيز از تغيير و تبديل محفوظ مىبايد بود . پس شرط انصاف و عدالت آن است كه از روى گمان بىگناهى را در مهلكه و خطر نيندازد ، كه  إِنَّ بَعْضَ الظَّنِّ إِثْمٌ  « 1 » . و اگر كسى به مجرّد گمانى ناتحقيق كرده در مهمّى حكم\r\n\r\n\r\n","description":"","footnote":"\r\n( 1 ) . كه پاره‌اى از گمانها به يقين گناه است ؛ ( حجرات ، 12 ) .\r\n","page_name":" 1524 ","page_number":40},
  {"content":"\r\n\r\nفرمايد و بعد از تأمل و تدّبر خلاف آن ظاهر شود يقين كه خود را در معرض سخط و غضب الهى آورده باشد . »\r\nنقل است كه در روزگار قباد شهريار شخصى به ويرانه‌اى درآمد . ديد كه مردى كشته در ويرانه افتاده و كارد بر سينه‌اش نهاده . از كمال تحيّر مبهوت و مدهوش بماند كه در اين اثنا ، يكى از نوكران عسس به آنجا رسيد و چون اين صورت را مشاهده نمود در ساعت دست و گردن آن بىچاره را بسته و كارد به گردنش آويخته به در خانهء حاكم آورد و واقعه را تقرير نمود . حاكم از آن شخص پرسيد كه : اى بدبخت چرا خون ناحق كردى ؟ آن بىچارهء بىگناه گفت : ايّها الملك ، من از كشتن آن خبر ندارم . اتّفاقا ، گذر من به آن ويرانه افتاد ، او را كشته ديدم . مقارن اين حال اين مرد رسيد و مرا گرفته به خدمت تو آورد . ملك گفت : دروغ مىگويى . مردى را كشته‌اى و الحال مىخواهى به اين زمان از چنگ من رهايى يا بى .\r\nالقصّه ، حكم ناتحقيق كرده فرمود كه آن مرد را ببرند و در بازار بر دار كشند و منادى كنند كه وى فلان كس را در ويرانه كشته . اتّفاقا ، در محلى كه اين بىگناه را رسن در گردن كرده مىخواستند كه بر دار كشند منادى ندا كرد كه : اين فلانى را در فلان ويرانه بىگناه كشته . جوانى از نظارگيان پيش آمد كه : اى جلّاد ، چندان صبر كن كه من پيش ملك بازآيم و حقيقت حال به عرض او برسانم . جلّاد از آن بىگناه دست بازداشت و جوان را نزد ملك آوردند ، گفت :\r\nايّها الملك ، اين مرد بىگناه است و آن مردى كه در آن ويرانه كشته شده قاتل آن منم . ميان من و او عداوتى بود . امروز بر وى دست يافتم و به قتلش رسانيدم . ملك تأمّل كرد و با خود نذر كرد كه بعد از اين ، بىتأمّل در هيچ امرى حكم نكند . پس آن مرد را عذرخواهى نموده خلاص كرد و آن جوان را در بند كرده حقيقت حال را به عرض قباد شهريار رسانيد . قباد از علماى زمان خود پرسيد . [ 190 ب 
  ] گفتند كه اين جوان را نبايد كشت ؛ چه ، اگر يكى را كشته اما سبب احياى يكى ديگر شده . پس قباد آن جوان را طلبيده و صورت حال از وى پرسيده او را خلعت داده آزاد كرد و فرمود كه در وصاياى او نوشتند كه : « بر پادشاه لازم است كه در هيچ امرى ، خصوصا در خون ، بىتحقيق امرى نفرمايند . »\r\nالقصّه ، معتصم بعد از تحقيق حال چون يقين او شد كه وى در مقام غدر بوده فرمود تا عباس را بار ديگر در زندان كردند و چندان او را از آب منع كردند كه در زندان بمرد . بعد از آن ، فرمود كه بر منابر بر وى لعن كنند و او را « لعين » خوانند . همچنين جميع آن كسانى را كه با وى بيعت كرده بودند ، در اندك فرصت به بهانه‌هايى گرفته به سياست رسانند .\r\n\r\n","description":"","footnote":"","page_name":" 1525 ","page_number":41},
  {"content":"\r\n . \r\n","description":"","footnote":"","page_name":" 1526 ","page_number":42},
  {"content":"\r\n\r\n\r\nذكر وقايع سال دويست و چهاردهم از رحلت خير البشر\r\nو در سال دويست و چهاردهم از رحلت خير البشر ، عليه و آله التّحيّة من الملك الأكبر ، در ولايت طبرستان مازيار بن قارن « 1 » كه هميشه قبل از اين به بابك خرّمى مىنوشت كه : « خلافت به تو خواهد رسيد و تو بر عباسيان مظفّر و منصور خواهى شد » « 2 » ، خروج كرد .\r\nدر تاريخ ابن كثير شامى آورده كه باعث بر خروج مازيار به اعتقاد مردم افشين بود ؛ چرا كه ، افشين ميل ايالت خراسان داشت و مازيار را ترغيبات نمود كه او خروج كند و از اطراف و جوانب عبد اللّه طاهر درآمده نوعى نمايد كه او را عاجز سازد تا ايالت خراسان را به افشين دهند « 3 » .\r\nمعتصم بعد از اطلاع بر احوال مازيار ، محمّد بن ابراهيم بن مصعب را با لشكرى گران به دفع او نامزد كرد . ميانهء محمّد و مازيار محاربات واقع شد كه ذكر آن موجب ملال است .\r\nآخر الأمر ، مازيار در دست كسان عبد اللّه بن طاهر گرفتار شد « 4 » . چون او را پيش عبد اللّه طاهر\r\n\r\n\r\n","description":"","footnote":"\r\n( 1 ) . مازيار در زمان مأمون براى جلب حمايت خليفه در مقابل مدعيان خود به بغداد رفت و بر دست مأمون اسلام آورد . مأمون نيز او را محمّد ناميد و حكمرانى قسمتى از طبرستان را به وى واگذار كرد ؛ - يعقوبى ، تاريخ يعقوبى ، ج 3 ، ص 202 .\r\n( 2 ) . خود مازيار نيز به قول گرديزى ، دين بابك خرّمدين گرفت و جامه سرخ كرد ؛ - زين الأخبار ، ص 3 .\r\n( 3 ) . گو اينكه با توجه به مراتب ميهن‌دوستى و تملّق مازيار به فرقهء سپيدجامگان - كه از تازيان بيزار بوده مىخواستند كشور را از چنگ آنان برهانند ، و كيفيت روابطش با بزيست ، منجم وطن‌دوست ايرانى ، نمىتوان تحريكات افشين را تنها انگيزهء قيام مازيار دانست ، ولى با توجّه به نوشتهء بعضى از مورّخان ، از جمله ابن كثير شامى ، مبنى بر اظهارات مازيار در نزد عبد اللّه بن طاهر در مورد توطئهء افشين عليه خليفه ، مىتوان وجود پيمان اتّحاد ميان او و افشين و تأثير زياد آن را در قيامى كه بر ضد خليفه به وجود آورد ، قبول كرد .\r\n( 4 ) . خيانت كوهيار ، برادر مازيار ، كه در حقّ وى رشك مىبرد و با طاهريان ارتباط داشت ، باعث شد كه مازيار بدون جنگ به دست حسن بن حسين ، سردار عبد اللّه بن طاهر ، گرفتار شود ؛ - بلاذرى ، فتوح البلدان ، ص 335 .\r\n","page_name":" 1527 ","page_number":43},
  {"content":"\r\n\r\nآوردند از وى پرسيد : افشين به تو مكتوبات مىنوشت و تو را بر خروج ترغيب مىنمود ؟\r\nمازيار گفت : آرى چنين بود . باعث بر اين امر مرا افشين بود . عبد اللّه در باب اقرار او محضرى نوشته با او نزد معتصم فرستاد و خزانهء عظيمى كه از بابك پيش او مانده بود ، نيز همراه او فرستاد .\r\nچون مازيار به خدمت معتصم رسيد از وى پرسيد : راست است كه افشين تو را تقويت و ترغيب مىكرد ؟ گفت : لا ، يا امير المؤمنين . ميانهء من و افشين مطلقا آشنايى و رسالت نشده . « 1 » پس معتصم گفت : راست مىگويد . امّا او را به ضرب تازيانه بكشتند « 2 » و در پهلوى جسد بابك آويختند .\r\nاز جملهء وقايع اين سال تزويج حسين بن افشين بود با ارجه ، دختر اشناس . معتصم خود متكفّل اين عروسى شده جشنى پاشاهانه ساخت و هر يكى را از صغار و كبار لايق به حال او انعام فرمود و در شب زفاف ايشان را به قصر خاصهء خود جاى داد و در آنجا سه روز به سر بردند .\r\nو از جملهء وقايع اين سال آنكه در آذربايجان يكى از خويشان افشين ، كه او را « منكچور » « 3 » گفتندى ، خروج كرده شروع در عصيان و طغيان نمود . منشأ خروج منكچور آن بود كه وقتى افشين بابك را به دست آورده متوجّه دار الخلافه مىشد منكچور را به نيابت خود والى آذربايجان گردانيد و بعد از چندگاه منكچور خزانهء عظيمى را كه بابك در بعضى جايها دفن كرده بود ، يافت و آن مال را جهت خود نگاهداشت و به دار الخلافه نفرستاد . چون عبد اللّه بن الرّحمن از اين معنى خبردار شد حقيقت حال را به معتصم نوشت . و منكچور بر اين قضيّه اطلاع يافته عريضه‌اى نوشت مشتمل بر تكذيب عبد اللّه . و در صدد انتقام و قتل عبد اللّه درآمد .\r\nعبد اللّه از آذربايجان گريخته به اردبيل رفت . معتصم را بعد از تفتيش يقين شد كه خزينهء عظيمه‌اى از بابك به دست منكچور افتاده ، بنابراين بغاى كبير را به طلب او فرستاده و او در مقام مخالفت آمده مستعدّ جنگ شد . امّا بغا او را نصايح سودمند داد و متقبّل امان او شده او را نزد معتصم آورد . و در همين سال باطش رومى كه والى عمّوريّه بود و در بند معتصم مىبود ، وفات يافت . وفات ابراهيم بن مهدى ، كه عمّ مأمون است ، نيز در اين سال بود .\r\n\r\n\r\n","description":"","footnote":"\r\n( 1 ) . مازيار براى رهايى خويش حاضر شده بود مبلغى هنگفت به خزانهء خليفه بپردازد ، امّا معتصم به دليل ارتداد وى و ارتباطش با خرّمدينان و افشين حاضر به قبول چنين پيشنهادى نشد ؛ - گرديزى ، زين الأخبار ، ج 3 ؛ مسعودى ، ترجمهء مروج الذّهب ، ج 2 ، ص 354 .\r\n( 2 ) . در اثر چهارصد و پنجاه ضربه تازيانه درگذشت ؛ - بلاذرى ، فتوح البلدان ، ص 339 ؛ يعقوبى ، تاريخ يعقوبى ، ج 2 ، ص 582 ؛ مستوفى ، تاريخ گزيده ، ص 320 .\r\n( 3 ) . وى شوهر خواهر افشين بود ؛ - اشپولر ، تاريخ ايران در نخستين قرون اسلامى ، ص 112 .\r\n","page_name":" 1528 ","page_number":44},
  {"content":"\r\n\r\n\r\nذكر وقايع سال دويست و پانزدهم از رحلت خير البشر\r\nو در سال دويست و پانزدهم از رحلت خير البشر ، عبد اللّه طاهر از خراسان به بغداد آمد . و در بعضى روايات آن است كه مازيار را در اين سال عبد اللّه همراه خود آورد و از وى ظاهر شد كه افشين با وى همزبان و باعث خروج او شده « 1 » ، بنابراين در همين سال معتصم بر افشين غضب كرده او را گرفته در مناره‌اى كه از جهت او در ميانهء دار الخلافه ساخته بودند و او را « ملوه » گفتندى ، بند كرد . بعد از چند روز ، او را به مجلس خليفه آوردند و قاضى احمد بن داود معتزلى را و محمّد بن عبد الملك ، كه در آن زمان منصب وزارت به او تعلّق داشت ، و اسحاق بن ابراهيم بن مصعب را ، كه نايب بغداد بود ، هر سه را حكم شد كه از وى تحقيق كنند كه باعث بر اقدام اين‌چنين امور قبيحه كه از وى صادر مىگردد چه بود ؟\r\nاز جملهء امورى كه از وى نقل مىكردند آن بود كه بر همان دين آبا و اجداد خود كه دين مجوسيّه است باقى است و از اين جهت مىخواهد كه به جانب خراسان رفته بر مسلمانان لشكر كشد . و جماعتى كه اين سخن را به معتصم رسانيده بودند دليل ايشان اين بود كه اگر افشين دين مجوسى نداشتى چرا ختنه نكردى ؟ بنابراين ، فرمود كه در مجلس او را برهنه كردند و تحقيق كرده . اتّفاقا ، چنين يافتند كه مختون نبود . او عذرى كه در برابر گفت اين بود كه : از الم ختنه نكردم . محمّد بن عبد الملك گفت : تو در معارك از طعن نيزه و شمشير نمىترسى و از الم قلفه « 2 » مىترسى ؟ !\r\n\r\n\r\n","description":"","footnote":"\r\n( 1 ) . مؤلّف تاريخ طبرستان مىنويسد كه مازيار اعتراف كرده بود كه : « من ، افشين خيدر بن كاوس ، و بابك هر سه از ديرباز عهد و پيمان كرده‌ايم و قرار داده بر آنكه دولت از عرب بازستانيم و ملك و جهاندارى با خاندان كسرويان نقل كنيم . » ؛ - ابن اسفنديار ، تاريخ طبرستان ، ج 1 ، ص 22 .\r\n( 2 ) . قلفه : غلاف سر نره ؛ - آنندراج .\r\n","page_name":" 1529 ","page_number":45},
  {"content":"\r\n\r\nو يكى از امورى كه بر وى گرفت داشتند آن بود كه دو كس ، يكى امام و يكى مؤذّن ، هر يكى را هزار تازيانه زده بود ؛ به واسطهء آنكه ايشان بتخانه را شكسته مسجد ساختند . و يكى آنكه پيش او كتاب كليله و دمنه مزيّن به انواع زينت يافتند و او مشتمل بر اعتقادات كفر است . او از اين عذر گفت كه : آن كتاب ميراث پدران است ، به جهت آن آن را نگاهداشته بودم . و يكى آنكه او هر روز چهارشنبه بزى سياه مىآورد و او را به شمشير دوپاره مىكرد و از ميان آن دو نصف مىگذشت و بعد از آن از آن مىخورد . و اين رسم مجوس است . ديگر آنكه او مخنوقه را بر مذبوحه اختيار مىكند . و مخنوقه آن است كه حلق او را گرفته باشند تا بميرد .\r\n\r\n","description":"","footnote":"","page_name":" 1530 ","page_number":46},
  {"content":"\r\n\r\n\r\nذكر وقايع سال دويست و شانزدهم و دويست و هفدهم از رحلت خير البشر\r\nالقصّه ، معتصم بعد از ثبوت اين امور افشين را به بغاى كبير سپرد و در بند او مىبود تا در سال دويست و شانزدهم از رحلت خير البشر ، صلّى اللّه عليه و آله و سلّم ، در بند بمرد . بعد از مردن او معتصم فرمود تا او را چند روز بردار كردند و از دار پايين آورده بسوختند « 1 » و خاكستر او را در دجله انداختند . و در وقت تحقيق اموال او چندين كتب در دين مجوسى و بتى چند مكلّل به جواهر ثمينه پيدا شد .\r\nو در سال دويست و هفدهم از رحلت پيغمبر ، عليه و آله التّحيّة من الملك الأكبر ، در شام مردى كه او را « ابو حرب مبرقع يمانى » گفتندى خروج كرد . منشأ خروج او آن بود كه در وقت غيبت ابو حرب لشكريى از لشكريان معتصم آمده در منزل او نزول كرد . زن ابو حرب مانع او شده و آن لشكرى از روى خشم چوبى بر دست آن عورت بزد كه اثر آن تا آمدن ابو حرب مانده بود . چون ابو حرب اين حال را مشاهده كرد در ساعت در كمين آن لشكرى شده او را به قتل رسانيد و بعد از آن برقعى بر روى خود كشيده در كوهستان شام متحصّن گرديد و مردم را به امر معروف و نهى منكر دعوت مىنمود و قبايح معتصم مىشمرد و خود را « سفيانى » كه مردم مىگفتند كه بعد از زوال دولت سفيانيه باز مردى از ايشان پيدا شود كه\r\n\r\n\r\n","description":"","footnote":"\r\n( 1 ) . مسعودى نويسد : « . . . بتهايى نيز بياوردند كه مىگفتند براى او فرستاده شده است . بتها را روى او انداختند و آتش افروختند و همه را بسوختند . » ؛ - ترجمهء مروج الذّهب ، ج 2 ، ص 475 . در بعضى از منابع تاريخى صحبت از اين است كه معتصم طبق انگور زهرآگينى به دست فرزندش هارون ، كه بعدها به « الواثق باللّه » معروف شد ، نزد افشين فرستاد . افشين از خوردن آن ميوهء زهرآلود خوددارى كرد . بنابراين به دستور معتصم وى را در اثر گرسنگى هلاك كردند ؛ - عبد العظيم رضايى ، تاريخ ده هزار سالهء ايران ، ج 2 ، ص 245 .\r\n","page_name":" 1531 ","page_number":47},
  {"content":"\r\n\r\nملك شامات گردد ، مىگفت . و مردم اين معنى را از وى قبول كرده خلايق بر وى جمع مىآمدند و كار او قوّت گرفت « 1 » .\r\nمعتصم بعد از اطلاع بر حال آن شخص با وجود آنكه بيمارى داشت رجاء بن ايّوب را با هزار سوار به دفع او فرستاد . چون رجاء به آن حدود رسيد ديد كه بيش از صد هزار مرد بر وى جمع آمده‌اند . رجاء جنگ با او را مصلحت نديده بنابراين ، چندگاه توقّف نمود تا محل زراعت . چون اكثر مردمى كه بر وى جمع آمده بودند مردم زارع بودند همه متفرّق گشته به زراعت كردن رفتند و او با اندك جماعتى بماند . پس رجاء فرصت غنيمت شمرده بر وى هجوم آورده او را زنده گرفته نزد معتصم آورد . معتصم اوّلا رجاء را بر تأخير ملامت كرد و چون او معروض داشت كه تأخير بنابراين شد كه بيشتر از صد هزار مرد بر وى جمع شده بود و ما با هزار كس به جنگ ايشان صرفه نداشتيم ، معتصم تدبير او را پسنديده او را ستايش كرد .\r\nو در روز پنجشنبه ، شانزدهم شهر ربيع الاوّل همين سال ، معتصم وفات يافت . او را خليفهء « مثمّن » گفتندى « 2 » ؛ چرا كه ، او خليفهء هشتم بود از خلفاى عباسيّه و به هشت پدر به عباس مىرسيد و هشت فتح كرد : يكى فتح بابك بود به دست افشين ، دويم فتح عمّوريّه به نفس خود ، سيّم فتح [ 191 الف 
  ] زط بود بر دست عجيف ، چهارم فتح مصر بعد از طغيان اهل آن ، پنجم فتح قلعهء احراق ، ششم فتح شارك ، هفتم فتح ديار ربيعه ، و هشتم فتح عرب . و هشت دشمن قوى را به قتل رسانيد : بابك ، مازيار ، باطش رومى ، افشين رئيس الزنادقه ، عجيف ، قارن و قائد .\r\nمدّت خلافتش هشت سال و هشت ماه و هشت روز بود و ولادت او در ماه هشتم بود از سال صد و هشتاد هجرى . عمر او چهل و هشت سال بود . هشت پسر داشت و هشت دختر . متروكات او هشتاد و هشت هزارهزار دينار بود و هژده هزار درم . هشتاد هزار اسب از وى بماند و از شتر و استر مثل آن . هشت هزار غلام داشت و هشت هزار كنيز و هشتاد قصر بنا كرد . و العهدة على الرّاوى . معتصم از ميان پسران هارون الرّشيد امّى بود ؛ يعنى چيزى نخوانده بود . سببش آن بود كه در ايام طفوليت غلامى داشت كه با وى به مكتب مىرفت ، اتّفاقا آن غلام بمرد و هارون از معتصم پرسيد كه : غلام تو چه شد ؟ گفت : بمرد و از مكتب خلاص يافت . هارون از اين سخن بخنديد و گفت : چون مردن پيش تو بهتر از خواندن است ديگر به مكتب نرو . از اين جهت او چيزى نخواند .\r\n\r\n\r\n","description":"","footnote":"\r\n( 1 ) . استرداد خلافت به آل سفيان در اذهان اهل شام نوعى اميد به بازگشت سفيانىها را مثل انتظار ظهور يك منجى موعود باقى گذاشته بود . به طورى كه در همان سال جلوس سفّاح ، در حوران و قنّسرين و دمشق دسته‌هاى سپاه شام با علمهاى سپيد پيرامون ابو محمّد نام ، يك تن از اخلاف يزيد بن معاويه ، جمع شدند و اين شورش در خون فرو نشست ؛ - دكتر زرّين‌كوب ، تاريخ مردم ايران ، ج 2 ، ص 60 .\r\n( 2 ) . مثمّن : در لغت يعنى هشت تا شده ؛ هشت‌تايى . دربارهء اين لقب ؛ - فوات الوفيات ، ج 2 ، ص 533 .\r\n","page_name":" 1532 ","page_number":48},
  {"content":"\r\n\r\n\r\nذكر خلافت واثق بن معتصم\r\nدر تاريخ ابن كثير مسطور است كه چون معتصم را يقين شد كه از اين مرض خلاص نمىشود ، قبل از فوت خود به هشت روز ، در روز چهارشنبه هشتم ماه ربيع الاوّل اين سال مردم را فرمود تا به پسر او واثق بن معتصم بيعت كردند و جميع اكابر و اعيان به بيعت او درآمدند . در اوايل ايّام خلافت الواثق باللّه در همين سال قيصر روم ، توفيل بن ميخائيل ، وفات يافت . مدّت سلطنت او دوازده سال بود . بعد از توفيل چون پسرش ميخائيل بن توفيل بسيار كوچك بود مادر آن پسر به دورهء سلطنت روم قرار گرفت . و در همين سال بشر حافى كه از مشاهير زهّاد و عبّاد آن زمان بود ، به عالم بقا رحلت نمود .\r\n\r\n","description":"","footnote":"","page_name":" 1533 ","page_number":49},
  {"content":"\r\n . \r\n","description":"","footnote":"","page_name":" 1534 ","page_number":50},
  {"content":"\r\n\r\n\r\nذكر وقايع سال دويست و هجدهم و دويست و نوزدهم از رحلت خير البشر\r\nو در سال دويست و هيجدهم از رحلت پيغمبر ، عليه و آله التّحيّة من الملك الأكبر ، واثق عمّال و ديوانيان خود را گرفت و مال فراوان از ايشان ستانيده . منشأ گرفتن ديوانيان آن بود كه شبى واثق از ندما پرسيد كه : هيچ كس از شما مىداند كه جدّ من هارون الرّشيد به چه جريمه برامكه را گرفت ؟ يكى از ايشان گفت : يا امير المؤمنين ، سبب گرفتن برامكه دو چيز بود : يكى اينكه روزى كنيزى را نزد هارون آوردند ، هارون آن كنيزك را بسيار پسنديده صاحبش را گفت :\r\nبهاى كنيزك خود را بگوى . آن مرد گفت : يا امير المؤمنين ، من سوگند خورده‌ام كه كم از صد هزار دينار نفروشم . هارون گفت : به همين مبلغ خريدم . پس كسى پيش يحيى بن خالد فرستاد كه مبلغ مذكور بفرست . بنابراين يحيى گفت كه به عوض دينار دراهم فرستند تا در نظر او بسيار نمايد . پس جعفر مبلغ صد هزار دينار دراهم كرده در سر راه هارون گذاشت و در وقتى كه هارون به نماز كردن مىرفت گذرش بر آن تودهء زر افتاد . پرسيد كه اين چه زر است ؟\r\nگفتند : بهاى كنيزك . هارون فرمود تا آن زر را نگاهداشتند . بعد از آن در صدد تفحصّ و تتبّع خزانهء خود درآمده ديد كه برامكه تغلّب بسيار كردند . و سبب ديگر آنكه شبى ابو العواد مغنّى نزد رشيد مىخواند و رشيد او را سى هزار درم بخشيد . صباح ابو العواد از يحيى بن خالد آن وجه را طلب داشت . يحيى معاطلت و تعلّل نمود . چون ابو العواد از گرفتن آن زر مأيوس شد شبى ديگر بيتى چند در مجلس هارون خواند كه مضمون آن بود كه : واى بر آن پادشاه عاجزى كه حكمش جارى نيست . و اين مضمون را مكرّر بخواند . هارون فهميد . على الصّباح چون يحيى بن خالد پيش هارون آمد هارون همان ابيات را پيش يحيى بخواند . يحيى متفكّر شد و از اهل مجلس پرسيد كه اين ابيات را پيش امير المؤمنين كى خوانده ؟ گفتند : ابو العواد . يحيى\r\n\r\n","description":"","footnote":"","page_name":" 1535 ","page_number":51},
  {"content":"\r\n\r\nدر ساعت آن سى هزار درم با بيست هزار از خود به او فرستاد و هر يكى از پسرانش نيز بيست هزار به ابو العواد فرستادند . بنابراين در ساعت هارون برامكه را گرفت و مستأصل گردانيد .\r\nراوى گويد چون واثق اين قضيّه را بشنيد گفت : در زمان ما نيز عمّال تغلّبات بسيار كردند و رعيّت را به نان جو محتاج كردند و هنوز از ايشان دست بازنمىدارند . بنابراين ، جميع ديوانيان خود را گرفت و ايشان را به نان جو محتاج گردانيد ؛ چنانچه ، يكى از ايشان [ اگر 
  ] از روى اضطرار مىگريخت ، اقرباى بعيدهء او را مىگرفت و اين وجه را از او بازيافت مىنمود « 1 » .\r\nو در اين سال واثق ، اشناس را خلعت كرد و تاج مكلّل به جواهر و دو گوشوارهء لعل كه مقوّمان زمان از قيمت آن عاجز بودند بخشيد . و در اين سال در راه مكّه بسى از حاجّ به واسطهء باد سموم هلاك شدند و در عرفات در اوّل روز گرماى عظيم شد . بعد از آن ، سرماى سخت ظاهر شد . و در همان روز ، بعد از سرما باران عظيم باريد كه در اين مدّت هيچ‌كس آن‌طور باران نديده بود . و به واسطهء كثرت باران قطعه‌اى از كوه قريب به « جمرة العقبه » بيفتاد و بسى خلايق را هلاك ساخت .\r\nو در بعضى تواريخ چنين مسطور است كه گرفتن واثق عمّال را در سال دويست و نوزدهم از رحلت پيغمبر ، صلّى اللّه عليه و آله ، بود « 2 » . و اللّه اعلم بحقيقة الحال .\r\n\r\n\r\n","description":"","footnote":"\r\n( 1 ) . آشفتگيهاى ولايات طبعا نتيجه‌اش نرسيدن خراج به خزانهء دولت و خالى بودن دست واثق بود . او براى تأديهء مطالبات و مستمرى غلامان ترك در دستگاه خلافت دستور داد از دبيران و وزرا باج بگيرند و سپس به ضرب تازيانه از آنان پولهايى دريافت داشت . نامهاى اين افراد مصادره شده بدين شرح است : احمد بن اسرائيل هشتاد هزار دينار ، سليمان بن وهب چهار صد هزار دينار ، حسن بن وهب چهارده هزار دينار ، احمد بن خصيب و منشيانش يك ميليون دينار ، ابراهيم بن رباح و نويسندگانش ، نجاح بن سلمة شصت هزار دينار ، ابو الوزير صد و چهل هزار دينار . . . و مجموع اينها قريب يك ميليون و هشتصد هزار دينار شد ؛ - الخراج فى الدولة الاسلاميه ، ص 469 . ( به نقل از باستانى پاريزى يعقوب ليث ، ص 288 ) .\r\n( 2 ) . ابن أثير ، الكامل ، ج 11 ، ص 176 .\r\n","page_name":" 1536 ","page_number":52},
  {"content":"\r\n\r\n\r\nذكر وقايع سال دويست و بيستم و دويست و بيست و يكم از رحلت خير البشر\r\nو در سال دويست و بيستم از رحلت پيغمبر ، عليه و آله التّحيّة من الملك الأكبر ، بنى سليم در حوالى مدينهء طيّبه خروج كرده نواحى آن بلده را نهب و غارت نمودند و از آنجا متوجّه مدينه شده با اهل مدينه محاربه كردند و جمعى كثير را از اهل مدينه به قتل رسانيدند و از آنجا به حوالى مكّهء معظّمه رفته شروع در فساد و سدّ راهها نمودند . چون اين خبر به الواثق باللّه رسيد ، بغاى كبير ، « 1 » ابو موسى ترك ، را با لشكرى عظيم به دفع ايشان نامزد كرد و در ماه شعبان تلاقى فريقين روى نمود . بعد از محاربات ، بغا بر ايشان غلبه كرده پنجاه سوار ايشان را به قتل رسانيد و پنجاه اسير گرفته و بقيّة السّيف بگريختند . و در همين سال ، اشناس وفات يافت . بعد از فوت اشناس به نه روز عبد اللّه طاهر فوت شد « 2 » و جاى او را به طاهر بن عبد اللّه دادند .\r\nو در سال دويست و بيست و يكم از رحلت خير البشر ، عليه و آله التّحيّة من الملك الأكبر ، خاقان چهار هزار و سيصد و شصت و دو نفر از مسلمانان [ را 
  ] كه در بند فرنگ بودند فديه داده خلاص كرد .\r\nو در همين سال ، احمد بن نصر خزاعى بر دست الواثق باللّه به قتل رسيد . سبب كشتن او اين بود كه واثق در اعتزال ، تعصّب تمام داشت و احمد در ردّ اعتزال مجدّ بود و هركس كه قايل به خلق قرآن مىشد احمد با او عداوت مىكرد . بنابراين ، جمعى از اصحاب حديث و اهل سنّت\r\n\r\n\r\n","description":"","footnote":"\r\n( 1 ) . دو بغا بودند : كبير و صغير ، بغاى صغير را « بغاى شرابى » نيز مىناميدند . هر دو ترك و از سرداران واثق و متوكّل بودند .\r\n( 2 ) . عبد اللّه به طورى نيك و با عدالت بود كه قبر وى زيارتگاه و محل عرض حاجات گشت ؛ - خواجه نظام الملك ، سياستنامه ، ص 43 .\r\n","page_name":" 1537 ","page_number":53},
  {"content":"\r\n\r\nو جماعت احمد را بر مخالفت واثق كه در مذهب اعتزال غلوّ تمام مىنمود [ ترغيب 
  ] كردند .\r\nچون احمد در زمان خلافت مأمون چندگاهى به امر معروف و نهى منكر اشتغال مىداشت مردم شرايط تعظيم او به جاى مىآوردند ؛ بنابراين ، هوس دعوت و ذوق خروج بر طبيعتش استيلا يافته بود و مردم را به متابعت خود مىخواند تا آنكه جماعتى كثير با او بيعت كردند و با ايشان قرار چنين داد كه در شب جمعه سيّم شهر شعبان طبل رحيل زده خروج كنند . به حسب اتّفاق ، از بيعتيان قبل از ميعاد شراب مىخوردند ، و در غلوّ مستى شب پنجشنبه دويم شعبان را شب جمعه خيال كردند و طبل بىهنگام زدند ؛ و هشياران از خانه بيرون نيامدند . محمّد « 1 » بن ابراهيم ، شحنهء بغداد ، از حقيقت حال تفحّص نمود . همسايگان با او گفتند كه عيسى حمامى بر اين حال وقوف دارد . او عيسى را گرفت و شروع در ايذا كرد . عيسى از ترس جان صورت واقعه را براستى تقرير نمود و نام بيعتيان را بتفصيل يك‌يك شمرده . در همان شب ، شحنه به جانب شرقى و غربى بغداد كسان فرستاد تا احمد بن نصر و متابعان او را گرفتند . روز ديگر ، همه را بند كرده به سامره پيش واثق فرستاد . واثق بار عام داده فرمود تا او را حاضر كردند و در باب خروج اصلا با او حرف نزد ، امّا از وى « 2 » پرسيد كه : در قرآن چه مىگويى ؟ احمد در جواب گفت : كلام خداست . واثق گفت : مخلوق است يا نه ؟ احمد باز گفت : كلام خداست .\r\nواثق گفت : چه مىگويى ، حقّ ، سبحانه و تعالى ، را روز قيامت توان ديد ؟ احمد گفت : از رسول اللّه حديثى مروى است كه مضمونش آن است كه سرانجام ببينيد پروردگار خود را در روز قيامت همچنانكه ماه را مىبينيد . واثق گفت : آيا خدا را همچو اجسام توان ديد ؟ ! چرا كه ماه از جملهء اجسام محدوده است و من از خداى محدود بيزارم .\r\nالقصّه ، بعد از مباحثهء بسيار ، واثق در خشم شد و از علمايى كه در مجلس حاضر بودند پرسيد كه : در باب اين شخص چه مىگوييد ؟ عبد الرّحمن بن ابو اسحاق كه از كبار معتزله بود گفت : خون او مباح است . و احمد بن ابو دؤاد كه در زمان خلافت واثق امور ملك و ملّت مفّوض به رأى و رؤيت او بود ، گفت : نخست توبه بر وى عرض بايد كرد ، اگر نپذيرد قتل او واجب است . پس واثق از جاى خود برخاست و صمصام ، كه شمشير عمرو معدى كرب « 3 » بود ، برداشته نزد احمد رفت [ 191 ب 
  ] يكى بر دوش او زد و ضرب ديگر بر سر او . بعد از آن شمشير را در شكمش فرو برد . بعد از آن سيماى دمشقى برخاست و سر او را از تن جدا كرد . و\r\n\r\n\r\n","description":"","footnote":"\r\n( 1 ) . وى برادر اسحاق بن ابراهيم رئيس شرطهء بغداد بود .\r\n( 2 ) . محاكمهء احمد بن نصر ابتدا توسط احمد بن ابو دؤاد ، قاضى القضاة واثق ، شروع شد و بعد خود واثق مداخله كرد ؛ - ابن أثير ، الكامل ، ج 11 ، ص 189 .\r\n( 3 ) . از دلاوران و شاعران بنام دورهء صدر اسلام است كه در جنگ نهاوند به دوران عمر بن خطّاب كشته شد .\r\n","page_name":" 1538 ","page_number":54},
  {"content":"\r\n\r\n[ واثق 
  ] فرمود تا بر كاغذ پاره‌اى نوشتند كه : « اين سر كافر مشترك گمراه‌كنندهء خلق است كه كشته شده بر دست خداى هارون الواثق . بعد از آنكه در خلق قرآن و نفى تشبيه از حقّ ، سبحانه و تعالى ، بر وى حجّتى قاطع و برهانى ساطع اقامت نمود و او محض از روى عناد از قبول آن ابا و امتناع نموده . » و فرمود كه آن رقعه را بر گوش او بستند و جسد او را پهلوى بابك خرّمى آويختند . و سر او را به بغداد فرستاد .\r\n\r\n","description":"","footnote":"","page_name":" 1539 ","page_number":55},
  {"content":"\r\n . \r\n","description":"","footnote":"","page_name":" 1540 ","page_number":56},
  {"content":"\r\n\r\n\r\nذكر وقايع سال دويست و بيست و دويم از رحلت خير البشر\r\nو در سال دويست و بيست و دويم از رحلت پيغمبر ، در يمامه قبيلهء بنى نمير خروج كردند .\r\nچون خبر خروج ايشان به واثق رسيد بغاى كبير را ، كه در آن ولا والى حجاز بود ، حكم فرمود كه به دفع ايشان رفته اهل شرّ آن طايفه را به سياست رساند . چون بغا به حدود يمامه رسيد بعد از جنگهاى بسيار جمعى از رؤساى ايشان را به دست آورده به جانب بغداد مراجعت نمود . و در بيست و چهارم شهر ذيحجّهء اين سال فرخنده‌فال واثق به مرض استسقا وفات كرد . در روضة الصفا آورده كه واثق بر طعام خوردن حرص تمام داشت و اكثر اوقات بىرغبت طعام خوردى ؛ بنابراين ، در اثناى جوانى به مرض استسقا گرفتار گشت . يكى از اطباى حاذق در معالجهء او سعى بسيار نمود و آخر تنورى را گرم كرده به چوب زيتون اخگرها را بيرون آورده واثق را در آنجا نشانيد و اغذيه و اشربهء موافق به وى داد تا آن زحمت از وى زايل گشت . بعد از آن ، طبيب گفت : اى امير المؤمنين ، اگر خوردنى تو باز به دستور سابق خواهد شد باز اين مرض عود خواهد كرد و آن زمان قابليت علاج نخواهد داشت . واثق به مقتضاى مثل مشهور كه « صد جان فداى شكم » سخن آن طبيب حاذق را گوش ناكرده باز به همان دستور شروع در خوردن كرد و باز به همان مرض مبتلا گشت . بنابراين ، فرمود كه به همان دستور تنور گرم كردند . چون در آنجا حرارت بر وى زياده شد ، بيهوش شد و بعد از بيهوشى اندك به هوش آمد و برفت . « 1 »\r\n\r\n\r\n","description":"","footnote":"\r\n( 1 ) . در الكامل ( ج 11 ، ص 197 ) ؛ تاريخنامهء طبرى ( ج 2 ، ص 1280 ) ؛ مجمل التّواريخ و القصص ( ص 360 ) آمده كه برادرش جعفر بر جنازه‌اش نماز گزارد ، ولى در تاريخ طبرى اين شخص احمد بن ابو دؤاد ذكر شده است . واثق در موقع -\r\n","page_name":" 1541 ","page_number":57},
  {"content":"\r\n\r\nمدّت خلافت وى به قول مسعودى پنج سال و نه ماه و سيزده روز بود و زمان حياتش سى و هفت سال « 1 » . واثق مردى كريم و صاحب اخلاق بود و پيوسته در مجلس علما و حكما و اطبا به مباحثات علوم عقل و نقل اشتغال مىنمودند . « 2 » در زمان خلافت ، جميع خلايق خصوصا رعايا به فراغت بال مىگذرانيدند . و در تعظيم سادات و علويان بىنهايت مبالغه داشت و هرساله اموال بسيار به حرمين مىفرستاد تا بر فقرا و مساكين آنجا تقسيم نمايند ؛ چنانچه ، در ايّام خلافت او در حرمين سائلى نماند . چون خبر فوت او به مدينه رسيد چند شب مرد و زن در گورستان بقيع جمع آمده تعزيت الواثق باللّه مىداشتند .\r\nدر روضة الصّفا نقل مىكند كه روزى سائلى بر درگاه واثق آمد و يكى از محرمان او را گفت كه : برو به خليفه بگوى كه درويشى آمده صد هزار درم از تو مىطلبد . آن شخص خنده كرد . آن درويش گفت : سبب خنده چيست ؟ گفت : التماس تو . درويش گفت : هيچ خنده ندارد .\r\nبر من طلب است ، و بر تو پيغام رسانيدن ، و بر امير المؤمنين شنيدن ، و بر حقّ ، سبحانه و تعالى ، انجاح مسئول من كردن .\r\nآن شخص بعينه همين عبارت لفظا باللفظ رفت و به واثق گفت . واثق بعد از ساعتى گفت :\r\nكه آنچه مطلوب سائل است به وى بدهند ؛ چرا كه ، وى طلب كرد ، تو پيغام او رسانيدى ، و من شنيدم . نشايد كه حضرت احديّت ، جلّ جلاله ، به عدم انجاح مأمول عباد منسوب گردد . پس آن مبلغ را پيش درويش بردند قبول نكرد . گفتند : آن طلب چه بود و اين ردّ چيست ؟ گفت : دوش مناجات كردم كه اى بارخدايا ، جمعى را حاكم بلاد و سرور عباد گردانى كه شايستهء اين معنى نيستند ، از آن جمله يكى واثق است . ناگاه آواز هاتفى شنيدم كه مىگفت : او را بيازماى تا شبههء تو مرتفع كرد . و غرض من از اين سؤال امتحان بود نه طلب مال . چون اين سخن به واثق رسيد فرمود : آن مال را مضاعف ساخته به شكرانهء آنكه حقّ ، سبحانه و تعالى ، ما را پيش درويش خجل نكرد تصدّق كنند .\r\n\r\n\r\n","description":"","footnote":"\r\n- وفات دو بيت شعر خوانده بسيار سوزناك و مؤثر كه آن را از ابن أثير ( الكامل ج ، 7 ، ص 29 ) نقل مىكنيم :\r\n الموت فيه جميع الناس مشترك * لا سوقة منهم تبقى و لا ملك\r\nما ضرّ اهل قليل فى تفاقرهم * و ليس يغنى عن الاملاك ما ملكوا \r\n( 1 ) . صاحب حبيب السير ، تاريخ فوت الواثق را سال دويست و سى و يك هجرى قمرى قيد كرده و مدّت عمر او را سى و شش سال نوشته است ؛ - خواندمير ، حبيب السيّر ، ج 2 ، ص 267 .\r\n( 2 ) . مسعودى در اين خصوص شواهد متعدّدى آورده است ؛ - ترجمه مروج الذّهب ، ج 2 ، ص 489 به بعد . واثق به شهادت مرزبانى ( معجم الشعراء ، ص 462 ) اشعارى بسيار لطيف دارد ، و به تصريح ابن اصيبعه ( طبقات الأطبا ، ص 165 ) واثق كتابى به نام البستان در طب تأليف كرده است ؛ - تعليقهء مرحوم قاضى طباطبايى بر تجارب السّلف ، ص 155 .\r\n","page_name":" 1542 ","page_number":58},
  {"content":"\r\n\r\n\r\nذكر خلافت المتوكّل على اللّه ابو الفضل جعفر بن معتصم\r\nدر تواريخ معتبره مسطور است كه در روز وفات واثق ، احمد بن ابو دؤاد و محمّد بن عبد الملك زيّات « 1 » و ساير اعيان خواستند كه به محمّد بن واثق بيعت كنند ، وصيف ترك گفت كه : شرم نمىداريد كه شخصى را خليفه مىسازيد كه هنوز به آن مرتبه نرسيده كه در عقب او نماز توان گزارد ؟ اين سخن همه را قبول افتاد . پس بعد از تقديم مشورت قرعهء خلافت به نام جعفر بن معتصم بن رشيد برآمد . پس اوّلا او را خلعت پوشانيده متوجّه به تجهيز و تكفين الواثق باللّه شدند . بيعت متوكّل « 2 » روز چهارشنبه بيست و چهارم ذيحّجه اين سال بود .\r\nدر تاريخ ابن كثير شامى آورده كه متوكّل در ايّام حيات واثق ، برادر خود ، در خواب ديد كه گويا چيزى از آسمان بر سر او فرود آمد و در آن چيز نوشته بود كه : « جعفر المتوكّل على اللّه » پس جواب را از معبّران پرسيد . همه تعبير به خلافت كردند . چون قصّهء خواب به واثق رسيد او را در بند كرد و مدّتى در بند بود و بعد از آن او را از بند بيرون آورد .\r\n\r\n\r\n","description":"","footnote":"\r\n( 1 ) . جريان زندگانى اين وزير عالم و نامدار و قسّى القلب و نيز هجوى كه در حقّ وى گفته‌اند در معجم الشعراء مرزبانى ( ص 365 و 396 ) مندرج است ؛ - منبع پيشين ، ص 154 .\r\n( 2 ) . لقب وى ابتدا « المنتصر باللّه » بود و روز بعد احمد بن ابو دؤاد او را « المتوكّل على اللّه » لقب داد . كنيهء وى ابو الفضل بود ؛ - مسعودى ، ترجمهء مروج الذّهب ج 2 ، ص 495 ؛ ابن أثير ، ترجمهء الكامل ، ج 11 ، ص 201 .\r\n","page_name":" 1543 ","page_number":59},
  {"content":"\r\n . \r\n","description":"","footnote":"","page_name":" 1544 ","page_number":60},
  {"content":"\r\n\r\n\r\nذكر وقايع سال دويست و بيست و سيّم از رحلت خير البشر\r\nو در سال دويست و بيست و سيّم از رحلت پيغمبر ، صلّى اللّه عليه و آله ، در روز چهارشنبه هفتم شهر صفر المتوكّل على اللّه ، محمّد بن عبد الملك زيّات را ، كه وزير واثق بود ، به واسطهء آنكه در زمان واثق از وى بسيار آزار ديده بود و بعد از فوت واثق نيز محمّد بن عبد الملك بسيار سعى كرد كه خلافت به محمّد بن واثق قرار گيرد نه بر متوكّل ، [ به 
  ] مصادره نود هزار دينار از او گرفت و بعد از آن او را در تنور كرد تا بميرد « 1 » . و در بعضى روايات است كه او را به گرسنگى و بىخوابى بكشت « 2 » و منصب وزارت خود را به احمد بن ابو دؤاد كه به سعى او متوكّل از بند واثق خلاص شده بود ، ارزانى داشت .\r\nو در اين سال ، در ماه رمضان متوكّل پسر خود ، منتصر ، را ايالت حجاز داد و اكثر عمّال و ديوانيان خود را گرفته اموال بسيار از ايشان تحصيل نمود « 3 » . و احمد بن ابو دؤاد در اين سال فالج شد و ( بعد از چهار سال ) « 4 » به همين مرض وفات يافت . او در اعتزال تعصّب تمام داشت .\r\n\r\n\r\n","description":"","footnote":"\r\n( 1 ) . مسعودى ( ترجمهء مروج الذّهب ، ج 2 ، ص 498 ) و هندوشاه نخجوانى ( تجارب السّلف ، ص 179 ) در خصوص تنورى كه خود زيّات براى مصادرهء اموال مردم تهيّه ديده و آنها را شكنجه مىداد مطالبى آورده‌اند . و مروان بن ابو الجنوب ( انوار الربيع ، ج 3 ، ص 14 ) در شعرى به مسئلهء قتل ابن زيّات و ساختن تنور صريحا اشاره كرده است ؛ - متن عربى تاريخ طبرى ، ج 7 ، ص 398 .\r\n( 2 ) . ابن أثير صحبت از جان سپردن زيّات زير تازيانه مىكند ؛ - الكامل ، ج 11 ، ص 205 .\r\n( 3 ) . به تصريح خواندمير ، متوكّل : « به اسائت خلق و شرارت نفس موصوف بود ، و در مجلس او هركس در تمسخّر بيشتر مبالغه مىنمود ، در خدمتش مقرّبتر مىگشت . » ؛ - حبيب السّير ، ج 2 ، ص 268 .\r\n( 4 ) . م : مطلب بين ( ) را ندارد .\r\n","page_name":" 1545 ","page_number":61},
  {"content":"\r\n\r\nو از جمله وقايع اين سال آنكه ميخائيل بن توفيل مادر خود ، بدوره « 1 » ، را به [ داشتن ارتباط با 
  ] شخصى « 2 » متهّم ساخته [ او را 
  ] گرفته در آفتاب نگاهداشت و آن شخص را بكشت . بعد از آنكه يك روز بدوره ملكه تمام در آفتاب ايستاده بود فرمود تا او را در بند كردند .\r\n\r\n\r\n","description":"","footnote":"\r\n( 1 ) . الكامل : تدور .\r\n( 2 ) . نام اين شخص در تاريخ طبرى ( ج 14 ، ص 6009 ) « لغثيط » ضبط شده و در الكامل ( ج 11 ، ص 208 ) به صورت « لقط » .\r\n","page_name":" 1546 ","page_number":62},
  {"content":"\r\n\r\n\r\nذكر وقايع سال دويست و بيست و چهارم از رحلت خير البشر\r\nو در سال دويست و بيست و چهارم از رحلت پيغمبر ، صلّى اللّه عليه و آله ، در بلاد آذربايجان مردى كه او را « محمّد بن بعيث بن جليس » گفتندى خروج كرد و خلقى بسيار بر وى جمع شدند . چون كار او قوّت گرفت در شهر مرند قرار گرفت و متوكّل از اطراف و جوانب به دفع او لشكرها فرستاد تا او را در شهر مرند محاصره كردند . او بنابر شجاعتى كه داشت محاربات عظيم كرد و بر عساكر متوكّل غلبه نمود ، تا آنكه بغا با لشكرى عظيم به مدد ايشان رسيد و شهر مرند را محاصره نمود و بعد از اندك زمان محمّد بن بعيث را گرفت و جمعى كثير از ياران او به قتل رسيد و فتنه فرو نشست . و در ماه جمادى الاولى اين سال متوكّل از سامرا به مداين آمد .\r\nو از جمله وقايع اين سال آن است كه امير ايتاخ « 1 » كه يكى از امراى كبار بود ، شبى با متوكّل شراب مىخورد و متوكّل در غلو مستى با او در مقام عربده آمده تهديد آن عنيف نمود و ايتاخ قصد كشتن متوكّل كرد . آخر الأمر ، جماعتى ايتاخ را از مجلس بيرون بردند . على الصّباح متوكل ايتاخ را طلبيده دلجويى نمود و گفت : تو به جاى پدر منى و تربيت من كردى . و اين ايتاخ [ در 
  ] اصل غلام خزرى بود از مردى كه او را « سلّام ابرش » گفتندى و طبّاخ بىنظيرى بود ؛ بنابراين ، معتصم او را از سلّام ابرش خريد و چون شجاعت و جلادت و تدبير امور داشت معتصم او را به مرتبهء امارت رسانيد . بعد از وى در زمان واثق بن معتصم مرتبهء او بسيار بلند شد و در زمان متوكّل ايالت حرمين و حجاز به او تعلّق داشت .\r\nالقصّه ، چون در ميانهء ايتاخ و متوكّل در مستى آن صحبت واقع شده اگرچه متوكّل ظاهرا\r\n\r\n\r\n","description":"","footnote":"\r\n( 1 ) . م : انباح ؛ ش ، ق : ايناخ . به قياس طبرى ، الكامل و مروج الذّهب تصحيح شد . نيز ؛ - يعقوبى ، البلدان ، ص 37 .\r\n","page_name":" 1547 ","page_number":63},
  {"content":"\r\n\r\nتلافى نمود ، امّا در باطن از وى كينه داشت و اين معنى را ايتاخ فهميده بود ؛ بنابراين ، وى جماعتى در ميان انداخته رخصت حجّ طلبيده و متوكّل او را رخصت حجّ داد و گفت كه ايتاخ در قلمرو من در هر شهرى كه باشد امارت آن شهر متعلّق به اوست . القصّه ، ايتاخ متوجّه گرديد و متوكّل ايالت حرمين و حجاز را به وصيف ترك داد . وصيف ترك متعاقب رسيد . ايتاخ بالضّروره بعد از اداى حجّ به سامره مراجعت نمود .\r\n\r\n","description":"","footnote":"","page_name":" 1548 ","page_number":64},
  {"content":"\r\n\r\n\r\nذكر وقايع سال دويست و بيست و پنجم از رحلت خير البشر\r\nو چون در سال دويست و بيست و پنجم از رحلت پيغمبر ، ايتاخ در حين [ 192 الف 
  ] مراجعت از حجّ به بغداد رسيد اسحاق بن ابراهيم ، كه والى بغداد بود ، او را با دو پسرش ، منصور و مظفّر ، و دو وزيرش ، سليمان بن وهب « 1 » و قدامة بن زياد النصرانى ، گرفت . قدامه در تحت عقوبت مسلمانان فوت شد و از عقوبت خلاص گشت . امّا ايتاخ را از طعام منع كردند و بعد از چند روز كه گرسنگى او به نهايت انجاميد طعام بسيار به وى دادند و بعد از طعام هرچند آب طلبيد نيافت ، تا آنكه از تشنگى بمرد « 2 » . و پسرانش در بند مىبودند تا زمان خلافت منتصر بن متوكّل رسيد . او ايشان را از بند بيرون كرد .\r\nو در ماه شوّال اين سال بغا ، محمّد بن بعيث را با دو برادرش ، صفر و خالد ، و نايبش علاء و صد و هشتاد نفر از بزرگان امرا و اصحاب او از آذربايجان به سامره آورد و متوكّل فرمود تا همهء ايشان را بر شتران سوار كرده به شهر درآوردند تا موجب عبرت خلايق شوند . چون محمّد بن بعيث را پيش متوكّل حاضر كردند از وى پرسيد : چرا بر چنين امرى شنيع اقدام نمودى ؟ گفت : يا امير المؤمنين ، بدبختى ذاتى و اعتماد بر عفو امير المؤمنين . پس متوكّل به سخن او التفات ناكرده جلّاد را اشاره كرد كه گردن او را با متابعانش بزند . در اين محل على البديهه بيتى چند در حسب حال خود و مدح متوكّل انشا نمود « 3 » . متوكّل چون اين ابيات را شنيد\r\n\r\n\r\n","description":"","footnote":"\r\n( 1 ) . وى منشى ايتاخ بود .\r\n( 2 ) . ابن أثير تصريح بر اين دارد كه اسحاق بن ابراهيم وى را « با زنجير هشتاد رطلى كه به گردنش انداخت مقيد و دربند كرد . »\r\n( 3 ) . سه بيت شعر مزبور در الكامل ( ج 11 ، ص 215 ) و ترجمهء آن در تاريخ طبرى ( ج 14 ، ص 6017 ) آمده است .\r\n","page_name":" 1549 ","page_number":65},
  {"content":"\r\n\r\nگفت : با اين مرد ادبى تمام است . پس ، از كشتن او درگذشت . و بعضى گويند منتصر بن متوكّل شفاعت او كرد . بر هر تقدير او را در زندان كردند و بعد از مدّتى از بند بگريخت .\r\nو از جمله وقايع اين سال آنكه متوكّل در تمامى قلمرو خود حكم فرمود كه بايد اهل ذمّه ، يعنى نصارى و يهود و مجوس ، زن و مرد ايشان در لباس ممتاز باشند از مسلمانان . بنابراين ، لباس ايشان را عسلى قرار داد و حكم فرمود كه علماى ايشان بايد كه بر دوش خود پارچه‌اى كه در رنگ ، مخالف باشد با رنگ جامهء ايشان بدوزند ، و بايد كه جميع ايشان چادرى را به طريق زنّار بر بالاى جامه مىپوشيده باشند و بر اسب سوار نشوند ، بلكه مركوب ايشان بايد كه از چوپ باشد مانند بهل « 1 » . و حكم كرد كه ايشان را مطلقا در امور ديوانى - كه به واسطهء آن حكم مسلمانان مىكرده باشند ، دخل ندهند و كنايس « 2 » مستحدثهء ايشان را خراب كرده به جاى آنها مساجد مىسازند ، و منازل فراخ ايشان را تنگ سازند و باقى را مساجد بنا كنند و قبرهاى ايشان را با زمين برابر كنند .\r\nو از جمله وقايع اين سال آنكه مردى ، كه او را « محمود بن فرج » گفتندى و اصل [ او 
  ] از نيشابور بود و در سامره در وقت كشتن بابك خرّمى حاضر بود ، چون جسد بابك را بر دار كشيدند هر روز مىرفت و پاى دار مىنشست و اكثر نزديك به آن دار مىبود و به جسد بابك مىنگريست تا آنكه در اين سال دعوى نبوّت كرد و گفت : من ذو القرنينم . و بيست و هفت نفر از اوباش و جهّال متابعت او نمودند و به نبوّت او گرويدند . او از جهت ايشان مهملاتى چند بر هم بافت و او را « مصحف » نام نهاد ، نعوذ باللّه من غواية الشّيطان . چون اين خبر به متوكّل رسيد فرمود تا او را چندان تازيانه بزنند تا بميرد يا توبه كند . چون تازيانه‌اى چند بخورد گفت : توبه كردم . متوكّل فرمود تا هر يكى از متابعان او را ده بم « 3 » بزنند . در بيست و هفتم شهر ذيحجّهء اين سال اين محمود بمرد .\r\nو از جمله وقايع اين سال آن بود كه متوكّل فرمود تا يحيى بن عمرو بن يحيى بن زيد بن علىّ بن حسين بن علىّ بن أبى طالب ، عليهم السّلام ، را كه در بعضى نواحى كوفه مىبود و جماعتى از شيعيان به او تردّد داشتند به مجرّد گمان آنكه مبادا خروج كند گرفتند و بعد از كتك بسيار فرمود تا او را در زندان كردند . و در ذيحجّهء اين سال از ميانهء پنج پسر كه داشت\r\n\r\n\r\n","description":"","footnote":"\r\n( 1 ) . بيان خواندمير در خصوص اين دستور گوياست : « دستور داد اقليّت يهود و نصارى زنّار بندند ، و زنان ايشان بر ازار ( - لباس ) دوزند ، و هيچ‌كس را ازين طايفه در ديوان عمل نفرمايند ، و ايشان را نگذارند كه ركاب خود را آهنين سازند ! بلكه تكليف نمايند كه پاى در ركاب چوبين كنند . » ؛ - حبيب السّير ، ج 2 .\r\n( 2 ) . كنايس : جمع كنيسه ، معبد يهود و نصارى . - و .\r\n( 3 ) . بم : ضربدستى كه به زور تمام بر كسى زنند ؛ - آنندراج .\r\n","page_name":" 1550 ","page_number":66},
  {"content":"\r\n\r\nجهت سه پسر ، كه محمّد منتصر ، معتز ، و مؤيّد بودند ، از مردمان بيعت گرفت و دو پسر ديگر را ، كه معتمد و موفّق بودند ، در حساب نياورد ، بلكه انديشه داشت كه آيا حال ايشان به كجا منجر شود ؟ و ارادهء الهى چنان بود كه زمان خلافت منتصر و معتز چندان امتدادى نداشته باشد و مؤيّد به آن منصب نرسد و معتمد سالهاى بسيار خلافت كند و آثار پسنديده گذارد و حكومت در نسل موفّق قرار گيرد .\r\n فرزند بنده‌اى است خدا را ، غمش مخور * تو كيستى كه همچو خدا بنده‌پرورى \r\n يَفْعَلُ اللَّهُ ما يَشاءُ  و   يَحْكُمُ ما يُرِيدُ .   يعنى : حقّ ، سبحانه و تعالى ، مىكند آنچه مىخواهد و حكم مىكند به آنچه مراد اوست .\r\n\r\n","description":"","footnote":"","page_name":" 1551 ","page_number":67},
  {"content":"\r\n . \r\n","description":"","footnote":"","page_name":" 1552 ","page_number":68},
  {"content":"\r\n\r\n\r\nذكر وقايع سال دويست و بيست و ششم و دويست و بيست و هفتم از رحلت خير البشر\r\nو از جمله وقايع سال دويست و بيست و ششم آنكه متوكّل فرمود تا قبر امام حسين ، عليه السّلام ، و ساير شهدا را خراب كردند و منازلى كه در آن مقام بود ، با خاك يكسان كردند و مردم را از زيارت مشهد مقدّس و مرقد مطهّر آن حضرت منع نمود ، بلكه آن منزل را مزرع ساخته زراعت مىكردند . سادات و علويان در زمان او بسيار در خوف مىبودند « 1 » .\r\nو در اين سال از امراى عظام حسن بن سهل وفات يافت . هم در اين سال محمّد بن ابراهيم بن مصعب را ، كه از كبار امراى عباسيّه بود ، برادرزاده‌اش محمّد بن اسحاق زهر داد « 2 » . و در همين سال ، ابو سعيد محمّد بن يوسف مروزى ، كه ايالت ارمنيه تعلّق به او مىداشت ، وفات كرد . باز جاى او [ را 
  ] به پسرش يوسف بن ابو سعيد ارزانى داشتند .\r\nو در سال دويست و بيست و هفتم ، يوسف ، والى ارمنيه ، يكى از بزرگان بطارقهء آن ديار را كه آثار تمرّد و عصيان از او ظاهر مىشد ، گرفته به دار الخلافه فرستاد . اتّفاقا ، بعد از فرستادن آن بطريق به اندك روز برفى عظيم بر ديار ارمنيه واقع شد ؛ چنانچه ، مردم آن ديار از تردّد باز ماندند . در اين وقت اقران و خويشان آن بطريق فرصت غنيمت دانسته جمع شده بر سر يوسف\r\n\r\n\r\n","description":"","footnote":"\r\n( 1 ) . متوكّل نسب به خلفاى پيشين بنى عباس مانند مأمون و معتصم و واثق ( عمّ و پدر و برادر خود ) كينه داشت ، زيرا هر سه حضرت على ( ع ) و آل على را دوست داشتند . به تصريح ابن أثير يكى از بزرگترين عللى كه منتصر قتل متوكّل ( پدر خود ) را حلال و واجب دانست همين بود ؛ - الكامل ، ج 11 ، ص 222 .\r\n( 2 ) . متوكّل بر مرگ اين دو بگريست و گفت : « تبارك اللّه و تعالى ، چگونه مرگ حسن و محمّد بن اسحاق به يك وقت دررسيد . » ؛ - تاريخ طبرى ، ج 14 ، ص 6036 .\r\n","page_name":" 1553 ","page_number":69},
  {"content":"\r\n\r\nوالى ارمنيه آمدند و او را محاصره كردند . يوسف از كمال غرور بيرون آمد كه با ايشان جنگ كند . اتّفاقا ، چون اجلش رسيده بود از دست ايشان كشته شد و آن جماعت بر آن ديار تسلّط يافتند و جمعى كثير از مسلمانان را به قتل رسانيدند و خلقى بسيار به واسطهء سرما و برف هلاك شدند . چون حقيقت حال آن ديار به متوكّل رسيد بغاى كبير را با لشكرى انبوه به دفع آن جماعت فرستاد . بغا به آن حدود رسيده قريب به سى هزار كس از آن جماعت به قتل رسانيد و اسير بسيار گرفت و از آنجا متوجّه بلاد باق از كورهء « 1 » بسفرجان « 2 » گشت و ولايات بسيار گرفت .\r\nو در اين سال متوكّل بر ابو دؤاد ، قاضى معتزلى ، غصب كرد و از وى ده هزارهزار درم گرفت و منصب قضا را به يحيى بن اكثم ارزانى داشت « 3 » و احمد بن حنبل را اعزاز و اكرام بسيار كرد و در ترويج اهل سنّت داد مبالغه مىداد ، چنانچه برادرش و پدرش و عمّش مأمون در تقويت مذهب اعتزال نهايت سعى مىنمودند .\r\n\r\n\r\n","description":"","footnote":"\r\n( 1 ) . كوره : شهرستان و ناحيه . - و .\r\n( 2 ) . هر سه نسخه : سيرجان . به قياس تاريخ طبرى و الكامل تصحيح شد .\r\n( 3 ) . او نيز قضاى ناحيهء شرقيه را به حيان بن بشر و قضاى جانب غربى را به سوار بن عبد اللّه عنبرى واگذار كرد ؛ - ابن أثير ، الكامل ، ج 11 ، ص 226 .\r\n","page_name":" 1554 ","page_number":70},
  {"content":"\r\n\r\n\r\nذكر وقايع سال دويست و بيست و هشتم و دويست و بيست و نهم از رحلت خير البشر\r\nو در سال دويست و بيست و هشتم ، بغا شهر تفليس را محاصره نمود و زيرك ترك مقدمهء لشكر او بود . والى آن شهر اسحاق بن اسماعيل از شهر بيرون آمد و جنگ عظيم كرد .\r\nآخر الأمر ، در دست بغا گرفتار شد . بغا فى الحال گردنش بزد و آن شهر را بسوخت .\r\nو از جمله وقايع اين سال آنكه سيصد غراب « 1 » بىخبر از راه شهر دمياط به ديار مصر درآمدند و خلايق بىشمار از اهل مصر كشته شد و مساجد آن ديار را بتمامى بسوختند و ششصد زن از مصر به اسيرى بردند كه صد و بيست و پنج نفر از آنها زنان مسلمان بودند باقى قبطيه . و از مردم مصر صد برابر آنچه از دست فرنگ به قتل رسيد در حين گريختن در بحر تنيس غرق شدند . القصّه ، آن حادثه را « طوفان مصر » مىگفتند .\r\nو در سال دويست و بيست و نهم ، متوكّل بر اهل ذمّه باز بسيار شدّت كرد و در باب ايذا و اهانت ايشان مبالغه مىنمود و كنايس مستحدثهء ايشان را خراب كرد ، و على بن جهم « 2 » را از سامره اخراج كرد و به جانب خراسان فرستاد ، و يحيى به جنگ روم رفت ، و اهل اسلام اين نوبت در تخريب ولايت روم داد مبالغه دادند و تا شهر قسطنطنيه غارت كردند و اسير بىنهايت گرفتند و هرجا كه مىرسيدند قتل عام مىكردند . و يحيى بن\r\n\r\n\r\n","description":"","footnote":"\r\n( 1 ) . غراب : كشتى جنگى . فرماندهى اين سيصد كشتى به عهدهء عرفا ، ابن قطونا و امرد ناقه بود ؛ - طبرى ، ترجمهء تاريخ طبرى ، ج 14 ، ص 6044 .\r\n( 2 ) . شاعر مشهور دورهء عباسى كه دشمنيش با حضرت على ( ع ) معروف بود . اخبار وى به‌طور مبسوط در عصر المأمون ( ج 2 ، ص 423 ) آمده است . وى از بنى شامة بن لوى بود .\r\n","page_name":" 1555 ","page_number":71},
  {"content":"\r\n\r\nاكثم در اين سال از قضا معزول گشت و از وى هزار دينار گرفتند « 1 » .\r\nو از جملهء وقايع اين سال فوت احمد بن ابو دؤاد بود . اين احمد پيش مأمون و معتصم و واثق كمال عزّت داشت و فاضل و فصيح و خيرخواه مردم بود و در حال غضب هيچ احدى با معتصم حرف نمىتوانست زد غير از احمد ؛ چنانچه ، در تاريخ يافعى مسطور است كه روزى معتصم بر محمّد بن جهم برمكى غضب كرد و فرمود كه او را در حضور من گردن زنيد . سيّاف حاضر شد و ابن جهم را بسته بالاى نطع نشانيدند و معتصم به نوعى غضب داشت كه هيچ احدى را ياراى ايستادن آنجا نبود ؛ چه ، جاى سخن كردن . در اين وقت احمد دليرى كرد و پيش آمده گفت : يا امير المؤمنين ، اين را كه كشتى مالش چون مىگيرى ؟ معتصم نگاه كرد و گفت : مانع كه خواهد بود ميان من و مال او ؟ احمد گفت : يا امير المؤمنين ، مانع خدا و رسول خدا و عدل امير المؤمنين ؛ چرا كه ، بعد [ 192 ب 
  ] از مردن او مالش حقّ ورثه مىشود و ايشان هيچ خيانتى بر امير المؤمنين نكرده‌اند و بر مردم اثبات خيانت نتوان كرد ؛ چرا كه ، او شايد جواب مشروع داشته باشد . پس اولى آنكه اوّلا خيانت بر وى اثبات كنيم تا مال او را شرعا متصرّف باشيم و بعد از آن ، او را از جهت سياست بكشيم . معتصم از غضب فرو نشست و ابن جهم خلاص يافت .\r\nو نيز در تاريخ يافعى مسطور است كه روزى معتصم شخصى را حكم به كشتن كرد و سيّاف شمشير برآورد كه گردنش بزند كه احمد فرياد آورد كه : يا امير المؤمنين ، سبق الّسيف العدل . يعنى : سبقت مىكند شمشير ، عدالت را ، اندك تأنّى فرمايند كه شايد او مظلوم باشد . و از احمد منقول است كه : در وقت گفتن اين سخن آنچنان بول بر من زور آورده بود كه قدرت بر حرف زدن نداشتم ، امّا ديدم كه اگر من برنخيزم آن شخص را فى الحال مىكشند . من همانجا جامه‌هاى خود را در ته خود جمع آورده ، به نوعى كه نشر در بساط نكند شاشيدم ، و آن‌قدر نشستم تا او را خلاص كردم و مظلوميّت او را بر معتصم ظاهر ساختم . چون برخاستم معتصم ديد كه جامه‌هاى من تر است ، گفت : اى احمد ، بلكه بالاى آب نشسته بودى ؟ حقيقت حال به خدمت وى معروض داشتم . معتصم بسيار بخنديد و گفت : بارك اللّه اى احمد . و فرمود تا خلعت فاخر با صد هزار درم به من دادند . و نيز يافعى آورده كه روزى احمد را خبر آوردند كه افشين ، عيسى عجلى را ، كه به « ابو دلف » مشهور بود ، به واسطهء خيانتى كه به وى نسبت كردند مىخواهد بكشد و سيّاف حاضر كرده . احمد بن ابو دؤاد فى الحال سوار شده پيش افشين رفت و گفت : اى افشين ، من رسول امير المؤمنين معتصم هستم به سوى تو در آنكه ابو دلف را به\r\n\r\n\r\n","description":"","footnote":"\r\n( 1 ) . دفاعى كه ابن خلدون در مقدمهء مشهور خود ( ص 15 ) از يحيى كرده و او را از شرابخوارى و معافرت با مأمون منزّه و مبرّا گردانيده درخور توجّه است ، امّا صاحب تاريخ وصّاف ( ج 2 ، ص 167 ) به شرابخوارى وى تصريح كرده و اشعارى هم در وصف شراب به دو نسبت داده است .\r\n","page_name":" 1556 ","page_number":72},
  {"content":"\r\n\r\nما سپارى و به او آسيبى نرسانى . اين سخن را گفته و حاضران مجلس را بر اداى رسالت گواهى گرفت و از آنجا بيرون آمد . افشين متحيّر بماند و احمد راست پيش معتصم رفت و گفت : يا امير المؤمنين ، رسالتى كه به من نفرمودى ادا كردم ؛ چرا كه ، خون مسلمانى به تهمت ريختن عاقبت بد داشت . معتصم از حقيقت حال استفسار نمود . احمد واقعهء مذكور را معروض داشت .\r\nمعتصم او را بسيار پسنديد و افشين را ملامت كرد و ابو دلف را خلاص كرد .\r\n\r\n","description":"","footnote":"","page_name":" 1557 ","page_number":73},
  {"content":"\r\n . \r\n","description":"","footnote":"","page_name":" 1558 ","page_number":74},
  {"content":"\r\n\r\n\r\nذكر وقايع سال دويست و سىام از رحلت خير البشر\r\nو در سال دويست و سىام از رحلت خير البشر ، عليه و آله التّحيّة من الملك الأكبر ، اهل حمص بر والى خود ، ابو المغيث موسى بن ابراهيم رافعى ، بيرون آمد . منشأ اين آن بود كه ابو مغيث يكى از اشراف آن شهر را كشته بود و كار ميانهء ايشان به جنگ رسيد . چون ابو المغيث بعد از كشته شدن جمعى كثير از ياران خود ديد كه تاب مقاومت ايشان ندارد ناچار از شهر بيرون آمده متوجّه بغداد شد . متوكّل چون بر حقيقت حال اطلاع يافت محمّد بن عدويه را به امارت آنجا تعيين نمود و شخصى از معتمدان را همراه او فرستاد كه به اهل حمص بگويد : اگر اين را به امارت خود قبول داريد از تقصيرات گذشته شما گذشتم ، و الّا غضب ما را آماده باشيد . اهل حمص از ترس متوكّل او را به امارت قبول كردند و به شهر درآوردند . امّا او ظلم بسيار مىكرد .\r\nو در تاريخ ابن كثير شامى چنين آورده كه يحيى بن اكثم ، كه منصب اقضى القضاة به او تعلّق داشت ، در اين سال معزول گشت و از وى مبلغ هشتاد هزار دينار گرفتند و اين منصب را به جعفر بن عبد الواحد ارزانى داشتند .\r\n\r\n","description":"","footnote":"","page_name":" 1559 ","page_number":75},
  {"content":"\r\n . \r\n","description":"","footnote":"","page_name":" 1560 ","page_number":76},
  {"content":"\r\n\r\n\r\nذكر وقايع سال دويست و سى و يكم از رحلت خير البشر\r\nو در ماه جمادى الآخر سال دويست و سى و يكم از رحلت خير البشر ، عليه و آله التّحيّة من الملك الأكبر ، باز اهل حمص به واسطهء كثرت ظلم عامل بر وى خروج كردند ، حتّى آنكه نصاراى حمص نيز با ايشان موافقت نمودند . محمّد بن عبدويه اين معنى را به دار الخلافه نوشت . متوكّل به او امر كرد كه : زنهار متزلزل نشوى و پاى از دايرهء ثبات بيرون ننهى كه اينك به تو مدد مىرسد . پس به حاكم دمشق نوشت كه با لشكر خود به مدد محمّد بن عبدويه رفته اهل حمص را تنبيه نمايد و سه كس از مشاهير آن شهر را كه به فتنه و فساد مشهورند ، به ضرب تازيانه هلاك ساخته بر سر دروازهء شهر بياويزند و بيست نفر ديگر از رؤساى آن ديار را بعد از ضرب سيصد تازيانه بند نموده به دار الخلافه فرستد و هر نصرانى كه در آن شهر مىباشد ، او را اخراج كند و كنيسهء بزرگ ايشان را كه در جنب مسجد جامع است ، خراب ساخته داخل مسجد جامع نمايد .\r\nالقصّه ، حاكم دمشق به آن حدود رفته و جميع آن‌كه متوكّل فرموده بود به جاى آورد . و از جملهء وقايع اين سال آنكه روميان بر قبيله زط ، كه معتصم ايشان را به عين زر به جاى داده بود ، لشكر كشيدند و اكثر آن جماعت را به قتل رسانيدند و زن و فرزند ايشان را به اسيرى بردند . و در تاريخ ابن كثير شامى مسطور است كه از جملهء وقايع اين سال آنكه در شب پنجشنبه سيّم جمادى الآخر چند كوكب در بغداد بريخت و در ماه آب « 1 » آنچنان باران بباريد كه خلقى بىشمار از آدمى و حيوان هلاك گشتند و سيوطى چنين آورده كه : اوّلا كواكب بسيار به تموّج\r\n\r\n\r\n","description":"","footnote":"\r\n( 1 ) . آب : نام ماه يازدهم از سال سريانى يا رومى . - و .\r\n","page_name":" 1561 ","page_number":77},
  {"content":"\r\n\r\nدرآمده سياه شد همچو ملخ به يك بار بريختند و مردم از مشاهدهء اين حالت كه هرگز تصوّر نكرده بودند بترسيدند .\r\nو از جمله وقايع اين سال آنكه ملكهء روم ، بدوره زن توفيل ، حكم كرد كه از اسيران اهل اسلام كه مجموع بيست هزار بودند ، هركه نصارى مىشود او را بگذارند و رعايتش كنند و هر كه قبول نصرانيّت نكند او را به قتل رسانند . بنابراين حكم ، دوازده هزار كس را به قتل رسانيد و هشت هزار دين نصارى اختيار كردند الّا پانصد و هشتاد و پنج نفر عورت كه ايشان را متوكّل زر فرستاد و خلاص كرد . جهت استخلاص ايشان قاضى القضاة جعفر بن عبد الواحد به اذن متوكّل به جانب روم رفت و فديهء ايشان را داده همراه بياورد .\r\nو از جمله وقايع اين سال آنكه طايفه‌اى از سياهان ، كه ايشان را « طايفهء البجه » « 1 » گفتندى و ايشان دائما خراج به والى مصر مىدادند ، در اين سال شروع در تمرّد و عصيان مىنمودند و از اداى خراج ابا و امتناع نمودند و با وجود آن ، شروع در دست‌درازى نواحى مصر كردند .\r\nچون طايفهء البجه اظهار عصيان نمودند اوباش و سفله و طوايف ديگر مثل طايفهء نوبه ، بكسوم ، فربه ، و زعرير نيز با ايشان متّفق شدند و كار ايشان قوّت گرفت و ايشان بر بلاد اسلام استيلا يافتند . كيش ايشان بت‌پرستى بود . والى مصر ، يعقوب بن ابراهيم كه مشهور به « قوصره » بود ، چون از دفع ايشان خلاص گشت حقيقت حال را به دار الخلافه معروض داشت . متوكّل دربارهء ايشان با امرا مشورت نمود . گفتند : يا امير المؤمنين ، جنگ كردن با آن جماعت مشكل است ؛ چرا كه ، ولايت ايشان بسيار دور است و در راه نان و آب پيدا نمىشود ، و ايشان شتران جمازه سوار مىشوند و عادت كرده‌اند كه چهار و پنج روز آب نخورند ، مع هذا اكثريت ايشان به مرتبه‌اى است كه از شمار بيرون است و هر لشكرى كه به جنگ ايشان رود بايد كه آب و توشه همراه خود داشته باشد و اين بسى مشكل است . القصّه ، متوكّل در كار ايشان متحيّر و متعجّب بماند كه در اين اثنا خبر رسيد كه ايشان بسيار شورش و دست‌درازى مىكنند ؛ چنانچه ، اهل مصر نزديك است كه جلاى وطن كنند . متوكّل محمد بن عبد اللّه قمى را به جنگ ايشان تعيين كرد و ايالت آن ولايت را به او ارزانى داشت و به حاكم مصر نوشت كه : « در امداد محمّد بن عبد اللّه و فرستادن آذوقه پياپى بايد كه اهمال نورزى . »\r\nالقصّه ، محمّد بن عبد اللّه متوجّه مصر شد . چون به مصر رسيد فرمود تا والى مصر هفت هشت جهاز كلان را پر آذوقه كرده از راه دريا روانه ساخت و گفت : بايد كه در خليج البجه اين آذوقه را به ما رسانيد . و خود با بيست هزار كس متوجّه بلاد ايشان گشت . چون اين خبر به ملك\r\n\r\n\r\n","description":"","footnote":"\r\n( 1 ) . البجه : قوم بدوى ساكن آفريقا . طبرى آنها را « تخمه‌اى از تخمه‌هاى حبشيان » مىنامد .\r\n","page_name":" 1562 ","page_number":78},
  {"content":"\r\n\r\nالبجه ، كه او را « على بابا » گفتندى ، رسيد ، او نيز با چهل هزار شترسوار متوجّه جنگ محمّد بن عبد اللّه شد ، امّا در جنگ كردن درنگ و حيله مىآورد ، و غرضش آن بود كه آذوقهء ايشان آخر شود تا همه به دست آيند . اتّفاقا ، قبل از رسيدن آن جهازات به دو روز ، آذوقهء اكثر لشكريان اهل اسلام آخر شده بود و اضطراب در ميانهء ايشان پيدا شده ، امّا محمّد بن عبد اللّه كه امير لشكر بود مردى مدبّر و مشفق بود ، از آذوقهء خاصهء خود هر يكى را فراخور حال مىرسانيد تا آنكه خبر رسيد كه اينك جهازات آمد و مسلمانان را فرجى عظيم روى نمود .\r\nمحمّد فرمود تا جميع سپاهيان او در گردن اسب خود جرس بستند و صف بسته متوجّه ملك البجه شدند . ملك البجه نيز لشكر خود را بر شتر سوار كرده متوجّه حرب گرديد . چون صفوف فريقين به مقابل يكديگر رسيدند ، محمّد با جميع لشكر به يك بار بر ايشان حمله آورد و و آواز جرس زمين و زمان را فروگرفت . شتران [ 193 الف 
  ] آن جماعت كه هرگز آواز جرس نشنيده بودند به يك بار رم كرده رو به صحرا نهادند و اكثر سواران خود را بر زمين زده هلاك ساختند . در يك لحظه خلقى بىشمار از ايشان راه صحراى عدم پيش گرفته و بقيّة السّيف گريخته به ثغور و جبال متحصّن شدند . ملك البجه جماعتى در ميان انداخته امان طلبيده اطاعت قبول كرد ، و شرّ آن جماعت از بلاد مسلمانان مندفع گشت . و در اين سال يعقوب قوصره ، كه والى مصر بود ، وفات يافت .\r\n\r\n","description":"","footnote":"","page_name":" 1563 ","page_number":79},
  {"content":"\r\n . \r\n","description":"","footnote":"","page_name":" 1564 ","page_number":80},
  {"content":"\r\n\r\n\r\nذكر وقايع سال دويست و سى و دويّم از رحلت خير البشر\r\nو در سال دويست و سى و دويم از رحلت خير البشر ، عليه و آله التّحيّة من الملك الأكبر ، در اكثر بلاد و امصار عالم زلزله‌ها شد ؛ چنانچه ، مردم را يقين شد كه روز حشر موعود رسيد ، از جمله شهر قومش تمامى به زلزله فرورفت و در رى و جرجان و نيشابور و اصفهان همين حادثه روى نمود و چندين خلق هلاك شد كه احصاى آن مقدور بشر نبود . به صحّت رسيده كه روزى در ديهى از دهات قومش ابتدا زلزله شد و مردم از خانه‌ها بيرون آمده روى به صحرا نهادند . ناگاه آوازى از آسمان به گوش همهء ايشان رسيد كه : اللّه اجل و اعوذ برحمته لعباده يعنى : خداى سبحانه و تعالى بزرگ است و من پناه مىخواهم از براى بندگان او به رحمت بىنهايت او . سيزده ده از دهات قيروان به زلزله فرورفت و از اهالى ديه‌ها بيش از چهل و دو كس خلاصى نيافتند . چون اين چهل و دو كس به قيروان آمدند مردم قيروان ايشان را از شهر بيرون كردند كه : غضب حقّ ، سبحانه و تعالى ، بر شما نازل شده ما شما را در شهر نمىگذاريم .\r\nو والى قيروان فرمود تا جهت ايشان در بيرون شهر عمارت ساختند كه آن جماعت در آنجا به سر مىبردند .\r\nابن جوزى در كتاب تلقيح از محمّد بن حبيب هاشمى نقل كرده كه از غرايب حادثات اين سال يكى آن بود كه در بعضى از ولايات متوكّل مرغى سفيد به بزرگى كركس پيدا شده بر درخت خرما نشستى و به آواز بلند و فصيح فرياد برآوردى كه : اتقوا اللّه ! اتقوا اللّه . يعنى : از خداى ، سبحانه و تعالى ، بترسيد . چهل كرّت اين آواز كردى و غايب گشتى . چند روز بر اين منوال بود ، آخر الأمر غايب شد و مردم آن نواحى محضرى نوشته به دار الخلافه فرستادند كه شهادت پانصد كس در آنجا مثبّت بود . و يكى از غرايب اين سال آنكه در بعضى از دهات\r\n\r\n","description":"","footnote":"","page_name":" 1565 ","page_number":81},
  {"content":"\r\n\r\nخوزستان و اهواز شخصى وفات كرد . چون جنازهء او را برداشتند مرغى بر آن جنازه فرود آمد و به زبان خوزى گفت كه : خداى تعالى اين ميّت را و هركه به جنازهء اين ميّت حاضر گشته بيامرزد .\r\nو از غرايب امورى كه در اين سال روى داد آنكه در بلاد يمن كوهى بزرگ ، كه چندين مزارع و قرى بر بالاى آن بود ، گردش كرده از جاى خود بجنبيد كه آن مزارع با يكديگر از جايى به جايى متبدّل و منقلب شدند . و از جمله امور غريبه كه در اين سال به ظهور پيوست آنكه در قريهء سويدا ، از نواحى مصر ، سنگ باريد كه هر سنگ برابر ده رطل بود . و العهدة فى جميع هذا على الرّواة .\r\n\r\n","description":"","footnote":"","page_name":" 1566 ","page_number":82},
  {"content":"\r\n\r\n\r\nذكر وقايع سال دويست و سى و سيّم و سى و چهارم از رحلت خير البشر\r\nو در ماه ذيقعده سال دويست و سى و سيم از رحلت خير البشر ، عليه و آله التّحيّة من الملك الأكبر ، متوكّل از عراق به دمشق رفت . چون به دمشق درآمد بسيار خوش كرد و قرار به خود داد كه در دمشق بود . بر اهل عراق اين معنى بسيار گران آمد ، بنابراين ، يزيد بن محمّد مهلّبى را كه از ندما و شعراى متوكّل بود و عراقى بود ، بر اين داشتند كه متوكّل را از خيال توطّن باز دارد . يزيد مهلّبى قبول اين معنى نموده قطعه‌اى گفت مشتمل بر مدح عراق و مذمّت ولايات شامات و شآمت بر آل عباس « 1 » .\r\nو از تاريخ ابن كثير شامى چنين معلوم مىشود كه متوكّل در سال دويست و سى و چهارم از رحلت خير البشر ، به شهر دمشق درآمد و با وجود آنكه يزيد مهلّبى مذمّت شام بسيار كرده بود متوكّل در آنجا قصرى بنا فرمود . امّا بعد از چند روز بر وى ظاهر شد كه هواى عراق عرب بسيار صحيحتر از هواى شام است و آب شام بسيار ثقيل است ؛ بنابراين ، بغا را به غزوهء روم فرستاد و خود به جانب سامره مراجعت نمود . و از غرايب امورى كه در اين سال روى نمود آن بود كه عيد اضحى مسلمانان و عيد فطر يهود و عيد سعانين « 2 » نصارى يك روز واقع شد و اين قبل از اين هرگز واقع نشده بود .\r\n\r\n\r\n","description":"","footnote":"\r\n( 1 ) . دو بيت از آن قطعه نقل مىشود :\r\n اظن الشّام تشمت بالعراق * اذا عزم الامام على انطلاق\r\nفان يدع العراق و ساكنيه * فقد تبلى المليحة بالطّلاق \r\n؛ - ابن أثير ، الكامل ، ج 11 ، ص 248 .\r\n( 2 ) . سعانين ، شعانين : آخرين يكشنبه صوم الاربعين ؛ عيدى است يك هفته پيش از فصح ؛ - لغتنامهء دهخدا . « السعانين » و المشهور الشعانين : عبد الاحد الّذى قبل الفصح ( عبرانية ) ، مأخوذة من « هو شيعه‌نا » اى خلّصنا ؛ - المنجد ، ص 336 .\r\n","page_name":" 1567 ","page_number":83},
  {"content":"\r\n . \r\n","description":"","footnote":"","page_name":" 1568 ","page_number":84},
  {"content":"\r\n\r\n\r\nذكر وقايع سال دويست و سى و پنجم و دويست و سى و ششم از رحلت خير البشر\r\nو در سال دويست و سى و پنجم از رحلت ، در شهر انطاكيه زلزله واقع شد كه هزار و پانصد خانهء آن شهر فرو ريخت و خلقى بسيار هلاك شد و از حصار شهر نود و پنج برج فرو ريخت و مردم از خانه‌هاى خود آوارهاى مهيب مىشنيدند . و در حوالى انطاكيه كوهى است ، كه او را « كوه قرع » گفتندى ، قطعه‌اى از آن كوه جدا شد و در دريا افتاد و از آن دريا دودى سياه بدبوى برخاست كه بسى مردم به سبب آن هلاك شد و رودخانهء انطاكيه به يك مرتبه فرو رفت ؛ چنان كه ، پنداشتى كه هرگز در اين موضع آب نبود و در شهر تنيس آوازى هايل ظاهر شد كه چندين كس از شنيدن آن آواز بمردند . و در اين سال در رقّه ، حرّان ، حمص ، دمشق ، رها ، طرسوس ، مصيصيه ، لاذقيّه « 1 » و سواحل شام چنان زلزله‌اى شد كه اكثر خلايق اين بلاد هلاك شدند . و در اين سال در مكّه معظمّه چشمهء مشاش كه اكثر اهل حرم از آن چشمه آب مىخوردند ، فرو رفت و كار اهل مكّه به جايى رسيد كه [ آب 
  ] خوراكى به يك درم مىخريدند و متوكّل مبلغ صد هزار دينار جهت اهل مكّه فرستاد كه براى ايشان آب بيرون آرند .\r\nو در سال دويست و سى و ششم از رحلت ، چهار هزار اسير مسلمانان را از روميان فديه داده خلاص كردند . و در ماه شعبان اين سال در بغداد بيست و يك روز على الاتّصال باران باريد كه بسى عمارات آن شهر روى به خرابى نهاد و در نواحى بلخ چند روز خون غليظ باريد . عهدهء صحّت اين بر راوى ، و اللّه اعلم بحقيقة الامور .\r\n\r\n\r\n","description":"","footnote":"\r\n( 1 ) . متن : لازقيه . - و .\r\n","page_name":" 1569 ","page_number":85},
  {"content":"\r\n . \r\n","description":"","footnote":"","page_name":" 1570 ","page_number":86},
  {"content":"\r\n\r\n\r\nذكر وقايع سال دويست و سى و هفتم از رحلت خير البشر\r\nو در اين سال [ - دويست و سى و هفتم 
  ] متوكّل به ضرب شمشير باغر ترك « 1 » به قتل رسيد . در روضة الصّفا مسطور است كه مورّخان سبب قتل متوكّل را چند چيز ياد كرده‌اند . يكى آنكه در تاريخ ابن أثير آورده كه متوكّل بغايت دشمنى امير المؤمنين على ، عليه السّلام ، و فرزندان و محبّان ايشان را اظهار مىنمود و از هركه شايبهء محبّت امير المؤمنين و اهل بيت او مىيافت او را مىكشت « 2 » ؛ حتّى آنكه مسخره‌اى داشت كه او را « عبادهء مخنّث » گفتندى و در وقت شراب خوردن متوكّل او مسخرگى كردى و اكثر اوقات در مسخرگى نسبت با امير المؤمنين على ، عليه السّلام ، چيزهاى بد نسبت كردى و متوكّل مىخنديد . اتّفاقا ، شبى منتصر بن متوكّل حاضر بود كه آن مخنّث بىحيا شروع در اهانت اسد اللّه الغالب امير المؤمنين علىّ بن أبى طالب ، عليه السّلام ، كرد و آن ملعون ، يعنى متوكّل ، مىخنديد . منتصر از اين حركت بسيار آزرده شد ، امّا از ترس پدرش ظاهرا منع آن مسخره نتوانست كرد ، آخر الأمر بىتاب شده او را به اشاره و ايما بسيار ترسانيد . مسخرهء مخنّث در عين مسخرگى ساكت شد . متوكّل پرسيد : چرا ساكت شدى ؟ او حقيقت حال را باز گفت : متوكّل درهم شد . منتصر پيش آمد و گفت : يا امير المؤمنين ، اين شخصى كه اين مسخرهء سگ به او نسبت اهانت مىكند پسر عمّ تو و پسر عمّ پيغمبر است .\r\nآيا روا مىدارى كه اينچنين سگى او را اهانت مىكرده باشد و امير المؤمنين مىخنديده باشد ؟\r\n\r\n\r\n","description":"","footnote":"\r\n( 1 ) . مستوفى ، تاريخ گزيده ، ص 325 .\r\n( 2 ) . ابن أثير معتقد است كه نديمان و ياران متوكّل كه اكثر دشمن على ( ع ) بودند ، متوكّل را از قيام علويان بيمناك كرده بودند و او را وادار مىكردند كه علويان را از خود دور كند و نسبت به آنها بدخواه شود . نديمان كار را به جايى رسانيدند كه متوكّل به اجداد علويان مخصوصا به على ( ع ) توهين مىكرد ؛ - الكامل ، ج 11 ، ص 222 .\r\n","page_name":" 1571 ","page_number":87},
  {"content":"\r\n\r\nمتوكّل گوش به سخن منتصر نكرد و مخنّث را گفت تو در كار خود باش « 1 » . و به سبب اين حكايت منتصر به خود قرار داد كه كشتن متوكّل حلال است . و بعد از اين متوكّل نيز درصدد ايذاى منتصر درآمده گفت : تو را « منتظر » بايد گفت نه « منتصر » . يعنى : تو انتظار مرگ من مىكشى . و منتصر را اكثر اوقات شراب بسيارى دادى و بفرمودى تا به سيليهاى پىدرپى او را سرافراز ساختى . چون اين معنى از حدّ بگذشت منتصر با جمعى از امرا ، كه از متوكّل آزرده بودند ، در ساخت تا او را از ميان برداشتند . و يكى ديگر از اسباب قتل او آن بود كه تمامى محصولات و ضياع و عقار وصيف ترك را ، كه در ولايت اصفهان داشت ، به فتح بن خاقان داد و از اين جهت وصيف با منتصر اتّفاق نمود . بحترىّ « 2 » گويد : كه روزى در مجلس متوكّل با ندما حاضر بودم كه سخن شمشير در ميان آمد . يكى از حاضران مجلس گفت : يا امير المؤمنين ، فلان كس در بصره شمشير هندى دارد كه بىتكلّف در عالم نظير ندارد . متوكّل نامه‌اى به والى بصره نوشت كه : « شمشير را از صاحبش خريده بفرست . » حاكم بصره معروض داشت كه : « آن شمشير را يكى از مردم يمن خريده به آن ولايت برد . » متوكّل در ساعت بريدى به يمن فرستاد .\r\nبحترىّ گويد بعد از چند روز ديگر عبد اللّه بن يحيى با شمشير در دست حاضر گشت و گفت : يا امير المؤمنين ، اين آن شمشيرى است كه امير المؤمنين مىخواست . در يمن از صاحبش به ده هزار درم خريده به خدمت آوردم . [ 193 ب 
  ] متوكّل بسيار مبتهج و خوشحال گشت و تيغ از غلاف بيرون آورده بسيار پسنديد و در زير فراش خود نهاد . روز ديگر ، فتح بن خاقان را گفت : غلامى ترك را مىخواهم كه صاحب شجاعت و بسالت « 3 » باشد تا اين شمشير به او دهم كه هميشه مراقب حال من باشد و تا من در مجلس باشم حاضر باشد و اصلا جايى نرود . در اثناى سخن باغر ترك درآمد ، فتح بن خاقان گفت : يا امير المؤمنين ، شجاعت و مردانگى باغر بر همگنان ظاهر است و قابليت آن دارد كه بدين مهمّ ، كه به خاطر امير المؤمنين خطور نموده ، قيام نمايد . متوكّل گفت : خوب گفتى . و در حال آن شمشير را به باغر داده او را به مجلس خاص خود اختصاص داد و علوفه‌اش را زياد كرد و مرتبهء او را بين الأقران و الأمثال بلند\r\n\r\n\r\n","description":"","footnote":"\r\n( 1 ) . متوكل بعد به حاضران و نوازندگان گفت اين بيت را همصدا بخوانند :\r\n غار الفتى لابّن عمّه * رأس الفتى فى حر امّه \r\nيعنى : اين جوان ( جوانمرد ) براى پسر عم خود غيرتمند شد . سر اين جوان در فلان مادرش باد ؛ - منبع پيشين .\r\n( 2 ) . هر سه نسخه : بخترى . ابو عباده وليد بن عبيد طايى شاعر معروف دورهء عباسى مدّاح متوكّل و فتح بن خاقان . ديوانى معروف دارد كه ابو بكر صولى و على بن حمزه اصفهانى آن را مرتّب كرده‌اند ، اوّلى بر حروف و دوّمى بر اقسام . مرگ وى به سال دويست و هشتاد و چهار اتفاق افتاده ؛ - زركلى ، الأعلام ، ج 1 ، ص 139 . بحترى در واقعهء قتل متوكّل شاهد عينى بوده و در حقّ متوكّل مرثيه‌اى دارد به مطلع زير :\r\n محل على القاطول اخلق داثره * و عادت صروف الدهر جيشا تغاوره \r\n؛ - ديوان بحترىّ ، ج 2 ، ص 1045 .\r\n( 3 ) . بسالت : دليرى و شجاعت . - و .\r\n","page_name":" 1572 ","page_number":88},
  {"content":"\r\n\r\nگردانيد . و باغر آن شمشير را داشت و از غلاف بيرون نياورد ، الّا آن شب كه متوكّل [ را 
  ] به همان شمشير بكشت .\r\nبحترى گويد كه : در آن شب ، كه متوكّل را كشتند ، ما از تكبّر و تبختر ملوك ماضى سخن مىگفتيم و متوكّل از آن صفت ناپسنديده ابراى ذمّهء خود كرده روى به قبله آورده جبين مسكنت بر زمين نهاد و بعد از آن مشتى خاك را برداشته بر سر و روى خود پاشيده گفت : من بندهء كمينه از بندگان حقّ ، سبحانه و تعالى ، ام و هركس كه بازگشت او به خاك خواهد بود بايد كه تواضع نمايد . بحترى گويد : آن حركت خاك برداشتن و بر سر پاشيدن نيز ما را بد آمد و با يكديگر گفتيم كه اين تفألا خوب نبود . القصّه ، بعد از آن چون به شراب خوردن مشغول شديم مغنّى بيتى چند برخواند كه مشعر بر فراق بود . متوكّل از شنيدن متأثر شد و بگريست . و در اين اثنا ، يكى از خادمان خاصهء متوكّل كه او را به واسطهء بسيارى حسن و جمال « قبيحه » گفتندى آمد و جامه‌اى بتكلّف و چادر شبى زيبا بياورد . متوكّل آن را درهم پيچيده به خادم قبيحه داد و گفت : با او بگوى كه اين را نگاهدار ، چون بميرم آن را كفن من كن . بحترى گويد كه : با خود گفتم كه مهمّ اين مرد به آخر رسيده و دولتش به نهايت انجاميده . چون از شب قريب به سه ساعت بگذشت و متوكّل را مستى دريافت ناگاه باغر را ديدم كه با ده نفر از اتراك درآمده همه مسلّح و مكمّل‌اند . ما چون آن جماعت را مسلّح ديديم از ترس جان خود پراكنده شديم .\r\nباغر خود را با شخصى ديگر به سرير متوكّل رسانيد و شمشير بر دوش وى زد كه به تهيگاه وى رسيد و شمشيرى ديگر بر دوش ديگرش زدند . در اين وقت فتح بن خاقان « 1 » كه نزد متوكّل از وى اعزّ كسى نبود ، خود را به متوكّل رسانيد و به مخالفت پيش آمده گفت : لا اريد بعدك الحياة . يعنى : بعد از تو زندگانى نمىخواهم . اين جماعت او را نيز به متوكّل رسانيدند . و در اين وقت مسخره كه در كنجى خزيده بود بيرون دويد و گفت : و اللّه اريد بعدك الحياة . يعنى :\r\nسوگند به خدا كه بعد از تو حيات مىخواهم .\r\nو در تاريخ ابن كثير شامى چنين آورده كه فتح بن خاقان را منتصر بعد از آن به تهمت خون پدر به قتل رسانيد . القصّه ، هر دو ، يعنى متوكّل و فتح بن خاقان ، را در گليمى پيچيده يك شبانه‌روز گذاشتند تا مهمّ خلافت بر منتصر قرار گرفت .\r\n\r\n\r\n","description":"","footnote":"\r\n( 1 ) . النّديم تصريح كرده است كه وى كتابخانه‌اى داشت كه علىّ بن يحيى منجم براى او جمع‌آورى كرد . . . و خانه‌اش مركز فصحاى اعراب و علماى كوفه و بصره بود . . . ( تعليقات بر تجارب السّلف ، ص 156 ) . وى علاوه بر داشتن تجربه و مهارت در امر محاربه شاعر هم بوده و نمونه‌اى از اشعارش را مرزبانى در معجم الشعرا ( ص 90 ) آورده است . و خاقانى در منشآت خود ( ص 298 ) صحبت از پيوستگى وى با بحترى شاعر دارد . و مستوفى نيز نويسد : « هيچ‌كس از خلفا آن تمكين نيافت كه جعفر برمكى از هارون الرّشيد و فتح خاقان از متوكّل ؛ و هر دو در سركار ايشان رفتند . » ؛ - تاريخ گزيده ، 323 .\r\n","page_name":" 1573 ","page_number":89},
  {"content":"\r\n\r\nآورده‌اند كه متوكّل در وقت شراب خوردن ظرافتهاى خنك كردى . گاه مىبود كه شير را در مجلس مىآوردندى تا شخصى را بينداختى . و گاه مار در آستين كسى بيفكندى ، او را بگزيدى و [ به 
  ] ترياق مداوا نمودى . و بسيارى از اوقات فرمودى تا سبوها « 1 » پر از كژدم مىآوردند و مىشكستند و آن جانوران به هركه مىرسيدند او را مىگزيدند و هيچ‌كس را ياراى آن نبود كه يكى از آنها را بكشد « 2 » . اتّفاقا ، در آن شب باغر ، وصيف ، بوقاى صغير ، و موسى بن بوقاى كبير شمشيرها كشيده روى به متوكّل نهادند . يكى از اهل مجلس پنداشت كه ايشان را متوكّل فرموده تا مردم را تخويف و ترس نمايند ، بنابراين فرياد برآورد كه : يا امير المؤمنين ، نوبت مار و شير گذشت و نوبت تيغ و شمشير رسيد ؟ متوكّل گفت : اين چه سخن است ؟ و هنوز سخن تمام نكرده بود كه مهمّ او را تمام كردند . زمان خلافتش به اصحّ روايات چهارده سال و نه ماه و نه روز بود و مدّت عمرش چهل و چهار سال . او علما را از بحث مذهب منع مىنمود و تقليد صرف را مرعى مىداشت . ابن خلّكان در تاريخ خود آورده كه قبل از آنكه متوكّل كشته شود به چهار شب ، جماعتى به او رسانيدند كه حسن عسكرى عن قريب دعوى خلافت خواهد كرد ؛ چرا كه ، شيعهء او بىنهايت شده‌اند و اكثر ايشان سلاح به هم رسانيده در منزل او نهاده‌اند . متوكّل در غضب آمده جماعتى از تركان فرستاد كه : برويد و حسن عسكرى را و هرچه از سلاح در خانهء او باشد بياريد به حضور من . اتّفاقا ، نيمه شب نزديك بود كه تركان به منزل امام حسن عسكرى ، عليه السّلام ، رسيده از ديوار خانه به يك ناگاه به اندرون درآمدند . چون نيك ملاحظه كردند غير از امام - كه جامهء صوف پوشيده بر روى ريگ نماز مىكرد ، چيزى ديگر در آن سراى نيافتند . پس امام را به همان هيئت برداشته پيش متوكّل آوردند در وقتى كه او به شراب خوردن مشغول بود . چون متوكّل امام حسن عسكرى را ديد از روى مستى تواضع بسيار كرده آن حضرت را پهلوى خود جاى داد و پياله‌اى شراب كه در دست داشت به آن حضرت تكليف نمود . امام حسن عسكرى فرمود :\r\nو اللّه ما خامر لحمى قط ، ( يعنى : هرگز گوشت من شراب‌آلوده نشده ) فاعفنى ( يعنى : پس مرا عفو كن ) . متوكّل گفت : پس از براى ما شعر بخوان . امام فرمود : من شعر كم ياد دارم . متوكل در اين باب مبالغه نمود و مجد شد كه : البته شعر بايد خواند . چون امام حسن ، عليه السّلام ، ديد كه آن مرد قهّار در حين مستى بر اين اراده مجدّ شد ناچار بيتى چند نصيحت‌آميز برخواند .\r\nمضمون آنچه امام حسن عسكرى ، عليه السّلام ، در آن مجلس برخواند اين بود كه : شبها را\r\n\r\n\r\n","description":"","footnote":"\r\n( 1 ) . متن : صبو . - و .\r\n( 2 ) . به خاطر همين اعمال قبيح و ابلهانه بود كه : « بعد از متوكّل دولت عباسيان ضعيف شد و قريب نود سال عزل و نصب ايشان در دست غلامان ( خليفه‌تراش ) بود . » ؛ - لبّ التواريخ ، ص 71 .\r\n","page_name":" 1574 ","page_number":90},
  {"content":"\r\n\r\nگذرانيدند بر سر كوهها در آن حالى كه نگاهبانى مىكردند ايشان را شجاعان سطبرگردن . پس سود نداشت ايشان را آن سرهاى كوه و فرود آورده شدند ايشان از آن عزّت و بلنديها به سوى مذلّت و پستيهاى گور . پس بانگ‌كننده بعد از دفن كردن ندا كرد كه كجاست آن تختها و افسرها ؟ و كجاست آن جامه‌هاى مزيّب « 1 » و زينتها ؟ و كجاست آن رويها كه از جهت پناه ايشان چندين مردها به هم مىآويختند ؟ و حارسان چالاك نگاهبانى مىكردند ؟ پس جواب داد از جانب ايشان قبور ايشان كه بر آن رويها امروز كرمها آمد و رفت مىنمايند و پس از آنكه ايشان در آن منزل فرح‌افزاى مدّتهاى مديد خوردند و آشاميدند اين زمان در اين حفرهء تنگناى خوراك كرمانند ، و پس از آنكه بسيار گردانيدند مالها را ، ذخيره نهادند امروزان را ، و پس از مدّتها كه آن قصور و عمارات را بلند مىكردند از براى نگاهداشت خود اين زمان گشتند آن قصور آبادان بىرونق و خالى از آب و گياه و ايشان به عمارت گورستان پرداختند .\r\nپس پرسيد خليفه ، چون رسيد مرگ او ؟ كه كجاست لشكرهاى او ؟ و كجاست آن گنجها كه از برداشتن كليدهاى آن پهلوانان ذى قوّت عاجز بودند ؟ و كجايند نگاهبانان ؟ آيا كفايت نكردند خليفهء خود را چون ديدند او را افكنده و زارىكننده ؟ و كجايند آن دلاوران كه به هم برآمدندى براى خشم خليفه ؟ و كجايند آن حاميان كه نگاهداشته مىشد به ايشان دولتها ؟ و كجايند آن تيراندازان ؟ آيا باز نداشتند به سپرهاى خود تير اجل را از خليفهء خود ؟ هيهات ! منع نكردند از خليفهء خود ستمى را و دفع نكردند از وى اجل را . نه رشوه‌ها دفع كند اجل را و نه افسونها سود دهد و نه چاره‌ها يارى كند . هيهات ! مواسات نكردند با تو مقرّبان تو بلكه سپردند تو را به اجلى زشت به آنچه كردند . چيست حال قبر خليفه كه نمىآيد به طواف آن هيچ يك از آنها كه شب و روز در گرد او مىگشتند ؟ و چيست حال ايشان كه خليفهء خود را فراموش كرده به قسمت مال او مشغول‌اند ؟\r\nراوى گويد كه چون حسن عسكرى شروع در خواندن ابيات كرد ، اهل مجلس تمامى بر وى ترسيدند و گفتند همين لحظه متوكّل او را خواهد كشت ، امّا متوكّل از شنيدن آن ابيات چنان متأثر شد كه شروع در گريه كرده بسيار بگريست ، چنانچه تمامى اهل آن مجلس بگريستند و متوكّل به دو زانو درآمده فرمود تا اسباب طرب را برداشتند . و در و ديوار آن قصر گويا به گريه درآمد . چون امام حسن ، عليه السّلام ، از خواندن آن ابيات فارغ گشت مدّتى مديد متوكّل سر در پيش انداخت . بعد از آن فرمود : يابن رسول اللّه ، قرض من چند است ؟ آن حضرت فرمود : چهار هزار دينار . متوكّل فرمود تا آن مبلغ را در ساعت به ملازم\r\n\r\n\r\n","description":"","footnote":"\r\n( 1 ) . مزيّب : زينت داده شده . - و .\r\n","page_name":" 1575 ","page_number":91},
  {"content":"\r\n\r\nامام حسن ، عليه السّلام ، داده امام ، عليه السلام ، را رخصت كرد .\r\nدر تاريخ مسعودى آورده كه اتّفاقا كشتن متوكّل در جايى واقع شد كه شيرويه پدر خود خسرو را در آن موضع كشته بود و آن موضع را « ماحوزه » گفتندى « 1 » و متوكّل در آن موضع قصرى بنا كرده بود كه آن را « متقربه » مىگفتند « 2 » و در همان موضع [ 194 الف 
  ] اكابر و اعيان به منتصر بيعت كردند و منتصر بعد از قتل پدر هفت روز در آن قصر بود و بعد از آن فرمود تا آن قصر را خراب كردند « 3 » .\r\nمحمّد بن سهل مىگفت كه در قصر منتصر فرشى ديدم كه صورت پيرها و شكل مصلّى در آن بافته بودند و به فارسى سطرى چند بر آن بساط نوشته‌اند و به جانب مصلّى صورت پادشاهى مشاهده كردم كه گويا سخن مىكرد . از آن مسطور معلوم شد كه صورت شيرويه است ، قاتل پدر خويش ، كه شش ماه پادشاهى مىكرد . و بر يسار مصلّى صورت يزيد بن عبد الملك بن مروان را ديدم كه عمّ خويش وليد را كشته بود ، و او نيز بعد از قتل وليد شش ماه پادشاهى بيش نكرد . در اين قضيّه تعجّب نموده با خود گفتم كه منتصر نيز چندان بقايى نخواهد داشت و حديث بساط مصلّى با وصيف تقرير كردم . گفت : آن فرشى است كه متوكّل را بر آن كشتند . بعد از آن بوغا و وصيف فرمودند تا آن بساط را بسوختند .\r\nچون مهمّ خلافت بر منتصر استقامت پذيرفت احمد بن الخصيب « 4 » و بوغا و ساير تركان كه در قتل متوكّل متّفق بودند ، باهم مشورت كردند كه اگر منتصر بميرد و خلافت به معتز و مؤيّد رسد از ما يكى را زنده نگذارند ، مصلحت آن است كه در خلع اين هر دو سعى نماييم . پس به اتّفاق پيش منتصر آمده او را خواهى نخواهى بر آن داشتند كه برادران را خلع نموده از جهت پسر خود عبد الوهاب از مردم بيعت ستاند . منتصر به اين معنى راضى نبود ، امّا علاج نداشت و از تركان مىترسيد . بنابراين فرمود تا معتز و مؤيّد را در مجلس حاضر ساخته بر خلع تكليف نمود . مؤيّد فى الحال راضى شد و خود را از خلافت ولايتعهدى خلع نمود و معتز گفت : نزد من كشته شدن بهتر از [ از 
  ] حيات خلع شدن است .\r\n\r\n\r\n","description":"","footnote":"\r\n( 1 ) . هر سه نسخه : ماجوزيه . به قياس تاريخ طبرى و معجم البلدان تصحيح شد . در الكامل به صورت « ماخوره » ضبط شده است .\r\n( 2 ) . نام اين قصر در تاريخ طبرى ( ج 14 ، ص 6061 ) و الكامل ( ج 11 ، ص 251 ) به صورت « لؤلؤه » آمده است .\r\n( 3 ) . شايع شده بود كه مدّت عمر و خلافت منتصر بيش از شش ماه به طول نخواهد كشيد ، زيرا مدّت عمر شيرويه فرزند خسرو ، كه قاتل پدرش بود ، بيشتر از شش ماه نبود ؛ - ابن أثير ، الكامل ، ج 11 ، ص 278 و در اين مورد گفته‌اند :\r\n پدركُش پادشاهى را نشايد * اگر شايد بجز شش مه نپايد \r\n( 4 ) . اخبار اين وزير در مآخذ و منابع موجود به دست نيامد ، الّا در تجارب السّلف ؛ - هندوشاه ، تجارب السّلف ، ص 182 .\r\n","page_name":" 1576 ","page_number":92},
  {"content":"\r\n\r\nالقصّه ، مؤيّد و معتز هر دو بر خلع خود وثيقه به خط خود نوشتند و ساير اركان دولت بر آن شهادت دادند . روز ديگر منتصر هر دو برادر را در خلوت طلب داشته گفت : بدانيد اى برادران ، كه من به خلع شما راضى نبودم و نيستم . نهايتش مىدانستم كه اگر اين معنى به فعل نيايد تركان قصد شما خواهند كرد ، بنابراين شما را بر خلع تكليف ساختم « 1 » .\r\nمؤيّد و معتز گويند چون منتصر اين را بگفت ما هر دو برخاسته پاى او را بوسيديم و از مجلس بيرون آمديم .\r\n\r\n\r\n","description":"","footnote":"\r\n( 1 ) . اعتراف منتصر بر اين مهمّ در الكامل ( ج 11 ، ص 277 ) به گونه‌اى ديگر آمده است .\r\n","page_name":" 1577 ","page_number":93},
  {"content":"\r\n . \r\n","description":"","footnote":"","page_name":" 1578 ","page_number":94},
  {"content":"\r\n\r\n\r\nذكر وقايع سال دويست و سى و هشتم از رحلت خير البشر\r\nو در سال دويست و سى و هشتم از رحلت ، منتصر ، وصيف را به جنگ روم فرستاد ؛ چرا كه ، قبل از اين روميان به شام آمده و تمامى آن نواحى را به غارت بردند و خلقى بسيار كشته شد و اسير گرفته . بنابراين ، منتصر ، وصيف را با لشكرى عظيم به آن حدود فرستاد و چنين قرار داد كه : بايد چهار سال در سرحدّ روم باشى و ايشان را بالكلّيه مستأصل ساخته و متوجّه دار الخلافه شوى . و به نايب عراق محمّد بن عبد اللّه بن طاهر فرمانى نوشت مشتمل بر تحريض جهاد و دفع اعدا .\r\nو در اين سال منتصر فرمود كه به ولايتعهدى پسرش عبد الوهاب بر رؤوس منابر خطبه خواندند و به اطراف و ممالك اين حكم فرستاد . و در روز يكشنبه بيست و پنجم شهر ربيع الآخر اين سال منتصر وفات يافت « 1 » . اهل تواريخ را در مردن او روايات متعدّده است .\r\nبعضى گفته‌اند كه به علّت خناق بمرد و بعضى به علّت سرسام . امّا از احمد بن محمّد بن موسى نقل است كه مىگفت : پدرم عامل احمد بن الخصيب وزير منتصر بود . اتّفاقا با پدر من نقار خاطر مىكرد و درصدد آزار او مىشد . روزى ديگر ، يكى از خدمتكاران احمد بن الخصيب به من رسيد و گفت وزير اعمال پدرت را به فلان كس داده و او را فرموده تا پدر تو را مصادره نموده مالى عظيم از وى بستاند . چون اين خبر به پدر خود رسانيدم از غايت اندوه در ساعت سر بر بالشى نهاده به خواب رفت . هنوز من نشسته بودم كه به يك بار بيدار شد و گفت : عجب\r\n\r\n\r\n","description":"","footnote":"\r\n( 1 ) . منتصر به هنگام مرگ شعرى خوانده است رقّت‌آور كه اينك از الكامل ( ج 11 ، ص 279 ) نقل مىشود :\r\n و ما فرحت نفسى به دنيا اخذتها * و لكن الى الرّب الكريم اصير \r\nيعنى : من به جهانى كه به دست آورده‌ام خرسند نبودم ( ولى از اين خرسندم ) كه سوى خداوند كريم مىروم .\r\n","page_name":" 1579 ","page_number":95},
  {"content":"\r\n\r\nواقعه‌اى ديدم ؛ گويا كه احمد بن الخصيب وزير اينجا ايستاده مىگويد كه منتصر خليفه بعد از يك هفته خواهد مرد . گفتم : منشأ اين خواب غلبهء سودا خواهد بود ، و الّا خليفه الحال در ميدان به كمال صحت و سلامت چوگان مىبازد . اتّفاقا در اين اثنا طعامى حاضر بود ، پيش پدر من آوردند . هنوز از طعام خوردن فارغ نشده بوديم كه يكى از اعيان پيش پدر من آمد و گفت :\r\nاحمد بن الخصيب را در دار الخلافه بسيار سراسيمه ديدم و از وى سبب آن پرسيدم ، گفت :\r\nامير المؤمنين بعد از فراغ از چوگان‌بازى به حمام رفت و از حمام بيرون آمده در بادگير خانه خواب كرد و او را هوا دريافت . الحال تب گرم دارد و بسيار اضطراب مىنمايد . چون من پيش رفتم و گفتم : يا امير المؤمنين ، از اين تب به خود اندوه راه نبايد داد ؛ چرا كه ، امير المؤمنين بعد از لعب چوگان به حمام تشريف بردند و از حمام بيرون آمده در بادگير خوابيده بنابراين از اثر هوا اين حرارت به هم رسيده . در جواب من گفت : اى احمد ، من از مرگ مىترسم ؛ چرا كه ، در خواب ديدم كه شخصى با من گفت كه بيست و پنج سال زندگانى خواهى كرد . اتّفاقا او سال بيست و پنجم از عمر او بود .\r\nو در تاريخ ابن كثير شامى چنين آورده كه يكى از خواص منتصر پيش وى رفت ، ديد كه گريه و اضطراب مىكند . گفت : يا امير المؤمنين ، لا ابكى اللّه عينيك ؟ يعنى : نگرياند خداى تعالى چشم تو را . سبب اين گريه چيست ؟ گفت : امشب پدر خود را به خواب ديدم كه به من عتاب كرد و گفت اى منتصر ، مرا كشتى به هوس خلافت ، امّا تو هرگز از خلافت برخوردار نخواهى شد و عن‌قريب است كه درك الاسفل قرارگاه تو خواهد بود . آن شخص گفت : يا امير المؤمنين ، بر خوابى - كه اكثر اوقات باعث بر وى اخلاط فاسده مىباشد اعتماد نبايد نمود . بعد از اين خواب به اندك روزى او را جراحتى در سر پيدا شد . از جهت مداواى آن جراحت روغن در گوش او چكانيدند . اتّفاقا ، رسيدن روغن به آن جراحت و مردن او يكى بود . و بعضى گفته‌اند كه معدهء او ورم كرد و به آن مرض بمرد . و بعضى گفته‌اند كه برادران منتصر حجّامى را كه فصد او مىكرد ، بر اين داشتند كه به نيشتر زهرآلود او را فصد نمود « 1 » .\r\nآورده‌اند كه مادر منتصر در مرض موت از وى پرسيد كه : چه حال دارى ؟ گفت : چه حال باشد كسى را كه نه دنيا داشته نه آخرت ! « 2 »\r\n\r\n\r\n","description":"","footnote":"\r\n( 1 ) . و نيز گويند چون تركان از تشتّت رأى او وحشت داشتند و از وى تغيير مزاجى فهم كرده بودند ، حجّامى را فريفتند تا به نيش زهرآلود او را فصد نمود ؛ - باستانى پاريزى ، يعقوب ليث ، ص 291 .\r\n( 2 ) . اقوال مورّخين در خصوص خصايص منتصر مختلف است . مسعودى نويسد : « مردى پرتحمّل و خردمند و نكوكار و خيردوست و بخشنده و اديب و عفيف بود . . . چندان‌كه پيش از او خليفه‌اى چون او نبود . ( مروج الذّهب ، ج 2 ، ص 541 ) . « او مردى زيرك بود بغايت سفّاك و بىباك . . . » ( تجارب السّلف ، ص 181 ) ؛ « در حقّ علويان انعامات و كرامات بىقياس كردى » ( تاريخ گزيده ، ص 325 ) ؛ « منتصر طبع شعر داشت » ( معجم الشعرا ، ص 400 ) .\r\n","page_name":" 1580 ","page_number":96},
  {"content":"\r\n\r\nو در روضة الصّفا مسطور است كه در زمان خلافت منتصر شخصى از قريش ، مردان و زنان را به خانهء خود راه مىداد تا شراب مىخوردند و صحبت مىداشتند . جمعى اين قضيّه را به سمع والى مكّه رسانيدند . والى مكّه او را از مكّه اخراج كرد . پس آن شخص به عرفات رفته خانه ساخت و به همان كار مشغول شد . باز مردم حقيقت حال به عرض والى مكّه رسانيدند .\r\nوالى آن شخص را طلب داشت و گفت : اى بدبخت ، من تو را از حرم به واسطهء آن افعال قبيحه اخراج كردم ، الحال مىشنوم كه در عرفات ، كه مشعر اعظم است ، رفته و باز به همان افعال و بدبختى خود قيام مىنمايى ؟ آن شخص انكار كرد و گفت : ايّها الأمير ، اين جماعت با تو عداوت دارند و دروغ به عرض تو مىرسانند . آن جماعت گفتند : امير را يك كار بايد كرد تا صدق و كذب ما معلوم شود . امير پرسيد : آن‌چه كار است ؟ گفتند : خران مكاريان را سر بايد داد اگر به خانهء اين مرد روند ما راستگو باشيم ، و الّا او راستگو باشد . امير را اين سخن پسند افتاده فرمود تا خران مكاريان را سر دادند . اتّفاقا ، همه راه خانهء آن مرد را پيش گرفته هيچ‌جا غير از خانهء او توقّف ننمودند . والى مكّه سياط را فرمود تا او را برهنه ساخته صد تازيانه بزند .\r\nآن شخص گفت : ايّها الأمير ، مرا مىزنى ؟ گفت : آرى . گفت : ايّها الأمير كتك من سهل است ، امّا امير مكّه بدنام خواهد شد . گفت : چون ؟ گفت : به واسطهء آنكه مردم عالم خواهند گفت كه مدعيان در حرم بعد از آنكه از گذرانيدن گواهان بر مدّعى عليه از افراد آدمى عاجز آمدند و مدّعى عليه سوگند خورد ، والى مكّه به گواهان خران آن شخص را تعزير كرد . گفت : دست از او بداريد كه در تعرّض به او صرفه نداريم .\r\n\r\nذكر خلافت المستعين باللّه احمد بن محمّد بن المعتصم\r\nچون منتصر وفات يافت جمعى از امراى كبار ترك مثل بغاى كبير ، بغاى صغير ، و اتامش « 1 » مصلحت چنان ديدند كه : خلافت را به پسران متوكّل نبايد داد ؛ چرا كه ، بعد از استقلال ، خون پدر از ما درخواست خواهند كرد . بنابراين ، اتّفاق نموده به احمد بن محمّد بن معتصم بيعت نمودند و او را به « المستعين باللّه » ملقّب ساختند « 2 » . مستعين در مبدأ خلافت جميع متملكات معتز و مؤيّد را بخريد و از عقار و ضياع و مستقلّات ايشان آن مقدار را گذاشت كه بيست و پنج هزار دينار از محصولات به ايشان و اصل مىگرديد . و در اين سال ، از سلاطين خراسان طاهر بن عبد اللّه بن طاهر بن الحسين وفات يافت و حكومت خراسان به پسر او محمّد بن طاهر قرار گرفت .\r\n\r\n\r\n","description":"","footnote":"\r\n( 1 ) . هر سه نسخه ايامش . به قياس تاريخ طبرى ، الكامل ، و مروج الذّهب تصحيح شد .\r\n( 2 ) . بيعت احمد بن محمّد بن معتصم در همان روز وفات منتصر ، يعنى روز يكشنبه پنجم ماه ربيع الآخر سال دويست و چهل و هشتم انجام گرفت .\r\n","page_name":" 1581 ","page_number":97},
  {"content":"\r\n\r\nو از جمله وقايع اين سال آنكه اهل حمص والى خود را از شهر اخراج كردند و المستعين باللّه لشكرى عظيم به جنگ اهل حمص فرستاد ، تا آنكه بعد از [ 194 ب 
  ] محاربه صد كس از رؤساى آن شهر را گرفته نزد مستعين آوردند و سور آن بلده را خراب كردند .\r\n\r\n","description":"","footnote":"","page_name":" 1582 ","page_number":98},
  {"content":"\r\n\r\n\r\nذكر وقايع سال دويست و سى و نهم از رحلت خير البشر\r\nو در سال دويست و سى و نهم از رحلت ، قريب به شهر ملطيه ميانهء اهل روم و مسلمانان جنگى عظيم واقع شد و از جانبين خلقى بىشمار به قتل رسيدند . و در اوّل ماه صفر اين سال فتنه‌اى عظيم در بغداد پيدا شد . منشأ اين آن بود كه جمعى از امرا با عامّهء خلايق اتّفاق نموده بر سر آن جماعت از امرا كه متوكّل را كشته بودند و در زمان منتصر تغلّب مىنمودند ريختند و خانه‌هاى ايشان را كه در بغداد بود ، خراب كردند و در اين اثنا ، خبر شكست اهل اسلام از روميان به دار الخلافه رسيد و مستعين در باب فرستادن لشكر به جانب روم تكاهل مىورزيد . بنابراين ، اغنياى بغداد اتّفاق نموده منادى نمودند كه هركه از مسلمانان به غزوهء روم رود مواجب او را ما مىدهيم . به اين سبب خلقى كثير از اهواز و فارس و كوهستان در بغداد جمع شدند و جماعتى كثير را كه در زندان بودند ايشان را نيز بيرون آوردند . چون اين جمعيت پراكنده موجب فتنه و شورش گرديده بودند بنابراين ، از امراى ترك بغاى « 1 » صغير و وصيف از سامره به بغداد آمدند و از عوام النّاس خلقى بسيار را به قتل رسانيدند تا اين فتنه تسكين يافت . مقارن اين حال ميانهء امراى ترك مخالفت و منازعت واقع شد . منشأ مخالفت ميانهء ايشان آن بود كه مستعين تمامى امور ملكى و مالى را به رأى و رؤيت سه كس گذاشته بود . يكى اتاش « 2 » ، كه نزد مستعين به منزلهء جعفر برمكى بود نزد هارون الرّشيد ، و عباس پسر خود را به او سپرده بود تا سوارى اسب به او تعليم مىكرده باشد . دوم شاهك خادم ، سيّم مادر مستعين كه استيلاى تمام\r\n\r\n\r\n","description":"","footnote":"\r\n( 1 ) . در هر سه نسخه نام اين امير گاه « بغا » يا بوقا » نيز ضبط شده است .\r\n( 2 ) . هر سه نسخه : اياش . به قياس تاريخ طبرى و الكامل تصحيح شد .\r\n","page_name":" 1583 ","page_number":99},
  {"content":"\r\n\r\nداشت . و او را وزيرى بود نصرانى كه او را « مسلمة بن سعيد » گفتندى و رتق و فتق مادر مستعين در دست اين مسلمه بود . چون اين جماعت استقلال تمام پيدا كردند امراى ترك باهم اتّفاق نمودند بر قتل آن جماعت . و از اتاش بيشتر از همه آزار داشتند ؛ چرا كه ، تمامى خزانه را او به تصرّف خود درآورده بود .\r\nالقصّه ، روزى كه اتاش پيش مستعين بود امراى ترك به اتّفاق آمده دور دار الخلافه را محاصره كردند و اتاش را از خليفه طلب نمودند . هرچند خليفه شفاعت اتاش كرد مفيد نيفتاد ، تا آنكه اتاش را از پيش خليفه بيرون كشيده به اهانت تمام به قتل رسانيدند و خانهء او را غارت كردند . بعد از كشتن اتاش منصب وزارت خليفه به ابو صالح عبد اللّه بن محمّد بن يزداد « 1 » قرار گرفت .\r\nو در اين سال مستعين ، بغاى صغير را به ايالت فلسطين و وصيف را به حكومت اهواز فرستاد . و در شانزدهم ماه تموز اين سال ، از اوّل طلوع صبح تا وقت غروب آفتاب ، در شهر سامره آنچنان باران و رعد و برق ظاهر شد كه هيچ احدى در هيچ عصرى مثل آن رعد و برق ياد نداشت . خلقى كثير از هول رعد و برق هلاك شدند ، خصوصا اطفال . و در شهر ذيحجّهء اين سال در شهر رى زلزله‌اى عظيم شد كه قريب به نصف آن شهر فرو رفت و خلقى بسيار به هلاكت رسيد .\r\n\r\n\r\n","description":"","footnote":"\r\n( 1 ) . او مردى اديب و فاضل بود و اجوبه و توقيعات او از آن جمله است كه بنويسند و نقل كنند ؛ - هندوشاه ، تجارب السّلف ، ص 184 .\r\n","page_name":" 1584 ","page_number":100},
  {"content":"\r\n\r\n\r\nذكر وقايع سال دويست و چهلم از رحلت خير البشر\r\nو در سال دويست و چهلم از رحلت در كوفه ابو الحسين يحيى بن عمر « 1 » بن حسين بن زيد بن علىّ بن الحسين بن علىّ بن أبى طالب ، عليهم السلام ، ظهور كرد و خلقى بسيار بر وى جمع شدند . منشأ ظهور يحيى بن علوى آن بود كه او به واسطهء قلّت معيشت به سامره آمد و وصيف ترك را گفت كه : آن مقدارى كه من از اين تنگى معيشت باز رهم از بيت المال به من بده .\r\nوصيف او را دشنام كرده از پيش خود بيرون كرد . يحيى مأيوس به كوفه آمد و مردم اعراب را دعوت نمود و از ايشان جماعتى كثير به متابعت او درآمدند و يحيى به اتّفاق آن اعراب به كوفه درآمد و بيت المال كوفه را بشكست ، امّا بيش از دو هزار دينار و هفتاد هزار درهم در آنجا نبود ، آن را بر مردم قسمت نمود . و از اهل كوفه خلقى بسيار بر وى جمع شدند و كار او چنان قوّت گرفت كه عمّال خليفه را از كوفه بيرون كرد و بنديان را از بنديخانه خلاص نمود .\r\nالقصّه ، نايب عراق كه محمّد بن عبد اللّه بن طاهر بود ، عبد الرّحمن بن الخطّاب را ، كه به « وجه فيلس » « 2 » ملقّب بود ، به جنگ يحيى فرستاد . در بيرون كوفه تلاقى فريقين روى نمود و جنگى عظيم در ميانهء ايشان واقع شد . اما نسيم فتح و نصرت بر پرچم علم يحيى وزيد و وجه فيلس به هزيمت رفت . چون اين خبر به محمّد بن طاهر رسيد از بغداد بيرون آمده لشكرى عظيم جمع نموده متوجّه قتال يحيى شد . از سامره نيز مستعين لشكرى به مدد او فرستاد تا از اطراف و جوانب كوفه را محاصره كردند « 3 » . يحيى شب بيرون آمد و بر لشكر عبد اللّه شبيخون\r\n\r\n\r\n","description":"","footnote":"\r\n( 1 ) . هر سه نسخه : ابو الحسن يحيى بر عمرو . به قياس تاريخ طبرى و تجارب السّلف تصحيح است . وى مشهور به « قتيل شاهى » بوده است ، و شاهى محلّى بوده نزديك قادسيّه .\r\n( 2 ) . طبرى : وجه الفلس .\r\n( 3 ) . محل درگيرى ديهى بود به نام شاهى نزديك كوفه ؛ - هندوشاه ، تجارب السّلف ، ص 183 .\r\n","page_name":" 1585 ","page_number":101},
  {"content":"\r\n\r\nآورد و ايشان را سراسيمه ساخت . اتّفاقا در اين اثنا تيرى بر مقتل يحيى رسيد و به عالم آخرت انتقال نمود . و بعضى از اهل تواريخ چنين آورده‌اند كه در تاريكى شب در ميانهء هجوم سواران يحيى از اسب درافتاد و شخصى رسيده بر پشتش نيزه‌اى بزد . القصّه ، على الصّباح محمد بن عبد اللّه بن طاهر سر يحيى را از تن مباركش جدا ساخته پيش مستعين فرستاد . مستعين فرمود تا او را بر جسر بغداد آويختند . در تاريخ ابن كثير شامى مسطور است كه چون سر يحيى را بر جسر بغداد آويختند شيعيان بغداد هجوم بياورده نگذاشتند كه او را بر جسر بغداد بياويزند . پس آن سر را برده در خزينهء سلاح نگاه داشتند « 1 » . بعد از قتل يحيى ، اميرى كه از پيش مستعين به مدد نايب كوفه آمده ، خواست كه كوفه را قتل عام كند ، امّا اسماعيل مانع آمده نگذاشت كه آسيبى به اهل كوفه رساند . و در رمضان اين سال در طبرستان حسن بن زيد بن محمّد بن اسماعيل بن حسن بن زيد بن الحسن بن علىّ بن أبى طالب ، عليهم السلام ، ظهور كرد .\r\nمنشأ اين آن بود كه بعد از قتل يحيى ، مستعين طبرستان را به محمّد بن عبد اللّه طاهر امير خراسان داد و او از جهت ضبط آن ولايت جابر بن هارون نصرانى را فرستاد . مردم طبرستان از آمدن جابر نصرانى به ضبط آن ولايت بسيار درهم شدند و حسن بن زيد را بر خود امير ساخته تمامى اهل طبرستان كمر اطاعت او در ميان بستند و او را « داعى اكبر » و « داعى الى الحقّ » گفتندى .\r\nالقصّه ، حسن بن زيد با اهل طبرستان سوار شده با شوكت تمام متوجّه قتال سليمان بن عبد اللّه شد كه امير آن نواحى بود . در اين اثنا ، جمعى از امراى ترك كه در آن حدود مىبودند نيز به متابعت حسن بن زيد درآمده همراهى نمودند . بعد از محاربات بسيار سليمان روى به هزيمت نهاد و زن و فرزندان او به دست حسن افتاد . امّا حسن بن زيد ايشان را به اعزاز و اكرام تمام سوار كرده پيش سليمان فرستاد . حسن بن زيد به ساريه و آمل درآمد « 2 » و اطراف و جوانب طبرستان را صاف گردانيد . بعد از آن ، لشكرى فرستاد به تسخير ولايت رى و طاهريه را از رى بيرون كرد و تا حدود همدان تمامى آن ولايات را به تصرّف درآورد و كار او استقلال پذيرفت و مدّت نوزده سال در آن ديار حكومت به استقلال كرد تا سنهء احدى و سبعين و مأتين [ - سال 271 
  ] وفات يافت « 3 » . و چون داعى عقبت نداشت دامادش از جانب خواهر احمد بن محمّد بن ابراهيم بن علىّ بن عبد الرّحمن شجرى بر جاى داعى حاكم شد . برادر\r\n\r\n\r\n","description":"","footnote":"\r\n( 1 ) . بعد از قتل آن علوى ، محمّد بن نوفل تميمى ، از دوستان آل عباس ، وى را در شعرى هجو كرد . در مقابل اين شاعر گستاخ و متملّق ، گروهى ديگر يحيى را مراثى جانسوزى گفته‌اند . در اين خصوص ؛ - تعليقات تجارب السّلف ، ص 162 ؛ ابن أثير ، الكامل ، ج 11 ، ص 295 .\r\n( 2 ) . ق : به سارى درآمدند .\r\n( 3 ) . وفات حسن بن زيد معروف به « جالب الحجاره » را سوم رجب سال دويست و هفتاد هجرى نوشته‌اند .\r\n","page_name":" 1586 ","page_number":102},
  {"content":"\r\n\r\nداعى ، محمّد بن زيد ، بر او خروج كرد و او را به قتل رسانيد و مدّت هيجده سال پادشاهى كرد و محارباتى كه ميانهء ايشان و لشكر عباسيّه واقع شد هر كدامى در سنواتش ذكر كرده خواهد شد . ان شاء اللّه تعالى .\r\nو در روز نهم ذيحجّهء اين سال ، در رى احمد بن عيسى بن حسين الصغير بن علىّ بن الحسين بن علىّ بن أبى طالب ادريس بن موسى بن عبد اللّه بن موسى بن عبد اللّه بن علىّ بن أبى طالب ، عليهم السّلام ، ظهور كردند و محمّد بن علىّ بن طاهر به جنگ ايشان آمد و به هزيمت باز رفت . و از جمله وقايع اين سال آنكه در ماه رجب اهل حمص بر والى خود فضل بن قارن ، كه برادر مازيار بن قارن بود ، بيرون آمدند و فضل را به قتل رسانيدند و مستعين بعد از اطلاع بر اين قضيّه ، بغاى كبير را به جنگ اهل حمص فرستاد و بعد از جنگ بسيار ، اهل حمص روى به هزيمت نهادند و بغا اكثر آن شهر را بسوخت و خراب كرد . و از جمله وقايع اين سال آنكه طايفهء شاكريه كه در فارس مىبودند ، بر حاكم فارس ، كه عبد اللّه بن اسحاق بود ، خروج كردند و خانهء او را محاصره نمودند . عبد اللّه چون طاقت مقاومت ايشان نداشت شباشب گريخته بيرون رفت و ايشان على الصّباح سراى او را غارت كردند و غنيمت بسيار به دست آوردند و محمّد بن حسن بن قارن را كه مقرّب عبد اللّه بود ، به قتل رسانيدند .\r\nعمرو بن بحر الجاحظ كه از مشاهير علماى اعتزال بود و تصانيف او قريب به سيصد مىرسيد در اين سال وفات يافت .\r\n\r\n","description":"","footnote":"","page_name":" 1587 ","page_number":103},
  {"content":"\r\n . \r\n","description":"","footnote":"","page_name":" 1588 ","page_number":104},
  {"content":"\r\n\r\n\r\nذكر وقايع سال دويست و چهل و يكم و دويست و چهل و دويّم از رحلت خير البشر\r\nو در سال دويست و چهل و يكم از رحلت به المستعين باللّه رسيد كه باغر با جمعى از اتراك اتّفاق نموده كه مستعين و [ 195 الف 
  ] بغاى صغير و وصيف را به قتل رسانند ؛ چرا كه ، ايشان مهمّات از پيش خود گرفته‌اند و ما را مطلقا مدخل نمىدهند . بنابراين ، مستعين با وصيف و بغاى گفت : مصلحت در آن است كه باغر را گرفته دربند بايد كرد . پس بغا و وصيف جماعتى را بىخبر به خانهء باغر فرستادند و او را گرفته دربند كردند . چون اين خبر به سمع اتراك رسيد برآشفتند و به اصطبل خليفه درآمده اسبان خاصهء خليفه را گرفتند و اظهار عصيان و تمرّد كردند . وصيف به تصوّر آنكه باغر در ميان نباشد فتنه و شورش فرو خواهد نشست ، در ساعت فرمود تا باغر را بكشند . امّا چون تركان كشتن باغر را شنيدند غوغا و فتنه زياده كرده و كار به آنجا رسيد كه مستعين و بغا و وصيف و شاهك از سامره گريخته بيرون آمدند و در كشتى نشستند و متوجّه بغداد شدند « 1 » . از تاريخ ابن كثير شامى چنين معلوم مىشود كه قتل باغر در اين سال است « 2 » ، امّا صاحب روضة الصّفا قتل او را از جملهء وقايع سال دويست و چهل و دويّم از رحلت دانسته‌اند . على اىّ حال مستعين با آن جماعت بعد از قتل باغر بالضّروره به بغداد آمده در سراى محمّد بن عبد اللّه بن طاهر فرود آمدند . اتراك از كردهء خود پشيمان شده جمعى از بزرگان خود را با برد و قضيب حضرت رسالت‌پناه ، صلّى اللّه عليه و آله و سلّم ، كه مخصوص به خلفا مىبود ، با بعضى از خزاين به بغداد فرستاده به خطاى خويش اعتراف نمودند و التماس\r\n\r\n\r\n","description":"","footnote":"\r\n( 1 ) . شاعرى به نام احمد بن حارث يمامى دربارهء كشته شدن باغر و فتنه‌اى كه به سبب آن برخاست شعرى گفته است ؛ - طبرى ، ترجمه طبرى ، ج 14 ، ص 6146 .\r\n( 2 ) . طبرى و ابن اثير قتل باغر را ضمن وقايع سال دويست و پنجاه و يك هجرى آورده‌اند .\r\n","page_name":" 1589 ","page_number":105},
  {"content":"\r\n\r\nنمودند كه مستعين خليفه باز به مقرّ خلافت و دار الملك خود سامره مراجعت نمايد . محمّد بن عبد اللّه طاهر آن جماعت را اهانت كرده بازگردانيد و ملتمس ايشان به درجهء قبول نيفتاد .\r\nاتراك از اين جهت خشمناك و آزرده به سامره بازگشتند و با يكديگر گفتند كه مراجعت مستعين به سامره ممكن نيست . بنابراين ، اتّفاق نموده معتز و مؤيّد ، پسران متوكّل ، را از بند بيرون آورده با معتز بيعت كردند . چون اين خبر به مستعين رسيد به اتّفاق محمّد بن عبد اللّه به ضبط قلعهء بغداد و نصب مجانيق بر وى مشغول گشت . معتز چون دانست كه مستعين متحصّن به قلعهء بغداد شده وى نيز شروع در تهيّهء اسباب حرب نمود و برادر خود احمد بن متوكّل را به جنگ مستعين قرارداد نمود . و پيش از فرستادن لشكر بر سر بغداد كتابتى نوشت به محمّد بن عبد اللّه بن طاهر و او را به بيعت خود دعوت نمود . امّا محمّد از اين معنى ابا و امتناع نموده جواب كتابت معتز را بر وجهى نوشت كه معتز از متابعت او مأيوس گشت . و چون در اين سال بغاى كبير با لشكرى بسيار در شام بود ، چه مستعين او را به جنگ اهل حمص فرستاده بود ، هر يكى از معتز و مستعين به طلب او كس فرستادند . بغا به مجرد رسيدن اين خبر به آغاز شام ، ايلغار نموده متوجّه عراق عرب گشت و راست به سامره نزد معتز آمد . از اين جهت مستعين بسيار دلتنگ و شكسته شد و كار او ضعف پيدا كرد . در اين اثنا ، عبد اللّه بن بغاى صغير ، كه هر دو با مستعين در بغداد مىبودند ، از بغداد گريخته به سامره پيش معتز رفته و با عبد اللّه بغا ، جمعى ديگر نيز از امراى مستعين گريخته به سامره رفتند . در اين وقت معتز برادر خود ، احمد بن متوكّل ، را با پنج هزار به جنگ مستعين فرستاد . احمد در شب يكشنبه هفتم شهر صفر به بغداد رسيده شروع در جنگ كرد و مدّتها ميانهء ايشان جنگ بود كه تفاصيل آن در تاريخ ابن جرير طبرى مسطور است « 1 » و در ايراد آن غير از ملالت خاطر فايده‌اى ديگر نيست .\r\nالقصّه ، دو ماه پياپى ميانهء احمد بن متوكّل و مستعين محاربه بود تا آنكه در بيست و هفتم شهر ربيع الاوّل معتز ، موسى بن اشناس را با سه هزار سوار به مدد احمد بن متوكّل فرستاده هشت ماه بغداد را در محاصره داشتند و هرروز جمعى كثير از جانبين كشته مىشد ، تا آنكه در آخر سال به يك بار ميانهء عامهء خلايق به طريق اراجيف شهرت يافت كه محمّد بن عبد اللّه بن طاهر به اتّفاق بغاى صغير و وصيف مىخواهد كه مستعين را از خلافت خلع كرده به معتز بيعت كنند ، و محمّد بن عبد اللّه پيش مستعين ياد مىكرد كه من از اين معنى خبر ندارم ، امّا غوغاى خلق در اين باب به جايى رسيد كه هجوم عام نموده به خانهء محمّد كه خليفه مستعين در آنجا مىبود ، فرياد برآوردند كه : ما مىخواهيم كه خليفه را ببينيم تا از وى سؤال كنيم كه او از محمّد\r\n\r\n\r\n","description":"","footnote":"\r\n( 1 ) . تاريخ طبرى ، ج 14 ، ص 6148 به بعد .\r\n","page_name":" 1590 ","page_number":106},
  {"content":"\r\n\r\nبن عبد اللّه طاهر راضى است يا نى . تا آنكه مستعين بر پشت بام برآمده با لباس سياه ، كه شعار خلفاى عباسيه بود ، و برد بر دوش و قضيب بر دست با خلايق خطاب كرد كه : به حقّ صاحب اين برد و قضيب كه به خانه‌هاى خود مراجعت نماييد و از محمّد بن عبد اللّه راضى باشيد كه من از وى راضىام ، و او از جمله مخلصان ماست . پس مردم بازگشتند و غوغاى عام فرو نشست . و در ماه ذيحجّهء اين سال مستعين از خانهء محمّد بن عبد اللّه بن طاهر بيرون آمده در نمازگاهى كه در برابر خانهء محمّد بن عبد اللّه بود ، با مردم نماز گزارد .\r\nالقصّه ، چون محاصرهء بغداد قريب يك سال [ طول 
  ] كشيد و از هيچ جا غلّه به مردم شهر نرسيد مردم بسيار دلتنگ شدند و محمّد بن عبد اللّه شروع در نصيحت مستعين كرد و گفت :\r\nصلاح در آن است كه خود را از خلافت خلع كنى به شرط آنكه هر ساله از جهت اخراجات از خراج هر موضعى كه مىخواهى ما يحتاج تو مىرسانيده باشند و بالفعل از آن نيز زرى بسيار بدهند . راوى گويد كه محمّد بن طاهر با معتز ساخته بود و خواهى نخواهى مستعين را به خلع خود راضى ساخت و از وى در اين باب نوشته‌اى گرفته پيش معتز فرستاد . معتز بسيار خوشحال شد و آن جماعتى [ را 
  ] ، كه نوشته پيش معتز بردند ، خلعتهاى فاخر داد و رعايت كرد .\r\nو در روضة الصّفا مسطور است كه يكى از آن جمله شرايطى كه محمّد بن عبد اللّه با معتز كرده بود آن بود كه او را به امارت بغداد بازگذارد و مستعين را رخصت دهد كه به مكّه رفته حجّ گزارد و چون بازگردد در شهر واسط اقامت نمايد . و معتز جميع شرايط را قبول كرده بر وثيقه‌اى كه مشتمل بر اين مضامين بود خطوط امرا و اعيان ثبت نمودند . بعد از آن ، محمّد بن عبد اللّه بن طاهر ، وصيف و بغاى صغير ، مستعين را تكليف نمودند تا خود را از خلافت خلع نمود . پس او را از دار الخلافه به سراى حسن بن سهل فرستادند و احمد بن طولون را موكّل وى گردانيدند و منصب خلافت بر معتز قرار گرفت ، چنانچه در روز جمعه چهارم شهر محّرم الحرام سال دويست و چهل و دوّم در بغداد و ساير بلاد بر منابر خطبه معتز باللّه خوانده شد .\r\nامّا از جمله وقايع سال ماضى يكى آن بود كه در قزوين و زنجان شخصى از سادات - كه مشهور به « كوكبى » است و نامش « حسين بن احمد » بود ، ظهور كرد . و تفصيل احوال او خواهد آمد ، ان شاء اللّه تعالى . و باز در همين سال يكى از علويان كه او را « حسين بن محمّد بن عبد اللّه بن حسين بن علىّ بن الحسين بن علىّ بن أبى طالب » ، عليهم السّلام ، [ مىناميدند 
  ] در كوفه ظهور كرد و مستعين با وجود آنكه خود در محاصرهء بغداد بود مزاحم بن خاقان را به دفع او فرستاد و مزاحم بر وى ظفر يافته او را به قتل رسانيد و هزار خانه در كوفه بسوخت و بعضى از كنيزان حسين مذكور را كه آزاد بودند در بازار كوفه بفروخت . و در همين سال ، اسماعيل بن يوسف بن ابراهيم بن عبد اللّه بن الحسن بن علىّ بن أبى طالب ، عليهم السّلام ، در مكّه ظهور كرد و\r\n\r\n","description":"","footnote":"","page_name":" 1591 ","page_number":107},
  {"content":"\r\n\r\nجمعى كثير از اعراب به متابعت او درآمدند و نايب مكّه ، جعفر بن فضل بن عيسى ، تاب مقاومت او نياورده از مكّه گريخت و اسماعيل به مكّه درآمده خانهء جعفر بن فضل و متعلّقان او را غارت كرده از كعبه نيز آنچه طلا و نقره و كسوت و طيب داشت گرفت و از مردم مكّه دويست هزار دينار ستانيده متوجّه مدينهء طيبه گشت و والى مدينه على بن حسين بن اسماعيل نيز تاب مقاومت او نياورده از مدينه فرار نموده متوجّه مكّه گرديد . اين اسماعيل بن يوسف نيز تعاقب او نموده به جانب مكّه مراجعت كرد و مكّه را آنچنان محاصره كرد كه قحطى عظيم پيدا شد ؛ خصوصا آبهاى اهل مكّه را گرفت ، چنانچه يك شراب آب به سه درهم رسيد . و بعد از آنكه در مكّه پنجاه روز بود برخاست و به جدّه رفت و مال تجّار را بگرفت و كشتيها را متصرّف شد و باز در ايّام حجّ به جانب مكّه مراجعت نمود و در روز عرفه به عرفات آمده هزار و صد نفر را در آنجا به قتل رسانيد ، چنانچه در آن روز عرفه غير از وى و اصحابش هيچ‌كس مناسك عرفات را به جاى نياورد . امّا بقيّهء احوال مستعين را در تاريخ ابن كثير چنين آورده كه چون مستعين را با اهل و عيالش در سراى حسن بن سهل جا داده سعيد بن رجا را با جماعتى بر وى موكّل گذاشتند و از وى برد و قضيب و خاتم را گرفته نزد معتز فرستادند از وى دو خاتم مشهور كه از عباسيان به طريق ميراث مىبردند كه يكى از آنها را « برج » و ديگرى را « راجيل » « 1 » [ 195 ب 
  ] گفتندى ، طلب داشتند و براى معتز فرستادند . پس مستعين كس فرستاد و طلب رخصت حجّ نمود . مرخص نشد . امّا او را با چهار كس سپرده به واسط فرستاد و در ماه رمضان سال دويست و چهل و دويّم معتز ، احمد بن طولون را فرستاد كه كار مستعين را به اتمام رساند . احمد بن طولون در تاريخ بيست و چهارم شهر شوّال به واسط رسيده مستعين را در موضعى كه او را « باطول » گويند ، به قتل رسانيد . و بعضى مىگويند كه او را در دجله غرق گردانيد .\r\nامّا در تاريخ روضة الصّفا چنين مسطور است كه بعد از آنكه مستعين چند روز در سراى حسن بن سهل در بغداد بود و احمد بن طولون موكّل وى بود ، معتز او را به سامره طلب داشت .\r\nامراى بغداد به فرمودهء معتز او را به جانب سامره روانه ساختند . شاهك خادم گويد كه : من در آن سفر در عمارى عديل مستعين بودم . چون به موضع قابول رسيديم ديديم كه سوارى چند پيدا شدند . مستعين گفت : اى شاهك ، نظر كن كه رأس و رئيس اين جماعت كيست . اگر سعيد حاجب است بدان كه به كشتن من آمده . شاهك گويد : چون نظر كردم سعيد را در آن ميان ديدم ، گفتم : و اللّه سعيد دررسيد . گفت :  إِنَّا لِلَّهِ وَ إِنَّا إِلَيْهِ راجِعُونَ ،  چون روزگار من به آخر انجاميد . القصّه ، چون سعيد آمد مستعين را از عمارى بيرون آورد و تازيانه بر سرش\r\n\r\n\r\n","description":"","footnote":"\r\n( 1 ) . تاريخ طبرى : « كوه » . شايد كلمهء درست « جبل » باشد . - و .\r\n","page_name":" 1592 ","page_number":108},
  {"content":"\r\n\r\nزد و بعد از آن او را بر قفا انداخته سرش را از تن جدا ساخت « 1 » .\r\nزمان خلافت مستعين سه سال و نه ماه بود « 2 » و مدّت عمرش سى و پنج سال . مستعين عباسى در دقّت اخبار و انساب و معرفت امم گذشته بىنظير زمان خود بود .\r\n\r\nذكر خلافت المعتز باللّه\r\nمحمّد بن جعفر المتوكّل ، معتز ، در اوّل خلافت خود ، احمد بن اسرائيل را كه در خلع مستعين بسيار سعى نموده بود ، از بغداد به سامره طلبيده وزير خود ساخت و امارت بغداد به موجب وعده به محمّد بن عبد اللّه طاهر ارزانى داشت و وصيف و بغا در بغداد توقّف كرده منتظر تربيت و التفات معتز مىبودند كه ناگاه رقعه‌اى از دار الخلافه به محمّد بن عبد اللّه رسيد كه :\r\n« حكم خليفه چنين صدور يافته كه نام وصيف و بغا را از جريدهء علوفه‌خواران محو گردان . » محمّد رقعه را به وصيف و بغا نموده گفت : من چنين نخواهم كرد ، امّا شما بدانيد كه معتز بسيار غدّار و بىوفاست . بعد از چند روز رقعه‌اى ديگر به محمّد رسيد كه : « وصيف و بغا را بكش . » محمّد بن عبد اللّه در جواب اين رقعه به محمّد بن اسرائيل نوشت كه : « با امير المؤمنين بگوى كه قتل ايشان مصلحت نيست ؛ زيرا كه ساير امراى ترك مأيوس و متوهّم شده مخالفت كنند . » آخر الأمر ، به سعى محمّد بن عبد اللّه و شفاعت مؤيّد بن متوكّل ، معتز از سر قتل ايشان درگذشت .\r\nبعد از آن تركان اتّفاق نموده از معتز التماس نمودند كه وصيف و بغا مدّتى به سردارى و پيشوايى ما قيام نموده‌اند ، ما نمىخواهيم كه خليفه ايشان را از نظر عاطفت بيندازد . معتز هر چند كه در اين باب تعلّل ورزيد فايده نداد آخر الأمر ، ايشان را از بغداد طلب داشته به مناصبى كه در زمان مستعين داشتند سرافراز ساخت . و معتز به واسطهء بدعهدى كه با مستعين كرد در نظر مردم بسيار بد مىنمود و با وجود آن يكى از مخصوصان او كه او را « عيسى بن فرخانشاه » گفتندى ، به او رسانيد كه اكثر امرا و اعيان دولت جهت مؤيّد تحف و هدايا مىفرستند . معتز بفرمود تا بعضى از آن اموال گرفته به خزانه سپردند . مؤيّد چون ديد اين فساد را عيسى بن فرخانشاه كرد پيش برادر خود ابو احمد موفّق شكايت عيسى كرد . و چون جميع تركان در\r\n\r\n\r\n","description":"","footnote":"\r\n( 1 ) . مستعين هيچ خصلتى محمود نداشت ، الّا آنكه در نفس او سماحتى و بذلى بود ( تجارب السّلف ، ص 184 ) و يكى از شاعران دربارهء مستعين گويد : « خليفه‌اى در ميان وصيف و بغا در قفس است و هرچه بگويند مانند طوطى تكرار مىكند » ؛ - مسعودى ، مروج الذّهب ، ج 2 ، ص 551 .\r\n( 2 ) . مسعودى مدّت خلافت مستعين را « سه سال و هشت ماه » نوشته ( مروج الذهب ، ج 2 ، ص 550 ) و صاحب مجمل التّواريخ و القصص اين مدّت را سه سال و شش ماه و بيست و پنج روز آورده است ؛ - مجمل التّواريخ ، ص 362 .\r\n","page_name":" 1593 ","page_number":109},
  {"content":"\r\n\r\nاطاعت ابو احمد موفّق بودند و او را به چشم تعظيم مىديدند ، ابو احمد ، اتراك را بر قتل عيسى بن فرخانشاه تحريض نمود . عيسى در ساعت اين مضمون را به عرض معتز رسانيد و معتز فى الحال فرمود تا هر دو برادر او را به زندان بردند و بعد از چند روز فرمود تا مؤيّد را بيرون آوردند و قهرا و جبرا فرمود تا خود را از ولايتعهدى خلع نمود و باز به زندانش فرستاد . تا آنكه باز به معتز رسانيدند كه تركان مجدّند كه مؤيّد را بيرون آورده با او بيعت كنند . بنابراين ، فرمود تا آن بىچاره را دست و پاى بسته به ميان برف افكندند و آب سرد بر روى او ريختند تا بمرد . آنگاه او را در پوستين سمور پيچيده علما و قضاة را حاضر گردانيد كه ببينيد كه برادرم به مرگ طبيعى خود مرده است . و موفّق را به بصره فرستاد و در آنجا حبس نمود تا معتمد او را از آن بند بيرون كرد .\r\n\r\n","description":"","footnote":"","page_name":" 1594 ","page_number":110},
  {"content":"\r\n\r\n\r\nذكر وقايع سال دويست و چهل و سيّم از رحلت خير البشر\r\nو در سال دويست و چهل و سيّم در ماه رجب معتز ، موسى بن بغاى كبير را لوايى داد و با چهار هزار سوار او را به جنگ عبد العزيز بن ابو دلف كه با بيست هزار كس خروج كرده بود ، فرستاد .\r\nدر آخر شهر رمضان در حوالى كرخ باز ميانهء ايشان جنگى عظيم واقع شد و خلقى بسيار از مردم عبد العزيز به قتل رسيد . مادر او با جمعى كثير از عورات به بند موسى بن بغا افتاد و عبد العزيز به سان سگان گريخته بيرون رفت . و در همين سال ، روز عيد فطر ميانهء مساور بن عبد الحميد « 1 » ، كه با هفتصد كس در نواحى حلوان « 2 » خروج كرده بود ، و بندار طبرى ، كه با سيصد كس در آن حدود مىبود ، جنگى عظيم واقع شد و بندار با دويست كس از اصحاب خود به قتل رسيدند و از مردم مساور پنجاه نفر كشته شد و مساور كارى نساخته از حلوان مراجعت نمود . و از وقايع اين سال كشته شدن وصيف ترك است . در تاريخ روضة الصّفا مسطور است كه سبب كشته شدن وصيف آن بود كه جمعى از تركان فرغانه كه بر مملكت خلافت استيلا يافته بودند - در جوش و خروش درآمده در دار الخلافه باهم آواز بلند كردند و وصيف و بغا و شيما از ميان ايشان برخاسته متوجّه خدمت معتز گشتند كه در باب مهمّ سپاه مصلحت بينند . وصيف در ميانهء آن جماعت نشسته بود و به هر يكى جوابى مىگفت و با بعضى درشتى مىكرد ، بنابراين كار از ميانهء ايشان به جايى رسيد كه وصيف را برده در خانهء يكى از مقرّبان معتزّ كه با ايشان يكى بود ، به موكّل داد و بغا و شيما در بيرون آمدن تعلّل مىنمودند .\r\n\r\n\r\n","description":"","footnote":"\r\n( 1 ) . وى معروف به « شارى » بود و مراد از « شارى » خوارج است كه طبق آيهء قرآن هركه در راه خدا قيام كند نفس خود را مىخرد . شارى در لغت به معنى « خريدار » است .\r\n( 2 ) . محل خروج مساور در تاريخ طبرى و الكامل « بوازيج » ضبط شده است .\r\n","page_name":" 1595 ","page_number":111},
  {"content":"\r\n\r\nتركان را گمان شد كه ايشان به تهيّهء اسباب جنگ مشغول‌اند ، بنابراين با يكديگر مشورت كرده گفتند صلاح در آن است كه ما وصيف را كشته متوجّه جنگ ايشان شويم . پس جماعتى را گفتند كه سر وصيف را از تنش جدا كردند و روى به سراى وى نهادند كه غارت كنند . امّا پسر وصيف با غلامانش ممانعت نمودند و جنگ كرده ايشان را از سراى خود دور ساختند . معتز بعد از كشته شدن وصيف منصب او را به بغاى صغير كه پسر ابو مشهور است ارزانى داشت . و در چهاردهم شهر ذيقعدهء اين سال كسوف قمر شد و همين‌كه كسوف بر طرف شد محمّد بن عبد اللّه بن طاهر كه بسى زمان والى عراق عرب بود به علّت خناق وفات يافت و بر سر نماز او ميانهء عبيد اللّه بن عبد اللّه و پسرش طاهر بن محمّد كار به نزاع كشيد ، چنانچه از جانبين شمشيرها كشيده متوجّه يكديگر گشتند ، امّا مردم در ميانهء ايشان درآمده فتنه را فرو نشاندند . و چون محمّد در وقت مردن برادر خود عبيد اللّه را نايب مناب خود گردانيده بود معتز نيز خلعت ايالت جهت عبيد اللّه فرستاد و عبيد اللّه مبلغ پنجاه هزار درم به آن كسى كه خلعت معتز آورد داد . و در روز دوشنبه سلخ ذيقعدهء اين سال ، ميانهء موسى بن بغاى كبير و ميانهء حسين بن احمد كوكبى طالبى در نواحى قزوين جنگ شد و كوكبى به هزيمت رفت و موسى بن بغا از روى استقلال به قزوين درآمد و كوكبى در ديار ديلم متحصّن گشت .\r\n\r\n","description":"","footnote":"","page_name":" 1596 ","page_number":112},
  {"content":"\r\n\r\n\r\nذكر وقايع سال دويست و چهل و چهارم از رحلت خير البشر\r\nو در سال دويست و چهل و چهارم از رحلت ، بغا « 1 » از سامره به موصل رفت . در اين وقت كه بغا در موصل بود غلامان معتز سراى او را غارت كردند . چون اين خبر به اردوى بغا رسيد تمامى مردم از وى متفّرق شدند و او تنها با يك خدمتكار در زورقى نشسته به سامره آمد . همين‌كه به سامره آمد مردم عسس او را گرفته به موكّل سپردند . اين خبر چون به معتز رسيد فرمود تا او را بكشند « 2 » . چون وليد مغربى سر بغا را نزد معتز آورد خلعت پادشاهانه و ده هزار دينار به او بخشيد و فرمود تا سر بغا را در بازار سامره بياويختند و از آنجا به بغداد بردند و جسد او را بسوختند . و از جمله وقايع اين سال ، وفات امام يازدهم ابو الحسن على الهادى بن محمّد بن علىّ بن موسى بن جعفر بن محمّد بن زين العابدين ، عليهم السّلام ، بود . كنيت آن حضرت « ابو الحسن » بود و لقبش « هادى » و به « عسكرى » مشهور و « نقى » نيز خوانند . ولادت او در مكّه اتّفاق افتاد و در ذيحجّهء سنهء احدى عشر و مأتين [ سال 211 
  ] و به روايت ابن عباس روز ولادت آن حضرت روز سه‌شنبه بود پنجم ماه رجب اين سال بود . اقوال ديگر نيز در اين باب وارد است . [ 196 الف 
  ] و متوكّل آن حضرت را از مدينه به سرّ من رأى ، كه الحال به « سامره » مشهور است ، طلبيده در خان الصعاليك جاى داد . اتّفاقا ، روزى صالح بن سعيد كه از مخلصان اهل بيت بود ، به خدمت آن حضرت رسيده ديد كه ايشان را به جاى مناسب فرود نياوردند ، بنابراين از روى تأسف گفت : يابن رسول اللّه ، اين جماعت همه در اخفاى قدر و اطفاى نور تو\r\n\r\n\r\n","description":"","footnote":"\r\n( 1 ) . مراد بغاى صغير يا بغاى شرابى است .\r\n( 2 ) . ابن أثير تصريح مىكند كه : « علّت قتل او اين بود كه معتز را وادار مىكرد كه به شهر بغداد منتقل شود . معتز خوددارى مىكرد و اكراه مىداشت . » ؛ - الكامل ، ج 12 ، ص 51 .\r\n","page_name":" 1597 ","page_number":113},
  {"content":"\r\n\r\nسعى مىنمايند كه تو را در اين منزل پروحشت ويرانه فرود آوردند . امام ، عليه السّلام ، فرمود :\r\nهيهات اى صالح ، تو هنوز در اين مقامى ؟ آنگاه به دست مبارك اشاره به طرفى كرد . چون به آن جماعت نظر كردم باغهاى خوش و خرّم و جويهاى آب روان و قصرهاى رفيع و عمارات منيع ديدم . چنانچه حيرت و دهشت بر من غالب شد . امام فرمود : اى صالح ، در هر كجا كه هستيم اين جمله كه ديدى با ماست و ما در خان الصعاليك نيستيم ، ايشان چنين مىپندارند .\r\nدر روضة الصّفا مسطور است كه نوبتى متوكّل بيمار شد و جراحتى بيرون آورد كه اطبّا از معالجهء او عاجز شدند و نزديك به مردن رسيد . مادرش نذر كرد كه اگر پسر من از اين مرض شفا يابد از اموال خود قدرى لايق به خدمت هادى فرستم . در اين اثنا ، روزى فتح بن خاقان كه از مخصوصان متوكّل بود ، گفت : اين مرض را از هادى استعلاج بايد نمود . كسى پيش وى فرستادند و استعلاج آن مرض نمودند . آن حضرت فرمود كه فلان چيز بر وى بايد نهاد تا منفجر ، يعنى شكافته ، شود .\r\nچون اين خبر به متوكّل رسيد بعضى از حضار مجلس خنده كردند كه : آن چيز به دمل چه مناسبت دارد ؟ ! فتح بن خاقان گفت : بارى تجربه بايد نمود . آخر آنچه فرموده بود بر آن موضع نهادند . به اندك زمانى ورم شكافته شد و متوكّل از مرض اين‌چنينى شفا يافت . در اين وقت مادرش بنابر نذرى كه كرده بود مبلغ ده هزار دينار در صرهء به مهر نزد هادى فرستاد . و چون از صحّت خليفه متوكّل چند روز برآمد جماعتى غمّازان مفسد به وى رسانيدند كه در خانهء هادى اسلحه فراوان است و شيعيان او اسلحه جمع مىنمايند و در خانهء او نگاه مىدارند . متوكّل سعيد حاجب را گفت كه نصف شب به خانهء هادى روى و آنچه از مال و اسلحه [ ببينى 
  ] گرفته نزد من آرى . سعيد گفت نيمه شب نردبان برگرفتم و به خانهء هادى رفتم . پس به بام خانهء وى برآمدم و از راه زينه به ميان سراى او درآمدم و به واسطهء تاريكى شب نمىدانستم كه به كدام خانه و كجا بايد شد . ناگاه از درون خانه آواز هادى به گوش من رسيد كه اى سعيد ، همانجا توقّف كن تا شمع بياورند . فى الحال چراغى حاضر ساختند و من به خانهء او شتافتم . هادى را ديدم جامه‌اى از پشم در بر و كلاه پشمين بر سر و بر روى سجّادهء حصيرى روى به قبله نشسته فرمود كه :\r\nخانه‌ها پيش تو است درآى . همهء خانه‌ها بگشتم و از آنچه گفته بودند هيچ اثرى نيافتم ، الّا صرّهء سر به مهر مادر متوكّل كه جهت نذر فرستاده بود . بعد از آن هادى گفت : اى سعيد ، زير مصلّى نيز احتياط كن . مصلّى برداشتم ، شمشيرى در غلاف در زير آن بود . پس آن صرّه را با شمشير گرفته نزد متوكّل آوردم . چون متوكّل صرّهء سر به مهر مادر خود ديد از كيفيّت حال استفسار نمود . چون صورت واقعه بر وى ظاهر شد فرمود تا صرّهء ديگر با وى ضم كردند و مرا گفت :\r\nاين را با آنچه از خانهء هادى [ آورده‌اى 
  ] پيش او بر . پس من خجل و شرمسار پيش هادى رفتم و گفتم : يا سيّدى ، بر من شاق بود كه بىرخصت به خانهء تو درآمدم ، امّا مأمور بودم ، مرا معذور دار .\r\n\r\n","description":"","footnote":"","page_name":" 1598 ","page_number":114},
  {"content":"\r\n\r\n\r\nذكر وقايع سال دويست و چهل و پنجم از رحلت خير البشر\r\nو در سال دويست و چهل و پنجم از رحلت خير البشر ، چون تركان دانستند كه معتز در صدد افنا و اتلاف ايشان است به تقويت صالح بن وصيف ، اوّلا احمد بن اسرائيل وزير معتز را با ساير نويسندگان گرفته دربند كردند و بعد از مؤاخذات و مطالبات بسيار چون چيزى از آن جماعت حاصل نشد ايشان را گذاشته بر خلع معتز اتّفاق نمودند . بنابراين ، صالح بن وصيف و محمّد بن بغاى متقارب را با خود متّفق ساخته به دار الخلافه درآمدند و پاى معتز را گرفته كشان‌كشان از قصر بيرون آوردند و چندان ميخ‌كوب بر وى زدند كه فوق آن متصوّر نبود . بعد از آن ، او را در آفتاب گرم نگاهداشته بر خلع خود تكليف نمودند « 1 » و كس به بغداد فرستادند تا محمّد بن واثق را به سامره آورده با او بيعت كردند و او را به « المهتدى باللّه » ملقّب گردانيدند .\r\nو در روضة الصّفا مسطور است كه تركان قبل از اظهار مخالفت معتز از وى پنجاه هزار دينار طلب داشتند تا صالح بن وصيف را بكشند . چون معتز نقدى نداشت در اين امر رجوع به مادر خود كرد . مادرش قبيحه نام ، كه در قتل متوكّل اشاره به وى كرده شد ، گفت : من به اداى اين مبلغ قدرت ندارم . چون معتز را كشتند و اموال مادرش قلمى كردند از زر نقد و جواهر سيصد هزار دينار ظاهر شد . نقل است كه چون محمّد واثق را به سامره آوردند و خواستند كه با وى بيعت كنند گفت : تا من معتز را نبينم خلافت قبول نخواهم كرد . پس معتز را با منديلى چركين نزد محمّد واثق آوردند . چون چشم محمّد واثق ، كه او را « مهتدى » گويند ، بر معتز افتاد\r\n\r\n\r\n","description":"","footnote":"\r\n( 1 ) . « . . . آنگاه او را در خانه [ اى 
  ] كردند و در آن خانه را برآوردند . » ؛ - هندوشاه ، تجارب السّلف ، ص 185 . و « غذا و اطعمهء بسيار به او دادند و آب از او بازگرفتند تا از تشنگى بمرد . » ؛ - خواندمير ، حبيب السّير ، ج 2 ، ص 277 .\r\nوى به وقت مرگ بيست و چهار سال داشت .\r\n","page_name":" 1599 ","page_number":115},
  {"content":"\r\n\r\nبرخاست و او را در كنار گرفت و از صورت حادثه استفسار نمود . معتز گفت : من از عهدهء امر خلافت بيرون نمىتوانم آمد و شايستهء اين مهمّ نيستم . مهتدى گفت : اگر خواهى ميانهء تو و اتراك اصلاحى كنم . معتز گفت : كار من و ايشان از صلح بيرون رفته و ايشان به مصالحهء من راضى نخواهند شد . مهتدى گفت : پس بنابراين تقدير ، من تو را از بيعت معاف داشتم . معتز گفت : من ذمّت تو را از اين امر برى گردانيدم . مهتدى اشاره به موكّلان كرد كه او را باز به زندان بردند و طعام و آب از وى بازداشتند تا به گرسنگى و تشنگى بمرد . و در اين سال ، يعقوب بن ليث صفارى از سيستان به عزيمت تسخير كرمان و فارس بيرون آمد . تفصيل احوال يعقوب ليث ، كه اوّل سلاطين صفاريّه است ، به نوعى كه در اكثر تواريخ معتبره مذكور است آن است كه ليث ، پدر يعقوب ، رويگرى بود در سيستان و سه پسر داشت : يعقوب ، عمرو ، على . هر سه پسرش به حكومت رسيدند نهايتش حكومت آخرين چندان امتدادى نداشت و يعقوب نيز رويگرى كردى و آنچه از آن صنعت به دست آوردى در دكّان ضيافت نمودى .\r\nچون به سنّ رشد و تميز رسيد جمعى از مردم جلد به خدمت او كمر بستند و به راه زدن مشغول شدند « 1 » تا اسباب سردارى مرتّب سازد . و در آن ، شرط انصاف مرعى داشتى و به اندك چيزى از آينده و رونده خرسند گشتى . و در سنهء سبع و ثلاثين و مأتين [ سال 237 
  ] كه خراسان و توابع آن به طاهر بن عبد اللّه تعلّق داشت ، شخصى از اهل نسب كه او را « صالح بن نصر » گفتندى ، بر مملكت سيستان مستولى گشت و يعقوب ليث نوكر صالح مذكور شد . در اين اثنا ، طاهر بن عبد اللّه لشكرى به دفع او نامزد كرد و صالح در جنگ ايشان به قتل رسيد ، امّا برادر ديگر داشت كه او را « درهم بن نصر » گفتندى ، قائم مقام او شده سيستان را به تصرّف خود درآورد و لشكر طاهر را از نواحى سيستان بيرون كرد و با وجود آن ، درهم از عهدهء ضبط سپاه كما ينبغى بيرون نمىتوانست آمد . بنابراين ، يعقوب ليث را امير لشكر خود ساخت . چون لشكريان ضعف و عجز درهم را مشاهده كردند از روى طوع و رغبت يعقوب بن ليث را امير و پيشواى خود دانسته در اطاعت و انقياد او دقيقه‌اى مهمل نگذاشتند .\r\nدر اين اثنا ، حاكم خراسان حيله‌اى برانگيخت تا درهم را به دست آورده و او را در قيد كشيده به بغداد فرستاد . خليفه او را مدّتى دربند داشت و بعد از آن فرمود تا او را از بند بيرون آوردند و ملازم خود گردانيد . امّا كار يعقوب بعد از رفتن درهم روزبه‌روز در ترقّى مىبود تا\r\n\r\n\r\n","description":"","footnote":"\r\n( 1 ) . به شهادت تاريخ ، يعقوب ظاهرا چنان حدود جوانمردى را رعايت مىكرد كه هرگز مورد وحشت و نفرت اهل ولايت نشد ، و همين جوانمردى و دلاورى او را از راهزنى و عيارى به سركردگى و سردارى رسانيد . شبانكاره‌اى اين جريان راهزنى يعقوب را اين‌طور وصف مىكند : « او با دويست نفر به سرحدّ بلاد كفر مىرفت و كاروانهاى آنها را مىزد و اگر مسلمانى در كاروان بود با او كارى نداشت . » ؛ - مجمع الأنساب ، ص 19 .\r\n","page_name":" 1600 ","page_number":116},
  {"content":"\r\n\r\nآنكه در سال اوّل سيستان را ضبط نمود . پس لشكر به جانب خراسان كشيد ، امّا نوبت اوّل در خراسان كارى نساخته باز به سيستان مراجعت نمود . تا آنكه در سال دويست و چهل و سيّم از رحلت باز از روى استظهار و شوكت تمام روى به خراسان و هرات و بوشنج كه پايتخت طاهريه بود [ نهاد و آنجا را 
  ] بگرفت و از آنجا متوجّه كرمان شد و در سال دويست و چهل و پنجم كرمان و فارس را مسخر گردانيد و حاكم اين دو ولايت را زنده به دست آورده هديه‌اى لايق كه عبارت از ده باز سفيد و ده باز ابلق و صد من مشك و ديگر چيزى چند بود ، به بغداد فرستاد و به خليفه پيغام داد كه : چون ما مملكت فارس را به تو نداديم جهت چيست كه تو لشكر به آن جانب مىكشى ؟ و موفّق برادر خليفه كه عاقل و صاحب رأى بود و صاحب اختيار و مرجع مملكت او بود ، رسولى پيش يعقوب فرستاد مصحوب فرمانى از خليفه كه : ما ايالت ولايت بلخ ، طخارستان ، و سيستان به يعقوب ليث ارزانى داشتيم ، بايد كه متوجّه آن صوب گردد . يعقوب از فارس مراجعت نموده روى به بلخ نهاد و آن ولايت را در تحت تصرّف خود درآورده با لشكرى عظيم متوجّه كابل شد . پس [ 196 ب 
  ] آن ولايت را نيز بعد از محاربات بسيار به دست آورده و حاكمش را اسير گرفت و از آنجا به هرات آمده از روى استقلال در آن ولايت حكومت مىكرد . چون در اين نوبت ، يعقوب متوجّه هرات شد محمّد بن طاهر از هرات گريخته به نيشابور رفت . يعقوب تعاقب او كرده نيشابور را محاصره كرد « 1 » . محمّد بن طاهر ناچار از وى امان گرفته پيش وى آمد « 2 » . يعقوب او را با صد و شصت نفر از اقارب و عشاير بند كرده به سيستان فرستاد « 3 » و در خراسان نوّاب خويش نصب كرده خود متوجّه طبرستان گشت تا با حسن بن زيد علوى محاربه نمايد . و سبب آن بود كه عبد اللّه بن سنجرى كه از يعقوب بن ليث گريخته به نيشابور نزد محمّد بن طاهر رفته بود ، چون خبر توجّه يعقوب بن ليث را معلوم كرد از آن موضع نيز فرار كرده به حسن بن زيد علوى ملحقّ شد . يعقوب ليث رسولان پيش حسن فرستاده او را طلب داشت و حسن به آن سخن ملتفت نگشت . يعقوب از\r\n\r\n\r\n","description":"","footnote":"\r\n( 1 ) . با سقوط نيشابور حكومت مستقل‌گونه‌اى كه طاهريان در خراسان به وجود آورده بودند ، بعد از نيم قرن به پايان آمد . در دو بيت زير اسامى حكّام پنجگانهء طاهرى آمده است :\r\n در خراسان ز آلِ مُصعَب شاه * طاهر و طلحه بود و عبد اللّه\r\nباز طاهر ، دگر محمّد دان * كو به يعقوب داد تخت و كلاه \r\n( 2 ) . از اين تاريخ ( 259 ه ) تا مدّت سه سال ، كه يعقوب در دير العاقول بين واسط و بغداد از سپاه خليفه شكست خورد ، محمّد بن طاهر در اسارت يعقوب بود .\r\n( 3 ) . تاريخ دستگيرى ياران محمّد بن طاهر را روز چهارم شوّال يا دوّم شوّال دويست و پنجاه و نه هجرى نوشته‌اند ؛ - تاريخ سيستان ، ص 223 ؛ حمزهء اصفهانى ، تاريخ سنى ملوك الأرض ، ص 170 . و براى اطلاع از ماجراى قدرشناسى سه تن از ياران محمّد بن طاهر در مواجهه با يعقوب و بلندنظرى يعقوب در عفو و اكرام آن سه تن ؛ - ابو الفضل بيهقى ، تاريخ بيهقى ، ص 248 .\r\n","page_name":" 1601 ","page_number":117},
  {"content":"\r\n\r\nاين معنى در خشم شد لشكر به جانب او كشيد . چون به سارى رسيد حسن بن زيد علوى نيز با لشكرى آراسته در برابر يعقوب آمد و بعد از محاربات بسيار يعقوب غالب شد و حسن گريخته به زمين ديلمان رفت . يعقوب از سارى به جانب آمل شتافته خراج يك‌ساله از مردم آمل و سارى گرفته متوجّه ديلم گشت . در راه چهل شبانه‌روز باران باريده موازى چهل هزار مرد از لشكر يعقوب تلف شد و خودش به آن حال بازگشته رسولى پيش خليفه فرستاد كه : من طبرستان را فتح كردم و حسن بن زيد را منهزم ساخته‌ام . و او را غرض از فرستادن كس خودش پيش خليفهء بغداد آن بود كه از آن جانب التفاتى ظاهر شود تا مردم بىدغدغه به او درآيند . اتّفاقا خليفه حكمى به حاكم رى و خراسان و طبرستان فرستاد به اين مضمون كه : « ما قبل از اين يعقوب بن ليث را به حكومت سيستان نصب كرده بوديم ، امّا اكنون ظاهر شده كه علم تمرّد و عصيان برپاى كرده قدم از دايرهء اطاعت و انقياد ما بيرون نهاده و آل طاهر را گرفته بند كرده به سيستان فرستاده ، شما بىتحاشى بر وى لعنت كنيد . »\r\nو از جمله وقايع اين سال ، ظهور صاحب زنج « 1 » است . تفصيل واقعهء صاحب زنج بر وجهى كه در تاريخ ابن كثير شامى آورده چنان است كه در شوّال اين سال مردى در احشام بصره پيدا شد كه مىگفت : منم على پسر احمد پسر عيسى پسر زيد بن علىّ بن الحسين بن علىّ بن أبى طالب . و حال آنكه او در اين دعوت كاذب بود ؛ چرا كه ، اصل او از طايفهء عبد القيس بود و اسم او علىّ بن محمّد بن عبد الرّحيم و مادر او قوه دختر علىّ بن حبيب از قبيلهء بنى اسد بن خزيمه بود . اوّل خروج او در بحرين بود و دعوى آن كرد كه : من علىّ بن محمّد بن فضل بن حسن بن عبد اللّه بن عباس بن علىّ بن أبى طالب‌ام .\r\nالقصّه ، در بحرين خلقى كثير به متابعت او درآمدند و ميانهء او و اهل بحرين محاربات بسيار واقع شد . و در اين سال به حوالى بصره آمد و از زنگيانى كه در بصره و حوالى آن مىبودند ، خلقى بسيار به متابعت او درآمدند و او از دجله عبور نموده متحيّر و متفكّر مىبود كه به كدام ولايت رفته خروج كند . در تواريخ چنين آورده ، و العهدة على الراوى ، كه روزى در اين فكر بود و در باديه مىگشت كه به يك ناگاه از ابرى آواز به او رسيد كه : تو را به جانب بصره بايد رفت . بنابراين ، متوجّه بصره شده چون به حوالى بصره رسيد ديد كه اهل بصره دو شعبه‌اند :\r\n\r\n\r\n","description":"","footnote":"\r\n( 1 ) . على بن محمّد برقعى ، كه خود را از اخلاف زيد بن على مىشمرد ، ولى ظاهرا از خوارج بود . امام حسن عسكرى ( ع ) انتساب وى را به خاندان رسالت صريحا تكذيب فرموده‌اند ( بهاء الدين اربلى ، كشف الغمّه ، ج 3 ، ص 205 ) و خواجه نظام الملك وى را باطنى مذهب ، كه آراء و عقايدش مانند عقايد مزدك و قرامطه و خرّم‌دينان بوده ، معرفى كرده است . ( سياستنامه ، ص 276 ) برخى از مورّخين نيز او را ايرانىنژاد از اهالى قريهء ورزنين رى دانسته‌اند ؛ - دكتر زرّين‌كوب ، تاريخ مردم ايران ، ج 2 ، ص 113 . ولى مرزبانى در معجم الشعرا ( ص 148 ) ورزنين را از شهرهاى نواحى بصره ذكر كرده است ؛ - تعليقهء تجارب السّلف ، ص 171 .\r\n","page_name":" 1602 ","page_number":118},
  {"content":"\r\n\r\nيكى سعيديّه ، دويّم هلاليّه . و او مىخواست كه به يكى از اين دو فرقه درآمده قوّت گيرد .\r\nاتّفاقا اين مهمّ به نوعى ، كه او خيال كرده بود پيش ، نرفت . آخر به جانب بغداد آمد و چندگاه در بغداد مىبود و بر مردم عوام چنان ظاهر شد كه او بر ضماير خلق اطلاع دارد ، بنابراين خلقى بىنهايت به متابعت او درآمدند . و در رمضان اين سال ، باز به جانب بصره معاودت نمود . در لشكر او سه شمشير بيش نبود و با وجود اين حال ، حاكم بصره چهار هزار كس به جانب ايشان فرستاد و ايشان لشكر حاكم بصره را شكست داده بر ايشان غلبهء تمام كردند . و در تواريخ معتبره مسطور است كه شكست لشكر بصره به اين نوع بود كه صاحب زنج در كوهى كه يك راه بيش نداشت ، طعام مىخورد ، اتّفاقا در اين محل خبر رسيد كه يكى از زنگيان ، كه آن را « فتح حجّام » گفتندى ، طبق شله‌اى كه پيش او بود برداشته روى به غنيم خود نهاد ، و از آن جانب « بابل » نام سوار مردانه پيش مىآمد و نيزه بر دست . چون نظر فتح حجّام زنگى بر وى افتاد آنچنان طبق شلهء گرم بر رويش بزد كه از كمال گرمى آن مضطرب گشته نيزه از دست بينداخت و بازگشت و زنگيان به سنگ و چوب تعاقب ايشان نمودند . جمعى كثير از ايشان به قتل رسيد و جمعى ديگر در صحرا به تشنگى بمردند . در اين جنگ صاحب زنج يك اسب داشت بىزين و به جاى لجام ليف خرما كرده بود . بعد از اين فتح از اعمال خليفه جماعتى را گرفته تهديد نمودند و سياست كردند و از ايشان پنجاه هزار دينار و هزار درهم گرفتند . اين اوّل غنايم صاحب زنج بود .\r\n\r\nذكر خلافت المهتدى باللّه ابو عبد اللّه محمّد بن الواثق هارون بن المعتصم\r\nبيعت او در روز چهارم شنبه بيست و هفتم ماه رجب اين سال واقع شد . بعد از آنكه معتز در حضور اعيان و اكابر ، خود را از خلافت خلع كرد و گفت : من عاجزم در امر خلافت و با محمّد بن واثق بيعت كرد « 1 » ، بعد از آن خواص و عوام النّاس با مهتدى بيعت كردند . و چون اهل بغداد در اين وقت كه مردم با مهتدى بيعت كردند حاضر نبودند و در روز سلخ ماه رجب عامهء مردم بغداد بر نايب خود سليمان بن طاهر هجوم آورده او را به بيعت احمد بن متوكّل ملجأ « 2 » ساختند ، به اين سبب در بغداد محاربات واقع شد . آخر الأمر ، المهتدى لشكرى انبوه از سامره به مدد سليمان فرستاد و ميانهء بغداديان و ايشان جنگى عظيم واقع شد . در اين جنگ از اهل بغداد خلقى بسيار به قتل رسيد و بسيارى غرق شدند تا آنكه اين فتنه تسكين يافت و منصب خلافت بر المهتدى باللّه قرار گرفت .\r\n\r\n\r\n","description":"","footnote":"\r\n( 1 ) . معتز اوّل خليفه است كه بر زين مطلّا نشست و مردم هم از وى پيروى كردند ، غير از اين چيزى كه درخور مدح يا ذمّ باشد مورخين از وى سراغ نداده‌اند ؛ - مشاكلة النّاس لزمانهم ، ص 34 .\r\n( 2 ) . ملجأ : مجبور ، ناگزير . - و .\r\n","page_name":" 1603 ","page_number":119},
  {"content":"\r\n . \r\n","description":"","footnote":"","page_name":" 1604 ","page_number":120},
  {"content":"\r\n\r\n\r\nذكر وقايع سال دويست و چهل و ششم از رحلت خير البشر\r\nو در سال دويست و چهل و ششم از رحلت در دوازدهم محرّم موسى بن بغاى كبير كه به دفع حسن بن زيد العلوى كه به حدود طبرستان ظاهر شده مشغول بود - متوجّه دار الخلافه شد و با لشكرى آراسته و ابهّت تمام به سامره درآمده متوجّه دار الخلافه گشت در وقتى كه المهتدى باللّه در ديوان نشسته بار عام داشت . چون به دار الخلافه اذن خواستند مهتدى ساعتى نيك تأمّل كرد . از تأخير تركان برآشفتند و بىاذن به دار الخلافه درآمده قصد مهتدى كردند و او را از مجلس برداشته به خانهء ديگر بردند و آنچه در آن مجلس بود همه را غارت نمودند . چون المهتدى باللّه اين حالت مشاهده نمود شروع در تملّق كرد و گفت : اى موسى ، من تو را به اعتماد آن طلبيدم كه به قوّت تو صالح بن وصيف را از ميان بردارم ، و تو به اين قسم سلوك مىكنى ؟ موسى گفت : هيچ باك نيست . تو با ما از صميم خاطر سوگند ياد كن كه با ما نفاق نورزى تا با تو بيعت كرده از هركه دغدغه در خاطر دارى از ميانه بردارم .\r\nمهتدى در ساعت به اين مضمون با موسى بن بغا سوگند ياد كرد ، چنانچه خاطر ايشان را اطمينان حاصل شد . پس خليفه را به اعزاز و اكرام تمام بيرون آورده با او بيعت كردند .\r\nبعد از آن ، به طلب صالح بن وصيف كس فرستادند . صالح جواب داد كه : اينك مىآيم . و آن قدر تهاون ورزيد كه شب در ميان آمد و صالح از ميانه به در رفت كه هيچ‌كس ندانست كه كجا رفت و هرچند به اطراف جوانب شهر سامره و بغداد تفحّص نمودند و منادى كردند ، هيچ‌كس نشان نداد . چون صالح بن وصيف از ميانه غايب شد باز تركان بر خلع مهتدى و بعضى بر قتل او مجدّ شدند و بعضى در مقام منع آمده نمىگذاشتند كه آسيبى به وى رسد و مىگفتند كه از خلفاى عباسى هيچ‌يك به اين صلاح و عبادت نبود ، اينچنين خليفه را نمىتوان كشت و\r\n\r\n","description":"","footnote":"","page_name":" 1605 ","page_number":121},
  {"content":"\r\n\r\nنمىتوان خلع كرد ؛ چرا كه ، عوام النّاس با شما جنگ خواهند كرد .\r\nالقصّه ، چون خبر به مهتدى رسيد شمشير حمايل كرده از خانه بيرون آمد و بر سرير خلافت نشسته موسى بن بغا را با اصحابش طلب كرد و گفت : باز آنچه اصحاب تو در حقّ من انديشيده‌اند سبب چيست ؟ و اين جرأتى كه شما بر قتل خلفا ، كه موالى شمااند ، مىكنيد ، آيا غرض شما چيست ؟ و در اين باب چندان سخن گفت كه موسى با اصحابش منفعل شده گفتند :\r\nما از براى حفظ خود اين نوع امور پيش مىگيريم و اگر از جانب شما خلفا ايمن باشيم هيچ از اين حركات از ما سر نخواهد زد . تو با ما سوگند بخور كه وقت قدرت قصد ما نكنى تا ما نيز در اين وقت در اطاعت و انقياد تو كوشيده خدمات شايسته به ظهور رسانيم . مهتدى گفت : من سوگند بر اين منوال ياد مىكنم ، امّا در اين مجلس بىفايده است . فردا كه جميع خلايق حاضر شوند [ 197 الف 
  ] من در حضور بنى هاشم و قضاة و علما و ساير طبقات النّاس ، آنچنان‌كه شما مىخواهيد ، سوگند ياد كنم و خاطر شما را جمع سازم .\r\nالقصّه ، چون تركان را خاطر از مهتدى جمع شد بعد از چهار ماه ، در بيست و دوّم شهر صفر صالح بن وصيف را پيدا كرده سر او را پيش مهتدى آوردند . چون نظر مهتدى بر وى افتاد گفت : الحال او را دفن كنيد . امّا متابعان موسى بن بغا سر صالح را به نيزه كرده گرد بازار مىگردانيدند و مىگفتند : اين سزاى كسى است كه قصد ولينعمت خود كند . بعد از آن ، سر او را به دروازهء « باب اليمامه » بياويختند .\r\nو از جمله وقايع اين سال خروج مساور است در ناحيهء كوفه و محاربهء موسى بن بغا با وى .\r\nتفصيل اين واقعه در تاريخ ابن كثير شامى بر اين وجه آورده كه چون اخبار فتنه و فساد مساور متواتره به سامره رسيد موسى بن بغا ، مفلح و بايكبال « 1 » ترك با لشكرى عظيم متوجّه دفع او شد .\r\nدر ميانهء ايشان محاربات بسيار واقع شد . آخر الأمر ، ايشان گريخته با جمعى قليل هر روز از يك‌جا سر برمىآورد و ايشان را عاجز مىساخت . و در اين وقت المهتدى باللّه فرصت يافته خواست كه ميانهء اتراك مخالفت اندازد ، بنابراين فرمانى به بايكبال نوشت كه سردارى آن جماعت به تو تعلّق دارد و موسى بن بغا از سردارى آن جماعت معزول باشد « 2 » . بايكبال چون دانست كه غرض خليفه ضعف اتراك است آن كتابت را بعينه به موسى بن بغا نمود . موسى چون بر آن مكتوب اطلاع يافت فى الحال به اتّفاق بايكبال متوجّه دار الخلافه شد . مهتدى چون\r\n\r\n\r\n","description":"","footnote":"\r\n( 1 ) . م : بايكتال ؛ ش : بانكسال ؛ ق : بابكتال . به قياس تاريخ طبرى و الكامل تصحيح شد . ظاهرا بايد « باىبيك » باشد ؛ زيرا « بيك » در تركى به معنى بزرگ است و « باى » نيز به معنى بزرگ است ، پس باىبيك به معنى بزرگ بزرگان و خان خانان بايد باشد .\r\n( 2 ) . نامه‌اى ديگر به همين مضمن به موسى نوشته بود ؛ - مسعودى ، مروج الذّهب ، ج 2 ، ص 586 .\r\n","page_name":" 1606 ","page_number":122},
  {"content":"\r\n\r\nبر حقيقت قضيّه اطلاع يافت در ساعت لشكرى عظيم از مغاربه ، فراغنه ، اشروسنه ، كشيه « 1 » ، و ساير اتراك به هم رسانيده متوجّه حرب شد . چون اين خبر به موسى رسيد از همانجا راه خراسان پيش گرفته و بايكبال از روى اطاعت و انقياد و استغفار متوجّه سامره گشت و چون پيش مهتدى آمد صالح بن علىّ بن يعقوب گفت : يا امير المؤمنين ، مصلحت مسلمانان در آن است كه بايكبال كشته شود ؛ چرا كه ، جميع فتنه‌ها از اوست و اين بزرگتر از ابو مسلم خراسانى نيست كه ابو جعفر منصور او را تا نكشت عالم آرميده نشد .\r\nالقصّه ، المهتدى باللّه سخن صالح بن علىّ بن يعقوب را شنيده فى الحال فرمود تا سر بايكبال را از تن جدا ساختند و پيش تركان انداختند . چون تركان اين حال را مشاهده كردند همه بر خود لرزيدند و به خانه‌هاى خود رفتند ، امّا على الصّباح جميع اتراك اتّفاق نموده پيش برادر بايكبال ، طفونيا نام ، رفته جمعيت كرده متوجّه حرب خليفه شدند و خليفه با لشكرى آراسته به دفع ايشان قيام نمود . امّا در اين اثنا ، جماعتى از تركان كه با خليفه مىبودند ، با آن جماعت متّفق شده شروع در كشتن مردم خليفه كردند . از اين جهت مردم خليفه متفرّق شدند و خليفه مهتدى با شمشيرى برهنه در بازار سامره مىگريخت و فرياد مىكرد : اى مردمان ، خليفهء خود را مدد كنيد . و چون هيچ‌كس به سخن او التفات نمىكرد خود را به سراى احمد بن جميل « 2 » انداخته سلاح از خود دور كرده لباس منكرانه پوشيده خواست كه در جايى پنهان شود كه اتراك متعاقب او رسيده ، احمد بن خاقان تيرى بر پهلوى او زد كه در همانجا به عالم بقا رحلت نمود « 3 » . اين واقعه در روز پنجشنبه دوازدهم شهر رجب به وقوع انجاميد .\r\nو در روضة الصّفا مسطور است كه چون مهتدى خليفه شد تغيير لباس و طعام كرده فرمود تا تمامى ظروفى كه از طلا و نقرهء خلفا مىداشتند ، همه را دينار و درهم زدند و هر بساطى و فراشى كه مصوّر بود بر طرف ساختند . القصّه ، آنچه موافق شرع اطهر نبود آن را بالكليّه دفع نمود . پيشتر از وى رسم چنان بود كه هركس كه به خلافت مىنشست روزى هزار درهم خرج اطعمه و اشربه و خوشبوى مقرّر بود . چون او بر سرير خلافت قرار گرفت حكم كرد تا در خرج طعام زياده از صد درم صرف ننمايند . و بعد از قتل او در بعضى از حجره‌هاى او صندوقى مقفّل يافتند و گمان بردند كه در آنجا جواهر نفيسه خواهد بود . چون باز كردند\r\n\r\n\r\n","description":"","footnote":"\r\n( 1 ) . فرغانه ، اشروسنه ، و كش نام ولاياتى بوده در ماوراء النهر . - و .\r\n( 2 ) . وى رئيس پليس شهر سامره بود .\r\n( 3 ) . ماجراى كشته شدن المهتدى باللّه به گونه‌هاى مختلف ذكر شده است . معروفتر از همه اين است كه او را با خنجر كشته‌اند . بعضى ديگر گفته‌اند آلت مردى او را فشردند تا جان داد . بعضى گويند او را ميان دو تختهء بزرگ نهادند و با طناب محكم ببستند تا بمرد . به قولى خفه شد ، و به قولى ديگر او را زير مخدّه‌ها فشردند تا جان داد ؛ - مسعودى ، مروج الذّهب ج 2 ، ص 587 .\r\n","page_name":" 1607 ","page_number":123},
  {"content":"\r\n\r\nديدند پيراهنى پشمين و غلى آهنين در وى نهاده‌اند . از محرمى پرسيدند . گفت : عادت او چنين بود كه چون پاره‌اى از شب مىگذشت برمىخاست و آن پيراهن پشمين را مىپوشيد و اين غل را در گردن انداخته تا صباح عبادت حقّ ، سبحانه و تعالى ، به جا مىآورد .\r\nو به صحت رسيده كه پيش از كشته شدن المهتدى باللّه به سه روز ، در وقت روزه‌گشادن گفت : بار خدايا ، شنيده‌ام كه دعاى امام عادل و دعاى مظلوم و دعاى صائم به درگاه تو مستجاب مىباشد . من به قدر وسع و امكان در عدالت كوشيدام و مظلوم و صائم نيز هستم .\r\nالهى بر وجهى كه مقرون به رضاى تو باشد شرّ اين جماعت ، كه در مقام مخالفت من آمده‌اند ، از من دفع كن « 1 » .\r\nامّا چون ارادهء ازلى متعلّق به كشتن او بود ناچار واقع شد آنچه مقرّر بود ، لا رادّ لقضائه و لا معاقب لحكمه .\r\n\r\nذكر خلافت المعتمد على اللّه احمد بن متوكّل\r\nدر تاريخ ابن كثير شامى مسطور است كه روز قتل مهتدى روز دوشنبه چهاردهم [ ماه رجب 
  ] اين سال بود و در روز سه‌شنبه پانزدهم شهر رجب مذكور عامهء خلايق با معتمد « 2 » بيعت كردند و در بيستم شهر رجب ، موسى بن بغا و مفلح ترك به سرّ من رأى آمدند . موسى به سراى خود فرود آمد و مردم هم آرميده شدند . امّا چون در اين ايّامى كه مهتدى گرفتار احوال خود بود صاحب زنج بسيار طغيان نموده اكثر ولايات بصره ، ابلّه و عبادان را مسخّر ساخته بصره را محاصره داشت . معتمد در اوّل خلافت همّت بر دفع او گشا . و برادر خود ، موفّق ، را با مفلح ترك به دفع صاحب زنج فرستاد و [ پسر 
  ] وزير پدر خويش ، عبيد اللّه بن « 3 » [ يحيى بن 
  ] خاقان ، را وزارت داد « 4 » و در ايّام خلافت آن ملك و دولت را رواج و رونقى پديد آمد و هرج‌ومرج از ميان برافتاد . و ميانهء صاحب زنج و موفّق محاربات بسيار واقع شد و مفلح در آن محاربات به قتل رسيد و موفّق از جنگگاه روى به واسط آورد و از واسط عبور نموده به موضعى رسيد كه آن را « نهر بواشه » گويند . و در آن موضع آنچنان بيمارى در لشكر موفق ظاهر شد كه هيچ\r\n\r\n\r\n","description":"","footnote":"\r\n( 1 ) . ابن أثير مىنويسد كه : « مهتدى بيشتر از همه زهد و تقوى و عبادت داشت . » ؛ - الكامل ، ج 12 ، ص 96 . و مسعودى مىنويسد : « [ مردم 
  ] از كشتن او پشيمانى نمودند كه عبادت و زهد وى را مىدانستند . » ؛ - مروج الذّهب ، ج 2 ، ص 588 .\r\n( 2 ) . كنيه‌اش « ابو العباس » و لقبش « ابن فتيان » . مادرش فتيان كنيزى از اهالى كوفه بود .\r\n( 3 ) . هر سه نسخه : عبد اللّه .\r\n( 4 ) . و چون عبيد اللّه بمرد ، حسن بن محمّد را به وزارت گماشت ، پس از او وزارت به سليمان بن وهب و پس از او به صاعد رسيد ؛ - مسعودى ، مروج الذّهب ، ج 2 ، ص 598 ؛ ابن خلدون العبر ، ج 2 ، ص 473 ؛ آثار الوزراء ، ص 13 - 102 .\r\n","page_name":" 1608 ","page_number":124},
  {"content":"\r\n\r\nاحدى صحّت مزاج نداشت و اكثر مردم هلاك شدند . و از تاريخ ابن كثير شامى چنين ظاهر مىشود كه محاربهء موفّق و مفلح با صاحب زنج و كشته شدن مفلح از جملهء وقايع سال دويست و چهل و هشتم بود . و در همين سال ، در شب شنبه عيد فطر سلطان المحدّثين امام محمّد بن اسماعيل بن مغيرة البخارى ، رحمة اللّه تعالى عليه ، صاحب صحيح بخارى ، كه اصح كتب بعد كلام اللّه تعالى است ، در قريهء خرتنك از اعمال سمرقند وفات يافت . فضايل او زياده از آن است كه در اين مختصر شمّه‌اى از آن بيان توان نمود ، رضى اللّه عنه ؛ لاجرم در آن باب شروع نمىنمايد .\r\n\r\n","description":"","footnote":"","page_name":" 1609 ","page_number":125},
  {"content":"\r\n . \r\n","description":"","footnote":"","page_name":" 1610 ","page_number":126},
  {"content":"\r\n\r\n\r\nذكر وقايع سال دويست و چهل و هفتم از رحلت خير البشر\r\nو در سال دويست و چهل و هفتم از رحلت خير البشر ، معتمد خليفه ، توليت بلخ و طخارستان و كرمان و سيستان و سند را به يعقوب بن ليث كه اكثر اين بلاد را به شمشير خود گرفته بود ارزانى داشت . و در ماه صفر اين سال ، معتمد ايالت حرمين و كوفه و يمن را به برادر خود ، ابو احمد ، داد . و در رمضان ايالت واسط و كوفه و حلّه و بصره و اهواز و فارس را نيز به برادر خود ، ابو احمد ، ارزانى داشت و عمّال ابو احمد به ضبط اين بلاد مشغول گشتند . و در اين سال ميانهء سعيد حاجب و صاحب زنج در حوالى بصره جنگى عظيم واقع شد و صاحب زنج در اين جنگ بسيار مغلوب شده روى به هزيمت نهاد و خلقى بسيار از عورات « 1 » و اطفال مسلمانان كه دربند صاحب زنج بودند ، خلاص يافتند . امّا بعد از چند روز ، صاحب زنج كمين كرده بر سعيد حاجب شبيخون آورده او را با سپاه بسيار به قتل رسانيد . بعد از آن ، منصور بن جعفر الخياط با لشكرى انبوه به جنگ صاحب زنج رفت و منهزم بازگشت .\r\nو از جملهء وقايع اين سال آنكه در بغداد در موضعى ، كه او را « بركهء زلزله » « 2 » گويند ، شخصى پيدا شد كه اكثر مردم غريب ، خواه زن باشد خواه مرد ، به خانهء خود مىبرد و مىكشت و آنچه مىداشتند مىگرفت . چون او را پيش معتمد خليفه آوردند بعد از تحقيق احوال فرمود تا او را دو هزار تازيانه بزدند . با وجود آن آن سخت‌جان نمرد . بعد از آن ، فرمود تا فراشان چند ميخ‌كوب بر خصيهء او زدند تا به جهنم و اصل شد . و در اين سال ، صاحب زنج به بصره\r\n\r\n\r\n","description":"","footnote":"\r\n( 1 ) . گويند هر زنگى بيست سى دختر و زن آزاد را در بردگى خويش داشت . اينها را وامىداشتند تا به زنگيان خدمت كنند و گه‌گاه آنها را به دو سه درهم مىفروختند ؛ - دكتر زرّين‌كوب ، تاريخ مردم ايران ، ج 2 ، ص 113 . نيز ؛ - ترجمهء مروج الذّهب ، ج 2 ، ص 606 به بعد .\r\n( 2 ) . تاريخ طبرى : بركهء زلزل .\r\n","page_name":" 1611 ","page_number":127},
  {"content":"\r\n\r\nدرآمد و قتل عام كرد و خانهء اكثر مردم را بسوخت و باقى خلايق روى به گريز نهادند و هر طرف بيرون رفتند . در اين اثنا ، ابراهيم بن يحيى بن مهدى فرياد برآورد كه : مردم بصره در امان هستند . چون مردم اين را شنيدند خلقى بسيار بر ايشان جمع شد و آن بىمروّتان به اين حيله مردم بسيار را جمع كرده همه را به قتل رسانيدند و مسجد جامع بصره را بسوختند . و در اوّل ذيقعدهء اين سال معتمد ، محمّد مشهور به مولد را با لشكرى [ 197 ب 
  ] عظيم به جنگ صاحب زنج فرستاد . چون محمّد متوجّه بصره شد در راه خبر به او رسيد كه سعيد بن احمد باهلى در سر راه مدّتى است كه علم طغيان برافراخته راهزنى مىكند . محمّد گفت اوّلا دفع او بايد نمود بعد از آن متوجّه صاحب زنج بايد باشد . بنابراين ، بر سر احمد باهلى رفته او را به دست آورده به دار الخلافه فرستاد . و در همين سال ، محمّد بن فاضل در زمين فارس اظهار تمرّد و عصيان نموده خلقى بسيار را تابع خود ساخت .\r\nو از جمله وقايع اين سال آنكه در روم مردى كه او را « شبل صقلبى » گفتندى ، ميخائيل بن توفيل قيصر را به قتل رسانيده بر مملكت روم استيلا يافت . مدّت حكومت ميخائيل بن توفيل بيست و چهار سال بود .\r\n\r\n","description":"","footnote":"","page_name":" 1612 ","page_number":128},
  {"content":"\r\n\r\n\r\nذكر وقايع سال دويست و چهل و هشتم از رحلت خير البشر\r\nو در سال دويست و چهل و هشتم از رحلت ، روز دوشنبه بيستم شهر ربيع الاوّل معتمد جهت برادر خود ، ابو احمد ، لوايى بسته و حكومت ديار مضر « 1 » و قنسّرين و عواصم را نامزد او فرمود « 2 » و روز پنجشنبه غرّهء ماه ربيع الآخر ابو احمد را با مفلح به جنگ صاحب زنج روانه ساخت ، چنانچه سابقا شمّه‌اى از اين مذكور شد ، و ميانهء ايشان محاربات بسيار واقع شد و از جانبين خلقى بسيار از اعيان امرا به قتل رسيد ، چنانچه از جانب خليفه مفلح ترك به قتل رسيد و از جانب صاحب زنج ، يحيى بن محمّد بحرانى كه از كبار امراى او بود . در تاريخ ابن كثير شامى مسطور است كه چون خبر قتل يحيى بن محمّد بحرانى به صاحب زنج رسيد اوّلا بسيار تأسف خورد و آخر گفت مرا به قتل او اعلام كرده بود ؛ چرا كه ، او از غنايم آنچه نيك بود براى خود برمىداشت . و در ماه ربيع الآخر اين سال ، سعيد بن احمد باهلى را به سامره رسانيدند . حكم خليفه چنان صادر شد كه : او را چندان تازيانه بزنند تا بميرد . و از جمله وقايع اين سال ، محاربهء موسى بن بغا با داعى اكبر ، حسن بن زيد ، بود در خراسان . در اين جنگ حسن بن زيد بعد از كشش و كوشش بسيار چون ديد كه طاقت مقاومت ندارد فرار بر قرار اختيار نموده به جانب طبرستان گريخت . و در همين سال ، ميانهء مسرور بلخى و مسار خارجى محاربه‌اى عظيم واقع شد و مسرور بلخى غالب آمده جمعى كثير را اسير گرفت . محمّد بن عون والى ولايت سند در اين سال وفات يافت .\r\n\r\n\r\n","description":"","footnote":"\r\n( 1 ) . الكامل و العبر : مصر . مضر ديارى است از ولايت جزيره .\r\n( 2 ) . هندوشاه نخجوانى در خصوص ارتباط معتمد و برادرش موفّق نكته‌اى بديع دارد : « . . . دولت معتمد وضعى غريب داشت ، خطبه و سكّه و نام امارت مؤمنان به نام او بود ، امّا امر و نهى و ترتيب و عزل و حلّ و عقد برادرش مىكرد . . . » ؛ - تجارب السّلف ، ص 189 .\r\n","page_name":" 1613 ","page_number":129},
  {"content":"\r\n . \r\n","description":"","footnote":"","page_name":" 1614 ","page_number":130},
  {"content":"\r\n\r\n\r\nذكر وقايع سال دويست و چهل و نهم از رحلت خير البشر\r\nو در سال دويست و چهل و نهم از رحلت ، محمّد مولد ، كه از شجعان زمان خود بود ، به دفع صاحب زنج مقرّر شد . و در همين سال ، مردم كوفه از جور و ظلم نايب « 1 » خود پيش خليفه فرياد برآوردند و بسى افعال شنيعه بر خليفه ظاهر گشت . بنابراين ، خليفه جماعتى را فرستاد تا او را در همانجا به قتل رسانيده مال و وجوهات او را ضبط نمايند . بعد از كشتن وى ، نقدى وى چهل هزار دينار پيدا شد . و از جمله وقايع اين سال آنكه در مرو شخصى خروج كرد كه او را « شركت جمال » گفتندى « 2 » و اوباش و اجامر شهرها با وى متّفق شده شهر مرو را غارت كردند و غنايم بسيار از نقد و غير آن به دست آوردند و از اين جهت كار او بسيار بالا گرفت . و تفصيل احوال او عن قريب مذكور خواهد شد . امّا معتمد خليفه تمام همّت خود بر قلع و قمع صاحب زنج گماشته در سيزدهم شهر ذيقعدهء اين سال ، موسى بن بغا را با لشكرى عظيم به دفع صاحب زنج فرستاد و عبد الرّحمن بن مفلح را به حكومت بلاد اهواز تعيين نمود كه از آن جانب متوجّه دفع صاحب زنج گشته او را از ميان بردارند . راوى گويد كه پيش از اينكه موسى بن بغا به آن حدود رسد عبد الرّحمن بن مفلح با او جنگى عظيم كرد و خلقى بىشمار از زنجيان « 3 » به قتل رسيد و به نوعى رعب و ترس عبد الرّحمن بن مفلح در دل زنجيان كار كرد كه به مجرّد شنيدن نام عبد الرّحمن متّفرق شدند و بعد از آن به چند روز ، از سرهنگان صاحب زنج ، علىّ بن أبان مهلّبى با لشكرى عظيم متوجّه حرب عبد الرّحمن بن مفلح گشت ، امّا آنچنان\r\n\r\n\r\n","description":"","footnote":"\r\n( 1 ) . نام اين شخص كيجور بود . ابن أثير علّت قتل وى را نافرمانى از دستور خليفه مىنويسد ؛ - الكامل ، ج 12 ، ص 122 .\r\n( 2 ) . الكامل : شركت حمار .\r\n( 3 ) . مراد « زنگيان » اند كه لشكريان صاحب زنج بودند .\r\n","page_name":" 1615 ","page_number":131},
  {"content":"\r\n\r\nجمعى معدود در كمال فلاكت به صاحب زنج پيوست . عبد الرّحمن ، اسير بىشمار از اولاد زنگيان به سامره فرستاد .\r\nو از جملهء وقايع اين سال آنكه قيصر روم آهنگ بلاد اسلام نموده تا به حدود سميساط و ملطيه رسيد و اهل اين دو شهر را قتل و غارت نموده بازگشت .\r\n\r\n","description":"","footnote":"","page_name":" 1616 ","page_number":132},
  {"content":"\r\n\r\n\r\nذكر وقايع سال دويست و پنجاهم و پنجاه و يكم از رحلت خير البشر\r\nو در سال دويست و پنجاهم از رحلت ، در تمامى بلاد اسلام قحطى پيدا شد كه اكثر اهل اسلام از اوطان خود گريخته در كوهها به علف خوردن اوقات مىگذرانيدند و با وجود چندين هزار كس از گرسنگى هلاك مىشدند و كار به جايى رسيد كه در بغداد غلّه به قدرى پيدا مىشد كه يك خروار به صد و بيست دينار مىرسيد . و در اين سال ، روميان از مسلمانان قلعهء لؤلؤ را بازگرفتند . حنين بن اسحاق كه از مشاهير حكماست و اكثر كتب حكمى را از يونانى بعد از ثابت بن قره او به عربى آورده مثل مجسطى « 1 » و تحرير اقليدس « 2 » و از كتب طبّ بىشمار ترجمه كرده ، در اين سال وفات يافت .\r\nو در سال دويست و پنجاه و يكم از رحلت ، حسن بن زيد از بلاد ديلم به طبرستان آمد و شهر مالوس طبرستان را بسوخت ؛ چرا كه ، اهل آن شهر ميل به يعقوب بن ليث داشتند و او را مدد مىكردند . و در اين سال ، ميانهء مساور و يحيى بن جعفر كه راههاى خراسان تعلّق به او داشت ، جنگى عظيم واقع شد . و در ماه جمادى الاولى مسرور بلخى به مدد يحيى بن جعفر رسيد و متعاقب او ابو احمد بن متوكّل نيز به ايشان ملحقّ گشت . مساور چون ديد كه طاقت مقاومت ندارد روى به گريز نهاد و به جانبى به در رفت . و از جمله وقايع اين سال ، جنگ ابن و اصل بود با عبد الرّحمن بن مفلح در نواحى فارس ، و در آن جنگ و اصل غالب شد و عبد الرّحمن را زنده گرفت و تمامى لشكر او را به قتل رسانيد . ابن و اصل از آنجا متوجّه واسط\r\n\r\n\r\n","description":"","footnote":"\r\n( 1 ) . مجسطى كتابى است در علم رياضى مشتمل بر دلايل و اصول اشكال علم هندسه ، تأليف بطلميوس .\r\n( 2 ) . تحرير اقليدس يا اصول هندسه كتاب معروف اقليدس در هندسه است . اين اوّلين كتاب در علم هندسه و اوّلين كتابى است كه در آن رياضيات يونانى تا سيصد قبل از ميلاد به صورت علمى تنظيم و عرضه شده است .\r\n","page_name":" 1617 ","page_number":133},
  {"content":"\r\n\r\nشد كه موسى بن بغا را خدمتى رساند . موسى چون از توجّه ابن و اصل خبر يافت ، روى به دار الخلافه نهاد و از خليفه درخواست نمود كه : من حريف حكومت مشرق نيستم ؛ چرا كه ، هر روز جماعتى خروج مىكنند و تا چند كسى طاقت دفع ايشان باشد ؟ خليفه ملتمس او را قبول نموده او را از ايالت خراسان و ساير بلاد مشرق عزل نموده ايالت آن ديار را به برادر خود ابو احمد ارزانى داشت .\r\nو در اين سال ، ابو السّاج كه از امراى كبار معتمد خليفه بود ، متعهد حرب صاحب زنج شده با لشكرى آراسته متوجّه شهر منيعه - كه صاحب زنج ساخته بود ، گشت . صاحب زنج چون از آمدن ابو السّاج به حرب او خبر يافت لشكرى آراسته به جنگ او فرستاد . بعد از تلاقى فريقين و كشش و كوشش بسيار اصحاب صاحب زنج غالب آمده خلقى بسيار از مردم ابو السّاج را به قتل رسانيدند و در اهواز درآمده تمامى اهل آن ولايت را به قتل رسانيدند و منازل ايشان را بسوختند و ابو السّاج گريخته به جانب سامره رفت و كار صاحب زنج باز بالا گرفت ، بنابراين خليفه نيابت اهواز را به ابراهيم بن سيما ارزانى داشت و مسرور بلخى با او متّفق گشته متوجّه حرب و دفع صاحب زنج شد .\r\nو در ماه رمضان اين سال ، از دار الخلافه فرمان ايالت ماوراء النهر به نصر بن احمد بن سامان صادر گشت و حكومت آن ديار به او تعلّق گرفت . و اين سال ابتداى دولت سامانيان است .\r\nو از جمله وقايع اين سال يكى آن است كه يعقوب بن ليث چون شنيد كه ابن و اصل عبد الرّحمن بن مفلح را زنده به دست آورده و موسى بن بغا از جنگ او گريخته ، قصد استيصال او وجههء همّت او ساخته در ماه شوّال متوجّه جنگ ابن و اصل گشت و در شهر ذيقعده تلاقى فريقين دست داد و آتش حرب افروخته شد و از صباح تا نماز عصر نايرهء حرب اشتعال يافت . آخر الأمر ، نسيم فتح و نصرت بر پرچم علم يعقوب ليث وزيده و خالوى ابن و اصل را با طايفه‌اى از حرم او اسير گرفت و از اموال او چهل هزارهزار درهم به دست يعقوب بن ليث افتاد و غنايم ديگر از حدّ شمار بيرون بود « 1 » .\r\nو در هيجدهم ماه شوّال اين سال معتمد پسر بزرگ خود ، جعفر ، را وليعهد ساخت و او را به « المفوّض الى اللّه » ملقّب گردانيد و ايالت تمامى مغرب و افريقيه و مصر و شام و جزيره و ارمنيه و موصل و اكثر بلاد خراسان به او ارزانى داشت و موسى بن بغا را مدبّر امور او\r\n\r\n\r\n","description":"","footnote":"\r\n( 1 ) . احتمال مىرود كه بروز اختلاف بين يعقوب و برادر صميمىاش عمرو بر سر تقسيم غنايم ابن و اصل بوده باشد . به نوشتهء تاريخ سيستان ( ص 230 ) ، « عمرو خشم كرد و محمد ، پسر خود ، را برگرفت و راه سيستان گرفت . »\r\n","page_name":" 1618 ","page_number":134},
  {"content":"\r\n\r\nگردانيده همراه او ساخت و بعد از وى ولايتعهدى را به ابو احمد بن متوكّل قرار داد و او را به « الموفّق باللّه » ملّقب ساخت « 1 » و مسرور بلخى را مدبّر امور او ساخت و ايالت حرمين و بغداد و دجله و كوفه و يمن و اهواز و فارس و اصفهان و دينور و رى و زنجان و سند را به او ارزانى داشت و به اين مضمون فرامين نوشته به اطراف و جوانب بلاد فرستاد و نسخه‌اى به اين مضمون كه به خطوط اعيان علما و قضاة و امرا رسيده بود در اندرون كعبهء معظّمه آويختند . و در اين سال ، از اكابر محدّثين مسلم بن حجّاج كه جامع صحيح مسلم است وفات يافت . و از صوفيهء كبار بايزيد بسطامى به عالم بقا انتقال يافت .\r\n\r\n\r\n","description":"","footnote":"\r\n( 1 ) . هر دوى اين وليعهدها در زمان حيات معتمد فوت كردند . معتمد برادرزادهء خود ، احمد بن موفّق ، را وليعهد كرد و او را ملقّب به « المعتضد باللّه » گردانيد .\r\n","page_name":" 1619 ","page_number":135},
  {"content":"\r\n . \r\n","description":"","footnote":"","page_name":" 1620 ","page_number":136},
  {"content":"\r\n\r\n\r\nذكر وقايع سال دويست و پنجاه و دويّم از رحلت خير البشر\r\nو در سال دويست و پنجاه و دويم از رحلت ، يعقوب بن ليث با لشكرى عظيم روى به دار الخلافه نهاد « 1 » و واسط را قهرا و جبرا به تصرّف خود درآورد . چون اين خبر ، به معتمد رسيد خود با لشكرى [ 198 الف 
  ] عظيم بيرون آمد . بعد از آن لشكرها را همراه برادر خود ابو احمد موفّق كرده به جنگ يعقوب فرستاد . ما بين بغداد و واسط تلاقى فريقين روى نمود و موفّق لشكر خود را آراسته ميمنه را به موسى بن بغا گذاشته ، ميسره را به مسرور بلخى حواله نمود و موفّق در قلب صف قرار گرفته شروع در جنگ كرد . در ماه رجب ده روز على الاتّصال ميانهء اين دو طايفه جنگ قائم بود . آخر الأمر ، در روز عيد نصارى ، كه او را عيد « شعانين » گويند ، يعقوب بن ليث تاب مقاومت نياورده روى به هزيمت نهاد و از زر و نقره و مشك و اسب آن مقدار به دست لشكريان معتمد افتاد كه محاسب و هم از احصاى آن عاجز بود « 2 » .\r\nو در تاريخ ابن كثير شامى مسطور است كه در لشكر يعقوب آن روز رايتى چند به دست معتمد خليفه افتاد كه بر ايشان صليب فرنگ كشيده بودند . القصّه ، يعقوب بن ليث در نواحى شيراز هيچ‌جا توقّف نكرد .\r\n\r\n\r\n","description":"","footnote":"\r\n( 1 ) . استاد باستانى پاريزى از قول صاحب البدء و التاريخ ( ج 6 ، ص 125 ) مىنويسد كه : « يعقوب ليث بنا به تحريك و تشويق عبد اللّه بن واثق ، كه در فكر رسيدن به خلافت بود ، تصميم به تصرّف بغداد گرفت . » ؛ - يعقوب ليث ، ص 245 ؛ نيز - گرديزى ، زين الأخبار ، ص 13 .\r\n( 2 ) . اين زمان محمّد بن طاهر ، كه به قيد غل و زنجير در اسارت يعقوب بود ، آزاد شد و موفّق ضمن تقديم خلعت به وى ، او را رئيس شرطهء بغداد كرد .\r\n","page_name":" 1621 ","page_number":137},
  {"content":"\r\n . \r\n","description":"","footnote":"","page_name":" 1622 ","page_number":138},
  {"content":"\r\n\r\n\r\nذكر وقايع سال دويست و پنجاه و سيّم تا دويست و پنجاه و پنجم از رحلت خير البشر\r\nو در سال دويست و پنجاه و سيّم از رحلت خير البشر جنگى عظيم روى ننمود ، امّا جنگهاى پراكنده در ولايات واقع شد ، مثل آنكه جماعتى از صقالبه به حيله و تدبير قلعهء لؤلؤ را از روميان گرفتند و برادر شركت جمال ، كه قبل از اين ذكر او گذشت ، بر نيشابور غلبه كرد و والى او را ، كه محمّد حسن بن طاهر بود از شهر بيرون كرد و ثلث مال را از مردم نيشابور گرفت . و مساور بن عبد الحميد شامى كه مدّتهاى مديد فتنه و آشوب او در عالم پهن بود و از شجاعت و مردانگى او تمام امراى خراسان خائف بودند وفات يافت . و عبيد اللّه بن خاقان ، كه مشهور به وزير خلافت بود ، در ميدان ازد كه رشيق خادم از اسب درافتاد و جان به قابض الارواح سپرد « 1 » .\r\nو در سال دويست و پنجاه و چهارم ، ابو احمد بن متوكّل و موسى بن بغا اتّفاق كرده از سامره به دفع صاحب زنج بيرون آمدند . معتمد به وداع ايشان يك كروه « 2 » از شهر بيرون آمد .\r\nاما چون به بغداد رسيدند موسى بن بغا وفات يافت و به جاى او محمّد مولد نامزد اين مهمّ گشت . چون محمّد مولد به واسط رسيد سليمان بن جامع كه از قبل صاحب زنج والى واسط بود ، بيرون آمده با محمّد مولد محاربات بسيار كرد ، امّا عاقبة الأمر تاب نياورده روى به هزيمت نهاد و اكثر لشكريان او به قتل رسيدند . و از جمله وقايع اين سال خروج ديرانى بود در\r\n\r\n\r\n","description":"","footnote":"\r\n( 1 ) . ابن أثير كشته شدن ابن خاقان را بدين‌گونه بيان مىكند : « او در ميدان به سبب تصادم خادم با مركب او از مركب افتاد و خون از بينى و گوش وى جارى شد و مرد . » ؛ - الكامل ، ج 12 ، ص 159 .\r\n( 2 ) . كروه : معادل ثلث فرسنگ ؛ - آنندراج .\r\n","page_name":" 1623 ","page_number":139},
  {"content":"\r\n\r\nشهر دينور . چون اين فتنه بلند شد ابن عزيز بن ابو دلف به اتّفاق ابن عياض به دفع او توجّه نموده او را به دست آوردند .\r\nو در سال دويست و پنجاه و پنجم از رحلت ، ميانهء ابن ليثويه كه عامل موفّق بود بر نواحى ولايت واسط ، و سليمان بن جامع ، كه سپهسالار صاحب زنج بود ، جنگى عظيم واقع شد .\r\nابن ليثويه در اين جنگ مظفّر و منصور گشته چهل و هفت سرهنگ نامى صاحب زنج را دستگير كرد و خلقى بىنهايت از ايشان به قتل رسانيد . و از جمله وقايع اين سال ، آن است كه احمد بن طولون كه از قبل المعتمد على اللّه والى ديار مصر بود ، به عزم تسخير انطاكيه مصر بيرون آمده آن شهر را محاصره نمود و نزديك به آن رسيد كه فتح آن شهر نمايد كه قيصر روم از اين معنى خبر يافته به ارسال نفايس تحف و هدايا و استخلاص جميع مسلمانان ، كه در بند روم بودند ، احمد بن طولون را از سر انطاكيه برخيزانيد . اتّفاقا ، قبل از آمدن كسان قيصر روم جهت مصالحه نزد احمد بن طولون خبر به او رسيد كه حاكم شام وفات يافته و احمد بن طولون را داعيهء گرفتن شام در خاطر قرار گرفته بود ، امّا از سر انطاكيه گذشتن به خود قرار نمىداد . و چون كسان روم جهت مصالحه رسيدند ، احمد بن طولون آن نعمت غير متوقّع دانسته متوجّه شام گشت . چون به نواحى آن ولايت رسيد پسر حاكم شام به طريق استقبال بيرون آمده با پيشكشهاى لايق به ملازمت طولون رسيد . احمد چون آن ملايمت و تواضع از آن پسر ، با وجود قدرت مقاومت ، ديد ولايت پدرش را بر وى مسلّم داشته عنان عزيمت به جانب تسخير ولايت حمص و حلب منعطف داشت . و چون در ايّام غيبت احمد بن طولون از ديار مصر عباس پسر او قائم مقام او بود و جماعتى از اهل فتنه خيال استقلال و سلطنت او در دماغ قرار داده بودند ، بنابراين چون احمد بن طولون بعد از تسخير آن ولايات به جانب مصر مراجعت نمود ، عباس از خزينهء مصر آنچه كارآمدنى بود برداشته با جماعتى از مصر بيرون رفت و احمد بن طولون به مصر درآمده فى الحال جماعتى كثير را به طلب عباس فرستاد . اين جماعت برفور رسيده عباس را با آن جماعت گرفته نزد پدرش آوردند . احمد بن طولون پسر را در بند كرده و آن جماعت را به قتل رسانيد . و از جملهء وقايع اين سال ، آن است كه در عراق عجم مردى كه او را « قسم بن مهاة » گفتندى ، با جمعى از اوباش خروج كرد و عامل اصفهان دلف بن عبد العزيز عجلى را به قتل رسانيده بر آن ولايت استيلا يافت و بعد از اندك مدّت ياران دلف با برادر او احمد بن دلف اتّفاق نموده قسم را به قتل رسانيده ولايت را به تصرّف خود درآورد . و از جمله وقايع اين سال آنكه صاحب زنج شهر نعمانيه را كه از شهرهاى نامى عراق بود ، خراب كرد و اهل آن شهر آنچه از دست زنگيان خلاص يافتند به بغداد آمدند . و در اين سال ، از جانب صاحب زنج ، علىّ بن ابان مهلّبى به تسخير شيراز آمد و آن شهر را محاصره\r\n\r\n","description":"","footnote":"","page_name":" 1624 ","page_number":140},
  {"content":"\r\n\r\nكرد . چون كار بر اهل شهر تنگ شد مردم راضى به آن شدند كه از ابن ابان امان خواسته شهر را به او سپارند كه به يك ناگاه بكير بخارى به مدد اهل شيراز آمده و جامهء سفر بيرون نياورده متوجّه جنگ مهلّبى گشت تا آنكه بعد از محاربات بسيار روى به هزيمت نهاد . بكير تعاقب ايشان نموده خلقى بسيار را به صحراى عدم فرستاد . اين واقعه مشهور به « واقعهء مادموك » است . مهلّبى چون از دست بكير خلاص شد و مردانگى او را ديد شروع در حيله و ملايمت نموده مكاتيب مشتمل بر استمالت و رعايت از زبان صاحب زنج به بكير نوشت و چندان ملايمت كرد كه بكير راضى شد كه به ايشان ملحقّ شود . اتّفاقا چون اين خبر به مسرور بلخى رسيد به يك ناگاه كمين كرده بكير را به دست آورد . و بعضى گويند كه بكير را به امان گرفت .\r\nبه‌هرحال چون بكير را در زندان كرد لشكر او متفرّق به سه فرقه شدند : فرقه‌اى به صاحب زنج ملحقّ شدند ، فرقه‌اى به محمّد بن عبد اللّه كور ، و فرقه‌اى پيش مسرور بلخى ماندند . و از دار الخلافه بكير را به اعزامش حواله شد .\r\n\r\nفوت يعقوب ليث صفّار\r\nاز جمله وقايع اين سال فوت يعقوب بن ليث است « 1 » . شمّه‌اى از احوال يعقوب سابقا قلمى شد و بقيّهء احوال يعقوب در تواريخ معتبره چنين آمده كه چون محمّد بن و اصل تميمى در ولايت فارس عامل خليفه را كشته و بر آن ديار استيلا يافته موسى بن بغا كه از قبل او ايالت بصره و اهواز و فارس به او تعلّق داشت عبد الرّحمن بن مفلح را به جنگ ابن و اصل فرستاد و در آن جنگ ابن و اصل غالب گشته ابن مفلح را دستگير كرده در زندان نگاهداشت و هرچند خليفه به ابن و اصل پيغام فرستاد كه عبد الرّحمن بن مفلح را بگذار ، نگذاشت . امّا يعقوب ليث چون خبر استيلاى ابن و اصل و مخالفت او را با خليفه دانست طمع مملكت فارس بر خاطر او استيلا يافته با لشكرى آراسته متوجّه حرب ابن و اصل گشت و در حوالى شيراز به يكديگر رسيده جنگ درگرفت و ابن و اصل به قتل رسيد و يعقوب بر تمامى ولايت فارس مستولى گشت و به آن اكتفا ننموده متوجّه دار الخلافه گشت .\r\nچون خليفه بر ارادهء يعقوب اطلاع يافت منشور حكومت خراسان و طبرستان و فارس پيش يعقوب فرستاد تا بازگردد . چون رسول دار الخلافه به يعقوب رسيد ، گفت : من به امثال\r\n\r\n\r\n","description":"","footnote":"\r\n( 1 ) . اقوال مورّخين در خصوص روز مرگ يعقوب مختلف است . بنا به نقل گرديزى ( زين الأخبار ، ص 14 ) شنبه چهاردهم شوّال ، به قول صاحب تاريخ سيستان دوشنبه بيست شوّال ، و به نوشتهء مسعودى ( مروج الذّهب ، ج 2 ، ص 601 ) سه‌شنبه بيست و سوم شوّال سال دويست و شصت و پنج هجرى تاريخ فوت اين سردار بزرگ بوده است .\r\n","page_name":" 1625 ","page_number":141},
  {"content":"\r\n\r\nاين امور راضى نمىشوم ، البتّه به بغداد مىآيم « 1 » . معتمد خليفه چون اين خبر شنيد برادر خود موفّق را با لشكرى آراسته به دفع يعقوب فرستاد . بعد از محاربهء بسيار يعقوب بن ليث منهزم گشت « 2 » ، تا آنكه در اين سال بار ديگر لشكر فراوان به هم رسانيده متوجّه دار السّلام بغداد گشت و در راه به مرض قولنج گرفتار شد « 3 » . طبيبان هرچند گفتند حقنه بايد كرد قبول نكرد و گفت :\r\nمردن نزد من آسانتر از حقنه كردن است « 4 » . در اثناى اين بيمارى از دار الخلافه رسولى پيش او آمد و منشور ايالت فارس جهت او آورد . يعقوب شمشير و قدرى نان خشك و پيازى پيش خود نهاده ايلچى خليفه را طلب داشت و با او گفت : خليفه را دعاى من برسان و بگو كه يعقوب مىگويد كه : من خسته‌ام ، اگر مردم از دست من جان بردى و اگر زنده مانم ميانهء من و تو اين شمشير است ؛ مىزنم تا آن روز كه غالب شوم و كام دل خود بيابم . و اگر غلبه تو را بود من با اين نان و پياز بسازم و ترك حكومت كنم . ايلچى بازگشت و هنوز به دار الخلافه نرسيده بود كه يعقوب وفات يافت « 5 » .\r\nو در تواريخ معتبره مسطور است كه يعقوب بن ليث از عقلاى سلاطين روزگار بود و در سياست و سخاوت بىنظير بود . هركس كه پيش او به خدمت آمدى اگر در نظرش پسنديده نمودى حال او پرسيدى و چيزهاى شاهانه [ 198 ب 
  ] از وى تحقيق نمودى و چون در سپاهيگرى كامل عيار آمدى از وى پرسيدى كه : در اين مدّت با كه مىبودى و در كدام معركه جنگ كرده‌اى ؟ آنگاه حكم كردى تا يك ساله ما يحتاج او از خوردنى و پوشيدنى به وى دادندى و اگر آن شخص پيش از گذشتن يك سال ديگر چيزى طلبيدى فرمان دادى تا آنچه به او دادند بازگيرند . و مجموع اسبان سپاه ملك او بود مگر اندكى از امرا كه اسب خود مىداشتند و عليق از خاصهء خود مىداد . و تختى چوبين جهت خود ترتيب كرده بود كه چون بر آن نشستى بر تمامى لشكر مشرف بودى و اگر از اوضاع لشكريان چيزى در نظرش ناپسند آمدى حكم به تغيير آن كردى . و هزار مرد جلد را از آن سپاه خود گزيده هر يكى را چماقى\r\n\r\n\r\n","description":"","footnote":"\r\n( 1 ) . اصرار يعقوب براى ورود به بغداد به حدّى بود كه مىگفت : « مرا آرزو چنان است كه لابدّ به درگاه آيم و شرط خدمت به جاى آورم ، و عهد تازه گردانم . تا اين نكنم بازنگردم و هرچه كه خليفه مىگفت و رسول مىفرستاد ، جواب همين باز مىداد . » ؛ - خواجه نظام الملك ، سياستنامه ، چاپ عباس اقبال آشتيانى ، ص 231 .\r\n( 2 ) . لشكر يعقوب در « دير العاقول » واقع در هفده فرسخى بغداد ، به خاطر آنكه موفّق آب دجله را بر لشكرگاه وى گشود ، در نتيجه لشكر پراكنده گشت و شكست خورد و يعقوب به خوزستان عقب‌نشينى كرد ؛ - تاريخ سيستان ، ص 232 ؛ گرديزى ، زين الأخبار ، ص 9 . نيز ؛ - باستانى پاريزى ، يعقوب ليث ، فصل بيستم . تاريخ اين جنگ روز يكشنبه دهم رجب سال دويست و شصت و دو هجرى بوده است مصادف با عيد شعانين ؛ - تاريخ بغداد ، ج 4 ، ص 61 .\r\n( 3 ) . ابتلاى يعقوب به قولنج در جنديشاپور و به سال دويست و شصت و پنج هجرى بوده است .\r\n( 4 ) . يعقوب عار داشت كه او را حقنه ( - اماله ) كنند و اين كار را مخالف مردانگى مىدانست ؛ - ميرخواند ، روضة الصّفا .\r\n( 5 ) . دهم شوّال سال دويست و شصت و پنج .\r\n","page_name":" 1626 ","page_number":142},
  {"content":"\r\n\r\nزرّين داده كه هزار مثقال طلا وزن هر يكى مىبود . همچنين هزار چماق نقره به هزار كس پايين‌تر داده بود و اين چماقها را مردم در روزهاى عيد و ايّام جشنها بر دوش مىنهادند « 1 » . در امور ملكى با هيچ‌كس مشورت نكردى و هيچ‌كس را بر آن اطلاع نبودى . و چون دشمن او به هزيمت مىرفت از لشكريانش كسى را مجال آن نبود كه بىرخصت او دست به غارت و تاراج زند . و در سفرها در پس خيمهء او خيمه‌اى ديگر مىزدند كه غلامان خاصهء او در آنجا مىبودند و هرگاه كه او را كارى بودى يكى از غلامان را آواز كردى تا آن مهمّ را كفايت كردى . و هر روز در مطبخ او بيست گوسفند در پنج ديگ مىپختند و از آنجا حصّهء خود را جدا كرده آنگاه به خواص ديگر قسمت مىنمود « 2 » . روزى يكى از ايلچيان با او گفت كه : تو داعيهء پيشوايى و عالمگيرى دارى و در خيمهء تو به غير از اين پلاس كه بر آن نشسته‌اى و سلاحى كه پوشيده‌اى چيزى ديگر نيست ! يعقوب جواب داد : به هر دستور كه سردار معاش كند نوكران بر آن نهج زندگانى كنند . و او مردى بود سادهء ترك‌وش ، از خواندن و نوشتن بهره‌اى نداشت « 3 » ؛ چنانچه روزى به او رسانيدند كه ابو يوسف يعقوب بن سفيان در عثمان بن عفّان طعن مىكند .\r\nيعقوب در غضب شده فرمود كه تا او را حاضر گردانيده به سياست رسانند . چون اين شخص را حاضر كردند وزير گفت : ايّها الأمير ، او در عثمان بن عفّان سنجرى كه از اجداد امير است طعن نمىكند ، بلكه به عثمان بن عفّان صحابى سخن مىگويد . يعقوب گفت : پس او را رها كنيد كه مرا با صحابه كارى نيست . و در مجلس او در اوايل حال سخن علمى كم گذشتى . علما را به قدر رعايت كردى ، امّا در مجلس او علما را راهى نبود مگر يكى از طالبان علم خراسان را كه او را « محيى الدّين شيرازى » گفتندى . با وجود آنكه چندان مايهء علم نداشت امّا به واسطهء آشنايى امرا و خدمتكارى ايشان با يعقوب بن ليث آشنا شده بود و رتبه‌اى عظيم پيش او يافته ، چنانچه او را اعلم زمان خود مىدانستند . اتّفاقا مردى پيدا شد از غور كه او را « ملا حامد غورى » گفتندى ، در وقتى كه يعقوب بن ليث از سفر نيشابور به جانب سيستان مراجعت نمود به\r\n\r\n\r\n","description":"","footnote":"\r\n( 1 ) . اين چماقها خاطرهء گرزداران پيزيسترات ، حاكم يونان ، را به ياد مىآورد كه اتّفاقا از خيلى جهات با يعقوب مشابه بود ؛ - اصول حكومت آتن ، ص 46 به نقل از باستانى پاريزى ، يعقوب ليث ، ص 284 .\r\n( 2 ) . يعقوب معمولا سالى يك‌بار از سپاه خويش سان مىديد . وى براى دلگرم ساختن سپاهيان ، به هنگام توزيع غذا در آشپزخانه حاضر مىشد . به دستور او نخست سهم افراد ساده توزيع مىگشت و تنها پس از آنكه عموم آنان جيره‌هاى خود را دريافت مىداشتند ، نوبت به سران سپاه مىرسيد .\r\n( 3 ) . و بر خلاف سنّت جارى زمان خود هيچ تمايلى به ياد گرفتن زبان عربى از خود نشان نداد . به همين جهت پس از اينكه عمّار خارجى را شكست داد و به سيستان آمد ، طبق معمول شعرا شروع كردند به سرودن مدايح و اشعار عربى .\r\nيعقوب كه چيزى از شعر عربى نفهميد رو به محمّد بن وصيف ، منشى خود ، كرد و آن جملهء تاريخى و قاطع خود را گفت كه « چيزى كه من اندر نيابم ، چرا بايد گفت ؟ » و بدين طريق آخرين ضربهء قاطع خود را بر تسلّط معنوى عرب در حضور جمع وارد آورد .\r\n","page_name":" 1627 ","page_number":143},
  {"content":"\r\n\r\nاردوى او ملحقّ شد و به بعضى از امراى يعقوب آشنايى پيدا كرد . روزى در مجلس آن امير تعريف محيى الدّين شيرازى مذكور شد . ملا حامد غورى كه در نفس الأمر به فضايل و كمالات آراسته بود ، كلمه‌اى چند گفت كه مشعر بر آن بود كه او چندان حالتى ندارد و به محض عنايت پادشاه شهرت يافته . روز ديگر ، اين حكايت به يعقوب بن ليث رسيد . فرمود تا علما را در مجلس حاضر كرده حقيقت حال استكشاف نمايند . القصّه ، چون مجلس منعقد گشت در حضور يعقوب ، ملا محيى الدّين شروع در افاده نموده آن مرد را به زور جاه خواست كه پايمال كند . يعقوب با وجود تركيب اين معنى را دريافته به ملا محيى الدّين گفت : تو قدم از دايرهء انصاف بيرون نهاده‌اى ؛ چرا كه ، اين مرد از هيبت مجلس ما حرف نمىتواند زد . تو را اين قدر صبر بايستى كرد تا آن مرد غريب به مجلس ما انس پيدا كند و ما از وى احوالى چند بپرسيم كه اقّلا خود بر وى ظاهر شود كه نسبت ما به هر دو على السّويّه است ، و در باب مباحث علمى در مقام حمايت كسى نيستيم « 1 » .\r\nالقصّه ، چون يعقوب از اين مقدّمات فارغ شد آن مرد غورى برخاست و شرايط دعا به جاى آورد و گفت : ايّها الأمير ، به مقتضاى ارباب الدّول ملهمون ؛ يعنى : ارباب دول در همه باب ملهم مىباشند ، الحال اگر رخصت باشد از افادات مولوى جواب گفته شود . آخر الأمر ، كار آن دو عزيز به جايى رسيد كه بر همگنان ظاهر شد فضيلت اين مرد غورى و جهل آن ديگر مستولى به جاه .\r\nبعد از اين ، يعقوب هميشه مباحثهء علما را دوست داشتى و اكثر اوقات ايشان را به مجلس خود حاضر ساختى .\r\n\r\n\r\n","description":"","footnote":"\r\n( 1 ) . بنا به تصريح استاد باستانى : « اين مرد بزرگ با همهء سلحشورى و جنگجويى روحى لطيف و دلى شاعرپيشه و حساس داشته است . » ؛ - يعقوب ليث ، ص 270 .\r\n","page_name":" 1628 ","page_number":144},
  {"content":"\r\n\r\n\r\nذكر وقايع سال دويست و پنجاه و ششم از رحلت خير البشر\r\nو در سال دويست و پنجاه و ششم از رحلت ، مردى اساتكين نام بر رى استيلا يافت و والى آن را « 1 » از شهر بيرون كرده از رى به جانب قزوين رفت . اهل قزوين چون ديدند كه تاب مقاومت اساتكين ندارند مبلغ بسيار از زر و اسباب و تحف به او داده او را بازگردانيدند . چون اساتكين باز به جانب رى مراجعت نمود اهل رى او را از درآمدن به شهر مانع آمدند و كار به جنگ رسيد . آخر الأمر ، رى را قهرا و جبرا گرفت و جمعى كثير را از اهل آن شهر به قتل رسانيد . و در اين سال ، اغرتمش [ به 
  ] عزيمت جنگ على بن ابان مهلّبى كه از سرهنگان و سپهسالاران صاحب زنج بود ، بيرون آمد . چون به تستر رسيد جماعتى [ را 
  ] كه ابان مهلّبى در بند داشت خلاص كرد و خلقى كثير از متابعان او را در شهر تستر به قتل رسانيد . چون ابن ابان مهلّبى بر اين حال اطلاع يافت با لشكرى عظيم به جنگ اغرتمش آمد . بعد از محاربات بسيار ابن ابان مهلّبى مظفّر و منصور گشته اصحاب اغرتمش را به قتل رسانيد . و از جمله وقايع اين سال آنكه اهل حمص والى خود ، عيسى كرخى ، را به قتل رسانيدند . و در اين سال ، در طبرستان حسن بن محمّد بن جعفر بن عبد اللّه بن الحسين الاصغر العقيقى مردم را به خود دعوت كرد و گفت :\r\nحسن بن زيد در جنگ كشته شده « 2 » و جمعى كثير از آن ولايت به سخن او فريفته شده در مقام اطاعت و انقياد او درآمدند . چون اين خبر به حسن بن زيد رسيد متوجّه دفع او گشت و او را به قتل رسانيده و خانه‌هاى آن جماعت را كه به متابعت او درآمده بودند ، بعد از نهب و غارت\r\n\r\n\r\n","description":"","footnote":"\r\n( 1 ) . نام والى رى در الكامل ( ج 12 ، ص 179 ) « طلمجور » آمده است .\r\n( 2 ) . حسن بن زيد در گرگان از مقابل لشكر احمد بن عبد اللّه خجستانى ، از ياران محمّد بن طاهر ، فرار كرده بود ؛ - منبع پيشين ، ص 182 ؛ ابن خلدون ، العبر ، ج 2 ، ص 487 به بعد .\r\n","page_name":" 1629 ","page_number":145},
  {"content":"\r\n\r\nبسوخت . و در اين سال ، در مدينهء طيّبه ميانهء جعفريان و علويان جنگى عظيم واقع شد .\r\nآخر الأمر ، بعد از محاربات بسيار علويان غالب آمدند و يكى از فرزندان داعى اكبر ، حسن بن زيد ، به ايالت و حكومت يثرب مستقل گشت . و در اين سال ، جمعى از اعراب باديه مكّه را غارت كردند حتّى كسوت مكّه را نيز غارت نموده به صاحب زنج ملحقّ شدند . و در اين سال ، روميان ديار ربيعه را غارت كرده اموال و دوّاب بىنهايت بردند . و هم در اين سال ، كسان صاحب زنج بلدهء رامهرمز را بعد از محاربات بسيار فتح نمودند . و در اين سال ، ابن ابو السّاج از قبل خليفه به ايالت حرمين مقرّر شد . چون به مكّه رسيد مخزومى كه در آن اوقات بر مكّه مستولى شده بود ، با او در مقام ممانعت آمد و كار ايشان به جنگ رسيد و مخزومى تاب مقاومت نياورده بگريخت . ابن ابو السّاج خانهء او را غارت كرده بعد از آن بسوخت . و باز در اين سال ، در حوالى بلاد صعلبه ميانهء اهل اسلام و روم جنگى عظيم واقع شد و نصرت به جانب روم بود و خلقى بىشمار از اهل اسلام به قتل رسيدند . و باز در همين سال ، ميانهء لؤلؤ ، غلام احمد بن طولون ، و موسى اتامش محاربه‌اى عظيم دست داد . موسى ، لؤلؤ را زنده گرفته پيش صاحبش ، احمد بن طولون ، فرستاد . احمد بن طولون بار ديگر لؤلؤ را به جنگ روم فرستاد و در آنجا كارهاى نمايان كرد . القصّه ، در اين سال به واسطهء ضعف خليفه و اشتغال برادر او كه از شجاعان روزگار بود ، به دفع صاحب زنج ، در اطراف و جوانب عالم اهل فتنه و فساد سر برآوردند .\r\n\r\n","description":"","footnote":"","page_name":" 1630 ","page_number":146},
  {"content":"\r\n\r\n\r\nذكر وقايع سال دويست و پنجاه و هفتم از رحلت خير البشر\r\nو در سال دويست و پنجاه و هفتم از رحلت ، ابو احمد موفّق پسر خود ، ابو العباس ، را با ده هزار سوار مكمّل و آراسته به جنگ صاحب زنج فرستاد و در ميانهء ايشان محاربات بيش از آن به وقوع پيوست كه ايراد تفاصيل آن موجب ملالت است . آخر الأمر ، ابو العباس اكثر ولايات را از دست صاحب زنج گرفته و عمّال او را آنچه به دست آورده به قتل رسانيد . و اين ابو العباس بن موفّق با وجود صغر سن آنچنان شجاع و مردانه بود كه در زمان خود عديل و نظير نداشت .\r\nراوى گويد كه صاحب زنج در ايّام استيلاى خود سه شهر عظيم بنا نهاده و معمور ساخت كه يكى را « منيعه » گفتندى و [ 199 الف 
  ] ديگرى را « منصوره » و ثالث را ، كه خود در آنجا مىبود ، « مختاره » « 1 » . و چون ابو العباس اكثر ولايات او را گرفت ايشان در اين شهر قرار گرفته از اطراف و جوانب به جمع لشكر و تهيّهء جنگ اشتغال نمودند و ابو العباس در واسط قرار گرفته افواج خود را به طلب زنگيان به هر جانب پراكنده ساخت و هر روز ميانهء ايشان جنگ مىشد . و چون موفّق شنيد كه ابو العباس اينچنين غالب شده كه اكثر ولايات ايشان را گرفته خود با لشكرى عظيم متوجّه دفع او شد . چون به نواحى واسط رسيد پسرش استقبال او نموده احوال سپاه خود و ترددّات ايشان را به عرض پدر رسانيد و موفّق ، ابو العباس را به منصب پادشاهانه سرافراز ساخته هر يكى از امرا و آحاد لشكر او را فراخور تردّدش رعايت نموده به اتّفاق يكديگر متوجّه شهر منيعه گشتند و آن شهر را بعد از محاربات بسيار قهرا و جبرا به\r\n\r\n\r\n","description":"","footnote":"\r\n( 1 ) . اگرچه نام اين سه شهر در معاجم جغرافيايى نوشته نشده است ، به تصريح ابو الفدا ، اين شهرها به دستور موفّق غارت شده است ؛ - تاريخ ابو الفدا ، ج 3 ، ص 67 .\r\n","page_name":" 1631 ","page_number":147},
  {"content":"\r\n\r\nدست آورده پنج هزار عورات مسلمانان را كه در بند زنگيان « 1 » بودند ، خلاص نموده به اوطان خود فرستاد . بعد از آن ، فرمود تا آن شهر را با زمين برابر ساختند ، به نوعى كه اثرى از آن نماند . و از آنجا موفّق و پسرش ابو العباس كه ملقّب به « معتضد » است ، متوجّه منصوره شده در منصوره از امراى صاحب زنج سليمان بن جامع و احمد بن جندى بود كه مدار حلّ عقد آن شهر بر ايشان بود و باقى امرا به متابعت ايشان مأمور بود . القصّه ، به مجرّد رسيدن ابو العباس معتضد تيرى بر سينهء احمد بن جندى زد كه على الفور به عالم آخرت شتافت . و در تاريخ ابن كثير شامى مسطور است كه در بيست و هفتم شهر ربيع الآخر موفّق به حوالى شهر منصوره رسيد ديد كه شهرى است در كمال استحكام ، پنج خندق و پنج حصار دارد و هر حصارى كه اندرون است بلندتر از حصار بيرون است ، چنانچه هركه جرأت نمود به حوالى حصار بيرون رود به يك بار از هر پنج حصار تفنگ و سنگ منجنيق بيرون مىآمد . القصّه ، موفّق چون استحكام و متانت آن شهر كوه‌پيكر را ملاحظه نمود از اسب فرود آمد و دو ركعت نماز ادا كرده از حقّ ، سبحانه و تعالى ، كه عزّت و خوارى در دست اوست ، نصرت طلبيده شروع در جنگ كرد . چند روز ميانهء ايشان على الاتصّال جنگ بود . آخر الأمر ، موفّق به نصرت و ظفر موفّق گرديده شهر منصوره را نيز فتح نمود . سليمان بن جامع با معدودى چند بيرون رفت و زن و فرزند صاحب زنج با اهل و عيال و ساير امراى او اسير گشت و از عورات و اطفال مسلمانان ، چه از كوفه و بصره و ساير بلاد مسلمانان ، هزار نفر كه در بند آن جماعت بودند موفّق ايشان را تفقّد و رعايت نموده به اوطان خود فرستاد و منادى نمود كه : از لشكريان صاحب زنج هركه پيش من آيد او با اهل و عيال خود در امان است . از اين جهت خلقى بسيار از متابعان صاحب زنج ملازمت موفّق را اختيار نمودند و بعد از هفده روز كه موفّق در شهر منصوره بود و اموال و غنايم را قسمت مىنمود ، فرمود تا منصوره را مانند منيعه به خاك برابر ساخته اثرى از آثار او نگذاشتند . بعد از آن ، موفّق عنان عزيمت به جانب اهواز كه مجمع لشكر صاحب زنج شده بود ، منعطف داشته اكثر امراى او را به رفق و مدارا مطيع خود گردانيده و جماعتى كه مادهء فتنه و فساد بود مثل ابو عيسى بن محمّد بن ابراهيم بصرى ، كه از علماى اصحاب زنج بود ، و امثال آن به قتل رسانيد و غنايم بسيار به دست آورد . موفّق بعد از آن ، مكتوبى نوشت به صاحب زنج و او را به اطاعت و انقياد خليفه دعوت نمود . صاحب زنج از كمال غرور در جواب موفّق بسيار درشتى كرد . بنابراين ، موفّق با پنجاه هزار سوار متوجّه دار الملك او ، كه او را « مختاره » گفتندى ، گشت . چون صاحب زنج از سپاه خود اندك بىتفاوتى مشاهده مىنمود ، چرا كه هر\r\n\r\n\r\n","description":"","footnote":"\r\n( 1 ) . متن : زنجيان . - و .\r\n","page_name":" 1632 ","page_number":148},
  {"content":"\r\n\r\nروز جماعتى كثير از مردم او مىگريختند و پيش موفّق مىرفتند و موفّق هركس را فراخور حال او رعايت مىكرد و تفقّد احوال ايشان مىنمود ، از اين جهت صاحب زنج با سيصد هزار كس به شهر مختاره درآمده و موفّق با پنجاه هزار سوار آن شهر را محاصره نمود . بعد از محاربات بسيار جمعى از امراى صاحب زنج ، كس پيش موفّق فرستاده امان خواستند . موفّق آن رسول را بسيار نوازش نموده مطلقا امان‌نامه‌اى نوشته به او داده كه غير از صاحب زنج هر كس كه پيش من مىآيد در امان است . چون آن رسول بازگشت روز پانزدهم شهر شعبان اين سال موفّق خود سوار شده فرمود تا در دور شهر منادى كردند كه غير از صاحب زنج هركس كه به ما ملحقّ شود در امان است . با وجود اين حال ، هرروز صاحب زنج جنگى صعب مىكرد و خلقى بسيار از جانبين كشته مىشد . بنابراين ، موفّق فرمود تا در برابر شهر مختاره شهرى بنا كردند و آن شهر را « موفّقيّه » نام نهاد و او را آنچنان معمور ساخت كه متاع جميع عالم از مشرق تا مغرب در موفّقيّه يافت مىشد . اين شهر در عرض سه چهار ماه به توفيق الهى معمور و آبادان شد و عمارت منيع بنا نهادند و خلقى كثير از مختاره گريخته به موفّقيّه درآمدند و هر كه را گريختن ميسر مىشد تقصير نمىكرد . با وجود اين ، پنجاه هزار مرد مقاتل با صاحب زنج بودند كه ايشان با او يكدل بودند امّا چون دولتش به آخر رسيده بود با اين لشكر بيرون نمىتوانست آمد .\r\n\r\n","description":"","footnote":"","page_name":" 1633 ","page_number":149},
  {"content":"\r\n . \r\n","description":"","footnote":"","page_name":" 1634 ","page_number":150},
  {"content":"\r\n\r\n\r\nذكر وقايع سال دويست و پنجاه و هشتم از رحلت خير البشر\r\nو در محرّم سال دويست و پنجاه و هشتم از رحلت ، جعفر بن ابراهيم كه ملقّب به « سجّان » بود « 1 » و از كبار امراى صاحب زنج بود ، از موفّق امان طلبيد . موفّق بسيار خوشحال گشت و او را رعايت بسيار كرد . القصّه ، روز ديگر از آمدن سجّان جماعتى كثير از امراى او امان خواسته به ملازمت موفّق درآمدند و موفّق به توفيق الهى همان لشكر او را پيش كرده بر شهر مختاره هجوم آوردند و آنچنان جنگ درگرفت كه در هيچ قرنى به سختى آن جنگ نشان نداده‌اند .\r\nامّا بعد از اندك فرصتى لشكر موفّق غلبه كرده به شهر درآمدند و حصار اوّل را گرفتند . بر حصار دويّم زنگيان جنگ بسيار كردند ، امّا فايده نداد . لشكر موفّق دلير و مردانه پيش مىرفت تا آنكه حصار دويّم را نيز گرفتند .\r\nدر اين اثنا ، خبر به موفّق دادند كه جمعى كشتيبانان كه دائما جهت صاحب زنج آذوقه مىآوردند الحال كشتيها پر از آذوقه در پشت شهر كه به جانب آب است ، رسيده « 2 » . موفّق فى الفور جماعتى را فرستاد تا آن كشتيهاى آذوقه را از كشتيبانان گرفتند و ملاحان را گردن زدند و اسباب را به موفّقيّه كشيدند . از اين جهت زنگيان بسيار مضطرب و پريشان شدند .\r\nسردار اين جماعت كه آذوقه به صاحب زنج مىرسانيد ، بهبود بن عبد الوهاب ، كه از بدهاى عالم بود به دست آمد و به قتل رسيد « 3 » . چون خبر قتل بهبود به صاحب زنج رسيد متأثر گشت و\r\n\r\n\r\n","description":"","footnote":"\r\n( 1 ) . سجّان در تاريخ طبرى به معنى « زندانبان » آمده است .\r\n( 2 ) . بنا به تصريح ابن خلدون اعراب بنى تميم براى سياهان آذوقه مىبردند ؛ - العبر ، ج 2 ، ص 503 .\r\n( 3 ) . در باب مهارتهاى بهبود در جنگ و حيله‌اش بر عليه موفّق ؛ - منبع پيشين .\r\n","page_name":" 1635 ","page_number":151},
  {"content":"\r\n\r\nاز روى برفت « 1 » . در اين اثنا ، عمرو ليث از براى موفّق سيصد هزار دينار و پنجاه من مشك و پنجاه من عنبر و دويست من عود و قيمت صد هزار دينار نقره و نفايس و جامه‌ها و غلامان ترك بسيار به طريق پيشكش فرستاد . و اين سال به سر آمد و هنوز فتح شهر مختاره نشده بود .\r\n\r\n\r\n","description":"","footnote":"\r\n( 1 ) . « چون بهبود كشته شد ، صاحب زنج برخى از اصحاب او را گرفت و از آنان اموال بهبود مطالبه نمود و آنان را بزد .\r\nاين امر باعث شد كه يارانش از او برمند و دسته‌دسته بگريزند و نزد موفّق روند . » ؛ - منبع پيشين ؛ براى مطالعهء تفصيل اين ماجرا ؛ - ، طبرى ، تاريخ طبرى ، ج 15 ، ص 6562 .\r\n","page_name":" 1636 ","page_number":152},
  {"content":"\r\n\r\n\r\nذكر وقايع سال دويست و پنجاه و نهم از رحلت خير البشر\r\nو در محرّم سال دويست و پنجاه و نهم از رحلت ، موفّق باز هجوم آورد و اكثر جايهاى شهر مختاره را منهدم ساخت ؛ چنانچه ، عن‌قريب به آن رسيد كه فتح شود كه به يك ناگاه قرطاس رومى تيرى بر سينهء موفّق زد كه نزديك بود از هم گذرد ، امّا حقّ ، سبحانه و تعالى ، او را به فضل و نعمت خود صحّت بخشيد و از سر مردم مسلمان بليهء زنگيان را كه مدّتهاى مديد بود كه زن و فرزندان مسلمانان را اسير مىگرفتند و نهب و غارت مىنمودند ، برداشت . القصّه ، موفّق به واسطهء استعلاج اين جراحت به موفّقيّه درآمد و به معالجهء جراحت مشغول گشت و امراى او همچنان به محاصره و جنگ بودند . امّا صاحب زنج فرصت غنيمت دانسته باز شكستهاى شهر مختاره را درست نموده در باب استحكام نهايت سعى به جاى آورد تا آنكه در ماه شعبان موفّق صحّت تمام يافته باز بر سر مختاره هجوم آورده و به اندك فرصت شهر را فتح نمود .\r\nصاحب زنج با معدودى چند گريخته به جانبى به دررفت و اكثر لشكر او در بيشه‌ها و جنگلها پراكنده شده به هلاكت رسيدند . زن و فرزند صاحب زنج و ساير امراى او به دست اهل اسلام اسير شدند و چندان غنايم به دست موفّق افتاد كه محاسب و هم از شمارهء آن عاجز بود . و موفّق فرمود تا شهر مختاره را نيز مانند آن دو شهر خراب ساختند . و از جمله وقايع اين سال آنكه چون معتمد خليفه ديد كه مدار امور و مهمّات عالم بر برادرش موفّق است و از اطراف و جوانب عالم سلاطين خراج جهت او مىفرستند و مدار عزل و نصب حكّام آفاق بر اوست ، « 1 » بسيار انديشناك شده شكوهء او را به احمد بن طولون كه حاكم مصر و شام و ساير ديار مغرب\r\n\r\n\r\n","description":"","footnote":"\r\n( 1 ) . هندوشاه ، تجارب السّلف ، ص 189 ؛ ابن خلدون ، العبر ، ج 2 ، ص 513 ؛ الكامل ، ج 12 ، ص 234 .\r\n","page_name":" 1637 ","page_number":153},
  {"content":"\r\n\r\nبود ، نوشت . احمد بن طولون در جواب معتمد نوشت كه : « تو را بايد به اين حدود آمد تا از شرّ موفّق خلاص شوى و ما به اتّفاق يكديگر او را از ميان برداريم . » معتمد به سخن او فريفته شده با جماعتى از خواص خود از سامره بيرون آمده متوجّه ديار مصر گشت . و احمد بن طولون لشكرى به استقبال خليفه فرستاده بود كه در رقّه انتظار مىكشيدند . و چون معتمد به حوالى موصل رسيد والى موصل و جزيره بيرون آمده خليفه را از رفتن آن جانب مانع شد و جماعتى [ 199 ب 
  ] از امرا كه او را بر اين امر باعث شده بودند ، همه را بند كرده با خليفه معتمد بازگردانيد و معتمد خليفه منكوب و مفلوك باز به سامره مراجعت نمود « 1 » . چون اين خبر به موفّق رسيد والى جزيره را بسيار تعريف كرد ، امّا ولايت احمد بن طولون را به او ارزانى داشت و به معتمد خليفه نوشت كه : « مىدانم كه تو را باعث بر اينچنين خفّت احمد بن طولون شده ، بفرماى تا او را بر منابر لعنت مىكرده باشند « 2 » . » معتمد از ترس موفّق تجويز اين معنى نمود .\r\nو در شهر ذيقعدهء اين سال در مكّهء معظّمه ميانهء كسان احمد بن طولون و مردم موفّق جنگى عظيم واقع شد و از اصحاب ابن طولون دويست نفر به قتل رسيد و بقّية السّيف گريخته « 3 » . و در اين سال ، جمعى از اعراب قافلهء حاجّ را غارت نمودند و پنج هزار شتر باردار ايشان را گرفتند .\r\n\r\n\r\n","description":"","footnote":"\r\n( 1 ) . صاعد بن مخلد ، وزير موفّق ، نامه‌اى از زبان موفّق به اسحاق بن كنداج ، والى موصل ، نوشت كه معتمد را از راه برگرداند و همهء سردارانى را كه با او هستند دستگير نمايد ؛ - ابن خلدون ، العبر ، ج 2 ، ص 514 ؛ ابن أثير ، الكامل ، ج 2 ، ص 235 .\r\n( 2 ) . قبل از اين ، احمد بن طولون نام موفّق را از خطبه افكنده بود ؛ - منبع پيشين .\r\n( 3 ) . در خصوص علّت اين محاربه ؛ - ابن أثير ، الكامل ، ج 12 ، ص 236 .\r\n","page_name":" 1638 ","page_number":154},
  {"content":"\r\n\r\n\r\nذكر وقايع سال دويست و شصتم از رحلت خير البشر\r\nو در غرّهء محرّم سال دويست و شصتم از رحلت ، موفّق به توفيق الهى فتح مختاره نيز كرد و صاحب زنج با بقيّهء لشكر روى به هزيمت نهاده از ميان شهر به در رفت . موفّق به شهر درآمده چندان نفايس و اموال به دست آورد كه از حساب و حصر بيرون بود . و در سيّم همين ماه محرّم لؤلو ، غلام احمد بن طولون ، از وى رويگردان شده نزد موفّق آمد « 1 » . موفّق به آمدن او بسيار خوشحال گشت و او را تعظيم تمام نموده به موفّقيّه درآورد و به عنايات شاهانه سرافراز ساخته فرمود تا با لشكرى بسيار به طلب صاحب زنج رفته او را در هر كجا كه باشد به دست آورد . پس لؤلؤ متقبل اين مهمّ شده با لشكرى آراسته صاحب زنج را تعاقب نمود . صاحب زنج به حوالى ولايت جزيره به شهرى ديگر از شهرهاى خود درآمده در مقام ضبط و استحكام او درآمده بود كه لؤلؤ با لشكرى بىپايان به آنجا رسيده محاصره نمود . بعد از چند روز ، صاحب زنج نيز از آن شهر بيرون رفت و لؤلؤ تعاقب او نموده سليمان بن جامع را كه امير الامراى او بود ، به دست آورد . از گرفتن او لشكر اسلام بسيار خوشحال شدند و آواز « اللّه اكبر » برآوردند . در اين اثنا ، غلامى از غلامان لؤلؤ صاحب زنج را سر بريده سر او را پيش لؤلؤ آورد . لؤلؤ مظفّر و منصور سر او را برداشته نزد موفّق آمد . چون نظر موفّق بر سر صاحب زنج افتاد سر بر زمين نهاده سجدهء شكر الهى به جاى آورده بسيار بگريست و زبان به شكر و ثناى الهى برگشوده متوجّه موفّقيّه شد . هنوز در موفّقيّه آرام نگرفته بود كه پسر صاحب زنج ،\r\n\r\n\r\n","description":"","footnote":"\r\n( 1 ) . لؤلؤ از جانب احمد بن طولون عامل حمص ، حلب ، قنّسرين ، و ديار مضر بود ؛ - ابن خلدون ، العبر ، ج 2 ، ص 514 .\r\n","page_name":" 1639 ","page_number":155},
  {"content":"\r\n\r\nكه او را « انكلاى گفتندى » ، « 1 » و على بن ابان مهلّبى ، كه سپهسالار او بود ، هر دو را گرفته نزد موفّق آوردند . متعاقب ايشان قرطاس رومى را كه تير بر موفّق زده بود ، از شهر رامهرمز دستگير كرده آوردند . موفّق او را به قتل رسانيد و سر صاحب زنج را با پسرش برداشته متوجّه دار الخلافه شد . قتل صاحب زنج روز شنبه دويّم شهر صفر اين سال به وقوع پيوست . خروج او در روز چهارشنبه بيست و ششم شهر رمضان سال دويست و چهل و پنجم [ رحلت 
  ] بود و مدّت تسلّط او چهارده سال و چهار ماه و شش روز كشيد « 2 » . و از جمله وقايع اين سال آنكه ملك روم صد هزار سوار به عزم تسخير شهر طرسوس فرستاد . و در تاريخ ابن كثير شامى آورده كه اهل طرسوس شبيخون بر روميان برده در يك شب هفتاد هزار سوار ايشان را به قتل رسانيد و مقدّم آن لشكر را ، كه « بطريق البطارق » نام داشت ، در آن شب به قتل رسانيدند و بقيّه گريخته به هزار حيله جان از ميان به در بردند و اهل طرسوس چندان غنيمت به دست آوردند كه از حساب بيرون بود . از جملهء نفايس كه به دست اهل اسلام افتاد هفت صليب طلاى مكلّل به جواهر گرانبهاى بود و صليب اعظم ايشان نيز در آن ميان بود و چهار كرسى طلاى مرصّع به جواهر ثمينه و دويست كرسى نقره و پانزده هزار اسب رومى ، و بر اين قياس از ديبا و حرير بىنهايت به دست ايشان افتاد . و از جمله وقايع اين سال ، فوت احمد بن طولون است والى مصر و شام و مغرب « 3 » . طولون غلامى بود از غلامان ترك نوح بن اسد بن سامان كه او را جهت مأمون فرستاده بود . و بعضى مىگويند كه نوح سامانى ، طولون را جهت رشيد فرستاده بود . و در تاريخ ابن خلّكان چنين مسطور است كه احمد پسر صلبى طولون نيست ، بلكه پسرخواندهء اوست . سبب تربيت طولون احمد را آن بود كه با وجود آنكه در كودكى آثار بزرگى او را مشاهده مىنمود روزى جهت مهمّى [ او را 
  ] به قصر خود فرستاد . چون احمد به قصر درآمد ديد كه يكى از كنيزان خاصهء طولون با غلامى در خلوت به صحبت مشغول‌اند . احمد او را بديد و هيچ نگفت و آنچه طولون طلبيده برداشته نزد وى آمد و از آنچه ديده بود اظهار نكرد .\r\nچون طولون از ديوان مظالم برخاسته به قصر امارت رفت آن كنيزك از ترس آنكه مبادا احمد چيزى گفته باشد يا بگويد پيشدستى نموده گفت : ايّها الأمير ، همين لحظه احمد پيش من آمد و مرا كلمات مىگفت كه با من صحبت دارد . طولون در مقام غضب درآمده به يكى از سرهنگان\r\n\r\n\r\n","description":"","footnote":"\r\n( 1 ) . م : بكلانى ؛ ق : انكالى ؛ ش : تكلانى . به قياس تاريخ طبرى و الكامل تصحيح شد .\r\n( 2 ) . تاريخ فوت و مدّت زمان عصيان صاحب زنج به همين صورت در تاريخ طبرى ، الكامل ، و العبر آمده است .\r\nهندوشاه نخجوانى مىنويسد : « صاحب زنج شعر توانستى گفت ، و اين دو بيت به خليفه نوشت :\r\n اقسم بالقتل و بالذّبح * و العفو بعد الذّنب و الصّفح\r\nلا نظرت عينى أعلامكم * إلّا أميرا أو على الرّمح \r\n؛ - تجارب السّلف ، ص 190 .\r\n( 3 ) . در ششم شعبان .\r\n","page_name":" 1640 ","page_number":156},
  {"content":"\r\n\r\nخود رقعه‌اى نوشت به اين مضمون كه : « سر حامل رقعه را در ساعت از تن جدا ساخته پيش من بفرست . » و احمد خالى الذّهن آن رقعه برداشته متوجّه منزل آن شخص گشت . اتّفاقا ، گذرش بر حجرهء همان كنيزك افتاد . احمد را ديد ، او را طلبيد . احمد گفت : مرا امير كارى فرموده . آن كنيزك مجدّ شده احمد را به حجرهء خود آورد . و غرضش آن بود كه او را ساعتى در آنجا مكث فرمايد تا بر طولون محقّق شود و راستى سخن او ظاهر گردد . چون احمد به درون حجرهء آن كنيزك رفت او را گفت : تو از براى من عرضه‌اى بنويس كه به امير بدهم . احمد گفت : مرا مهلت ده تا من اين رقعهء امير را به فلان رسانيده بازگردم و از روى فراغت خاطر جهت تو عرضه‌اى نويسم . كنيزك گفت : تو رقعهء امير را به من ده تا من پيش آن شخص بفرستم و تو از براى من عرضه را بنويس . القصّه ، كنيزك رقعه را از احمد گرفت و به همان غلامى كه با او زنا كرده بود داد تا به آن شخص رساند . چون آن شخص بر مضمون رقعه اطلاع يافت على الفور سر آن غلام را از بدن نحسش جدا ساخته پيش امير طولون فرستاد . طولون از اين قضيّه متعجّب و متحيّر مانده احمد را طلب داشت و گفت : من تو را به كارى فرستادم ، چون به ديگرى فرمودى ؟ احمد حقيقت حال را به عرض رسانيد كه مرا فلانى به عرضه نگاشتن نگاهداشت و آن رقعه را از من گرفته به فلان غلام داد . طولون از شنيدن آن سخن بسيار در غضب شد . اتّفاقا ، در اين اثنا ، آن كنيزك خبر از كشتن غلام يافته از روى اضطراب تمام پيش طولون آمده اعتذار و استغفار از كردهء خود نمود . طولون را تعجّب بيشتر شده از احمد حقيقت حال استفسار نمود . چون حقيقت حال بر وى ظاهر شد احمد را وليعهد خود گردانيده و كنيزك را به سياست رسانيد . بعد از آنكه طولون را فوت رسيد احمد بن طولون به حكومت ديار مصر و شام و ساير بلادى كه در تصرّف پدرش بود ، نشست .\r\n\r\n","description":"","footnote":"","page_name":" 1641 ","page_number":157},
  {"content":"\r\n . \r\n","description":"","footnote":"","page_name":" 1642 ","page_number":158},
  {"content":"\r\n\r\n\r\nذكر وقايع سال دويست و شصت و يكم از رحلت خير البشر\r\nو در سال دويست و شصت و يكم رحلت ، معتمد خليفه عمرو ليث را از ايالت خراسان عزل نمود و ايالت آن را به محمّد بن طاهر ارزانى داشت و بر سر عمرو ليث لشكرى عظيم فرستاد ، امّا عمرو ليث بر ايشان غلبه كرد . و از جمله وقايع اين سال آنكه ميانهء ابو العباس معتضد بن موفّق و خماروية « 1 » بن [ احمد بن 
  ] طولون محاربات واقع شد . تفصيل اين وقايع آنكه چون خمارويه به جاى احمد متمكّن گشت خليفه ، اسحاق بن كنداجيق ، حاكم جزيره موصل ، و ابن ابو السّاج را به جنگ او فرستاد . خمارويه چون بر اين معنى اطلاع يافت او نيز استعداد حرب كرده به استقبال ايشان بيرون آمد و در موضع شيزر تلاقى فريقين دست داد . بعد از كشش و كوشش بسيار خمارويه غالب گشت و اسحاق بن كنداجيق و ابن ابو السّاج هر دو فرار كردند و پناه به ابو العباس معتضد آوردند . پس به اتّفاق معتضد بازگشته متوجّه حرب خمارويه شدند . در اين مرتبه ، خمارويه تاب مقاومت نياورده روى به گريز نهاد و از دمشق گذشته به جانب مصر رفت و معتضد تعاقب او نموده در نواحى شهر رمله به كنار آسياهاى رمله به ايشان رسيد . خمارويه بالضّروره بازگشته محاربه‌اى مردانه كرد ، و لهذا اين واقعه پيش اهل تاريخ به واقعهء « طواحين » معروف است « 2 » .\r\nالقصّه ، در اين محاربه نيز معتضد غالب شد و مصريان هزيمت يافتند . امّا چون لشكر ابو العباس بعد از فتح متوجّه غنيمت گرفتن شدند مصريان فرصت غنيمت شمرده بر ايشان\r\n\r\n\r\n","description":"","footnote":"\r\n( 1 ) . در هر سه نسخه گاه خمارويه و گاه حمارويه آمده ، كه هه جا يكدست شد . مترجم الكامل ( ج 12 ، ص 252 ) خمارويه را معرّب « همارويه » ضبط كرده است .\r\n( 2 ) . محلّ اتّفاق جنگ طواحين ، موضعى در سرزمين فلسطين نزديك رمله بوده است . طواحين به معنى « آسيابها » است .\r\n","page_name":" 1643 ","page_number":159},
  {"content":"\r\n\r\nحمله آوردند و اكثر ايشان را به قتل رسانيدند و معتضد با جمعى اندك گريخته يك جلو « 1 » به دمشق آمد . اهل دمشق او را در شهر نگذاشتند ، بنابراين بالضّروره به جانب طرسوس رفت .\r\nلشكر مصرى و عراقى در نواحى رمله بىامير چند روز جنگ مىكردند ؛ چرا كه ، خمارويه نيز از رمله به يك جلو به مصر رفته بود ، امّا آخر الأمر ، مصريان ابو العشاير [ 200 الف 
  ] ، برادر خمارويه ، را بر خود امير ساخته عراقيان را گوشمالى عظيم دادند و اكثر ايشان را به صحراى عدم فرستادند و باز دمشق را متصرّف شدند .\r\n\r\n\r\n","description":"","footnote":"\r\n( 1 ) . « جلو » به معناى « عنان » و « حمله كردن » نيز آمده است . « يك جلو » در اينجا يعنى « يكسره » ، « بىتوقّف » . - و .\r\n","page_name":" 1644 ","page_number":160},
  {"content":"\r\n\r\n\r\nذكر وقايع سال دويست و شصت و دويّم و شصت و سيّم از رحلت خير البشر\r\nو در سال دويست و شصت و دويم از رحلت ، والى قزوين « 1 » با چهار هزار سوار به جنگ محمّد بن زيد علوى ، صاحب طبرستان ، و برادرش ، حسن بن زيد كه در رى مىبود ، رفت و بعد از محاربهء بسيار علويان روى به هزيمت آورده متفرّق شدند و والى قزوين غنايم بسيار گرفته به رى درآمد و از عمّال علوى صد هزار هزار دينار گرفت . و هم در اين سال ، ميانهء ابو العباس المعتضد باللّه و بازبار « 2 » ، والى بلدهء طرسوس ، محاربه واقع شد و بازبار مظفّر و منصور گشته المعتضد را از طرسوس بيرون كرد . و هم در اين سال ، حمدان بن حمدون « 3 » بر شهر موصل و جزيره استيلا يافت و بنى شيبان در زمين موصل سر برآورده شروع در غارت كردند . هم در اين سال ، بقيّهء لشكر صاحب زنج جمعيت كرده در نواحى بصره خروج نمودند و جماعتى را بر اين داشتند كه پسر صاحب زنج ، انكلاى ، را و سليمان بن جامع و ابان بن علىّ مهلّبى را از بند بغداد بيرون آوردند . و چون موفّق بر اين حال آگاهى يافت فرمود تا سرهاى ايشان را جدا كرده بر آن جماعت برند و ابدان ايشان را در ميدان بغداد بردار كردند . و در اين سال ، صاعد بن مخلد ، والى فارس ، به واسط آمد و موفّق جميع امرا و اعيان را به استقبال او فرستاد . صاعد با شوكت و ابّهت تمام به واسط درآمد و از بسيارى تكبّر موفّق او را گيرانيد و تمامى اموال و اسباب او را گرفت و به جاى او ابو الصغر اسماعيل بن بلبل را والى ساخت .\r\n\r\n\r\n","description":"","footnote":"\r\n( 1 ) . نام والى قزوين در الكامل ( ج 12 ، ص 259 ) اذكوتكين آمده است . وى پسر آبساتگن ترك بود ؛ - اشپولر تاريخ ايران در نخستين قرون اسلامى ، ص 134 .\r\n( 2 ) . طبرى : يازمان ؛ الكامل ، العبر : بازمار . ظاهرا بايد بازيار يا مازيار صحيح باشد .\r\n( 3 ) . جدّ امرا و پادشاهان حمدانى بوده است .\r\n","page_name":" 1645 ","page_number":161},
  {"content":"\r\n\r\nو در سال دويست و شصت و سيّم از رحلت ، [ ميان 
  ] اسحاق بن كنداجيق ، والى موصل و جزيره ، و ابن ابو السّاج ، حاكم قنّسرين كه مدّتهاى مديد با يكديگر اتّفاق و اتّحاد داشتند ، كدورتى واقع شد و كار به سرحدّ جنگ رسيد و ابن ابو السّاج پناه به خماروية بن احمد بن طولون آورد . خمارويه جهت امداد ابن ابو السّاج به شام آمد و ابن ابو السّاج با او ملاقات نموده به اتّفاق يكديگر متوجّه قلع و قمع اسحاق بن كنداجيق گشتند . بعد از محاربهء بسيار اسحاق طاقت مقاومت نياورده روى به گريز آورده خود را در قلعهء ماردين گرفت و ابن ابو السّاج تمامى ولايت موصل و جزيره را متصرّف شده به اسم خماروية بن احمد بن طولون خطبه خواند و كار خمارويه بالا گرفت . و در همين سال ، موفّق ، لؤلؤ ، غلام احمد بن طولون ، را گرفته در بند كرد و بعد از تحصيل چهار صد هزار دينار از وى او را از بند خلاص كرد و او در كمال فقر و خوارى با يك غلام خدمتكار در ايّام حكومت هارون بن خمارويه به مصر رفت « 1 » . اين است جزاى كفران نعمت خود . و از جمله وقايع اين سال آنكه پسران قيصر روم با يكديگر اتّفاق نموده پدر خود را كشتند و يكى از آنها به جاى پدر خود به حكومت نشست . و در اين سال محمّد بن عبد الرّحمن بن حكم اموى ، پادشاه اندلس ، بعد از سلطنت سى و چهار سال و يازده ماه وفات يافت و به جاى او پسرش منذر بن محمّد بر سرير حكومت قرار گرفت . و خلف بن احمد ، امير خراسان ، در اين سال در بند خليفه معتمد وفات يافت . و از كبار محدّثين ابن ماجه قزوينى « 2 » كه صاحب سير است نيز در اين سال درگذشت .\r\n\r\n\r\n","description":"","footnote":"\r\n( 1 ) . از قول لؤلؤ نقل كرده‌اند كه : « براى خودم بجز كثرت مالم گناهى نمىشناختم كه مرا درخور اين رفتار كرده است » ؛ طبرى - تاريخ طبرى ، ج 15 ، ص 6632 ؛ نيز ؛ - ابن اثير ، الكامل ، ج 12 ، ص 264 .\r\n( 2 ) . ابو عبد اللّه محمّد بن ( يزيد بن ) ماجه قزوينى ، مؤلّف سنن در حديث . اين كتاب يكى از كتب ششگانهء معروف اهل سنّت است ؛ - حاجى خليفه ، كشف الظنون ، ج 2 ، ص 1004 .\r\n","page_name":" 1646 ","page_number":162},
  {"content":"\r\n\r\n\r\nذكر وقايع سال دويست و شصت و چهارم و شصت و پنجم از رحلت خير البشر\r\nو در سال دويست و شصت و چهارم از رحلت ، ابو احمد موفّق به قصد استيصال عمرو ليث صفّارى متوجّه ولايت فارس شد . عمرو بعد از اطلاع بر قصد موفّق روى به گريز نهاد ، چنانچه هيچ‌جا موفّق به او نتوانست رسيد « 1 » . چون عمرو ليث گريخت سپهسالار او ، شركت جمال ، از وى جدا شده پيش موفّق آمد و بعد از چند روز ، چون از موفّق چندان التفات نديد ارادهء بازگشتن به جانب عمرو ليث كرد . موفّق بر اين حال اطلاع يافته او را گرفت و تمامى اموال و اسباب او را به پسر خود ابو العباس المعتضد بخشيد . و از جمله وقايع اين سال آنكه بازبار خادم از طرسوس به جانب روم رفت و بسيارى از ولايات روم را تاراج كرده غنايم بىشمار آورد . و در همين سال ، صديق فرغانى كه نگاهبانى راههاى عراق عرب به او تعلّق داشت ، متمرّد شده به شهر سامره درآمد و خانه‌هاى تجّار و بازرگانان را غارت نموده بيرون رفت . و مكرّر اين كار كرد و هيچ‌كس از لشكريان سامره مقاومت او نتوانستند نمود .\r\nو در سال دويست و شصت و پنجم از رحلت ، ميانهء ابن ابو السّاج و خمارويه مخالفت پيدا شد ، تا آنكه بيرون دمشق در موضعى ، كه آن را « ثنية العقاب » گويند ، در ميانهء ايشان جنگى واقع شد . ابن ابو السّاج تاب نياورده روى به گريز نهاده قصد حمص كرد . خمارويه از راه ديگر جماعتى را فرستاد كه او را از درآمدن در شهر حمص مانع آمدند . بنابراين ، ابن ابو السّاج راه\r\n\r\n\r\n","description":"","footnote":"\r\n( 1 ) . عمرو ليث براى رسيدن به سيستان ناگزير به كرمان رفت و پسرش محمّد معروف به « فتى العسكر » در كوير فوت شد .\r\nاين واقعه روز پنجشنبه بيستم جمادى الاولاى سال دويست و هفتاد و چهار اتفاق افتاد و ضربهء شديدى بر عمرو ليث وارد كرد ؛ - تاريخ سيستان ، ص 224 به بعد . و به دنبال همين پيشآمد عمرو به قدرى ضعيف شد كه ناگزير گشت در محرم سال دويست و هفتاد و شش با خليفه صلح كند .\r\n","page_name":" 1647 ","page_number":163},
  {"content":"\r\n\r\nحلب را پيش گرفت و خمارويه تعاقب او نموده آنجا او را نيز تمكين نداد . در اين اثنا ، حاكم موصل ، اسحاق بن كنداجيق ، خبردار شده خواست كه كينهء ديرينه از او بازيافت نمايد ، به طلب او بيرون آمده تعاقب او نمود . ابن ابو السّاج بالضّروره راه عراق عرب پيش گرفته نزد ابو احمد موفّق آمد . موفق او را تعظيم و اكرام نموده تقبّل نمود كه انتقام او از آن جماعت بستاند .\r\nبنابراين ، از بغداد بيرون آمده متوجّه جزيره گشت . حاكم موصل ، اسحاق ، چون بر اين معنى وقوف يافت بازگشته به ولايت خود رفت و موفّق ، ابن ابو السّاج را باز به قنّسرين فرستاد . و از جملهء وقايع اين سال آنكه موفّق پسر خود ، ابو العباس معتضد ، را به واسطهء آنكه موفّق او را به جانبى مىفرستاده و معتضد مىگفت من به شام مىروم كه عمّ خليفه ايالت آن ديار را به من داده در دار الامارهء خود بند نمود ؛ و به اين سبب فتنه و شورش در بغداد پيدا شد . بنابراين ، موفّق سوار شده به ميدان درآمد و مردم را جمع نموده به آواز بلند گفت : اى مردمان ، آيا شما را اعتقاد آن است كه شما از من بيشتر مشفق و مهربان‌ايد بر پسر من معتضد ؟ گفتند : لا و اللّه ، كه امير بر فرزند خود مشفق و مهربان است و صلاح و فساد حال او را مىداند . پس آن فتنه و آشوب فرو نشست و مردم تسكين يافته به منازل خود مراجعت نمودند و موفّق بعد از دو روز ، معتضد را رخصت داد . و در اين سال ، ميانهء رافع و محمّد بن زيد علوى در نواحى جرجان جنگ واقع شد و رافع غالب آمده جرجان را از محمّد بن زيد علوى بگرفت . محمّد علوى به استرآباد رفت و رافع تعاقب او نموده او را در استرآباد محاصره نمود . چون اين محاصره امتداد يافت در شهر استرآباد آنچنان قحطى پيدا شد كه يك درهم نمك به دو درم نقره رسيد . بنابراين ، محمّد علوى از استرآباد شباشب گريخته به جانب سارى رفت و رافع اكثر ولايات او را متصرّف شد « 1 » . و از جمله وقايع اين سال ، فوت منذر بن محمّد بن عبد الرّحمن اموى پادشاه اندلس بود . مدّت سلطنت او يك سال و يازده ماه و ده روز ، و عمرش چهل و شش سال بود . بعد از فوت منذر حكومت ديار اندلس بر برادرش ، عبد اللّه بن محمّد ، قرار گرفت . در زمان حكومت آن ، چندان فتنه و آشوب در آن ديار پيدا شد كه ايراد آن موجب ملال مىگردد .\r\n\r\n\r\n","description":"","footnote":"\r\n( 1 ) . شكست محمّد بن زيد علوى ملقّب به « القائم بالحقّ » از رافع بن هرثمه مولود ضعف عمرو ليث صفارى در اين زمان است ( - توضيح پيشين ) كه رافع فرماندار جديد خراسان نه تنها توانست خود را در اين ايالت مستقر سازد ، بلكه موفق شد با حمله به مازندران القائم بالحقّ را اينچنين مستأصل سازد و دو سال بعد يعنى در ربيع الاوّل سال دويست و هفتاد و هفت هجرى وى را بكلّى از طبرستان بيرون كند .\r\n","page_name":" 1648 ","page_number":164},
  {"content":"\r\n\r\n\r\nذكر وقايع سال دويست و شصت و ششم تا دويست و شصت و هشتم از رحلت خير البشر\r\nو در محرّم سال دويست و شصت و ششم از رحلت ، باز [ خليفه 
  ] شرطهء بغداد [ را 
  ] به عمرو ليث داده اسم او را بر فرشها و پرده‌ها ، چنانچه رسم آن زمان بود ، نوشتند . و در ماه شوّال همين سال ، باز او را از شرطهء بغداد عزل نمودند و آن امر به عبد اللّه بن طاهر تعلّق گرفت . و در اين سال ، موفّق ، ابن ابو السّاج را از قنّسرين معزول ساخته به حكومت آذربايجان فرستاده و هارون شارى در اين سال شهر موصل را محاصره نمود و بعد از مدّتى اشراف و اعيان موصل بيرون آمده از وى امان خواستند . او ملتمس ايشان را مبذول داشته از سر محاصرهء آن شهر برخاست .\r\nابن جوزى « 1 » در المنتظم خود و ابن اثير در الكامل فى التاريخ آورده‌اند كه از جمله امور عجيبه كه در اين سال به ظهور پيوسته آن بود كه در بصره بلنديى بود ، كه آن را « تل شقيق » گفتندى ، به يكبارگى بشكافت و هفت قبر ظاهر شد كه بدنهاى هر هفت كس صحيح بود و از كفنهاى ايشان بوى مشك به مشام خلايق مىرسيد . يكى از ايشان جوانى بود كه الحال خط بر رخسار او دميده و بر هر دو لب آن جوان ترى مىنمود كه گويا همين ساعت آب آشاميده و چشمهاى او باز بود . خيال مىكردى كه اين زمان سرمه در چشم او كشيده‌اند و در تهيگاه او زخمى مىنمود . بعضى از مردم بصره خواستند كه تبركا چند موى از سر او بكنند و هرچه زور كردند كنده نشد .\r\n\r\n\r\n","description":"","footnote":"\r\n( 1 ) . ابو الفرج عبد الرّحمن بن علىّ ابو الفضايل جمال الدّين بغدادى منسوب به فرضة الجوز ، محلّى به بغداد . از علماى فقه و حديث و متفنّن در علوم ديگر مانند اخلاق ، فلسفه ، طبّ و تاريخ ، متوفّا به سال نهصد و پنجاه و هفت هجرى در بغداد .\r\nتعداد صد كتاب به وى نسبت مىدهند . كتاب المنتظم فى تاريخ الامم مورد نظر نوشتهء اوست .\r\n","page_name":" 1649 ","page_number":165},
  {"content":"\r\n\r\nو در سال دويست و شصت و هفتم از رحلت ، بازبار ، نايب طرسوس ، اظهار اطاعت خمارويه نموده از جهت او بر منابر دعا فرمود . و در اين سال ، در بغداد يوسف بن يعقوب را به پرسش مظالم نصب نمودند و او در بغداد منادى نمود كه : بر هركه ظلمى رفته باشد اگر از جهت [ 200 ب 
  ] الناصر لدين اللّه ابو احمد الموفّق باشد در ديوان مظالم حاضر شود تا فريادرسى او نموده شود . مردم از وى راضى و شاكر بودند .\r\nو در سال دويست و شصت و هشتم از رحلت ، ابو احمد موفّق به مرض داء الفيل وفات يافت . مولد او روز چهارشنبه دويّم شهر ربيع الاوّل سال دويست و نوزدهم [ رحلت 
  ] بود و وفاتش در شب پنجشنبه بيست و دويم شهر صفر اين سال روى نمود . در ايّام بيمارى « 1 » مكرّر از روى تأسّف و ندامت مىگفت : سبحان اللّه ! در ديوان من صد هزار ماهيانه خورند و از همهء احوال من پريشان‌تر و بدتر است . كاشكى من يكى از ايشان بودم و زنده مىبودم و صحّت بدن مىداشتم « 2 » . و در اين سال ، نيل مصر فرو رفت . قبل از آن و بعد از آن ، الى يومنا ، كسى اين امر را نديده و نشنيده بود و به واسطهء آن در مصر قحطى عظيم شد و خلقى بسيار به گرسنگى هلاك شدند . و چون موفّق وفات يافت معتمد فرمود تا جميع مهمّات او به المعتضد باللّه ، پسر موفّق ، مرجوع باشد و او را وليعهد خود ساخت و جشنى عظيم ترتيب داده امرا و اعيان دولت را فرمود تا به المعتضد باللّه ، پسر موفّق ، بيعت كردند و بعد از وى به پسر معتمد كه ملقّب به « مفوّض » بود . و بر منابر اين ترتيب خوانده مىشد . والى جزيره و موصل ، اسحاق بن كنداجيق ، در اين سال وفات يافت و به جاى او پسرش ، محمّد بن اسحاق ، به حكومت آن ديار قرار گرفت . بازبار والى طرسوس ، به عزم تسخير ولايت روم رفته شهرى از شهرهاى ايشان را محاصره نمود . اتّفاقا ، سنگى از منجنيق آن قلعه جدا شده بر سر بازبار رسيده دفعة به عالم آخرت شتافت . و در طرسوس مدفون است . آن حدود را بعد از وى خمارويه به احمد عجيفى داد و بعد از اندك مدّت ، احمد عجيفى را عزل نموده ايالت ولايت را به پسر عمّ خود ، طولون ، ارزانى داشت . و از جملهء وقايع اين سال آنكه در وقتى كه اهل اسلام يكى از قلاع نصارى را محاصره داشتند ، اتّفاقا نظر عبيد بن عبد الرّحيم كه از مشاهير صلحا و زهّاد زمان بود و هر ساله قربة الى اللّه به جهاد رفتى در بعضى از اوقات گذارش بر زنى از زنان نصارى افتاد و به آن فريفته و عاشق گشت و چون آن زن از حال عاشقى او خبر يافت به او پيغام فرستاد كه :\r\n\r\n\r\n","description":"","footnote":"\r\n( 1 ) . علاوه بر بيمارى داء الفيل ( - بيماريى كه ساق پا از آن بياماسد و سخت شود ؛ - دستور اللغه ) به نقرس شديد مبتلا بود ، به طورى كه در تخت روان حركت مىكرد .\r\n( 2 ) . به نوشتهء ابن اثير وى دانشمند ، اديب ، و عالم به علم انساب و فقه و سياست و كشوردارى و غير آن بود ؛ - الكامل ، ج 12 ، ص 298 .\r\n","page_name":" 1650 ","page_number":166},
  {"content":"\r\n\r\nاگر ميل من دارى در دين نصارى درآى تا من زن تو شوم . آن عابد چون عاشق صادق بود اين معنى را فوزى عظيم دانسته قبول نمود . اولياى آن زن فى الحال او را به اندرون قلعه كشيدند و به دين خود درآوردند و آن زن را به عقد او نمودند . مسلمانان از آن ممر بسيار غمگين شده از سر آن قلعه برخاستند و بعد از مدّتى جماعتى از اهل اسلام به طريق تجارت به آن قلعه رفتند و از آن زاهد كه به دين نصرانى درآمده بود ، پرسيدند كه آيا آن عبادت و زهد و قرآن تو به كجا رفت ؟ او در جواب گفت : من تمامى قرآن را فراموش كردم ، الّا اين دو آيت را كه :\r\n  رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ ، ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ   « 1 » يعنى : نزديك است كه آرزو نمايند كافران كه كاشكى مسلمانان مىبودند ، بگذار يا رسول اللّه ايشان را در نشئهء فنا كه مىخورده باشند و از نعم فانى دنيا متمتّع و منتفع باشند و در آرزوهاى دور و دراز به غفلت گرفتار باشند كه عن‌قريب حقيقت كار بر ايشان ظاهر گردد و در آن وقت پشيمانى سود نخواهد داشت . و ديگر آيهء  [ وَ يَوْمَ 
  ] يَعَضُّ الظَّالِمُ عَلى يَدَيْهِ يَقُولُ يا لَيْتَنِي    لَمْ أَتَّخِذْ فُلاناً خَلِيلًا ، لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَ كانَ الشَّيْطانُ لِلْإِنْسانِ خَذُولًا   « 2 »\r\n\r\n\r\n","description":"","footnote":"\r\n( 1 ) . حجر ، 2 - 3 .\r\n( 2 ) . و روزى كه ستمكار دو دست خويش را ( از ندامت ) مىگزد ، گويد : اى كاش راهى را كه رسول رفت در پيش مىگرفتم . اى واى بر من ! اى كاش من فلان را دوست نمىگرفتمى . به يقين او مرا از ياد خدا بازداشت . . . ؛ ( فرقان ، 27 - 29 ) .\r\n","page_name":" 1651 ","page_number":167},
  {"content":"\r\n . \r\n","description":"","footnote":"","page_name":" 1652 ","page_number":168},
  {"content":"\r\n\r\n\r\nذكر وقايع سال دويست و شصت و نهم از رحلت خير البشر\r\nو در سال دويست و شصت و نهم از رحلت ، در آخر شهر محرّم الحرام معتمد پسر خود ، جعفر مفوّض ، را از ولايتعهدى عزل نمود . برادرزادهء خود ، معتضد بن موفّق را به ولايتعهدى خود مستقل ساخت . و در اين سال معتمد در قلمرو خود حكم فرمود كه منجّمان و قصّه‌خوانان در بازارها ننشينند و حكمت و كلامى را خريد و فروخت ننمايند . و در شب دوشنبه هفدهم شهر رجب اين سال معتمد خليفه وفات يافت . مدّت خلافت او بيست و سه سال و ايّام حياتش پنجاه سال و شش ماه . در تاريخ ابن أثير آورده كه سبب موت معتمد خليفه آنكه شبى در قصر حسينى جشنى ترتيب كرده شرابى مفرط خورده بر بالاى آن طعام به اسراف خورد و به امتلاء « 1 » بمرد و در سرّ من رأى مدفون گشت . « 2 »\r\n\r\nذكر خلافت المعتضد باللّه ابو العباس احمد بن الموفّق\r\nدر تاريخ ابن كثير شامى مسطور است كه صبح آن شبى كه معتمد وفات يافت جميع امرا و اكابر و اعيان با المعتضد باللّه بيعت كردند و معتضد در همان روز منصب وزارت خود را به عبيد اللّه بن سليمان بن وهب « 3 » ارزانى داشت و مولى خود « بدر » نام را شرطهء بغداد داد . و در همين سال ، عمرو ليث از خراسان هدايا و تحف بسيار فرستاد تا ايالت خراسان به او دهند .\r\nمعتضد ملتمس او را مبذول داشته لوا با خلعت پادشاهانه جهت او فرستاد . عمرو ليث لوا را سه\r\n\r\n\r\n","description":"","footnote":"\r\n( 1 ) . امتلاء : پر شدن معده .\r\n( 2 ) . نيز ؛ - مجمل التّواريخ و القصص ، ص 366 .\r\n( 3 ) . اين وزير با آل على خصومت و عداوت شديدى داشت ، و او بود كه معتضد را از لعن و سبّ معاويه منصرف گردانيد و از مدح و تمجيد علويان منع كرد ؛ - ابن أثير ، الكامل ، ج 12 ، ص 210 ؛ سيوطى ، تاريخ الخلفا ، ص 375 .\r\n","page_name":" 1653 ","page_number":169},
  {"content":"\r\n\r\nروز بر در خانه نصب كرده شاديانه مىنواخت . و رافع بن هرثمه از ايالت خراسان معزول شد « 1 » و عمرو ليث به اشارهء معتضد در صدد قتل رافع درآمد . رافع بر اين حال اطلاع يافته از شهرى به شهرى مىگريخت و عمرو ليث در پى او مىبود تا آنكه در سال دويست و هفتاد و سيّم از رحلت ، عمرو ليث بر رافع ظفر يافت و سر او را از تنش جدا ساخته پيش معتضد فرستاد و عمرو ليث در خراسان مستقل گشت . و در همين سال از جانب خمارويه حاكم مصر حسين بن عبد اللّه ، كه ملقّب به « جصّاص » بود ، با نفايس و تحف و هدايا به دار الخلافه رسيد . معتضد حسين را به عنايات پادشاهانه سرافراز ساخته دختر خمارويه را به عقد خود درآورد . و در اين سال ، قلعهء ماردين را ، كه از قلاع مشهورهء ولايت موصل است ، احمد بن عيسى گرفت .\r\n\r\nفوت نصر بن احمد سامانى و كيفيت نسب آل سامان\r\nو از وقايع اين سال ، فوت نصر بن احمد بن اسد بن خاقان سامانى كه اوّل سلاطين سامانيه بود . و در نسب سامان گفته‌اند كه از اولاد بهرام چوبين است . ابتداى دولت اين جماعت در زمان خلافت مأمون الرّشيد واقع شد ، چنانچه قبل از اين اشاره به آن شد ، و تفصيل احوال سامانيه چنانچه در كتب معتبرهء تواريخ مسطور است ، آنكه چون مأمون در وقتى كه در مرو مىبود حكومت خراسان و ماوراء النهر به غسّان بن عباد كه عم‌زّادهء فضل بن سهل ذو الرّياستين بود داد و فرزندان اسد « 2 » بن سامان كه در آن حين در ملازمت مأمون مىبودند به غسّان سفارش نموده و گفت : اى غسّان ، اين جماعت خداوندان نسب‌اند بايد كه كارهاى بزرگ به آنها بفرمايى « 3 » .\r\nو غسّان بنابر سفارش مأمون ، نوح بن اسد را والى سمرقند گردانيد و احمد بن اسد را به حكومت فرغانه فرستاد و شاس و اشروسنه « 4 » را به يحيى بن اسد داد و زمام رتق و فتق مهمّات هرات را در كف كفايت الياس بن اسد نهاد . و بعد از مدّتى كه مأمون غسّان را از ايالت عزل نموده حكومت آن ديار را به طاهر ذو اليمينين داد طاهر آل سامان را به حال خود گذاشت ، بلكه بيشتر در صدد تربيت ايشان گشته در تقويت ايشان سعى مىنمود . و چون طاهر وفات يافت و منصب او به پسرش طلحه منتقل شد مأمون ، احمد بن خالد را بن خراسان و ماوراء النهر فرستاد تا به ضبط و نسق عمارت و زراعت آن ولايت كوشيده از كيفيت حكومت\r\n\r\n\r\n","description":"","footnote":"\r\n( 1 ) . علّت عزل وى آن بود كه از واگذارى قرى و قصبات پيرامون رى كه متعلّق به دولت بود ، خوددارى مىكرد .\r\n( 2 ) . سامان به پاس تشرّف به اسلام به دست اسد بن عبد اللّه قسرى ، والى خراسان ( 9 - 105 ق ) ، نام پسر خود را اسد گذاشته بود .\r\n( 3 ) . غسّان به تلافى حمايتى كه اسد بن سامان به همراه چهار پسرش از مأمون در برابر فتنهء رافع بن ليث كرده بود ، آنها را امارت داد .\r\n( 4 ) . اين ناحيه در زبان محلى اسروشنه خوانده مىشد .\r\n","page_name":" 1654 ","page_number":170},
  {"content":"\r\n\r\nطلحة بن طاهر نيز تحقيق نموده به عرض رساند . چون احمد بن ابو خالد به خراسان آمد جميع بنى اسد به خدمت او شتافته منظور نظر عاطفت گشتند . چون تركان فرغانه را از احمد بن اسد گرفته بودند احمد بن خالد در امداد ايشان سعى و كوشش بسيار نموده باز فرغانه را از دست مخالفان گرفته احمد بن اسد را به دستور سابق بر آن ديار والى گردانيده مراجعت نمود .\r\nبعد از وفات نوح بن اسد ، طلحه ، سمرقند را به برادران نوح بن اسد ، كه يحيى و احمد بودند ، داد . احمد كه بغايت پرهيزكار و مهربان و عادل و نيكوكار بود هفت پسر داشت : نصر ، يعقوب ، يحيى ، اسد ، اسماعيل ، اسحاق ، و حميد . بعد از چندگاه احمد حكومت سمرقند را به صوابديد صلحة بن طاهر به پسر خود نصر بن احمد ارزانى داشت و تا زمان طاهريه ايشان به نيابت حكومت ماوراء النهر را مىداشتند . چون يعقوب بن ليث بر خراسان مستولى شد [ 201 الف 
  ] و طاهريه را برانداخت ، معتمد منشور ايالت ماوراء النهر را نزد نصر بن احمد سامان فرستاد و نصر در سمرقند قرار گرفته به نيابت خود برادر خود ، اسماعيل ، را به بخارا فرستاد « 1 » . چون اسماعيل به بخارا آمد ميانهء او و رافع بن هرثمه كه در آن وقت بر خراسان استيلا يافته بود نهايت اتّحاد و يگانگى پيدا شد تا به حدّى كه اسماعيل بن احمد سامانى از رافع التماس نمود كه خوارزم را به او واگذارد ، ملتمس او مبذول داشته از سر خوارزم درگذشت . اين معنى در نظر مردمان بسيار عجيب نموده مفسدان به نصر رسانيدند كه غرض اسماعيل از دوستى رافع بن هرثمه آن است كه به امداد و قوّت او تو را از ماوراء النهر بيرون كند « 2 » . نصر از اين معنى انديشيده به تجهيز و استعداد اسباب يورش بخارا مشغول گشت . چون اسماعيل از اين حال خبر يافت حموية بن اسد بن على را به خراسان فرستاد تا از رافع بن هرثمه مدد طلبيده شرّ نصر را از خود دفع نمايد . چون حمويه رسالت اسماعيل را به رافع رسانيد رافع به نفس خود با لشكرى آراسته متوجّه ماوراء النهر گشت و چون از آب آمويه « 3 » عبور نمود حمويه از مشاهدهء لشكر و استعداد او با خود بينديشيد كه رافع با اين لشكر با آسانى تمام ماوراء النهر را مسخّر خود تواند ساخت ، و ظنّ غالب آن است كه بعد از دفع نصر به قوّت برادرش اسماعيل ، متوجّه دفع خود اسماعيل گشته به اسهل وجوه او را دفع نمايد يا اسماعيل را از جملهء متابعان خود گرداند ، و اين معنى عارى عظيم خواهد بود . بنابراين ، حمويه در صدد\r\n\r\n\r\n","description":"","footnote":"\r\n( 1 ) . نصر با فرستادن اسماعيل به بخارا كه با خلأ حاصل از سقوط طاهريان به دست يعقوب بن ليث گرفتار هرج‌ومرج شده بود ، به تحكيم قدرت خويش پرداخت ؛ كما اينكه اهل بخارا اسماعيل را به عنوان بازگردانندهء نظم استقبال كردند .\r\n( 2 ) . عدم توافق بر سر تعيين ماليات را نيز سبب اختلاف بين نصر و اسماعيل دانسته‌اند ؛ - تاريخ ايران ، پژوهش دانشگاه كيمبريج ، ج 4 ، ص 120 .\r\n( 3 ) . آمويه يا آمودريا ، نام قديمى رودخانهء جيحون است ، كه از كوههاى پامير واقع در شمال افغانستان سرچشمه مىگيرد و به درياچهء آرال مىريزد ؛ - فرهنگ معين .\r\n","page_name":" 1655 ","page_number":171},
  {"content":"\r\n\r\nآن شد كه رافع را به حيله و مكرى باز به جانب خراسان فرستد و بعد از تأمّل بسيار در اين باب فكرش بر آن قرار گرفت . پس رافع را گفت : مصلحت امير در آن است كه ميانهء برادران مصالحه واقع شود ، و اگر امير به آن حدود آمده در مقام جنگ ثابت‌قدم گردد يمكن كه برادران فى الحال با يكديگر اتّفاق نموده امير را در مملكت بيگانه چشم‌زخمى رسد . رافع سخن حمويه را پسنديده رسولان نزد اسماعيل و نصر فرستاد كه : صلاح هر دو شما در صلح است . و چندان در باب صلح ايشان سعى نمود كه هر دو برادران باهم آشتى كردند و رافع از كنار آب آمويه به خراسان بازگشت . حمويه كيفيّت حيلهء برگرداندن رافع را به عرض اسماعيل رسانيد . اسماعيل او را بر اين امر بسيار ستايش كرده به مراتب ارجمند رسانيد . و چندگاه ميانهء نصر و اسماعيل طريق دوستى و يگانگى مسلوك مىبود تا آنكه باز جماعتى از مفسدان در ميان درآمده هر دو برادر را با يكديگر بد ساختند و كار به آنجا رسيد كه باز نصر از سمرقند لشكرى كشيده متوجّه دفع اسماعيل گشت . اين نوبت اسماعيل نيز لشكرى آراسته متوجّه جنگ نصر گشت . بعد از محاربه و مقاتلهء بسيار نصرت و فتح بر پرچم اسماعيل وزيد و نصر را دستگير كرده پيش اسماعيل آوردند . اسماعيل چون برادر خود نصر را اسير خود ديد شكرانهء الهى به جاى آورده فى الحال نصر را بر تخت سلطنت نشانيده خود مانند خدمتكاران دست‌بسته در پيش او ايستاده در مراسم تعظيم و تكريم او هيچ دقيقه‌اى نامرعى نگذاشت ، بلكه آن مقدار در تعظيم او كوشيد كه نصر را گمان آن شد كه اين تعظيم بعينه تعظيم سهل بن سنباط است به بابك خرّمى ؛ يعنى غرض استهزاء است نه تعظيم .\r\nآخر الأمر ، اسماعيل برادر خود ، نصر ، را با تجمّل تمام باز به جانب سمرقند روانه ساخت و در حين وداع با وى گفت : اى برادر ، من به نيابت تو در بخارا نشسته و به ضبط و ربط اين ديار مشغول‌ام .\r\nو در تاريخ روضة الصّفا مسطور است كه اسماعيل سامانى پادشاهى نيكوكار و كريم الطّبع « 1 » بود و فضلا و علما را بسيار تعظيم نمودى ، چنانچه يكى از علما پيش اسماعيل آمد و در وقت بازگشتن او اسماعيل هفت قدم به مشايعت آن عالم رفت و در همان شب حضرت رسالت‌پناه ختمى ، عليه و آله التّحيّة و السّلام ، را در خواب ديد كه به او گفت : اى اسماعيل ، بدان كه به بركت آن هفت قدم كه در متابعت آن عالم نهادى حقّ تعالى هفت نفر را از فرزندان تو نعمت سلطنت ارزانى داشت . و چون در اين سال نصر وفات يافت « 2 » مجموع ولايات ماوراء النهر به\r\n\r\n\r\n","description":"","footnote":"\r\n( 1 ) . اگرچه اسماعيل سردارى لايق و اميرى قدرتمند بود ، در كتب تاريخى بيشتر به عنوان نمونه‌اى كامل از پادشاهى دادگر و منصف معرفى شده است .\r\n( 2 ) . جمادى الاوّل سال دويست و هفتاد و نه هجرى .\r\n","page_name":" 1656 ","page_number":172},
  {"content":"\r\n\r\nتصرّف اسماعيل به استقلال درآمد « 1 » . و پيش اكثر اهل تاريخ اوّل پادشاهان سامانيه اسماعيل بود ؛ چرا كه ، پيش از وى اولاد سامانيان به نيابت طاهريّه يا به منشور خلفاى عباسيّه حكومت مىكردند .\r\n\r\n\r\n","description":"","footnote":"\r\n( 1 ) . در سال دويست و شصت و يك هجرى خليفه در مخالفت با ادعاهاى يعقوب ليث ، منشور حكومت تمام ماوراء النهر را براى نصر بن احمد سامانى فرستاده بود .\r\n","page_name":" 1657 ","page_number":173},
  {"content":"\r\n . \r\n","description":"","footnote":"","page_name":" 1658 ","page_number":174},
  {"content":"\r\n\r\n\r\nذكر وقايع سال دويست و هفتادم از رحلت خير البشر\r\nو در سال دويست و هفتادم از رحلت خير البشر ، معتضد فرمود كه شميله « 1 » را كه از امراى صاحب زنج بود و به طريق امان نزد معتضد آمده بود ، به واسطهء آنكه جماعتى را به بيعت شخصى كه هيچ‌كس او را نمىشناخت ، دعوت مىنمود و جماعتى كثير كه به او بيعت كرده بودند در مجلس حاضر گردانند و از وى اقرار كشند كه : مردم را به بيعت كه دعوت كردى ؟ و كه‌هااند كه با تو بيعت كردند ؟ چون شميله حاضر شد هرچند از وى پرسيدند اقرار نكرد و گفت : اگر آن شخص در زير پاى من باشد قدم از وى برنمىدارم كه مبادا آزارى به او رسد .\r\nبنابراين ، معتضد فرمود تا او را بر عمودى بسته تمامى بدن او را به آتش مىسوختند ، چنانچه هربارى كه آهن گرم كرده بر بدن او مىنهادند پاره‌اى از گوشت جدا مىشد . و همچنين مىكردند تا تمامى گوشت او فرو ريخت و او اقرار نكرد . آخر الأمر ، گردنش بزدند و بر دار آويختند . و در اوّل شهر صفر اين سال المعتضد باللّه از سامره به قصد دفع قبيلهء بنى شيبان كه در زمين موصل مدتهاى مديد به فتنه و فساد سر برآورده بودند متوجّه گشت و در دامنهء كوه توباد ، كه محل پناه ايشان بود ، اكثر بلكه تمامى ايشان را به قتل رسانيد و شرّ ايشان را از سر خلايق دور گردانيد « 2 » . و در اين سال المعتضد باللّه بيست هزار دينار فرستاد تا گردنهء كوه حلوان را كه تجّار و مترددّين در گذشتن آن بسيار جفا مىكشيدند ، راه را هموار ساختند . و هم در اين\r\n\r\n\r\n","description":"","footnote":"\r\n( 1 ) . تاريخ طبرى : شيلمه ؛ الكامل : شميله . وى محمّد بن حسن بن سهل برادرزادهء فضل بن سهل ذو الرّياستين بوده است .\r\n( 2 ) . ابن أثير مىنويسد : « معتضد اوّل اعراب پيرامون « سن » را قتل عام كرد و تمام اموال آنها را ربود . . . و بنى شيبان ترسيدند و درخواست عفو نمودند و گروگان دادند و او آنها را بخشيد . » ؛ - الكامل ، ج 12 ، ص 296 ؛ ابن خلدون ، العبر ، ج 2 ، ص 539 .\r\n","page_name":" 1659 ","page_number":175},
  {"content":"\r\n\r\nسال ، در بغداد قصر حسنى حسن بن سهل را كه او به بوران ، دختر خود ، داده بود دار الخلافه ساخت و از سامره به بغداد انتقال نمود . و بعد از معتضد جميع خلفاى عباسيّه تا انقراض دولت ايشان در آن قصر مىبودند . غايتش هريكى بر آن عمارتها زياده مىكردند تا آنكه آن قصر در خوبى عمارت به جايى رسيد كه در آن وقت در تمامى دنيا عديل و نظير نداشت و لشكر مغول و تتار آن را خراب كردند « 1 » ، چنانچه عنقريب تفصيل آن خواهد آمد ان شاء اللّه تعالى . و در اين سال ، شش بار در شهر اردبيل زلزله شد ، چنانچه تمامى عمارات آن شهر فرو ريخت الّا صد خانه . و صد هزار و پنجاه كس در آن زلزله هلاك شدند . و در رى و طبرستان تمامى آبها در زمين فرو ريخت ، چنانچه سه رطل آب به يك درم رسيد و به واسطهء آن قحطى عظيم واقع شد و خلقى بسيار از گرسنگى و تشنگى هلاك شدند . و در اين سال ، اسماعيل سامانى لشكر به تركستان كشيد و پسر پادشاه تركستان و خاتونش را با ده هزار كس اسير كرده به سمرقند آورد و چندان غنيمت به دست لشكريان اسماعيل افتاد كه در وقت قسمت هر سوارى را هزار درم رسيد و اسب و شتر و گوسفند در حساب نبود « 2 » . و از اعيان ملك در اين سال جعفر ، پسر معتضد ، در سامره وفات يافت و راشد ، مولاى موفّق كه حاكم دينور بود ، درگذشت و مسرور خادم كه از اكابر امرا بود نيز در اين سال وفات يافت « 3 » .\r\n\r\n\r\n","description":"","footnote":"\r\n( 1 ) . فتح بغداد روز يكشنبه چهارم صفر ششصد و پنجاه و شش هجرى به دست هلاكو خان اتّفاق افتاد . در اين روز با تسليم مستعصم ، سلسلهء عباسى بكلّى منقرض شد .\r\n( 2 ) . منابع مهمّ تاريخى از اين لشكركشى به اختلاف سخن گفته‌اند ، ولى همه در اين قول متّفق‌اند كه كليساى نسطورى شهر طراز تركستان به دستور اسماعيل سامانى بكلّى خراب شد و به جاى آن مسجد جامع بنا گرديد ( تاريخ بخارا ، ص 118 ) و نام پادشاه تركستان در مروج الذّهب طنكش آمده است .\r\n( 3 ) . محمّد بن اسماعيل بن يوسف ترمذى ، احمد بن سيّار بن ايّوب فقيه مروزى ، و ابو جعفر احمد بن عمران فقيه حنفى نيز در اين سال درگذشتند .\r\n","page_name":" 1660 ","page_number":176},
  {"content":"\r\n\r\n\r\nذكر وقايع سال دويست و هفتاد و يكم تا دويست و هفتاد و چهارم از رحلت خير البشر\r\nو در سال دويست و هفتاد و يكم از رحلت ، معتضد به عزم تسخير قلعهء ماردين كه حمدان بن حمدون آن را داشت ، از بغداد بيرون رفت و قهرا و جبرا آن قلعه را فتح نموده حكم فرمود تا او را خراب كردند به نوعى كه مطلقا اثرى از آثار آن نماند . و در اين وقت كه معتضد به محاصرهء آن قلعه مشغول بود دختر خمارويه ، حاكم مصر ، كه او را « قطر الندى » گفتندى و قبل از اين در سال دويست و شصت و يكم از رحلت مذكور شد كه معتضد قطر الندى را به عقد خود درآورده بود در اين وقت ، همراه عمّ خود ، ابن الجصاص ، كه از كبار امراى خمارويه بود با تجملّى عظيم و جهاز بىنهايت به بغداد درآمد . و در تواريخ معتبره مسطور است كه از جمله جهاز قطر الندى يكى آن بود كه چهار هزار كمر مرصّع و ده صندوق شترى جواهر و صد هاون طلاى مرصّع به جواهر همراه داشت و ساير چيزها بر اين قياس مىتوان نمود و با وجود آن ، صد هزار دينار زر نقد ديگر همراه آورده بود كه از آنچه در بلاد مصر پيدا نمىشود در عراق عرب بخرند . و آن روزى كه قطر الندى به بغداد درآمد آنچنان آيينى بسته بودند كه هيچ‌كس ياد نداشت . و در اين سال ، معتضد در حين مراجعت از فتح قلعهء ماردين پسر خود على را ، كه به المكتفى باللّه ملقّب بود ، به ايالت رى و قزوين و زنجان و قم و همدان و دينور فرستاد و احمد بن الأصبغ را وزير او ساخت و عمر بن عبد العزيز بن ابو دلف را ايالت اصفهان و نهاوند و كرج « 1 » ارزانى داشت . و در اين سال ، اهل اسلام بر روميان ظفر [ 201 ب 
  ] يافته غنايم بسيار\r\n\r\n\r\n","description":"","footnote":"\r\n( 1 ) . كرج اراك .\r\n","page_name":" 1661 ","page_number":177},
  {"content":"\r\n\r\nبه دست آوردند . و در رى و طبرستان آنچه از بقيّهء آب مانده بود در اين سال فرو ريخت و آنچنان در آن بلاد قحطى عظيم شد كه مردم يكديگر را مىخوردند ، بلكه فرزندان خود را مىخوردند .\r\nو در روز سه‌شنبه پنجم ربيع الاوّل سال دويست و هفتاد و دويم از رحلت ، المعتضد باللّه به بغداد درآمد و جشنى عظيم ساخت و اعيان و اكابر ساير خلايق را فراخور حال هر يكى رعايت نمود . و هم در اين سال ، معتضد به اطراف و اكناف عالم احكام فرستاد كه بعد از اين در روز نوروز بايد كه هيچ آفريده به رسوم مجوس كه عبارت از آتش افروختن و آب ريختن و تحف و هدايا فرستادن باشد ، قيام ننمايند و نوروز را بايد كه در يازدهم شهر حزيران به فعل آورند و آن روز را « نوروز معتضدى » مىخواندند « 1 » . و در ذيحجّهء اين سال ، ابراهيم پسر احمد ماردانى جمازه سوار مصر رسيد و به معتضد خبر رسانيد كه جمعى از خواجه‌سرايان حرم خمارويه وى را بر فراشش به قتل رسانيدند « 2 » و بعد از وى پسر خمارويه ، جيش « 3 » ، به جاى وى بر سرير حكومت نشست ، و ليكن بعد از پنج روز جيش بن خمارويه را نيز كشتند و خانهء او را غارت كردند و برادر خمارويه را نيز كشتند و هارون بن احمد طولون را به امارت نشانيدند و هارون هر ساله هزارهزار و پانصد هزار دينار تقبّل نمود كه به دار الخلافه مىرسانيده باشند ، بنابراين معتضد او را به سلطنت ديار متمكّن گردانيد .\r\nو در محرّم سال دويست و هفتاد و سيّم از رحلت ، خليفه معتضد از بغداد به جانب موصل جهت قلع و قمع هارون شارى رفت و به اندك توجّه او را به دست آورده به جانب بغداد مراجعت نمود و هارون شارى را كه مدّتهاى مديد بود كه كوس تمرّد و عصيان مىزد ، در بغداد بردار كرد . و در اين سال ، حسين بن حمدان با خوارج جنگى عظيم كرده فتح نمود و غنايم بسيار به دست آورده نزد خليفه معتضد آمد و معتضد از وى راضى شده پدرش حمدان را از بند بيرون آورد و به عنايات پادشاهانه سرافراز ساخت . و در تاريخ شيخ جلال الدّين سيوطى مسطور است كه از جمله وقايع اين سال آنكه معتضد حكم فرمود تا معاوية بن ابو سفيان را بر منابر لعن كنند و عبيد اللّه وزير ، او را از اين حكم بازداشت و گفت : يا امير المؤمنين ، اجراى اين حكم موجب فتنهء عظيم عوام خواهد بود . امّا معتضد به سخن او التفات ننموده احكام مشتمل بر فضايل امير المؤمنين على ، عليه السّلام ، و لعن معاوية بن\r\n\r\n\r\n","description":"","footnote":"\r\n( 1 ) . البّته اين كار دوام نداشت و نوروز ايرانى بر رغم تمام عوامل باز به حال خود برگشت و اكنون در بلاد عرب نوروز همان نوروز ايرانى اوّل فروردين مىباشد ؛ - ابن أثير ، الكامل ، ج 12 ، ص 302 ، توضيح مترجم .\r\n( 2 ) . در خصوص علّت قتل خمارويه كه همان همارويهء ايرانى است ؛ - ابن أثير ، الكامل ، ج 12 ، ص 308 ؛ مسعودى ، ترجمهء مروج الذّهب ، ج 2 ، ص 640 .\r\n( 3 ) . هر سه نسخه : جشن . كنيهء خمارويه « ابو الجيش » بوده است .\r\n","page_name":" 1662 ","page_number":178},
  {"content":"\r\n\r\nابو سفيان نوشته به اطراف و جوانب عالم روان گردانيد . در اثناى اين حال ، قاضى يوسف كه كمال تقرّب داشت پيش آمد و گفت : يا امير المؤمنين ، از فتنهء عوام مىترسم . معتضد گفت : ايّها القاضى ، تو به حال خود باش ، اگر عوام شروع در غوغا كنند بفرمايم تا همه را قتل عام كنند .\r\nقاضى گفت : يا امير المؤمنين ، قبول كردم كه عوام ساكت شدند ، امّا هرگاه كه تو اين قدر به فضايل على بن أبى طالب در مكتوبات نوشته ظاهر مىسازى تمامى خلق به علويانى كه هر لحظه بىمعاون خروج مىكنند خواهند گرويد ، فكر آن‌چه خواهى كرد ؟ چون معتضد اين سخن بشنيد از آن عزيمت بازايستاد و فرستادن آن احكام بر طرف شد . و در اين سال ، دو هزار و پانصد نفر از اسيران اهل اسلام را فديه داده از نصارى روم خلاص كردند . و از جمله وقايع اين سال ، محاصرهء صقالبه بود روميان را در شهر قسطنطنيه . چون قيصر روم از محاربهء ايشان عاجز آمده و كارش به اضطرار رسيد فرمود تا بنديان اهل اسلام را از بند بيرون آورده سلاح دادند و به جنگ صقالبه فرستادند . اين جماعت با آنكه مدتهاى مديد دربند بودند در حملهء اوّل ، صقالبه را درهم شكستند و غنايم بسيار از ايشان گرفته به نظر قيصر درآوردند . قيصر از جرأت و شجاعت ايشان انديشيده فرمود تا ايشان را در بلاد متفرّق ساختند . و از جمله وقايع اين سال آنكه عمرو ليث شنيد كه رافع بن هرثمه به جانب جرجان به جنگ محمّد بن زيد علوى رفته فرصت غنيمت شمرده عزم تسخير خراسان نموده اكثر ولايات خراسان را متصرّف گشت . رافع بن هرثمه در جنگ محمّد بن زيد علوى غلبه كرده اكثر ولايات او را گرفته بود و در رى قرار گرفته كه اين خبر به او رسيد كه عمرو ليث اكثر ولايات خراسان را گرفته ، لاجرم رافع مضطرب گشته متوجّه خراسان گشت و با محمّد بن زيد علوى صلح كرده به اين شرط كه رافع خطبه و سكّه به نام محمّد بن زيد بخواند و محمّد علوى رافع را به سه هزار سوار امداد نمايد « 1 » . بنابراين ، رافع چون به نيشابور رسيد خطبه به نام محمّد بن زيد خواند و با عمرو ليث جنگ كرده مغلوب گشت . پس از معركه روى گردانيده در شهر نيشابور متحصّن گشت و كس پيش محمّد بن زيد فرستاده مدد طلبيد . عمرو ليث چون اين خبر را شنيد دانست كه اگر مدد محمّد علوى به رافع رسد كار بر وى مشكل خواهد بود ؛ بنابراين ، كس پيش محمّد بن زيد علوى فرستاد كه : زينهار ! هزار زينهار ! بر سخن رافع اعتماد مكن كه او بنابر مصلحت با تو ملايمت مىكند ، امّا هرگاه كه استقلال يافت بىدغدغه در صدد استيصال تو خواهد كوشيد .\r\nمحمّد بن زيد اين سخن را پسنديده از امداد رافع بن هرثمه تغافل ورزيد . و چون رافع ديد كه مددى كه از جانب محمّد بن زيد علوى متوقّع بود به ظهور نمىرسد بالضّروره از كمال ضعف\r\n\r\n\r\n","description":"","footnote":"\r\n( 1 ) . در ربيع الآخر سال دويست و هشتاد و دو .\r\n","page_name":" 1663 ","page_number":179},
  {"content":"\r\n\r\nگريخته روى به خوارزم نهاد . حاكم خوارزم به استقبال او بيرون آمده ظاهرا كمال تعظيم و اكرام او به جاى آورد ، آخر الأمر ، چون ديد همراه رافع جماعتى قليل مانده‌اند با او غدر كرده او را بكشت « 1 » و سرش را پيش عمرو ليث فرستاد و عمرو آن را به بغداد فرستاد . و از تاريخ ابن كثير شامى چنين معلوم مىشود كه قاتل رافع بن هرثمه عمرو ليث بوده است « 2 » .\r\nعلى اىّ حال چون در محرّم سال دويست و هفتاد و چهارم از رحلت خير البشر ، سر رافع بن هرثمه به بغداد رسيد خليفه فرمود تا چند روز آن سر را در جانب شرقى بغداد و چندگاه به جانب غربى آن شهر آويختند « 3 » . و در اين سال در شهر مصر هوا به مرتبه‌اى سرخى پيدا كرد كه همه‌چيز سرخ مىنمود و مردم از اين حال ترسيده از شهر بيرون رفتند و دست به دعا و تضرّع برآورده از حقّ ، سبحانه و تعالى ، رفع آن بليّت مسئلت نمودند تا حقّ ، سبحانه و تعالى ، آن بليّه را از ايشان برداشت . و از جملهء وقايع اين سال آنكه هر شب در قصر معتضد شخصى به صور مختلفه ظاهر مىشد ، چنانچه گاهى با محاسن سفيد به وضع رهبانان خود را به معتضد مىنمود و گاهى به صورت جوانى خوش‌صورت جلوه‌گر مىشد و بعضى اوقات به هيئت بازرگانان ظهور مىكرد و گاهى با تيغ آخته به وضع سپاهيان در نظر مىآمد و بعضى از خدم حرم معتضد را مىزد . و اين قضيّه در ميان خاص و عام اشتهار يافت . بعضى گفتند كه اين شيطان است كه قصد ايذاى معتضد دارد ، و بعضى مىگفتند كه اين يكى از صلحاى زمان است كه مىخواهد معتضد را از افعال ذميمه باز دارد .\r\nالقصّه ، هركس در باب او چيزى مىگفت و معتضد هرچند در باب گرفتن او سعى مىنمود ميسّر نمىشد و هرچند كه حافظان و حارسان و كاهنان و ساحران دور قصر نگاه مىداشت و از جهت ضبط ، ديوارهاى دار الخلافه را بلند مىساخت فايده نمىداد . و قريب به بيست سال ، بلكه بيشتر ، هر شب اين صورت به وقوع مىانجاميد تا آنكه در زمان خلافت المقتدر باللّه لشكرى از بغداد به جنگ روم و حراست شهر طرسوس فرستاد و جمعى كثير از خدمتكاران حرم از خواجه‌سرايان نيز با آن مردم همراه كرد . چون اين لشكر از بغداد بيرون آمدند من بعد ، از آن شخص اثرى ظاهر نشد . آخر معلوم شد كه يكى از خواجه‌سرايان معتضد بود كه به يكى از كنيزان خاصهء او عاشق شده بود . چون ديدن آن كنيزك او را ميسّر نشده بود دست به دامن\r\n\r\n\r\n","description":"","footnote":"\r\n( 1 ) . در هفتم شوّال سال دويست و هشتاد و سه هجرى .\r\n( 2 ) . علاوه بر طبرى و ابن أثير ، در تاريخ طبرستان ( ص 192 ) و تاريخ سيستان ( ص 252 به بعد ) كشته شدن رافع به دست امير خوارزم قيد شده است .\r\n( 3 ) . خليفه به پاداش اين خدمت ، حكومت رى را به عمرو ليث عطا كرد . و عمرو ليث امارت ماوراء النهر را نيز از خليفه طلب داشت و به خليفه نوشت : « اگر ندهد ، ناچار من اسماعيل بن محمّد را بركنم . » ؛ - تاريخ سيستان ، ص 254 .\r\n","page_name":" 1664 ","page_number":180},
  {"content":"\r\n\r\nشعبده‌بازان زده به مدد ايشان هر شب به صور مختلفه در حوالى حرم ظاهر مىشد و هرگاه كه او پيدا مىشد تمامى اهل حرم به تماشاى او بيرون مىآمدند و معشوقهء او نيز در آن ميان بود .\r\nو چون مردم به گرفتن او مىدويدند او فى الحال خود را در ميان يكى از عمارات يا در ميانهء درختان مىانداخت و آن وضع را از خود دور ساخته در ميان خادمان كه به طلب او مىدويدند ، او نيز به طلب خود مىدويد و فرياد مىكرد كه كجا رفت . و گاهى در اين اثنا ، خود را به معشوقهء خود رسانيده حرف و حكايت نيز مىكرد . اتّفاقا در اين وقت المقتدر باللّه آن خواجه را نيز با آن جماعت همراه كرده به جانب طرسوس فرستاد . و چون آن بدبخت از دار الخلافه بيرون رفت ديگر از آن صور اثرى ظاهر نشد . آخر الأمر ، همان كنيزك كه معشوقهء او بود حقيقت حال را باز گفت .\r\n\r\n","description":"","footnote":"","page_name":" 1665 ","page_number":181},
  {"content":"\r\n . \r\n","description":"","footnote":"","page_name":" 1666 ","page_number":182},
  {"content":"\r\n\r\n\r\nذكر وقايع سال دويست و هفتاد و پنجم از رحلت خير البشر\r\nو در سال دويست و هفتاد و پنجم ، صالح بن مدرك طايى سر راه « 1 » بر حاجّ گرفته [ 202 الف 
  ] زن و فرزند ايشان را اسير گرفته از زر نقد دو هزارهزار دينار به دست آورد . و در روز يكشنبه بيستم شهر ربيع الاوّل اين سال در نواحى كوفه آنچنان تاريكيى پيدا شد كه هيچ‌كس دست خود را نمىديد و بعد از مدّتى رعد و برق پيدا شده شروع در باران كرد و به جاى باران سنگ سياه و سفيد باريدن گرفت و بعضى از آن سنگها به وزن صد و پنجاه درم بود . و در همين سال ، آنچنان بادى پيدا شد كه اكثر درختان خرما را از بيخ بركند . و آب دجلهء بغداد به مرتبه‌اى طغيان نمود كه اكثر عمارات بغداد روى به خرابى نهاد . و در اين سال راغب ، خادم موفّق ، به غزوهء روم رفت و سه هزار كس از ايشان را به قتل رسانيد و قلاع بسيار فتح نمود و اسير بىنهايت آورد . و هم در اين سال ، ابن اخشيد طرسوس را از دست روميان بازگرفت . و احمد بن عيسى ، حاكم آمل ، در اين سال وفات يافت و به جاى او محمّد بن احمد به حكومت آمل قرار گرفت . معتضد خليفه چون خبر فوت حاكم آمل ، احمد بن عيسى ، را شنيد از بغداد به قصد تسخير آمل بيرون رفت . چون به نواحى آن ولايت رسيد محمّد بن احمد با تحف و نفايس به ملازمت معتضد شتافت . معتضد ، محمد را به عنايات پادشاهانه سرافراز ساخته ايالت ولايت آمل را به او بازگذاشت . و از مشاهير علما مبرّد نحوى در اين سال درگذشت .\r\n\r\n\r\n","description":"","footnote":"\r\n( 1 ) . در محلى به نام اجفر نزديك مكّه .\r\n","page_name":" 1667 ","page_number":183},
  {"content":"\r\n . \r\n","description":"","footnote":"","page_name":" 1668 ","page_number":184},
  {"content":"\r\n\r\n\r\nذكر وقايع سال دويست و هفتاد و ششم و هفتاد و هفتم از رحلت خير البشر\r\nو در سال دويست و هفتاد و ششم از رحلت ، به واسطهء ناهموارى حاكم آمل ، معتضد به جانب تسخير ولايت آمل و ديار بكر نهضت نمود . چون به آن نواحى رسيد از پيش هارون بن خمارويه ، والى مصر ، عريضه‌اى رسيد كه : ولايت ، قنّسرين و عواصم را پيشكش خليفه كردم به شرط آنكه مرا در ولايت مصر بازگذارد . معتضد ملتمس هارون را مبذول داشته و آمل را به تصرّف خود درآورده فرمود تا حصار آن شهر را خراب كنند . پس بارهء آن شهر را خراب كردند .\r\n\r\nگرفتارى عمرو ليث بر دست امير اسماعيل سامانى\r\nو از جمله وقايع اين سال ، گرفتارى عمرو ليث است بر دست اسماعيل سامانى . تفصيل اين امر در تواريخ معتبره بر اين منوال مسطور است كه چون عمرو ليث بر رافع بن هرثمه ظفر يافت و سر او را به بغداد فرستاد ، خليفه از عمرو ليث راضى شده فرمود تا نام عمرو ليث را بر علمها نوشتند و حجّاج خراسان را جمع ساخته فرمان داد تا منشور ايالت خراسان و ماوراء النهر و فارس و كرمان و سيستان كه به نام عمرو ليث نوشته شده بود بر ايشان خواندند « 1 » . و در اين سال ، هدايا و تحفى كه عمرو ليث از خراسان فرستاده بود به عرض خليفه رسانيدند . از جمله هدايا\r\n\r\n\r\n","description":"","footnote":"\r\n( 1 ) . گرديزى از قول عمرو ليث پس از دريافت فرمان امارت بر ماوراء النهر مىگويد : « اين را چه خواهم كرد كه اين ولايت از دست اسماعيل بن احمد بيرون نتوان كرد مگر به صد هزار شمشير كشيده . » ( زين الأخبار ، ص 18 ) . اين جمله حاكى از اين است كه خليفه در خفا اسماعيل را به مقاومت در مقابل عمرو تشويق مىكرده و عمرو بر اين امر واقف بوده است . در اين مورد ؛ - خواجه نظام الملك ، سياستنامه ، ص 12 ؛ تاريخ سيستان ، ص 254 .\r\n","page_name":" 1669 ","page_number":185},
  {"content":"\r\n\r\nبتى زرّين بود . معتضد فرمود آن صورت را در جانب شرقى بغداد در موضعى ، كه شحنگان مىنشستند ، سه روز نگاه دارند تا تمامى خلايق مشاهدهء آن نمايند و بعد از آن به خزانه سپارند .\r\nالقصّه ، چون به خراسان خبر رسيد كه ايالت ماوراء النهر از دار الخلافه به عمرو ليث مفوّض گشته عمرو ليث على الفور محمّد بن بشر را كه از معتمدان خاص او بود ، با لشكرى بسيار جرّار به جنگ حاكم آن ديار ، اسماعيل سامانى ، فرستاد . اسماعيل چون اين خبر شنيد با لشكرى آراسته از آب جيحون گذشته در برابر لشكر محمّد بن بشر صف قتال بياراست . بعد از كارزار بسيار ، محمّد بشير به قتل رسيده لشكر او هزيمت يافته به عمرو ليث پيوستند . از كشته شدن محمّد بشير ، عمرو ليث متأثر گشته خود متوجّه محاربهء اسماعيل شد و هرچند امراى او وى را مانع آمدند كه : رفتن تو مصلحت نيست لشكر بايد فرستاد ، قبول ننمود « 1 » . چون عمرو به بلخ رسيد اسماعيل سامانى به او پيغام فرستاد كه : حقّ ، سبحانه و تعالى ، مملكت وسيع به تو ارزانى داشته من طمع در آن نمىكنم و به اين سرحدّ قناعت كرده‌ام . اكنون توقّع آن است كه تو اين گوشه را به من واگذارى كه اندك جايى است . عمرو به سخن او التفات ننموده از راه پنجاب روان شد . اسماعيل نيز بالضّروره در جنبش آمده از آب عبور نموده در برابر عمرو ليث بنشست و عمرو با لشكرش نه پيش توانست آمد و نه مجال مراجعت داشت تا آنكه به اندك فرصتى لشكريان عمرو روى به هزيمت نهادند و در حين انهزام با عمرو گفتند كه مصلحت آن است كه تو از راه بيشه مراجعت نمايى . عمرو لشكر را بر راه راست روانه كرده خود به بيشه درآمد . اسب او در گل افتاد « 2 » و با اندك نفرى كه همراه او بودند خدمتش را گذاشته رفتند . در اين اثنا ، جماعتى از سپاه اسماعيل رسيده او را بگرفتند و پيش اسماعيل آوردند .\r\nو در بعضى تواريخ چنين آورده كه اسماعيل سامانى به فرمودهء معتضد خليفه كه با عمرو ليث ناخوشى تمام داشت با ده هزار سوار كه اكثر ركابهاى ايشان چوبين بود به عزم محاربهء عمرو ليث از جيحون عبور نموده و عمرو ليث با هفتاد هزار سوار جرّار متوجّه او گشت . چون فريقين در برابر يكديگر صفوف آراستند اسب عمرو ليث كه بغايت تند و سركش بود به جولان درآمده او را به صف دشمن رسانيد بىآنكه خون يك كس ريخته شود . چون\r\n\r\n\r\n","description":"","footnote":"\r\n( 1 ) . به اعتقاد صاحبنظران ، خودبزرگ‌بينى عمرو اسباب سقوط وى را فراهم آورد . استاد باستانى پاريزى علّت شكست عمرو ليث را عصيان و طغيان مردم سيستان و اطرافيان يعقوب و عمرو ، پس از پيروزيها و دست يافتن به غنايم و جواهرات و اسلحه و . . . مىداند ؛ - يعقوب ليث ، ص 302 .\r\n( 2 ) . نرشخى مىنويسد : « عمرو ليث گفت : روز حرب من بر اسبى بودم كه پنجاه فرسنگ راه رفتى و بسيار آزموده بودم .\r\nامروز همان اسب چنان سست همى رفت كه خواستم فرود آيم ، پايهاى اسب به جوى فرو شد . » ؛ - تاريخ بخارا ، ص 125 . و اين امر روز شنبه يك شب مانده از ربيع الآخر سنهء دويست و هشتاد و هفت هجرى اتفاق افتاد ؛ - تاريخ سيستان ، ص 263 .\r\n","page_name":" 1670 ","page_number":186},
  {"content":"\r\n\r\nعمرو در دست اسماعيل سامانى اسير گشت لشكريان او روى به هزيمت نهادند . آورده‌اند كه چون عمرو را در خيمه محبوس گردانيدند يكى از فراشان از پيش او مىگذشت ، عمرو او را بخواند و گفت : بسيار گرسنه‌ام . از جهت من قدرى طعام به هم رسان . فراش اندك گوشتى به دست آورده در سطل اسب كرد و در زير آن آتش برافروخت و خود به طلب برنج برفت .\r\nاتّفاقا در اين اثنا ، سگى آمده سر در سطل كرده و دهانش بسوخت ، بتعجيل سر بيرون آورده دستهء سطل در گردنش افتاد . سگ مىدويد و سطل را همراه مىبرد . عمرو از ديدن آن حال در خنده شده يكى از نگاهبانان با وى گفت : اين چه جاى خنده است ؟ عمرو جواب داد : امروز بامداد خوانسالار من شكايت آورده بود كه ششصد شترآلات و اسباب مطبخ به زحمت مىكشند ، شتران مطبخ زياده بايد كرد ، و شب هنگام ملاحظه كن كه سگ مطبخ مرا به آسانى مىكشد .\r\nو در تاريخ ابن كثير شامى مسطور است كه چون عمرو ليث را پيش اسماعيل سامانى آوردند اسماعيل او را در بر گرفت و رويش را بوسه داد و گفت : تو برادر منى . و خلعتى فاخر به او داده سوگند ياد كرد كه : هيچ اذيّتى به تو نرسانم « 1 » . و چون به جانب ماوراء النهر مراجعت كرد او را با خود ببرد و رسولى به دار الخلافه فرستاد و از كيفيّت گرفتن عمرو ليث اعلام نمود .\r\nمعتضد ، اسماعيل را ستايش نمود و ايلچيان خود را بفرستاد تا عمرو ليث را تسليم ايشان نمايد .\r\nاسماعيل او را به رسولان خليفه سپرد . و چون عمرو را به نواحى بغداد رسانيدند بر شتر سوارش كردند و به شهر درآوردند . چون چشم معتضد بر وى افتاد گفت : شكر مر خداى را كه تو را به دست من داد و كفايت شغل تو كرد . بعد از آن به حبس او اشاره كرد . در نهايت حال عمرو ليث مورّخين را اختلاف است . بعضى بر آن‌اند كه معتضد در حين وفات شحنهء بغداد را طلبيده اشاره به قتل عمرو كرد . چون آن شخص دانست كه معتضد همين ساعت درمىگذرد خود را به خون او آلوده نكرد . و چون مكتفى بر سرير خلافت نشست از حال عمرو ليث پرسيد . گفتند زنده است . بسيار خوشحال و خرّم گشت ؛ چرا كه ، از عمرو ليث بسيار نيكويى و كرم ديده بود و مىخواست كه در عوض آن مرحمت و احسان به تقديم رساند . قاسم « 2 » وزير چون دانست كه مكتفى نسبت به عمرو در مقام عنايت است بنابر عداوتى كه با او داشت كسان\r\n\r\n\r\n","description":"","footnote":"\r\n( 1 ) . بنا به روايت تاريخ سيستان ، اسماعيل در ابتدا خواست كه عمرو را از بند رها كند ، امّا نوه‌هايش ، طاهر و يعقوب بن محمّد بن عمرو كه جانشينان وى در امارت صفّارى بودند ، از اين كار ناخرسندى آشكار كردند ؛ - تاريخ ايران ، پژوهشگاه كيمبريج ، ج 2 ، ص 106 ؛ و نيز در خصوص اعزاز و اكرام عمرو ليث از طرف اسماعيل ؛ - نرشخى ، تاريخ بخارا ، ص 124 .\r\n( 2 ) . قاسم بن سليمان بن عبيد اللّه بن وهب ، كه بعد از مرگ معتضد وزير مكتفى شد . قاسم را فضايل بسيار بود از عقل و زيركى و ادب و فضل و دهاء ، امّا با وجود اين فضايل جبّار بود و در دين مطعون ؛ - هندوشاه ، تجارب السّلف ، ص 196 .\r\n","page_name":" 1671 ","page_number":187},
  {"content":"\r\n\r\nفرستاد تا او را فى الحال بكشتند و با مكتفى گفتند كه ما پنداشتيم كه عمرو زنده است ، اتّفاقا چون تفحّص آن نموديم خلاف آن ظاهر شد « 1 » . در تاريخ بناكتى مسطور است كه مدّت سلطنت عمرو ليث بيست و سه سال بود . از آثار او مسجد عتيق « 2 » شيراز است . و از عادات عمرو آن بود كه غلامان خرد خريدى و كما ينبغى تربيت ايشان نمودى و چون بزرگ شدندى آن جماعت را به امرا بخشيدى و دست از رعايت ايشان باز نمىداشتى تا آن غلامان مجموع حالات صاحبان در خفيه به عرض عمرو مىرسانيدند . و امرا چون از قضيهء غلامان بىخبر بودند گمان مىكردند كه جمعى از جنّيان ملازم پادشاه‌اند كه او را از حال نهانى آنها اعلام مىنمايند ، از اين جهت هميشه به احتياط تمام زندگانى مىكردند « 3 » .\r\nو در روضة الصّفا مسطور است كه عمرو ليث يك چشم داشت « 4 » و به غايت قهّار و قتّال بود .\r\nنوبتى از عامل فارس ، ابو الحسن ، در خشم شد گفت : برو و جميع املاك خود را فروخته بهاى آن به خزانه سپار . بعد از آن فى الحال گفت : اگر مدّت سه روز صد هزار درم بدهى فبها و الّا بفرمايم تا گردنت بزنند . ابو الحسن پيش ابو سعيد كاتب شخصى فرستاده التماس نمود كه ضامن او شود تا از بند بيرون آيد و در اداى مبلغ سعى نمايد . ابو سعيد ضامن ابو الحسن شده ابو الحسن از بند بيرون آمده هرچند سعى نمود مبلغ مذكور را سرانجام نتوانست [ فراهم 
  ] نمود . بنابراين ، بعد از سه روز پيش ابو سعيد رفته و صورت عجز خويش تقرير كرده گفت :\r\nآمده‌ام [ 202 ب 
  ] تا مرا به موكّلان سپارى . ابو سعيد او را به موكّلان سپرده به زندان فرستاد .\r\nعمرو ليث از آن قضيّه آگاهى يافته گفت : ندانم كه از ضمانت ابو سعيد تعجّب كنم يا از مراجعت ابو الحسن ! آنگاه رقم عفو بر جريمهء ابو الحسن كشيده او را رها كرد .\r\nنقل است كه عمرو ليث در يورشهاى خود مشكهاى خالى بسيار بر شتران بار كرده مىگردانيد و در اوايل حال كسى نمىدانست كه غرض از برداشتن اين مقدار مشك خالى چيست ، كه ناگاه عنان عزيمت به جانب بيراهه‌اى منعطف گردانيده در اثناى راه رودخانه‌اى بود كه گذشتن از آن ممكن نبود ، فرمود تا آن مشكها را پرريگ كرده در رودخانه ريختند و در اندك ساعت رودخانه بسته شد . بعد از آن فرمود تا خاك بسيار بر آن ريختند و با لشكر از آنجا گذشته بىخبر بر سر جماعتى كه مدّتهاى مديد تمرّد و عصيان مىورزيدند و به هيچ وجه دفع ايشان\r\n\r\n\r\n","description":"","footnote":"\r\n( 1 ) . اكثر مورّخين مرگ عمرو ليث را هشتم جمادى الاولاى دويست و هشتاد و نه هجرى دانسته‌اند .\r\n( 2 ) . در باب مشخصات و احوال اين مسجد ؛ - علينقى بهروزى ، تاريخچهء مسجد جامع عتيق شيراز .\r\n( 3 ) . گرديزى مىنويسد : « هميشه منهيان داشتى بر هر سالارى و سرهنگى و مهترى ، تا از احوال همه واقف بودى . » ؛ - زين الأخبار ، ص 11 .\r\n( 4 ) . شوخى مشهورى از ازهر بن يحيى ، پسر عمّ و سپهسالار يعقوب ، معروف به « ازهرخر » در خصوص اعور بودن عمرو ليث در قابوسنامه ( فصل نهم ) آمده است .\r\n","page_name":" 1672 ","page_number":188},
  {"content":"\r\n\r\nنمىتوانستى كرد بريخت و تمامى ايشان را به قتل رسانيد و از دغدغهء ايشان فارغ و مطمئن گرديد .\r\nو در روضة الصّفا مسطور است كه از خواص عمرو ليث هيچ‌كس به اعتبار محمّد بن شيرين نبود . عمرو روزى با او گفت : جرايم تو بسيار است . و آغاز شمردن گناهان او كرد . محمّد شيرين فى الحال سوگندان مغلظه ياد كرد كه : زياده از پنجاه بدرهء زر ندارم ، آن را به خزينه خواهم سپرد ، احتياج نيست كه مرا به گناهان ناكرده متّهم و منسوب سازى . عمرو در جواب گفت : در اين هيچ سخنى نيست كه عقلى بكمال دارى . محمّد شيرين نقود تسليم خازن نمود و عمرو از وى راضى شد .\r\nو نيز آورده‌اند كه نوبتى عمرو ليث حكم كرد كه لشكريان اسب و سلاح خود را عرض نمايند . پس خود در صحرا بنشست و سپاهيان يك‌يك از پيش او مىگذشتند و او تفحّص مىنمود كه سلاح كدام بهتر است و اسب كدام فربه‌تر « 1 » . در اين اثنا ، جمعى از لشكريان بر اسبان لاغر سوار شده از پيش وى بگذشتند . عمرو گفت : اين سپاهيان طايفه‌اى عجب‌اند ! اسبان لاغر نگاه مىدارند و سرين زنان خود را فربه مىسازند ! يكى از آن جماعت چون اين سخن شنيد از اسب فرود آمده زانو زد و گفت : اى خداوند ، سرين زن من ده مرتبه از اسب من لاغرتر است . اگر باور نمىكنى بر تو عرض كنم . عمرو از شنيدن اين سخن بسيار بخنديد و اسبى به وى بخشيد و او را به نوازش و احسان توانگر گردانيد . و خواجه نظام الملك در سير الملوك آورده كه چون اسماعيل سامانى در نواحى بلخ عمرو ليث را بگرفت بعد از آن به تفحصّ خزاينى « 2 » كه با عمرو ليث بود ، مشغول شد و هرچند تفحصّ نمود هيچ‌چيز از خزاين او ظاهر نشد و معلوم شد كه هيچ‌كس را از لشكريان او بر آن اطلاع نيست . بنابراين ، از عمرو ليث پرسيدند ، گفت : از اقارب من كسى بود سام نام ، شايد كه او خزاين ما را به‌همراه برده باشد . بعد از چند روز كه امير اسماعيل به هرات رسيد اهالى هرات امان خواستند . ايشان را امان داده در شهر درآمد و از حال سام و خزانهء عمرو ليث تفحصّ نمود . به هيچ وجه اثرى از آن پيدا نشد .\r\nچون بعد از تفحّص و تتبّع بسيار به حيثيّتى كه جميع اعيان و مشاهير هرات را سوگندان مغلظه داده استفسار احوال سام و خزانهء عمرو ليث نمودند از پيدا شدن آن نااميد گشت . و در اين يورش چون از هيچ جا لشكريان غنيمت نيافتند پس به ضيق و عسرت اوقات مىگذرانيدند و\r\n\r\n\r\n","description":"","footnote":"\r\n( 1 ) . گرديزى و ابن خلّكان آداب و تشريفات مراسم عرض سپاه توسط عمرو ليث را بدقّت نقل نموده‌اند . ابن خلّكان اين رسم عمرو را با روايتى مشابه كه در باب خسرو انو شيروان نقل كرده‌اند مقايسه مىكند ؛ - بارتولد ، تركستان نامه ، ص 221 به نقل از دكتر زرّين‌كوب ، تاريخ ايران بعد از اسلام ، ص 548 .\r\n( 2 ) . در باب خزاين چهارگانهء ، يكى خزينهء سلاح و سه‌تاى ديگر خزينهء مال ، عمرو ليث ؛ - گرديزى ، زين الأخبار ، ص 12 .\r\n","page_name":" 1673 ","page_number":189},
  {"content":"\r\n\r\nاز مردم هرات نيز امدادى واقع نشد . بنابراين ، اركان دولت امير اسماعيل به خدمت او شتافته به عرض رسانيدند كه : مصلحت در آن است كه از اهل شهر هرات و نواحى آن از سر هر آدمى دو دينار بگيريم ، دويست هزار دينار مىشود و اگر يك دينار بستانيم صد هزار دينار به هم مىرسد ؛ چرا كه ، در شهر و نواحى آن صد هزار غير از فقرا و مساكين به هم مىرسد كه از دادن دو دينار هيچ پروايى نداشته باشد و لشكر ما از پريشانى بيرون مىآيد . امير اسماعيل گفت كه :\r\nچندين هزار مسلمان را امان داده‌ام و به عهد و سوگند مؤكدّ گردانيده خلاف آن به هيچ‌وجه ممكن نيست . صلاح در آن است كه از روى سرعت تمام متوجّه بخارا شويم تا ياران ديگر اين خيال نكنند و شيطان خواهان شكستن عهد و پيمان است . پس همان ساعت از هرات بيرون آمد . چون در منزلى فرود آمد باز امرا و اركان دولت او به اتّفاق پيش او آمده گفتند : از مملكتى كه محقّق نيست كه در تصرّف ما قرار خواهد يافت يا نه بىاستعداد بيرون آمدن از صلاح ملكى بسيار دور مىنمايد . امير اسماعيل باز همان جواب داده گفت : همان خداى كه اسب عمرو را به تازيانهء تقدير پيش من دوانيد و او را اسير من گردانيد قادر است بر آن‌كه بىغارت و تاراج جمعى مردم مظلوم مرحوم تهيّهء اسباب لشكر من كند . پس آن جماعت مأيوس و نااميد از پيش او برخاستند . در اثناى اين حال ، كنيزكى از كنيزكان خاص امير اسماعيل حمايلى مرصّع به لعل و ياقوت از گردن خود بيرون آورده بر بالاى جام خود نهاده به طهارتخانه رفت . غليواژى « 1 » به گمان آنكه گوشت است از هوا درآمده آن را درربود .\r\nجماعتى از لشكريان سوار شده بر اثر غليواژ كه خواست فرود آيد از اطراف و جوانب رسيدند تا غليواژ حمايل را از گردن خود بيفكند . اتّفاقا در برابر آن چاهى بود ، حمايل در آن چاه افتاد . طناب آوردند و كسى را در چاه فرستادند . چون آن شخص به چاه رفت ديد كه از آن چاه راه به جايى مىرود . چون چند قدم پيش رفت ديد كه صندوقهاى بسيار در آنجا نهاده‌اند . خبر كرد . آخر مشخّص شد كه آن خزانهء عمرو ليث [ است 
  ] كه سام از بلخ گريزانيده در حدود هرات در اين بيراهه نگاهداشته بود . چون آن را بيرون آوردند برابر آنچه از خزانهء « 2 » عمرو ليث تصوّر داشتند و از اهل هرات و نواحى آن مىخواستند در آنجا يافتند .\r\n* * *\r\n\r\n\r\n","description":"","footnote":"\r\n( 1 ) . غليواژ : زغن . - و .\r\n( 2 ) . البته غير از اين ، قسمت مهم خزانهء عمرو ليث همراه نوادگان وى ، پسران محمّد فتى العسكر ، بود كه عمرو ليث موقع اسارت به آنها سفارش كرد كه بيست ميليون درهم به امير اسماعيل سامانى يا خليفه جهت فديه بدهند ، ولى آنها قبول نكردند و آن همه مال را به سپاهيان و ديگران بخشيدند ؛ - دكتر زرّين‌كوب ، تاريخ ايران بعد از اسلام ، ص 547 ؛ تاريخ سيستان ، ص 277 .\r\n","page_name":" 1674 ","page_number":190},
  {"content":"\r\n\r\nو اين به بركت وفا به عهد بود ، لهذا در حديث نبوى وارد است كه لا دين لمن لا عهد له يعنى :\r\nكسى كه به عهد خود وفا نكند هيچ دين ندارد . و گويا كه اسم اسماعيل مقتضى وفا به عهد است ؛ چرا كه ، به صحّت رسيده كه روزى حضرت اسماعيل ذبيح اللّه ، على نبيّنا و عليه التّحيّة و السّلام ، با دوستى همراه افتاد . آن شخص به در خانهء خود رسيد . حضرت اسماعيل را گفت :\r\nمن همراهى تو را دوست مىدارم . با من وعده كن كه در اين موضع بنشينى تا من به خانه روم و مهمّى كه دارم بسازم و فى الحال بيرون آيم . ذبيح اللّه « 1 » قبول كرد و آنجا بنشست . آن مرد چون به خانه آمد مهمّى كلّى پيش آمد كه اسماعيل را فراموش كرده به چارهء كار خود مشغول گشت .\r\nبعد از سه روز به آن موضع آمد . حضرت اسماعيل را در آنجا نشسته ديد ، گفت : اى ثمرهء شجرهء نبوّت ، اينجا چرا نشسته‌اى ؟ گفت : به وعدهء تو اينجا نشسته انتظار تو مىبرم . گفت : چون من نيامدم تو چرا نرفتى ؟ گفت : چون وعده كرده بودم خلف روا نداشتم ، و اگر مدّتها نمىآمدى من در اينجا بودم . بنابراين حقّ ، سبحانه و تعالى ، در كلام مجيد ذبيح اللّه را « صادق الوعد » ناميده ستايش مىفرمايد كه  إِنَّهُ كانَ صادِقَ الْوَعْدِ وَ كانَ رَسُولًا نَبِيًّا  « 2 » يعنى : او پيغمبرى است راست‌وعده و درست‌عهد .\r\nو در آداب السّلاطين مسطور است كه پادشاهى را مهمّى صعب پيش آمد كه به زور لشكر از عهدهء آن بيرون نتوانستى رفت . در دل خود عهد كرد كه اگر خداى تعالى مراد مرا به دلخواه من سازد هر نقدى كه در خزينه دارم بر فقرا و مساكين قسمت نمايم . حقّ ، سبحانه و تعالى ، به زودى و خوبى مهّم او را كفايت كرد . پادشاه خواست كه به عهد خود وفا كند ، خازن را طلبيد و فرمود تا نقود خزانه را تمامى حساب كنند . بعد از حساب مبلغى كلّى برآمد . امرا و اركان دولت گفتند : اى ملك ، اين مقدار مال به درويشان نشايد داد ، كه لشكر بىنوا مىماند . پادشاه گفت :\r\nمن عهد كرده‌ام كه اين همه بر فقرا و اهل استحقاق رسانم . علما فتوى نوشتند كه ملازمان ملوك نيز به حكم و العالمين عليها از جملهء اهل استحقاق‌اند . پادشاه در اين قضيّه متحيّر شده بر غرفه‌اى نشسته بود . ناگاه ديوانه‌اى در گذر آمد . پادشاه فرمود كه آن ديوانه را بطلبند . چون حاضر شد پادشاه گفت : اى ديوانه ، من اينچنين عهدى و شرطى به خدا بسته بودم ، اكنون امرا و اركان دولت من به اتّفاق راضى نمىشوند و علما سپاه مرا استحقاق آن ثابت مىكنند ، تو چه مىگويى ؟ ديوانه گفت : اى ملك ، در وقت عهد و نذر كه مىكردى سپاه تو در خاطرت گذشته بود ؟ ملك گفت : نى . همين فقرا و محتاجين در خاطر خود گذرانيدم و اين زر را به ايشان نذر كرده‌ام . ديوانه گفت : پس به آنها كه در خاطر گذرانيده‌اى بده . يكى از امرا گفت : اى ديوانه ،\r\n\r\n\r\n","description":"","footnote":"\r\n( 1 ) . ذبيح اللّه لقب حضرت اسماعيل است . - و .\r\n( 2 ) . مريم ، 54 .\r\n","page_name":" 1675 ","page_number":191},
  {"content":"\r\n\r\nآن مال بىحدّ است و سپاهى محتاج مىماند . ديوانه روى از آن شخص برتافت و گفت : اى ملك ، تو به آن كس كه عهد و نذر بسته‌اى بار ديگرى كار دارى يا نى ؟ اگر ديگر بار كارت به او خواهد بود به عهد خود وفا كن و اگر به او كارى ندارى و محتاج نخواهى شد هرچه خواهى بكن . پادشاه از شنيدن اين سخن متأثر شده بسيار بگريست [ 203 الف 
  ] و فرمود تا همهء اموال را بر فقرا قسمت نمودند . بعد از قسمت آن اموال بر فقرا گنجى در آن مملكت ظاهر شد كه اضعاف آنچه بر فقرا قسمت كرده بود به دست او آمد ،  مَنْ جاءَ بِالْحَسَنَةِ فَلَهُ عَشْرُ أَمْثالِها  « 1 » . و حكما گفته‌اند كه هيچ‌كس برابر سلاطين به وفاى به عهد محتاج نيست ؛ چرا كه ، سخن ايشان به مسامع همه‌كس مىرسد و احوال ايشان در همهء مجالس گفته مىشود و تمامى خلق بر عهد و پيمان ايشان اطلاع مىيابند و چون ايشان عهد خود را به پايان نرسانند دوست و دشمن را بر ايشان اعتماد نماند ، و وفا به عهد را فوايد بسيار و بركات بىشمار است .\r\nآورده‌اند كه چون يعقوب ليث ، محمّد طاهر را در نيشابور محاصره كرد و غلبهء يعقوب بر همگنان ظاهر شد اركان دولت محمّد طاهر از براى حفظ مراتب خود پنهانى به يعقوب ليث مكتوبات اخلاص‌آميز نوشتند و در باب هوادارى او داد مبالغه دادند ، الّا ابراهيم حاجب كه او هيچ كتابتى ننوشت و كس نفرستاد و چون يعقوب نيشابور را گرفت و رعايا و حشم را در ضبط خود درآورد ابراهيم حاجب را طلبيد و از وى پرسيد : چون تو به من مكتوب ننوشتى ؟ و جميع امراى محمّد طاهر اظهار دولتخواهى من نموده مكتوبات به من نوشتند ؟ ابراهيم گفت :\r\nاى ملك ، مرا به خدمت تو پيشتر آشنايى نبود كه در تجديد آن كوشيده كتابتى بنويسم ، و از محمّد طاهر هم شكايتى نداشتم كه به او در مقام نفاق درآيم . بنابراين ، از خود رخصت آن نيافتم كه حقّ انعام و پرورش او را بر طرف نهاده اين‌چنين مكتوبى بنويسم . يعقوب سخن ابراهيم حاجب را بسيار پسنديده و گفت : تو لايق آنى كه تو را تربيت كنند . پس او را از جملهء آن جماعت تربيت نموده از جملهء مقرّبان خود گردانيد و آنها را كه به نفاق جانب ولينعمت خود را گذاشتند به انواع عقوبات و تعذيبات مبتلا گردانيد و هلاك ساخت . و در وصاياى هوشنگ مسطور است كه : اى فرزند ، از نقض عهد و خلف وعده اجتناب نماى كه شآمت غدر و خلف وعده زود مىرسد . آورده‌اند كه افراسياب در باب داد مظلوم از ظالم گرفتن بسيار مبالغه نمودى و در اين باب خود رنج بىحد كشيدى . روزى جمعى از ندما گفتند كه : در اين باب بسيار مبالغه مىنمايى و از عيش و تماشا باز مىمانى . گفت : وعدهء خود را خلاف نمىتوانم كرد . گفتند : ما از تو وعده‌اى نشنيديم . گفت : پادشاهى در ذات خود وعده‌اى است و بر ذمّهء\r\n\r\n\r\n","description":"","footnote":"\r\n( 1 ) . هركه نيكى كند ده چندان آن پاداش بيند . - و .\r\n","page_name":" 1676 ","page_number":192},
  {"content":"\r\n\r\nپادشاه لازم است كه بر اين وعده وفا كند و وفا آن است كه داد مظلوم از ظالم بستاند . پس از سلاطين هركه بدين طريق نرود خلاف وعده كرده باشد .\r\nپادشاهى از حكيمى سؤال كرد كه : مرا كدام صفت عزيز مىگرداند ؟ حكيم گفت : به وعده وفا كردن . و حكما گفته‌اند كه از فضايل وفا به عهد يكى آن است كه بقاى جهان به آن بسته است ؛ چرا كه ، مدار ضبط عالم بر سلطنت است و مدار سلطنت بر لشكر . و ملوك عالم خزاين خود را بر حشم و لشكر بدان اميد صرف مىكنند كه به هنگام خروج دشمن قوى به عهد خود وفا نمايند . پس اگر رسم وفا برافتد بر هيچ‌كس از سپاهيان اعتماد نماند و اركان ملك خلل‌پذير شود و ديگر در سود او معامله و زراعات و تجارات بسى عقود عهود واقع است كه اگر آنها به وفا نرسد نسق و نظام جهان محو و نابود گردد .\r\n* * * \r\n[ خروج ابو سعيد جنابى 
  ]\r\nو از جمله وقايع اين سال آنكه در جمادى الآخر رأس و رئيس قرامطه ، ابو سعيد جنابى ، در نواحى بصره خروج كرد و خلقى بسيار بر وى جمع شدند و حوالى بصره را به قتل رسانيده متوجّه قطيف گشت . معتضد خليفه بر حال او اطلاع يافته به حاكم بصره نوشت كه : « در استحكام شهر كوشيده منتظر امداد باشد . » از اين جهت ، والى بصره در صدد ضبط حصار درآمده آنچنان استحكام آن نمود كه ابو سعيد از گرفتن آن مأيوس گشته به جانب هجر رفت و تمامى اين سال در آن حدود فساد مىكرد و خلق بر وى جمع مىشدند تا آنكه در ربيع الاوّل سال دويست و هفتاد و هفتم كار او بالا گرفت و خليفه معتضد ايالت بحرين و يمامه را به عباس عمرو غنوى ارزانى داشت مشروط بر آنكه شرّ ابو سعيد جنابى از سر مسلمانان دفع نمايد .\r\nپس عباس غنوى با ده هزار سوار متوجّه جنگ ابو سعيد گشت و ابو سعيد و تمامى آن لشكر را با اميرش دستگير كرده در حضور ابو سعيد تمامى لشكرش را به گرسنگى بكشت و ابو سعيد را تنها بر شترى سوار كرده پيش خليفه فرستاد و گفت : برو به صاحب خود آنچه ديدى بتفصيل بازگوى . و اين عكس قضيّهء عمرو ليث بود ؛ چه ، آنجا سردار كشته شد و هيچ يك از لشكريان را آزارى نرسيد و اينجا تمامى لشكر هلاك گشت و سردار تنها خلاص گشت . و در اين سال ، معتضد خليفه جهت امير اسماعيل خلعتهاى فاخره و منشور حكومت سيستان ، خراسان ، مازندران ، رى ، و اصفهان فرستاد . امير اسماعيل خلعتهاى خليفه را يك‌يك مىپوشيد و بعد از پوشيدن هريك دو ركعت نماز مىگزارد و چون تمام خلعتها پوشيده مناشير « 1 » خليفه\r\n\r\n\r\n","description":"","footnote":"\r\n( 1 ) . مناشير : جمع منشور . - و .\r\n","page_name":" 1677 ","page_number":193},
  {"content":"\r\n\r\nببوسيد و شرايط تعظيم به جاى آورد و آن كسى را كه خلعتها و احكام آورده بود هفتصد هزار درم داد . در اين اثنا ، خبر رسيد كه محمّد بن زيد علوى « 1 » ، صاحب طبرستان ، به عزم تسخير ولايت خراسان بيرون آمده . امير اسماعيل كس پيش او فرستاده او را نصيحت كرد ، امّا مفيد نيفتاد « 2 » . بنابراين ، امير اسماعيل محمّد هارون « 3 » را به جنگ او فرستاد . بعد از تلاقى فريقين معركهء كارزار گرم شد و محمّد هارون غالب آمد و صاحب طبرستان در معركه زخم خورده بدان هلاك شد و محمّد بن هارون به نيابت امير اسماعيل در جرجان حاكم گشت . و چون امير اسماعيل او را طلب داشت تمرّد و عصيان پيش گرفته نيامد و در آنجا استقلال تمام پيدا كرد .\r\nو در تاريخ ابن كثير شامى آورده كه محمّد بن زيد ، حاكم طبرستان ، در تشيّع غلوّى تمام داشت . اتّفاقا ، روزى دو شخص كه نام يكى معاويه بود و نام ديگر على نزاع كرده پيش وى آمدند . چون محمّد بن زيد بر نامهاى ايشان اطلاع يافت فرمود كه معلوم است كه حقّ به جانب على است . آن يكى كه نامش معاويه بود گفت : يا ايّها الأمير ، در اين قضيّه تأمّل واجب است ؛ چرا كه ، پدر من در تشيّع تعصّب تمام داشت و در شهر ما اهل سنّت غالب بودند از ترس ايشان مرا معاويه نام كرد و پدر اين شخص در خروج علم بود و چون اين پسرش در قلمرو شما متولّد شده از ترس او را على نام كرده . محمّد بن زيد علوى از اين سخن بسيار تعجّب نمود و چون تحقيق نمود چنين بود .\r\n\r\n\r\n","description":"","footnote":"\r\n( 1 ) . پس از اينكه حسن بن زيد داعى كبير ، در سوم رجب سال دويست و هفتاد هجرى پس از نوزده سال و هشت ماه امارت درگذشت ، برادرش ، محمّد ، به جاى او نشست و رهبرى علويان طبرستان را به عهده گرفت . وى مشهور به داعى مطلق ، داعى الى الحق و به قول ابن اسفنديار ( تاريخ طبرستان ، 249 ) داعى كبير بوده است و بنا به تصريح ابن أثير وى شاعر ، فاضل ، عارف ، و نيكوسيرت بوده است ؛ - الكامل ، ج 13 ، ص 24 .\r\n( 2 ) . هنگامى كه سراسر خراسان به قلمرو سامانيان منضم شد ، محمّد بن زيد كه مىدانست سامانيان عمّال مستقيم خلفا بوده دير يا زود خواهند كوشيد تا دوباره نفوذ و استيلاى خليفه را بر گرگان و طبرستان استقرار بخشند ، پيشدستى كرد و به عزم جلوگيرى از سوداهاى اسماعيل سامانى ، سپاهى در گرگان گرد آورد و عزم خراسان كرد .\r\n( 3 ) . محمّد بن هارون سرخسى قبل از پيوستن به امير اسماعيل ، در سرخس خيّاط بود ، بعد با كمك عدّه‌اى به راهزنى مشغول گشت ، بعد جزو سرداران رافع بن هرثمه بود ، و پس از كشته شدن رافع جزو سرداران امير اسماعيل شده بود .\r\n","page_name":" 1678 ","page_number":194},
  {"content":"\r\n\r\n\r\nذكر وقايع سال دويست و هفتاد و هشتم و دويست و هفتاد و نهم از رحلت خير البشر\r\nو در سال دويست و هفتاد و هشتم از رحلت خير البشر ، روميان از راه برّ و بحر لشكر بر بلاد رقّه كشيده و خلقى بسيار از ايشان به قتل رسانيدند و پنج هزار نفر عورات و اطفال از آن ولايت اسير بردند . و هم در اين سال در ولايت آذربايجان وبايى « 1 » عظيم پيدا شد ، چنانچه مردم از دفن موتى « 2 » عاجز آمدند و در كوچه و بازار مرده‌ها افتاده بودند . و هم در اين سال ، در بلاد اردبيل بادى عظيم پيدا شد و از وقت نماز عصر تا قريب به نصف شب امتداد يافت و بعد از آنكه باد تسكين يافت زلزله پيدا شد و اكثر خانه‌ها و عمارات آن شهر فرو ريخت و صد و پنجاه هزار كس در آن زلزله هلاك شد .\r\nو در سال دويست و هفتاد و نهم از رحلت خير البشر ، جمعى از قرامطه هجوم آورده عمّال آن نواحى جمع شدند و به دفع ايشان قيام نمودند و رئيس آن طايفه كه او را « ابو الفوارس » گفتندى ، گرفته پيش معتضد فرستادند . معتضد فرمود كه بند از بند [ او 
  ] جدا كردند . فوجى ديگر از قرامطه در همين سال قصد ولايت شام كردند . والى شام طغج بن جف كه از قبل هارون بن خمارويه در ولايت شام مىبود به دفع ايشان پاى ثبات فشرده جنگهاى مردانه كرد .\r\nآخر الأمر ، قرامطه غالب شدند و طغج فرار بر قرار اختيار نموده بگريخت و قرامطه خلقى بسيار از اهل شام [ را 
  ] به قتل رسانيدند . و در شهر ربيع الاوّل اين سال معتضد وفات يافت « 3 » . به\r\n\r\n\r\n","description":"","footnote":"\r\n( 1 ) . در خصوص تلفات اين و با ؛ - احمد كسروى ، شهرياران گمنام ، ج 1 ، ص 55 به بعد .\r\n( 2 ) . موتى : مردگان . - و .\r\n( 3 ) . مسعودى در التّنبيه و الإشراف ( ترجمهء پاينده ، ص 357 ) تاريخ وفات او را شش روز مانده از ربيع الاوّل سال -\r\n","page_name":" 1679 ","page_number":195},
  {"content":"\r\n\r\nقول مسعودى مدّت خلافتش نه سال و نه ماه و نه روز بود و مدّت حياتش چهل و نه سال . از خلفاى عباسى هيچ‌يك به شجاعت معتضد نبود ، چنانچه در تاريخ ابن كثير شامى از حفيف سمرقندى كه از خواص مقرّبان معتضد بود ، نقل مىكند كه : روزى من با معتضد بودم كه در اثناى شكار از لشكر و حشم جدا افتاديم . چون پاره‌اى راه در جنگل سرگردانى كشيديم ناگاه شيرى از جنگل قصد ما كرد . معتضد روى به من آورد و گفت : اى حفيف ، هيچ در خود حالت مىبينى كه اين شير را دفع كنى ؟ گفتم : لا و اللّه يا امير المؤمنين . پس معتضد تبسّم نمود و گفت :\r\nمىتوانى اسب مرا نگاهدارى ؟ گفتم : آرى . پس معتضد فى الحال از اسب خود فرود آمد و جلوش را به دست من داده شمشير آخته متوجّه آن شير گشت و شير از روى قدرت و غضب تمام متوجه خليفه شد . و چون [ 203 ب 
  ] شير نزديك به بيست قدم رسيد بر معتضد حمله آورد . معتضد تكبيرگويان شمشير بر وى انداخت . اتّفاقا آن شمشير كار نكرد . معتضد جلد از جاى خود جست و دور تر بايستاد . شير از روى قوّت به جاى معتضد هنوز قرار نگرفته بود كه معتضد آنچنان شمشيرى بار ديگر بر سرش زد كه تا به گردنش به دو پاره ساخت و در حال بيفتاد . معتضد پيش آمد و شمشير را به پشم او پاك كرده سوار گشت و روانه شد . چون من خواستم كه پاره‌اى از شجاعت او ياد كنم ناخوشش آمد . بنابراين ، ساكت شدم و بعد از مدّتى كه در حيات بود اصلا كشتن آن شير را به كسى اظهار نكرد و من نيز از ترس او به كسى نگفتم .\r\nو اين كار بالاتر از شجاعت است . و ابن جوزى در تاريخ خود آورده كه روزى معتضد خوابيده بود و جمعى از خواص خدم او حاضر بودند كه به يك ناگاه از خواب برجست و خدّام را طلبيده گفت : همين لحظه به دجلهء بغداد رويد و هر كشتى كه اوّل مىآمده باشد ملّاحان او را گرفته پيش من آريد . جماعتى از خدّام به جانب دجله دويدند . ديدند كه كشتيى كوچك مىآيد و يك ملّاح دارد . آن ملّاح را گرفته پيش خليفه آوردند . چون خليفه آن ملّاح را ديد از روى غضب گفت : اى ملعون ، راست بگوى قصّهء آن عورت را كه همين لحظه كشته‌اى ، و الّا همين لحظه تو را مىكشم . ملّاح گفت : يا امير المؤمنين ، من از خانهء خود بيرون آمدم و در اين زورق خود درآمدم كه جمعى را از دجله گذرانيده اوقات گذار خود حاصل كنم . اتّفاقا ، عورتى با جامه‌هاى فاخر و زيور بسيار برآمد و در كشتى من درآمد كه از اين جانب بغداد به آن جانب رود . چون من آن زيورها را ديدم نفس بر من طغيان كرد . پس آن\r\n\r\n\r\n","description":"","footnote":"\r\n- دويست و نود و هشت هجرى مىنويسد . ابن أثير در الكامل ( ترجمهء خليلى ، ج 13 ، ص 31 ) شب دوشنبه بيست و دوّم ماه ربيع الآخر را ذكر كرده است . در مجمل التّواريخ و القصص ( ص 369 ) نكته‌اى بديع از ترفند قاسم بن عبيد اللّه ، وزير معتضد ، در مرگ معتضد آمده است كه خواندنى است .\r\n","page_name":" 1680 ","page_number":196},
  {"content":"\r\n\r\nعورت را كشته در دجله انداختم و زيورها را گرفته مىخواستم به جانب واسط روم كه ملازمان خليفه رسيدند و مرا پيش خليفه آوردند . معتضد گفت : الحال آن زيورهاى عورت در كجاست ؟ گفت : در كشتى نهاده‌ام . فرمود تا آنها را حاضر كردند و جماعتى از ملّاحان را فرمود تا غوّاصى نموده آن زن را پيدا كردند ، و آن ملّاح را به سياست تمام بكشتند ، و منادى كردند تا اولياى آن زن پيدا شدند و اسباب او را گرفتند . مردم از اين قضيّه متعجّب شدند تا آنكه جمعى از محرمان معتضد از وى سؤال كردند كه : يا امير المؤمنين ، حقيقت اين قضيّه چون بر امير المؤمنين ظاهر شد ؟ معتضد گفت : من در خواب ديدم كه مردى پير نورانى با جامه‌هاى سفيد به من خطاب كرد كه : اى احمد ، همين لحظه اوّل كشتيى كه پايين مىرود ملّاح او را گرفته احوال عورتى را كه به ظلم كشته از وى تحقيق نماى و او را به قصاص آن عورت مظلومه به قتل رسان .\r\n\r\nذكر خلافت المكتفى باللّه علىّ بن احمد المعتضد\r\nدر زمانى كه معتضد وفات يافت مكتفى در رقّه بود . قاسم بن عبد اللّه وزير مكتوبى مشتمل بر تعزيت پدر و تهنيت خلافت به او فرستاد . مكتفى چون بر مضمون مكتوب اطلاع يافت فى الحال متوجّه بغداد گشت . چون به بغداد درآمد مردم به تجديد بيعت او پرداختند . مكتفى اوّلا حكم كرد تا بنديخانه‌هايى كه پدرش جهت تعذيب مردم ساخته بود ويران كردند و به جاى آن مسجد جامع بنا نهادند و دست به عطا و بخشش چنان درآورد كه در دلهاى مردم محبّت او قرار گرفت . و در رمضان اين سال ، تا صباح ستاره‌ها از آسمان فرو مىريخت . و عهدهء صحّت اين روايت بر راوى است ، و اللّه اعلم بالصّواب . و در اين سال ، قرامطه بسيار قوّت گرفتند و راه حجّاج را بريدند ، چنانچه مردم اين سال از زيارت حرمين بازماندند « 1 » ، و يحيى بن ذكرويه ، كه در آن زمان پيشواى قرامطه بود ، در دمشق به قتل رسيد . قرامطه بعد از كشته شدن وى با برادرش ، حسين ، بيعت كردند . حسين دعوى كرد كه : من از اولاد محمّد بن عبد اللّه بن جعفر صادق‌ام . و خالى بزرگ بر روى داشت و او را « علامت سلطنت » مىگفت . او را از جهت آن خال « ذو الشّامه » « 2 » گفتندى و الحال در ميان اهل تاريخ به اين اسم مشهور و معروف است ، و ابن عمّ او عيسى نام داشت ، او را « مدّثّر » « 3 » خواندندى و گفتندى مدّثّر كه در آيهء   يا أَيُّهَا الْمُدَّثِّرُ   واقع است « 4 » عبارت از اين عيسى است ، و از غلامان او يكى مطرّف نام داشت\r\n\r\n\r\n","description":"","footnote":"\r\n( 1 ) . در النجوم الزاهرة ( ج 3 ، ص 227 ) آمده كه امر حجّ در زمان قرامطه از سال سيصد و هفده تا سيصد و بيست و شش هجرى تعطيل شد .\r\n( 2 ) . ذو الشّامه : خالدار . - و .\r\n( 3 ) . مدّثر : پوشانيده شده . - و .\r\n( 4 ) . اى جامه بر خود پيچيده ؛ ( مدّثر ، 1 ) .\r\n","page_name":" 1681 ","page_number":197},
  {"content":"\r\n\r\nكه قتل اسيران مسلمانان را حوالهء او كرده بود . اكثر ولايات شام را مسخر ساخت و او را بر منابر « امير المؤمنين » مىخواندند .\r\nصاحب الشّامه [ - ذو الشّامه 
  ] بعد از تسخير ولايت شام يكى از امراى خود را كه او را « صاحب المال » گفتندى ، به بعلبك فرستاد و او بعلبك را گرفته در آن ديار قتل عام كرد و از آنجا به يكى از ثغور شام توجّه نمود و بعد از محاربات بسيار مهمّ هر دو فريق به مصالحه قرار گرفت و اهل قلعه را امان داد . چون دروازه را گشودند صاحب المال فى الحال مقدم آن حصار را ، كه « ابو هاشم » نام داشت ، گرفته خفيه به قتل رسانيد و بعد از آن ، تيغ در آن مردم نهاده يك كس از اهل آن قلعه را زنده نگذاشت . و در طبريّه نيز قتل عام كرد ، چنانچه زنان و كودكان را نيز به قتل رسانيد . القصّه ، اكثر نواحى شام به ضرب تيغ قرامطه به قتل رسيد و در جميع ولايات شام آنچنان قتل و كشش قرامطه شايع شد كه مردم صاحب زنج را فراموش كردند ، بلكه قايل به عدالت او شدند . و در اين سال ، اسماعيل سامانى با لشكرى عظيم متوجه قلع و قمع محمد هارون گشت . بعد از رسيدن اسماعيل به حدود طبرستان محمد هارون تاب مقاومت نياورده به محال همدان گريخت . و ابن جوزى در تاريخ المنتظم آورده كه در نهم ذيحجّهء اين سال ، وقت عصر ، در بغداد در وقت گرما آنچنان سرمايى پيدا شد كه مردم را احتياج به آتش افروختن شد و آبها يخ بست . همچنين در شهر حمص در همين روز آنچنان سرمايى پيدا شد و در بصره آنچنان بادى پيدا شد كه اكثر درختان خرما را از بيخ بركند و يكى از دهات بصره در زمين فرو رفت كه شش هزار نفس هلاك شد . و در ماه رجب اين سال ، چند نوبت در بغداد زلزله پيدا شد بىآنكه به حدّى رسد كه خانه‌ها بيفتد بر طرف شد .\r\n\r\n","description":"","footnote":"","page_name":" 1682 ","page_number":198},
  {"content":"\r\n\r\n\r\nذكر وقايع سال دويست و هشتادم و دويست و هشتاد و يكم از رحلت خير البشر\r\nو در سال دويست و هشتادم از رحلت خير البشر ، مكتفى از بغداد به عزيمت آنكه باز سامرّه را دار الخلافه سازد بيرون آمد . چون قاسم بن عبد اللّه ، كه وزير مكتفى بود ، بر داعيهء خليفه اطلاع يافت او را مانع شد و گفت : دولت عباسيّه در بغداد ثبوت و استقرار دارد و در سامره تزلزل و اضطراب ، و اين به تجربه معلوم شده . بنابراين ، مكتفى از آن داعيه بازگشته در بغداد قرار گرفت .\r\nو اكثر اهل تاريخ بر آن‌اند كه قتل يحيى بن ذكرويه كه رأس و رئيس قرامطه بود از جملهء وقايع اين سال بود . چون شكايت [ از 
  ] قرامطه از حدّ بگذشت مكتفى در ماه رمضان اين سال خود با صد هزار سوار از بغداد به عزم دفع آن جماعت بيرون آمده متوجّه ولايت شام گشت .\r\nچون به رقّه رسيد در آنجا توقّف نموده محمّد سليمان را با لشكرى گران به جنگ صاحب الشّامه فرستاد . بعد از تلاقى فريقين محمّد سليمان غالب آمده صاحب الشّامه با سيصد و شصت نفر ، كه « مدّثّر ، مطوّق « 1 » و صاحب از آن جمله بودند ، گرفتار شدند . مكتفى با نصرت و ظفر روى به دار السّلام نهاد و در بغداد فرمود تا صاحب الشّامه را با آن جماعت به سياست تمام بردار كردند . و در تاريخ ابن كثير شامى چنين آورده كه روز قتل صاحب الشّامه ، مكتفى فرمود تا او را بر بلنديى بنشانيدند و اصحاب او را يك‌يك در حضور او گردن مىزدند . چون دست از مهمّ اصحاب او فارغ گردانيدند او را بند از بند جدا كرده تنش بردار كرده سرش را در بغداد بگردانيدند .\r\n\r\n\r\n","description":"","footnote":"\r\n( 1 ) . ابن أثير مىنويسد : مدّثر يكى از غلامان خود را « مطوّق » [ - طوقدار 
  ] لقب داد و او را مأمور قتل مسلمين كرد ؛ - الكامل ، ج 13 ، ص 42 .\r\n","page_name":" 1683 ","page_number":199},
  {"content":"\r\n\r\nو در سال دويست و هشتاد و يكم از رحلت ، اتراك دشت قبچاق قصد بلاد ماوراء النهر كرده خلقى بسيار از مسلمانان آنجا به قتل رسانيدند و اسير بىنهايت بردند . و در اين سال ، قيصر روم ده كس از امراى خود را كه هر يكى از ايشان صليبى داشتند ، و هر صليب در نصارى شخصى را مىدهند كه ده هزار سوار داشته باشد ، به بلاد اسلام گسيل داشت . القصّه ، لشكر روم به اين كثرت و استعداد به بلاد اسلام درآمده خرابى بسيار كردند و چندين مسلمان به قتل رسيد كه از حدّ احصا و شمار بيرون بود و خلقى بسيار از زن و فرزندان ايشان را اسير گرفتند .\r\nامّا در همين سال والى طرسوس به بلاد روم درآمده و شهر انطاكيه ، كه پيش ايشان برابر قسطنطنيه است ، فتح نمود و پنج هزار اسير مسلمانان از اين شهر خلاص يافت و غنايم بسيار به دست آورد ، چنانچه در وقت قسمت حصّه به هر يكى از سپاه او هزار دينار رسيد .\r\n\r\n","description":"","footnote":"","page_name":" 1684 ","page_number":200},
  {"content":"\r\n\r\n\r\nذكر وقايع سال دويست و هشتاد و دويّم و دويست و هشتاد و سيّم از رحلت خير البشر\r\nو در سال دويست و هشتاد و دويم از رحلت [ 204 الف 
  ] مكتفى ، محمّد بن سليمان را با ده هزار سوار به جنگ هارون بن خمارويه به مصر فرستاد . هارون خمارويه نيز لشكرى آراسته از مصر بيرون آمد . بعد از تلاقى فريقين به مقتضاى ارادهء ازلى كه متعلّق به انقضاى دولت طولونيه شده بود ، در آن معركه هارون بن خمارويه با شانزده نفر ديگر از آل طولون به قتل رسيد و دولت طولونيه به انتها انجاميد و اموال بىشمار به دست محمّد بن سليمان درآمد و فتحنامه به بغداد فرستاد « 1 » .\r\nو در سال دويست و هشتاد و سيّم از رحلت ، باز جمعى كثير از قرامطه بر برادر حسين ذو الشّامه جمع آمده شروع در فساد و فتنه كردند و به جانب طبريه رفته جبرا و قهرا آن شهر را فتح نموده مردان آن شهر را تمامى به قتل رسانيدند و اموال بىشمار از آن شهر به دست آورده به جانب باديه رفتند و جماعتى ديگر از ايشان به شهر هيت درآمده بعد از قتل عام مردان سه هزار شتر اموال از آن شهر بيرون بردند . در حين مراجعت ، لشكر خليفه به ايشان رسيده جنگ درگرفت و بعد از كارزار بسيار لشكر خليفه شكست يافت و سردار ايشان به قتل رسيد . و در اين سال ، مردى از قرامطه ، كه او را « داعيه » گفتندى ، در صنعاى يمن خروج كرد و آن شهر را قهرا و جبرا گرفت و از آنجا متوجه تسخير باقى شهرهاى يمن گشت و بعد از آن\r\n\r\n\r\n","description":"","footnote":"\r\n( 1 ) . در خصوص نقش خائنانهء بدر حمامى ، غلام ابن طولون ، در اين ماجرا ؛ - ابن أثير ، الكامل ، ج 13 ، ص 53 ؛ ابن خلدون ، العبر ، ج 2 ، ص 552 به بعد .\r\n","page_name":" 1685 ","page_number":201},
  {"content":"\r\n\r\nدر وقت مراجعت به صنعا اهل صنعا با او در مقام مقابله و مقاتله درآمده او را هزيمت دادند .\r\nبنابراين ، داعيه از صنعا بازگشته در بعضى بلاد يمن متحصّن گشت و خليفه مكتفى ، مظفّر بن حاجّ را به جنگ او فرستاد و ايالت يمن را نيز به او ارزانى داشت . مظفّر ، يمن را صاف ساخته به حكومت آن ديار مستقل شد و در همانجا وفات يافت . و در روز عيد اضحى اين سال ، هشتصد نفر از قرامطه به عيدگاه كوفه در وقتى كه مردم جهت تماشا جمع شده بودند درآمده آواز يا لثارات الحسين و يا احمد و يا محمد برآوردند . مراد از حسين ، برادر ذو الشامه ، را داشتند و از احمد و محمّد دو شخص ديگر كه با حسين بن ذكرويه در بغداد بردار كرده بودند .\r\nالقصّه ، به واسطهء اين در نمازگاه آشوب برآمد و مردم به شهر درآمدند و قرامطه متعاقب خلايق متوجّه شهر كوفه گشتند امّا مردم عوام ايشان را به ضرب سنگ نگذاشتند كه به شهر درآيند و قريب به بيست كس ايشان را به قتل رسانيدند و باقى روى به هزيمت نهاده متفرّق گشتند . و در اين سال ، در مصر مردى خروج كرد ، كه او را « خليجى » گفتندى « 1 » ، و جمعى كثير بر وى جمع شدند . خليفه بعد از اطلاع بر حال او والى دمشق ، احمد بن كيغلغ ، را به دفع او فرستاد . در بيرون شهر مصر تلاقى فريقين روى نمود ، خليجى غالب گشت و احمد بن كيغلغ به هزيمت رفت . بنابراين ، كار او بالا گرفت . پس بار ديگر [ خليفه 
  ] لشكرى عظيم به جنگ خليجى فرستاد . خليجى تاب مقاومت نياورده بگريخت و در مصر پنهان شد . آخر الأمر ، او را پيدا ساخته به سياست تمام كشتند و شرّ او را از سر مسلمانان دفع نمودند . از جمله وقايع اين سال آنكه چون لشكر خليفه به كار ديار مصر و دفع اهل فساد از آن مشغول گشت ذكروية بن مهرويه ، كه پدر ابو سعيد جنابى و ذو الشّامه است ، فرصت غنيمت دانسته همراه شخصى كه تعلّم صبيان و اطفال مىكرد ، و او را « عبد اللّه بن سعيد » « 2 » گفتندى ، با لشكر بسيار از قرامطه به قصد تسخير قصبهء بصرى ، اذرعات ، و بثنيه ، كه از كبار قصبات مصر بود ، فرستاد . ايشان بعد از محاربات بسيار آن قصبات را به طريق امان گرفتند و بعد از آن تمامى مردان آنجا را به قتل رسانيدند و از آنجا متوجّه دمشق شدند . چون فتح دمشق بر ايشان ميسّر نشد ناچار از آنجا به جانب طبريّه رفته اكثر اهل آن شهر را به قتل آوردند و اموال بسيار از آن شهر به دست آورده متوجّه شهر هيت شدند و در آنجا نيز خلقى بسيار را به قتل آورده اموال ايشان را به نهب و غارت بردند . در اين وقت ، لشكرى از جانب خليفه كه به دفع ايشان نامزد بود رسيده بعد از كارزار بسيار رئيس آن قوم را گرفتند و باقى روى به گريز نهاده متفرّق گشتند . و چون بر خليفه\r\n\r\n\r\n","description":"","footnote":"\r\n( 1 ) . الكامل : خلنجى . در تاريخ طبرى و العبر نيز به صورت « خليجى » آمده است .\r\n( 2 ) . بنا به تصريح ابن أثير وى مكنّى به ابو غانم و آموزگار كودكان محلّ « زابوقه » بوده است ؛ - الكامل ، ج 13 ، ص 59 .\r\n","page_name":" 1686 ","page_number":202},
  {"content":"\r\n\r\nمشخّص شد كه باعث اين همه فتنه و آشوب ذكروية بن مهرويه است كه در ميانهء قوم خود نشسته و هر لحظه جماعتى را به اطراف و جوانب مىفرستد ، بىخبر جماعتى را به گرفتن او فرستاد . ذكرويه از اين معنى خبر يافته مختفى گشت .\r\nگويند قبل از اين ، در خانهء خود چاهى كنده بود و بر سر آن چاه تنور نان‌پزى تعبيه كرده بود كه هرگاه او را كار مشكلى پيش آمدى در آن چاه رفتى و بالاى آن چاه زنى آن تنور را گرم كرده نان پختى . و در اين وقت ، چون لشكر خليفه به خانهء او درآمدند در آن چاه مختفى شد و هيچ‌كس راه به او نيافت . امّا بعد از آن بيرون آمده با لشكر خليفه جنگ كرد و ايشان را مغلوب ساخته غنايم بسيار به دست آورد . كار او قوّت گرفت و خلقى بسيار به متابعت او درآمدند . و آخر كار او عن قريب مذكور خواهد شد . ان شاء اللّه تعالى . و در اين سال ، روميان نواحى حلب را غارت كردند و اموال بسيار بردند و اسماعيل سامانى در اين سال بسيارى از بلاد اتراك را فتح نمود .\r\n\r\n","description":"","footnote":"","page_name":" 1687 ","page_number":203},
  {"content":"\r\n . \r\n","description":"","footnote":"","page_name":" 1688 ","page_number":204},
  {"content":"\r\n\r\n\r\nذكر وقايع سال دويست و هشتاد و چهارم و دويست و هشتاد و پنجم از رحلت خير البشر\r\nو در سال دويست و هشتاد و چهارم از رحلت ، ذكرويه با جمعى كثير از متابعان خود سر راه قافلهء حجّاج را كه از خراسان متوجّه زيارت حرمين شده بودند ، گرفته بيست هزار كس را به قتل رسانيد و دو هزارهزار دينار از آن قافله به دست آورد و زن و فرزند ايشان را اسير گرفت و زنان قرامطه آب برداشته ميانهء مجروحان قافله مىگشتند و آن مردم را به دلسوزى تمام فرياد مىكردند كه : اى حاجيان ، كدام يك از شما تشنه است كه آب حاضر است . و هر كدامى از آن جماعت كه از ايشان آب مىطلبيد او را آن زنان مىكشتند . چون خبر به مكتفى خليفه رسيد از اطراف و جوانب لشكرهاى بىكران به دفع آن بدبخت نامزد فرمود . بعد از تلاقى فريقين تمامى آن جماعت به قتل رسيدند و ذكرويه زخم بر سر خورده زنده به دست افتاد . بعد از پنج روز ، او نيز راه جهنم پيش گرفت .\r\nخليفه فرمود تا سر او را به بلاد خراسان فرستادند تا مردم به ترس او از حجّ بازنمانند . و در اين سال ، احمد بن كيغلغ ، والى شام ، از راه طرسوس به غزوهء روم رفت و چهار هزار نصارى به قتل رسيد و پنج هزار نفر از زن و فرزند ايشان اسير گرفت و جمعى كثير از بطارقهء رومى به اسلام درآمدند . چون قيصر روم اين خبر شنيد لشكرى عظيم به جنگ احمد فرستاد . احمد آن لشكر را نيز هزيمت داده غنايم بسيار به دست آورد و چون به بغداد آمد خليفه او را اكرام و تعظيم بسيار نمود و باز آن ولايت را با زيادتى آنچه او مىخواست به او ارزانى داشت .\r\nو در منتصف ماه صفر سال دويست و هشتاد و پنجم از رحلت ، اسماعيل سامانى از دار فنا\r\n\r\n","description":"","footnote":"","page_name":" 1689 ","page_number":205},
  {"content":"\r\n\r\nبه دار بقا رحلت فرمود « 1 » . بعد از وفات او را « امير ماضى » گفتندى . مدّت سلطنت او بعد از انقراض ايّام سلطنت عمرو ليث هفت سال و كسرى بود . عدالت او به حدّى بود كه وقتى به سمع او رسانيدند كه در رى سنگى ، كه به آن زر خراج وزن مىكنند ، زياده از سنگهاى ديگر است ، امير اسماعيل در ساعت ايلچيى را به رى فرستاد تا سنگها را مهر كرده با خود به بخارا آورد .\r\nچون سنگ را به بخارا رسانيد « 2 » اتّفاقا از وزن مقرّر زياده آمد . فرمود تا زيادتى را از آن دور كردند و سنگ معتدلى به رى فرستاده حكم فرمود تا هر زيادتى كه در اين مدّت گذشته گرفتند و همه را در آينده مجرى دارند .\r\nروزى پيش امير اسماعيل از حسب و نسب سخن مىگذشت ، فرمود ( كن عصاميّا ) « 3 » و لا تكن عظاميّا « 4 » . يعنى : به هنر و استعداد خود بايد كه فخر كنى نه به آبا و اجداد كه استخوانى چند بيش نيستند . و از يحيى بن زكرياى رازى منقول است كه روزى امير اسماعيل از من پرسيد كه :\r\nسبب چه بود كه چون دولت آل معاذ منقرض شد با آنكه شرّ ايشان غالب بود اندك خيرى كه از آن جماعت صادر شد جارى مانده و بازماندگان ايشان مرفه الحال و فارغ البال اوقات مىگذرانيدند ؟ و آل طاهر كه به عدل و كرم اتّصاف داشتند بعد از زوال دولت ايشان آن قدر خيرات كه از ايشان ظهور يافته بود همه مندرس گشت و بازماندگان ايشان بدحال و ابتر شدند ؟ جواب دادم كه : چون نعمت آل معاذ به نهايت انجاميد آل طاهر استيلا يافتند ، و چون ايشان ملوك عاقل بودند خواستند كه هر خللى كه از آل معاذ صادر شده بود به جزاى آن مشغول شوند و هر نيكويى كه از ايشان به ظهور رسيده بود در ابقاى آن كوشيدند ، و چون رعايت خاندانهاى قديم مىنمودند باقيماندگان ايشان را چنانچه بايد رعايت مىكردند . و چون دولت طاهريه به صفاريّه ، كه بىاصل و دون‌همّت بودند ، منتقل شد همگى همّت بر تغيير خيراتى كه از طاهريه به ظهور آمده بود گماشتند و باقيماندگان ايشان را ضايع و ابتر گذاشتند .\r\nيحيى گويد چون من اين سخن گفتم امير اسماعيل تصديق نموده مرا صله داد و گفت : خاطر [ 204 ب 
  ] من به اين جواب از دغدغه فارغ گشت . آورده‌اند كه چون نصر ، برادر اسماعيل ، وفات يافت و سلطنت بر اسماعيل قرار گرفت امير اسماعيل به دستور سابق ابواب مكاتبات نسبت به ياران و حق‌گزاران مفتوح داشته از القاب ايشان كلمه‌اى كم نمىكرد . جماعتى از ندما معروض داشتند كه : چون به مرتبهء سلطنت رسيدى اين همه تواضع و فروتنى احتياج نيست .\r\n\r\n\r\n","description":"","footnote":"\r\n( 1 ) . نرشخى مرگ امير اسماعيل سامانى را در ده « رزماز » نزديك بخارا نوشته است ؛ - تاريخ بخارا ، ص 127 .\r\n( 2 ) . ش : احتياط كرد .\r\n( 3 ) . مطلب بين ( ) در هيچ يك از نسخ نيامده است . از الكامل افزوده شد .\r\n( 4 ) . عصام مردى خردمند و كاردان و بزرگوار بود كه به نفس خود اعتماد مىكرد نه به قوم و آباء و اجداد و نسب خود ؛ - ابن اثير ، الكامل ، ج 13 ، ص 71 .\r\n","page_name":" 1690 ","page_number":206},
  {"content":"\r\n\r\nجواب داد كه : در ايّام عظمت و شوكت بر خود واجب و لازم مىدانيم كه دوستان را از شأنشان نيفكنيم ، بلكه در قدر آن جماعت بيفزاييم تا اخلاص ايشان نسبت به ما ظاهر گردد و زياده شود ، و به شكرانهء آنكه خداى عزّ و جلّ درجهء ما رفيع گردانيد ما را نيز در ترفيع دوستان و يكجهتان بايد كوشيد .\r\nو بعد از او ، ابو نصر احمد بن اسماعيل به امر حكومت قرار گرفت و مكتفى جهت او عهد و لوا فرستاد . احمد در مبدأ سلطنت خود خواست كه متوجّه خراسان شود . ابراهيم زيد با او گفت كه : اوّلا بايد به سمرقند بايد رفت و خاطر از عمّ خويش اسحاق ، كه دشمن خانگى است جمع ساخت . ابو نصر احمد بن اسماعيل به صوابديد ابراهيم زيد به جانب سمرقند شتافته اسحاق را به دست آورده به بخارا آورده محبوس ساخت و از آنجا به صوب خراسان نهضت فرمود . چون به نيشابور رسيد بارس كبير ، كه به نيابت امير اسماعيل به حكومت جرجان مشغول بود ، گريخته به بغداد رفت . منشأ گريختن او آن بود كه او را از خراج رى و طبرستان مال فراوان جمع آورده بود ؛ چنانچه ، در خزانهء او هشتاد خروار زر مسكوك غير از فلورى « 1 » و نقره موجود بود و اجناس و امتعهء او را حساب نبود و پيش از فوت امير اسماعيل به اندك مدّت اين خزانه را بار كرده متوجّه بخارا گشت . اتّفاقا در اثناى راه خبر موت امير اسماعيل را شنيده بازگشت و آن اموال را تصرّف نمود و داعيهء استقلال از خاطرش سر بر زد . و چون خبر توجّه امير احمد بن اسماعيل [ را 
  ] شنيد مضطرب گشته رسولى پيش خليفه مكتفى فرستاده رخصت طلبيد كه به خدمت شتابد . مكتفى رخصت داد و بارس با چهار هزار سوار و خزينه‌اى چنين متوجّه بغداد شد . در حين رسيدن او به بغداد مكتفى خليفه وفات يافت . و اين واقعه در ذيقعدهء اين سال بود . زمان خلافتش به قول مسعودى شش سال و شش ماه و شانزده روز بود و مدّت حياتش سى و سه سال و هشت ماه « 2 » .\r\n\r\nذكر خلافت المقتدر باللّه\r\nچون مكتفى وفات يافت در سحر سيزدهم ذيقعدهء اين سال به سعى عباس بن حسن - كه از وزراى عالىمقدار بود امر خلافت بر المقتدر باللّه ابو الفضل جعفر بن احمد المعتضد قرار گرفت . سنّ او سيزده سال بود . چون بر سرير خلافت قرار گرفت چهار ركعت نماز كرد و به آواز بلند دعايى را از جهت خود و رفاهيت تمام خلايق خواند و مردم آمين گفتند . چون از\r\n\r\n\r\n","description":"","footnote":"\r\n( 1 ) . فلورينو ؛ سكهء رايج در هلند ، معادل پنجاه هزار تومان شاهى عراقى ؛ - لغتنامهء دهخدا .\r\n( 2 ) . و نيز در ترجمهء مروج الذّهب ( ج 2 ، ص 665 ) آمده است : « وفاتش به روز يكشنبه سيزدهم ذيقعده سال دويست و نود و پنجم بود و در آن وقت سى و يك سال و سه ماه داشت . »\r\n","page_name":" 1691 ","page_number":207},
  {"content":"\r\n\r\nنماز و دعا فارغ گشت مردم با او بيعت كردند . مقتدر در اوّل خلافت خود آمدن بارس با خزانه‌اى آنچنان را تفأل خود گرفته در صدد تربيت او درآمد و امراى خليفه از توهّم و تقدّم بارس غلامى از غلامان او را بفريفتند تا او را به زهر هلاك ساخته امرا را از شرّ او فارغ گردانيد . و احمد بن اسماعيل حكومت طبرستان را به عبد اللّه بن ابو العباس بن نوح تفويض نمود . و در آن زمان چون حسن بن على اطروش « 1 » علوى بر ديار ديالمه استيلا داشت ايشان را بر جنگ عبد اللّه تحريض مىنمود ، امّا ديالمه به واسطهء حسن معاش عبد اللّه به آن راضى نمىشدند ، تا آنكه احمد بن اسماعيل ، عبد اللّه را از حكومت طبرستان عزل نموده ايالت آن ديار را به سلام ، كه يكى از امراى سامانيه بود ، ارزانى داشت . چون سلام به طبرستان رسيد حسن اطروش با ديالمه مستعد شده به جنگ سلام آمده منهزم شدند و سلام با وجود آن از احمد بن اسماعيل التماس نمود كه حكومت طبرستان را به ديگرى بدهد . بنابراين ، احمد باز عبد اللّه بن ابو العباس را به حكومت طبرستان فرستاد و تا زمان حكومت احمد بن اسماعيل عبد اللّه به ايالت طبرستان مستقل بود . « 2 »\r\n\r\n\r\n","description":"","footnote":"\r\n( 1 ) . وى از ياران و نزديكان محمّد بن زيد علوى ( مقتول 287 ه . ) است كه خود فقيه و اديب و زاهد و مجاهد بوده است . در جنگهايى كه همراه محمّد بن زيد بوده بر اثر ضربهء سلاح دشمن يا به دنبال شكنجهء دوران اسارت در نزد رافع بن هرثمه به گوش او آسيب رسيده و به « اطروش » ( - كر ) معروف شده است ؛ - دكتر زرّين‌كوب ، تاريخ ايران بعد از اسلام ، ص 135 . وى بعدها « ناصر الحق » و « ناصر كبير » خوانده شد .\r\n( 2 ) . ابن نوح ابو العباس در بازگشت به طبرستان توانست نظم و عدالت را مجدّدا برقرار كند . مرگ وى در صفر سال دويست و نود و هشت هجرى بوده است .\r\n","page_name":" 1692 ","page_number":208},
  {"content":"\r\n\r\n\r\nذكر وقايع سال دويست و هشتاد و هشتم از رحلت خير البشر\r\nو در سال دويست و هشتاد و ششم از رحلت ، جميع امرا و اعيان دولت بر خلع المقتدر باللّه اتّفاق نموده در وقتى كه مقتدر در ميدان به چوگان‌بازى مشغول بود با عبد اللّه بن معتز بيعت كردند و لقب او را « المرتضى باللّه » گردانيدند « 1 » . هنوز المقتدر باللّه در ميدان بود كه كس المرتضى باللّه پيش او رفت كه : بايد همين لحظه از دار الخلافه به خانهء ابن طاهر انتقال كنند كه امير المؤمنين المرتضى باللّه به دار الخلافه متوجّه است . المقتدر باللّه از روى تدبير و عقل در جواب آن شخص گفت : به سر و چشم . من همين لحظه رخت بيرون مىكشم .\r\nعلى الصّباح حسين بن حمدان سوار شده به در دار الخلافه رسيد . غلامان المقتدر باللّه در مقام ممانعت و محاربت درآمده حسين بن حمدان را بازگردانيدند ، امّا آخر الأمر ، چون المقتدر باللّه ديد كه كار به هجوم عامه كشيد با جمعى از خواص خود در ساعت از دار الخلافه سوار شده راه موصل پيش گرفت . و چون المقتدر باللّه روى به موصل نهاد جماعتى كثير از آنها ، كه با المرتضى باللّه بيعت كرده بودند ، به مقتدر پيوستند و جمعيت ايشان پراكنده شد و المرتضى باللّه خواست كه از بغداد به سامره رود ، امرا متابعت او نكردند . در اين اثنا ، مقتدر نيز قوّت گرفته جماعتى كثير از آنها [ را 
  ] كه با او غدر كرده بودند ، به قتل رسانيد و منصب وزارت را به ابن الذّات كه از اعيان زمان و اعقل دوران بود ، نامزد فرمود . و المرتضى باللّه از ترس پناه به ابن جصّاص « 2 » برده به خانهء او درآمد . مقتدر از روى قدرت و استقلال باز به بغداد\r\n\r\n\r\n","description":"","footnote":"\r\n( 1 ) . براى اطلاع از ساير القاب عبد اللّه بن معتز ؛ - ابن خلّكان ، وفيات الأعيان ، ج 2 ، ص 263 .\r\n( 2 ) . نام كامل وى ابو عبد اللّه حسين بن عبد اللّه بن الحسين معروف به « ابن جصّاص جوهرى » است ؛ - منبع پيشين .\r\n","page_name":" 1693 ","page_number":209},
  {"content":"\r\n\r\nمراجعت نموده مردم بار ديگر به بيعت او درآمدند . و المقتدر باللّه على الفور فرمود تا اين جصّاص را با المرتضى باللّه حاضر ساخته از ابن جصّاص مالى وافر گرفتند . گويند از وى شانزده هزارهزار درم گرفته بود . و المرتضى باللّه را در زندان كرد و در دويّم شهر ربيع الآخر المرتضى باللّه به عالم آخرت انتقال فرمود . جسد او را بيرون آورده به اوليايش سپردند « 1 » . و در ماه شعبان اين سال المقتدر باللّه مونس خادم « 2 » را به ايالت طرسوس و غزوهء روم تعيين نمود . و در همين سال ، حكم كرد كه يهود و نصارى [ را 
  ] در هيچ‌جا در عمل ديوانى دخل ندهند ، و ايشان غير از لباس عسلى نپوشند و اگر لباس ديگر بپوشند بايد كه پارچه‌اى به رنگ عسلى بر دوش خود بدوزند تا در بادى الرأى از مسلمانان متميّز باشند و مردم ندانسته با ايشان اختلاط نكنند .\r\n\r\n\r\n","description":"","footnote":"\r\n( 1 ) . در باب كشته شدن ابن معتز و مرايثى كه شاعران در حق وى گفته‌اند ؛ - هندوشاه ، تجارب السّلف ، ص 187 به بعد . تعليقهء مرحوم استاد قاضى طباطبايى .\r\n( 2 ) . در خصوص اين غلام ترك كه ضمن توطئه‌اى باعث قتل مقتدر شد و خود در سال سيصد و بيست و يك هجرى در ايّام خلافت قاهر درگذشت ؛ - زركلى ، الأعلام ، ج 8 ، ص 292 .\r\n","page_name":" 1694 ","page_number":210},
  {"content":"\r\n\r\n\r\nذكر وقايع سال دويست و هشتاد و هفتم تا دويست و هشتاد و نهم از رحلت خير البشر\r\nو در سال دويست و هشتاد و هفتم از رحلت ، مونس خادم آنچه از اسيران اهل اسلام به دست نصارى افتاده بودند همه را فديه داده خلاص كرد . ابن جوزى آورده كه در اين سال در بغداد زنى را پيش مقتدر آوردند كه هر دو بازو و زراعين نداشت و دستهاى او به كتف چسبيده بود .\r\nو آن عورت به پاى خود ريسمان مىريسيد و سر خود را شانه مىكرد . و اين از جمله عجايب روزگار بود . و در اين سال ، در بغداد به واسطهء بىبارانى قحطى عظيمى شد و در مكّه آنچنان سيل آمد كه خانهء كعبه را غرق كرد و چاه زمزم لبالب پرآمد و مدّتها آنچنان بود كه هرچند آب برمىداشتند نقصان نمىنمود .\r\nدر سال دويست و هشتاد و هشتم از رحلت ، قسم بن سيماء كه به غزوهء روم رفته بود ، با غنايم بسيار مظفّر و منصور به بغداد درآمد . و در همين سال ، هدايا و تحف احمد بن اسماعيل سامانى نزد المقتدر باللّه رسيد . از جملهء هداياى او صد و بيست غلام ترك با تجمّل بود و پنجاه رطل مشك و انواع اقمشهء نفيس ديگر . و در همين سال ، احمد بن اسماعيل سامانى سيستان را فتح كرد و عمّ خود ، اسحاق ، را از بند بيرون كرده باز سمرقند و اندخان را به او داد .\r\nو از مشاهير صوفيه جنيد بغدادى « 1 » در اين سال وفات يافت .\r\nو در سال دويست و هشتاد و نهم از رحلت ، سه ستارهء ذنب‌دار پيدا شدند يكى در ماه\r\n\r\n\r\n","description":"","footnote":"\r\n( 1 ) . ابن محمّد بن جنيد خزاز زجاج مكنّى به ابو القاسم . اصل وى از نهاوند است و مولد و وفات وى در بغداد بوده است . در نود و يك سالگى در بغداد وفات كرد و در مقبرهء شونيزيه دفن شد ؛ - نامهء دانشوران ، ج 5 ، ص 15 ؛ روضات الجنّات ، ص 163 ؛ ريحانة الأدب ، ج 1 ، ص 282 .\r\n","page_name":" 1695 ","page_number":211},
  {"content":"\r\n\r\nرمضان و دو ديگر در ماه ذيقعده ، و مدّتى مديد بودند و بعد از آن مضمحل شدند . و در همين سال ، طاعون به فارس پيدا شد كه هفت هزار كس در آن هلاك شدند . و در اين سال المقتدر باللّه بر وزير خود ، ابن فرات ، « 1 » غضب كرد و خانهء او را غارت كردند و او را از وزارت عزل نمود و به سعى مادر خليفه ، ابو على محمّد بن عبيد اللّه بن يحيى بن خاقان « 2 » به منصب وزارت مقرّر گشت . گويند كه اين ابو على مبلغ صد هزار دينار به مادر مقتدر تقبّل نمود تا وزارت را جهت او گرفت « 3 » .\r\nو در اين سال ، از اطراف و جوانب پيشكشها به دار الخلافه رسيد . از جمله هدايا يكى آن بود كه در مصر گنجى پيدا شد كه پانصد هزار دينار نقد آن جهت خليفه آوردند و در ميانهء آن گنج يك ضلع « 4 » آدمى پيدا شد كه درازاى آن چهار شبر « 5 » مردم اين زمان بود و پهناى او يك شبر . و از جمله هداياى مصر بز كوهى بود كه ضرع « 6 » داشت كه او را از آن مىدوشيدند . و از جمله هداياى مصر بساطى بود كه هريك از طول و عرض او هفتاد گز بود . [ 205 الف 
  ] و از جمله غرايب اين سال ، يكى آنكه محمّد بن يحيى ، كه مشهور به « حامل كفن » بود ، بعد از دفن كردن به يك روز كفن خود برداشته به خانهء خود آمد . سبب اين قضيّه را بغدادى چنين آورده كه چون اين شخص وفات كرد اوليا او را تغسيل و تكفين كردند و در قبر نهادند . اتّفاقا ، همان شب نبّاش براى طمع كفن رفته قبر او را شكافته و به اندرون رفته كفن او را باز كرد و همين‌كه خواست كفن را بكشد آن شخص برخاسته درست بنشست . نبّاش از روى اضطراب تمام بگريخت . و آن ، كفن برداشته راست به خانهء خود درآمد . بعد از آن ، مدّتى مديد زنده بود و ملقّب به « حامل كفن » گشت . و در اين سال ، آب دجلهء بغداد به مرتبه‌اى زيادتى كرد كه بسيارى از عمارات آن شهر روى به خرابى نهاد و باران بسيار شد . و در شب چهارشنبه بيست و سيّم شهر جمادى الآخر ، و العهدة على الرّاوى ، بسيارى از كواكب ريختند و سگان عراق عرب و گرگان ديوانه شده قصد مردم مىكردند و هركه را مىگزيدند جان به در نمىبرد . و در اين\r\n\r\n\r\n","description":"","footnote":"\r\n( 1 ) . ابو الحسن علىّ بن محمّد بن فرات كه از صريفين‌اند از اعمال دجلين . ابناى فرات همه در فضل و ادب و كتابت و رياست و مروّت و فتوّت و جود و كرم سرآمد جهان بودند ، خاصه ابو الحسن كه از كرام زمانه بود ؛ - هندوشاه ، تجارب السّلف ، ص 204 ؛ ابن خلّكان ، وفيات الأعيان ، ج 3 ، ص 97 ؛ ثعالبى ، ثمار القلوب ، ص 212 ذيل « مادهء مروءة ابن الفرات » .\r\n( 2 ) . زركلى نام و كنيهء وى در اعلام ( ج 4 ، ص 262 ) بدين صورت آورده : « ابو القاسم عبد اللّه بن محمّد بن عبيد اللّه بن يحيى بن خاقان . »\r\n( 3 ) . مادر خليفه شغب نام داشت . شغب كه بسيار مدبّر و عاقل و در دوران خلافت پسرش همه‌كاره بود در سال سيصد و بيست و يك هجرى درگذشت و در رصافه به خاك سپرده شد ؛ - زركلى ، الأعلام ، ج 3 ، ص 245 ؛ هندوشاه ، تجارب السّلف ، ص 198 ( كه به صورت سيّده شعب آمده ) ؛ سيوطى ، تاريخ الخلفا .\r\n( 4 ) . ضلع : دنده . - و .\r\n( 5 ) . شبر : يك وجب ؛ - آنندراج .\r\n( 6 ) . ضرع : پستان ؛ - آنندراج .\r\n","page_name":" 1696 ","page_number":212},
  {"content":"\r\n\r\nسال ، كوه دينور ، كه مشهور به « كوه ليل » بود ، از جاى خود بجنبيد و از ته او آنچنان آبى پيدا شد كه اكثر دهات آن شهر را غرق كرد . و هم در اين سال ، قطعه‌اى از كوه لبنان جدا شده در دريا افتاد . و از عجايب اين سال آنكه استرى كرّه بياورد .\r\n\r\nذكر شمّه‌اى از احوال منصور حلّاج « 1 » و قتل او\r\nو در اين سال حسين بن منصور حلّاج را در بغداد بر دار كردند و چهار روز بر دار بود : دو روز در جانب شرقى بغداد بود و دو روز بر جانب غربى . در باب حلّاج مردم را اقوال بسيار است .\r\nبعضى او را از اكمل اولياى اللّه مىدانند و از وى كرامات و خوارق نقل مىكنند و اكثرى از علما و جمهور فقها او را زنديق اكبر اعتقاد دارند و مىگويند او دعوى خدايى مىكرد ، چنانچه استاد ابو ريحان بيرونى در تاريخ آثار الباقيه او را از جمله مشعبدان آورده . و گويند كه حلّاج مردى شعبده‌باز بود و از براى فريب مردم با هركسى به رنگ اعتقاد آن ظاهر مىشد و بعد از مدّتى دعوى خدايى كرد و گفت : روح القدس در من حلول كرده « 2 » . و از حيله‌هاى حلّاج آنچه در تاريخ ابن كثير شامى آورده يكى آن است كه حلّاج منصور شخصى را از مريدان خود به بعضى بلاد فرستاد . وى در آنجا خود را به صلاح و تقوى شهرت عظيم داد و اكثر اوقات خود را به تلاوت قرآن صرف مىنمود ، چنانچه در آن بلاد جميع مردم صلاح و تقوى آن شخص را اعتقاد داشتند . بعد از آن يك‌بار خود را كور وانمود و چندگاه او را دست گرفته به مسجد مىآوردند و باز مىبردند و بعد از مدّتى لنگ گشت ، چنانچه او را بر محفّه‌اى مىداشته به مسجد مىبردند و باز مىآوردند . در اين اثنا ، روزى با مردى كه به او اعتقاد تمام داشت گفت كه من امشب پيغمبر ، صلّى اللّه عليه و آله ، را در خواب ديدم كه به من گفت : اى فلانى ، اندوه به خود راه مده كه بعد از فلان مدّت شخصى از بزرگان امّت من در اين شهر پيدا شود كه به دعاى او حقّ ، سبحانه و تعالى ، تو را از اين هر دو مرض شفا دهد . و چون اين همه فيلسوفيها به تعليم حلّاج بود بعد از انقضاى مدّت موعود حلّاج به زىّ صوفيه در مسجد جامع آن شهر جلوه‌گر شده در كنجى به عبادت مشغول گشت و به هيچ احدى التفات نمىنمود . چون مردم شهر در وى آثار صلاح مشاهده مىنمودند پيش آن زاهد كور و كر رفته اظهار نمودندى\r\n\r\n\r\n","description":"","footnote":"\r\n( 1 ) . وى در تاريخ دويست و چهل و چهار هجرى در دهكدهء تور واقع در شمال شرقى شهر بيضاى فارس متولّد شد . چون پس از رسيدن به مقامات و كرامات عاليه از اسرار ضماير مردم خبر مىداده است به « حلّاج الاسرار » معروف شد . النديم تعداد تأليفات وى را پنجاه جلد دانسته است .\r\n( 2 ) . ابن كثير در البداية و النهاية مىنويسد : « منصور نسبت و اتهاماتى كه به او دادند منكر شد و گفت : به خدا پناه مىبرم كه ادعاى ربوبيّت يا نبوّت نمايم . من بنده‌اى از بندگان خدا هستم و غير از نماز و روزه و عبادت و كار خير به امر ديگرى نمىپردازم . » نيز مقايسه شود با : ابو ريحان بيرونى ، آثار الباقيه ، ص 237 .\r\n","page_name":" 1697 ","page_number":213},
  {"content":"\r\n\r\nكه اينچنين مردى ولى شعار در اين شهر آمده ، شايد كه اثر خواب تو اين شخص باشد . پس او را برداشته پيش حلّاج آوردند . چون آن كور حلّاج را شناخت گفت : اى بندهء خدا ، من قبل از اين به چندگاه پيغمبر ، صلّى اللّه عليه و آله ، را در خواب ديدم كه به من مژده داد كه يكى از اولياى امّت من به اين شهر خواهد آمد و به دعاى او تو شفا خواهى يافت . در گمان من آن است كه تو آن بزرگوار باشى . چون حلّاج اين فقره از مريد پختهء خود شنيد دست به دعا داشته مدّت مديد به مناجات و تضرّع مشغول شد و مردم هجوم آورده مشاهده مىكردند كه مقارن فراغ او از دعا آن مرد كور چشم باز كرده و از جاى برخاست . چون عوام كالانعام اين حال مشاهده كردند همه از روى اعتقاد دقيقه‌اى از تعظيم و تكريم وى مهمل نگذاشتند و در مقام خدمت و عبوديت او كمر انقياد بسته مطيع و منقاد وى گشتند . منصور حلّاج بعد از چند روز ، ارادهء آن نمود كه از آن شهر مسافر شود . مردم آن شهر بسيار تضرّع و زارى كردند . به درجهء قبول نيفتاد و حلّاج بيرون رفت . آن مريدش كه به دعاى او از كورى و كرى شفا يافته بود ، در همان شهر مانده به عبادت مشغول بود و بعد از چند مدّت آن مرد عابد گفت : كه چون حقّ ، سبحانه و تعالى ، نعمت بينايى و شنوايى بعد از رفتن ارزانى داشته مرا نيز از جهت شكر اداى آن نعمت داعيه آن است كه به ثغور طرسوس رفته به جهاد اهل روم مشغول باشم . هرچند كه مردم او را از اين داعيه مانع آمدند او قبول ننموده آخر الأمر گفت : من از جانب پيغمبر ، صلّى الله عليه و آله ، مأمورم به اين كار . بنابراين ، بالضّروره اهل آن شهر تمام از روى طيب خاطر زر بسيار جمع كرده به آن مرد دادند كه : در جهاد صرف مىكرده باش تا ما نيز از صواب آن بهره داشته باشيم . پس آن شخص تمامى زر را برداشته پيش حلّاج آمده با يكديگر قسمت نمودند . و در تاريخ ابن كثير شامى مسطور است كه از شخصى ثقه شنيدم كه روايت مىكرد كه چون آوازهء حلّاج و كرامات او در ميانهء مردم شهرت يافت مرا داعيهء او پيدا شد .\r\nچون پيش او رفتم بعد از ساعتى به من گفت كه چه چيز ميل دارى ؟ گفتم : ماهى تازه . پس حلّاج به حجرهء خود درآمد و بعد از ساعتى بيرون آمده ماهى تازه كه هنوز مىطپيد بيرون آورد و پاى او تر و گل‌آلود بود . چون من اين امر غريب و عجيب ديدم از روى تحيّر و تعجّب پرسيدم : اين از كجا آوردى ؟ گفت : از حقّ ، سبحانه و تعالى ، به دعا خواستم و خداى تعالى دعاى مرا اجابت نمود و تمامى بطايح و رودخانه‌ها را در پيش من حاضر گردانيد .\r\nپس من در يكى از آنها رفته اين ماهى را گرفته جهت تو آوردم . اين است كه هنوز پاى من تر و گل‌آلود است . چون من اين حكايت از وى شنيدم تعجّب من زياده شد ، گفتم : الحال يك آرزوى ديگر دارم . اگر آن به فعل آمد من به تو ايمان آورم . گفت : كدام است ؟ گفتم : آن است كه مرا به اين منزل كه تو رفته بودى بگذارى تا من حقيقت حال ملاحظه كنم . اگر چيزى بر من\r\n\r\n","description":"","footnote":"","page_name":" 1698 ","page_number":214},
  {"content":"\r\n\r\nظاهر شد فبها ، من از جمله آن كسانى باشم كه آنچه تو گويى معتقد و مصدّق باشند . گفت : برو .\r\nپس من برخاسته به آن منزل درآمدم و در آن منزل از عقب بستم و هرچند ملاحظه نمودم هيچ چيز ظاهر نشد ، بلكه در آن حجرهء تاريك مرا حيرت بسيار شد . ناگاه ديدم كه در يكى از ديوارهاى آن حجره پرده‌اى آويختند و به ميخها مضبوط ساخته . چون من آن پرده را برداشتم درى ظاهر شد . پس آن در باز كرده به خانهء ديگر زيرزمين وضعى درآمدم . اتّفاقا از آنجا روشنايى ظاهر شد . چون چند قدم رفتم باغچه‌اى پيدا شد كه اكثر ميوه‌ها داشت و اكثر خوردنيها موجود بود . و در ميان آن باغ حوضى بود بزرگ پر از ماهى . من در آن حوض درآمدم و يكى از آن ماهيها را گرفته بازگشتم . چون نظر حلّاج بر من افتاد كه مثل آن ماهيى كه آورده بود من نيز دارم و پاى من نيز به گل فرو رفته ، بسيار منفعل شد و قصد كشتن من كرد .\r\nمن آن ماهى را پيش او انداخته بيرون گريختم . او روز ديگر ، به من رسيده بنياد ملاطفت نمود و در گوش من گفت كه : اين سرّ را به كسى اظهار كنى يقين تو باشد كه بر فراش تو تو را بكشند .\r\nو من از ترس او به هيچ احدى نگفتم تا روزى كه او را بكشتند . و امثال اين حكايات بسيار از حلّاج بسيار در كتب مسطور است كه ايراد آن فايده ندارد « 1 » ، و العلم عند اللّه . امّا در اين سال ، بعد از آنكه چهار روز بردار بود ، او را بيرون آورده بند كردند . و در سال دويست و نود و يكم از رحلت باز منصور را بر شتر سوار ساخته در بازار بغداد بگردانيدند و منادى مىكردند كه : اى مردمان ، اين يكى از داعيان قرامطه است ، بشناسيد و باز در بند كردند و بعد از چند روز او را و جميع علما را در مجلس حاضر ساخته حقيقت حال او را استفسار نمودند . ديدند كه نه قرآن مىداند و نه حديث و نه فقه . القصّه ، از علوم هيچ بهره‌اى نداشت غير از اينكه عبارات فريبنده مثل آنكه : تبارك ذو النّور الّشعشعانى و من الهو الهو الأزلى الى فلان « 2 » و امثال اين مزخرفات به عوام مىنوشت و ايشان را فريب مىداد .\r\nو در اين ايّام ، وزير مقتدر علىّ بن عيسى « 3 » بود ، به منصور گفت : اى منصور ، صلاح تو در آن است كه فرايض الهى مثل وضو و نماز و روزه يادگيرى كه فايده تو در دنيا و آخرت در آن است ، و از اين عبارات بىمعنى تو را چه فايده و چه حظّ ؟ القصّه ، چون ديدند كه در طريقهء\r\n\r\n\r\n","description":"","footnote":"\r\n( 1 ) . براى مزيد اطلاع از مخاريق و نيرنگهاى حسين بن منصور حلّاج ؛ - ابن جوزى ، تلبيس ابليس ، ص 384 .\r\n( 2 ) . بيرونى مىنويسد : « . . . و به اصحاب و پيروان خويش نامه‌هايى كه معنون بدين عنوان بود بنگاشت : از هوهوى ازلى اوّل ، فروغ درخشان لامع و اصل اصيل و حجّت تمام حجّتها و ربّ ارباب و آفرينندهء سحاب و مشكات نور و ربّ طور كه در هر صورتى متصوّر مىشود به بندهء خود فلان كس . » ؛ - آثار الباقيه ، ص 236 .\r\n( 3 ) . علىّ بن عيسى بن جرّاح از افاضل و مشايخ كتّاب بود . . . از وزراى بنى العباس آن زهد و معرفت و حفظ قرآن و كتابت و حساب و صدقات و مبرّات نبود كه علىّ بن عيسى را ؛ - هندوشاه ، تجارب السّلف ، ص 205 . ياقوت ( در معجم الادبا ، ج 14 ، ص 68 ) شرح حالى بسيار جامع و مفيد دربارهء اين وزير فاضل آورده است .\r\n","page_name":" 1699 ","page_number":215},
  {"content":"\r\n\r\nخود مصرّ است باز بر دارش كردند و بعد از دو روز پايين آوردند و به زندانش فرستادند تا آنكه در سال دويست و هشتاد و نهم از رحلت ، حامد بن [ 205 ب 
  ] العباس « 1 » ، كه وزير مقتدر بود ، در باب قتل منصور حلّاج مبالغهء عظيم داشت كتابى از تصانيف منصور و به خطّ او به دست آورد كه در آنجا نوشته بود كه : « هركه را ارادهء حجّ پيدا شود و ميسّر نشود ، پس بايد كه در خانهء خود خانه‌اى بنا نهد كه مطلقا به او نجاست نباشد و هيچ‌كس را نگذارد كه به آن خانه درآيد ، و چون ايّام حجّ رسد بعد از سه روز روزه داشتن آن خانه را هفت بار طواف كند همچنان‌كه كعبه را طواف مىكنند . بعد از آن در سراى خود جميع مناسك حجّ را مثل سعى بين صفا و مروه و غير آن به فعل آرد و سى يتيم را طعام دهد و پيراهنى و هفت درم يا سه درم .\r\nو اين خدمت را خود كند بىمدخل ديگرى . حجّ واجبى از گردن وى ساقط مىشود . » و نيز در آن كتاب نوشته بود كه : « هركه سه روز روزهء وصال دارد روز چهارم افطار به برگ كاسنى كند تمامى رمضان از گردن او ساقط مىشود . » و امثال اين امورى كه موجب اسقاط شرايع بود بسيار داشت .\r\nچون اين كتاب به دست وزير افتاد مجلسى منعقد ساخته منصور را حاضر گردانيد و قاضى ابو عمرو ، كه در آن زمان منصب قضاى بغداد به او متعلّق بود ، از وى پرسيد : اى حلال الدّم ، يعنى : اى كسى كه ريختن خون تو حلال است ، اين چيزها را از كجا تو نوشتى و از كه نقل دارى ؟ منصور گفت : از كتاب اخلاص حسن بصرى . قاضى گفت : دروغ مىگويى اى حلال الدّم . من آن كتاب را من اوّله الى آخره در مكّه خوانده‌ام و از اين چيزهايى كه تو نوشته‌اى هيچ چيز ندارد .\r\nدر اين وقت ، حامد بن العباس وزير روى به قاضى كرد و گفت : ايّها القاضى ، تو آنچه دو بار به آن تلفّظ نمودى كه حلال الدّم است بر اين كاغذ بنويس . و كاغذ و دوات را پيش او نهاد .\r\nپس قاضى ابو عمرو فتوى به قتل آن نوشت و ساير فقهايى كه در آن مجلس بودند بر وى خط نهادند « 2 » و وزير آن محضر را پيش خليفه مقتدر فرستاد . مقتدر هيچ نگفت تا سه روز گذشت « 3 » و منصور در بند وزير بود . بعد از سه روز ، وزير رقعه‌اى به خليفه نوشت كه : « در باب قتل\r\n\r\n\r\n","description":"","footnote":"\r\n( 1 ) . هندوشاه نخجوانى مىنويسد : « حامد پيوسته در اعمال سواد متولّى بود ، امّا در اعمال حضرت خبرتى نداشت و مردى كريم و مفضال و كثير الحاشيه بود . . . » تجارب السّلف ، ص 206 .\r\n( 2 ) . اسامى فقيهانى كه با تهديد و تحبيب حامد وزير به قتل حلّاج فتوى داده‌اند در ظهر الاسلام ( ج 1 ، ص 229 ) تأليف احمد امين مسطور است . و فقهايى كه از اين فتوى سر باز زدند عبارت بودند از : ابو العباس سريج ، ابو العباس عطا ، ابو عبد اللّه خفيف ، شيخ شبلى ، شيخ ابو القاسم نصيرآبادى ؛ - عباس گلجان ، منصور حلّاج ، ص 72 .\r\n( 3 ) . نصر قشورى ، سردار حاجبان مقتدر ، و مادر مقتدر - كه هر دو از مريدان حلّاج بودند ، در به تأخير افتادن قتل حلّاج بىتأثير نبود ؛ - منبع پيشين .\r\n","page_name":" 1700 ","page_number":216},
  {"content":"\r\n\r\nحلّاج هيچ‌كس از علما را سخن نمانده و عوام بسيار به او فريفته شده‌اند . » پس مقتدر حكم كرد كه : او را به محمّد بن عبد الصّمد ، كه صاحب شرطهء بغداد است ، بسپار .\r\nبنابراين ، حامد وزير او را در شب بيست و چهارم ذيقعده پيش محمّد بن عبد الصّمد فرستاد و او على الصّباح او را به ميدان بغداد آورده اوّلا هزار تازيانه بر وى زدند و بعد از آن ، هر دو دست و هر دو پايش را ببريدند . گويند كه او در اين احوال هيچ نمىگفت الّا در وقتى كه او را تازيانه مىزدند با هر تازيانه كلمهء « احد » ، « احد » بر زبان مىراند « 1 » . و بعضى چنين گويند كه در اين وقت جزع و گريهء بسيار كرد . و اللّه اعلم بحقايق الامور .\r\n\r\n\r\n","description":"","footnote":"\r\n( 1 ) . كسى كه تازيانه مىزد مىگفت در موقعى كه شلّاق مىزدم صدايى فصيح مىشنيدم كه مىگفت : يابن منصور لا تخف ( پسر منصور ! نترس ) . مردمى كه ناظر بودند گريه مىكردند ؛ - منبع پيشين ، ص 79 .\r\n","page_name":" 1701 ","page_number":217},
  {"content":"\r\n . \r\n","description":"","footnote":"","page_name":" 1702 ","page_number":218},
  {"content":"\r\n\r\n\r\nذكر وقايع سال دويست و نودم و دويست و نود و يكم از رحلت خير البشر\r\nو در سال دويست و نودم « 1 » از رحلت ، صاحب اندلس ابو محمّد عبد اللّه اموى ، كه بيست و پنج سال بعد از برادر خود ، منذر ، به حكومت آن ديار مستقل بود ، وفات كرد . و در تاريخ سيوطى زاييدن استر كرّه را ، چنانچه سابقا قلمى شد ، از جملهء وقايع اين سال آورده . و در سال دويست و نود و يكم از رحلت ، حسين بن حمدان بسيارى از قلعه‌هاى روم را فتح كرده خلقى بسيار از ايشان به قتل رسانيد . و در اين سال ، در بغداد به واسطهء بيماريهايى كه از زيادتى خوف به هم مىرسيد خلايق بىشمار هلاك مىشدند . و ابو سعيد جنابى « 2 » را كه پيشواى قرامطه بود و بر ولايت هجر و قطيف و بحرين استيلا يافته بود ، در حمّام غلامى به واسطهء ارادهء امرى شنيع از وى به قتل رسانيد و سه كس از اصحاب كبار او را نيز به اين بهانه كه امير شما را به اندرون حمام مىطلبد به او رسانيد . بعد از آن ، مردم دانستند و آن غلام را نيز بكشتند . بعد از كشتن ابو سعيد پسرش قائم مقام وى گشت و بعد از اندك وقت برادر ديگرش ابو طاهر سليمان غالب او را كشته به جاى پدر خود قرار گرفت . و در اكثر تواريخ معتبره مسطور است كه قبل از كشته شدن ابو سعيد جنابى ، علىّ بن عيسى وزير مقتدر به امر خليفه مكتوبى به او نوشته مشتمل بر امان به شرط آنكه ايشان ترك ارتكاب منكرات نموده در صدد استهزاى شريعت نباشد . و هنوز مكتوب به ايشان نرسيده بود كه ابو سعيد كشته شد . چون پسرانش بر مضمون مكتوب خليفه اطلاع يافتند در جواب نوشتند كه : « آنچه به ما از ارتكاب منكرات و استهزاى شريعت\r\n\r\n\r\n","description":"","footnote":"\r\n( 1 ) . ق : دويست و نود و سيّم .\r\n( 2 ) . وى ابو سعيد حسن بن بهرام جنابى ( - گناوى ) است . وى قپان‌دار و پيمانه‌گرى از اهالى بندر گناوه بود كه به واسطهء تبليغ قرمطيان سالار اين طايفه شد . وى در گرمابه به دست غلام صقلبى ( از نژاد اسلاو ) كشته شد .\r\n","page_name":" 1703 ","page_number":219},
  {"content":"\r\n\r\nنسبت كرده‌ايد آن را از دشمنان و عيبجويان ما شنيده‌ايد و سخن دشمن و عيبجو پسنديده نمىباشد و هرگاه كه شما را يقين به كفر و زندقهء ما شده باشد ما را دعوت به اطاعت خود كردن ماحصل ندارد . »\r\nو در اين سال ، امير شهيد احمد بن اسماعيل سامانى كشته شد . باعث بر قتل او آن بود كه او اكثر اوقات به صحبت علما و ارباب فضل و كمال به سر مىبرد و به ايشان ميل تمام داشت .\r\nبنابراين ، اتراك و غلامان از سلطنت او متنفر گشته در بيست و سيّم شهر جمادى الآخر سال مذكور سحرگاه به بارگاه او درآمدند و او را شهيد ساختند . آورده‌اند هر شب در درگه او دو شير درنده مىايستاد تا دشمنى بدانجا نتواند رفت و به حسب اتّفاق آن شب فراموش كردند كه آن شير را ببندند و آن غلامان حرامزاده كه طالب فرصت بودند وقت غنيمت دانسته به خرگاه درآمدند و او را شربت شهادت چشانيدند « 1 » . در اين وقت ، پسرش ، امير نصر ، هشت ساله بود و شحنهء بخارا احمد بن ليث كه با آن قوم همداستان نبود ، او را بر دوش گرفته مردم را به متابعت او دعوت نمود « 2 » . اكثر مردم متابعت او را اختيار نمودند . چون عنايت الهى شامل حال او بود به اندك روز با وجود صغر سن مرتبهء او از آبا و اجداد درگذشت و مخالفانش پايمال حوادث روزگار گشته به خود منسىّ « 3 » گشتند .\r\n\r\n\r\n","description":"","footnote":"\r\n( 1 ) . گرديزى ، روز پنجشنبه بيست و يكم جمادى الآخرى سال سيصد و يك هجرى را به عنوان روز حادثه ذكر مىكند ؛ - زين الأخبار ، ص 25 ؛ و نرشخى روز يازدهم همين ماه را ذكر مىكند ؛ - تاريخ بخارا ، 129 ؛ ولى تاريخ سيستان بيست و دوم جمادى الآخرى را قيد كرده است .\r\n( 2 ) . بنا به تصريح تاريخ ايران ( پژوهش دانشگاه كيمبريج ، ج 4 ، ص 114 ) جيهانى وزير عهده‌دار نيابت سلطنت شد .\r\n( 3 ) . منسىّ : فراموش‌شده . - و .\r\n","page_name":" 1704 ","page_number":220},
  {"content":"\r\n\r\n\r\nذكر وقايع سال دويست و نود و دويّم تا دويست و نود و چهارم از رحلت خير البشر\r\nو در سال دويست و نود و دويم از رحلت ، مونس خادم از حدود روم به دار الخلافه نوشت كه :\r\n« بعد از محاربات بسيار صد و پنجاه بطريق ايشان اسير شده . » اهل اسلام را از اين خبر بسيار مسرّت حاصل شد . و در اين سال ، مقتدر پنج پسر خود را ختنه كرده و جمعى كثير از يتيمان مسلمانان را با ايشان ختنه فرمود و مبلغ ششصد هزار دينار و صد هزار درم خرج اين سنّت كرد . و در اين سال المقتدر باللّه بر ابو على جصّاص غضب كرد و از وى شانزده هزارهزار دينار غير از ظروف و جامه‌هاى نفيس گرفت . و در اين سال ، وقت مراجعت حجّاج از زيارت بيت اللّه الحرام طايفه‌اى از قرامطه سر راه ايشان گرفته قتل و غارت كرده و زياده از دويست زن اسير گرفتند .\r\nو در سال دويست و نود و سيّم از رحلت ، خليفه المقتدر باللّه سيزده روز ناخوشى كشيد .\r\nدر ايّام خلافت مطلقا بيمار نشده بود و در اين بيمارى اموال بسيار به حرمين فرستاد و ضياع بسيار وقف حرمين كرد . و در اين سال ، در بازار بغداد آتش افتاد ، چنانچه تمامى سوق نجّارين ، كه از بزرگترين بازارهاى بغداد بود ، بسوخت .\r\nو در سال دويست و نود و چهارم از رحلت ، علىّ بن عيسى به التماس خود از وزارت معزول شد و روز هفتم ذيحجّه علىّ بن عيسى باز منصب وزارت بر محمّد بن الفرات ، كه پنج سال معزول الوزاره بود ، قرار گرفت . و در ماه جمادى الاولاى اين سال ، در بغداد شبها حيوانى پيدا مىشد كه او را « ربوب » گفتندى ، و اطفال مردم را مىبرد و پستان زنان را مىكند . از اين جهت ، شبها مردم پاسبانى مىكردند و طاس و طبق مىزدند كه شايد آن حيوان بترسد . با\r\n\r\n","description":"","footnote":"","page_name":" 1705 ","page_number":221},
  {"content":"\r\n\r\nوجود آن ، هر شبى يك دو طفل را مىبرد . قاعدهء آن حيوان چنين بود كه اوّلا از ناف اطفال شروع در خوردن مىكرد و هركه را در خواب مىديد قصد او مىنمود ، و از زنان اوّلا قصد پستان ايشان مىكرد . چون مردم از جهت اين بسيار به تنگ آمدند و هيچ يك علاج آن نمىتوانست و نمىدانست كه اين از كجا مىآيد به مقتضاى ارباب الدّول ملهمون ، المقتدر باللّه فرمود تا چندى از حيوانات كه آن را سگ آبى گزيده از دجله گرفتند و بر جسر بغداد آويختند . اتّفاقا ، ديگر آن حادثه روى ننمود و مردم فراغت يافتند . و از جمله وقايع اين سال يكى آن بود كه يكى از مقرّبان قيصر روم به طريق رسالت نزد مقتدر آمد . در تواريخ معتبره مسطور است كه چون ايلچى روم به حوالى بغداد رسيد مدّت دو ماه او را در تكريت نگاه داشتند . بعد از آن به بغداد طلب داشته در سراى صاعد كه در حوالى دار الخلافه بود فرود آوردند و قريب به دو ماه ديگر در دار الخلافه راه نيافتند ، تا مقتدر از تزيين قصر خود فارغ گشت . بعد از آن ، المقتدر باللّه فرموده تا سپاه از در خانهء ايلچيان تا باب العامه صف در صف ايستادند و عدد سپاه از سوار و پياده در آن روز به صد و شصت هزار مىرسيد همه به زيب و زينت و مسلّح به انواع اسلحه و چندين فيل و زرّافه و ديگر سباع در اين راه بر كنار شط باز داشته بودند . و از اندرون باب العامه تا باب الحجاب دو طرفه غلامان المقتدر باللّه ، كه هفت هزار بودند ، چهار هزار سفيد و سه هزار سياه ، [ 206 الف 
  ] به تجمّل تمام صف كشيده ايستادند . بعد از آن ، از باب الحجاب تا دار الوزاره نصر حاجب با هفتصد نفر از حجاب به زينتى تمام قرار گرفته و در دار الوزاره علىّ بن فرات ، كه در آن وقت منصب وزارت به او تعلّق داشت ، با اكثرى از امراى كبار و وزرا با ابّهتى تمام كه زبان از وصف او عاجز است متمكّن گشت . و در هر مجلسى از اين مجالس از مطربان و مغنيّان ذكورا و اناثا چندان‌كه از شماره بيرون‌اند به خوانندگى و سازندگى مشغول‌اند . و از براى زينت دار الخلافه سى و هشت هزار پرده حرير كه دوازده هزار و پانصد از آنها از ديباى مذهّب بود ، آويخته و بيست و دو هزار فرد فرش دروقى و جهرمى انداخته بودند .\r\nالقصّه ، چون ايلچى كه جوانى بود از مقرّبان قيصر روم با جماعتى كه همراه او بودند ، از خانهء خود بيرون آمده متوجّه دار الخلافه گشت . اوّلا نظرش بر كثرت سپاه و تجمّل ايشان افتاد متحيّر و مدهوش شد . چون به باب العامه درآمد زيب و زينت غلامان مقتدر به نظرش درآمد عقل از سرش پريد . چون به باب الحجاب رسيد نصر حاجب را ديد كه بر كرسى نشسته به خيال آنكه خليفه است خواست كه زمين ادب بوسيده شرايط دعا و خدمتكارى به جاى آورد كه به او گفتند كه اين يكى از حجّاب خليفه است و اين موضع را باب الحجاب مىگويند . چون از آن موضع گذشته به دار الوزاره رسيد و علىّ بن فرات را ديد يقينش شد كه اين خليفه است .\r\n\r\n","description":"","footnote":"","page_name":" 1706 ","page_number":222},
  {"content":"\r\n\r\nباز گفتند كه اين وزير است نه خليفه . پس در مجلس وزير ايشان را نشانيدند و بعد از ساعتى حكم شد علىّ بن فرات را كه ايلچى را با يك نفر ديگر بياورد . پس علىّ بن فرات را با يك مرد پير ديگر كه همراه او بود ، برداشته متوجّه خدمت خليفه شد . اوّلا ايشان را به اصطبل كه آن را « خان الخيل » گفتندى و به اطراف و جوانب آنجا رواقها ، قبّه‌ها و غرفه‌ها بر سر ستونهاى رخام چينى بود درآوردند . پانصد اسب با جلهاى ديبا بر جانب راست بسته و پانصد اسب ديگر مسرّح به زين زر و نقره ، هر يكى به دست غلامى بازداشته آنچنان با مردم انس و الفت گرفته كه از دست ايشان چيز مىربودند و مىخوردند به نظرشان درآمد كه متعجّب بماندند . از آنجا گذشته به خانه‌اى درآمدند كه چهار فيل مزيّن به جلهاى ديبا و بر هر فيل هشت نفر سوار .\r\nو از آنجا گذر ايشان به خانه‌اى افتاد كه صد شير بر دست راست و پنجاه بر دست چپ همه با قلّاده‌ها و زنجيرهاى زرّين در دست شيربانان ايستاده‌اند . از آنجا گذشته به باغى درآمدند كه در ميانهء آن عمارتى عظيم بود و در ميان عمارت حوضى بود سى گز در بيست گز ، و در آن عمارت قريب چهار هزار نخل باردار بود و ديگر درختان باردار . و از آنجا گذشته به عمارتى درآمدند كه آن را « دار الشجره » گفتندى . در ميان اين عمارت حوضى مدوّر بود و در ميان اين حوض درختى بزرگ از طلا و نقره ريخته كه هيجده شاخ بزرگ داشت و هر شاخى چندين شاخه‌هاى كوچك و بر آن شاخه‌ها صور اقسام جانوران از طلا و نقره تعبيه كرده و آب را آنچنان بر آن درخت مسلّط ساخته كه از هر مرغى آواز خودش بيرون مىآمد و تمامى آن درخت آنچنان حركات معتدل و موزون مىكرد كه ساير درختان در باد معتدل مىكنند . و از آنجا درگذشته به موضعى رسيدند كه آن را « فردوس » گفتندى . در درهاى اين موضع ، و العهدة على الرّاوى ، هيجده هزار صورت حيوانات وحشى و غير آن همه از طلا و نقره به ترتيب نهاده بودند و ده هزار جوشن مذهّب . پس از آن ، به كوچهء درازى درآمدند كه سيصد گز تخمينا درازى آن بود و از طرفين او هزار زره سپر آويخته بودند تا آنكه به جايى رسيدند كه خليفه المقتدر باللّه بر كرسى آبنوسى كه ديبايى بر وى پوشيده بودند ، نشسته و از دست راست او نه خوشهء كلان به طريق خوشه‌هاى انگور و از دست چپ نيز نه خوشهء ديگر آنچنان از نفايس جواهر كه روشنى ايشان بر روشنى روز غلبه كردى آويختند .\r\nالقصّه ، ايلچى را بعد از اداى مراسم خدمتكارى صد گز دور تر از خليفه بازداشتند و علىّ بن فرات وزير پيش خليفه بايستاد و ترجمان دور تر از آن قرار گرفت . پس خليفه به ابن فرات خطاب مىكرد و وزير به ترجمان مىگفت و ترجمان از ايلچى مىپرسيد و بعد از تحقيق آنچه خليفه مىخواست ايلچى را با آن مرد پير خلعت پادشاهانه داده با پنجاه خوان زر كه هر خوانى پنجاه هزار درم داشته رخصت مراجعت فرمودند به منزلى كه جهت او تعيين شده بود .\r\n\r\n","description":"","footnote":"","page_name":" 1707 ","page_number":223},
  {"content":"\r\n . \r\n","description":"","footnote":"","page_name":" 1708 ","page_number":224},
  {"content":"\r\n\r\n\r\nذكر وقايع سال دويست و نود و پنجم و دويست و نود و ششم از رحلت خير البشر\r\nو در سال دويست و نود و پنجم از رحلت ، از امرايى كه در سرحد به جنگ ايشان مشغول بودند عريضه‌هايى مشتمل بر فتح قلعه‌اى از قلعه‌هاى روم رسيد و از اين جهت خوشحالى بسيارى به مقتدر خليفه روى نمود . و در آخر همين سال ، در ميانهء عوام خبر شايع شد كه خليفه المقتدر باللّه فوت شد . چون اين خبر ، به مقتدر خليفه رسيد با ابّهت و شوكت تمام سوار شده از دار الخلافه بيرون آمده مدّتى مديد در بيرون بغداد از جهت آنكه تمامى مردم او را ببينند توقّف نمود و در وقت بازگشتن از باب العامه به اندرون بغداد درآمد و از آنجا به ميدان شماسه رفت . آنجا نيز مدّتى توقّف نموده به جانب دار الخلافه رفت و غوغاى عام فرو نشست .\r\nو در همين سال ، دار الشفايى ، كه مقتدر بنا نهاده بود ، به اتمام رسيد و سنان بن ثابت بن قرّه را طبيب آن بيمارستان ساختند . در هر ماه خرج اين بيمارستان از ادويه و اغذيه ششصد دينار بود . و خليفه نيز بيمارستان بنا نهاد كه الحال به « بيمارستان مقتدرى » مشهور و معروف است . و در اين سال منصب وزارت را به حامد بن عباس كه چهار صد غلام به تجمّل تمام هميشه همراه او بودند ارزانى داشت . بعد از چند روز ، ظاهر شد كه او از انفاذ امور وزارت عاجز است ، بنابراين على بن عيسى را با او شريك گردانيده و ابو علىّ بن مقله از جمله كتّاب دار الوزاره بود « 1 » ، امّا آخر الأمر رفته‌رفته علىّ بن عيسى در امر وزارت مستقل گشت .\r\nو در اين سال ، مادر مقتدر يكى از خدمتكاران خود را ، كه او را « ثمل » گفتندى ، قهرمانهء\r\n\r\n\r\n","description":"","footnote":"\r\n( 1 ) . هندوشاه مىنويسد : « او كاتبى فايق بود چنان كه در حسن خط به او مثل زدندى و نام او در صناعت كتابت بس مشهور است . » ؛ - تجارب السّلف ، ص 208 . ثعالبى در كتاب خود ذيل مادهء « خط ابن مقله » اخبار و اطلاعات بسيار گرانبهايى در باب اين وزير هنرمند و خوشنويس آورده است ؛ - ثمار القلوب و المضاف و المنسوب .\r\n","page_name":" 1709 ","page_number":225},
  {"content":"\r\n\r\nديوان ساخت و آن قهرمانه هر روز در ديوان مظالم مىنشست و جميع قضاة و فقها در مجلس او حاضر مىشدند و مهمّات مردم به وقوف آن قهرمانه مىرسيدند .\r\n\r\nذكر خلافت خلفاى اسماعيليهء مصر و ظهور دولت آن طايفه\r\nو در سال دويست و نود و ششم از رحلت ، مهدى علوى از مغرب لشكرى عظيم به عزم تسخير مصر فرستاد . تفصيل احوال آن طايفه كه به « اسماعيليه » مشهورند و مجموع ايشان چهارده تن بودند و مدّت سلطنت ايشان دويست و شصت و شش سال از آن جمله دويست و هشت سال خطّهء مصر دار الملك ايشان بود ، آن است كه اوّل كس كه از اين طايفه ظهور نمود محمد بن عبد اللّه كه او را « مهدى » مىگفتند بود . و اكثر مورّخين بر آن‌اند كه ظهور ايشان در سال دويست و هشتاد و ششم از رحلت كه سال دويست و نود و شش هجرى است بود . و در عيون التّواريخ « 1 » نسب او بر اين وجه ثبت نموده كه : « المهدى محمّد بن الرضى عبيد اللّه بن المتقى قاسم بن الوفى احمد بن الوصى محمّد بن اسماعيل بن الامام جعفر الصادق ، عليه السّلام . » امّا يافعى و بعضى ديگر از علماى مورّخين اين مهدى را از ذرّيت عبد اللّه بن سائم يهودى بصرى شمرده‌اند . و در تاريخ ابن كثير شامى چنين آورده كه اوّل ظهور طايفهء اسماعيليه به اين طريق [ بود 
  ] كه حسين بن احمد بن زكرياى بربرى كه كنيت او « ابو عبيد اللّه شيعى » بود به واسطهء قلّت معيشت و استيلاى فقر بر وى حيله‌اى انديشيد و يكى از شرفاى بنى فاطمه ، عليها السّلام ، را پيدا كرده جمعى كثير از مردم بربر را به دعوت او درآورد و چندان در اين باب سعى نمود كه خلقى بىشمار به متابعت او درآمدند و او را ملقّب گردانيدند به « مهدى » . و چون كار او شهرت يافت حاكم سلجماسهء مغرب كه او را « ابو نصر زيادة اللّه » گفتندى و او آخر ملوك بنى الاغلب ، كه بر بلاد افريقيه استيلا داشتند ، بود با او محاربات بسيار كرد . عاقبة الأمر ، ابو نصر زيادة اللّه مهدى را گرفته در بند كرد و ابو عبيد اللّه شيعى روى به گريز نهاد و بعد از اندك فرصت باز لشكرى بسيار به هم رسانيده متوجّه استخلاص مهدى شده سلجماسه را محاصره كرد و كار به آنجا رسانيد كه امروز يا فردا شهر و قلعه را فتح كند كه در اين وقت ابو نصر فرمود تا مهدى را كه در بند بود بكشتند . روز ديگر ، ابو عبيد اللّه شيعى بربرى قهرا و جبرا شهر سلجماسه را فتح نموده متوجّه زندان شد كه مهدى را بيرون آورد . چون در بنديخانه درآمد ديد كه مهدى را كشته‌اند ، امّا در همان خانه مردى ديگر شبيه به او در بند است از يهود كه نام او\r\n\r\n\r\n","description":"","footnote":"\r\n( 1 ) . فى ستّ مجلّدات لفخر الدّين محمّد ابن شاكر الكتبى المتوفى سنة 764 ؛ - حاج خليفه ، كشف الظنون ، ج 2 ، ص 1185 .\r\n","page_name":" 1710 ","page_number":226},
  {"content":"\r\n\r\nعبد اللّه بن ميمون است از اهل سليمهء شام . پس ابو عبيد اللّه بربرى به جهت ترويج مهمّ خود او را مهدىگويان بيرون آورد و به اتّفاق او بر اكثر بلاد مغرب استيلا يافت . چون عبد اللّه بن ميمون به [ جاى 
  ] مهدى قرار گرفت ابو عبيد اللّه بربرى را چندان دخل در مهمّات نمىداد بلكه [ 206 ب 
  ] درصدد دفع آن درآمد و ابو عبيد اللّه از كردهء خود پشيمان شده او نيز در دفع آن سعى مىنمود و مىخواست كه سلطنت را بر برادر او احمد بن ميمون قرار دهد ، امّا عبد اللّه ميمون پيشدستى نموده در سال دويست و هفتاد و هشتم از رحلت ، ابو عبيد اللّه بربرى را با برادر خود احمد بن ميمون به قتل رسانيد . امّا زعم اسماعيليه آن است كه اسماعيل بن جعفر امام هفتم است و مهدى آخر الزمان كه احاديث و اخبار از ظهور او اخبار مىنمايند عبارت از محمّد بن عبد الله است .\r\nالقصّه ، مهدى مذكور در سال مذكور در ولايت افريقيه خروج كرد و گماشتگان المقتدر باللّه را از آن ولايت اخراج نمود و روزبه‌روز مهمّ او در ترقّى مىبود تا آنكه اكثر ديار مغرب را مسخّر نمود و در حدود قيروان قلعه‌اى در غايت استحكام طرح انداخت و آن را به « مهديّه » موسوم ساخت .\r\nو در اين سال ، لشكرى عظيم به جانب مصر فرستاد و امير اين لشكر ابو القاسم ، پسر مهدى علوى ، بود .\r\n\r\n","description":"","footnote":"","page_name":" 1711 ","page_number":227},
  {"content":"\r\n . \r\n","description":"","footnote":"","page_name":" 1712 ","page_number":228},
  {"content":"\r\n\r\n\r\nذكر وقايع سال دويست و نود و هفتم از رحلت خير البشر\r\nو در سال دويست و نود و هفتم از رحلت ، ابو القاسم علوى با لشكرى بىكران در ماه ربيع الاوّل به اسكندريهء مصر رسيد . گماشتگان المقتدر باللّه چون طاقت مقاومت ايشان نداشتند از اسكندريه بيرون برفتند . ابو القاسم به اسكندريه درآمد و از آنجا مصر و نواحى مصر را به تصرّف خود درآورد و بعد از آن مكتوبى نوشت به اهل حرمين كه خطبه و سكّه به نام پدر او مهدى كنند . اهل حرمين قبول نكردند .\r\nچون اين خبر به سمع مقتدر رسيد مونس خادم را با لشكرى عظيم به جنگ ابو القاسم علوى فرستاد . در ماه شعبان تلاقى فريقين دست داده جنگى عظيم روى نمود . امّا نسيم ظفر بر پرچم علم مونس خادم وزيد . ابو القاسم هزيمت يافته روى به افريقيه رفت . در اثناى محاربهء ايشان مهدى هشتاد كشتى پر از سپاه به مدد ابو القاسم فرستاده بود . چون آن كشتيها به حوالى اسكندريه رسيدند از اين جانب نيز مقتدر حكم فرمود تا از طرسوس بيست و پنج كشتى پر از سپاه و استعداد به مدد مونس روند . اتّفاقا ، كشتيها در حدود اسكندريه رسيده در ميانهء ايشان نيز جنگ درگرفت و غلبه از جانب لشكر مقتدر به حدّى رسيد كه اكثر كشتيهاى مهدى را گرفتند و اهل و عيال ايشان را اسير و برده كرده به مصر بردند و سليمان خادم و يعقوب كنانى كه سرداران كشتيهاى مهدى بودند دستگير شدند . سليمان در آنجا وفات كرد و يعقوب را به بغداد پيش المقتدر باللّه آوردند . امّا بعد از مدّتى باز از بغداد گريخته به افريقيه رفت . و از جمله وقايع اين سال آنكه چون حامد بن عباس ديد كه مهمّات وزارت را علىّ بن عيسى پيش خود گرفته او را چندان دخلى نمىدهد ، از المقتدر باللّه التماس نمود كه او را به واسط بفرستد تا ضبط اموال و خراجات آنجا نمايد . مقتدر او را اجابت فرمود . چون حامد به واسط رسيد\r\n\r\n","description":"","footnote":"","page_name":" 1713 ","page_number":229},
  {"content":"\r\n\r\nمردم را از غلّه فروختن منع كرد و تمامى غلّه را براى سركار المقتدر باللّه خريد . از اين جهت گرانى در بغداد پيدا شد و مردم به فرياد آمدند و وكلاى حامد غلّه را نمىفروختند . چون فرياد عوام به جايى رسيد كه به فتنه و آشوب درآمد جسر را بسوختند و خانهء شرطه را غارت كردند و زندانيان را از بنديخانه‌ها بيرون آوردند و مستعد آن شدند كه به دار الخلافه هجوم آرند كه المقتدر باللّه خبر يافته به طلب حامد كس فرستاد . مردم عوام خواستند كه حامد را از دست كسان خليفه گرفته به قتل رسانند كه خليفه جماعتى از سپاه را فرمود كه رعيّت را قتل كنند .\r\nالقصّه ، ميانهء مردم خليفه و عوام جنگ درگرفت . آخر الأمر ، عوام تاب مقاومت نياورده به مسجد جامع گريختند . خليفه حامد را از آن كار معزول گردانيده فرمود تا غلّه‌اى كه حامد جمع كرده بود همه را بفروشند و رعيت را امان داد . پس آن فتنه فرو نشست و خلق آسايش كردند و غلّه ارزان شد و آن وزير را بدنامى تا روز قيامت بماند .\r\n\r\nذكر شمّه‌اى از احوال نصر بن احمد بن اسماعيل سامانى\r\nدر كتب سير و تواريخ مسطور است كه چون خبر وفات احمد بن اسماعيل و بيعت مردم به امير سعيد « 1 » نصر بن احمد به سمع اسحاق سامانى رسيد به تجهيز سپاه مشغول شده پسر خود ، الياس ، را به نيابت در سمرقند گذاشت و خود با لشكرى سنگين روى به بخارا نهاد . چون خبر توجّه او به امير سعيد رسيد حمويه « 2 » را به حرب او نامزد فرمود . بعد از تلاقى فريقين حربى صعب روى نمود و اسحاق روى به هزيمت نهاد . حمويه مظفّر و منصور به جانب بخارا مراجعت نمود و اسحاق به سمرقند رسيده بار ديگر لشكر استوار نموده با لشكرى گران باز متوجّه بخارا گشت . امير سعيد اين نوبت نيز حمويه را به جنگ او فرستاد . بعد از تلاقى فريقين باز حمويه غالب شد و اسحاق روى به گريز نهاد . حمويه تعاقب او نموده و او به سمرقند پنهان شد و پسرش ، الياس ، گريخته به فرغانه رفت . حمويه جاسوسان و حارسان بر سر راه گذاشته در باب گرفتن اسحاق داد مبالغه مىداد . اسحاق از اين معنى متوهّم شده كس فرستاده از حمويه امان خواست . حمويه ملتمس او را قبول داشته او را به صحّت و سلامت پيش امير سعيد به بخارا فرستاد . آخر الأمر ، در زندان بخارا وفات يافت .\r\nدر اين اثنا ، خبر به بخارا رسيد كه در نيشابور منصور بن اسحاق علم طغيان برآورده مردم را به خود دعوت مىكند و استعداد مىنمايد . منشأ عصيان منصور بن اسحاق آن بود كه حسن\r\n\r\n\r\n","description":"","footnote":"\r\n( 1 ) . نرشخى مىنويسد : « چون از دفن امير شهيد [ - احمد سامانى 
  ] فارغ شدند ، پسر او نصر را « سعيد » لقب كردند ، و وى هشت ساله بود . » ؛ - تاريخ بخارا ، ص 129 . چنين به نظر مىرسد كه اين لقب در قبال لقب « شهيد » است كه به پدرش داده بودند .\r\n( 2 ) . وى حموية بن على ، و او را صاحب وجود خراسان خواندندى ؛ - منبع پيشين ، ص 130 .\r\n","page_name":" 1714 ","page_number":230},
  {"content":"\r\n\r\nبن على مرورودى كه در ايّام سلطنت امير شهيد احمد بن اسماعيل دو نوبت سيستان را فتح كرده بود چشم آن مىداشت كه امير سعيد ايالت را به او تفويض نمايد . اتّفاقا ، امير سعيد بنابر مصلحت خود ايالت آن ولايت را به سيمجور دواتى داد . از اين جهت حسن بن على مرورودى از امير سعيد رنجيده بگريخت و بنياد افساد كرد و منصور بن اسحاق بر تمرّد و عصيان باعث گشت و فرمود تا منصور در نيشابور خطبه به اسم خود خواند .\r\nامير سعيد بعد از اطلاع بر اين معنى حمويه را به دفع اين فتنه نامزد فرمود . چون حمويه به حوالى نيشابور رسيد منصور بن اسحاق گويا از ترس بمرد و حسن بن مرورودى از نيشابور گريخته به هرات رفت . محمّد بن جنيد ، شحنهء بخارا ، نيز به سبب توهّمى كه از امير نصر داشت به حسن بن على مرورودى پيوست . حسن مرورودى برادر خود ، منصور ، را در هرات گذاشته بار ديگر به نيشابور رفت . چون احمد بن نصر بر اين قضيّه اطلاع يافت احمد بن سهل را كه از امراى بزرگ سامانيان و از نسل يزدجرد بن شهريار « 1 » بود و امير اسماعيل سامانى در امور ملكى از صوابديد او در نگذشتى وعده‌ها داده به خراسان فرستاد . احمد بن سهل بعد از جدّ و جهد تمام حسن مرورودى را و محمّد بن جنيد را گرفته به بخارا نزد امير سعيد نصر فرستاد .\r\nامير نصر ، محمّد بن جنيد را به خوارزم روان كرد و خدمتش مىكرد تا در آن ديار وفات يافت . و حسن مرورودى را به زندان بازداشتند . چون امير نصر به وعده‌هايى كه به احمد بن سهل كرده بود وفا نكرد ، احمد بن سهل از وى رنجيده نزد خليفه المقتدر باللّه كس فرستاده التماس حكومت خراسان نمود . خليفه ملتمس او را مبذول داشته و در اوايل سال دويست و نود و ششم از رحلت ، منشور حكومت خراسان جهت او فرستاد . و چون كار احمد بن سهل در نيشابور رونقى گرفت و قوّت تمام پيدا كرد متوجّه جرجان شد و با فرانكين ، حاكم جرجان ، جنگ كرده او را از آن ولايت بيرون كرده و از آنجا به مرو آمده سورى « 2 » در غايت استحكام بنا نهاد . بنابراين ، در اين سال امير سعيد نصر بن احمد ، حمويه را به جنگ او فرستاد . حمويه بعد از محاربات بسيار احمد بن سهل را دستگير كرده به بخارا فرستاد . مآل كار او به آنجا رسيد كه در زندان امير سعيد وفات يافت .\r\nمقارن اين حال ليلى بن نعمان « 3 » كه از امراى اطروش بود از قبل قسم بن حسن داعى والى طبرستان به جرجان آمد . فرزندان اطروش علوى در القاب او چنين مىنوشتند كه : « المؤيد\r\n\r\n\r\n","description":"","footnote":"\r\n( 1 ) . وى احمد بن سهل بن هاشم بن وليد بن جبلة بن كامكار بن يزدگرد ، آخرين پادشاه ساسانيان بود . احمد بن سهل قبلا جانشين عمرو بن ليث در مرو بود .\r\n( 2 ) . سور : بارو ، حصار . - و .\r\n( 3 ) . اشپولر وى را به عنوان « فرماندار زيدى در گرگان » معرفى مىكند ؛ - تاريخ ايران در قرون نخستين اسلامى ، ص 151 .\r\n","page_name":" 1715 ","page_number":231},
  {"content":"\r\n\r\nلدين اللّه المنتصر لآل رسول اللّه ليلى بن نعمان . » و به اين نام او را در بغداد بعد از اسامى و القاب پادشاهان ذكر مىكردند . و ليلى بعد از ضبط مهمّات جرجان روى به دامغان نهاد . مردم آن ولايت با وى در مقام جنگ درآمدند و خلقى بسيار از مردم دامغان در آن جنگ به قتل رسيدند . چون ليلى بن نعمان در سخاوت و كرم بىنظير زمان خود بود و اكثر امراى اطراف كمر انقياد و اطاعت او در ميان بسته متوجّه ملازمت او شدند و او بنابر آنكه دخلش وفا به خرجش نمىكرد عنان عزيمت به جانب خراسان منعطف گردانيده به نيشابور درآمده فرمود تا در آن ولايت خطبه به نام قسم خواندند . امير سعيد چون بر اين قضيّه اطلاع يافت باز حمويه را با لشكرى عظيم به دفع او نامزد فرمود [ 207 الف 
  ] و در موقان طوس تلاقى فريقين دست داده جنگى عظيم درگرفت . اوّل مردم خراسان هزيمت يافتند ، امّا حمويه ، محمّد بن عبد اللّه بلعمى ، ابو جعفر صعلوك ، خوارزمشاه و سيمجور دواتى پاى ثبات فشرده جنگهاى مردانه كردند و بر سپاه ليلى كه اكثر به غارت و تاراج مشغول شده بودند ، غالب آمدند . ليلى بن نعمان اگرچه از معركه بيرون رفت ، امّا عاقبة الأمر گرفتار شده به قتل رسيد .\r\nآورده‌اند كه علىّ بن حسين مرورودى مدّتى در بخارا محبوس بود و بعد از چندگاه ، به شفاعت يكى از خواص امراى امير نصر ، [ وى 
  ] او را از بند بيرون آورده ملازم درگاه گردانيد .\r\nاتّفاقا در آن ايّام كه علىّ بن حسين در حضور امير نصر خدمت مىكرد ، روزى امير نصر آب طلبيد ، در كوزه‌اى كه چندان صفايى نداشت آب آوردند . علىّ بن حسين مرورودى با على بن حمويه گفت : پدرت حاكم نيشابور است و در آنجا كوزه‌هاى خوب مىباشد چرا نمىفرستد ؟\r\nعلى جواب داد : تبرّك خراسان كه پدرم به اين جانب مىفرستد مثل تو و احمد بن سهل و ليلى بن نعمان مىباشد كه از كوزه و امثال آن گويد . علىّ بن حسين از اين حرف خجل شد .\r\n\r\n","description":"","footnote":"","page_name":" 1716 ","page_number":232},
  {"content":"\r\n\r\n\r\nذكر وقايع سال دويست و نود و نهم و سيصدم از رحلت خير البشر\r\nو در سال دويست و نود و نهم از رحلت ، سر ليلى بن نعمان [ ديلمى 
  ] به بغداد رسيد . و در جمادى الاول اين سال المقتدر باللّه مونس خادم را به واسطهء ظفرى كه بر پسر مهدى علوى مغربى ، القائم بامر اللّه ، يافته بود به « مظفّر » ملقّب گردانيد و ايالت ديار مصر و شام به او ارزانى داشت . و در اين سال ( حامد بن عباس ) « 1 » باغ بناغوره « 2 » را كه قيمت او صد هزار دينار بود با چندين اسباب و آلات و فرشى كه در عمارت آن باغ بود پيشكش المقتدر باللّه كرد . و در همين سال در بغداد آتش افتاد و خلقى بسيار در محلهء كرخ « 3 » بسوخت .\r\nو در سال سيصدم از رحلت ، خليفه المقتدر باللّه يوسف بن ابو السّاج را كه مدّتهاى مديد در بند بود ، به شفاعت مونس خادم از بند بيرون آورده تمامى اموال و اسباب او را باز داد و او را به حكومت آذربايجان و رى و قزوين و ابهر و زنجان فرستاد و مقرّر داشت كه يوسف بن ابو السّاج پانصد هزار دينار غير از مرسوم لشكريان مىگرفته باشد . و هم در اين سال المقتدر باللّه قهرمانه « 4 » ، مادر مونس خادم ، را گرفت و اموال و اسباب او را ديوانى ساخت .\r\nمنشأ گرفتن او اين بود كه وى دختر خود را با اموال بىشمار به ابو العباس احمد بن اسحاق المتوكل على اللّه داد و مىخواست كه وى خليفه شود . اتّفاقا ، ابو العباس تمامى آن اموال را صرف لهو و لعب كرد و مردم اين معنى را كه قهرمانه در باب خلافت ابو العباس بسيار سعى مىكند ، به خليفه المقتدر باللّه رسانيدند . بنابراين ، المقتدر باللّه قهرمانه را گرفت و چندين\r\n\r\n\r\n","description":"","footnote":"\r\n( 1 ) . از « ش » نقل شد .\r\n( 2 ) . ش : باغوره .\r\n( 3 ) . منطقه‌اى است در جانب شرقى بغداد .\r\n( 4 ) . ابن أثير ، ام موسى قهرمانه ( پيشكار مادر خليفه و رئيس كاخ كه فاعل ما يشاء بود ) را ثبت كرده است ؛ - الكامل ، ج 13 ، ص 178 .\r\n","page_name":" 1717 ","page_number":233},
  {"content":"\r\n\r\nنفايس اموال از وى بيرون آمد كه از حساب بيرون بود .\r\nو در اين سال مسلمانان از راه برّ و بحر به غزوهء روم رفتند و غنايم بىنهايت به دست آوردند و قلاع و بلاد بسيار فتح نمودند . و هم در اين سال ، عوام شهر موصل جمع شده گماشتهء خليفه را به قتل رسانيدند . بنابراين ، از دار الخلافه محمّد بن نصر حاجب را با لشكرى به دفع آن فتنه تعيين نمودند . به رفتن او آن آشوب تسكين يافت . محمّد نصر بعد از ضبط و ربط مهمّات موصل متوجّه غزوهء روم گشت و شهرى عظيم كه او را « قاليقلا » گفتندى فتح نمود و اهل طرسوس و ملطيّه « 1 » روم را فتح كردند . و هم در اين سال ، كوكبى دنباله‌دار كه دنبالهء او دو گز مىنمود در برج سنبله ظاهر شد و بعد از مدّتى فرو ريخت . و از جمله وقايع اين سال يكى آن بود كه والى مصر ، حسين ماردانى ، تحف و هدايا به دار الخلافه فرستاد . از جملهء آن تحف استرى بود با كرّه‌اش و پسرى كه سر زبانش بفراغت به سر بينى او مىرسيد . و از جمله وقايع اين سال آنكه در واسط هفده موضع از زمين شكافته شد كه طول بعضى از آن شكافها دو هزار گز بود و دويست گز كوچك آنها بود . آن مقدار آب برآمد كه هزار و سيصد قصبه به آن آب غرق شدند و از اهالى آن قصبات معدودى چند نجات يافتند . و محمّد جرير طبرى كه از اكابر علما و جامع جميع علوم بود نيز در اين سال وفات يافت « 2 » و از ترس حنابله كه در آن وقت غلبه داشتند و او را به تشيّع نسبت مىكردند ، در خانهء خود مدفون گشت ، امّا مدّتى مديد مردم از اطراف بلاد مىآمدند و بر قبر وى نماز ميّت مىگزاردند .\r\n\r\n\r\n","description":"","footnote":"\r\n( 1 ) . متن : ملاطيه . - و .\r\n( 2 ) . طبرى از سال سيصد و دو هجرى ، در آستانهء هشتاد سالگى ، به دليل كارشكنى حنبليان متعصّب مجبور به خانه‌نشينى شد و پس از هشت سال دورى از كار مستمر تأليف و تصنيف تاريخ الكبير خويش ، رخت از جهان بركشيد .\r\nاين مرد بزرگ گزارش حادثات دوران عباسيان را تا به سال سيصد و دو هجرى رسانيد .\r\n","page_name":" 1718 ","page_number":234},
  {"content":"\r\n\r\n\r\nذكر وقايع سال سيصد و يكم از رحلت خير البشر\r\nو در سال سيصد و يكم از رحلت خير البشر ، ابو طاهر سليمان بن ابو سعيد جنابى كه امير قرامطه بود با هزار و هفتصد كس شبى نردبانها نهاده از سور بصره به اندرون شهر درآمدند و شروع در كشتن مردم كردند تا آنكه خلقى بسيار را به تيغ بىدريغ هلاك گردانيدند و جماعتى كثير از مردم گريخته خود را به آب انداختند و غرق شدند . و مدّت هفده روز ابو طاهر سليمان در بصره بود و آنچه از اموال [ و 
  ] زنان مرغوب طبيعت او و يارانش بود گرفته به جانب بلاد هجر مراجعت نمود . و هم در اين سال المقتدر باللّه ، حامد بن عباس و علىّ بن عيسى را از وزارت معزول ساخت و باز ابو الحسن بن فرات را مرتبهء ثالث به منصب وزارت سرافراز گردانيد و محسن ، پسر على بن فرات ، ضامن حامد بن عباس شد كه از وى پانصد هزار دينار تحصيل نموده به خزانه دار الخلافه وارد سازد . بنابراين ، محسن حامد بن عباس را به انواع تعذيبات معذّب و به اصناف عقوبات متعاقب گردانيد و بعد از تحصيل بسيارى از اموال وى را به جماعتى از مردم خود سپرد كه او را به واسط برده اموال و املاك او را ضبط نمايند و در خفيه به آن جماعت قرار داد كه حامد بن عباس را دانسته در راه بكشند . بنابراين ، ايشان او را در راه زهر دادند . از علىّ بن عيسى سيصد هزار دينار و از كتّاب او نيز چندين هزار دينار گرفتند . هم در اين سال خليفه مونس خادم را كه در همين سال فتوح بسيار كرده و غنايم بسيار به دست آورده و از روم به دار الخلافه آمده بود ، به اشارهء على بن فرات به جانب شام فرستاد . منشأ كدورت ميانهء مونس خادم و ابن فرات آن شد كه روزى مونس خادم شمّه‌اى از ظلم و ستم محسن بن فرات به عرض خليفه رسانيده بود . و ابن فرات در اين سال ، دار الشفايى بزرگ در كوچه فضل به اتمام رسانيد و از براى خرج ادويه و اشربهء آن هر روز دويست دينار مقرّر\r\n\r\n","description":"","footnote":"","page_name":" 1719 ","page_number":235},
  {"content":"\r\n\r\nگردانيد . و در اين سال ، ملخ تمامى زراعت عراق عرب را خراب ساخت ، چنانچه به واسطهء آن قحط و تنگى در عراق عرب پيدا شد . و از جمله وقايع اين سال ، و بعضى [ آن را 
  ] از وقايع سال قبل از اين مىدانند ، خروج الياس بن احمد سامانى [ بود 
  ] كه در فرغانه مىبود ، چنانچه قبل از اين در احوال اسحاق اشاره به آن رفت . القصّه ، در اين وقت الياس ، محمّد پسر حسين مث را با خود متّفق ساخته با سى هزار مرد روى به سمرقند نمود . امير سعيد نصر بن احمد از كيفيّت حال اطلاع يافته ابو عمرو محمد بن اسد را با دو هزار و پانصد سوار جرّار نامدار فرستاد ، امّا به ابو عمرو گفت كه : زينهار هزار زينهار ! كه با ايشان در مقام جنگ صف مشو ، بلكه در كمين ايشان باش كه در سمرقند درآمده هر يكى به منزل گرفتن و بار بازكردن مشغول گردند ، در اين محل از كمين برآمده خود را بر الياس زنيد . اتّفاقا ، به مقتضاى ارباب الدّول ملهمون ، ابو عمرو محمّد بن اسد با اين دو هزار و پانصد سوار در گوشه‌اى از باغات سمرقند در كمين شد تا آنكه الياس با آن خيل و حشم به سمرقند درآمد و مردم او تماما در شهر متفرّق شده از روى فراغت خاطر به طلب منازل مشغول شدند كه ابو عمرو محمّد بن اسد با آن دو هزار و پانصد سوار جرّار به شهر درآمد . مردم را خيال آنكه اين نيز از تتمّهء مردم الياس است كه به يك ناگاه بر خانهء الياس ريختند . الياس سراسيمه با جمعى معدود از ميان به در رفته راه فرغانه پيش گرفت و ابن مث نيز از جانبى ديگر راه طراز پيش گرفته جانى مفت به‌در برد . ابو عمرو محمّد بن اسد خلقى بسيار از متابعان الياس را به قتل رسانيد و در سمرقند به استقلال قرار گرفت . و از جمله وقايع اين سال آنكه يوسف بن ابو السّاج از آذربايجان به قصد تسخير رى آمد و با صعلوك و برادرش احمد كه در رى مىبود جنگ كرده ظفر يافت و احمد ، برادر صعلوك ، در معركه به قتل رسيد و يوسف بن ابو السّاج سر او را بريده به دار الخلافه فرستاد و شهر رى را به تصرّف خود درآورد . بعد از صد روز يوسف بن ابو السّاج غلام خود ، مفلح ، را بر رى حاكم ساخته خود به جانب آذربايجان بازگشت . مردم رى مفلح را تمكين نداده از شهر بيرون كردند و هنوز يوسف در راه بود كه مفلح به او پيوست . بنابراين ، يوسف بازگشته در سيزدهم شهر جمادى الآخر به رى درآمد و مردم [ 207 ب 
  ] شهر را تسّلى داده باز مفلح را آنجا گذاشت . و در اين سال ، مونس خادم به غزوهء بلاد روم رفت و غير از طلا و نقره هزار اسب و هشت هزار چهارپاى كلان و صد هزار گوسفند غنيمت به دست آورد . و فوت زجاج نحوى « 1 » ، كه يكى از مصنّفات او كتاب معانى القرآن كه مقبول جميع علماست ، از جملهء وقايع اين سال است .\r\n\r\n\r\n","description":"","footnote":"\r\n( 1 ) . نام وى ابو اسحاق ابراهيم بن سرى بوده است .\r\n","page_name":" 1720 ","page_number":236},
  {"content":"\r\n\r\n\r\nذكر وقايع سال سيصد و دويّم از رحلت خير البشر\r\nو در سال سيصد و دويّم از رحلت خير البشر ، ابو طاهر قرمطى در حين مراجعت سر راه حجّاج را گرفت و خلقى بسيار به قتل رسانيد و دو هزار مرد و ششصد عورت اسير گرفت و از زر و اقمشه بىحساب به دست آورد . ابو الهيجا عبد الله بن حمدان « 1 » ، والى كوفه ، از جهت استخلاص حاجيان بر سر راه ابو طاهر قرمطى رفت . او نيز با ايشان دستگير گشت « 2 » . چون اين خبر به بغداد رسيد زن و فرزند آن جماعت كه در بند ابن فرات وزير بودند مويها برهنه كرده در بازار بغداد درآمدند و نوحه و زارى آغاز كردند تا آنكه غوغاى ايشان به گوش خليفه المقتدر باللّه رسيد .\r\nپرسيد كه : اين چه شور است ؟ نصر حاجب قسورى پيش آمد و گفت : يا امير المؤمنين ، اين زن و فرزند حاجيان‌اند كه در راه حرمين از دست ابو طاهر قرمطى كشته شدند و ديگر اهل و عيال جماعتىاند كه در بند ابن فرات وزيرند به واسطهء مطالبات بىوجه ، مع هذا بر همه كس ظاهر است كه سبب طغيان قرمطى آن است كه مونس خادم را از اينجا دور مىبينند و گويا كه ابن فرات با قرمطى از زبان است كه سعى بسيار نموده تا مونس خادم را از دار الخلافه دور انداخت . القصّه ، نصر حاجب فصلى خوب در باب ابن فرات وزير فرو خواند ، چنانچه المقتدر باللّه متأثر شد . پس كس به طلب ابن فرات فرستاد كه با پسرش حاضر شود . چون ابن فرات به خدمت خليفه حاضر شد خليفه از روى ملاحظه گفت : ابن فرات ، مردم در باب توبه واسطهء آنكه تو از روى نصيحت و دولتخواهى مونس خادم را به بلاد شام فرستاده‌اى چيزها به خاطر\r\n\r\n\r\n","description":"","footnote":"\r\n( 1 ) . ابو الهيجا رئيس راه و محافظ راههاى كوفه و بسيارى از حجّاج بود ؛ - ابن أثير ، الكامل ، ج 13 ، ص 186 .\r\n( 2 ) . سنّ ابو طاهر قرمطى در اين هنگام هفده سال بود .\r\n","page_name":" 1721 ","page_number":237},
  {"content":"\r\n\r\nرسانيده به من مىگويند . زينهار ! تو را به خاطر چيزى نرسد ! چه ما مىدانيم كه تو دولتخواه مايى .\r\nامّا چون وزير از پيش خليفه بيرون آمده متوجّه دار الوزاره شد نصر حاجب تصريحا و تعريضا سخنان درشت نسبت به ابن فرات گفت . امّا ابن فرات آنها را به روى خود نياورده به طريق سابق در دار الوزاره نشست و به مهمّات ديوانى مشغول گشت ، هرچند در خاطر متحيّر و متفكّر مىبود . القصّه ، آن شب ابن فرات انديشه‌ناك بود كه آيا اين صحبت عاقبت به كجا رسد . و هنوز صبح روشن نشده بود كه دو سرهنگ از قبل خليفه به حرمسراى ابن فرات بىرخصت درآمدند و او را سربرهنه از ميان زنان خود بيرون آوردند و پسرش را نيز به كمال خوارى و زارى از خانه بيرون كشيدند و به انواع عقوبات معاقب ساخته از ايشان زر بسيار تحصيل نمودند ، چنانچه دو هزار هزار دينار از ابن فرات و سه هزار هزار دينار از پسرش گرفتند . بعد از آن ، ايشان را در بند نگاه داشته به طلب مونس كس فرستادند . چون مونس به بغداد درآمد ابن فرات را با پسرش به او حواله فرمودند . او بعد از اهانت هر دو را به اشارهء خليفه به قتل رسانيد « 1 » . و در نهم شهر ربيع الاول اين سال منصب وزارت را به ابو القاسم عبد اللّه بن محمّد بن يحيى بن خاقان « 2 » قرار گرفت . چون ميانهء على بن عيسى كه بعد از عزل وزارت و اداى مصادرات ديوانى از بغداد گريخته به جانب يمن رفت و در صنعاى يمن مىبود و ابو القاسم خاقانى كه الحال وزير شده رابطهء دوستى مؤكّد بود و مونس خادم را نيز با علىّ بن عيسى محبّت ديرينه بود در اين اوقات او را از صنعا طلب داشته به وزارت مصر و شام مقرّر گردانيدند و مونس خادم به دفع قرامطه مقرّر شد . القصّه ، چون مونس خادم متوجّه جنگ ابو طاهر قرمطى گشت ابو طاهر مجموع اسيران را كه مجموع دو هزار مرد و ششصد زن با ابو الهيجاء حمدان « 3 » بودند از بند بيرون آورده رخصت نمود . بنابراين ، مونس از سر محاربهء او درگذشت و در كوفه به نيابت خود ياقوت خادم را گذاشته خود به جانب واسط رفت . و هم در اين سال ، شخصى در كوفه پيدا شد كه دعوى مىكرد كه من محمّد بن اسماعيل بن جعفر صادق‌ام . از اعراب خلقى بسيار به متابعت او درآمدند و به واسطهء اين ، فتنهء او بلند شد و روز به روز كار او قوّت مىگرفت . بنابراين ، وزير ابو القاسم خاقانى پياپى لشكر به دفع او فرستاد تا جمعيت او متفرّق شد و او از ميانه غايب گشت . و در تاريخ ابن كثير شامى قصّهء قتل ابن فرات وزير بر اين وجه مسطور است كه چون خليفه حكم كرد به گرفتن ابن فرات و پسرش ، پسر او\r\n\r\n\r\n","description":"","footnote":"\r\n( 1 ) . ابن أثير نويسد : « آنگاه او [ - ابن فرات 
  ] را به شفيع لؤلؤى سپرد كه نزد او بازداشت شد . » ؛ - الكامل ، ج 13 ، ص 189 .\r\n( 2 ) . نام و كنيهء وى در الأعلام زركلى بدين صورت ثبت شده است : « ابو القاسم عبد اللّه بن محمّد بن عبيد اللّه بن يحيى بن خاقان » .\r\n( 3 ) . در باب اخبار خاندان حمدان ؛ - طبقات سلاطين اسلام ، ص 99 به بعد .\r\n","page_name":" 1722 ","page_number":238},
  {"content":"\r\n\r\nپنهان شد و ابن فرات را گرفته به انواع اهانت و تعذيب در بند داشتند و عبد المحسن « 1 » ، پسر ابن فرات ، در خانهء خويشان زن خود مختفى گرديد تا آنكه پيره‌زنى از خويشان او كه نامش « جيرانه » بود ، هر روز عبد المحسن را به صورت زنان درآورده به زيارتها بردى و به دعا و زارى خلاصى خود خواستى . اتّفاقا ، روزى به زيارت مقابر قريش رفتند و در وقت بازگشتن دير شد و خانهء ايشان بسيار دور بود . انديشهء آن داشتند كه مبادا كسى ايشان را تفحّص نمايد .\r\nدر اين اثنا ، زنى از خادمان جيرانه گفت كه در اين نزديكى يك عورت صالحه است و خانه‌اى دارد . بيا كه امشب به خانه او رفته بمانيم . جيرانه عبد المحسن را برداشته متوجّه خانهء آن عورت شد و گفت : كودكى با ماست . از تو خانه‌اى مىخواهم كه وى در آنجا باشد . زن او را دستورى داده به خانه درآمدند . و در آن خانه قبّه‌اى بود . عبد المحسن را در آنجا درآوردند و آن زنان بر صفّهء آن قبّه بنشستند . ناگاه كنيزكى از همسايگان به آن خانه درآمد و به آن قبّه رفت و عبد المحسن را بديد . فى الحال برفت و پيش بىبى خود حكايت كرد كه در قبّهء فلان كس مردى نشسته . خاتون آن كنيز بيامد و عبد المحسن را بشناخت ؛ چرا كه ، عبد المحسن در ايّام حكومت شوهر او را در زير شكنجه كشته بود . پس آن زن فى الحال در كشتى نشست و متوجّه خانهء خليفه شد و به دار الخلافه رسيد و فرياد برآورد كه : مرا با خليفه مهمّى است . نصر حاجب او را بخواند و از حقيقت حال پرسيد . گفت : عبد المحسن ، پسر ابن فرات ، در محلهء ما در فلان خانه نشسته . اين خبر را فى الحال به المقتدر باللّه رسانيدند . نازوك ، صاحب شرطه ، را حكم شد كه با آن زن برود و عبد المحسن را گرفته بياورد . القصّه ، نازوك كوتوال در ساعت برفت و عبد المحسن را گرفته نزد خليفه المقتدر باللّه آورد . [ خليفه 
  ] او را به خانهء ابو القاسم خاقانى فرستاد تا از وى مال بستاند . هرچند او را به انواع تعدّيات ايذا و اهانت رسانيدند از وى يك دينار حاصل نشد . آخر الأمر ، او را پيش پدرش برده نازوك كوتوال هر دو را به قتل رسانيد .\r\nمدّت عمر ابن فرات هفتاد و يك سال و سنّ عبد المحسن ، پسرش ، سى و سه سال .\r\nو نيز در تاريخ ابن اثير مذكور است كه روزى ابن فرات از دار الخلافه بيرون آمد متفكّر و متحيّر . از وى پرسيدند كه سبب تفكّر چيست ؟ گفت : مىدانم كه مقتدر مرا خواهد كشت .\r\nگفتند : از كجا مىدانى ؟ گفت : امروز پيش او بودم ، هرچه با وى گفتم گفت بلى . تا غايت كه دو سخن متناقض گفتم در هر دو سخن گفت بلى . گفتند : ايّها الوزير ، اين به واسطهء آن بود كه امير المؤمنين مىداند كه مشفق و ناصح اويى و بر تو آنچنان اعتماد دارد كه در سخن تو تأمّل نمىكند كه غرض تو دولتخواهى اوست . گفت : و اللّه من از او ايمن نيست ، بلكه يقين مىدانم\r\n\r\n\r\n","description":"","footnote":"\r\n( 1 ) . در الكامل و العبر به صورت « محسن » ضبط شده است .\r\n","page_name":" 1723 ","page_number":239},
  {"content":"\r\n\r\nكه اگر به وى بگويند كه وزير را بايد كشت فى الحال بگويد بلى « 1 » . آخر الأمر ، بعد از اندك مدّت آنچه ابن فرات يافته بود به ظهور رسيد . چون ابن فرات را كشتند هارون بن غريب پيش وزير خاقانى آمد و او را به كشته شدن ابن فرات تهنيت داد . وزير خاقانى چون كشتن ابن فرات را ديد رنگش متغيّر شده بيهوش بيفتاد ، چنانچه حاضران به مردن او يقين كرده بر وى بگريستند . چون بعد از مدّتى به هوش آمد هارون بن غريب از وى جدا نشد تا دو هزار دينار از وى نگرفت . داماد و پسر ديگر ابن فرات ، كه يكى عبد اللّه و ديگرى ابو نصر بودند ، مونس خادم ايشان را بعد از قتل پدر ايشان طلب داشته دلدارى نموده هر يكى را خلعتى داده بيست هزار دينار به ايشان بخشيد . و ابن فرات مردى بود به غايت كرم و فصاحت و بلاغت آراسته و در ايّام حكومت هر ساله بيست هزار دينار از براى اصحاب حديث ، بيست هزار دينار از براى شعرا ، بيست هزار دينار از براى فقها ، بيست هزار دينار از براى صوفيان ، و بيست هزار دينار از براى طلّاب علم و ادب مىداد « 2 » . او را هيچ عيبى نبود [ 208 الف 
  ] الّا آنكه اصحاب و گماشتگان او بر عورتى ظلم كردند و آن عورت مكتوبى مشتمل بر شكايت حال خود نوشته پيش او فرستاد ، هيچ‌جواب آن عورت نداد . بار ديگر نيز شكايت ظالم خود نوشته ارسال داشت ، جواب نيافت . سيّم نوبت نيز نوشت ، جواب نيامد . آخر الأمر ، روزى ناگاه آن عورت وزير را ديد كه مىگذشت ، فرياد برآورد كه : به حقّ خدايى كه خالق تو است سخن من بشنو .\r\nابن فرات عنان كشيده بايستاد . عورت گفت : چند نوبت مكتوب نوشتم كه در حقّ من فلانى از گماشتگان تو ظلم كرده ، هيچ جواب نيامد . اين زمان درگذشتم و شكايت خود را به حقّ ، سبحانه و تعالى ، كه انتقام مظلوم از ظالم بر خود واجب مىداند نوشتم . ابن فرات چون اين سخن بشنيد متغيّر شد و به اصحاب خود گفت كه : جواب مكتوب اين عورت سه نوبت نوشتم و بيرون فرستادم . چون تفحّص كردند چنين بود . و يكى از نيكوييهاى ابن فرات آن است كه مردى از زبان او سپارش خود به نايب مصر نوشته بود . نايب مصر آن خط را ديد دانست كه خط ابن فرات نيست . آن مكتوب را بعينه پيش ابن فرات فرستاد . چون حضّار مجلس بر حقيقت حال مطلع شدند بعضى گفتند دست آن مرد را بايد بريد . و بعضى گفتند انگشت او را بايد قطع نمود . و جماعتى به قتل او فتوى مىدادند . امّا ابن فرات بر كنار آن كاغذ به خط خود نوشت كه : « نعم هذا خطى « 3 » ،\r\n\r\n\r\n","description":"","footnote":"\r\n( 1 ) . ابن اثير مىنويسد كه : « بعضى از خدّام شنيدند كه او اين بيت را انشاء مىكند :\r\n و اصبح لا يدرى و ان كان حازما * أ قّدامه خير له لم وراءه » \r\nيعنى : او در عين دورانديشى نمىدانست كه آنچه پشت سر گذاشته به سود اوست يا آنچه در پيش روى او قرار دارد . - و .\r\n( 2 ) . در باب سخاوت و كرم اين وزير نامدار ؛ - ثعالبى ثمار القلوب ذيل مادهء « مروءة ابن الفرات » ، ص 212 .\r\n( 3 ) . بلى ، اين خط من است . - و .\r\n","page_name":" 1724 ","page_number":240},
  {"content":"\r\n\r\nو آن شخص از ياران مخصوص ماست . بايد آن مقدارى كه مقدور تو باشد به او احسان كنى . » چون اين كتابت به والى مصر رسيد با آن مرد صد برابر آنچه توقّع داشت احسان و انعام فرمود .\r\n\r\n","description":"","footnote":"","page_name":" 1725 ","page_number":241},
  {"content":"\r\n . \r\n","description":"","footnote":"","page_name":" 1726 ","page_number":242},
  {"content":"\r\n\r\n\r\nذكر وقايع سال سيصد و سيّم و چهارم از رحلت خير البشر\r\nو در سال سيصد و سيّم از رحلت خير البشر ، قبل از غروب آفتاب ستاره‌اى از جانب جنوب به جانب شمال افتاد به نوعى كه درشتى آن تمام عالم را فرو گرفت . و از وى آوازى شبيه به آواز رعد حادث شد . و در اين سال ، وزير خاقانى از وزارت عزل شد « 1 » و احمد بن عبيد اللّه احمد الحسينى « 2 » به منصب وزارت متعيّن گشت . و او علىّ بن عيسى را بر وزارت مصر و شام مقرّر داشت و علىّ بن عيسى در مكّه مىبود ، امّا هر سال يك نوبت به جانب مصر و شام و عمّال خود باز مىرسيد و باز به جانب مكّه مراجعت مىنمود . و در اين سال ، سالم بن راشد كه امير صقالبه بود با لشكرى گران به جانب شهر غران و ابرجه رفت و غنايم بسيار به دست آورد و از آنجا به راه فلوريه آهنگ شهر طارست كرد و آن شهر را نيز در ماه رمضان قهرا و جبرا فتح نمود و از آنجا متوجه اذريب گشته آن را نيز بعد از محاربات بسيار به چنگ آورده ويران كرد و در اين وقت در ميان لشكر اسلام بيماريى عظيم پيدا شد ، بنابراين از آنجا بازگشته به هر شهر و قصبهء روم كه مىرسيدند غارت مىكردند . و از جمله وقايع اين سال اينكه قيصر روم به اهل ثغور نامه‌اى نوشته از ايشان خراج طلبيد و گفت : اگر شما خراج قبول نمىكنيد تمامى ولايت شما را ويران كنم و مردان شما را به قتل رسانم و زن و فرزند شما را برده سازم . چون اهل ثغور از اطاعت او و خراج دادن به او امتناع نمودند لاجرم پادشاه روم با لشكرى عظيم به\r\n\r\n\r\n","description":"","footnote":"\r\n( 1 ) . هندوشاه نخجوانى علّت عزل وزير خاقانى از وزارت را « نداشتن تدبير و ظهور اختلال در كارها » عنوان كرده است ؛ - تجارب السّلف ، 207 ؛ ابن خلدون ، العبر ، ج 2 ، ص 581 .\r\n( 2 ) . نام كامل وى در تجارب السّلف به صورت « ابو العباس احمد بن عبيد اللّه بن احمد بن الخصيب » ثبت شده است و در العبر ( ج 2 ، ص 581 ) به صورت خصيبى ضبط شده . وى كاتب مادر مقتدر بود .\r\n","page_name":" 1727 ","page_number":243},
  {"content":"\r\n\r\nولايت ايشان آمده تمامى ولايت ايشان را خراب ساخت و غنايم بسيار با اسيران بىشمار برد .\r\nو از تاريخ ابن كثير شامى چنين معلوم مىشود كه تاراج كردن قيصر روم ملطيه « 1 » را در سال سيصد و چهارم بود از رحلت خير البشر . و در اين سال ملك دمشق ، كه يكى از پادشاهان نصارى بود ، وفات يافت . و در اين سال ، در نصيبين بادى وزيد كه اكثر خانه‌ها و درختان آن شهر بشكست و در بغداد روز شنبه هفتم كانون الاوّل « 2 » آنچنان برفى باريد كه هيچ احدى در هيچ ولايتى كه برف باريدن در آن شهر متعارف بود اينچنين برفى نشان نمىداد . بعد از انقطاع برف آنچنان سرمايى ظاهر شد كه تمامى دجله يخ بست و روغنها بسته شد . و در شهر ذيقعدهء اين سال خليفه مقتدر ، ابو العباس وزير را بعد از آنكه دو سال و دو ماه وزارت كرده بود عزل نمود . سبب عزل او آن بود كه به واسطهء اشتغال او به شرب خمر اكثر مهمّات ملكى و مالى در تعويق مىافتاد . بنابراين ، او را از اين منصب عزل كرده به جاى او ابو القاسم عبيد اللّه بن محمّد الكلوذانى را به آن منصب سرافراز ساخت . و چون ابو القاسم كلوذانى در مهمّات وزارت درآمد كارهاى ملك و مال رونق گرفت و ابو العباس خصيبى را به واسطهء مطالبات ديوانى و تغلّباتى كه كرده بود در زندان كردند . و در اين سال ، امير سعيد نصر بن احمد سامانى بر بلادرى و نواحى آن استيلا يافت . تفصيل اين مجمل آنكه قبل از اين مذكور شد كه يوسف بن ابو السّاج بعد از تسخير رى و نواحى آن غلام خود ، فاتك نام ، را بر رى حاكم ساخته خود به جانب آذربايجان رفت . و چون در اين اوقات شروع در تمرّد و عصيان كرده بود خليفه المقتدر باللّه به امير نصر پيغام فرستاد كه : ما رى را به تو داديم . بايد كه به نفس خود متوجه آن جانب شده آن غلام بدبخت را چنان گوشمالى دهى كه موجب عبرت ساير متمردان شود . بنابراين ، امير نصر با لشكرى آراسته متوجّه رى شد . چون فاتك خبر توجّه امير نصر را شنيد در ساعت با اموال و اسباب خود بيرون آمده به گوشه‌اى به در رفت . امير نصر مدّت دو ماه در رى اقامت نموده حكومت آن ديار را به سيمجور دواتى داد و از آنجا به خراسان و ماوراء النهر معاودت نمود . بعد از آن ، سيمجور را طلبيده جاى او را به محمّد بن صعلوك ارزانى داشت . و در اين سال ، يوسف بن ابو السّاج را از دار الخلافه حكم شد كه خراج ولايت آذربايجان و ارمنيه و آن نواحى را گرفته متوجّه دفع قرامطه شود ، بنابراين يوسف با لشكرى عظيم متوجّه واسط شد . چون يوسف به واسط رسيد مونس خادم خراج همدان و ساوه و قم و\r\n\r\n\r\n","description":"","footnote":"\r\n( 1 ) . مراد مالت امروزى است ؛ جزيره‌اى در درياى مديترانه بين ساحل افريقا و جزيرهء سيسيل .\r\n( 2 ) . « كانون » به لغت سريانى نام بعضى از ماه‌هاى رومى است كه كانون اوّل و كانون آخر باشد و آن ماه سوم و چهارم است ؛ - برهان قاطع ، و در آن دو ماه سرماى زمستان ظاهر گردد و مردم به اضطرار در كانون [ - آتشدان ، منقل 
  ] آتش افروزند . - دكتر محمد معين ، حاشيهء برهان قاطع .\r\n","page_name":" 1728 ","page_number":244},
  {"content":"\r\n\r\nكاشان و بصره و كوفه و سبذان را كه گرفته بود از جهت تهيّه و استعداد لشكرى كه به دفع قرامطه فرستد به يوسف بن ابو السّاج حواله كرده خود متوجّه بغداد شد . و در اين سال جماعتى از اعراب و اكراد در زمين موصل ياغيگرى پيش آورده شروع در فساد كردند و راه خراسان را مسدود ساخته . و چون عبد اللّه بن حمدان كه حاكم موصل بود در اين وقت در بغداد مىبود و پسرش ، ناصر الدّوله ، در موصل به نيابت او مىبود عبد اللّه به پسرش نوشت كه : « بايد كه به مجرّد رسيدن اين مكتوب لشكرى آراسته به هم آورده متوجّه تكريت شوى كه اينك من نيز متوجّه آن جانب شدم . » القصّه ، در رمضان هر دو در تكريت ملاقات هم نموده جماعتى از بزرگان اعراب را به دست آورده و آنچه در اين مدّت از مردم گرفته بودند اكثر آن را از ايشان بازيافت نموده به مردم باز دادند و به اتّفاق اعراب متوجّه دفع كردان شدند . كردان اوّلا در مقام جنگ درآمدند ، آخر الأمر ، چون خود را حريف جنگ نيافتند كمر اطاعت و انقياد در ميان بسته در مقام خدمتكارى درآمدند .\r\nو در اين سال ، وزير ابو القاسم خاقان وفات يافت و عبد الوهّاب پسرش پيش از دفن پدرش بگريخت . و در اين سال ، مردم مكّه از ترس ابو طاهر قرمطى از مكّه به جانب طائف گريختند .\r\n\r\n","description":"","footnote":"","page_name":" 1729 ","page_number":245},
  {"content":"\r\n . \r\n","description":"","footnote":"","page_name":" 1730 ","page_number":246},
  {"content":"\r\n\r\n\r\nذكر وقايع سال سيصد و پنجم از رحلت خير البشر\r\nو در سال سيصد و پنجم از رحلت خير البشر ، خبر به خليفه المقتدر باللّه رسيد كه قيصر روم به شهر سميساط درآمد و در مسجد جامع به جاى منبر ناقوس نهادند و به جاى اذان ناقوس مىزنند و تمامى زن و فرزندان مسلمانان را اسير گرفتند . مقتدر از اين خبر بسيار از جاى درآمده در ساعت مونس خادم را ، كه ملقّب به « مظفّر » بود ، حكم كرد تا تهيّهء اسباب حرب كرده در اين روز متوجّه دفع قيصر گردد . چون مظفّر ساز لشكر كرده خواست كه به وداع خليفه رود يكى از غلامان او آمده به او خبر رسانيد كه خليفه جماعتى را در جايها پنهان ساخته كه تا تو به وداع به روى تو را دستگير نمايند . مونس مظفّر از اين خبر انديشه‌ناك گشته از رفتن دار الخلافه تعلّل ورزيد . آخر الأمر ، با لشكر خود و اكابر و اعيان بغداد همراه او سوار شده تا به باب العامّه درآمد و از آنجا پيغامى پيش خليفه فرستاد كه : من بندهء زرخريد توام و آنچه به من رسانيدند مرا از آمدن به خدمت تو بازداشت .\r\nمقتدر رقعه‌اى به خط خود نوشت و در آنجا سوگند ياد كرد كه : « آنچه به تو رسانيده‌اند محض دروغ و افترا بود . » مظفّر باز پيغام فرستاد كه : اگر آنچه به من رسانيده‌اند اگر دروغ است و خليفه با ما در مقام عنايت است فلان و فلان را بيرون فرستد تا من از سر قدم ساخته متوجّه پاىبوس گردم .\r\nخليفه فى الحال آن جماعت را از پيش خود دور ساخت و بيرون فرستاد و مونس مظفّر با اكابر و اعيان شهر بغداد به خدمت المقتدر باللّه رسيده خلعت پادشاهانه پوشيده وداع نمود . خليفه پسر خود ، ابو العباس الرّاضى باللّه ، را به مشايعت او فرستاد و علىّ بن عيسى و نصر حاجب و ساير امرا به وداع مونس مظفّر بيرون آمدند . آن روز مانند ايّام عيد بود در بغداد و مدتها تاريخ [ 208 ب 
  ] شده بود . و در اين سال ، در بلاد رى و ديلم شخصى استيلا يافت كه او را مرداويج « 1 » گفتندى ، بر كرسى\r\n\r\n\r\n","description":"","footnote":"\r\n( 1 ) . مرد آويج يا مردآويز يعنى كسى كه با مرد درآويزد و شايستهء اين مقام باشد .\r\n","page_name":" 1731 ","page_number":247},
  {"content":"\r\n\r\nطلا مىنشست و يك كرسى نقره در پيش او مىنهادند و او مىگفت كه من سليمان بن داودم . و در رى و قزوين و اصفهان زن و فرزندانى كه در گهواره بودند به قتل رسانيد و از مردم اموال بسيار گرفت و كمال جرأت در فسق و فجور داشت . و در اين سال ، خبر رسيد كه ابو طاهر قرمطى از هجر بيرون آمده قصد كوفه دارد . چون اين خبر به يوسف ابن ابو السّاج كه در واسط بود ، رسيد با بيست هزار كس متوجّه دفع او شد . در نواحى كوفه روز شنبه نهم شوّال اين سال تلاقى فريقين روى داد . چون يوسف نگاه بر لشكر ابو طاهر قرمطى كرد بسيار اندك نمود ؛ چرا كه ، همراه او از پياده و سوار دو هزار و پانصد نفر بيش نبود ، بنابراين از روى غرور گفت : اين چه سگان‌اند كه مردم از ايشان اين مقدار مىترسند ! پس روى به كاتب خود آورد كه : خبر فتح به خليفه بنويس .\r\nالقصّه ، پيش از جنگ خبر فتح به خليفه فرستادند و بعد از جنگ غيرت الهى تقاضاى آن كرد كه يوسف بن ابو السّاج در دست ابو طاهر قرمطى گرفتار شد و اكثر لشكر او به قتل رسيد و ابو طاهر بر كوفه استيلا يافت و بقيّة السّيف از سپاه يوسف پياده و گرسنه گريخته به بغداد آمدند . مردم بغداد بسيار متوهّم گشتند ؛ چرا كه ، هر ساعتى خبر مىرسيد كه اينك ابو طاهر قرمطى آهنگ بغداد دارد . چون اين خبر در بغداد شيوع پيدا كرد وزير علىّ بن عيسى پيش المقتدر باللّه آمد و گفت : يا امير المؤمنين ، جمع اموال و ذخاير از براى آن است كه در امثال اين روزها به كار آيد . الحال كار اين هجرى قرمطى به جايى رسيده كه مردم بغداد از وى در خطراند و در خزانه چندان از مال نمانده . مصلحت در آن است كه امير المؤمنين از سيّد ، يعنى مادر المقتدر باللّه ، چيزى كه با او بتوان استعداد لشكر كرد طلب نماند . بنابراين ، المقتدر باللّه به خانهء مادر خود رفت . مادرش پيش از آنكه مقتدر خليفه اين معنى اظهار كند خود اين حكايت سركرد و پانصد هزار دينار جهت استعداد لشكرى كه به دفع ابو طاهر قرمطى قيام نمايد ، مساعدت نمود و علىّ بن عيسى وزير پانصد هزار دينار ديگر از خزينه به هم رسانيد و امير يلتق را با چهل هزار نفر به جنگ ابو طاهر فرستاد . بعد از تلاقى فريقين به اندك فرصت لشكر خليفه روى به گريز نهاده ابو طاهر اكثر ايشان را به قتل رسانيد . و در وقت اين جنگ يوسف بن ابو السّاج در خيمهء ابو طاهر قرمطى در بند بود . و چون ابو طاهر مظفّر و منصور بازگشت به آن خيمه درآمد و به يوسف بن ابو السّاج گفت : مىدانم كه تو منتظر شكست من بودى . پس فرمود تا يوسف را در همان موضع گردن زدند .\r\nالقصّه ، ابو طاهر قرمطى غنايم بسيار به هم رسانيده متوجّه انبار و شهر هيت گشت . و چون مردم از اين معنى خبر يافتند جسر را بريدند و قرامطه در جانب غربى انبار فرود آمدند .\r\nابو طاهر سيصد كس را فرستاد تا كشتى پيدا كنند . چون اهل انبار از اين معنى غافل بودند در\r\n\r\n","description":"","footnote":"","page_name":" 1732 ","page_number":248},
  {"content":"\r\n\r\nساعت آن سيصد نفر از قرامطه در كشتى نشسته از آب درگذشتند و به كنار شهر انبار رسيدند و ميانهء ايشان و اهل انبار جنگى عظيم واقع شد . آخر الأمر ، قرامطه غلبه كرده شهر انبار را بگرفتند . ابو طاهر نيز از آب گذشته به ايشان ملحقّ شد . چون اين خبر به بغداد رسيد المقتدر بالله نصر حاجب را فرمود كه خود را به مونس مظفّر رسانيده به اتّفاق يكديگر متوجّه دفع ابو طاهر گرديد . القصّه ، نصر حاجب و مونس مظفّر با چهل هزار مرد جنگى ، غير از جماعتى كه محض از جهت غارت همراه بودند ، و ابو الهيجا عبد اللّه بن حمدان و برادر او ابو الوليد نيز به اتّفاق نصر حاجب در اين لشكر همراه بودند . القصّه ، چون اين لشكر به كنار نهر زبازا كه به دو فرسخى بغداد بود ، رسيدند ابو الهيجا فرمود تا پل آن شهر را برداشتند . ابو طاهر از آمدن ايشان خبر يافته با لشكر خود متوجّه ايشان گشت ، امّا چون به كنار اين نهر رسيدند ديدند كه پل را بريده‌اند و گذشتن از آب ممكن نيست . و مردم از قرامطه آنچنان ترسيده بودند كه با وجود آنكه اينچنين نهرى در ميان بود جمعى كثير از لشكر خليفه به مجرّد شنيدن نام ابو طاهر قرمطى گريخته روى به بغداد نهادند . چون ابن حمدان اين معنى را ملاحظه كرد بسيار انديشه‌ناك شد و با مونس مظفّر گفت : ايّها الأمير ، هيچ ملاحظه مىكنى كه مردم از اين ابو طاهر چه مقدار هراس و خوف دارند كه با وجود اينچنين جمعيتى كه ما داريم و اين نهر در ميانهء ما و او حايل است به مجرّد شنيدن نام او روى به گريز نهادند و اگر ما اين پل را از ميانه برنمىداشتيم كار ما بسيار مشكل بود . القصّه ، كار به آنجا رسيد كه روز ديگر ابو طاهر با كشتيها گذشت و خود را بر لشكر خليفه زده تمامى ايشان را متفرّق ساخته در ساعت متوجّه شهر هيت گشت . اهل شهر هيت چون پيش از آمدن ، استعداد حرب خوب كرده بودند قرامطه بر ايشان دست نيافته بازگشتند .\r\nدر اين اثنا ، در بغداد شخصى به علىّ بن عيسى وزير رسانيد كه در همسايگى من مردى است از شيراز كه بر مذهب قرامطه است و هر روز به ابو طاهر احوال مىنويسد و او را از احوالات اينجا كما ينبغى مطّلع مىگرداند . علىّ بن عيسى آن مرد را حاضر گردانيد و از وى پرسيد كه : تو نيز از اصحاب ابو طاهر قرمطى هستى ؟ آن مرد گفت : من اصحاب او نيستم ، الّا آنكه اين مقدار مىدانم و معتقد من است كه ابو طاهر بر حقّ است و تو و صاحب تو يعنى خليفه المقتدر باللّه كافريد . چيزى كه حقّ شما نيست از مردم مىستانيد . و هركسى در روى زمين او را از امامى و حجّتى چاره‌اى نيست و امام [ من 
  ] مهدى است محمّد بن فلان بن فلان بن محمّد بن اسماعيل بن جعفر كه الحال در ولايت مغرب ظاهر شد . علىّ بن عيسى گفت : تو با لشكر ما اختلاط كرده و ايشان را مىشناسى و مىدانى كه از ايشان كه بر مذهب تواند ؟ آن مرد شيرازى در جواب علىّ بن عيسى وزير گفت : تو بدين عقل و تدبير وزارت مىكنى و از من طمع آن مىدارى كه قوم موسى را به دست فرعونيان سپارم ! من هرگز اين نخواهم كرد . پس علىّ بن عيسى فرمود تا او\r\n\r\n","description":"","footnote":"","page_name":" 1733 ","page_number":249},
  {"content":"\r\n\r\nرا در زندان نگاه داشتند و طعام و شراب از وى بازگرفتند تا بعد از سه روز بمرد . و از جمله وقايع اين سال استيلاى اسفار بن شيرويه بود بر ولايت جرجان . و از تاريخ روضة الصّفا چنين معلوم مىشود كه غلبهء اسفار بن شيرويه بر ولايت جرجان از جمله وقايع سال بعد از اين است .\r\nعلى التّقديرين مفصّل اين مجمل آنكه قبل از اين مذكور شد كه امير نصر بن احمد بن اسماعيل سامانى ولايت رى و نواحى آن را از دست فاتك ، غلام يوسف بن ابو السّاج مستخلص گردانيده محمّد بن صعلوك را در آنجا به حكومت گذارده و در اين سال محمّد بن صعلوك را بيمارى عارض شد . [ وى 
  ] ماكان بن كاكى را از مدينه طلبيده رى را به او تسليم نمود و خود متوجّه خراسان شد و چون به دامغان رسيد وفات يافت . و امّا اسفار بن شيرويه اوّلا از اصحاب ماكان بن كاكى ديلمى بود و چون ناهموارى بسيار مىكرد ماكان بن كاكى او را از ميانهء لشكر خود بيرون كرد . پس اسفار از پيش او بيرون آمده خود را به ملازمت بكر بن محمّد [ بن اليسع 
  ] ، كه در آن زمان حاكم نيشابور بود ، باز بست . چون ماكان بن كاكى اكثر اوقات در طبرستان مىبود بكر بن محمّد لشكرى آراسته متوجّه جرجان گشت . و در آن وقت در جرجان برادر ماكان ، ابو الحسن بن كاكى ، مىبود . در اين اثنا ، ابو على بن الحسن الاطروش قصد كشتن علوى « 1 » نمود . اتّفاقا ، علوى بر وى ظفر يافت و او را بكشت و على الصّباح پيش ابو الحسن بن كاكى آمد و با او به شراب خوردن مشغول شد . ابو الحسن ياران خود را متفرّق ساخت و قصد كشتن علوى كرد . اتّفاقا علوى ، ابو الحسن را نيز بكشت و مردم با علوى بيعت كردند . علوى شب اسير بود و بامداد امير شد و سپهسالارى لشكر را به علىّ بن خورشيد داد و اسفار بن شيرويه را از پيش بكر بن محمّد طلب داشت . اسفار از بكر بن محمّد دستورى گرفته به جرجان آمد و به اتّفاق علىّ بن خورشيد به ضبط جرجان و نواحى آن مشغول شدند . چون ماكان بن كاكى بر اين قضيّه اطلاع يافت از طبرستان لشكرى عظيم برداشته متوجّه حرب ايشان گشت . بعد از تلاقى فريقين ماكان بن كاكى روى به هزيمت آورد . ايشان تعاقب او نموده او را از طبرستان بيرون كردند و حكومت طبرستان نيز بر علوى قرار گرفت . بعد از چند روز علوى در اثناى چوگان باختن از اسب افتاد و درگذشت و علىّ بن خورشيد نيز وفات يافت و حكومت آن ديار به اسفار بن شيرويه قرار گرفت . ماكان بن كاكى چون اين خبر يافت باز به جنگ اسفار متوجّه شد و اين نوبت اسفار هزيمت يافته باز به خدمت بكر بن محمّد رفت و چندان در آنجا مىبود كه بكر بن محمّد نيز وفات يافت و حكومت آن ديار به امير سعيد بن نصر بن احمد قرار گرفت و [ 209 الف 
  ] اسفار نيز خود را به امير سعيد باز بست و خطبه و سكّه به نام او خواند . امّا چون\r\n\r\n\r\n","description":"","footnote":"\r\n( 1 ) . مراد حسن بن قاسم ملقّب به « داعى صغير » داماد ناصر كبير است .\r\n","page_name":" 1734 ","page_number":250},
  {"content":"\r\n\r\nظلم و ستم بسيار مىكرد مردم رى و قم و كاشان از وى به شكايت پيش امير سعيد رفتند . اسفار با وجود كثرت سپاه اظهار تمرّد و عصيان به مقتدر ، خليفه ، مىورزيد . بنابراين ، امير سعيد مكتوبى مشتمل بر تهديد بر وى نوشت كه شايد دست از اين حركات ناشايسته باز دارد . اسفار بعد از رسيدن آن مكتوب با او نيز اظهار ياغى كرده نام او را نيز از خطبه بينداخت . در اين اثنا ، خليفه ، المقتدر باللّه ، لشكرى به جنگ او فرستاد « 1 » . اسفار ايشان را منهزم ساخت .\r\n\r\n\r\n","description":"","footnote":"\r\n( 1 ) . امارت لشكر خليفه با هارون بن غريب بود .\r\n","page_name":" 1735 ","page_number":251},
  {"content":"\r\n . \r\n","description":"","footnote":"","page_name":" 1736 ","page_number":252},
  {"content":"\r\n\r\n\r\nذكر وقايع سال سيصد و ششم از رحلت خير البشر\r\nو در سال سيصد و ششم از رحلت خير البشر ، باز ابو طاهر قرمطى به محاصرهء شهر رحبه رفت و خلقى بسيار در آن شهر به قتل رسانيده از آنجا متوجّه شهر قرقيسا گشت . اهل قرقيسا در مقام اطاعت او برآمده از وى امان طلبيدند . او ايشان را امان داد و از آنجا لشكرى به جانب جزيره كشيد و بر ايشان مقرّر كرد كه از سر هركسى دو دينار طلا هر سال به هجر مىآورده باشند ، و از آنجا به ولايت موصل و سنجار رفت و هر جا كه مىرسيد نهب و غارت مىكرد و اسير مىگرفت . و در اين وقت ، مونس خادم با لشكرى بسيار متوجّه دفع او شد امّا به او نرسيد ؛ چرا كه ، پيشتر از او به جانب هجر مراجعت نمود و آنجا خانه‌اى بنا نهاد كه آن را « دار الهجره » گفتندى . و چون علىّ بن عيسى وزير ضعف خليفه و قلّت ثبات لشكر او مشاهده نمود پيش مقتدر رفته التماس آن نمود كه او را از وزارت معاف دارد كه : من به سبب ضعف و پيرى از عهدهء اين مهمّ بيرون نمىتوانم آمد و هرچند مقتدر او را تقبّل داد و گفت : تو به جاى معتضدى مرا ، او تضرّع بسيار كرد و خود را از منصب وزارت معزول ساخت . بنابراين ، المقتدر باللّه در باب تعيين وزير با مونس مظفّر مشورت نموده گفت : جماعتى كه لياقت وزارت داشته باشند نوشته بياورند تا ملاحظه نموده هركه را لايق دانيم به اين منصب سرافراز سازيم . پس مونس مظفّر سه نفر را ، كه يكى فضل بن جعفر برادر زن محسن بن علىّ بن فرات ، دويّم ابو على بن مقله ، و سيّم محمّد بن خلف نيرمانى « 1 » كه قبل از اين وزير يوسف بن ابو السّاج بود ، نوشته پيش مقتدر آورد . مقتدر از وى پرسيد : از اين سه كس تو كدامى را لايق‌تر\r\n\r\n\r\n","description":"","footnote":"\r\n( 1 ) . هر سه نسخه : رمانى . به قياس الكامل ( ج 13 ، ص 216 ) تصحيح شد . وى وزير ابن أبى السّاج بود .\r\n","page_name":" 1737 ","page_number":253},
  {"content":"\r\n\r\nمىدانى ؟ مونس گفت : يا امير المؤمنين ، فضل بن جعفر بسيار لايق و مناسب است ، ليكن اين قدر هست كه در تازگى پدرش و عمش ابو الحسن و پسر عمش و شوهر خواهرش محسن بن فرات را ما كشته‌ايم . و امّا ابو على بن مقله جوانى است لايق ، ليكن تجربهء روزگار نكرده و حوادث روزگار نگذرانيده . و امّا محمّد بن خلف نادان و مشهور است « 1 » . صواب آن است كه امير المؤمنين ، علىّ بن عيسى را از اين منصب معاف ندارد كه او مردى است كه لشكر و رعيّت او را دوست مىدارند . مقتدر گفت : من نيز او را مىخواهم ، امّا هرچه گفتم قبول نكرد و عذر آورد . به‌هرحال اين نوبت تو او را نصيحت كن شايد سخن تو را قبول كند . چون موسى با علىّ بن عيسى در اين باب سخن كرد او باز شروع در عذر آوردن نموده گفت : به‌هرحال اگر تو در بغداد مىبودى مىتوانستم كارى پيش برد ، امّا چون تو به جانب رقّه و شام مىروى من به هيچ وجه پيرامن اين كار نمىتوانم گشت . چون از وزارت علىّ بن عيسى قطع نظر كردند مقتدر با نصر حاجب در باب تعيين وزير مصلحت ديد . نصر حاجب معروض داشت : فضل بن جعفر لايق است ، امّا چون در اين تازگى آزار بسيار يافته و جمعى كثير از خويشان او كشته شده‌اند از مكر او ايمن نيستيم . و امّا پسران ابن فرات هم چون پدر خود به رفض مشهور و معروف‌اند و محبّت ايشان به آل أبى طالب نه در آن مرتبه است كه فوق آن توان تصوّر نمود . و امّا علىّ بن مقله مردى است كه او را در نظر مردم شأنى و اعتبارى نيست .\r\nالقصّه ، بنابر دوستىاى كه نصر حاجب را با محمّد بن خلف بود چنان ظاهر ساخت كه او از همه لايق‌تر است و مقتدر خليفه چون اتحاد ايشان را مىدانست فرمود كه : محمّد بن خلف مردى عامى و جاهل است و لايق اين منصب نيست . امّا ابن مقله با اكثر آن مردم كه پيش خليفه را سخن داشتند تحف و هدايا فرستاد حتى آنكه نصر حاجب را نيز به وزارت خود راضى ساخت « 2 » . بنابراين ، آخر كار وزارت بر ابن مقله قرار گرفت . و در همين سال ، خليفه ، المقتدر باللّه ، مونس مظفّر را با لشكرى عظيم به جنگ جماعتى از قرامطه كه در سواد كوفه پيدا شده و برخود ، حريث بن مسعود را امير ساخته بودند و اينها قريب به ده هزار كس بودند فرستاد . بعد از تلاقى فريقين خلقى بسيار از قرامطه به قتل رسيد و از اشراف و رؤساى ايشان جمعى كثير اسير و دستگير شدند و مونس بسيارى از رايات ايشان را سرنگون كرده به بغداد آورد و بر علم بزرگ ايشان كه رنگش سفيد بود اين آيه از قرآن مكتوب بود كه :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  « 3 » يعنى : ما مىخواهيم كه منّت نهيم بر\r\n\r\n\r\n","description":"","footnote":"\r\n( 1 ) . ق : ناندان و متهوّر است .\r\n( 2 ) . ابن أثير مىنويسد كه ابن مقله توسط اعواو و انصار خود ، كه در انبار مستقر بودند ، اخبار ابو طاهر قرمطى را به خليفه مقتدر مىرسانيد . و خليفه به خاطر اين خوشخدمتيها وى را به وزارت انتخاب كرد .\r\n( 3 ) . قصص ، 5 .\r\n","page_name":" 1738 ","page_number":254},
  {"content":"\r\n\r\nكسانى كه قبل از اين در ميانهء خلق ما ضعيف و حقير بودند و ارادهء ما به اين تعلّق گرفته كه ايشان را بر روى زمين سلطنت و شوكت بخشيم . و از جملهء وقايع اين سال ، جنگ ميانهء نازوك « 1 » و هارون ، كه پسر خالوى مقتدر خليفه بود ، است . و سبب آن اين بود كه جماعتى از نوكران هارون و ملازمان نازوك بر سر پسرى امرد نزاع واقع شد و با يكديگر جنگ كردند .\r\nچون اين قضيّه نزديك به منزل نازوك روى نموده بود نازوك فرمود تا ملازمان هارون را بعد از كتك بسيار در بند كردند . چون اين خبر به هارون رسيد جمعيّت كرده رفتند و ياران خود را از زندان نازوك بيرون آوردند و نايب نازوك را كتك مضبوط زدند . و نازوك سوار شده پيش مقتدر رفت و شكايت هارون كرد . مقتدر گفت : شما هر دو پيش من عزيزيد ؛ در ميانه دخل نمىكنم . چون نازوك اين جواب از مقتدر شنيد از دار الخلافه بيرون آمده مردم خود را جمع كرده بر سر خانهء هارون رفت . هارون در خانهء خود را ببست . و ميانهء جمعى از مردم هارون كه بيرون مانده بود و مردم نازوك جنگ واقع شد و از كسان هارون جمعى كثير به قتل رسيدند . چون اين خبر ، به مقتدر رسيد كس فرستاد و ايشان را منع كرد و گفت كه : شما هر دو نيك نكرديد . پس فتنه ساكت شد . نازوك را چون توهّم اين شد كه مقتدر از وى رنجيده ، فى الحال سوار شده به خانهء هارون آمد و با او صلح كرد . در اين اثنا ، در ميانهء خلق آوازه پيدا شد كه هارون را امير الامرا مىكنند . چون اين خبر انتشار يافت ياران مونس مظفّر اين خبر را به مونس كه در آن وقت در رقّه مىبود ، نوشتند . مونس فى الحال از رقّه برگشته روى به بغداد نهاد و در بيرون « باب الشماسه » فرود آمد . چون به دار الخلافه به ديدن خليفه رفت پسر خود ابو العباس را با پسر ابن مقله پيش وى فرستاد و پرسش وى نموده خاطر او را فارغ و مطمئن گردانيد . بعد از آن مقتدر فرمود تا هارون را حاضر ساخته با مونس به معسكر خود رفت .\r\nمقتدر فرمود كه : هارون در دار الخلافه نزديك من باشد . و چون اين خبر به مونس رسيد باز وحشت او زياده شد . و در اين اثنا ، ابو الهيجا از طرف قهستان با لشكرى بسيار به بغداد آمد و پيش مونس فرود آمد و او ميانهء خليفه و مونس خادم پيغام مىآورد و در اصلاح ذات البين مىكوشيد و اين سال تمامى ميانهء خليفه و مونس مظفّر به كدورت درگذشت . و از جمله وقايع اين سال ، كشته شدن حسن بن قاسم داعى بود . تفصيل اين مجمل آنكه قبل از اين مذكور شد كه اسفار ديلمى به اتّفاق مرداويج بر طبرستان استيلا يافت و در آن وقت حسن بن قاسم داعى بر رى و كاشان و قم و ابهر و قزوين و زنجان غالب گشته عمّال ابو سعيد نصر را بيرون كرده و ماكان ديلمى نيز با حسن بن قاسم متّفق مىبود . و در اين وقت اسفار لشكرى آراسته متوجّه\r\n\r\n\r\n","description":"","footnote":"\r\n( 1 ) . نازوك ( - نازك ) : امير پاسبانان المقتدر باللّه بود .\r\n","page_name":" 1739 ","page_number":255},
  {"content":"\r\n\r\nجنگ ايشان شد و بعد از تلاقى فريقين ماكان شكست يافته بگريخت و حسن داعى شكست يافت . و در تاريخ ابن كثير شامى « 1 » مسطور است كه سبب كشته شدن حسن داعى آن بود كه او لشكر خود را از ارتكاب مناهى منع بليغ مىكرد ، بنابراين ايشان از وى متفرّق شده اتّفاق كردند كه هروسندان نام شخصى را بر خود امير سازند . و اين هروسندان خالوى مرداويج وشمگير بود و از رؤساى كوهستان بود . احمد طويل نام شخصى از مخلصان حسن داعى بر اين معنى اطلاع يافته از دامغان مكتوبى به حسن نوشت و او را بر حقيقت حال اطلاع بخشيد .\r\nبعد از چند روز چون هروسندان با جماعتى از امرا متوجّه ملازمت حسن داعى شدند حسن ايشان را پيشواز كرد و در كوشك خود ايشان را فرود آورد . چون ايشان را خيال آن شد كه حسن داعى را بر انديشهء ايشان اطلاع نيست به فراغت خاطر در آن كوشك به عيش مشغول شدند . چون حسن داعى قبل از آمدن ايشان با ياران خود قرار داده بود كه كشتن اينها [ 209 ب 
  ] ، كه شب و روز به فسق و فجور مشغول‌اند ، حلال بلكه واجب است ، در اين محل فرصت يافته تمامى آن جماعت را به قتل رسانيدند و مال ايشان را غارت كردند . در اين وقت كه مردم حسن داعى به نهب و غارت مشغول بودند و اكثر امراى او كه كشتن اينها را خوش نيامده بود از وى كناره كردند و جمعى از مردم هروسندان فرصت غنيمت يافته حسن داعى را نيز به قتل رسانيدند . چون حسن داعى از ميانه رفت كار اسفار بن شيرويه قوّت گرفت و بر تمامى ولايت طبرستان ، جرجان ، رى ، قم ، كاشان ، قزوين ، زنجان ، و نواحى آن استيلا يافت و خطبه به نام امير سعيد مىخواند و ساريهء آمل را مستقر خود گردانيد و هارون پسر بهرام را به ايالت آمل فرستاد . بعد از چند روز ، اسفار انديشه كرد كه چون در آمل علوى بسيار است مبادا هارون با آنها اتّفاق نموده فتنه برانگيزد ، بنابراين پيش هارون كس فرستاد كه : بايد از اكابر « 2 » آمل دخترى به نكاح خود درآورى و در فلان روز بايد كه ميزبانى پادشاهانه كنى كه تمامى علويان در آنجا حاضر باشند كه مصلحت ملك مقتضى آن است كه تو با اهل آمل و بزرگان ايشان آميزش و خويشى نمايى تا از حوادث روزگار فارغ البال در آن ولايت كه محل حوادث و فتن است توانى بود . هارون اين نصيحت را محض شفقت و مهربانى تصوّر كرده دختر يكى از رؤساى آمل را خواستگارى نموده و در همان روز ، كه اسفار بن شيرويه مجلسى تعيين كرده ، جشنى عظيم ساخته به اسباب مشغول بود اسفار از سارى ايلغار كرده خود را آنچنان به سراى هارون رسانيد كه هيچ احدى را بر آمدن آن اطلاع پيدا نشد و به مجرّد رسيدن ، تمامى علويان را دستگير كرده در بند كرد و ايشان در آن بند بودند تا آنكه در ايّام\r\n\r\n\r\n","description":"","footnote":"\r\n( 1 ) . ق : ابن أثير .\r\n( 2 ) . هر سه نسخه : اكابران .\r\n","page_name":" 1740 ","page_number":256},
  {"content":"\r\n\r\nظهور ابو زكريا « 1 » ، چنانچه ياد خواهيم كرد ان شاء اللّه ، آزاد شدند . چون اسفار بن شيرويه خاطر خود را از مهمّ طبرستان فارغ و مطمئن ساخت متوجه بلاد رى گشت و ماكان بن كاكى را گرفته باز به طبرستان مراجعت نمود و بعد از چند روز ارادهء تسخير قلعهء الموت كرد . والى آن ديار در آن وقت سياه جشم بن ملك ديلمى بود . چون اسفار از وضع آن قلعه دريافت كه گرفتن آن به جنگ ممكن نيست ناچار شروع در ملايمت و حيله كرده به پيش والى قلعه كس فرستاد كه :\r\nاگر تو اين قلعه را جهت اهل و عيال من واگذارى من به عوض آن تو را ولايت قزوين مىدهم .\r\nتا آنكه والى قلعهء الموت به اين معامله راضى شد . پس او را به قزوين فرستاد و اهل و عيال خود را با كسانى كه اعتماد بر ايشان داشت در قلعهء الموت جاى داد . چون قلعهء الموت را به تصرّف خود درآورد سياه جشم بن مالك ديلمى را از قزوين طلبيده به قتل رسانيد و از آنجا متوجّه سمنان گشت و در سمنان حاكم كوه دماوند اميركان به او ملحقّ گشت و محمّد پسر جعفر سمنانى خود را در قلعه رأس الكلب مضبوط ساخته پيش اسفار نيامد . اسفار از اين معنى بسيار رنجيده حكومت آن نواحى را به عبد الملك ديلمى داد . عبد الملك چون از گرفتن قلعهء محمّد جعفر عاجز بود با او در مقام مصالحه و دوستى درآمده حيله‌اى انگيخت كه محمّد جعفر او را به درون قلعه به مهمانى برد . آخر الأمر ، همچنين محمد جعفر اسباب مهمانى او مهيّا ساخته عبد الملك را به ضيافت طلب نمود و عبد الملك جماعتى از سرهنگان خود را همراه برده در بيرون قلعه گذاشت و خود تنها به اندرون رفت . محمد جعفر در كوشك خود نشسته بود و عبد الملك از پايين ساعتى با وى سخن كرد . بعد از آن ، محمّد جعفر او را بالا طلبيد . پيش محمّد جعفر نيز يك غلام بچه بيش نبود و باقى سرهنگان او تمامى پايين نشسته بودند . چون عبد الملك بالاى كوشك رفت . باز ساعتى به سخن مشغول شدند . محمّد جعفر شل بود عبد الملك فرصت غنيمت دانسته او را در همانجا بكشت و خود را با ريسمانى كه همراه برده بود ، از كوشك پايين انداخت و به مردم خود رسانيد . غلام بچه فرياد برآورد كه : امير را كشتند . چون مردم محمّد جعفر بالا رفتند او را كشته ديدند ، امّا چه فايده كه كار از دست رفته بود . پس ايشان از كوشك بيرون آمدند و هركس را از ديلمى در قلعه يافتند به قتل رسانيد .\r\nچون كار اسفار قوّت گرفت در عظمت و شوكت پاى نهاده بر امير سعيد نصر عاصى شده نام او را از خطبه بينداخت و تاج بر سر نهاده تختى زرّين جهت نشستن راست كرد . در اين اثنا خليفه ، المقتدر باللّه ، هارون پسر غريب را با لشكرى بسيار به حكومت قزوين فرستاد . نايب\r\n\r\n\r\n","description":"","footnote":"\r\n( 1 ) . مراد ابو زكريا يحيى پسر احمد بن اسماعيل سامانى است كه همراه دو برادر ديگر بر احمد بن سامانى عصيان كرد .\r\nشرح آن در صفحات بعد خواهد آمد .\r\n","page_name":" 1741 ","page_number":257},
  {"content":"\r\n\r\nاسفار كه در قزوين بود با او جنگ كرده هارون را هزيمت داد و جمعى كثير از لشكر هارون به قتل رسيد . امّا چون اهل قزوين اصحاب هارون پسر غريب را بسيار مدد كرده بودند اسفار با ايشان بسيار بد شد . مىخواست به قزوين رفته اهل آن شهر را گوشمالى دهد كه آوازهء آمدن امير سعيد بر سر وى رسيد . اسفار بالضّروره فسخ آن عزيمت نموده در صدد استعداد محاربهء امير سعيد شد . چون سعيد نزديك به ولايت او رسيد امرا و وزراى امير سعيد معروض داشتند كه : اولى و انسب آن است كه با اسفار مصالحه كنيم به شرط آنكه او خطبه و سكّه به نام امير بخواند و هر ساله فلان مبلغ را به خزانهء عامره مىفرستاده باشد ؛ چرا كه ، عاقبت جنگ مبهم است . امير سعيد را سخن ناصحان پسنديده افتاد . بنابراين ، امير سعيد با اسفار مصالحه به شرايط مذكوره كرده بازگشت . چون عهود و مواثيق از جانبين استحكام پذيرفت اسفار به رى رفته بر سر هر آدمى از ولايت رى خواه مرد و خواه زن يا كوچك و بزرگ يا غريب يا از اهل آن ولايت يك مثقال طلا گرفت و از اين مبلغ [ آنچه 
  ] كه به امير نصر تقبّل نموده به ايشان فرستاد و باقى را خود متصرّف گشت . و چون امير سعيد به جانب بخارا مراجعت نمود اسفار خاطر خود را از آن جهت مطمئن ساخت و متوجّه قزوين شد . چون به آن شهر درآمد اهالى آن ديار را مصادرات عظيم كرد و اموال بسيار از ايشان گرفت و جمعى كثير از اكابر آنجا را به زير شكنجه هلاك ساخت . القصّه ، در صدد ايذا و اهانت اهل قزوين شد تا كار به جايى رسيد كه اهل قزوين بتمامه كوچك و بزرگ آن شهر بيرون آمده در صحرا دست به دعا برآورده از حقّ ، سبحانه و تعالى ، دفع شرّ او از خود مسئلت نمودند . اسفار اين حالت را مشاهده نموده بر ايشان خنده و مسخرگى مىكرد « 1 » . اتّفاقا ، روزى ديگر امرى حادث شد كه اسفار بالضّروره از قزوين بگريخت . منشأ گريختن اسفار از قزوين آن بود كه او امير الامراى خود ، مرداويج ، را به جنگ سالار صاحب شميران « 2 » فرستاد . چون مرداويج و سالار به هم رسيدند با يكديگر گفتند كه مردم از دست تعدّى و ظلم اسفار بن شيرويه به تنگ آمده‌اند و هميشه در بلاد مصيبت‌اند . صلاح در آن است كه ما و تو به اتّفاق هم اسفار را از ميانه برداريم و خلق خدا را از شرّ او خلاص كنيم . بنابراين ، مرداويج و سالار با يكديگر سوگند ياد كردند و متوجّه دفع اسفار شدند . اكثر امراى اسفار مثل مطرف بن محمد ، كه وزير اسفار بود ، و غير آن نيز به ايشان مكتوبات نوشته همقول شدند .\r\nچون اسفار از اين معنى خبر يافت دانست كه امرا و لشكر او از او برگشتند و همين‌كه\r\n\r\n\r\n","description":"","footnote":"\r\n( 1 ) . اسفار مخالف اسلام بود . در قزوين مؤذّن را هنگام اذان گفتن بر گلدستهء مسجد به دستور وى كشتند .\r\n( 2 ) . ابن أثير مىنويسد : وى امير شميران طرم ( طارم ) و پدر كسى بود كه بعد از آن امير آذربايجان شد ؛ - الكامل ، ج 13 ، ص 226 .\r\n","page_name":" 1742 ","page_number":258},
  {"content":"\r\n\r\nمرداويج به نزديك برسد ايشان او را دستگير نموده به او مىسپارند ، بنابراين اسفار با جمعى از غلامان خاص خود از ميانهء اردوى خود بيرون آمده از قزوين متوجّه رى شد . غرض او آن بود كه از نايب خود كه در رى داشت زرهاى خود گرفته به آن لشكر به هم رساند . اتّفاقا ، چون به رى رسيد آن مرد به هزار حيله پانزده هزار دينار به وى داد و گفت : تو امير بزرگى ، تو را مال كم نمىباشد . پس اسفار از آنجا متوجّه خراسان شده در حدود بيهق توقّف نموده پيش ماكان بن كاكى كس فرستاد و او را از طبرستان طلب داشت كه به اتّفاق به دفع مرداويج پردازد . ماكان بن كاكى التماس او را اجابت نموده شروع در تهيّهء سفر نمود . اما اسفار به مجرّد همين‌كه دانست ماكان بن كاكى با او همراهى خواهد كرد عزيمت رى نمود و مىخواست كه به قلعهء الموت رفته مال و اسباب خود را بستاند . چون به نواحى الموت رسيد جمعى از لشكريان از وى جدا شده پيش مرداويج رفته حقيقت حال را به او باز نمودند . مرداويج فى الحال جمعى از سرهنگان خود به طلب اسفار فرستاد . اسفار در گوشه‌اى فرود آمده بود كه جماعتى كثير از لشكريان مرداويج كه به طلب او مىگشتند ، به او رسيدند . چون اسفار را ديدند از روى ادب پيش آمده سلام كردند . اسفار گفت : مرداويج خبر مرا شنيده شما را پى من فرستاده ؟ گفتند :\r\nبلى . اسفار بخنديد و گفت : احوال امرايى كه با من مخالفت كردند چه شد ؟ ايشان در جواب گفتند كه : مرداويج ايشان را بكشت . اسفار از شنيدن اين خبر بسيار خرّم شد و گفت : اين زمان هيچ غصّه در دل من نمانده ، بسم اللّه هرچه شما را [ 210 الف 
  ] فرموده به جاى آريد . و گمان اسفار آن بود كه ايشان را به قتل او فرستاده است . ايشان گفتند : ما را براى اين فرستاده كه تو را پيش مرداويج بريم . پس اسفار را گرفته پيش امير خود مرداويج بردند . مرداويج او را به جمعى از معتمدان خود سپرده تا او را در بند كنند . در اين اثنا ، جمعى از مخصوصان به او خاطر نشان كردند كه : اكثر لشكريان تو نوكران اسفار بودند ، پس او را زنده نگاه داشتن از صلاح ملكى بسيار دور مىنمايد . بنابراين ، مرداويج فرمود تا او را هلاك ساختند .\r\nو بعضى چنين آورده‌اند كه اسفار با يك غلام خود پيش آسيابانى رفته و در اندرون آسياب جفرات مىخورد كه ناگاه مرداويج به آن حدود رسيد و اثر پاى دو اسب ديد . تحقيق نمود ، گفتند : دو سوارند به اندرون آسيا رفته چيز مىخورند . چون نيك جستند اسفار بود با يك غلامش . اسفار را فى الحال گردن زدند « 1 » . چون اسفار كشته شد مرداويج در ولايات او مستقل گشت و با مردم عدل و داد مىكرد و به مردم قزوين بسيار نيكوييها نمود و تا حدود همدان و دينور و يزد گرفت و با اهل اصفهان بد شد و از ايشان مال بسيار گرفت و زن و فرزند\r\n\r\n\r\n","description":"","footnote":"\r\n( 1 ) . ابن أثير واقعهء ديگرى در خصوص دستگيرى و قتل اسفار نقل كرده است ؛ - الكامل ، ج 13 ، ص 228 .\r\n","page_name":" 1743 ","page_number":259},
  {"content":"\r\n\r\nايشان را مىكشيد و ايشان را بىسيرت مىگردانيد و كوشكى از زر بساخت از براى خود و كوشكى ديگر از سيم از براى اكابر امراى خود . و وى چون بر تخت خود نشستى لشكريان او از دور صف زده بايستادند . و با وى هيچ كس سخن نمىكرد مگر حاجبانى كه ايشان را زينت كرده بود از براى خدمت خود . و مردم از وى بغايت هراسان و ترسان مىبودند . و در اين سال ، مرداويج طبرستان را گرفت و ماكان بن كاكى را از طبرستان بيرون كرد و ايالت آن ولايت را به بلقسم « 1 » بن بانجين داد . بعد از آن ، متوجّه تسخير جرجان گشت . حاكم آنجا شردفيل بن سلار و ابو على تركى روى به گريز نهاد . مرداويج جرجان را به ابن پارس ، كه يكى از سپهسالاران او بود ، داده خود با غنايم بسيار متوجّه اصفهان گشت . چون مرداويج به اصفهان رفت حكّام جرجان پيش ابو الفضل ثابر كه در آن وقت والى ديلمان بود ، رفتند و نصرت خواستند .\r\nابو الفضل ايشان را اكرام و تعظيم بسيار نموده به اتّفاق ايشان به عزم تسخير طبرستان رفتند و بلقسم با لشكرى آراسته به جنگ ايشان بيرون آمد . بعد از تلاقى فريقين نسيم نصرت بر پرچم بلقسم وزيد و ابو الفضل با آن جماعت كه به مدد ايشان آمده بود ، روى به هزيمت نهادند .\r\nابو الفضل ثابر باز به ديلم رفت و آن جماعت به طرف نيشابور رفته از امير سعيد نصرت خواستند . امير سعيد ابو على پسر مظفّر را به مدد ايشان فرستاد . ايشان به اتّفاق ابو على ، پسر مظفّر ، متوجّه جرجان شده باز به هزيمت بازگشتند ؛ چرا كه ، مرداويج به مدد بلقسم لشكر بسيار فرستاد كه ايشان طاقت مقاومت ايشان نداشتند . در اين اثنا ، ماكان بن كاكى قصد تسخير بلدهء دامغان نموده امّا بلقسم او را مانع آمده تمكين آن نداد . بنابراين ، بازگشته به جانب خراسان رفت . باقى احوال ايشان در سنوات خودش مذكور خواهد شد ، ان شاء اللّه تعالى . و در اين سال روميان ارمنيه تا اخلاط بر بلاد مسلمانان غلبه كرده در مساجد به جاى منابر بتها نهادند و اهل ارزن از ترس او جلاى وطن شده شهر را خالى گذاشتند .\r\n\r\n\r\n","description":"","footnote":"\r\n( 1 ) . مراد ابو القاسم است .\r\n","page_name":" 1744 ","page_number":260},
  {"content":"\r\n\r\n\r\nذكر وقايع سال سيصد و هفتم از رحلت خير البشر\r\nو در سال سيصد هفتم از رحلت ، ميانهء خليفه ، المقتدر باللّه ، و مونس خادم وحشت روى به ازدياد نهاد تا آنكه در پانزدهم محّرم اين سال جميع امرا و اعيان دولت عباسيّه با مونس اتّفاق نموده المقتدر باللّه را از خلافت عزل كردند « 1 » و برادر او ، محمّد بن المعتضد ، را به خلافت نشانيده به القاهر باللّه ملقّب ساختند و ابو على بن مقله را به وزارت او مقرر گردانيدند و خانهء المقتدر باللّه را غارت كردند و از خانهء مادر المقتدر باللّه ششصد هزار دينار كه در موضعى بىخبر دفن كرده بود بيرون آورده به بيت المال نقل كردند و مقتدر را با مادر و خاله و تمامى حرمش از دار الخلافه بيرون آورده به خانهء مونس فرستادند و او را به خلع خود ملجأ ساخته از وى در آن باب خطى گرفتند و اكثر امرا بر آن شهادت نوشته آن مكتوب را به قاضى ابو عمرو محمّد بن يوسف سپردند . چون قاضى راضى به عزل مقتدر نبود آن خط را به هيچ احدى ننمود و در اخفاى آن سعى بليغ فرمود .\r\nالقصّه ، روز يكشنبه شانزدهم محرّم ، القاهر باللّه بر سرير خلافت متمكّن شد و ابو على بن مقله كه مقتدر منصب وزارت به او داده بود ، در پيش او ايستاده فرمود تا به اطراف ولايات فرامين نوشته عمّال آفاق را به بيعت القاهر باللّه دعوت نمودند . و علىّ بن عيسى را از بند بيرون آوردند و مراتب و مناصب امرايى كه در عزل مقتدر ساعى بودند افزودند . از آن جمله يكى ابو الهيجاى بنى حمدان بود . و نازوك را به حجابت دار الخلافه مقرّر ساختند . اتّفاقا ، در روز دوشنبه هفدهم ماه محرّم عامّهء لشكريان و رجالهء دار الخلافه جمع شده به دار الخلافه درآمدند\r\n\r\n\r\n","description":"","footnote":"\r\n( 1 ) . به عقيدهء ابن أثير مونس در خلع مقتدر از خلافت تأثير نداشت . سالاران كه تصميم گرفته بودند او را به متابعت خود مجبور كردند و رأى آنها بر او غلبه كرد ؛ - الكامل ، ج 13 ، ص 238 .\r\n","page_name":" 1745 ","page_number":261},
  {"content":"\r\n\r\nو مطالبهء ارزاق و حقّ البيعه نمودند و نازوك حاجب در حالت مستى در مقام ممانعت آمده ايشان را دشنام كرد . ايشان نيز در مقام شدّت و سفاهت درآمده كار به جنگ رسيد و نازوك كشته شد . چون اين خبر به ابو على بن مقله رسيد از دار الخلافه بگريخت و حاجبان هر كدامى فرصت غنيمت دانسته متفرّق شدند و دار الخلافه را اين جماعت فرو گرفته آواز يا مقتدر ! يا منصور ! برآوردند . چون مونس خادم در دار الخلافه نبود جمعى كثير از اين جماعت متوجّه سراى او گشته او را محاصره كردند . چون مونس ديد كه هجوم عوام شد و سراى او را در ميان گرفتند پرسيد كه : غرض شما چيست ؟ گفتند : مقتدر خليفه را مىخواهيم . مونس چون ديد كه غير از تسليم مقتدر چاره نيست ناچار مقتدر را فرمود كه : بيرون رو . امّا مقتدر بنابر توهّم آنكه مبادا آن جماعت قصد او كنند ، در بيرون رفتن تأنّى مىكرد . مونس خادم گفت : مگر تو خلافت نمىخواهى ؟ بيرون رو كه هيچ قصّه‌اى نيست . القصّه ، چون مقتدر بيرون آمد آن جماعت او را بر دوشهاى خود سوار كرده متوجّه دار الخلافه شدند . چون مقتدر در دار الخلافه قرار گرفت فرمود تا برادرش ، القاهر باللّه ، و ابو الهيجا و نازوك را حاضر كنند كه مبادا كسى ايشان را ضايع كند . در اين اثنا ، شخصى سر ابو الهيجا را پيش مقتدر بر زمين [ نهاد 
  ] و همچنين سر نازوك را نيز بريده پيش مقتدر آوردند . امّا القاهر باللّه را مقتدر پيش خود خواند و دلدارى بسيار داد تا آنكه خوف از خاطر بيرون رفت و گفت : اى برادر ، من مىدانم كه گناه تو نيست ، امّا لقب تو « مقهور » بايستى نه « قاهر » . و در اين وقت ، قاضى ابو عمرو محمد بن يوسف آن مكتوب را ، كه المقتدر باللّه به خط خود جهت خلع خود نوشته بود ، آورد و در حضور او پاره كرد و از اين جهت المقتدر باللّه از وى بسيار شاكر و راضى بود و قضاى ممالك محروسه را به او ارزانى داشت و برادر خود ، القاهر باللّه ، را به خانهء مادر خود نگاه داشت و مادر مقتدر نسبت به القاهر باللّه كمال اشفاق و مهربانى كرد و جهت او آنچه مىخواست از حوارى و غير آن مهيّا مىداشت . و مونس خادم در باطن با مقتدر در كمال اخلاص و اتحاد بود ، غايتش امرا او را بر خلع او ملجأ ساخته بودند و لهذا چون مقتدر را به خانهء او سپردند او را قدرت تمام بود كه قصد او كند ، امّا با او نيكويى كرد و در وقتى كه مردم او را از وى مطالبه كردند و مقتدر خايف و متوّهم مىنمود او را قوّت مىداد و مىگفت : آيا تو خلافت نمىخواهى ؟ و مقتدر ، ابو على بن مقله را در منصب وزارت متمكّن گردانيد و فرمود تا به اطراف آفاق فرامين مشتمل بر عود خليفه المقتدر باللّه بر سرير خلافت نوشته ارسال داشتند . و از جمله وقايع اين سال آنكه امير قرامطه ، ابو طاهر سليمان بن ابو سعيد مينابى ، در روز ترويه به مكّه درآمد و تمامى آنجا را نهب و غارت نمود و خلقى بسيار را به قتل رسانيد .\r\nو در تاريخ ابن كثير شامى مسطور است كه ابو طاهر قرمطى در مسجد الحرام درآمد و خود بر\r\n\r\n","description":"","footnote":"","page_name":" 1746 ","page_number":262},
  {"content":"\r\n\r\nدر كعبه بايستاد و فرمود تا مردم [ را 
  ] كه به طواف بيت اللّه مشغول‌اند ، همه را به قتل رسانند . بعد از آن ، امر كرد تا تمامى مقتولان را در چاه زمزم بيندازند و دروازهء كعبه را كنده و حجر الأسود را به ضرب دبوس « 1 » برآورده به جانب هجر فرستاد . همچنين جامهء كعبه را بيرون آورده در ميانهء لشكر خود قسمت كرد . القصّه ، ابو طاهر آن مقدار فشار در حرم كرد كه فوق آن متصوّر نبود . بيست و دو سال حجر الأسود در پيش ايشان بود . بعد از آن باز به مكّه آوردند ، چنانچه تفصيل آن خواهد آمد ان شاء اللّه تعالى .\r\nدر تاريخ ابن أثير آورده كه چون اين خبر به ابو محمّد عبيد اللّه علوى كه به « مهدى » مشهور بود و در ولايت مغرب استيلا يافته و ابو طاهر قرمطى خود را از دعاة او مىگرفت ، رسيد [ 210 ب 
  ] بسيار ملول گشت و مكتوبى عتاب‌آميز به ابو طاهر نوشت و بر افعال او انكار كرد و گفت كه : لعنت بر تو باد به اين افعالى كه كردى . ما را و قبيلهء ما را به كفر شهرت دادى . اگر چنانچه هرچه از اهل مكّه و حاجيان گرفته [ اى 
  ] واپس ندهى و حجر الأسود را به جاى خود نبرى و پوشش كعبه را به كعبه درنپوشى از تو در دنيا و آخرت بيزارم . چون مكتوب مهدى به ابو طاهر قرمطى رسيد پاره‌اى از اموال مكّه را بازداد و حجر الأسود را به جاى خود درآورد و گفت مردم جامهء كعبه و اموال حاجيان را قسمت نموده واپس نمىتوانم داد و ايشان را منع نمىتوانم كرد . و از جمله وقايع اين سال ، خروج ابو زكريا و برادران او به خراسان بود . مفصّل اين مجمل آنكه چون امير سعيد نصر بن احمد بن اسماعيل سامانى برادران خود ، ابو زكريا و يحيى و ابو صالح و منصور و ابو اسحاق ابراهيم ، را در شهر بخارا در قلعهء قهندز « 2 » در بند داشت و جمعى از معتمدان خود را بر ايشان موكّل گماشته بود ، اتّفاقا در اين سال ايشان از قلعه بيرون آمده جمعيت كردند و فتنه و آشوب در ماوراء النهر پيدا شد . سبب خلاصى ايشان از قلعهء قهندز آن بود كه ابو بكر بانواس نام شخصى « 3 » در آن وقت ، كه ايشان در بند بودند ، هميشه جهت خرجى و ما يحتاج ايشان را معطّل نمىگذاشت . و اين ابو بكر چون نام سعيد نصر احمد را مىشنيد مىخنديد و مىگفت : روزى باشد كه بلا و سختى سعيد دور و دراز شود . و مردم بر وى مىخنديده باشند .\r\nاتّفاقا ، در اين سال ، سعيد به نيشابور رفت و در بخارا به نيابت خود ابو العباس كوسج را گذاشت . چون اين ابو بكر هميشه قبل از اين به زىّ درويشان مىبود و به اهل قلعه قهندز آشنايى داشت و در آنجا آمد و رفت مىنمود ، در اين وقت فرصت غنيمت دانسته با جمعى از\r\n\r\n\r\n","description":"","footnote":"\r\n( 1 ) . دبوس : عمود آهنين .\r\n( 2 ) . قهندز : [ كهن‌دز - كهن‌دژ 
  ] نام عدّه‌اى از قلعه‌ها در قديم . پنج شهر خراسان ( سمرقند ، بخارا ، بلخ ، مرو و نيشابور ) قهندز داشته‌اند ؛ - دكتر معين ، فرهنگ فارسى ، بخش اعلام .\r\n( 3 ) . وى مشهور به « خبّاز اصفهانى » بود .\r\n","page_name":" 1747 ","page_number":263},
  {"content":"\r\n\r\nسپاهان كه ميل فتنه و فساد داشتند و برادران سعيد نصر بن احمد را مىخواستند ، اتّفاق نموده كه ايشان را از قلعه بيرون آرند ، و قرار بر اين دادند كه روز جمعه بايد اين مهم را صورت داد ؛ چرا كه ، بعد از نماز عصر جمعه ، دروازهء آن قلعه را مىگشادند تا مردمى كه در آنجا متوطّن مىباشند ضروريّات خود را تا هفتهء ديگر مهيّا ساخته فارغ البال باشند . بنابراين قرارداد ، ابو بكر روز پنجشنبه به قلعه رفت و آن مردم را گفت كه : شما را بايد على الصّباح روز جمعه در حوالى دروازهء قلعه حاضر باشند كه من به هرنحوى كه باشد نوعى مىكنم كه صباح جمعه را در قلعه بگشايند . القصّه ، چون روز پنجشنبه ابو بكر در قلعه درآمده برادران سعيد را نيز خبر داد كه : امروز شما را از قلعه بيرون مىبريم ، مهيّا باشيد . على الصّباح ، پيش دروازه‌بان آمد و گفت :\r\nنماز جمعه فوت مىشود ملتمس آن است كه در قلعه باز كنى كه نماز من فوت نشود . چون آن مرد در را باز نمىكرد ابو بكر پنج شش دينار به وى داد و الحاح بسيار كرد كه : از من هرگز نماز جمعه فوت نشده امروز نيز نمىخواهم كه از من فوت شود . القصّه ، همين‌كه دروازه را گشادند كه ابو بكر بيرون رود آن جماعت كه در كمين بودند شمشيرها كنده روى به دروازه نهادند و دروازه‌بان را با جمعى معدود كه پيش او بودند ، به قتل رسانيده متوجّه موضعى شدند كه برادران سعيد در آنجا دربند بودند . پس ايشان را با تمامى مردمى كه در آن قلعه در بند بودند از علويان و ديلميان بيرون آوردند . چون ايشان از قلعه بيرون آمدند مردم از اطراف و جوانب بسيار بر ايشان جمع شدند و كار ايشان قوّت گرفت و خزاين سعيد را متصرّف شدند و خانهء او را به ابو بكر بخشيدند و در ميان برادران يحيى را كه از همه بزرگتر بود ، به پادشاهى قبول نموده مطيع و منقاد او گشتند . چون اين خبر به سمع سعيد رسيد در ساعت از نيشابور متوجّه بخارا شد و ابو بكر محمّد بن مظفّر كه صاحب لشكر خراسان بود و در جرجان مىبود ، چون بر اين قضيّه اطلاع يافت كس پيش ماكان بن كاكى فرستاد و با وى پيوند كرد و نيشابور را به وى داد و گفت : هركه قصد نيشابور كند بايد كه تو ممانعت نمايى و نگذارى كه در نيشابور درآيد .\r\nو يحيى ابو بكر بانوس را با لشكرى بسيار بر سر جيحون فرستاد كه حفظ و حراست آنجا نموده نگذارند كه لشكر سعيد از جيحون عبور نمايد . اتّفاقا سعيد به مجرّد رسيدن از آب گذشته ابو بكر بانوس را دستگير نموده به انواع عذاب و عقوبت معذّب و معاقب گردانيد . آخر الأمر ، در تنور دكان خودش بينداخت تا بسوخت . يحيى چون اين خبر شنيد نتوانست در آنجا ثبات ورزد ، در ساعت متوجّه سمرقند گشت و از آنجا به‌جانب صغانيان به ترمذ « 1 » و از ترمذ به بلخ رفته با قراتكين اتّفاق نموده متوجّه مرو شد . محمّد بن مظفّر در نيشابور بود . چون خبر شنيد كه\r\n\r\n\r\n","description":"","footnote":"\r\n( 1 ) . ترمذ : شهرى بود در ماوراء النهر قديم در نزديكى ساحل رود جيحون كه امروز جزو جمهورى تاجيكستان است ؛ - دكتر معين ، منبع پيشين .\r\n","page_name":" 1748 ","page_number":264},
  {"content":"\r\n\r\nيحيى به اتّفاق قراتكين به مرو آمده مكتوبى مشتمل بر اظهار ميل خود به او نوشت . غرض محمّد بن مظفّر آن بود كه شايد به مكر و حيله او را به دست آورد . يحيى نيز از مكر او متوّهم بود . آخر الأمر ، محمّد مظفّر ، ماكان بن كاكى را در نيشابور گذاشته متوجّه مرو شد . در اثناى راه روى از آن طرف بازگردانيده عنان عزيمت به جانب بوشنج « 1 » و هرات بازگردانيده در آن ولايت مسخّر گردانيده از هرات متوجّه صغانيان « 2 » شد و از آنجا به‌جانب غرجستان رفت .\r\nچون اين خبر ، به يحيى رسيد لشكرى به دفع محمّد مظفّر فرستاد . اتّفاقا ، بعد از تلاقى فريقين محمّد مظفّر ، مظفّر و منصور گشت و يحيى نوبت ديگر نيز لشكر به دفع مظفّر تعيين نمود .\r\nاتّفاقا ، اين نوبت نيز لشكر يحيى به هزيمت رفت . محمّد مظفّر پسر خود را در صغانيان گذاشته متوجّه بلخ شد و در آنجا منصور بن قراتكين بود . ميانه محمّد مظفر و منصور جنگى عظيم واقع شد ، امّا منصور تاب مقاومت نياورده به جانب جوزجان گريخت و محمّد به طرف صغانيان رفته به پسر خود ملحقّ گشت و احوال را بتمامه به امير سعيد نوشت . امير سعيد اخبار آن فتوحات را به اطراف و جوانب فرستاد و بلخ و طبرستان و طخارستان را به محمّد مظفر ارزانى داشت . محمّد آن ولايت را به پسر ابو على احمد داده خود در پى يحيى افتاد و امير سعيد نيز در صدد گرفتن يحيى درآمده به محمّد مظفّر پيوست . يحيى در اين وقت در هرات بود ، چون خبر توجّه اين جماعت شنيد عزيمت نيشابور نمود . چون ماكان بن كاكى تمكين ايشان نداد محمّد بن الياس ، كه يكى از امراى كبار يحيى بود ، از ماكان بن كاكى امان خواسته به نيشابور رفت و منصور و ابراهيم ، برادران يحيى ، نيز از امير سعيد امان طلبيده به ملازمت او رفتند . پس يحيى با قراتكين متوجّه بلخ شد و قراتكين خواست كه حيله‌اى انديشد كه سعيد از سر او در گذشته سربه‌سر يحيى كند ، بنابراين با يحيى گفت : مصلحت چنان است كه من در بلخ قرار گيرم و تو متوجّه بخارا شوى تا امير سعيد مشوش و پريشان شود ؛ چه ، اگر او متوجّه دفع تو شود من از عقب او درمىآيم و اگر به جانب بلخ آيد تو امداد من نمايى . و قراتكين مىدانست كه امير به مجرّد آنكه به گوش او رسد كه يحيى باز به بخارا رفته روى به بلخ نخواهد كرد . اتّفاقا همچنان بود . چون خبر به امير سعيد رسيد كه : يحيى به بخارا رفت ، امير سعيد از روى سرعت تمام متوجّه بخارا شد و يحيى روى به سمرقند رفت و از سمرقند باز به بلخ آمد .\r\nو چون قراتكين مدد او نكرد عازم نيشابور شد . و محمّد بن الياس كه در نيشابور بود ، در مقام اطاعت يحيى درآمده خطبه به نام او خواند و يحيى در نيشابور قرار گرفت ، امّا امير سعيد قرار نداشت . چون خبردار شد كه يحيى در نيشابور است در ساعت متوجّه نيشابور گشت . و چون\r\n\r\n\r\n","description":"","footnote":"\r\n( 1 ) . بوشنج : يا پوشنگ ، يا فوشنح شهركى نزديك هرات كه تا آن شهر ده فرسنگ فاصله داشت ؛ - منبع پيشين .\r\n( 2 ) . صغانيان : معّرب چغانيان ، ناحيه‌اى است واقع در مسير علياى آمودريا ( - جيحون ) ؛ - منبع پيشين .\r\n","page_name":" 1749 ","page_number":265},
  {"content":"\r\n\r\nيحيى از آمدن او اطلاع يافت مضطرب گشته از نيشابور بيرون آمد و محمّد بن الياس به جانب كرمان رفت و آنجا اقامت نمود و يحيى با قراتكين متّفق شده به جانب بست « 1 » رفته در آنجا اقامت نمود . القصّه ، مدّت سه سال اين فتنه و آشوب در خراسان بود تا آنكه در سال سيصد و دهم از رحلت خير البشر ، به نيشابور درآمد و قراتكين امان‌نامه فرستاده حكومت بلخ را به او ارزانى داشت و يحيى را نيز امان داد . چون يحيى پيش او آمد نهايت اكرام و تعظيم را به جاى آورده فتنه و آشوب تسكين يافت . و از جمله وقايع اين سال آنكه در بغداد ميانهء اصحاب ابو بكر مروزى حنبلى و عامّهء فقها بر سر تفسير آيهء وافى هدايهء :  عَسى أَنْ يَبْعَثَكَ رَبُّكَ مَقاماً مَحْمُوداً  « 2 » مباحثه واقع شد و كار به جايى رسيد كه از جانبين جمعى كثير به قتل رسيدند .\r\nحاصل اختلاف ايشان آن بود كه حنابله مىگفتند كه مراد از مقام محمود آن است كه حقّ ، سبحانه و تعالى ، پيغمبر را با خود بر عرش خواهد نشانيد ، و آن جماعت مىگفتند اين معنى كفر است ؛ چرا كه ، مستلزم جسميّت حقّ ، سبحانه و تعالى ، است ، ( تعالى اللّه عمّا يقول الظّالمون علوّا كبيرا ) بلكه مراد از محمود شفاعت عظيمى است . و در اين سال ، مفلح ساجى را كه حاكم دمشق « 3 » بود ، با ملك روم جنگ روى نمود . آخر الأمر ، ملك روم هزيمت يافته و مفلح غنايم بسيار به دست آورد . و از عجايب امورى كه در اين سال واقع شد آن بود [ 211 الف 
  ] كه بادى در بغداد پيدا شد و از ريگ سرخ كه غير از زمين حجاز جايى ديگر نمىباشد ، خانه‌هاى بغداد را پر ساخت . و در ماه شعبان اين سال ، در شهر موصل شخصى كه او را « ابن مطر » گفتندى خروج كرد و با جمعى كثير از اوباشى كه بر وى جمع آمدند ، قصد نصيبين كرد . امّا ناصر الدّوله ابن حمدان متوجّه او شده او را دستگير نموده به قتل رسانيد .\r\n\r\n\r\n","description":"","footnote":"\r\n( 1 ) . بست : شهرى در محل التقاى دو شعبهء رود هيرمند و بين سيستان و غزنين و هرات واقع است . امروزه اين شهر جزو خاك افغانستان است ؛ - منبع پيشين .\r\n( 2 ) . باشد كه پروردگارت تو را به مقامى ستوده برانگيزد ؛ ( اسراء ، 79 ) .\r\n( 3 ) . حاكم دمشق « دمستق » بود .\r\n","page_name":" 1750 ","page_number":266},
  {"content":"\r\n\r\n\r\nذكر وقايع سال سيصد و هشتم از رحلت خير البشر\r\nدر تاريخ ابن كثير شامى مسطور است كه از جمله وقايع اين سال يكى آن بود كه آن جماعتى كه مقتدر را از خانهء مونس خادم بيرون آورده به دار الخلافه برده بودند و ايشان را « رجالهء مصافيه » گفتندى ، بعد از اين شروع در بىاندامى كردند و نسبت به خليفه امور ناشايست مىگفتند . يكى از آن امورى كه ضرب المثل خود دائما ساخته بودند آن بود كه مىگفتند كه هركه خر را بر بام برد پايينش نيز تواند آورد « 1 » . و امثال اين سخنان بسيار مىگفتند . بنابراين ، مقتدر فرمود تا ايشان را از بغداد بيرون كردند و خانه‌هاى ايشان را سوختند ، چنانچه جمعى كثير از زن و فرزند ايشان بسوخت . القصّه ، ايشان از بغداد به واسط رفته استيلا پيدا كرده عامل واسط را از شهر بيرون كردند . بنابراين ، مونس خادم با لشكرى مستعد متوجّه آن حدود شده ايشان را بالكليّه مستأصل گردانيد . و از جمله وقايع اين سال يكى آن بود كه در ولايت سنجار مردى كه او را « صالح بن محمود » گفتندى ، پيدا شد و مردم را به مذهبى غير مكرّر دعوت نمود و خلقى بسيار اجابت او كردند . خلاصهء مذهب او آن بود كه مىگفت : من شيخين ، يعنى ابو بكر و عمر ، را دوست مىدارم و از خئنين ، يعنى دو داماد ، كه عثمان و على است بيزارم و مسح خفين را منكرم . القصّه ، چندان خلق بر وى جمع شد كه از حدّ و حصر بيرون بود و فساد بسيار كرد . پس نصر بن حمدان به دفع او متوجّه شد . بعد از محاربات بسيار صالح بن محمود با دو پسرش دستگير شد و در بغداد به قتل رسيد . در اين اثنا ، در بلاد موصل شخصى ديگر خروج\r\n\r\n\r\n","description":"","footnote":"\r\n( 1 ) . غرض از اين ضرب المثلهاى طنزآميز خوار داشتن مقتدر بود . غير از اين مىگفتند : من اعان ظالما سلطه اللّه عليه ؛ يعنى : هركه ستمگرى را يارى كند خداوند همان ستمگر را بر يارىكننده چيره خواهد كرد . و منظورشان اين بود كه ما مقتدر ظالم را يارى كرديم و او بر ما مسلط شده است ؛ - الكامل ، ج 13 ، ص 247 .\r\n","page_name":" 1751 ","page_number":267},
  {"content":"\r\n\r\nكرد و هزار كس به متابعت او درآمده شهر نصيبين را محاصره نمود . بعد از محاربات بسيار ، صد كس از اهل نصيبين را به قتل رسانيد و هزار نفر از آن شهر اسير گرفت و باز به اهل آن شهر به مبلغ صد هزار درم فروخت . نصر بن احمد اين مرد را نيز اسير كرده به بغداد فرستاد تا به قتلش رسانيدند .\r\nو در اين سال ، المقتدر باللّه پسر خود ، هارون ، را به نيابت ولايت فارس و كرمان و سجستان و مكران تعيين نمود و پسر ديگر خود ، ابو العباس راضى ، را به حكومت بلاد مصر و شام مقرّر گردانيد و مونس خادم را به تدبير امور او تعيين نمود .\r\n\r\n","description":"","footnote":"","page_name":" 1752 ","page_number":268},
  {"content":"\r\n\r\n\r\nذكر وقايع سال سيصد و نهم از رحلت خير البشر\r\nدر محرّم اين سال ، حجّاج خراسان و عراق عجم و ساير بلاد مشرق در بغداد جمع شده به عرض خليفه رسانيدند كه قرامطه راه حرمين را مسدود داشتند ، بايد از دار الخلافه كسى تعيين شود تا مردم فارغ البال به اداى مناسك حجّ قيام نموده به دعاى دوام دولت خليفه مشغول باشند . بنابراين ، المقتدر باللّه مونس خادم را با لشكرى بسيار به بدرقهء حجّاج بيت اللّه تعيين فرمود و مردم از اين جهت بسيار خوشحال گشتند . القصّه ، چون مونس متوجّه حرمين گشت در اثناى راه خبر به او رسيد كه قرامطه سر راه را گرفتند . مونس خادم جادهء متعارف را گذاشته راه كوه اختيار كرد و در آن راه اگرچه مردم به واسطهء قلّت آب بسيار آزار كشيدند ، امّا عجايب و غرايب بسيار مشاهده كردند . از جمله در تاريخ ابن جوزى مسطور است كه در آن راه به جايى رسيدند كه خلايق از مرد و زن سنگ شده بودند و اكثر ايشان به صنايع خود مشغول ، چنانچه زنى را ديدند كه بر تنور ايستاده نان مىپخت و آن زن با تنورش سنگ شده بود . و اين مردم قوىهيكل و عظيم الجثّه بودند . مونس خادم بعضى از آن صورتها را بار كرده به بغداد آورد كه مردم مبادا حمل بر گزاف و كذب نمايند . و از جملهء وقايع اين سال آنكه ثمال كه حاكم طرسوس بود ، دو بار لشكر به بلاد روم كشيد و هربار غنايم بسيار از زر و نقره و اقمشه بىنهايت به دست آورد و سه هزار اسير در مرتبهء اوّل گرفت و مرتبه دويّم نيز اسير بسيار آورد ، چنانچه مردم روم از وى بسيار هراسان و خايف شدند . در اين اثنا ، ابن ديرانى ارمنى كه پادشاه ارمنيه بود ، به قيصر روم نوشت كه : « تو لشكر به بلاد اسلام بفرست كه من از اين جانب مدد مىكنم و از ايشان انتقام مىكشيم . » بنابراين ، قيصر روم با لشكرى عظيم متوجّه بلاد اسلام گشت . امّا قبل از آنكه لشكر روم به بلاد اسلام رسد مفلح ، نايب آذربايجان ، از اتّفاق ابن\r\n\r\n","description":"","footnote":"","page_name":" 1753 ","page_number":269},
  {"content":"\r\n\r\nديرانى خبر يافته متوجّه تسخير بلاد ارمنى گشت و خلقى بسيار از ايشان به قتل رسانيد ، چنانچه در تاريخ ابن كثير مسطور است كه ، و العهدة على الرّاوى ، قريب به صد هزار كس مفلح از ارمنيه به قتل رسانيد و ابن ديرانى در قلعهء خود متحصّن شده از روم مدد طلبيد و روميان از بلاد اسلام شهر سميساط « 1 » را محاصره كردند . اهل سميساط در مقام ممانعت و محاربه در آمدند و كس پيش سعيد بن حمدان كه نايب موصل بود ، فرستادند كه به مدد ايشان برسد . سعيد فى الحال با لشكرى مستعد متوجّه شهر سميساط گشت . اتّفاقا ، روميان نزديك به آن رسيده بودند كه شهر را مسخر گردانند كه به يك ناگاه خبر رسيد كه سعيد بن حمدان با لشكرى بىكران رسيد . روميان فرصت غنيمت شمرده راه گريز پيش گرفتند و اهل سميساط از شهر بيرون آمد به اتّفاق سعيد بن حمدان ايشان را تعاقب نموده خلقى بسيار به قتل رسانيدند و غنايم بىشمار به دست آوردند . و در اين سال ، در شهر تكريت آنچنان سيلى آمد كه چهار صد عمارت اعلى روى به خرابى نهاد و خلقى بسيار هلاك شدند . و در همين سال ، در عراق عرب اوّلا بادى سرخ پيدا شد ، بعد از آن باد سياه به ظهور رسيد ، چنانچه مردم را يقين شد كه قيامت موعود قائم گشت . بعد از آن ، باران رسيد و آن سياهى بر طرف شد .\r\n\r\n\r\n","description":"","footnote":"\r\n( 1 ) . سميساط : همان ساموساتا ، يا ساموسات رومى است كه در ساحل فرات در شمال شرقى انطاكيه واقع است ؛ - پيرنيا ، تاريخ ايران باستان ، ص 2180 .\r\n","page_name":" 1754 ","page_number":270},
  {"content":"\r\n\r\n\r\nذكر وقايع سال سيصد و دهم از رحلت خير البشر\r\nو در سال سيصد و دهم از رحلت خير البشر ، مقتدر خليفه به قتل رسيد . منشأ اين آن بود كه مكرّر ميانه المقتدر باللّه و مونس مظفّر كدورت به هم مىرسيد و به صلح مىانجاميد ، چنانچه سابقا قلمى شد . و در اين سال ، چون منصب وزارت دار الخلافه بر حسين بن قاسم « 1 » كه از اكابر اعدا مونس قرار گرفت ، مونس هرچند خواست كه او را دفع كند ميسّر نشد . بنابراين ، مونس خادم با خواص و مماليك خود از روى غضب و اعراض خليفه از بغداد بيرون آمده متوجّه ولايت موصل گشت . در اثناى راه يكى از غلامان خاص خود را كه او را « بشرى » گفتندى ، بازگردانيده به بغداد فرستاد تا سخنى چند به عرض خليفه رساند . چون آن غلام به بغداد آمد و وزير حسين بن قاسم بر آن اطلاع يافت او را طلب داشته پرسيد : به چه كار به اين ديار آمده‌اى و براى چه از مولاى خود جدا شده‌اى ؟ گفت : مرا مولاى من فرستاده كه سخنى چند به عرض خليفه رسانم . وزير گفت : بگو آنچه مولاى تو گفته تا من به عرض خليفه رسانم . بشرى گفت :\r\nمولاى من گفته كه آن سخنان را بىواسطه به عرض خليفه رسانم و به ديگرى نگويم . وزير از اين سخن در غضب شد و در مجلس مونس را بسيار دشنام كرد و آن غلام را فرمود تا كتك بسيار زده در بندش كردند و سيصد هزار دينار از وى مطالبه مىنمودند و خانهء او را غارت كردند . آخر الأمر ، از آن غلام خط گرفت كه مبلغ سيصد هزار دينار از بيت المال دادنى دارد . و با وجود اين جميع املاك مونس مظفّر را خالصه ساخت و خانهء او را غارت كرد . چون خليفه\r\n\r\n\r\n","description":"","footnote":"\r\n( 1 ) . نام كامل وى حسين بن قاسم بن عبيد اللّه بن سليمان بن وهب ، و كنيه‌اش « ابو الجمال » بود . پدرش نيز وزير معتضد و مكتفى ، جدّش ، عبيد اللّه ، وزير معتضد و جدّ پدرش وزير مهتدى بود ؛ - هندوشاه ، تجارب السّلف ، ص 212 .\r\n","page_name":" 1755 ","page_number":271},
  {"content":"\r\n\r\nاين قصّه را شنيد از وزير بسيار راضى شد و او را ملقب به « عميد الدّوله » گردانيده و اسم او را فرمود تا بر دنانير سكّه كردند . القصّه ، حسين بن قاسم در منصب وزارت استقلال پيدا كرد و عزل و نصب به اختيار خود مىنمود و به طلب هارون بن غريب و محمّد بن ياقوت كه در ولايت جبال مىبودند ، « 1 » كس فرستاد كه ايشان را قائم مقام مونس مظفّر در دار الخلافه نصب نمايد . چون اين خبر به مونس رسيد عزيمت موصل مصمّم گردانيده متوجّه آن ديار شد و در راه امراى اعراب را طلب داشته گفت : خليفه ولايت موصل و ديار ربيعه را به من ارزانى داشته . از اين جهت خلقى بسيار بر مونس جمع شدند . و چون مونس قبل از اين با سپاه سلوك خوب مىكرد و رعايت بسيار مىنمود مردم به متابعت او بسيار مايل بودند ، خصوصا در اين وقت كه مونس زر بسيار به سپاه مىداد . امّا وزير حسين بن قاسم پيش از آنكه مونس به موصل رسد مكتوبى به آل حمدان كه واليان موصل بودند نوشت كه : « بايد مونس را در موصل نگذارند و با او جنگ كنند تا دستگير يا كشته شود . » چون اين مكتوب به مهر خليفه به آل حمدان كه نصر بن حمدان و سعيد بن حمدان بود ، رسيد ايشان با سى هزار كس متوجّه جنگ مونس شدند و مونس با هشت هزار كس از [ 211 ب 
  ] غلامان و خدم خود با ايشان محاربه نموده هزيمت داد ، چنانچه از مردم مونس غير از يك كس كه او را « داود » گفتندى و در صغر سن در تربيت مونس نشو و نما يافته بود ، كشته نشد . القصّه ، مونس به موصل درآمد و از اطراف و جوانب لشكر بر وى جمع شد ؛ چرا كه ، او دائما با سپاهى در مقام بذل و احسان بود بعد از آنكه نه ماه در موصل استعداد مىنمود و آنجا را سنگر خود كرده بود در ماه شوّال متوجّه بغداد شد . غرض آن بود كه از خليفه ارزاق لشكر جمع نمايد . اتّفاقا ، قبل از آنكه مونس متوجّه بغداد شود خليفه ، المقتدر باللّه ، به واسطهء خيانتى چند كه از وزير حسين بن قاسم ظاهر شده بود او را عزل كرده فضل بن جعفر بن محمّد بن فرات « 2 » را به منصب وزارت تعيين نموده بود .\r\nچون مؤنس به بغداد درآمد در موضعى كه مشهور به « باب الشماسه » بود ، فرود آمد . از امرايى كه با خليفه بودند ابن ياقوت و هارون بن غريب بود . چون خليفه را در خزانه چيزى نمانده بود از مادر خود به طريق قرض زر طلب نمود كه به سپاه دهد . مادرش سوگند خورد كه :\r\nپيش من چيزى نيست . بنابراين ، خليفه مىخواست كه بغداد را گذاشته به واسط رود . امّا\r\n\r\n\r\n","description":"","footnote":"\r\n( 1 ) . بنا به تصريح ابن أثير در اين زمان هارون بن غريب الخال در دير عاقول اقامت داشت و محمّد بن ياقوت در اهواز ؛ - الكامل ، ج 13 ، ص 261 .\r\n( 2 ) . هندوشاه نخجوانى در حقّ وى مىنويسد كه : « روزگار او برنداشت و او را سيرتى نبود كه از آن بازگويند . » ؛ - هندوشاه ، تجارب السّلف ، ص 213 .\r\n","page_name":" 1756 ","page_number":272},
  {"content":"\r\n\r\nابن ياقوت اين رأى را نپسنديده و خاطرنشان خليفه كرد كه اگرچه بالفعل در دار الخلافه لشكر كم است امّا با همين جماعت اگر سوار شده بيرون آيد تمامى لشكر مونس او را گذاشته به خدمت خليفه متوجّه خواهند شد . القصّه ، ابن ياقوت ، خليفه ، المقتدر باللّه ، را خواهى نخواهى از روى اكراه سوار ساخته بيرون آورد . چون صفوف جانبين آراسته المقتدر باللّه دور تر از لشكر خود بر تلّى بلند با جمعى از فقها ايستاده نظاره مىكرد و به آواز بلند مىگفت كه : هركه يك سر از مخالفان بياورد پنج دينار يابد . اگر اسيرى از ايشان بياورد ده دينار . ليكن در وقت شروع جنگ هرچند امراى خليفه سعى كردند كه خليفه در ميان صف درآيد قبول نكرد و از آن بلندى فرود نيامد . آخر الأمر ، چون مبالغه امرا از حدّ بگذشت فرود آمد . امّا وقتى بود كه لشكرش از سپاه مونس هزيمت يافته متفرّق شده بود و هيچ كس التفات به خليفه ، المقتدر باللّه ، نمىكرد . در اين اثنا ، اوّل از امراى مونس ، علىّ بن بليق به خليفه مقتدر رسيد . چون نظرش بر خليفه افتاد از اسب فرود آمده زمين ادب ببوسيد و گفت : لعنت خداى بر كسى كه خليفه را امروز از دار الخلافه بيرون آورده . پس او را به جماعتى از مغاربه سپرده خود متوجّه مونس شد كه او را خبردار كند . اتّفاقا ، همين‌كه علىّ بن بليق غايب شد همانجا جماعت مغاربه شمشيرها كشيده روى به خليفه نهادند و آن بىچاره هرچند فرياد مىكرد كه « من خليفه‌ام » ايشان در جوابش گفتند : اى فرومايه ، ما مىدانيم كه تو خليفه‌اى ، ليكن خليفهء ابليس . آيا تو آن كس نيستى كه قبل از اين به يك ساعت فرياد مىكردى كه سرى به پنج دينار و اسيرى به ده دينار ؟ القصّه ، يكى از مغاربه شمشير برآورد كه تا سينه‌اش بشكافت و ديگرى سرش را از بدن جدا ساخته بر نيزه كرد و تمامى لباس او را حتى ازار او را نيز از پاى او كشيده جسد او را برهنه در معركه گذاشته . چون مونس سر المقتدر باللّه را ديد بسيار بر خود زد و بگريست « 1 » ، امّا چون فايده نداشت ساكت شد . پس مونس سوار شده به دار الخلافه آمد و مردم را از نهب و غارت آن منع بليغ فرمود . عبد الواحد بن مقتدر ، هارون بر غريب « 2 » و پسران رائق « 3 » همه گريخته به جانب مداين رفتند .\r\nاين قضيّه در روز بيست و هشتم شهر شوّال اين سال وقوع يافت . مدّت عمرش سى و هشت سال و يك ماه و پنج روز بود و ايّام خلافتش بيست و چهار سال و يازده ماه و چهارده روز .\r\nقبل از وى هيچ يك از خلفاى عباسيّه اين مقدار خلافت نكرد .\r\n\r\n\r\n","description":"","footnote":"\r\n( 1 ) . و گفت : و اللّه همهء ما را مىكشند ؛ - ابن خلدون ، العبر ، ج 2 ، ص 605 .\r\n( 2 ) . محمّد بن ياقوت نيز همراه فراريان بوده است .\r\n( 3 ) . هر سه نسخه : واثق . الكامل ( ج 13 ، ص 270 ) : واثق ؛ العبر ( ج 2 ، ص 606 ) : رائق . به قياس با خاندان نوبختى تصحيح شد ؛ - عباس اقبال ، خاندان نوبختى ، ص 201 .\r\n","page_name":" 1757 ","page_number":273},
  {"content":"\r\n\r\n\r\nذكر خلافت القاهر باللّه محمّد بن المعتضد باللّه\r\nدر اكثر تواريخ معتبره چنين مسطور است كه مونس خادم بعد از قتل المقتدر باللّه مىخواست كه پسر مقتدر ابو العباس ، را خليفه گرداند تا خاطر مادر مقتدر تسكين يابد ، امّا امراى ديگر خصوصا ابو يعقوب نوبختى « 1 » به اين معنى راضى نشد و گفتند : ما به هزار حيله از دست خليفه كه نفاذ امور و تدبير بر دست مادرش و خالهايش بود - خلاص شديم الحال باز خليفه‌اى نمىخواهيم كه مدار مهمّات او بر زنان باشد . محمّد بن المعتضد ، برادر مقتدر ، مردى عاقل و كامل است و غير او كسى سزاوار خلافت نيست . مونس هرچند گفت : اى ياران ، او مردى بدامور است ، فايد نداد . آخر الأمر ، روز پنجشنبه ، بيست و هشتم شهر شوّال ، محمّد بن المعتضد را حاضر ساخته با او بيعت كردند و او را ملقّب به « القاهر باللّه » گردانيدند و ابو على بن مقله و ابو جعفر بن محمّد بن قاسم و ابو العباس بن خضيب هر سه كس را به طريق شركت منصب وزارت ارزانى داشت . و در اوّل حال ، مقرّبان المقتدر باللّه را مصادره نموده تحصيل اموال مىنمود تا آنكه مادر المقتدر باللّه را در عين مرض استسقا آويخته چندان چوب زد و تعذيبات نمود كه فوق آن متصوّر نمىنمود . « 2 » القصّه ، چند روز آن عورت ضعيف را مكشوف العوره ساخته چوب مىزدند تا آنكه يقين ايشان شد كه پيش آن عورت چيزى نمانده بعد از آن ، املاكى كه مادر مقتدر وقف حرمين كرده بود همه را فروخته به سپاهى دادند . چون علىّ بن مقتدر ، مونس خادم ، علىّ بن بليق « 3 » جرأت و تهوّر القاهر باللّه را مشاهده كردند با يكديگر مشورت نمودند كه او را قبل از آنكه استقلال بيش از اين پيدا كند خلع بايد كرد و الّا او ما همه را از لباس حيات خلع خواهد كرد . بنابراين ، با يكديگر اتّفاق نموده در پنهانى به محمّد بن مكتفى بيعت كردند و در صدد گرفتن القاهر باللّه نشدند و مردم را از تردّد پيش او منع مىنمودند . اتّفاقا ، طريف سبكرى كه از امراى مونس خادم بود ، بر حقيقت حال اطلاع يافته خود را به صورت زنان ساخته پيش القاهر باللّه رفت و او را بر تمامى حالات واقف گردانيد . چون القاهر باللّه بر ارادهء ايشان اطلاع يافت پيشدستى نموده اوّلا مونس خادم را\r\n\r\n\r\n","description":"","footnote":"\r\n( 1 ) . وى ابو يعقوب اسحاق بن اسماعيل نوبختى است . در خصوص شرح احوال وى ؛ - عباس اقبال ، خاندان نوبختى ص 182 - 183 ، 193 . به عقيدهء مترجم الكامل ( ج 13 ، ص 271 ) وى منجّم زردشتى بود كه در مذهب تشيّع بدعت ايجاد كرده بود .\r\n( 2 ) . بعد از شكست كودتاى القاهر باللّه عليه المقتدر باللّه ( سال 317 ه . ق ) از روى رأفت قاهر را نزد مادر خود فرستاده بود و مادر مقتدر نسبت به او نيكى و احسان فراوان كرده و بر مخارج او افزوده و كنيزان زيباروى جهت او خريده بود .\r\nو امروز القاهر باللّه اينچنين تلافى خوبيهاى آن زن را ، كه در حقيقت نامادرى خويش بود ، مىكرد . در اين خصوص ؛ - ابن أثير ، الكامل ، ج 13 ، ص 238 .\r\n( 3 ) . تاريخ طبرى ( ج 16 ، ص 6965 ) : يلبق ؛ الكامل ( ج 13 ، ص 272 ) : يليق .\r\n","page_name":" 1758 ","page_number":274},
  {"content":"\r\n\r\nگرفته در بند گردانيد و جاى او را به طريف سبكرى داد و تمامى اموال و خزاين مونس خادم را ضبط نموده به بيت المال ضبط كردند . بعد از آن ، بليق را گرفت و علىّ بن بليق پنهان شد و ابو على بن مقله وزير بگريخت و خانهء او را القاهر باللّه فرمود تا بسوختند . و ابو محمّد بن مكتفى را فرمود تا زنده در ميان ديوار كردند . بعد از آن ، منادى كردند كه هركس كه از خانهء او علىّ بن بليق پيدا شود خون او هدر و مال او ديوانى خواهد بود . القصّه ، سر على بن بليق را پيش القاهر باللّه آوردند . پس القاهر باللّه فرمود تا آن سر را در طشت نهادند و پيش پدرش ، بليق ، بردند . چون سر پسر خود را ديد بسيار بگريست و بر قاتل او نفرين كرد . بعد از آن ، القاهر باللّه فرموده تا سر بليق را نيز از بدنش جدا كردند و پهلوى اين پسر نهاده پيش مونس خادم بردند . چون مونس آن را ديد يقين او شد كه او را نيز خواهند كشت پس به قاتل ايشان لعن و نفرين بسيار كرد و قاهر نيز فرمود تا سر او را نيز از تن جدا ساخته و پايش را گرفته در بازار بغداد مىكشيدند و فرياد مىكردند كه : اين است جزاى كسى كه قصد خيانت امام كند . و در همين سال ، طريف سبكرى را نيز گرفته در بند كرد . و در اين سال ، حاكم مصر ، تكين خاصه « 1 » ، وفات يافت . و از جمله وقايع اين سال آنكه مرداويج ديلمى برادر خود ، وشمگير ، را از ولايت ديلمان پيش خود خواند . در تاريخ ابن اثير مذكور است كه پسر جعد كه يكى از ملازمان مرداويج بود ، مىگفت مرداويج مرا فرمود : تو را به بلاد جبل بايد رفت و وشمگير نام برادرى دارم ، او را به لطايف الحيل پيش من آور . و مرا نصيحت بسيار كرد كه : زنهار ! هزار زنهار ! كه با او ملايمت و نرمى كنى تا صيد تو شود ، و الّا آن مرد روستايى سبع طبيعت است به هيچ وجه با آدمى رام نمىشود .\r\nالقصّه ، پسر جعد گويد : چون من به آن حدود رسيدم از مردم نشان گرفته به جايى رسيدم كه وشمگير با جماعتى ديگر پايها برهنه و شلوارها ، كه مانند مرقّع وصله‌ها بر ايشان دوخته ، پوشيده به برنج كاشتن مشغول‌اند . چون نظر ايشان بر من افتاد قصد جانب من كردند . من بر ايشان سلام كردم . مقارن سلام پيغام برادرش به وى رسانيدم و از حال او ، او را خبردار گردانيدم كه چه نوع ممالك در تصرّف خود درآورده و چه سلطنتى است كه حقّ ، سبحانه و تعالى ، به او داده . چون وشمگير سخنان مرا شنيد دهان خود پرباد كرده به يك بار مانند ضرط رها كرد و گفت : اين بر ريش برادرم كه سياهپوش شده و خدمت سياهپوشان ، يعنى خلفاى بنى عباس ، مىكند . من با او ملايمت شروع كرده سخنانى كه او را خوش مىآمد مىگفتم تا كار به جايى رسانيدم كه قبول كرد كه همراه من پيش برادر خود ، مرداويج ، بيايد . چون به قزوين\r\n\r\n\r\n","description":"","footnote":"\r\n( 1 ) . هر سه نسخه : بكرا خاصه . به قياس الكامل تصحيح شد .\r\n","page_name":" 1759 ","page_number":275},
  {"content":"\r\n\r\nرسيد پسر جعد حيلهء بسيار و ملايمت بىنهايت كرد تا وشمگير [ 212 الف 
  ] سياه پوشيد . از پسر جعد منقول است كه مىگفت در اين راه از جهل وشمگير چيزى چند مشاهده كردم كه از شرمندگى نمىتوانم در ميان مردم نقل كرد « 1 » ، امّا چون دولت نصيبش بود آنچنان شد كه سلاطين روزگار تدبيرات او را دستور خود مىدانستند . و در اين سال ، امير سعيد نصر سامانى محمّد مظفّر را حكومت خراسان ارزانى داشت . سبب اين عنايت آن بود كه روزى امير سعيد با محمّد مظفّر در امور ملكى حرف مىزد ، اتّفاقا در اثناى حرف زدن عقربى بر بدن محمّد بن مظفّر دويد و چند جاى او را نيش زد و اصلا نوعى نكرد كه اثر آن ظاهر شود ، تا آنكه امير سعيد از آن سخن فارغ شد و محمّد مظفّر را رخصت كرد . چون اين حكايت به امير سعيد رسيد بسيار تعجب كرد و از محمّد مظفّر پرسيد : چرا فى الحال برنخواستى و آن آزار را از خود زايل نساختى ؟ محمّد مظفّر گفت : سخن امير را بريدن از ادب بسيار دور بود و ما كه در پيش امير صبر بر نيش عقرب نتوانيم كرد بر تير و نيزهء دشمنان چگونه صبر خواهيم كرد ؟ امير سعيد را اين سخن بسيار خوش آمد و مرتبهء او را بلند ساخت و حكومت خراسان را به او ارزانى داشت .\r\n\r\nذكر ظهور دولت پادشاهان ديالمه و شرح نسب السّلسله\r\nو در اين سال ، ابتداى ظهور ديالمه كه ايشان را « آل بويه » گفتندى ، روى نمود . در تاريخ گزيده نام آبا و اجداد بويه را به بهرام گور منتهى داشته و ابو على مسكويه در كتاب تجارب الامم چنين آورده كه آل بويه از اولاد يزدجرد بن شهريارند كه آخر ملوك عجم بود . در اوايل اسلام گريخته به طرف گيلان رفتند و در آنجا متوطّن گشته از آن جهت ايشان را « ديالمه » گويند « 2 » . و از شهريار بن رستم ديلمى منقول است كه ابو شجاع بويه مردى متوسط الحال بود و گاه‌گاه پيش من آمدى . روزى در اثناى آنكه ابو شجاع در وثاق من بود شخصى كه به نجوم و تعبير خواب مشهور بود ، در آن منزل درآمد . بويه با وى گفت : در اين شبها به خواب مىبينم كه از سر قضيب « 3 » من آتشى بيرون آمد و بر بعضى از بلاد تافته هر لحظه نورش زياد مىشد تا به آسمان رسيد . آنگاه منقسم به سه قسم گرديد و مردم تمامى آن بلاد پيش آن آتش خضوع مىكردند .\r\nمنجّم گفت : اين خواب بسيار عجيب و غريب است . تا مرا اسب و جامه ندهى تو را بر تعبير آن\r\n\r\n\r\n","description":"","footnote":"\r\n( 1 ) . ابن جعد غافل از تعصّب و رادمردى وشمگير بود . همين بس بوده كه او پدر قابوس بن وشمگير ، پادشاه دانشمند ، بود و اگر از متابعت بيگانه ننگ داشت دليل بىخردى او نبود ؛ - ابن أثير ، الكامل ، ج 13 ، ص 274 ، توضيح مترجم كتاب .\r\n( 2 ) . علّت تسميه اين طايفه به ديالمه به خاطر توطّن آنها در شهر ديلم ، از شهرهاى گيلان ، بوده است .\r\n( 3 ) . مراد آلت تناسلى مرد است .\r\n","page_name":" 1760 ","page_number":276},
  {"content":"\r\n\r\nواقف نگردانم . بويه اظهار افلاس كرد . منجّم ده دينار طلبيد . بويه از اداى آن نيز اظهار عجز نمود . آخر الأمر ، منجم گفت : اين خواب دلالت مىكند بر آنكه تو را فرزندى باشد كه در آن بلاد ، كه آتش روشن كشتند ، حكومت كنند و نايرهء اقبال ايشان در اطراف جهان اشتعال يابد « 1 » .\r\nچون اولاد بويه هر سه در آن مجلس حاضر بودند بويه به منجّم گفت : فرزندان من اينهااند كه مىبينى و من فقيرم . اين جماعت به كدام قدرت و توانايى پادشاهى توانند كرد ؟ ! ظاهرا با من استهزا و مسخرگى مىكنى . گفت : لا و اللّه ، اوقات ولادت ايشان را به من بگوى تا من در آنكه طالع ايشان تأمل نمايم . بويه در ساعت تولد آن سه سعادتمند را كه يكى على بود و دويم حسن و سيّم احمد ، نوشته به منجّم داد . منجّم بعد از تأمّل و انديشه اوّلا دست پسر بزرگتر را كه على نام داشت و در ايّام حكومت به « عماد الدّوله » ملقّب گشت ، ببوسيد و گفت : نخست پادشاهى به اين فرزند تو رسد . آنگاه دست احمد و حسن را نيز بوسيد و گفت : اينها نيز به سلطنت خواهند رسيد . چون اين هرسه برادر اين سخن از منجّم شنيدند سوداى سلطنت بر دماغ ايشان مستولى گشت ، بنابراين فى الحال رفته ملازمت والى گيلان ، مرداويج ، را اختيار كردند . چون مرداويج بعضى بلاد عراق را به تصرّف درآورد ، علىّ بن بويه را با برادران او به كرخ فرستاد و خود عزيمت اصفهان كرد . در آن وقت ، در اصفهان از قبل المقتدر باللّه ، مظفّر بن ياقوت حاكم بود . چون از آمدن مرداويج خبر يافت تاب مقاومت او نياورده در ساعت از اصفهان گريخته پيش پدر خود ، ياقوت ، به شيراز رفت و مرداويج از روى استقلال تمام به اصفهان درآمد . ياقوت چون بر اين حال اطلاع يافت با لشكرى بىكران متوجّه اصفهان شد .\r\nبعد از جنگ [ مرداويج 
  ] غالب آمد و ياقوت روى به هزيمت نهاد و در وقت مراجعت با دو هزار كس متوجّه كرخ شد كه علىّ بن بويه با برادران در آنجا مىبود . از اتّفاقات حسنه كه على بويه را روى نمود يكى آن بود كه چون خبر توجّه ياقوت به جانب كرخ شايع شد ، جمعى از ديالمه كه از على بويه آزردگى خاطر داشتند ، گريخته پيش ياقوت آمدند . ياقوت از آنجا كه بخت او برگشته بود فرمود تا همهء آنها را گردن زدند . بنابراين ، جماعتى از ديالمه كه با على بويه مانده بودند ، با وجود آنكه معدودى چند بيش نبودند دل بر مرگ نهاده با ياقوت جنگ كردند .\r\nدر روز جنگ ، ياقوت جمعى از پيادگان لشكر خود را فرمود كه پيش رفته آتش در قارورهاى نفط زدند ، امّا چون عنايت الهى شامل آل بويه بود بادى صعب از پيش روى پيادگان ياقوت در جنبش آمده و آتشها بازگشته به جامه‌هاى ايشان افتاد و پياده‌ها روى به گريز نهادند . چون سواران گريختن پياده‌ها را مشاهده كردند بىآنكه حقيقت حال را معلوم نمايند ايشان نيز روى\r\n\r\n\r\n","description":"","footnote":"\r\n( 1 ) . نيز ؛ - هندوشاه ، تجارب السّلف ، ص 214 به بعد .\r\n","page_name":" 1761 ","page_number":277},
  {"content":"\r\n\r\nبه گريز نهادند . القصّه ، ياقوت چون ديد كه لشكرش تمام منتشر شد با جمعى مخصوص او نيز زندگانى را غنيمت دانسته به جانبى به در رفت . علىّ بن بويه با برادرانش تمامى اردوى ياقوت را به تصرّف درآورده اسباب سلطنت آماده ساختند و غنايم بسيار به دست آورده بر سپاه بخش كردند و مردم بسيار روى به ايشان آوردند .\r\n\r\n","description":"","footnote":"","page_name":" 1762 ","page_number":278},
  {"content":"\r\n\r\n\r\nذكر وقايع سال سيصد و يازدهم از رحلت خير البشر\r\nو در سال سيصد و يازدهم از رحلت خير البشر ، على بويه با هر دو برادر به شيراز درآمدند و مقارن اين حال مرداويج در حمام بر دست غلامان خود كشته شد و علىّ بن بويه از روى استقلال تمام در سلطنت بلاد فارس متمكّن شده برادر خود حسن را كه به « ركن الدّوله » ملقّب بود ، به استخلاص بلاد عراق نامزد فرمود و برادر خردتر خود ، احمد ، را به جانب گيلان فرستاد و خود در دار الملك شيراز روى به تمشيت مهمّات ملك آورد و ايلچيان به دار الخلافه فرستاده قبول نمود كه هر سال ششصد هزار دينار از اموال فارس و عراق به خزانهء خليفه فرستد . بنابراين ، خليفه در مقام عنايت درآمده جهت او خلعت و منشور پادشاهى فرستاد و لقبش را بر « عماد الدّوله » قرار داد . و از آل بويه هفده نفر در فارس و بغداد و عراق بر مسند ايالت نشستند و مدّت دولت ايشان صد و هشت سال امتداد يافت ، چنانچه عن قريب تفصيل احوال ايشان مذكور خواهد شد . و در تاريخ ابن أثير مسطور است كه چون ابن بويه بعد از شكست ياقوت به ولايت او درآمد ديد كه در شهرى از شهرهايى كه در تصرّف ياقوت بود كلاههاى گبرى با دمهاى روباه دوخته طيار كرده بسيار نهاده‌اند . پرسيد : اين چيست ؟ جماعتى كه از مردم ياقوت به دست علىّ بن بويه افتاده بودند گفتند : اينها را ياقوت محض از براى اين ساخته بود كه بر مردم شما نهاده به اطراف و جوانب فرستد . چون لشكريان ابن بويه اين سخن شنيدند گفتند : الحال بايد اين كلاهها را به كسان ياقوت پوشانيده پيش او فرستاد . امّا عماد الدّوله راضى نشد و بر اسيران انعام و احسان بسيار كرد و گفت : هر كدامى از شما كه خواهد پيش ياقوت رود مرخّص است و اگر خواهيد كه پيش من بمانيد اينجا خانهء شماست . و چون نيكويى و حسن خلق از عماد الدّوله ديدند همه ملازمت او را برگزيدند . از جملهء امور\r\n\r\n","description":"","footnote":"","page_name":" 1763 ","page_number":279},
  {"content":"\r\n\r\nغريبه‌اى كه دالّ بر سعادت عماد الدّوله بود ، آنكه روزى در شيراز از وى علوفه مىخواستند و در خزاين او هيچ نمانده بود و كار به آنجا رسيد كه سپاه از وى روىبرگردان شدند .\r\nعماد الدّوله از اين رهگذر بسيار متأمّل و متفكّر بود و در غرفهء سراى خود نشسته بود كه به يك ناگاه ديد كه مارى عظيم از جانب سقف خانه بيرون آمد و به سوراخى ديگر در رفت .\r\nعماد الدّوله جماعتى را طلبيد كه آن مار را بكشند . چون آن سوراخ را شكافتند ديدند كه مخزنى بزرگ است و ده صندوق در آنجا به ترتيب نهاده‌اند . چون صندوقها را باز كردند اموال بسيار يافتند « 1 » . عماد الدّوله بر لشكريان قسمت نمود و خزاين او نيز معمور شد . و از اتّفاقات عجيبهء ديگر آنكه از همان مخزن پاره‌اى قماش نفيس بيرون آمده بود ، عماد الدّوله گفت : كه درزى را بطلبيد تا اينها را جامه كند . گفتند : در همين سراى درزى ياقوت است . طلب كردند . چون درزى به مجلس درآمد عماد الدّوله گفت : اى استاد خياط ، اين قماشها را ببر و جامه‌ها بدوز . درزى كر بود . فى الحال در جواب گفت : عمر امير دراز باد . به حقّ خدا و پيغمبر ، صلّى اللّه عليه و آله ، كه من سر آن صندوقها « 2 » كه ياقوت پيش من به امانت گذاشته ، نگشاده‌ام . عماد الدّوله از جواب او متعجّب ماند . چون نيك تفحّص نمودند معلوم شد كه ياقوت از جهت آنكه آن درزى كر بود اموال خود را در خانهء او نهاده بود ؛ چرا كه ، چون كر است سخن كسى را نخواهد شنيد و كسى نيز به او گمان [ 212 ب 
  ] نخواهد برد . القصّه ، فى الحال عماد الدّوله كس فرستاد و آن صندوقها را نيز بياورد . چون باز كردند غير از جواهر و قماش نفيس سيصد هزار دينار زر نقد يافتند . و از جملهء غرايب امورى كه علىّ بن بويه را روى نمود ، آن بود كه روزى سواره مىگشت و عمارات پيشينيان را به نظر عبرت مىديد كه ناگاه سم مركبش در جايى فرو رفت . فرمود تا آنجا را شكافتند . اتّفاقا ، مخزنى پيدا شد كه گنجى عظيم داشت . و از جمله وقايع اين سال آن بود كه امير نصر احمد سامانى ولايت كرمان را به تصرّف خود درآورد . تفصيل اين واقعه را در تواريخ چنين ايراد نموده‌اند كه در اين سال ، ابو على نام شخصى از نواحى كرمان بيرون آمده متوجّه بلاد فارس گشت . چون به اصطخر رسيد ياقوت را گفتند كه : اين مرد پرمكر و حيله است ، از مكر او ايمن نمىتوان بود . چون اين خبر باز به ابو على رسيد ابو على نيز از ياقوت انديشه نموده از اصطخر به جانب كرمان بازگشت و هنوز او در كرمان قرار نگرفته بود كه امير سعيد ماكان ، پسر كاكى ، را به جنگ او فرستاد . بعد از جنگ ابو على تاب مقاومت نياورده بگريخت و ماكان بن كاكى كرمان را متصرّف شد و\r\n\r\n\r\n","description":"","footnote":"\r\n( 1 ) . تعداد صندوقها ده عدد و قيمت آنها پانصد هزار دينار بود ؛ - ابن مسكويه ، تجارب الأمم ، چاپ قاهره ، ص 299 .\r\n( 2 ) . به تعداد هشت صندوق و به قيمت سيصد هزار دينار ؛ - منبع پيشين ؛ ابن أثير ، الكامل ، ج 13 ، ص 301 به بعد .\r\n","page_name":" 1764 ","page_number":280},
  {"content":"\r\n\r\nابو على به جانب دينور رفت و در آنجا توقّف نمود و همين‌كه ماكان بن كاكى از كرمان بيرون رفت ابو على باز به كرمان مراجعت نمود . و در اين سال ، القاهر باللّه دو كس از امراى كبار خود را ، كه يكى اسحاق بن اسماعيل نوبختى و ديگرى ابو السّرايا [ ؟ 
  ] بن حمدان بود ، فرمود تا در چاه انداختند و هرچند ايشان تضرّع كردند مفيد نيفتاد و آن را به خاك پر كردند . منشأ اين امر آن بود كه در ايّامى كه القاهر باللّه خليفه نبود ايشان هر دو كنيزك مغنّيه‌اى - كه قاهر مىخواست بخرد ، مزاد كرده خريدند « 1 » و از دست قاهر بيرون بردند . قاهر اين كينه در دل داشت تا در اين وقت شبى ايشان را پيش خود طلبيد و در اثناى حكايت كردن جماعتى كه به ايشان قرارداد نموده بود درآمدند و هر دو را گرفته در چاهى كه محض از براى ايشان كنده بودند انداختند . و هم در اين سال ، القاهر باللّه از خلافت معزول شد . سبب عزل او آن بود كه چون او مونس خادم را گرفت . ابو علىّ بن مقله كه وزيرش بود و با مونس متّفق بود ، روى پنهان كرد و در ايّام اختفا ، گاهى به صورت كوران و گاهى به لباس زنان در خانهء جمعى از امرا كه با ايشان محبّت مىورزيد ، تردّد مىنمود و قبايح افعال قاهر را از مكر و غدر و ملاحظهء سوگند ناكردن او باز مىگفت و به ايشان خاطر نشان مىكرد كه قاهر جهت شما چاهها كنده . و در اين اثنا ، مبلغ دويست دينار به منجّمى داد تا آن منجّم با سيما كه در آن اوقات مقدم تركان و به جاى مونس خادم بود ، گفت كه از اوضاع فلكى و دلايل نجومى چنان معلوم مىشود كه امسال به دست كسى كه نام او قاهر باشد به قتل خواهى رسيد « 2 » .\r\nالقصّه ، ابن مقله كار به جايى رسانيد كه جميع امرا را از او برگردانيد . بنابراين ، تمامى امرا با امير سيما اتّفاق كرده متوجّه دار الخلافه شدند تا القاهر باللّه را گرفته معزول سازند .\r\nچون لشكر دور دار الخلافه را احاطه نمودند وزير خصيبى از ترس ، خود را در لباس زنان درآورده از دار الخلافه بيرون رفت . همچنين خدّام و حشم متفرّق شدند و امرا به اندرون دار الخلافه درآمده چون نزديك به حرم رسيدند قاهر كه تمام شب شرب خمر كرده در خواب خمار بود ، از آواز مردم بيدار شد . چون بر حقيقت حال اطلاع يافت سراسيمه از خانه بيرون آمده شمشير برهنه در دست بر بام حمام رفت . اين جماعت دور او را گرفتند ، امّا از ترس شمشير او هيچ كس پيش نمىرفت ، تا آنكه يكى از غلامان او تيرى در كمان نهاده گفت : اگر پايين مىآيى فبها ، و الّا اين تير را مستعد باش . قاهر چون حال بر آن منوال ديد فرود آمد . پس اين جماعت او را گرفته در موضعى كه طريف سبكرى در بند بود ، او را حبس\r\n\r\n\r\n","description":"","footnote":"\r\n( 1 ) . يعنى بر بهاى كنيزك افزودند . - و .\r\n( 2 ) . به تصريح ابن أثير ، حسن بن هارون نيز به همان منجم صد دينار داد كه همان را بگويد ؛ - الكامل ، ج 14 ، ص 3 ؛ نيز در اين باب ؛ - ابن خلدون ، العبر ، ج 2 ، ص 615 .\r\n","page_name":" 1765 ","page_number":281},
  {"content":"\r\n\r\nكردند « 1 » و طريف را بيرون آورده به اتّفاق يكديگر ابو العباس احمد بن مقتدر را به دار الخلافه طلب داشته با او بيعت كردند و او را به « الرّاضى باللّه » ملقّب گردانيدند و ديدهء القاهر باللّه را ميل كشيدند و بعد از ميل كشيدن تا زمان خلافت المطيع باللّه زنده بود و از كمال فقر و فاقه در روزهاى جمعه مثل ساير گدايان و كوران در مسجد جامع گدايى مىكرد و مىگفت :\r\nايّها النّاس ، صدقه دهيد كسى را كه ديروز خليفهء شما بود « 2 » .\r\nاوقات حيات القاهر باللّه پنجاه و دو سال بود و در ايّام حكومت بغايت ظالم و فاسق و در كمال شرارت به خلايق معاش مىنمود . منقول است كه روزى القاهر باللّه بر عادت خود در مسجد جامع گدايى مىكرد كه نظر يكى از مشايخ وقت بر وى افتاد ، گفت :\r\nاين شخص در ايّام جوانى در تضييع فرامين الهى كوشيد ، لاجرم حقّ ، سبحانه و تعالى ، او را در ايّام پيرى ضايع گذاشته و از نظر عاطفت دور انداخته . و از محمّد بن على مصرى كه از مقرّبان القاهر باللّه بود ، منقول است كه روزى القاهر باللّه مرا در خلوت طلبيد . چون پيش او رفتم ديدم حربه‌اى در دست ايستاده گفت : اى محمّد ، هرچه از تو پرسم بازگو ، و الّا تو را سياست كنم . من دل از جان برگرفتم : يا امير المؤمنين ، آنچه دانم راست گويم . گفت : اخلاق و اوصاف خلفاى بنى عباسى را به ترتيب بلازياده و نقصان بيان كن ؛ گفتم : به شرط آنكه از غضب امير المؤمنين در امان باشم . گفت : اگر راست گويى در امان خواهى بود . گفتم : يا امير المؤمنين ، اوّل خلفاى عباسى ابو العباس سفّاح آنچنان بر قتل مردم دليرى مىكرد كه اگر روزى هزار كس كشتى باك نداشتى و به مقتضاى النّاس على دين ملوكهم امراى او نيز اين شيوه مرعى داشتند ، خصوصا صاحب الدّوله ، ابو مسلم مروزى ، كه در خون ريختن عديل و نظير نداشت . امّا ابو العباس سفاح با وجود اين حالت در سخا و جود بىنظير بود و امراى او در جود و سخاوت متابعت او مىنمودند . گفت : منصور چه حال داشت ؟ گفتم : يا امير المؤمنين ، منصور اوّل كسى است كه وحشت و عداوت افكند ميان اولاد عباس و آل أبى طالب ، و الّا پيش از وى ميانهء اين دو طايفه كمال اتحاد بود و منجّمان را به خود نزديك گردانيد و به نجوم عمل كرد و نوبخت منجّم مجوسى به سعى او ايمان آورد و ملازم دار الخلافه گشت . در زمان منصور كتب بسيار از زبان سريانى و فارسى مثل كليله و دمنه ، مجسطى ، و غير ذلك بر زبان\r\n\r\n\r\n","description":"","footnote":"\r\n( 1 ) . مسعودى كه همعصر القاهر باللّه بود در مروج الذهب ( ج 2 ، ص 695 ) نويسد : « هم‌اكنون چنان كه خبر يافته‌ام زنده است و در ناحيهء غربى بغداد در خانهء ابن طاهر است . راضى حال او را مكتوم داشته بود و چون بالمتقى باللّه بيعت كردند قاهر را در يكى از ساختمانها محبوس يافت و بگفت تا او را به خانهء ابن طاهر بردند و تاكنون در آنجا محبوس است . »\r\n( 2 ) . نخجوانى در باب گدايى قاهر مىنويسد : « روزى ديدند كه در جامع منصور صدقه مىخواست نه از درويشى ، بلكه مرادش تشنيع بود بر مستكفى خليفه . » ؛ - تجارب السّلف ، ص 214 .\r\n","page_name":" 1766 ","page_number":282},
  {"content":"\r\n\r\nعربى نقل كردند « 1 » . در ايّام او محمّد بن اسحاق كتب سير و مغازى « 2 » را تصنيف كرد و قبل از اين رسم نبود . او نخستين خليفه بود كه به خدم و موالى خويش اعمال جليله مثل امارت ولايات مفوّض داشت و مراتب رؤساى عرب و مناصب ايشان به اين جهت روى به نقصان نهاد . قاهر گفت : مهدى چه حال داشت ؟ گفتم : كرم بىنهايت داشت و ساير مردم در ايام خلافت او به سنّت سنيّهء او عمل مىنمودند ، چنانچه ، هرگاه كه مهدى سوار شدى بدره‌هاى زر و سيم و دنانير همراه او مىبردند و هركس در راه از وى چيزى طلب كردى به عطاى پادشاهانه مخصوص گشتى . در حين خلافت او زنادقه ظهور كردند « 3 » و وى در دفع ايشان دقيقه‌اى نامرعى نگذاشت . او اوّل خليفه است كه اهل بحث و متكلّمين را فرمود تا كتب كلامى تصنيف كردند و بر معاندين از ملاحده و زنادقه به اقامت حجج و بيّنه غالب آمدند .\r\nقاهر گفت : از صفات هادى بازگوى . گفتم : يا امير المؤمنين ، هادى پادشاهى متكبّر و متجبّر بود . او فرمود تا پيادگان با شمشيرهاى برهنه و كمانهاى چلّه‌كرده پيش‌پيش او مىرفته باشند .\r\nآنگاه پرسيد كه هارون الرّشيد چون بود ؟ گفتم : رشيد بر حجّ و غزا مواظبت مىنمود و در راهها بركه‌ها و سراها احداث نمود و احسان و انعام او به خاص و عام رسيدى و بسى شهرها بنا نهادى و رعاياى آن زمان در افعال جميله به او اقتدا داشتند . بنابراين ، در زمان او تمامى مردم به رفاهيت و خيرت مرفه الحال بودند و ايّام خلافت او را عروس زمان گفتندى . ام جعفر زبيده كه حرم محترم او بود ، بر انواع اعمال خير اقدام نموده در راه حرم بركه‌ها و حوضهاى سرپوشيده ساخت و در راه شام رباطها و منزلها بنا نهاد . رشيد اوّل خليفه‌اى است كه در ميدان گوىبازى كرد و شطرنج باخت و به جهت شطرنج‌بازان علوفه و مرسوم مقرّر فرمود .\r\nمحمد بصرى گويد چون سخن به اينجا رسانيدم قاهر گفت : در افعال ام جعفر زبيده بسطى نكردى . گفتم : در آن باب شيوهء ايجاز و اخلاص مرعى داشتم . قاهر حربه را گرفته به جانب من حركت داد . من مرگ خود را مشاهده كرده در خاطر خود گفتم كه اين ملك الموت است كه به اين صورت به قبض روح من آمده . القصّه ، قاهر حربه به جانب من حواله مىكرد و مىگفت :\r\nمگر از حيات خويش ملول گشته‌اى ؟ گفتم : چگونه يا امير المؤمنين ؟ گفت : به واسطهء آنكه آثار زبيده ام جعفر را بتفصيل بيان نمىكنى . گفتم : يا امير المؤمنين ، خيرات و مبرّات زبيده را\r\n\r\n\r\n","description":"","footnote":"\r\n( 1 ) . سخن مسعودى در اين باب چنين است : « . . . و كتابهاى ارسطاطاليس را از منطقيات و غيره و كتاب المجسطى بطلميوس و كتاب ارثماطيقى و كتاب اقليدس و ديگر كتابهاى قديم يونانى و رومى و پهلوى و فارسى و سريانى را براى او ترجمه كردند . » ؛ - مروج الذّهب ، ج 2 ، ص 696 .\r\n( 2 ) . مراد المغازى و السير و اخبار المبتدأ است .\r\n( 3 ) . بنا به تصريح مسعودى « . . . اين نتيجهء رواج كتابهاى مانى و ابى ديصان و مرقيون بود كه ابن مقفع و ديگران از فارسى و پهلوى به عربى ترجمه كرده بودند . » ؛ - مروج الذّهب ، ج 2 ، ص 696 .\r\n","page_name":" 1767 ","page_number":283},
  {"content":"\r\n\r\nنهايت نيست . او آن كس است كه در ابواب الخير راه مكّه هزارهزار و هفتصد هزار دينار صرف نمود و او اوّل كس است كه ظروف طلا [ 213 الف 
  ] مرصّع ساخت و در يك جامه پنجاه هزار دينار خرج كرد . محمّد بن على مصرى گويد بعد از آنكه خيرات زبيده را بيان كردم قاهر گفت : چون نوبت خلافت به پسرش ، محمّد امين ، رسيد با پسر خود چگونه سلوك كرد ؟ گفتم : يا امير المؤمنين ، زبيده چون ديد كه امير را ميل به غلامان امرد بسيار است فرمود تا كنيزكان خوب‌صورت را به لباس مردانه مزيّب ساخته تاجهاى مكلّل به جواهر قيمتى و كمرهاى مرصّع در ميان بسته در نظر محمّد امين جلوه‌گر آمدند . اين جماعت مقبول طبع محمّد امين افتاد و ايشان را موسوم به « غلاميات » گردانيد .\r\nچون قاهر اين سخن بشنيد اظهار بشاشت و خوشحالى كرده به آواز بلند گفت : اى غلام ، قدحى شراب بياور تا به روى غلاميات دركشم . فى الحال كنيزكان خوش‌صورت به هيئت امردان مزيّب به انواع زيب و زينت حاضر شدند و جامى شراب مانند ياقوت مذاب يكى از آنها پيش آورد . قاهر آن را دركشيده گفت : بر سر سخن خود رو .\r\nگفتم : يا امير المؤمنين ، چون نوبت خلافت به مأمون رسيد به علم نجوم اشتغال نموده منجّمان را به عواطف پادشاهانه سرافراز ساخت و از حضيض خمول به اوج مقبول رسانيد و در تمشيت امور ملك و ملّت تقليد اردشير بابكان و ساير ملوك سامانى كردى . و چون از تنظيم امور ملك فارغ گشتى به مطالعهء تقويم پرداختى و چون از خراسان به عراق عرب آمده در بغداد متوطّن شد اكثر اوقات مجالست او با فقها و علماى متكلّمين و ارباب بحث و جدال اتّفاق افتادى و اين طبقه را بسيار معظم داشتى . مأمون در عفو و كرم از جميع خلفا بلكه از جميع پادشاهان ممتاز بود . و چون خلافت به معتصم رسيد در اكثر امور تتبّع برادر خود ، مأمون ، كردى ، ليكن معتصم از علم بهره نداشت و وى در ترتيب مجلس و لباس پيروى ملوك عجم كردى و دست عطا و بخشش گشاده داشتى « 1 » . در زمان او فتنه ساكن شد و راهها امن گشت . بناى شهر سرّ من رأى از اوست و سبب بناى شهر آن بود كه معتصم به غلامان ميل تمام داشت ، بنابراين هشت هزار غلام ترك به هم رسانيد و مردم بغداد از حركات ناشايست غلامان و از بىاعتدالى ايشان به تنگ آمده . روزى يكى از رعاياى بغداد در وقتى كه معتصم به تجمّل سوار شده از دار الخلافه بيرون آمد فرياد برآورد و گفت : يا ابا اسحاق ، از شهر ما بيرون رو و الّا با تو جنگ كنيم . معتصم پرسيد : به كدام لشكر و به كدام قوّت با من جنگ خواهيد كرد ؟ آن مرد در جواب گفت : با انگشتان ضعيف خويش وقتى كه همه مردم آراميده باشند ، يعنى در\r\n\r\n\r\n","description":"","footnote":"\r\n( 1 ) . و كلاه چاچى به سر نهاد و مردم نيز به پيروى او به سر نهادند و آن را « معتصميات » ناميدند ؛ - منبع پيشين ، ص 700 .\r\n","page_name":" 1768 ","page_number":284},
  {"content":"\r\n\r\nنيمه‌شب دست به دعا درآريم . معتصم چون اين سخن بشنيد بسيار متأثر گرديد و فى الحال فرمود تا شهرى كه الحال به سامره مشهور است جهت غلامان و لشكريان او بنا كردند .\r\nالقصّه ، راوى « 1 » گويد كه چون به ذكر متوكّل رسيدم قاهر گفت : اى محمّد ، كلام تو را شنيدم ، گويا كه خلفاى سابق را مشاهده كردم و به معاينه مىبينم . آنگاه مرا صلهء پادشاهانه عنايت فرمود و رخصت كرد . چون من رسته روان شدم ديدم كه قاهر در عقب من حربه به دست مىآيد . به خدا سوگند كه گمان من آن بود كه همين لحظه مرا به اين حربه از پاى درآورد . چون قدرى راه به عقب من آمد به جانب حرم متوجّه گشت و من به حيات خود اميدوار شده از دار الخلافه بيرون آمده مراسم شكر الهى به جاى آوردم .\r\n\r\n\r\n","description":"","footnote":"\r\n( 1 ) . مسعودى اين شخص را محمّد بن على عبدى خراسانى اخبارى معرفى مىكند و مىنويسد : « و هم‌اكنون يعنى به سال سيصد و سى و دو [ هجرى 
  ] زنده است و مدّاح ملوك و همنشين بزرگان است و فهم درست و رأى نكو دارد . » ؛ - مروج الذّهب ، ج 2 ، ص 700 .\r\n","page_name":" 1769 ","page_number":285},
  {"content":"\r\n . \r\n","description":"","footnote":"","page_name":" 1770 ","page_number":286},
  {"content":"\r\n\r\n\r\nذكر وقايع سال سيصد و دوازدهم از رحلت خير البشر\r\nدر اكثر تواريخ معتبره مسطور است كه در اين سال ابتداى دولت علويّه كه مدّتى مديد در مغرب‌زمين سلطنت نموده و آخر الأمر ، ولايت مصر و شام و آنچه توابع آن ولايات بود همه را به تصرّف خود درآوردند . كيفيت ظهور اين طايفه بر اين منوال است كه در روز چهارشنبه ، چهاردهم ماه ربيع الاوّل اين سال ، ابو محمّد عبيد اللّه بن محمّد بن عبد اللّه بن ميمون بن محمّد بن اسماعيل بن جعفر الصادق ، عليه السّلام ، كه اول خلفاى علويهء اسماعيليه كه چهارده نفر از ايشان در مصر و ساير بلاد مغرب مدت دويست و هفتاد و دو سال خلافت كردند ، بود وفات يافت .\r\nتحقيق مذهب اسماعيليه به طريق اجمال آن است كه امام جعفر الصادق ، عليه السّلام ، را چهار پسر بود ؛ بزرگ ايشان اسماعيل كه به مادر نيز حسينى بود . دويّم امام موسى الكاظم ، عليه السّلام ، كه مادرش امّ ولد بود . سيّم محمّد ديباج كه الحال به ظاهر جرجان مدفون است .\r\nچهارم عبد اللّه كه معروف به « ابطح » است . اسماعيليه مىگويند كه امام جعفر صادق ، عليه السّلام ، از وى رنجيده بر وى انكار فرمود و امامت را به پسر ديگر امام موسى الكاظم ، عليه السّلام ، حواله فرمود .\r\nو ايشان مىگويند كه امام موسى كاظم ، عليه السّلام ، معصوم است و او اوّلا نصّ امامت اسماعيل نكرد الّا به امر پيغمبر ، صلّى اللّه عليه و آله ، و پيغمبر به مقتضى   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى   « 1 » هيچ حكم از امر دينى را بىحكم الهى نمىكرد . پس بالاخره ، امامت اسماعيل به امر حقّ ، سبحانه و تعالى ، راجع شد و بدأ بر خدا روا نباشد و امام خود آنچه كند و\r\n\r\n\r\n","description":"","footnote":"\r\n( 1 ) . و از هواى ( نفس ) سخن نمىگويد . اين ( قرآن ) نيست مگر وحيى كه ( بر او ) مىشود ؛ ( نجم ، 3 و 4 ) .\r\n","page_name":" 1771 ","page_number":287},
  {"content":"\r\n\r\nفرمايد جمله حقّ است . پس اسماعيل را از شراب خوردن در امامت نقصان و خلل نباشد ، و ايشان تا امام جعفر صادق ، عليه السّلام ، با شيعهء اثنى عشرى موافق‌اند . غايتش شيعهء اثنى عشرى بر آن‌اند كه بعد از جعفر صادق ، عليه السّلام ، امام موسى كاظم است و آنچه اسماعيليه مىگويند كه امام جعفر اوّلا نصّ بر امامت اسماعيل فرمود محض از مفتريات ايشان است . و اين طايفه را اسماعيليه گويند براى آنكه خود را منسوب به اسماعيل بن جعفر الصادق ، عليه السّلام ، مىدارند و « تعليميّه » نيز مىگويند « 1 » از جهت آنكه معتقد ايشان آن است كه مردم را مجرّد نظر و استدلال عقلى در معرفت حقّ ، سبحانه و تعالى ، كافى نيست ، بلكه ناچار است از معلّمى و مرشدى پيروى كنند . و سبعيّه نيز از ابهات ايشان است ؛ چرا كه ، ايشان قايل به هفت امام‌اند و مدار ايشان در جميع امور بر هفت است ، چنانچه عن قريب بتفصيل خواهد آمد .\r\nو ايشان را قرامطه نيز گويند ؛ چرا كه ، اوّل داعيان ايشان قرمط بن حمدان آذربايجانى بود .\r\nو محمره نيز از اسماى ايشان است ، به واسطهء آنكه در اوّل ظهور شعار ايشان لباس سرخ بود . و ايشان را باطنيّه نيز مىگويند ؛ چرا كه ، معتقد ايشان است كه از قرآن و حديث هر كلمه‌اى كه ظاهر مىشود باطنى ، لفظى ، تأويلى ، تصريحى ، تعريضى ، اشارتى ، و رمزى است كه عوام را بر ظاهر لفظ اطلاع است و خواص را بر باطن . و طريق دعوت ايشان چنين است كه مىگويند هر پيغمبرى را از وصىّ و وليعهدى كه در حال حيات او در مدينهء علم او بود ناچار است ، چنانچه نصّ أنا مدينة العلم و علىّ بابها دالّ است بر آن .\r\nو مىگويند نخستين پيغمبران آدم ، عليه السّلام ، بود و وصىّ او شيث ، عليه السّلام ، بود . چون دور او به هفت امام منقضى شد نوح ، عليه السّلام ، با شريعت مجدّد ظاهر شد و نسخ شريعت آدم نمود و وصىّ او سام بود چون دور او نيز به هفت امام منتهى شد ابراهيم خليل اللّه كه ناسخ شريعت او بود ، ظهور فرمود و وصىّ او اسماعيل بود ، عليه السّلام . چون دور او نيز به هفت امام منتهى شد موسى كليم اللّه كه ناسخ شريعت ابراهيم خليل اللّه بود ، پديد آمد و وصىّ او هارون بود . چون هارون در حال حيات او وفات يافت يوشع بن نون به مرتبهء وصايت سرافراز گشت .\r\nچون دور كليم اللّه به هفت امام تمام شد نوبت ظهور عيسى روح اللّه كه ناسخ شريعت موسى بود ، رسيد و وصىّ او شمعون بود . چون دور او به هفت امام منتهى گشت نوبت ظهور پيغمبر ما ، صلّى اللّه عليه و آله كه ناسخ جميع شرايع است ، رسيد و وصّى او اسد اللّه الغالب على بن أبى طالب ، عليه السّلام ، بود . بعد از وى حسن بن على ، بعد از وى حسين بن على تا به اسماعيل\r\n\r\n\r\n","description":"","footnote":"\r\n( 1 ) . بنا به اعتقاد ايشان عقليّات را نمىتوان حجّت قرار داد و ناچار بايد حقايق را از راه تعليم از معصوم آموخت و در هر عصرى بايد امامى معصوم و غير جايز الخطا باشد كه دچار لغزش نشود تا آنچه را از علم به او مىرسد به ديگران بياموزد . اسماعيليه را بيشتر در خراسان « تعليميّه » خوانند ؛ - عباس اقبال ، خاندان نوبختى ، ص 252 .\r\n","page_name":" 1772 ","page_number":288},
  {"content":"\r\n\r\nبن جعفر صادق كه هفتم امام بود ، از اوصياى محمد مصطفى ، صلّى اللّه عليه و آله الى يوم الجزا .\r\nو معتقد ايشان آن است كه دايرهء نبوّت به محمّد رسول اللّه ختم شده ، امّا دايرهء امامت ، الى يوم القيامه ، داير و باقى خواهد بود . و مىگويند كه ائمّه هميشه هفت مىباشند امّا لازم نيست كه امام هميشه ظاهر باشد بلكه گاهى مستور مىباشد شب و روز متعاقب و متوالى يكديگر . و مىگويند كه در دورى كه امام ظاهر نباشد بايد كه داعيان او در ميان مردم به دعوت مشغول باشند تا خلق را بر خداى تعالى حجّت نباشد . و مىگويند پيغمبران از اصحاب تربيت‌اند و امامان ارباب تأويل . و معتقد ايشان آن است كه در هيچ عهد پيغمبرى از امامى خالى نبوده .\r\nمعاصر ابراهيم ، عليه السّلام ، شخصى بود كه نام او در تورات به لغت سريانى مذكور است و به لغت عربى معنى آن اسم « الملك الصّديق » و « ملك الاسلام » بود . و مىگويند كه چون ابراهيم ، عليه السلام ، به او رسيد عشر چهارپايان خود به او داد [ 213 ب 
  ] و خضر كه موسى ، عليه السّلام ، خواست از وى علم بياموزد امام بود يا نايب امام . و قبل از دور اسلام دور ستر بود و امامان پوشيده مىبودند و در روزگار امير المؤمنين على ، عليه السّلام ، امامت ظاهر شد و از عهد او تا اسماعيل كه هفتم امام بود ، ظاهر بودند و ابتداى ستر باز از محمّد بن اسماعيل شد و الحال زمان ستر امامت است تا باز زمان ظهور رسد . و نيز مىگويند كه امام بايد معصوم باشد از جميع خلل و خطايا تا مردم در جميع احوال رجوع به دو كنند و متابعت او نمايند . و مخفى نماند كه اين سخن ظاهرا منافات دارد به آنچه در باب شراب خوردن اسماعيل به آن قايل شدند كه امام آنچه كند و فرمايد جمله حقّ باشد و اسماعيل را از شراب خوردن در امامت نقصان و خلل نبود . و گويند كه تأويلات ظاهر فرقانى و حلّ مشكلات و غوامض و رموز قرآنى از وى فراگيرند و بيان شرايع و اركان و معرفت احكام و بواطن اسرار ممكن نيست الّا به قول او . و فرق ميان پيغمبر و امام همين وحى باشد و بس .\r\nو يكى از معتقدات اسماعيليه آن است كه مىگويند كه هركه امام بود پدر او البّته بايد امام بود و پدر پدر او و همچنين تا آدم ، عليه السّلام . و مىگويند كه ممكن نيست كه امام وفات كند الّا بعد از آنكه پسر او را كه بعد از او امام خواهد بود ، ولادت بوده باشد يا از صلب او جدا شده باشد و كلمهء  ذُرِّيَّةً بَعْضُها مِنْ بَعْضٍ  « 1 » را مفيد اين معنى مىدانند و همچنين آيهء وافى هدايهء  وَ جَعَلَها كَلِمَةً باقِيَةً فِي عَقِبِهِ  « 2 » را نيز از مؤيّدات خود مىدانند . و چون بر ابطال معتقدات ايشان به حسن بن على ، عليه السّلام ، كه به اتّفاق همه امام بود و فرزندش امام نبود ، حجّت گيرند در جواب گويند امامت او مستودع بود يعنى عاريت داشت و امام حسين بن على ، عليه السّلام ،\r\n\r\n\r\n","description":"","footnote":"\r\n( 1 ) . ذرّيه‌اى كه بعضى از آنها از بعض ديگرند ؛ ( آل عمران ، 3 ) .\r\n( 2 ) . و آن ( آيين توحيد ) را سخنى پاينده در نسل خويش قرار داد ؛ ( زخرف ، 43 ) .\r\n","page_name":" 1773 ","page_number":289},
  {"content":"\r\n\r\nمستقر و كريمهء  فَمُسْتَقَرٌّ وَ مُسْتَوْدَعٌ  « 1 » را اشاره به اين دو قسم امامت مىدانند . و چون تفاصيل معتقدات ايشان را اين محلّ گنجايش نداشت به اين مقدار اكتفا نموده مىشود ، و من اراد الاطلاع عليها فليراجع إلى كتبها « 2 » . و از مهدى بن ابو محمّد عبد اللّه بن محمّد شش پسر ماند ، بزرگترين ايشان ابو القاسم محمّد القائم بأمر اللّه كه قائم‌مقام پدر خود به خلافت بلاد مغرب قيام نمود ، دويم ابو طالب موسى ، سيّم ابو الحسن عيسى ، چهارم ابو عبيد اللّه حسن ، پنجم ابو سليمان داود ، ششم عبد اللّه . و چون ابو القاسم محمّد القائم بأمر اللّه به جاى پدر خود متمكّن گشت ابن طالوت قرشى از ناحيهء طرابلس بر وى خروج كرد و دعوى آن مىنمود كه وى پسر مهدى مغربى است . بنابراين ، جمعى كثير بر وى جمع شدند و كار او قوّت گرفت . و در همين سال چون كذب او ظاهر شد جمعى از اهل بربر اتّفاق نموده ابن طالوت را به قتل رسانيده سرش را پيش ابو القاسم قائم بأمر اللّه آوردند و فتنه ساكن شد .\r\nو از جمله وقايع اين سال آنكه هارون بن غريب كه پسر خال المقتدر باللّه بود ، بر خليفه ، الرّاضى باللّه ، خروج كرد و گفت من سزاوارترم به خلافت از وى . و به اكثر امراى بغداد مكتوبات مشتمل بر وعده‌هاى نيكو نوشت و متعاقب اين مكتوبات خود نيز از دينور با لشكرى آراسته متوجّه بغداد گشت . چون اين خبر به ابن مقله رسيد كه وزير الرّاضى باللّه بود ، به اتّفاق امراى ساجيه و حجريه « 3 » به عرض الرّاضى باللّه رسيدند . الرّاضى باللّه محمّد ياقوت را با لشكرى عظيم به دفع هارون فرستاد . چون محمّد ياقوت به قصد دفع او از بغداد بيرون آمده متوجّه آن صوب گشت در روز سه‌شنبه ، بيست و چهارم شهر جمادى الآخر ، در حدود نهروان تلاقى فريقين روى نموده جنگ درگرفت و بعد از محاربهء بسيار محمّد ياقوت تاب مقاومت نياورده روى به هزيمت نهاد .\r\nچون اين خبر به سمع هارون غريب رسيد خود تنها با يك غلام از روى غرور تمام به طلب محمّد ياقوت شتافت تا آنكه به جايى رسيد كه محمّد ياقوت به نظر ايشان درآمد . او نيز تنها مىگريخت . اتّفاقا ، پلى پيش آمد در اثناى راه و اسب هارون غريب در وقت گذشتن از پل سكندرى خورده به رو درآمد و هارون از اسب درافتاد . در اين اثنا ، جمعى از غلامان محمّد ياقوت رسيدند و اعضاى هارون را به تير درهم شكسته سرش را از تن جدا ساخته پيش محمّد ياقوت بردند . چون محمّد ياقوت سر بريدهء هارون را ديد همانجا توقّف كرد تا از اطراف و جوانب لشكر او جمع شدند . پس بفرمود تا جثهء هارون غريب را شستند و بر وى نماز\r\n\r\n\r\n","description":"","footnote":"\r\n( 1 ) . پس شما را ( در پشت پدر ) قرارگاهى است ؛ ( انعام ، 98 ) .\r\n( 2 ) . هركه مىخواهد از آن آگاه شود به كتابهاى مربوط به آن مراجعه كند .\r\n( 3 ) . اين دو طايفه همراه مونسيه ( - اتباع مونس خادم ) در به قدرت رسيدن الرّاضى باللّه نقش اساسى داشتند .\r\n","page_name":" 1774 ","page_number":290},
  {"content":"\r\n\r\nكرده فرمود تا او را دفن كردند و سر او را با سرهاى جمعى از امرا كه در اثناى جنگ كشته شده بودند ، پيش الرّاضى باللّه آورده مدّتى مديد در بغداد آويختند . و از جمله وقايع اين سال آنكه در حدود بلاد صغانيان « 1 » از ولايت ماوراء النهر شخصى پيدا شد و دعوى نبوّت كرد و از روى حيل و شعبده كه مىدانست گاهى دست در حوض كردى و زر سرخ بيرون بياوردى ، از اين جهت خلايق بسيار به متابعت او درآمده نبوّت او را قبول كردند . و اعتقاد او اين بود كه هر كه بميرد او را باز به دنيا عود و بازگشت خواهد بود . و چون كار او قوّت گرفت بسيارى از ولايات تركستان را متصرّف شد تا آنكه به حدود شاش رسيد و اهل شاش همه به او ايمان آوردند . ابو علىّ بن محمّد بن مظفّر لشكرى آراسته به جنگ او فرستاد . بعد از جنگ بسيار و تردّد بىشمار آن ملعون غدّار روى به گريز نهاده بر بالاى كوهى كه صعود بر آن مشكل بود ، متحصّن گشت و مسلمانان جدّ و جهد بسيار نموده بر آن كوه سوار شده آن مرد را به دست آورده به قتل رسانيدند . و چون خلقى بىشمار از متابعان او به رفاقت او راه عدم پيش گرفتند فتنه قرار گرفت . و از جمله وقايع اين سال آنكه در ولايت يمن علىّ بن فضل اوّلا مردم را به محبّت اهل بيت دعوت مىنمود و چون كار او قوّت گرفت ، قلاع بسيار از ولايت يمن به تصرّف او درآمد و از شهرهاى بزرگ ، عدن و زبيد و صنعا را از دست ناصر بن هادى كه امام زيديّه بود ، مستخلص ساخت . القصّه ، چون شوكت او زياده شد و خلايق بىشمار به متابعت او درآمدند اظهار زندقه و الحاد كرده فرمود تا كنيزان او دايره‌ها به دست گرفته بر منابر مساجد درآمدند و به اشعار او كه تمامى مشتمل بر دفع قواعد شريعت غرّا بود تغنّى مىنمودند ، چنانچه در تواريخ معتبره تفاصيل آن مسطور است كه اوّل ظهور او از كوه « مسوكه » از جبال مشهورهء يمن بود كه به قتل رسيد و مسلمانان از شرّ او رهايى يافتند . و هم در اين سال ، در بغداد شخصى پيدا شد كه او را ابو جعفر محمّد بن على شلمغانى گفتند . و شلمغان دهى است از دهات شهر واسط . و اين شخص دعوى خدايى مىكرد « 2 » و به متابعان خود چنين مىگفت كه من مرده را زنده مىكنم . جمعى كثير از مردم بغداد مزخرفات او را قبول كرده در مقام اطاعت و انقياد او درآمدند . از جملهء آن كسانى كه به متابعت او درآمده بودند يكى ابراهيم بن ابو عون بود كه در سلك عظما و مشاهير بغداد انتظام داشت . آخر الأمر ، حسين بن روح كه در آن زمان رياست شيعه به او متعلّق بود « 3 » ، پيش شلمغانى رفته اظهار اعتقاد و اخلاص نموده تا آنكه بر\r\n\r\n\r\n","description":"","footnote":"\r\n( 1 ) . محلّ دقيق طغيان شخص مزبور « باسند » صغانيان بود .\r\n( 2 ) . بنا به نوشتهء ابن أثير : « او مبدع مذهب جديدى بود كه در شيعه قايل به تناسخ و حلول خداوند در اجسام ديگران و امثال آن بود . ولى پيروانش او را به ما فوق بشر ( خداوندى ) خطاب مىكردند . » ؛ - الكامل ، ج 14 ، ص 13 به بعد .\r\n( 3 ) . ابو القاسم حسين بن روح كه شيعيان دوازده امامى او را « باب » مىگفتند - قائم مقام حامد بن عباس وزير بود كه مؤيّد و مبلّغ عقايد شلمغانى بود .\r\n","page_name":" 1775 ","page_number":291},
  {"content":"\r\n\r\nتمامى احوال او اطلاع يافت . پس ابن مقله به عرض خليفه رسانيد و از دار الخلافه حكم شد كه او را با متابعانش حاضر گردانيده تفتيش نمايند و بعد از تحقيق حال آنچه به مقتضاى شريعت غرّا باشد عمل كنند . القصّه ، ابن مقله جماعتى را فرستاد كه محمّد شلمغانى را با آنچه در خانهء او باشد از كتب و كاغذ برداشته به دار الخلافه بيارند . و ابراهيم بن ابو عون را نيز با او حاضر ساختند . بعد از انعقاد مجلس و حضور او و اتباعش چون از وى پرسيدند كه : تو دعوى خدايى مىكنى و مىگويى كه مرده را زنده مىكنم ؟ او مطلقا منكر شد و گفت : اين همه تهمت و افتراست كه دشمنان مىكنند . امّا از كتب او رقعه‌اى چند پيدا شد كه متابعانش به او نوشته بودند .\r\nدر تعريف او وصفى چند مرقوم بود كه شرعا بر بشر اطلاق آن مجوّز نبود . اتّفاقا ، در اين اثنا احوال او را از ابن ابو عون كه از رؤساى كتّاب و فضلاى زمان و صاحب تصانيف بود ، پرسيدند ، گفت : اين إله من و سيّد من و رازق من است . و در همين مجلس ابن ابو عون روى به شلمغانى آورده گفت : اى إله من و سيد من و رزّاق من . پس ابن عبدوس نام شخصى از مجلس برخاست و سيلى محكمى بر سر شلمغانى زد و گفت : اى كافر ملعون ، اين چه خطاب است كه تو را به آن مخاطب مىسازند ؟ شلمغانى گفت : حقّ ، سبحانه و تعالى ، در كلام مجيد فرمايد  وَ لا تَزِرُ وازِرَةٌ وِزْرَ أُخْرى  « 1 » يعنى : حقّ ، سبحانه و تعالى ، به گناه كسى ديگرى را مؤاخذه نمىنمايد .\r\nكفرى كه از ابن ابو عون صادر شده مىشده باشد بر من مؤاخذه نتوان كرد « 2 » .\r\nالقصّه ، بعد از گفتگوى بسيار فقها و قضاة به خون هر دو فتوى نوشتند و هر دو را بعد از گردن زدن بسوختند .\r\n\r\n\r\n","description":"","footnote":"\r\n( 1 ) . فاطر ، 18 .\r\n( 2 ) . ابن أثير ماجراى محاكمه شلمغانى را بتفصيل آورده است ؛ - الكامل ، ج 14 ، ص 14 به بعد .\r\n","page_name":" 1776 ","page_number":292},
  {"content":"\r\n\r\n\r\nذكر وقايع سال سيصد و سيزدهم از رحلت خير البشر\r\nدر بعضى تواريخ كشته شدن مرداويج ديلمى را از جملهء وقايع سال سيصد و دوازدهم از رحلت دانسته‌اند ، چنانچه به آن اشاره شد . امّا در تاريخ ابن أثير قتل مرداويج از جمله وقايع اين سال ايراد نموده و مىگويد كه منشأ قتل او آن بود كه با تركان بسيار سلوك ناهموار مىكرد و مىگفت كه روح سليمان بن داود در من حلول [ 214 الف 
  ] كرده و اين تركان شياطين و مردهء « 1 » من‌اند ، اگر با ايشان بدين نوع سلوك نكنم در زمين فساد كنند . و از جملهء ايذاهايى كه به تركان مىكرد يكى آن بود كه چون معتاد او بود كه در هر سالى در شب ميلاد « 2 » جشنى عظيم مىكرد و آتش بسيار در آن شب در صحرا و دشت مىافروخت در اين سال ، در شب ميلاد نيز فرمود تا در بيرون شهر اصفهان در صحرا در كنارهء زنده‌رود هيزم بسيار جمع كرده آتش عظيم برافروختند و همچنين بر هر پشته كه بر آن حوالى بود ، آتشها كرده و شمع بسيار روشن ساختند . و نيز معتاد او بود كه هر شب دو هزار مرغ صحرايى از براى او كباب و بريان مىكردند ، خصوصا در اين شب فرمود تا صد اسب و دويست گاو و سه هزار گوسفند و ده هزار مرغ خانگى بريان كردند غير از آنكه در طعامها پخته مىشد . على هذا القياس حلويات و ساير اطعمه و اشربه مهيّا ساخته و تمامى آن روز امرا و سرهنگان او به اين خدمت مشغول بودند . چون آخر اين روز شد و اين طعامها مهيّا شد مرداويج سوار شده به ديدن آن طعام\r\n\r\n\r\n","description":"","footnote":"\r\n( 1 ) . مرده : جمع مارد ، طغيانگر ، عاصى . - و .\r\n( 2 ) . مراد جشن سده است . مرداويج يا اصلا مسلمان نبود يا با وجود قبول ظاهرى اسلام باطنا تعلّق تمام به آداب ايرانى و مراسم آيين زردشتى داشت و در اين مسير بود تا دولت از دست رفتهء ساسانى را احيا نمايد و بغداد را ويران و مداين و عمارات شاهنشاهى ايران را تجديد كند .\r\n","page_name":" 1777 ","page_number":293},
  {"content":"\r\n\r\nبيرون آمد . چون نظرش بر اين طعامها افتاد و صحرا وسيع بود و بسيار ، در نظرش كم نمود .\r\nبنياد اعراض و دشنام دادن كرد . امرا و وزرا همه ترسيدند و او از اعراض تمام به خرگاه رفت و بخوابيد و هيچ كس از ترس با وى سخن نمىكرد . چون خواب او به طول انجاميد مردم شروع در اراجيف كردند . بعضى گفتند كه او را ديوانگى روى نموده . بعضى به بيماريهاى ديگر نسبتش مىكردند . تا آنكه كار به آن رسيد كه فتنه حادث شود وزيرش ، عميد ، دليرى نموده به اندرون خرگاه درآمده آن مقدار بايستاد كه مرداويج از خواب بيدار شد و چشمش بر عميد افتاد . اضطراب پيدا كرد . وزير زمين ادب بوسيد و به عرض او رسانيد كه مردم به واسطهء آنكه امير بعد از آنكه طعامها را كشيدند به خلوت خاص درآمد و هيچ حكم نفرمود كه آن طعامها را چه كنند اراجيف اينچنين مىگويند . مصلحت آن است كه امير بر سر طعام آمده آنچه مناسب دانند حكم فرمايند . پس مرداويج از روى غضب تمام بر سر سفره آمد و دو لقمه از آن تناول فرموده باز به خرگاه معاودت نمود و مردم آن طعامها را غارت كردند . چون مردم از طعام خوردن فارغ شدند متوجّه لشكرگاه كه در بيرون اصفهان داشت شد و سه روز در آنجا توقّف نمود و روز چهارم وارد شهر اصفهان شد . چون به حوالى قصر خود رسيد جميع تركان از اسبان خويش فرود آمده در جلو او مىرفتند تا آنكه مرداويج در قصر خود درآمد . چون ساعتى از اين گذشت اتّفاقا ، در بيرون ، اسبان سپاه باهم جنگ كردند و آواز جلوداران بلند شد و غوغاى عظيم به گوش مرداويج رسيد . از حقيقت حال استفسار نمود . به عرض او رسانيدند كه اسبان تركان در جلو خانه جنگ كردند . او را غضب سابق كه از تركان داشت ، اشتداد پيدا كرد و گفت : ايشان را آن بس نبود كه خلاف حكم من كرده هيمهء بسيار بر پشته‌ها جمع نكردند و بعد از آن طعامها را بىحكم من غارت نمودند و نسبت به من به واسطهء آنكه يك ساعت خواب كردم چندان اراجيف پيدا كردند ؟ الحال اسبان ايشان در جلو خانه شورش و غوغا مىكنند ؟ پس ديلمان را فرمود تا زينها از اسب ايشان برداشته بر پشت ايشان كرده امشب ايشان را در آخورهاى اسبان مانند ستوران نگاه دارند . ديلميان به موجب فرموده عمل نمودند و تركان از اين جهت بسيار آزرده‌خاطر گشته با يكديگر اتّفاق نموده سوگند خوردند كه در وقت فرصت او را از ميان بردارند . اتّفاقا ، روز ديگر كه نوبت خدمت تركان بود مرداويج به حمام رفت . و قاعدهء او آن بود كه هرگاه به حمام رفتى يك غلام حبشى او خنجر او را كه درازى او يك گز بود ، در دستارى پيچيده با او همراه مىداشت . امروز تركان آن غلام را به وعده‌هاى فريبنده با خود متفّق ساختند و به او گفتند كه تو او را در حمام به اين خنجر بزن كه ما بيرون را محافظت خواهيم نمود . آن غلام گفت : من جرأت آن را نمىتوانم كرد . آخر تركان خنجر از دست غلام گرفته به جاى آهنش چوب كردند و همچنان پيچيده به\r\n\r\n","description":"","footnote":"","page_name":" 1778 ","page_number":294},
  {"content":"\r\n\r\nدست او دادند « 1 » . چون مرداويج به حمام درآمد تركان هجوم كرده خواستند كه به اندرون حمام درآيند يكى از ملازمان مرداويج كه او را جهت حراست بر در حمام گذاشته بود ، ممانعت نمود . تركان اوّلا شمشيرى زدند و دست او را قلم كردند . مرداويج چون اين حالت را مشاهده كرد دويد كه خنجر خود را بگيرد . اتّفاقا ، چون خنجر را بيرون آورد ديد كه چوبى به جاى تيغ خنجر تعبيه كرده‌اند . از اعراض و سراسيمگى دويده تختهء حمام كه بر آن نشسته بود گرفته روى به تركان آورد و ايشان را آنچنان به آن تخته مىكوفت كه تركان از درآمدن به حمام عاجز آمده بر بالاى حمام برآمدند و آبگينهء حمام را شكسته او را به تير گرفتند .\r\nمرداويج بنياد ملايمت نموده سوگند ياد مىكرد كه بعد از اين با ايشان سلوك برادرانه كند ، فايده نداد . تركان او را پاره‌پاره كرده « 2 » متوجّه قصر او شده تمامى خانهء او را غارت كرده از اصفهان بيرون رفتند . ديلميان تعاقب ايشان نموده جمعى را كه اسب ايشان مانده بود گرفته به قصاص رسانيدند . و در تاريخ ابن أثير مسطور است كه از جمله عجايب امور يكى آن است كه قبل از كشتن مرداويج به چند روز روزى جماعتى از نوكران او نشسته بودند و از جور و ظلم او حرف مىزدند كه ناگاه پيرى سواره ظاهر شد و از پيش آن جماعت گذشت و گفت : اين كافر ظلم را از حدّ گذرانيده . عن قريب است كه حقّ ، سبحانه و تعالى ، او را به سزاى قبايح اعمالش مىگيرد « 3 » .\r\nچون اين پير پاره‌اى راه برفت آن جماعت با يكديگر گفتند كه : ياران ، نعوذ باللّه اگر اين سخن به گوش مرداويج رسد از ما يكى را زنده نمىگذارد . به‌هرحال برخيزيد كه اين پيرمرد را بگيريم تا اگر اين سخن به گوش او رسد اين مرد حاضر باشد . چون متوجّه گرفتن آن سوار شدند از نظر ايشان غايب گشت و هرچند كه او را جستند از وى اثرى نيافتند ، و العهدة على الرّاوى . القصّه ، چون مرداويج از ميان برفت ديلميان با يكديگر گفتند : اگر ما سرى داشته باشيم به مذلّت و خوارى گرفته نخواهيم شد . پس اولى و انسب آن است كه به اتّفاق يكديگر وشمگير ، برادر مرداويج ، را پادشاه خود گردانيده به دفع مخالفان پردازيم . چون وشمگير در اين وقت در رى مىبود تابوت مرداويج را برداشته متوجّه رى گشتند . چون اين خبر به\r\n\r\n\r\n","description":"","footnote":"\r\n( 1 ) . ابن أثير مىنويسد : « تيغ را شكستند و قبضهء خنجر را بدون تيغ از جامه نمايان كردند تا او برحسب عادت وجود خنجر را توهّم كند . » ؛ - الكامل ، ج 14 ، ص 23 .\r\n( 2 ) . ابن مسكويه نحوهء كشته شدن مرداويج را به گونه‌اى غير از متن حاضر ، كه شبيه به متن الكامل است ، آورده است ؛ - تجارب الامم ، ص 301 .\r\n( 3 ) . البته خوانندگان عزيز متوجّه هستند كه منبع اصلى مؤلّف كتاب حاضر گزارشهاى نويسندگان عرب است كه حقّ اين سردار بزرگ ايرانى را كه همچون ابو مسلم و يعقوب ليث تلاش بىوقفه در يكپارچگى و وحدت ايران داشت ناديده مىگيرند و سعى در مخدوش كردن چهرهء او دارند .\r\n","page_name":" 1779 ","page_number":295},
  {"content":"\r\n\r\nوشمگير رسيد فرمود تا جميع مردم رى پياده چهار فرسخ راه به استقبال تابوت مرداويج بيرون رفتند و جنازهء او را به تعظيم تمام به شهر درآوردند و دفن نمودند و تمامى اعيان و اكابر به اطاعت وشمگير درآمده او را به پادشاهى قبول كردند . امّا احوال ركن الدّوله پسر بويه كه در اصفهان در بند مرداويج مىبود ، چنين شد كه ركن الدّوله بعد از وقوع اين قضيّه به موكّلان خود چيزى بداد تا او را از بند خلاص كردند و او فى الحال از اصفهان بيرون آمده در صحرا منتظر رفيق مىبود كه به يك ناگاه استرى چند كه بار ايشان زيتون بود رسيدند . چون ركن الدّوله نيك نگاه كرد ديد كه غلامان برادر اويند . فى الحال فرمود تا آن بارها را انداختند و بر استرها سوار شده متوجّه برادر خود عماد الدّولة بن بويه كه در شيراز بود گشت . و چون خبر كشته شدن مرداويج به امير نصر بن احمد سامانى رسيد نامه‌اى نوشت به محمّد بن مظفّر كه نايب او بود در خراسان كه : « بايد در ساعت متوجّه تسخير ولايت عراق شوى . » همچنين فرمانى ديگر به ماكان بن كاكى نوشت كه او نيز از جانب طبرستان متوجّه عراق گشته به مدد يكديگر آن ولايت را تسخير نمايند . و احوال ايشان بعد از اين ان شاء اللّه تعالى ، خواهد آمد . و از جمله وقايع اين سال آنكه در شهر جمادى الاوّل خليفه ، الرّاضى باللّه ، به صوابديد ابو على مقله هر دو پسر ياقوت را كه يكى محمد و ديگرى مظفر بود ، گرفته در بند كرد ، امّا خانه‌هاى ايشان را غارت نكردند . در اين وقت ، ياقوت در واسط بود . چون خبر گرفتن پسرانش به او رسيد فى الحال خود با لشكرى آراسته از واسط متوجّه فارس شد به قصد محاربهء عماد الدّوله پسر بويه و عريضه‌اى به خدمت الرّاضى باللّه نوشته التماس آن نمود كه پسران وى در اين جنگ با او همراه باشند . چون عريضهء ياقوت به دار الخلافه رسيد ابن مقله جواب آن مكتوب به دبيرى كه عامل اهواز بود ، و در اين وقت دبيرى ياقوت نيز مىكرد ، نوشت كه به ياقوت خاطرنشان كند كه گرفتن پسران او از جهت آن بود كه لشكر ايشان از آنها رنجيده قصد گرفتن و كشتن ايشان داشتند . بنابراين مصلحت ، ما ايشان را گرفته چند روز در حبس نگاه داشتيم و هم در اين زودى ايشان را از بند بيرون آورده پيش تو خواهيم فرستاد « 1 » . القصّه ، ياقوت متوجّه ولايت فارس شد . چون به جنديشابور رسيد بريدى از جهت تحصيل خراج در آنجا توقّف نمود و ياقوت از آنجا گذشته به اوجان رسيد و عماد الدّوله نيز از شيراز استعداد جنگ نموده متوجّه [ 214 ب 
  ] ياقوت گشت و در حدود اوجان تلاقى فريقين روى نمود . بعد از كارزار بسيار ، ياقوت تاب مقاومت نياورده روى به گريز نهاد . عماد الدّوله تا به شهر رامهرمز تعاقب\r\n\r\n\r\n","description":"","footnote":"\r\n( 1 ) . علّت حبس پسران ياقوت را اكثر مورّخين ، ترس ابو علىّ بن مقله از تحكّم محمّد بن ياقوت در سراسر مملكت دانسته‌اند .\r\n","page_name":" 1780 ","page_number":296},
  {"content":"\r\n\r\nايشان نموده در آنجا قرار گرفت و ياقوت به معسكر مكرّم رفت و آخر الأمر ، مهّم ايشان به صلح انجاميد .\r\nو از جمله وقايع اين سال آنكه حنابله « 1 » در بغداد آنچنان غالب شدند كه در خانه‌هاى مردم لشكرى و غيره درمىآمدند و از آلات لهو و لعب و ظروف خمر آنچه يافتند مىشكستند و اگر در راه يا كوچه مردى با زنى يا پسرى حرف مىزد تفتيش مىكردند كه تو را با اين چه كار است ، تا آنكه كار به جايى رسانيدند كه مردم بغداد به تنگ آمدند و نزد شحنهء شهر به فرياد رفتند . پس در جمادى الآخر ، شحنه سوار شده در تمامى شهر بغداد منادى نمود كه بعد از اين اگر حنبليان مردم را منع كنند و در تفتيش احوال مردم درآيند بايد كه عامّهء خلايق اتّفاق نموده ايشان را سزاى بر اصل دهند و اگر خود از عهدهء ايشان بيرون نتوانند آمد به دار الخلافه اعلام نمايند تا ايشان را ادب بليغ فرموده عبرت ديگران نمايند و بايد كه بعد از اين ، هر امامى كه امامت نماز مىكرده باشد بر خلاف حنابله به طريق شافعيّه در صبح و شام و خفتن « بسم اللّه الرّحمن الرّحيم » را بلند بگويد . امّا حنابله با وجود اين حال به واسطهء كثرت و غلبه‌اى كه داشتند ممتنع شده شافعيه را به خاطر بلند خواندن « بسم اللّه الرّحمن الرّحيم » در نمازهاى مذكور كتك بسيار زدند و آزار بىنهايت رسانيدند . چون اين خبر ، به خليفه ، الرّاضى باللّه ، رسانيدند حكم فرمود كه علما اعتقادات فاسدهء حنابله را در ميان مردم اظهار كنند .\r\nو از جمله اعتقادات ايشان آن است كه حقّ ، سبحانه و تعالى ، را به صورت آدمى كه موى مجعّد داشته باشد مىدانند . و مىگويند كه هر شب جمعه بر خرى نشسته از عرش به زمين مىآيد و نداى هل من تائب فأتوب اليه و هل من مستغفر فأستغفر له ؟ يعنى : هيچ توبه‌كننده‌اى هست تا من توبهء او را قبول كنم ؟ و آيا هيچ طالب مغفرتى هست تا او را بيامرزم ؟ به گوش ساكنان عالم مىرساند ، حتى آنكه از بعضى زهّاد حنابله كه در علم و زهد سرآمد روزگار بود ، منقول است كه روزى به راهى مىگذشت ، ناگاه نظرش بر عصّار پسرى كه به حسن صورت و اعتدال بنّيت موصوف بود ، افتاد و مدّتى مديد به جانب او مىنگريست تا آنكه استاد آن پسر را ظنّ آن شد كه اين شيخ حنبلى را به اين پسر توجّه پيدا شد . بنابراين ، پيش شيخ آمده گفت :\r\nاى شيخ ، اگر شما را به اين پسر ميل باشد هر كجا كه امر فرماييد او را حاضر سازم . شيخ از شنيدن اين سخن برآشفت و گفت : مرا با او ميل نيست ، بلكه چون او به صورت حقّ ، سبحانه و تعالى ، است به او نگاه مىكنم . آن مرد گفت : واويلا يا شيخ مزوّر ، اعتقاد من در حقّ خداى\r\n\r\n\r\n","description":"","footnote":"\r\n( 1 ) . پيروان احمد بن حنبل رئيس مذهب حنبلى ، كه در ايران متولّد شده و فارسى را خوب مىدانست ، هستند . وى از نسل « ذو الثديه » معروف است كه على ( ع ) او را در نهروان به هلاكت رسانيد .\r\n","page_name":" 1781 ","page_number":297},
  {"content":"\r\n\r\nسبحانه و تعالى با جهل و نادانى ، هزار مرتبه بهتر از اعتقاد تو است . و نيز از بعضى علماى حنابله منقول است كه مىگفتند در تنزيه حقّ ، سبحانه و تعالى ، كه اعفونى عن اللّحية و الفرج و اسئلونى عمّا سواهما يعنى : در شأن حقّ ، سبحانه و تعالى ، از ريش و فرج از من سؤال مكنيد و از ساير اعضا بپرسيد . يعنى در جميع اعضا مانند انسان است ، الّا آنكه از اين دو عضو منزّه و مبرّاست . و بعضى از حنابلهء مجسمّه بر آن‌اند كه ذات بارى تعالى از ناف به بالا مجوّف « 1 » است و از پايين مصمّت « 2 » . و نيز در ميانه ايشان متعارف است كه در شبهاى جمعه توبره‌هاى پر جو ساخته بر بالاى بامها نهند ، به اعتقاد آنكه شايد ذات مقدّس الهى ، تعالى اللّه عمّا نسب إليه الظّالمون ، بر بام ايشان فرود آيد تا جهت خرى كه مركوب اوست عليق حاضر باشد . القصّه ، اين نوع خرافات كه ميانهء ايشان مىبود و از اظهار آن تحاشى مىنمودند ، به حكم خليفه در ميانهء عامّهء خلايق شهرت گرفت و خليفه ، الرّاضى باللّه ، در مقام غضب آمده فرمود كه : بعد از اين ، هركه از حنابله با مردم درصدد امر به معروف و نهى منكر و تفتيش احوال ايشان درآيد او را به قتل رسانيد . چون اين حكم به گوش ايشان رسيد خود را از آن بىانداميها نگاه داشته در زواياى اختفا خزيدند . و از جملهء وقايع اين سال آنكه حاكم موصل ، ناصر الدّوله ابن عبد اللّه « 3 » بن حمدان ، عمّ خود ، ابو العلا سعيد بن حمدان ، را به قتل رسانيد . كيفيّت اين واقعه در تواريخ معتبره چنين مسطور است كه چون ناصر الدّوله ولايت موصل و ديار ربيعه « 4 » را از دار الخلافه به مبلغ معينى اجاره گرفته بود و ابو العلا در بغداد مىبود ، در اين محل ابو العلا از بغداد با پنجاه نفر بيرون آمده متوجّه موصل شد و با مردم چنين اظهار نمود كه از جهت تحصيل مال خليفه به آنجا مىرود . و به موصل رسيد راست به در خانهء برادرزادهء خود ، ناصر الدّوله ، رفته پرسيد كه ناصر الدّوله كجاست ؟ گفتند : به استقبال تو بيرون رفته . پس ابو العلا در خانهء او فرود آمد . ناصر الدّوله جمعى از غلامان خود را فرمود تا او را غافل بگرفتند . بعد از آن ، طايفهء ديگرى را حكم فرمود تا او را به قتل رسانيدند . چون خبر قتل ابو العلا بن حمدان به سمع الرّاضى باللّه رسيد بسيار آزرده‌خاطر گشت . بنابراين ، ابن مقله وزير را حكم فرمود كه به موصل رفته ناصر الدّوله را تنبيهى كند تا ديگرى بر اين نوع امور اقدام ننمايد . القصّه ، در ماه شعبان ابن مقله متوجّه موصل گشت . چون به حوالى آن شهر رسيد ناصر الدّوله ديد كه تاب مقاومت او ندارد شهر را گذاشته بيرون رفت . ابن مقله تا به موضع جبل التّين تعاقب او نموده\r\n\r\n\r\n","description":"","footnote":"\r\n( 1 ) . مجوّف : ميان‌تهى ، توخالى .\r\n( 2 ) . مصمّت : توپر .\r\n( 3 ) . نام وى ابو محمّد حسن بود .\r\n( 4 ) . اعراب بلاد بين النهرين عليا را « جزيره » مىناميدند و اين سرزمين به سه قسمت تقسيم مىگرديد و هر قسمت را ديار ( جمع‌دار به معنى مسكن و محل ) مىناميدند . اين سه ديار عبارت بودند از : ديار ربيعه ، ديار مضر ، و ديار بكر كه هر سه به نام قبايلى كه آنجا سكنا داشتند ناميده مىشد . موصل بزرگترين شهر ديار ربيعه بود .\r\n","page_name":" 1782 ","page_number":298},
  {"content":"\r\n\r\nچون از گرفتن آن مأيوس شد بازگشته به موصل آمد و به تحصيل مال مشغول شد . ناصر الدّوله در مقام حيله و مكر درآمده قرار بر اين داد كه به هر نوعى كه باشد ابن مقله را از موصل بيرون كند . آخر الأمر ، رأى او بر آن قرار گرفت كه يكى از اصحاب خود را با ده هزار دينار به بغداد پيش پسر ابن مقله كه در بغداد به نيابت پدر مهّمات وزارت را تمشيت مىداد ، فرستاد و التماس آن كرد كه ابن مقله را از موصل به بغداد طلبد . پسر ابن مقله آن زر را گرفت و فى الحال به پدر خود نوشت كه : « مهمّات وزارت بىحضور تو بسيار مختل و پريشان است . اگر اندكى در اين باب تكاهل و تغافل ورزيده باشد يقين كه اين مهمّ را به ديگرى خواهند فرمود . مصلحت آن است كه در ساعت متوجّه دار الخلافه گردند . » چون ابن مقله مكتوب پسر خود را خواند على بن خلف و ماكرد ديلمى را به نيابت خود در موصل گذاشته خود فى الحال متوجّه بغداد گشت .\r\nناصر الدّوله فرصت غنيمت دانسته با لشكرى عظيم متوجّه موصل گرديد و با ماكرد ديلمى جنگ كرد . اوّل بار ناصر الدّوله هزيمت يافته و ماكرد ديلمى مظفّر و منصور بازگشت ، امّا بار ديگر ناصر الدّوله لشكر بسيار جمع نموده متوجّه موصل گشت و ماكرد ديلمى را از آن ديار بيرون كرده باز بر آن ولايت استيلا يافت و عريضه‌اى به دار الخلافه فرستاده از گناهان خود عذرخواهى نموده مال مقرّرى قبول كرد . خليفه ، الرّاضى باللّه ، ملتمس او را اجابت نموده باز او به حكومت موصل قرار گرفت . و از جملهء وقايع اين سال آنكه قائم علوى لشكرى از افريقيه به جنگ فرستاد تا شهر جنوه را كه از مشاهير بلاد فرنگ بود ، فتح نموده غنايم بسيار به دست آوردند و از آنجا متوجّه به شهر فريسه گشته كشتيهاى ايشان را بسوختند و غنايم بسيار به دست آورده به افريقيه بازگشتند . و در اين سال ، ابو طاهر قرمطى حجّاج را مانع آمده نگذاشت كه هيچ احدى از عراق عرب در اين سال به حجّ رود . و در اين سال خليفه ، الرّاضى باللّه ، پسر خود ، ابو جعفر ، را وليعهد خود گردانيده و از مردم بيعت او گرفته مكتوبات به اطراف و جوانب ولايات فرستاد « 1 » . و در شب دوازدهم ذيقعدهء اين سال ، چنانچه در تاريخ ابن أثير و ابن كثير مسطور است ، از اوّل شب تا آخر ستاره‌ها مىريخت و مردم از مشاهدهء آن حال بسيار متعجّب و هراسان شدند « 2 » . و در اين سال ، ركن الدّوله ، پسر بويه ، با لشكرى عظيم متوجّه اصفهان گشت و وشمگير ، برادر مرداويج ، را از شهر بيرون كرده اصفهان ، همدان ، قم ، كاشان ، كرج « 3 » ، و رى را متصرّف شد . و در آخر شهر جمادى الآخر اين سال لشكريان بغداد به اتّفاق\r\n\r\n\r\n","description":"","footnote":"\r\n( 1 ) . ولى ابن أثير مىنويسد كه : « كشور را به دو ناحيهء مغرب و مشرق تقسيم كرد و هر دو ناحيه را به يكى از دو فرزند خود ابو جعفر و ابو الفضل سپرد و به تمام شهرها اعلاميه فرستاد . » ؛ - الكامل ، ج 14 ، ص 36 .\r\n( 2 ) . اين واقعه مصادف با حملهء قرمطيها به بغداد بود ؛ - منبع پيشين .\r\n( 3 ) . مقصود كرج ابو دلف واقع در نزديكى اراك است .\r\n","page_name":" 1783 ","page_number":299},
  {"content":"\r\n\r\nخانهء وزير ابو علىّ بن مقله را و خانهء پسرش ، ابن مقله ، را احاطه كرده علوفه مىطلبيدند و مردم ايشان در مقام مقاومت و محاربت درآمدند . چون اين جماعت كار نتوانستند پيش برد ناچار خانهء وزير را از عقب نقب زده به اندرون درآمدند . چون ابو علىّ بن مقله بر اين حال اطلاع يافت با پسرش از خانه بيرون رفتند ، امّا لشكر ساجيّه « 1 » چون اين خبر شنيدند مسلّح و مكمّل به مدد ابو على آمده آن لشكريان را تسلّى نموده بازگردانيدند و ابو علىّ را با پسرش باز به خانهء خود آوردند . و چون گمان ابن مقله آن بود كه اين حركت از لشكريان بغداد با اغواى [ 215 الف 
  ] پسران ياقوت كه در بندند ، بوده در بغداد منادى كردند كه از ملازمان پسر ياقوت كسى را در شهر نگذارند . تا آنكه نوبتى ديگر در ماه ذيحجّه باز جماعتى جمع شده بر خانهء ابن مقله هجوم آوردند و غلامان ابن مقله در مقام ممانعت درآمده ميانهء ايشان جنگى عظيم درگرفت امّا شحنهء شهر را چون با ابن مقله دوستى بود سوار شده محافظت زندانيان نمود ؛ چرا كه ، آن جماعت ارادهء آن داشتند كه جماعتى را كه با پسران يعقوب در زندان‌اند بيرون كرده به اتّفاق ايشان ابن مقله را از ميان بردارند . القصّه ، چون پسران يعقوب را از زندان بيرون نتوانستند آورد دست از غوغا بازداشتند و متفرّق گشتند . آخر الأمر ، ابن مقله ، مظفّر ، پسر ياقوت ، را بعد از آنكه سوگند داد كه با او دوست باشد و در حقّ او و فرزندان او بدى نينديشد و در مقام نفاق نباشد پيش خليفه شفاعت نموده او را از زندان بيرون آورد . امّا چون محمّد بن ياقوت در بند وفات يافته مظفّر را گمان آن بود كه او را ابن مقله زهر داده ، بنابراين نفاق او در خاطر داشت .\r\n\r\n\r\n","description":"","footnote":"\r\n( 1 ) . در باب اين طايفه كه قراولان خاصهء الرّاضى باللّه بودند و به دست ابن رائق ، وزير الرّاضى باللّه ، قلع و قمع شدند ؛ - ابن مسكويه ، تجارب الأمم ، ص 414 به بعد ؛ عباس اقبال ، خاندان نوبختى ، ص 205 به بعد .\r\n","page_name":" 1784 ","page_number":300},
  {"content":"\r\n\r\n\r\nذكر وقايع سال سيصد و چهاردهم از رحلت خير البشر\r\nدر اين سال الرّاضى باللّه ، ابن مقله را از وزارت عزل نموده عبد الرّحمن بن عيسى « 1 » را به منصب وزارت تعيين نمود و بعد از پنجاه روز چون عجز عبد الرّحمن بن عيسى از تمشيت مهمّات وزارت ظاهر شد او را نيز معزول ساخته ابو جعفر محمّد بن قاسم كرخى را به آن منصب سرافراز ساخت . ابو جعفر در اوّل وزارت ، عبد الرّحمن بن عيسى را به نود هزار دينار و برادرش ، علىّ بن عيسى ، را به صد هزار دينار مصادره نمود و بعد از سه ماه و نيم ابو جعفر نيز از وزارت معزول شد و منصب وزارت بر سليمان بن حسن [ بن مخلّد 
  ] قرار گرفت . و در اين سال ، محمّد بن رائق را ، كه والى واسط بود ، امير الأمرا ساختند و او به شوكت و ابّهت تمام از واسط به بغداد آمده شروع در مهمّات نموده و مدار مهمّات چنان بر وى قرار گرفت كه خليفه ، الرّاضى باللّه ، را هيچ اختيار نبود ، بلكه محمّد بن رائق به طريق يوميّه ما يحتاج اليه خليفه را از زر و لباس و غير آن به نوعى كه خاطرش مىخواست مىفرستاد و خليفه را حكمى و تسلّطى در بغداد هم نماند ، چه جاى ولايات ديگر كه هر طرفى از اطراف ولايات را جماعتى متصرّف بودند ، چنانچه بصره با توابعش در تصرّف ابن رائق بود ، خوزستان را ابو عبد اللّه بريدى داشت ، تستر و لواحق آن را ياقوت ، فارس را با توابعش عماد الدّوله پسر بويه داشت ، رى و اصفهان در دست ركن الدّوله بويه بود و وشمگير ، برادر مرداويج ، با او منازعت مىنمود ، كرمان با لواحقش در تصرّف ابو على محمّد بن الياس بود ، بلاد موصل و جزيره و ديار بكر و مضر و\r\n\r\n\r\n","description":"","footnote":"\r\n( 1 ) . بنا به تصريح هندوشاه نخجوانى ( تجارب السّلف ، ص 217 ) الرّاضى باللّه نخست وزارت را به علىّ بن عيسى داد ، چون او قبول نكرد آن مقام را بنا به توصيهء على به برادرش عبد الرّحمن بن عيسى واگذار نمود .\r\n","page_name":" 1785 ","page_number":301},
  {"content":"\r\n\r\nربيعه را بنى حمدان متصرّف بودند ، مصر و شام را محمّد بن طغج « 1 » داشت ، افريقيهء مغرب را با توابعش عبد الرّحمن اموى متصرّف بود ، خراسان و ماوراء النهر در تصرّف امير سعيد نصر بن احمد سامانى بود ، طبرستان و جرجان در دست وشمگير بود ، بحرين و يمامه و هجر در دست ابو طاهر قرمطى بود . القصّه ، هر طرفى از اطراف را اين جماعت در تصرّف داشتند و خلفاى عباسيّه را غير از نام حكمى نمانده بود . و در اين سال ، در بغداد آنچنان قحطى واقع شد كه خلقى بىشمار از گرسنگى هلاك شدند و اكثر مرده‌ها در كوچه‌هاى بغداد افتاده بود كه هيچ كس نبود كه ايشان را دفن كنند . و در اصفهان نيز قريب به دويست هزار نفس هلاك شدند .\r\nو در شهر عمّان آتشى افتاد كه هزار كس غير از اطفال بسوختند . و هم در اين سال ، ياقوت در جنگ عبد اللّه بريدى كه كاتب و دبير او بود ، به قتل رسيد . و از جمله وقايع اين سال فوت هارون بن مقتدر ، برادر خليفه الرّاضى باللّه ، بود . خليفه از فوت او بسيار محزون شد . چون بختيشوع طبيب را در معالجهء او متهم داشتند بنابراين ، خليفه ، الرّاضى باللّه ، بختيشوع را از بغداد اخراج نموده به جانب انبار فرستاد . و در ماه شعبان اين سال ابو الحسن اشعرى كه در اصول امام و مقتداى اهل سنّت بود ، وفات يافت « 2 » .\r\n\r\n\r\n","description":"","footnote":"\r\n( 1 ) . محمّد بن طغج ملقّب به اخشيد ( - ملك الملوك ) وفات سيصد و سى و چهار هجرى ) ، كه اخبارش بتفصيل در الأعلام زركلى ( ج ، 7 ، ص 44 ) آمده است . وى ممدوح متنبّى شاعر است كه قصيدهء « ميمه » را براى او سروده است .\r\n( 2 ) . ديگر مشاهيرى كه در اين سال فوت كردند عبارت بودند از : ابو بكر احمد بن موسى بن عباس پيشواى قرآن خوانان ، عبد اللّه بن احمد محمّد بن مغلس ابو الحسن فقيه ظاهرى مؤلّف و مورّخ بزرگ ، عبد اللّه بن محمّد بن زياد بن و اصل نيشابورى فقيه شافعى .\r\n","page_name":" 1786 ","page_number":302},
  {"content":"\r\n\r\n\r\nذكر وقايع سال سيصد و پانزدهم از رحلت خير البشر\r\nچون آثار تمرّد و عصيان ابو عبد اللّه بريدى « 1 » كه نايب اهواز بود ، شايع گشت و مالى كه هر سال مىفرستادند در ارسال آن تعلّل مىنمود خليفه ، الرّاضى باللّه ، محمّد بن رائق را كه امير الامرا بود ، به جنگ او فرستاد و خود نيز متعاقب او متوجّه آن جانب گشت . اتّفاقا ، چون رائق به واسط رسيد جماعت حجريه بر وى خروج كردند و كار ميانهء ايشان به كارزار كشيد . در اين اثنا ، خليفه نيز به آن حدود رسيده بجكم « 2 » ، غلام مرداويج ، را به مدد رائق فرستاد . بجكم اكثر آن جماعت را به قتل رسانيد و طايفه‌اى اندك از ايشان گريخته پيش بريدى رفتند . خليفه كسى نزد ابو عبد اللّه بريدى فرستاده او را تهديد بسيار نمود . ابو عبد اللّه بريدى چون در خود طاقت مقاومت لشكر خليفه نيافت ناچار در مقام اطاعت و انقياد درآمده قبول كرد كه هر ساله مبلغ سيصد و هشت هزار دينار به دار الخلافه مىفرستاده باشد و مع هذا تهيّهء جنگ عضد الدّولهء ديلمى نيز در عهدهء خود قبول نمود . امّا ابن رائق اين معنى را قبول ناكرده خراج ولايت اهواز را به بجكم ترك داد و بجكم بر آن ولايت استيلا يافت و بريدى از بجكم قبول نمود كه خراج اهواز را تحصيل نموده سال به سال و اصل او گرداند . و در ربيع الّاول اين سال خليفه ، الرّاضى باللّه ، بجكم ترك را خلعت پادشاهانه پوشانيده ايالت بلاد مشرق را تا به خراسان به او ارزانى\r\n\r\n\r\n","description":"","footnote":"\r\n( 1 ) . مراد ابو عبد اللّه احمد بن محمّد بن يعقوب بريدى است كه صاحب الأغانى را در نكوهش وى اشعارى است كه آنها را ياقوت حموى در معجم الأدبا ( ج 13 ، ص 127 ) آورده است .\r\n( 2 ) . ابن أثير مراتب ترقّى بجكم را ، كه يكى از غلامان ابو على وزير ماكان ديلمى بود و در هنگام قتل مرداويج در سپاه او بود و در قتل او دست داشت و بعد از آن به دستگاه خليفه پيوست و در بغداد به امارت رسيد ، بتفصيل آورده است ؛ - الكامل ، ج 14 ، ص 70 به بعد .\r\n","page_name":" 1787 ","page_number":303},
  {"content":"\r\n\r\nداشت . و از جمله وقايع اين سال آنكه حاكم جرجان در اثناى گوى باختن از اسب بيفتاد و بمرد و ماكان بن كاكى در نيشابور بود ، چون اين خبر بشنيد در ساعت لشكرى آراسته متوجّه جرجان گشت و آن ولايت را به تصرّف خود درآورد . محمّد مظفّر كه حاكم خراسان بود ، در اين وقت كه نيشابور خالى بود و ماكان بن كاكى در جرجان بود ، با لشكرى مناسب متوجّه تسخير نيشابور گشت . ماكان بن كاكى بر اين حال اطلاع يافته از جرجان بسرعت تمام متوجّه دفع محمّد مظفّر گشت . چون محمّد مظفّر مىدانست كه حريف ماكان بن كاكى نخواهد شد ناچار از سر عزيمت نيشابور درگذشته به جانب سرخس روانه شد .\r\n\r\n","description":"","footnote":"","page_name":" 1788 ","page_number":304},
  {"content":"\r\n\r\n\r\nذكر وقايع سال سيصد و شانزدهم از رحلت خير البشر\r\nاز قيصر روم پيش خليفه ، الرّاضى باللّه ، مكتوبى رسيد كه تركى را به طلا نوشته بودند و ترجمه را به عربى « 1 » به نقره ، و مضمون مكتوب مصالحه و دوستى جانبين بود . و با آن كتابت تحف و هداياى نفيسهء بسيار بود . و اسيران مسلمان شش هزار كس خلاص يافتند .\r\nو در اين سال ، ابو الفتح [ فضل 
  ] بن [ جعفر بن 
  ] فرات « 2 » منصب وزارت را گذاشته از بغداد به جانب شام رفت و خليفه باز مرتبهء سيّم ابو على بن مقله را به وزارت نصب فرمود ، امّا مدار مهمّات بر ابن رائق قرار گرفته بود و ابن مقله محض نام وزارت داشت و هيچ دخل در مهمّات نمىتوانست كرد . بنابراين ، درصدد اصليه درآمده مكتوبى به بجكم ترك نوشت و او را تطميع آن كرد كه اگر به بغداد آيد خليفه او را به جاى ابن رائق امير الأمرا سازد . و از خليفه التماس نمود كه اگر ابن رائق را به من حواله فرمايند مبلغ دو هزار هزار دينار از وى تحصيل نمايم .\r\nاتّفاقا ، چون اين خبر به ابن رائق رسيد فى الحال ابن مقله را گرفته دستش ببريد . و از تاريخ چنين ظاهر مىشود كه دست ابن مقله را الرّاضى باللّه بريد و بعد از چند روز ، ابن رائق زبانش ببريده در بند كرد « 3 » تا آنكه در آنجا وفات يافت . از غرايب حالات ابن مقله آن است كه سه نوبت وزير شد و سه نوبت معزول گشت و سه خليفه را خدمت كرد . و در مدّت عمر سه مرتبه سفر نمود ؛ دو نوبت به طريق اخراج و يك نوبت در ايّام وزارت خود به دفع ناصر الدّوله به موصل رفت . و سه نوبت او را دفن كردند ؛ چرا كه ، اوّل بار چون او در زندان وفات يافت در\r\n\r\n\r\n","description":"","footnote":"\r\n( 1 ) . ق : به فارسى .\r\n( 2 ) . وى معروف به « ابن حنزابه » است و اخبارش را زركلى در الأعلام ( ج 5 ، ص 351 ) بتفصيل آورده است .\r\n( 3 ) . نيز مقايسه شود با : ابن أثير ، الكامل ، ج 14 ، ص 68 به بعد .\r\n","page_name":" 1789 ","page_number":305},
  {"content":"\r\n\r\nآنجا دفنش كردند ، بعد از آن فرزندان او التماس نموده از آنجا بيرون آورده در سراى خود دفن كردند و از آنجا به‌جاى ديگر نقل نمودند « 1 » . و در همين سال ، بجكم به بغداد آمد و خليفه ، الرّاضى باللّه ، او را به جاى ابن رائق امير الأمرا ساخت . مدّت امارت ابن رائق يك سال و دو ماه و شانزده روز بود . و چون بجكم از اهواز به بغداد رفت عماد الدّوله بويه برادر خود ، معزّ الدّوله ، را با لشكرى عظيم به جانب اهواز فرستاد تا عمّال و نوّاب بجكم را از آن ديار بيرون كرده باز آن ولايت را به بريدى دادند .\r\nو از جملهء وقايع اين سال آنكه وشمگير ديلمى يكى از امراى « 2 » خود را با لشكرى عظيم به جنگ ديسم « 3 » بن ابراهيم كرد كه والى آذربايجان بود ، فرستاد . بعد از مقاتلهء بسيار ، ديسم بن ابراهيم روى به گريز نهاد و آذربايجان به تصرّف امراى وشمگير درآمد . و در اين سال ، دولت قرامطه متزلزل شد و با يكديگر مخالفت كرده كارشان به جنگ كشيد [ 215 ب 
  ] و جمعى كثير از ايشان به قتل رسيدند و ضعف ايشان به مرتبه‌اى رسيد كه از هجر كه مقر حكومت ايشان بود ، بيرون نمىتوانستند آمد « 4 » .\r\n\r\n\r\n","description":"","footnote":"\r\n( 1 ) . و سه خادم مخصوص داشت ؛ - منبع پيشين ، ص 69 .\r\n( 2 ) . ابن أثير نام اين امير را « لشكرى » ، كه امير جبل ( - لرستان و كردستان ) بود ، ضبط كرده است . - منبع پيشين ، 72 .\r\n( 3 ) . هر سه نسخه : رستم . وى از ياران ابن ابو السّاج بود .\r\n( 4 ) . علّت بروز اختلاف و آشكار شدن اسرار و رمزهاى ابو سعيد ، پدر ابو طاهر ، رئيس قرمطيان توسط مردى به نام ابن سنبر بود . در اين باب ؛ - ابن أثير ، الكامل ، ج 14 ، ص 74 به بعد .\r\n","page_name":" 1790 ","page_number":306},
  {"content":"\r\n\r\n\r\nذكر وقايع سال سيصد و هفدهم از رحلت خير البشر\r\nدر اين سال ، ناصر الدّولة بن حمدان در اداى مالى كه هر ساله به دار الخلافه مىفرستاد تأخير نموده شروع در عصيان نمود . خليفه ، الرّاضى باللّه ، از اين معنى بسيار در مقام قهر و غضب درآمده با لشكرى عظيم متوجّه موصل و ديار ربيعه گشت . چون به تكريت رسيد در آنجا توقّف نموده بجكم را كه امير الأمرا بود ، پيشتر فرستاد . چون بجكم به شش فرسخى موصل به موضعى كه او را « كهيل » گفتند ، رسيد ، ناصر الدّوله استعداد جنگ نموده از شهر موصل بيرون آمده در آن موضع تلاقى فريقين روى نمود . بعد از كارزار بسيار ، ناصر الدّوله روى به هزيمت آورده متوجّه شهر نصيبين شد . بجكم تعاقب او نموده قلع و قمع او را وجههء همّت خود ساخت . ناصر الدّوله چون دانست كه لشكر خليفه متعاقب مىرسد در شهر نصيبين توقّف ناكرده عنان عزيمت به صوب آمد منعطف گردانيد . در اين اثنا ، ابن رائق غيبت خليفه را از دار الخلافهء بغداد غنيمت دانسته با جمعى كثير از قرامطه اتّفاق نموده بغداد را غارت كرده در آنجا قرار گرفت ، ليكن دار الخلافه را متعرّض نشد . چون اين خبر به خليفه رسيد بسيار متحيّر و متردّد بماند ؛ چرا كه ، بغداد را قرامطه متصرّف شدند و ناصر الدّوله درآمد نيز درصدد جمع لشكر و حشم درآمده استعداد محاربهء خليفه مىنمود . اتّفاقا ، قبل از آنكه خبر قرامطه و ابن رائق به ناصر الدّوله رسد جماعتى از امراى ناصر الدّوله مصلحت چنان ديدند كه با خليفه مصالحه بايد كرد . بنابراين ، ناصر الدّوله پانصد هزار درهم پيش بجكم فرستاده التماس مصالحه نمود . بجكم اين معنى را فوز عظيم دانسته و خليفه نيز خواهان صلح بود . القصّه ، خليفه باز ديار موصل را به ناصر الدّوله ارزانى داشته متوجّه بغداد گشت . چون ابن رائق خبر مراجعت خليفه را شنيد جعفر بن محمّد بن يحيى را پيش بجكم فرستاده التماس صلح نمود . بجكم ابو جعفر را\r\n\r\n","description":"","footnote":"","page_name":" 1791 ","page_number":307},
  {"content":"\r\n\r\nاكرام و تعظيم بسيار نموده او را پيش الرّاضى باللّه برده رسالت ابن رائق رسانيده ولايت حرّان ، ذهاب ، قنسرين و حوالى آنجا جهت ابن رائق گرفته منشور ايالت آن ديار را به اسم ابن رائق حاصل نموده بر دست قاضى القضاة ، ابو الحسين عمرو بن محمّد ، فرستاد . چون قاضى مذكور به بغداد رسيد ابن رائق منشور خليفه را گرفته متوجّه آن ولايات گشت و خليفه در ماه جمادى الاوّل به دار الخلافه نزول اجلال فرمود . و از جمله وقايع اين سال ، مخالفت بالبا بود با خليفه الرّاضى باللّه . حقيقت اين واقعه آنكه بالبا را بجكم ايالت ولايت انبار و نواحى آن داده بود . چون بالبا در انبار قرار گرفت بعد از چند روز بجكم التماس نمود كه شهر رافقه را نيز به او حواله فرمايند تا سر راه ابن رائق را داشته باشد . بجكم اين التماس را نيز مبذول داشته آن مملكت را نيز به او سپرد . چون كار بالبا استحكام پذيرفت شروع در تمرّد و عصيان نموده با ابن رائق مقدّمات خروج را تقديم مىنمود . چون بجكم بر اين حال اطلاع يافت در ساعت لشكرى آراسته تعيين نمود كه بالبا را دستگير نموده به دار الخلافه رسانند . اتّفاقا ، اين لشكر بسرعت هرچه تمام‌تر در پنج روز از بغداد به رحبه رسيدند و بالبا خالى الذّهن به طعام خوردن مشغول بود كه لشكر بغداد خانهء او را غارت كردند . بالبا را چون حال معلوم شد از روى اضطراب گريخته به جانب جولاهه [ - بافنده 
  ] پنهان شد . لشكر خليفه بعد از غارت خانهء او و اتباعش ، در مقام تفتيش و تحقيق او درآمده از خانهء جولاهه او را پيدا كرده به بغداد درآوردند و خليفه به حبس او امر فرمود . و از جمله وقايع اين سال آنكه وشمگير ، برادر مرداويج ، لشكرى عظيم به هم رسانيده متوجّه اصفهان شد . ركن الدّوله بويه تاب مقاومت او نياورده به جانب شيراز رفت ، وشمگير بر اصفهان استيلا يافت و بعد از تسخير اصفهان متوجّه تسخير قلعهء الموت گشت و او را نيز مسخّر ساخته باز به جانب اصفهان مراجعت نمود . و از جمله وقايع اين سال آنكه در ولايت اندلس مغرب اميّة بن اسحاق كه از قبل پادشاه مغرب عبد الرّحمن آمدى ، والى شهر شنترين « 1 » ، كه الحال در دست فرنگ است ، بود به واسطهء عبد الرّحمن آمدى برادر اميّه ، احمد بن اسحاق را كشته بود ياغى گشته پناه به سلاطين جلالقه « 2 » برد . عبد الرّحمن بر اين حال اطلاع يافته متوجّه تسخير ولايت جلالقه گشت . چون عبد الرّحمن اموى به ولايت جلالقه رسيد پادشاه آن ديار ، كه امية بن اسحاق پناه به او برده بود و به مرتبهء وزارت او رسيده نيز استعداد جنگ نموده ، روى به عبد الرّحمن آورده بعد از تلاقى فريقين عبد الرّحمن روى به هزيمت نهاد و خلقى بسيار از لشكر او به قتل رسيد . پادشاه جلالقه\r\n\r\n\r\n","description":"","footnote":"\r\n( 1 ) . شنترين : آخرين شهرى است از حدود اندلس بر كران درياى اقيانوس نهاده و از وى عنبر اشهب خيزد بغايت نيك ، سخت بسيار و اندر حدود مغرب هيچ جايى ديگر نيست ؛ - حدود العالم .\r\n( 2 ) . ق : سلاجقه . جلالقه قومى از اهالى اسپانيا بوده .\r\n","page_name":" 1792 ","page_number":308},
  {"content":"\r\n\r\nمىخواست كه عبد الرّحمن را تعاقب نمايد ، امّا امية بن اسحاق او را مانع آمد و گفت : مسلمانان را در جنگ حيل بسيار است ، مبادا گريختن ايشان از روى مصلحت باشد . مصلحت آن است كه شما خود را از تعاقب ايشان معاف داشته غنايم را جمع كنيد .\r\nالقصّه ، عبد الرّحمن اموى نوبت ديگر در همين سال لشكرى عظيم به هم رسانيده متوجّه جنگ جلالقه گشت . اين نوبت بر ايشان ظفر يافته اضعاف آنچه از مسلمانان به قتل رسيده بود از ايشان به قتل رسانيد و غنايم بسيار به دست آورد و امية بن اسحاق را امان داده پيش خود طلبيد و مرتبهء او را بلندتر از اوّل گردانيد . و در اين سال ، از علماى محدّثين عثمان بن خطاب كه معروف به « ابو الدّنيا » است و او را « اشجّ » « 1 » نيز گويند وفات يافت . عمر او سيصد و چهارده سال بود ؛ چرا كه ، ولادت او در سال اوّل از خلافت خليفهء اوّل بود . او را اشجّ از آن جهت گويند كه در زمان خلافت امير المؤمنين و يعسوب الّدين علىّ بن أبى طالب ، عليه الصّلوة و السّلام ، با پدر خود از بلاد مغرب به قصد ملازمت آن حضرت بيرون آمد و در راه پدرش از تشنگى هلاك شد و او به شرف ملازمت امير المؤمنين رسيد . اتّفاقا ، در اوّل حال كه به شرف پايبوس امير سوار شده متوجّه صفّين بود و او قصد آن كرد كه پاى آن حضرت را ببوسد ، ناگاه ركاب آن حضرت بر سرش خورد و خراشى ظاهر شد . پس آن حضرت فرمود كه قد شّجّ رأسك ، يعنى : سر تو شكست .\r\n\r\n\r\n","description":"","footnote":"\r\n( 1 ) . اشجّ : شكسته سر .\r\n","page_name":" 1793 ","page_number":309},
  {"content":"\r\n . \r\n","description":"","footnote":"","page_name":" 1794 ","page_number":310},
  {"content":"\r\n\r\n\r\nذكر وقايع سال سيصد و هيجدهم از رحلت خير البشر\r\nدر اين سال ، ابو على بن محتاج كه از قبل امير سعيد نصر بن احمد سامانى حاكم خراسان بود ، به اشارهء او با لشكرى آراسته متوجّه جرجان شد ؛ چرا كه ، ماكان بن كاكى « 1 » در جرجان از اطاعت و انقياد امير سعيد بيرون آمده بود . ابو على آنچنان به جرجان رفت كه ماكان بن كاكى مطلقا خبردار نشد . چون ماكان بن كاكى در دور جرجان آب انداخته بود و يك راه بيش نداشت ابو على ناگاه رفته آن راه را بگرفت و مردم چون بىخبر بودند هيچ استعداد و آذوقه نداشتند .\r\nبنابراين ، در لشكر ماكان بن كاكى قحطى عظيم پيدا شد ، چنانچه هر روز هر يكى از لشكريان ايشان را يك مشت كنجد مىداد كه به آن رمق مىگرفتند . چون كار بر ماكان بن كاكى سخت شد از وشمگير كه در آن وقت در رى بود ، مدد مىطلبيد . وشمگير ، شيرج بن نعمان را كه از امراى كبار او بود ، با لشكرى آراسته به جنگ ابو على و مدد ماكان فرستاد . چون شيرج بن نعمان به حوالى جرجان رسيد ديد كه احوال ماكان بن كاكى بسيار پريشان است و او را بى او تنها تاب مقاومت ابو على نيست ، لهذا مصلحت چنان ديد كه ميانهء ابو على و ماكان بن كاكى به مصالحه انجامد . آخر الأمر ، قرار دادند كه ابو على از سر كشتن ماكان بن كاكى درگذرد و او جرجان را به او گذارد . بنابراين قرارداد ، ماكان با مردم خود بيرون آمده به طبرستان رفت و ابو على بر جرجان استيلا يافت « 2 » . و در همين سال ، ركن الدّوله بويه كه از اصفهان وشمگير او را\r\n\r\n\r\n","description":"","footnote":"\r\n( 1 ) . وى برادرزادهء ليلى بن نعمان ملقّب به « المؤيّد لدين اللّه » و « المنتصر لآل رسول الله » است كه از طرف اطروش امارت گيلان را داشت . به عقيدهء دكتر زرّين‌كوب ماكان مثل ليلى سيماى يك شواليهء شرقى را داشت .\r\n( 2 ) . بنا به تصريح اشپولر ( تاريخ ايران . . . ، ص 165 ) ابو على در بيست و چهار دسامبر نهصد و چهل ميلادى ، بيست و -\r\n","page_name":" 1795 ","page_number":311},
  {"content":"\r\n\r\nبيرون كرده بود ، متوجّه واسط شد و برادرش ، معزّ الدّوله ، در اهواز مىبود . چون ركن الدّوله به حوالى واسط رسيد بريدى كه والى آنجا بود ، استعداد محاربهء او مىنمود كه به يك ناگاه خليفه ، الرّاضى باللّه ، با لشكرى عظيم از بغداد بيرون آمده متوجّه دفع ركن الدّوله شدند .\r\nركن الدّوله از كثرت ايشان انديشيده به جانب اهواز مراجعت نمود . و چون خبر به او رسيد كه وشمگير اكثر سپاه خود را به مدد ماكان به جرجان فرستاده و در اصفهان لشكرى چندان نيست فرصت غنيمت دانسته متوجّه اصفهان گشت و به مجرّد رسيدن شهر را فتح كرد و هفده امير وشمگير را دستگير نمود . و در اين سال ، بجكم دختر ابو عبد اللّه بريدى را به نكاح خود درآورده قرار دادند كه ابو عبد اللّه بريدى متوجّه اهواز شده [ 216 الف 
  ] ركن الدّوله را از آنجا بيرون كند و بجكم از بغداد به قصد تسخير بلاد جزيره و موصل بيرون رود . بنابراين ، بجكم متوجّه به آن جانب گشت و ابو زكريا نام شخصى را پيش ابو عبد اللّه بريدى فرستاد تا او را بسرعت تمام از واسط به اهواز برد . چون ابو زكريا نزد بريدى رفت ، هرچند كه تحريك مىنمود بريدى اهمال مىورزيد و خيالش آن بود كه چون بجكم از بغداد دور شود خود را به بغداد رسانيده امير الامرايى را بستاند . ابو زكريا چون بر ما فى الضّمير او اطلاع پيدا كرد در ساعت اين مضمون را به بجكم نوشت و بجكم به مجرّد رسيدن مكتوب ابو زكريا سوار شده متوجّه بغداد گشت . چون به بغداد رسيد تهيهء سفر واسط نموده متوجّه آن صوب گشت و در بيستم شهر ذيقعده به واسط رسيده بريدى را به دست آورده از وزارتش معزول ساخت و منصب او را به ابو القاسم سلمان بن الحسن المخلدى داد . و از عجايب امور آنكه يكى از كتّاب كه خدمت حضور « 1 » مىكرد ، در اين سفر روزى در كشتى پيش بجكم نشسته بود و بجكم در ضبط راههاى واسط مبالغهء بسيار داشت كه مبادا كسى خبر به عبد اللّه بريدى رساند . و چون از بغداد به كشتى مىرفت ناگاه كبوترى از هوا پايين آمده ميانهء بجكم و آن وزيرش قرار گرفت .\r\nچون آن كبوتر را گرفتند ديدند در بالش مكتوبى بسته . چون باز كردند ديدند خط آن وزير است كه به عبد اللّه بريدى نوشته و او را از توجّه بجكم و كاتب به واسط و ساير حالات اعلام كرده . بجكم آن خط را مشاهده نموده متعجّب شد ، پس فرمود تا خط را به دست آن كاتب دادند و از وى پرسيدند كه : اين خط كيست ؟ گفت : خط من . بجكم گفت تا او را همانجا پاره‌پاره كردند . و در اين سال ، ابن رائق بعد از تسخير ولايت حمص و شام متوجّه تسخير رمله\r\n\r\n\r\n","description":"","footnote":"\r\n- يكم ربيع الاوّل سيصد و بيست و نه در اسحاق‌آباد نزديك دامغان كشته شد . نيز ؛ - ابن مسكويه ، تجارب الأمم ، ج 2 ، ص 3 تا 6 ؛ ابن اسفنديار ، تاريخ طبرستان ، ص 219 ؛ گرديزى ، زين الأخبار ، ص 31 .\r\n( 1 ) . اين منشى مخصوص بجكم برادر بريدى ، حاكم واسط ، بود .\r\n","page_name":" 1796 ","page_number":312},
  {"content":"\r\n\r\nشد و بعد از تسخير رمله قصد عريش معز نمود . در آنجا اخشيد « 1 » بن محمّد بن طغج مىبود .\r\nالقصّه ، ميان اخشيد و ابن رائق كارزار قائم گشت . بعد از مقاتله و محاربه اخشيد روى به هزيمت آورد و لشكريان ابن رائق شروع در غارت كردند . در اين محل اخشيد فرصت غنيمت دانسته با جمعى از شجاعان و دليران خود مراجعت نموده خود را به ابن رائق زد . چون بنابر تفرقهء لشكر طاقت مقاومت او نداشت منكوب و مخذول روى به هزيمت آورده يك جلو تا به دمشق رفت و اخشيد برادر خود ، ابو نصر بن طغج ، را با لشكرى انبوه در پى ابن رائق فرستاد . ابن رائق چون از اين حال خبر يافت خود را مستعدّ ساخته به قصد جنگ ابو نصر بن طغج از دمشق بيرون آمد و در چهارم شهر ذيحجّة الحرام در ما بين رمله و دمشق تلاقى فريقين روى نمود . بعد از كارزار بسيار ، ابو نصر بن طعج در معركه به قتل رسيد و از اخشيديان جماعتى قليل همه به حال مفلوكان روى به مصر نهادند . ابن رائق ، ابو نصر را تكفين نموده به اعزاز و اكرام تمام به جانب مصر پيش برادرش ، اخشيد ، فرستاده عذرخواهى نمود و پسر خود را همراه فرستاد كه اگر خاطر شما خواهد پسر مرا به عوض برادر خود كه در جنگ كشته شده ، بكشيد . اخشيد عذر او را قبول كرد و پسرش را خلعت پادشاهانه پوشيده به اعزاز و اكرام تمام پيش پدرش فرستاد و مهمّ ايشان به صلح انجاميد به قرار آنكه سرحدّ رمله آنچه جانب شام است از براى رائق باشد و از رمله به طرف مصر از آن اخشيد . و در پانزدهم شهر ربيع الاوّل اين سال خليفه ، الرّاضى باللّه ابو العباس احمد بن مقتدر وفات يافت . مدّت عمر او سى و يك سال و دو ماه بود و زمان خلافتش شش سال و دو ماه و ده روز . مادر او كنيزك روميه بود كه او را « ظلوم » گفتندى « 2 » .\r\nدر اكثر تواريخ آمده كه الراضى باللّه از جمله خلفاى عباسيّه است كه به ادب و فضل و شعر و سخا و حسن صورت ممتاز بود « 3 » . در باب اعزاز و اكرام ارباب فضل و اصحاب دانش غايت مبالغه مىنمود و در جود و سخا به مرتبه‌اى بود كه اكثر ندماى او از غايت شرم و حيا به مجلس او كم مىآمدند . از سخنان اوست كه : نديمان ما برادران مااند كه خاطر ما را به لطايف و ظرايف شاد مىگردانند . پس ما نيز اگر دل ايشان را به انعام و احسان شاد گردانيم عجيب و بديع\r\n\r\n\r\n","description":"","footnote":"\r\n( 1 ) . اخشيد به معنى ملك الملوك ؛ شاه شاهان است . زركلى در الأعلام ( ج 7 ، ص 44 ) در اين باب توضيح داده است .\r\n( 2 ) . نام مادر الرّاضى باللّه در تاريخنامهء طبرى ( ج 2 ، ص 1315 ) به نادرست « راحم » آمده است .\r\n( 3 ) . هندوشاه نخجوانى نويسد : « الرّاضى باللّه . . . شاعر و فصيح و ذكى و عاقل و متفرّد شد به چيزها [ يى 
  ] كه بعد از او هيچ خليفه آن نداشت ؛ يكى آنكه اشعار او را مدوّن كردند ، و پيش از او هيچ خليفهء عباسى را ديوان شعر نيست ؛ ديگر آنكه تدبير ملك خويش مىكرد و به استشارت وزرا محتاج نمىشد ؛ و ديگر آنكه روز آدينه را بر منبر خطبه كرد و هيچ خليفه را بعد از او آن اتّفاق نيفتاد . . . » ؛ - تجارب السّلف ، ص 216 . و نيز در باب نمونهء اشعار وى ؛ - ابن أثير ، الكامل ، ج 14 ، ص 87 به بعد .\r\n","page_name":" 1797 ","page_number":313},
  {"content":"\r\n\r\nنيست « 1 » . آورده‌اند كه چون الرّاضى باللّه خليفه شد به عرض او رسانيدند كه قاهر مخلوع و مكحول ، در حين قتل مونس بليق ، و پسرش اموال ايشان را گرفته ذخيره نهاده است . الرّاضى باللّه فرمود تا القاهر باللّه را به انواع شكنجه‌ها تعذيب نمودند . چون بعد از آزار بسيار ، ظاهر شد كه آنچه در باب او به عرض رسانيدند محض افترا و بهتان بود الرّاضى باللّه با قاهر در مقام تلطّف و ترحّم درآمده او را در سلك نديمان خود منسلك گردانيد و هر روز او را به نوازشهاى پادشاهانه نوازش مىنمود تا آنكه آخر الأمر ، باز او را از نظر انداخت و كارش به جايى رسيد كه در كوچه‌ها گدايى مىكرد . سبب رنجش الرّاضى باللّه از القاهر باللّه در مرتبهء ثانيه آن بود كه القاهر باللّه قبل از ايّام خلافت باغى داشت در غايت صفا و نزاهت مشحون به انواع اشجار و اصناف اثمار ، و در صحن آن باغ اقسام طيور خوش الحان گذاشته بود . القصّه ، باغى بود كه در آن وقت در بغداد ، بلكه در عراق عرب ، مثل آن باغ نشان نمىدادند . و قبل از ايّام خلافت ، القاهر باللّه اكثر اوقات در باغ به عيش و طرب اوقات مىگذرانيد . الحال چون نوبت خلافت به الرّاضى باللّه رسيد او نيز اكثر اوقات با ندما و طرفا ، كه يكى از آنها القاهر باللّه بود ، در آن باغ به سر مىبرد و القاهر باللّه به واسطهء خبث باطن كه داشت از اين معنى بسيار آزرده‌خاطر مىبود و مىگفت كه : هرگز نگذارم كه باغى كه به كدّ يمين و عرق جبين ساختم الحال ايشان در آنجا به عيش و طرب روزگار مىگذرانيده باشند و من از حظّ آن محروم باشم . بنابراين ، روزى به الرّاضى باللّه گفت : چون امير المؤمنين در شأن من اين همه انعام و احسان مىفرمايد و مرا هر روز به نوازش خاص مىنوازد من نيز مىخواهم كه هرچه داشته باشم فداى امير المؤمنين سازم . اكنون مرا در اين باغ گنجى است ، امّا تعيين موضع آن نمىتوانم كرد « 2 » . الرّاضى باللّه فرمود تا تمامى آن باغ را بكندند و از همه جا به آبش رسانيدند . هيچ چيز ظاهر نشد . معلوم شد كه القاهر باللّه دروغ گفته . چون از وى پرسيدند كه : تو را باعث بر اين دروغ گفتن چه بود ؟ گفت : سرور و خوشحالى تو از اين باغ مرا بر آن داشت كه اين باغ را ويران كنم .\r\n\r\n\r\n","description":"","footnote":"\r\n( 1 ) . الرّاضى باللّه در صله دادن به نديمان خويش از جمله محمّد بن يحيى صولى و ابن حمدون ، از رفتار ابو العباس سفّاح تأسّى مىكرد و هيچ آوازخوانى يا ساززنى را نيز بىصله نمىگذاشت ؛ - مسعودى ، مروج الذّهب ، ج 2 ، ص 712 .\r\n( 2 ) . القاهر باللّه در اين زمان از دو چشم نابينا بود .\r\n","page_name":" 1798 ","page_number":314},
  {"content":"\r\n\r\n\r\nذكر وقايع سال سيصد و نوزدهم از رحلت خير البشر\r\nاز جمله وقايع اين سال ، خلافت المتقى باللّه ابو اسحاق بن ابراهيم المقتدر باللّه است . تفصيل اين قضيّه آنكه چون الرّاضى باللّه به علّت استسقا وفات يافت بجكم امير الأمرا كه در آن وقت در واسط بود ، از آنجا خود را به بغداد رساند تا با بنى هاشم و عباسيان و علما و قضاة و اشراف و اعيان اتّفاق نموده با يكى از اولاد عباس كه لايق منصب خلافت باشد ، بيعت كنند « 1 » . پس اكابر و اعيان بغداد بعد از مشورت صلاح چنان ديدند كه سزاوار اين منصب عظيم القدر غير از ابراهيم بن مقتدر كسى ديگر نيست . چون اكابر بغداد خواستند با المتّقى باللّه بيعت كنند گفت :\r\nمن بىرضاى عمّ خود ، القاهر باللّه ، اين كار اختيار نمىكنم ؛ چه ، القاهر باللّه تا اين زمان خود را از خلافت خلع نكرده . چون اين سخن به سمع قاهر رسيد در شأن متقّى دعاى خير كرد و گفت :\r\nاگرچه از برادرت ، الرّاضى باللّه ، نسبت به من تعدّى و حيف بسيار رسيد ، امّا به واسطهء همين حفظ ادب من خود را از خلافت خلع كردم و راضى را از آنچه نسبت به من كرده حلال كردم .\r\nپس در روز چهارشنبه ، بيستم شهر ربيع الاوّل « 2 » ، مجموع اكابر و اعيان و امرا و وزرا المتقّى باللّه را به دار الخلافه حاضر ساخته با او بيعت كردند و المتقّى باللّه قبل از بيعت بر سرير خلافت دو ركعت نماز ادا فرمود و بعد از آن ، مردم به بيعت او درآمدند . و در روضة الصّفا مسطور است\r\n\r\n\r\n","description":"","footnote":"\r\n( 1 ) . ابن خلدون تفويض خلافت را از طرف اعيان و وزرا به المتقّى باللّه منوط به آمدن نامه‌اى از سوى بجكم ، كه در واسط بود ، مىداند كه آن هم توسط كاتبش ابو عبد اللّه كوفى برسيد و همه در نزد وزير ابو القاسم سليمان بن حسن جمع شدند و به اين مهّم اقدام كردند ؛ - العبر ، ج 2 ، ص 635 ؛ ابن أثير ، الكامل ، ج 14 ، ص 89 .\r\n( 2 ) . مسعودى در مروج الذّهب ( ج ، 2 ، ص 715 ) دهم ربيع الاوّل را قيد كرده و ابن خلدون در العبر ( ج 2 ، ص 635 ) پانزدهم همين ماه را .\r\n","page_name":" 1799 ","page_number":315},
  {"content":"\r\n\r\nكه بعد از انعقاد بيعت المتقّى باللّه بجكم از واسط كسان خود را به بغداد فرستاد تا آنچه به خليفه تعلّق داشت از اسبان راهوار و شتران تيزرفتار و امتعهء نفيسه جهت او ضبط نمودند و المتقّى باللّه در آن باب مضايقه نفرمود ، امّا بجكم بعد از اين بىادبى به اندك روز در همين سال به قتل رسيد و سببش آن بود كه در اين وقت كه عبد اللّه بريدى به استقلال حاكم بصره بود با بجكم اظهار مخالفت كرد و بجكم ، توزون « 1 » را كه از كبار امراى او بود ، با لشكرى بسيار به جنگ ابو عبد اللّه بريدى فرستاد . بعد از تلاقى فريقين توزون شكست يافته و بجكم چون اين خبر شنيد در ساعت خود با لشكرى آراسته متوجّه آن صوب گشت تا از بريدى انتقام كشد .\r\nاتّفاقا ، در اين اثناى خبر به او رسيد كه بار ديگر ميانهء توزون و ابو عبد اللّه جنگ عظيم روى نمود و توزون مظفّر گشت و بريدى به هزيمت رفت . پس بجكم از نيمهء [ 216 ب 
  ] راه به جانب واسط مراجعت نمود . و در اثناى راه به موضعى رسيد كه شكار بسيار داشت . او با جماعتى قليل متوجّه شكار گشتند . هنوز به شكارگاه نرسيده بودند كه خبر به او رسانيدند كه اينجا « 2 » جماعتى از كردان با اموال بسيار مىباشد . بجكم را حرص جمع مال بر اين داشت كه اوّلا ايشان را غارت كند بعد از آن به شكار مشغول گردد . اتّفاقا ، كردان از عزيمت او خبر يافته همه روى به گريز نهادند و بجكم ايشان را تعاقب نموده ، شخصى از آن قوم رسيده تيرى بر وى انداخت ، خطا شد . ديگرى انداخت ، هم به گرد او نرسيد . از اين جهت غضب بر بجكم استيلا يافته از عقب آن كرد بتاخت . در اين اثنا ، غلامى از اكراد رسيده تيرى بر تهيگاه بجكم بزد كه فى الحال از اسب بر زمين افتاد و جان به قابض الارواح سپرد .\r\nچون بجكم از ميان برفت كار بريدى بالا گرفت و امير الامرايى بر وى قرار گرفت ، امّا او ظلم بسيار مىكرد . چون به بغداد آمد بعد از چند روز كس پيش خليفه ، المتّقى باللّه ، فرستاد و از وى پانصد هزار دينار زر طلب داشت و خليفه نمىداد و بريدى مبالغه به حدّى رسانيد كه شروع در تهديد خليفه نمود كه : آيا آنچه به واسطهء نگاه داشتن زر به معزّ و مستعين و مهتدى پيش آمد فراموش كرده‌اى ؟ القصّه ، بريدى خواهى نخواهى از المتّقى باللّه آن زر را گرفت ، امّا بر سپاه قسمت نكرد . بنابراين ، لشكرى بر وى شوريده و بريدى از بغداد بيرون آمده متوجّه واسط گشت و جمعى كثير از لشكريان ترك از وى تخلّف نموده كورتكين « 3 » را بر خود امير ساختند . چون بريدى از بغداد بيرون آمد خليفه كورتكين را خلعت داده به منصب امير الامرايى سرافراز ساخته و كورتكين در اوّل حال تكينك ، غلام بجكم ، را گرفته فرمود تا\r\n\r\n\r\n","description":"","footnote":"\r\n( 1 ) . هر سه نسخه تورون . به قياس مروج الذّهب ( ج 2 ، ص 716 ) ، العبر ( ج 2 ، ص 635 ) ، الكامل ( ج 14 ، ص 92 ) تصحيح شد .\r\n( 2 ) . ابن أثير و ابن خلدون اين محل را « نهرجور » ضبط كرده‌اند .\r\n( 3 ) . كورتكيچ ديلمى . در تجارب الأمم به صورت « كورتكيج بن قاراضى » آمده است .\r\n","page_name":" 1800 ","page_number":316},
  {"content":"\r\n\r\nدر آبش غرق كردند . چون اكثر متابعان كورتكين ديالمه و اتراك بودند ايشان نسبت به مردم بغداد ظلم و تعدّى بسيار مىكردند ، عامّهء خلايق از ايشان شكايت به كورتكين مىكرد و او مطلقا فريادرسى ايشان نمىكرد . بنابراين ، ميانهء عامّهء خلايق بغداد و ديالمه كار به جنگ كشيد و خلقى كثير از جانبين به قتل رسيد . چون خليفه ديد كه كورتكين بسيار بىداد مىكند مكتوبى به ابن رائق كه حاكم شام بود ، نوشته او را طلب داشت . ابن رائق در بيستم شهر رمضان با لشكرى عظيم از شام متوجّه بغداد شد . در راه ميانهء او و ناصر الدّولة بن حمدان بعد از وقوع مقدمات وحشت‌آميز كار به مصالحه انجاميد و ناصر الدّوله از جهت ابن رائق صد هزار درهم فرستاد . و چون ابن رائق به حوالى بغداد رسيد كورتكين استعداد جنگ كرده بيرون آمد ، امّا ابن رائق او را غافل ساخته از جانب غربى بغداد به اندرون شهر درآمد و مردم بغداد به آمدن او خوشحالى نموده خلقى بسيار از عامّهء خلايق به او پيوستند . كورتكين از اين معنى خبر يافته متحيّر و مدهوش بماند و اكثر مردم او از وى جدا شدند و كار او به آنجا كشيد كه وضع تغيير كرده پنهان شد و ابن رائق درصدد تفحّص و تفتيش درآمده او را پيدا كرده در بند نگاه داشت . و از جمله وقايع اين سال آنكه در هفتم ماه جمادى الآخر به واسطهء كثرت رعد و برق گنبد سبز منصور دوانقى كه او را « اعلم دولت عباسيّه » گفتندى ، بيفتاد . از زمان بناى آن گنبد تا زمان افتادن او صد و هشتاد و هفت سال گذشته بود .\r\n\r\n","description":"","footnote":"","page_name":" 1801 ","page_number":317},
  {"content":"\r\n . \r\n","description":"","footnote":"","page_name":" 1802 ","page_number":318},
  {"content":"\r\n\r\n\r\nذكر وقايع سال سيصد و بيستم از رحلت خير البشر\r\nدر اين سال به واسطهء آنكه عبد اللّه بريدى از خراجى كه هر ساله به دار الخلافه مىفرستاد ابا و امتناع نمود ميانهء او و ابن رائق وحشت به هم رسيد و ابن رائق با لشكرى عظيم متوجّه دفع بريدى گشت . چون بريدى از آمدن ابن رائق خبر يافت از مكر و حيله‌اى كه در طبيعت او مخمّر بود فى الحال در مقام ملايمت و انقياد درآمده ابن رائق را به طريق مصالحه بازگردانيد .\r\nچون ابن رائق به جانب بغداد مراجعت نمود بريدى جمعى كثير از سپاه ديالمه و اتراك را با خود متفّق ساخته ايشان را بر اين داشت كه از ابن رائق ارزاق خود طلب نمايند . چون ابن رائق از اداى مرسومات سپاه عاجز آمد جمعى كثير از اتراك از وى جدا شده به بريدى پيوستند . در اين وقت ، بريدى فرصت غنيمت دانسته برادر خود ، ابو الحسين ، را با لشكرى انبوه به جنگ ابن رائق و تسخير بغداد فرستاد . چون ابو الحسين به حوالى بغداد رسيد ابن رائق به دار الخلافه متحصّن گشت و از جانبين به نصب مجانيق مشغول گشتند . ابو الحسين به شهر درآمده شروع در نهب و غارت كرد . ابن رائق چون طاقت مقاومت او نداشت به اتّفاق خليفه ، المتّقى باللّه ، و پسرش ، ابو منصور بن متّقى ، با بيست سوار بيرون آمده روى به موصل نهادند . ابو الحسين از اين معنى خبر يافته به دار الخلافه درآمد و هركه را در آنجا يافت به قتل رسانيد و دار الخلافه را غارت كرد . ابو الحسين بغداد را آنچنان خراب كرد كه فوق آن متصوّر نبود .\r\nو در اين سال ، در بغداد قحطى به مرتبه‌اى رسيد كه يك كر گندم به دويست دينار سرخ رسيد و يك كر جو به صد دينار رسيد و آخر الأمر ، گندم به سيصد دينار رسيد . القصّه ، چون خليفه ، المتقى باللّه ، با ابن رائق به تكريت رسيدند سيف الدّوله ، برادر ناصر الدّوله ، از موصل به مدد ايشان رسيده بعد از ملاقات مصلحت چنان ديد كه به اتّفاق به موصل رفته ناصر الدّوله را\r\n\r\n","description":"","footnote":"","page_name":" 1803 ","page_number":319},
  {"content":"\r\n\r\nهمراه بياورند . چون به حوالى موصل رسيدند ناصر الدّوله تحف و هداياى نفيسه جهت خليفه و پسرش فرستاد و جهت ابن رائق آنچه لايق او بود فرستاد ، امّا خود به ديدن خليفه - از جهت توهّمى كه از ابن رائق داشت ، نيامد . بنابراين ، خليفه متقّى پسر خود ، ابو منصور ، را با ابن رائق به ديدن ناصر الدّوله فرستاد . چون پسر خليفه به منزل ناصر الدّوله رسيد ، ناصر الدّوله زر بسيار بر پسر خليفه نثار كرد و بعد از ساعتى ، ابو منصور بن متقى از مجلس برخاست و ناصر الدّوله قدرى راه در جلو او پياده رفت و وداع نمود . چون ابن رائق خواست كه سوار شود ناصر الدّوله گفت : تو ساعتى باش تا ما در باب اين مهمّ كه خليفه را پيش آمده باهم فكرى كنيم . ابن رائق گفت : چون من همراه پسر خليفه آمدم مناسب آن است كه همراه او بروم و روز ديگر به خدمت رسيده باهم مشورت خواهيم نمود . ناصر الدّوله دست دراز كرد و آستين ابن رائق را گرفت و ابن رائق دست خود را آنچنان بكشيد كه آستينش پاره شده در دست ناصر الدّوله بماند . بنابراين ، ابن رائق از روى اضطراب خواست كه بر اسب خود سوار شود كه ناگاه پايش از ركاب لغزيده درافتاد و ناصر الدّوله به ملازمان خود اشاره كرد كه كار او را تمام كنند . القصّه ، ابن رائق را در همانجا پاره‌پاره كردند « 1 » . اين قضيّه در بيست و سيّم « 2 » ماه رجب اين سال روى نمود .\r\nچون اين خبر به خليفه رسيد فى الحال جهت ابن حمدان خلعت فرستاد و او را در اين روز ملقّب به « ناصر الدّوله » گردانيده امير الأمرا ساخت و برادرش ، ابو الحسن علىّ [ بن عبد اللّه بن حمدان 
  ] ، را به « سيف الدّوله » ملقّب گردانيد . و چون خبر قتل ابن رائق به اخشيد بن طغج ، كه والى مصر بود ، رسيد فى الحال متوجّه دمشق گشت و آنجا را از نايب ابن رائق ، محمّد بن يزداد ، بىجنگ و وحشت گرفت . و چون اين خبر به بغداد رسيد جمعى كثير از اتراك كه به واسطهء عداوت ابن رائق از خليفه جدا شده به ابو الحسين بريدى پيوسته بودند از بريدى جدا شده متوجّه ملازمت خليفه شدند . خليفه به استظهار ايشان و به اتّفاق ناصر الدّوله متوجّه بغداد شدند . ابو الحسين بريدى چون از توجّه خليفه خبر يافت در ساعت بغداد را گذاشته راه واسط پيش گرفت . و در ماه شوّال اين سال ، خليفه با ناصر الدّوله با لشكرى انبوه به بغداد درآمدند .\r\nناصر الدّوله فى الحال برادر خود ، سيف الدّوله ، را با لشكرى آراسته به جنگ بريديان فرستاد .\r\nسيف الدّوله در حوالى مداين به ابو الحسين بريدى رسيده ميانهء ايشان كارزار درگرفت . بعد از آنكه چند روز در ميانهء ايشان محاربه و مقاتله استمرار يافت ، ابو الحسين بريدى طاقت مقاومت نياورده روى به گريز نهاده پيش برادر خود ، ابو عبد اللّه ، بريدى رفته و ابو عبد اللّه\r\n\r\n\r\n","description":"","footnote":"\r\n( 1 ) . براى اطلاع اجمالى از احوال ابن رائق ؛ - على اكبر فياض ، تاريخ اسلام ، ص 206 به بعد .\r\n( 2 ) . الكامل : دوشنبه بيست و يك ماه رجب .\r\n","page_name":" 1804 ","page_number":320},
  {"content":"\r\n\r\nبريدى برادر خود را با لشكرى تازه بازگردانيده به جنگ سيف الدّوله فرستاد . اين نوبت سيف الدّوله شكست يافت امّا در اين اثنا ، ناصر الدّوله خود با لشكرى عظيم به مدد برادر خود رسيده جماعتى كثير از امراى بريديّه را به قتل رسانيده و جماعتى كثير را اسير گرفت و سيف الدّوله تعاقب فراريان نمود . ابو عبد اللّه بريدى چون طاقت مقاومت ايشان نداشت واسط را گذاشته متوجّه بصره گرديد و سيف الدّوله در بصره قرار گرفت و ناصر الدّوله در سيزدهم شهر ذيحجّه [ 217 الف 
  ] با اسيران بسيار كه از مردم ابو عبد اللّه بريدى به دست آورده بود ، به بغداد درآمد . مردم بغداد از اين سبب بسيار خوشحال گرديدند ؛ چرا كه ، از بريديان بسيار آزار كشيده بودند . و از جمله وقايع اين سال آنكه در ماه محرّم اين سال ستارهء ذنب‌دار كه سرش به جانب مغرب و ذنبش به جانب مشرق ظاهر شده ، ذنب او روشنايى بسيار داشت و سيزده روز مانده بود بعد از آن بر طرف گشت . و در همين سال ، روميان به حوالى حلب آمده خلقى بسيار به قتل رسانيدند و پانزده هزار كس اسير گرفتند . و در همين سال ، والى طرسوس به بلاد روم رفت و خلقى بسيار اسير كرده غنايم بىشمار به دست آورده سالما غانما بازگشت . و در اين سال ، مرزبان ديلم از ديسم بن ابراهيم كرد « 1 » كه از ملازمان يوسف بن ابو السّاج بود و بعد از وى بر آذربايجان استيلا يافته ولايت آذربايجان را گرفت و ديسم گريخته به ارمنيه رفت .\r\nغلبّه مرزبان ديلمى بر ديسم كرد آن بود كه بر مذهب خوارج بود و اظهار بغض امير المؤمنين علىّ بن أبى طالب بسيار مىنمود و مرزبان در تشيّع كمال غلوّ داشت . بنابراين ، اكثر مردم آذربايجان از ديسم برگشته به مرزبان پيوستند و ديسم را چون طاقت مقاومت مرزبان ديلمى نماند ناچار آذربايجان را گذاشته پناه به حاكم ارمنيه برد . چون مرزبان در آذربايجان استقلال و تمكّن پيدا كرد وزيرش علىّ بن جعفر با لشكريان وى سلوك ناهموار مىنمود و طمع بسيار از ايشان مىكرد تا آنكه سپاهيان اتّفاق نمودند كه علىّ بن جعفر وزير را بكشند . على از اين معنى خبردار شده درصدد حيلهء خلاصى خود درآمده با مرزبان خاطرنشان كرد كه مبلغى زر از آذربايجان گرفتنى است . اگر امير جمعى از ديلميان را همراه من كند من آن مبلغ را تحصيل نموده به خزانه و اصل سازم . مرزبان فى الحال جمعى از ديلميان همراه علىّ بن جعفر كرد تا به هر خدمتى كه او فرمايد قيام نمايند .\r\nعلىّ بن جعفر به تبريز آمده مردم ولايت تبريز را از ظلم مرزبان ترسانيد و گفت : بر شما معلوم خواهد شد كه مرزبان چه نوع ظالم است و آن مقدار زر از شما خواهد گرفت كه شما\r\n\r\n\r\n","description":"","footnote":"\r\n( 1 ) . ابن حوقل ، ديسم را پسر « شادلوبه » مىنويسد ، ولى گويا اين كلمه نام آن طايفه‌اى بوده كه پدر ديسم از ايشان دختر گرفت ؛ - احمد كسروى ، شهرياران گمنام ، پاورقى ص 54 .\r\n","page_name":" 1805 ","page_number":321},
  {"content":"\r\n\r\nهمه محتاج و گدا شويد . مردم تبريز از اين سخن بسيار متفكّر و متوهّم شدند . آخر الأمر ، علىّ بن جعفر با ايشان گفت : مصلحت آن است كه شما باز ديسم را به حكومت خود طلبيد و اين جماعت ديلميان را كه همراه من‌اند همه را به قتل رسانيد . تبريزيان اين سخن را قبول نموده فى الحال مكتوبى به ديسم كرد نوشته او را طلب داشتند و آن جماعت ديلمى را بكشتند و چون ديسم به حدود تبريز رسيد مردم تبريز همه به او پيوستند . مرزبان دانست كه اين فتنه از وزير او شده ، امّا چون دسترسى بر وى نداشت ناچار غمض عين نموده درصدد جمع سپاه آمده به اندك روز سپاه به هم رسانيده متوجّه تبريز گشت و شهر را محاصره نمود . از جانبين هر روز در جنگ جمعى كشته مىشدند . مرزبان چون ديد كه به جنگ اين شهر گرفتن بسيار مشكل است و علىّ بن جعفر وزير كه در تبريز است ، هر روز جماعتى كثير از لشكريان مرزبان را فريب داده به جانب خود مىبرد ، ناچار شروع در ملايمت علىّ بن جعفر نموده با او عهد و پيمان مستحكم گردانيده او را از جانب خود ايمن و مطمئن ساخت « 1 » تا آنكه آخر الأمر ، به سعى علىّ بن جعفر مهمّ ميانهء مرزبان و ديسم به صلح انجاميد و مرزبان اردبيل را به ديسم ارزانى داشت و خود باز بر آذربايجان استيلا يافت . امّا ديسم بعد از آنكه چند روز در اردبيل سر برد از مكر مرزبان ترسيده التماس نمود كه مرزبان قلعهء طروم را به او بدهد تا ديسم با اهل و عيال خود به آنچه حاصل حوالى آن قلعه است قناعت نموده از سر الكه‌گيرى « 2 » درگذرد .\r\nمرزبان ملتمس او را قبول نموده قلعهء طروم را در وجه معيشت وى بازگردانيد .\r\nدر اين سال ، وشمگير به اطاعت سامانيان درآمد . منشأ آن اين بود كه حسن بن مرزبان پسر ماكان بن كاكى بعد از كشته شدن ماكان بن كاكى ، وشمگير ، حسن را به اطاعت خود دعوت كرد .\r\nحسن در آن وقت در ساريهء آمل بود . چون پيغام وشمگير به وى رسيد بسيار دشنام داد .\r\nوشمگير از اين جهت لشكرى برداشته متوجّه ساريه گشت . حسن بن مرزبان چون خبر توجّه وشمگير را شنيد از ابو على بن محتاج كه نايب خراسان بود ، از قبل سامانيان ، امداد خواست .\r\nبنابراين ، هنوز وشمگير در گرد ساريه قرار نگرفته بود كه ابو على بن محتاج با لشكرى عظيم وشمگير را محاصره نمود . وشمگير در ميانهء حسن بن مرزبان و ابو على بن محتاج متحيّر ماند .\r\nآخر الأمر ، ابو على بن محتاج پيش وشمگير كس فرستاد كه : اگر تو اطاعت امير سامانى قبول كنى ميانهء تو و حسن بن مرزبان مهمّ به صلح مىانجامد ، و الّا كار تو بسيار مشكل خواهد بود .\r\nوشمگير چون ناچار بود اطاعت سامانيه قبول كرده قرار به آن دادند كه وشمگير از آنجا\r\n\r\n\r\n","description":"","footnote":"\r\n( 1 ) . ابن أثير مىنويسد : « . . . او [ - علىّ بن جعفر 
  ] خواهش كرد كه جز سلامت و ترك وزارت و گوشه‌نشينى چيزى نمىخواهد ، او [ - مرزبان 
  ] هم اجابت كرد و براى او قسم خورد . » ؛ - الكامل ، ج 14 ، ص 107 .\r\n( 2 ) . الكه : لفظ تركى است به معناى كشور ، ناحيه ، بلد ؛ - لغتنامهء دهخدا .\r\n","page_name":" 1806 ","page_number":322},
  {"content":"\r\n\r\nمتوجّه ملازمت امير نصر بن احمد سامانى گردد . حسن بن مرزبان به اين مصالحه راضى نبود ، امّا چون ابو علىّ بن محتاج ميل آن داشت حسين نيز قبول كرد و پسر وشمگير سالار نام ، را حسن پيش خود نگاه داشت .\r\n\r\n","description":"","footnote":"","page_name":" 1807 ","page_number":323},
  {"content":"\r\n . \r\n","description":"","footnote":"","page_name":" 1808 ","page_number":324},
  {"content":"\r\n\r\n\r\nذكر وقايع سال سيصد و بيست و يكم از رحلت خير البشر\r\nدر اين سال ، جماعتى از اتراك در واسط بر سيف الدّوله حمدان بيرون آمده قصد كشتن او كردند . سيف الدّوله از آن حال خبر يافته در ساعت از واسط بيرون رفته متوجّه بغداد گشت و اكثر سپاه او به توزون ملحقّ گشت . چون ناصر الدّوله در بغداد اين خبر شنيد و قبل از اين او نيز از تركانى كه نوكر او بودند متوهّم مىبود ، فى الحال راه موصل پيش گرفته از بغداد به در رفت و تركان خانهء او را غارت كردند و بسوختند . زمان امير الأمرايى ناصر الدّوله در بغداد سيزده ماه و پنج روز بود .\r\nالقصّه ، چون سيف الدّوله به بغداد رسيد از خليفه ، المتّقى باللّه ، زر طلبيد كه بر سپاه تقسيم نموده متوجّه دفع توزون شود . خليفه جهت او چهار صد هزار درم فرستاد و سيف الدّوله آن را بر لشكر قسمت نمود ، امّا با وجود آن چون خبر توزون به جانب بغداد رسيد بىدرنگ برادر خود ، ناصر الدّوله ، فى الحال از بغداد بيرون آمده راه موصل پيش گرفت . و در بيست و پنجم ماه رمضان اين سال بود كه توزون با شوكتى تمام به شهر بغداد درآمد و خليفه ، المتّقى باللّه ، او را خلعت داده مرتبهء امير الأمرايى به او ارزانى داشت . و در اين وقت ، ابو عبد اللّه بريدى فرصت غنيمت دانسته از بصره ايلغار نموده به واسط آمد و گماشتگان توزون را از آنجا اخراج نمود . توزون چون با خود انديشيد ديد كه اگر فى الحال متوجّه دفع بريدى شود ناصر الدّوله و سيف الدّوله از موصل به بغداد آمده مدد بريدى خواهند كرد و كار بر وى مشكل خواهد شد . بنابراين ، صلاح ديد كه با ايشان دوستى كند . پس ثمال نام غلام معتمد سيف الدّوله را كه در بند توزون بود ، به اعزاز و اكرام پيش سيف الدّوله فرستاد و آل حمدان با او به واسطهء اين نيكويى در مقام دوستى شدند . و در همين سال ، ابن منصور اسحاق بن المتقّى باللّه علويه ،\r\n\r\n","description":"","footnote":"","page_name":" 1809 ","page_number":325},
  {"content":"\r\n\r\nدختر ناصر الدّوله را به عقد نكاح خود درآورد . و در ماه صفر اين سال ، خبر رسيد كه روميان ، ارزن و ميّافارقين را غارت كردند و اكثر مردم آن دو شهر را به اسيرى بردند . بعد از آن در همين سال ايلچى روم پيش المتّقى باللّه آمده التماس آن نمود كه : اگر خليفه منديلى « 1 » كه عيسى روح اللّه روى خود را به آن پاك كرده و صورت روى ايشان در آن منديل نقش بسته و لشكر اسلام قبل از اين منديل را از كنيسهء رها به دست آورده بودند ، جهت ما بفرستد ما جميع بنديان مسلمان را آزاد مىكنيم .\r\nالمتقّى باللّه در آن باب با علما و فقها مشورت كرد . جمعى گفتند كه منديل فرستادن معنى ندارد ؛ چرا كه ، دلالت بر سستى اهل اسلام مىكند و اعتقاد ما به عيسى روح اللّه صواب‌تر است از اعتقاد ايشان به او ، پس ما احقّ و سزاوار باشيم به نگاه داشتن منديل . امّا علىّ بن عيسى وزير گفت : يا امير المؤمنين ، منديل فرستادن براى ايشان و جماعتى كثير از مسلمانان را از بند ايشان خلاص نمودن شرعا و عرفا و عقلا معقول است . امير المؤمنين بايد كه مطلقا در اين باب تأمّل ننمايد ، و از فرستادن منديل هيچ سستى اسلام لازم نمىآيد ؛ چرا كه ، ايشان از روى التماس از ما مىطلبند نه آنكه به طريق عنف و استيلا از ما مىگيرند . المتقّى باللّه را سخن علىّ بن عيسى معقول افتاده فى الحال منديل فرستاد و تمامى اسيران را از بند ايشان خلاص نمود . و از جملهء وقايع اين سال آنكه امير ابو نصر احمد بن اسماعيل سامانى به زحمت سل از عالم فانى به عالم باقى رحلت فرمود . او پادشاهى بود به عدل و كرم موصوف و به شجاعت و ديانت معروف . در عنفوان ايّام جوانى با وجود حصول اسباب كامرانى « 2 » علم زهد و تقوى برافراشته به ترتيب حال سپاه [ 217 ب 
  ] و رعيت مىكوشيد و در ايّام مرض ، كه قريب به يك سال بود ، در دار العباده‌اى كه بر در قصر خود ساخته به وظايف عبادت الهى و اداى سنن حضرت رسالت‌پناهى قيام مىنمود تا آنكه در سن سى و هشت سالگى داعى حقّ را اجابت كرد . ايّام سلطنت او سى سال بود . بعد از فوت وى ، امرا و اركان دولت او پسرش ، نوح بن نصر ، را كه ملقّب به « امير حميد » بود « 3 » بر مسند ايالت نشاندند . « 4 » و از جمله مشاهير شعرا ، رودكى معاصر وى بود و در مدح نوح سامانى اشعار بلاغت شعار نظم مىفرمود . رودكى اصل از ماوراء النهر داشت و نابينا از مادر متولّد شده اما حدّت طبع و جودت ذهن او به مرتبه‌اى بود كه در\r\n\r\n\r\n","description":"","footnote":"\r\n( 1 ) . منديل : دستار ، عمّامه ؛ - دكتر معين ، فرهنگ فارسى .\r\n( 2 ) . قسمت عمدهء كاميابيهاى امير ابو نصر مديون سرداران نامدارى چون سپهسالار حمويه و امير چغانيان ، يا وزيرانى مانند جيهانى و بلعمى بود . البته قدرت و اهتمام خود امير نصر در ايجاد نظم و امنيت نبايد فراموش شود .\r\n( 3 ) . وى بعد از مرگش در ربيع الآخر سال سيصد و چهل و سه هجرى به اين نام ملقّب گشت .\r\n( 4 ) . امارت رسمى امير نوح سامانى شعبان سيصد و سى و يك هجرى است .\r\n","page_name":" 1810 ","page_number":326},
  {"content":"\r\n\r\nهشت سالگى تمامى قرآن را حفظ نمود و آغاز شعر گفتن نمود و به واسطهء حسن صوتى كه داشت متوجّه مطربى گشته در نواختن عود مهارتى تمام به هم رسانيد . و امير نصر به مرتبه‌اى در تربيت او كوشيد كه هيچ پادشاهى بعد از وى شاعرى را بدان درجه رعايت ننموده . گويند رودكى را دويست غلام خدمتكار و چهار صد شتر بار بود . و در ترجمهء اين معنى آورده‌اند كه عدد اشعار رودكى هزارهزار و سيصد بيت بود . و در روضة الصّفا مسطور است كه امير نصر در ايّام حيات خود پسر بزرگ خود ، امير اسماعيل ، را وليعهد كرده بود ، امّا چون ارادهء ازلى به آن تعلّق گرفته بود كه سرير سلطنت به پسر كوچك كه امير نوح باشد ، مزيّب و مزيّن باشد ، امير اسماعيل در ايّام حيات پدر خود وفات يافت و بعد از فوت امير نصر ، نوح به امر سلطنت قيام نموده جميع مهمّات ملكى و مالى را به عهدهء ابو الفضل محمّد بن احمد حاكم « 1 » [ جليل 
  ] واگذاشت . و ابو الفضل احمد بن حمويه كه از معتبران امير نصر بود ، در اوايل سلطنت امير نوح بگريخت . و سببش آن بود كه در آن زمان كه ابو نصر پسر بزرگترش ، امير اسماعيل ، را وليعهد گردانيده بود ابو الفضل حمويه را به نيابت تعيين كرده بود و در آن وقت از ابو الفضل نسبت به امير نوح استخفافى صادر شده بود . بنابراين ، چون سلطنت بر امير نوح قرار گرفت ابو الفضل از آب آمويه گذشته به جانب آمل رفت . امير نوح بعد از اطلاع بر آن امر استمالت‌نامه‌اى نوشته او را از آمل طلب داشت . چون ابو الفضل به بخارا آمد امير نوح در مقام مرحمت و عاطفت او درآمد و سمرقند را به او داد .\r\n\r\n\r\n","description":"","footnote":"\r\n( 1 ) . وزارت اين فقيه معروف دورهء سامانى ، كه ملّقب به « شمس الائمه » بوده و كتابى به نام مختصر كافى در فقه تأليف كرده ( تاريخ بخارا ، ص 132 ) ، نشان مىدهد كه كنار رفتن امير نصر با غلبهء فقها بايد ارتباط داشته باشد ؛ - دكتر زرّين‌كوب ، تاريخ مردم ايران ، ج 2 ، ص 203 . وى كه هنگام وزارت مشهور به « حاكم جليل » بود پس از كشته شدن در سال سيصد و سى و پنج هجرى « حاكم شهيد » خوانده شد .\r\n","page_name":" 1811 ","page_number":327},
  {"content":"\r\n . \r\n","description":"","footnote":"","page_name":" 1812 ","page_number":328},
  {"content":"\r\n\r\n\r\nذكر وقايع سال سيصد و بيست و دويّم از رحلت خير البشر\r\nدر اين سال ، از كبار محدّثين ابو العباس احمد بن محمّد بن سعيد كوفى كه مشهور به « ابن عقده » است ، وفات يافت . از دار قطنى « 1 » منقول است كه بعد از ابن مسعود در حديث مثل ابن عقده پيدا نشد . و مشهور است در ميان محدّثين كه ابن عقده ششصد هزار حديث ياد داشت كه سيصد هزار از آن در فضايل اهل بيت بود و كتب او را ششصد شتر مىكشيد . و در تاريخ ابن كثير شامى آورده كه ابن عقده با اين همه فضايل عيبش آن بود كه در سلك شيعه منتظم بود .\r\nو نيز ابن كثير از بعضى محدّثين نقل مىكند كه چون ابن عقده در مجالس و محافل معايب صحابه نقل مىكرد ما حديث وى را روايت نمىكنيم . و در اين سال ، ميانهء المتّقى باللّه و توزون كه امير الامرا المتقّى باللّه بود ، وحشتى و كدورتى پيدا شد ، و سببش آن بود كه توزون دختر خود را به ابو عبد اللّه بريدى داده با يكديگر متفّق شده ابن شيرزاد را با سيصد غلام از واسط به بغداد فرستاد . ابن شيرزاد در بغداد تعدّى بسيار مىكرد و در هيچ امرى از امور مراجعت به خليفه نمىنمود . از اين جهت خليفه ، المتّقى باللّه ، از توزون رنجيده با اهل و اولاد و متابعان « 2 » خود از بغداد بيرون آمده متوجّه موصل گشت تا به اتّفاق بنى حمدان ، توزون را از ميانه بردارد . چون خليفه به تكريت رسيد سيف الدّوله به استقبال او آمد و بعد از سيف الدّوله\r\n\r\n\r\n","description":"","footnote":"\r\n( 1 ) . دار قطنى : على بن عمر بن احمد بن مهدى بغدادى دار قطنى شافعى يا شيعى . كنّيت او « ابو الحسن » بود . حافظ ، فقيه ، محدّث ، و فاضل بود و در مذهب شافعى تفقّه كرده و در علم حديث بر تمام معاصران خويش برترى يافته بود .\r\nمرگ وى به سال سيصد و هشتاد و پنج هجرى بود ؛ - ريحانة الأدب ، ج 2 ، ص 6 .\r\n( 2 ) . ابن أثير نام تمام كسانى كه همراه المتقّى باللّه بغداد را به قصد موصل ترك كرده بودند آورده است ؛ - الكامل ، ج 14 ، ص 124 .\r\n","page_name":" 1813 ","page_number":329},
  {"content":"\r\n\r\nناصر الدّوله نيز در تكريت به ملازمت خليفه رسيد . امّا ابن شيرزاد بعد از بيرون رفتن خليفه از بغداد شروع در ظلم و جور نموده كار به جايى رسانيد كه اكثر مردم بغداد جلاى وطن نموده از شهر بيرون رفتند . ابن شيرزاد حقيقت حال را به توزون اعلام نمود . توزون فى الحال با لشكرى آراسته از واسط متوجّه تكريت شد و به مجرّد رسيدن ميانهء توزون و سيف الدّوله كه پيشتر از ناصر الدّوله از تكريت به جانب بغداد آمده بود ، جنگ درگرفت . بعد از كارزار بسيار سيف الدّوله روى به هزيمت نهاده به معسكر برادر خود ، ناصر الدّوله ، پيوست و از آنجا مدد برداشته بار ديگر برابر توزون آمد . اتّفاقا ، اين نوبت نيز توزون فتح نمود و سيف الدّوله آنچنان گريخت كه ناصر الدّوله را خبر نشد . آخر الأمر ، ناصر الدّوله و خليفه ، المتّقى باللّه ، نيز گريختند ؛ چرا كه ، اكثر سپاه ايشان با سيف الدّوله بود .\r\nالقصّه ، خليفه به اتّفاق ناصر الدّوله به نصيبين رفت و سيف الدّوله نيز به ايشان پيوست و توزون به استقلال و شوكت تمام به موصل درآمد و كسان به طلب خليفه فرستاد و ملايمت بسيار با خليفه كرد و مىگفت كه بعد از اين ، از صوابديد خليفه بيرون نخواهم شد . خليفه در جواب او فرستاد كه : صلح با من بىمصالحهء ناصر الدّوله و سيف الدّوله ممكن نيست . آخر الأمر ، توزون با ناصر الدّوله مصالحه كرد به شرط آنكه ناصر الدّوله هر ساله از ولايت جزيره و موصل سه هزارهزار و ششصد هزار درم به بيت المال رساند . ناصر الدّوله اين معنى را قبول نموده و توزون از موصل باز متوجّه بغداد شد و خليفه پيش ناصر الدّوله بماند . و از جمله وقايع اين سال آنكه در حين غيبت توزون ، معزّ الدّوله بويه واسط را خالى دانسته متوجّه آنجا گشت و بىجنگ و جدل آن شهر را به تصرّف خود درآورده اعمال توزون را بيرون كرد و خود در آنجا قرار گرفت . اين نوبت چون توزون از موصل به بغداد آمد بىتوقّف در بغداد متوجّه حرب معزّ الدّوله شد . در ميانهء ايشان قريب به ده روز مقاتله و محاربه بود . آخر الأمر ، چون معزّ الدّوله تاب مقاومت نداشت روى به گريز نهاد « 1 » و خلقى بسيار از سپاه او به قتل رسيد و غنايم بىشمار به دست توزون افتاد « 2 » . و چون توزون باز واسط را متصرّف شد به جانب بغداد مراجعت كرد و مرض صرعى كه عادت داشت ، باز معاودت نمود . و در همين سال ، ابو عبد اللّه بريدى برادر اعيانى خود ، ابو يوسف ، را به قتل رسانيد . منشأ آن بود كه ابو عبد اللّه بريدى خزانه‌اش كم شد و سپاه از وى ارزاق طلبيدند و ابو يوسف برادرش خزانه‌اى معمور داشت و ابو عبد اللّه از وى قرض مىخواست . او اندكى به او داد و شروع در مذمّت او كرد و او را\r\n\r\n\r\n","description":"","footnote":"\r\n( 1 ) . بنا به تصريح ابن أثير ، معزّ الدّوله برحسب تبانى كه با بريديها به عمل آمده بود اقدام به تصرّف واسط كرد ، ولى بريديها خلف وعده كردند ؛ - منبع پيشين ، ص 125 .\r\n( 2 ) . از جملهء اسراى ديلميان كه به دست توزون افتاد فرزند داعى علوى بود ؛ - منبع پيشين .\r\n","page_name":" 1814 ","page_number":330},
  {"content":"\r\n\r\nمىگفت كه : تو تدبير كار خود نمىدانى . و از اين جهت ، سپاه ميل به ابو يوسف كردند .\r\nابو عبد اللّه چون ديد كه سپاه ميل به برادر او دارند از ترس آنكه مبادا با او بيعت كنند جمعى از غلامان خود را فرمود تا رفته نيمه شب ابو يوسف را به قتل رسانند . پس ابو عبد اللّه تمامى اموال او را تصرّف نمود . امّا بعد از قتل برادر به هشت ماه خود نيز به زحمت تب گرم بمرد . بعد از وى برادر ديگر او كه او را « ابو الحسين » گفتندى ، قائم مقام او شد ، امّا چون بخيل و ظالم طبيعت بود و سلوك ناهموار با سپاه و رعيّت پيش گرفت بنابراين ، لشكريان قصد قتل او كردند . او بر حقيقت حال اطلاع يافته گريخت و پناه به قرامطه برد . پس به جاى او پسر ابو عبد اللّه ، ابو القاسم بن عبد اللّه ، به حكومت واسط و بصره و اهواز متمكّن گشت « 1 » . و امّا احوال خليفه ، المتقّى باللّه ، به آنجا رسيد كه بعد از چند روز ميانهء او و ناصر الدّوله كدورت واقع شد . بنابراين ، خليفه به توزون چيزى نوشته طالب مصالحه شد . توزون كتابت خليفه را بتعظيم تمام پيش آمده به خط خود نوشت كه : « هركه با خليفه به بغداد خواهد آمد همه را به مناصب ارجمند و مرتبهء بلند سرافراز خواهيم ساخت . » بنابراين ، خليفه متوجّه بغداد شد . و در اين سال ، لشكر روس به آذربايجان درآمد « 2 » و قتل عام كرد و زنان و فرزندان ايشان را به اسيرى گرفت و از آنجا متوجّه مراغه گشتند . اتّفاقا ، موسم ميوه بود و در مراغه باغات بسيار .\r\nچون ايشان به آذربايجان رسيدند در ميانهء ايشان آنچنان وبايى پيدا شد كه اكثر ايشان بمردند و هركه از ميوه مىخورد خود را نمىديد ، و ايشان مرده را با سلاح در گور مىنهادند . چون اين خبر به آذربايجان رسيد مرزبان بن محمّد سوار شده بقيّهء روس را به قتل رسانيده اضعاف مضاعف از آنچه از تبريز برده بودند به دست آورد . و در ماه ربيع الاوّل اين سال ، قيصر روم « 3 » با هشتاد هزار سوار متوجّه شهر رأس العين شد كه از مشاهير بلاد ولايت جزيره است ميانهء حرّان و نصيبين . و اين شهر را رأس العين به واسطهء آن مىگويند كه چشمه‌هاى آب بسيار دارد خصوصا چهار [ 218 الف 
  ] چشمه مشهور دارد كه نامهاى ايشان عين الاس ، عين الصرّار ، عين الرّباحيّه ، و عين الهاشميّه است . از اين چهار چشمه نهر خابور جارى است . القصّه ، ملك روم به اين شهر درآمد و بعد از قتل و غارت بسيار پنج هزار نفس از زن و طفل و غير آن اسير گرفت . و در اين سال ، در بغداد قحط عظيم واقع شد و از بسيارى باران اكثر عمارات بغداد و مساجد و حمامات خراب گشت و خلقى بسيار در زير خانه‌ها هلاك شد . و از جمله وقايع اين سال ، در خراسان يكى آن بود كه امير نوح سامانى ، ابو علىّ بن محمّد ، محتاج را به رى فرستاد ؛\r\n\r\n\r\n","description":"","footnote":"\r\n( 1 ) . چندى بعد يانس ، غلام ابو عبد اللّه ، با كمك سالارى از ديلم به نام روستاباش بر ضد ابو القاسم توطئه كردند ، ولى هر دو به كيفر عمل خود رسيدند و كار ابو القاسم بالا گرفت ؛ - منبع پيشين ، ص 128 .\r\n( 2 ) . مراد شهر بردعه [ - بردع 
  ] آذربايجان است .\r\n( 3 ) . فرمانده سپاه روم دمستق بود .\r\n","page_name":" 1815 ","page_number":331},
  {"content":"\r\n\r\nچرا كه ، آن ولايت را ركن الدّوله ديلمى متصرّف شده بود و ابو على با لشكرى انبوه متوجّه رى گشت . چون به سبزوار رسيد وشمگير كه به قصد ملازمت امير نوح متوجّه بخارا بود ، با او ملاقات نمود . بعد از دو روز ، وشمگير از وى وداع نموده متوجّه بخارا گشت . امير نوح مقدم وشمگير را غنيمت دانسته دقيقه‌اى از دقايق تعظيم او فرو نگذاشت . و در دامغان منصور بن قراتكين كه از جملهء امراى كبار امير نوح بود و او را همراه ابو على كرده بود ، از وى جدا شده متوجّه جرجان گشت . و در آن وقت ، جرجان را حسن بن فيروزان داشت و ميانهء حسن و منصور جنگ شد و منصور شكست خورده به نيشابور رفت . ابو على چون به حوالى رى رسيد ركن الدّوله از شهر رى بيرون آمده در دو فرسخى تلاقى فريقين روى نمود . در وقت صف‌آرايى ، جمعى كثير از لشكريان ابو على از وى تخلّف ورزيده به ركن الدّوله پيوستند . از اين جهت ، ابو على منهزم گشته روى به نيشابور نهاد و تمامى اموال و اسباب او به دست ركن الدّوله افتاد . چون ابو على به نيشابور رسيد وشمگير نيز كه از خدمت امير نوح بازگشته بود ، به او پيوست و حكمى به ابو على رسانيد كه به اتّفاق وشمگير متوجّه جرجان شده حسن فيروزان را از آنجا بيرون كنند . القصّه ، چون وشمگير و ابو على به حدود جرجان رسيدند حسن لشكرى آراسته به استقبال ايشان بيرون آمد و بعد از كارزار بسيار حسن هزيمت يافت و وشمگير بر جرجان مستولى گشت .\r\n\r\n","description":"","footnote":"","page_name":" 1816 ","page_number":332},
  {"content":"\r\n\r\n\r\nذكر وقايع سال سيصد و بيست و سيّم از رحلت خير البشر\r\nدر اين سال ، خليفه ، المتقى باللّه ، از موصل به بغداد آمد و قبل از آمدن او به بغداد اخشيد بن محمّد طغج ، والى ديار مصر ، به طلب او پيش آمده مانند غلامان و خدمتكاران به كمال خضوع و خشوع در پيش خليفه ، المتّقى باللّه ، مىايستاد و در وقت سوارى پياده در جلو خليفه مىرفت . و چون خليفه آهنگ بغداد نمود اخشيد گفت : يا امير المؤمنين ، رفتن شما به بغداد مصلحت نيست ؛ چرا كه ، توزون مردى پرمكر است ، از شرّ او ايمن نتوان بود . صلاح امير المؤمنين آن است كه يا در همين‌جا باشند يا به جانب شام يا مصر توجّه فرمايند تا ما لشكر را جمع كرده متوجّه دفع توزون شويم . و ابو الحسين بن مقله كه وزير خليفه بود ، نيز با اخشيد در اين مصلحت متفّق بود و بنى حمدان نيز المتّقى باللّه را از ملاقات توزون بسيار منع مىنمودند ، امّا المتقى باللّه سخنان ايشان را كه محض از روى نصيحت بود ، گوش ناكرده به ارسال مكاتيب و رسايل با توزون عهود و پيمانهاى مجدّد تازه كرد و توزون سوگندان خورد كه با المتّقى باللّه مخالفت نكند و بدى او نينديشد . و بر اين مضمون نوشته به خطوط علما و قضاة مزيّن ساخته نزد المتّقى باللّه فرستاد .\r\nالقصّه ، المتقّى باللّه به اعتماد تمام متوجّه بغداد گشت و اخشيد با جميع امراى خود تحف و هداياى لايقه بسيار به خليفه فرستادند و از وى وداع نموده متوجّه مصر شدند و المتّقى باللّه از رقّه به كشتى سوار شده روى به بغداد نهاد « 1 » . چون به نهر عيسى رسيد توزون او را استقبال نموده « 2 » ، و\r\n\r\n\r\n","description":"","footnote":"\r\n( 1 ) . بيست و ششم محرّم سال سيصد و سى و سه هجرى .\r\n( 2 ) . بيستم صفر سيصد و سى و سه هجرى . اين ملاقات در محلّ « سنديّه » اتّفاق افتاد .\r\n","page_name":" 1817 ","page_number":333},
  {"content":"\r\n\r\nچون چشم توزون بر خليفه افتاد پياده گشت و قدمى چند در ركاب المتّقى باللّه برفت و المتّقى باللّه او را سوگند داد تا سوار شد . چون خليفه ، المتّقى باللّه ، به لشكرگاه نزول كرد توزون فى الحال اردوى او را به باد غارت و تاراج داده [ چشمان 
  ] او را ميل كشيد و علىّ بن مقله وزير و احمد بن عبد اللّه بن اسحاق را محبوس گردانيد . مدّت خلافت او سه سال و يازده ماه بود ، و زمان حياتش شصت سال . بعد از ميل كشيدن بيست و پنج روز زنده بود . در ايّام حكومت از خلافت جز نامى نداشت .\r\n\r\nذكر خلافت المستكفى باللّه « 1 »\r\nچون توزون متقى را ميل كشيد در دهم شهر صفر اين سال ، توزون با جميع امرا و اعيان دولت عباسيّه با مستكفى - كه در آن وقت در سن چهل و يك سالگى بود ، بيعت كردند و متّقى را در مجلس حاضر ساخته فرمودند تا خود را از خلافت عزل كرده برد و قضيب را به مستكفى بسپرد . و منصب وزارت را به ابو الفرج علىّ بن محمّد سامرى « 2 » ارزانى داشتند . امّا مهمّات وزارت تمامى متعلّق به ابن شيرزاد بود و على سامرى غير از اسم وزارت تصرّف ديگر نداشت . و چون ميانهء مستكفى و فضل بن مقتدر قبل از اين به واسطهء بعضى امور عداوتى و وحشتى استحكام يافته و در اين وقت المستكفى باللّه ، فضل بن مقتدر را طلب مىكرد ، امّا فضل آنچنان مختفى گشته بود كه هرچند مستكفى در باب گرفتن او مبالغه نمود اثرى از وى نيافت . بنابراين ، فرمود تا سراى فضل را كه در كنار دجله بود ، ويران كردند . و از جملهء وقايع اين سال ، فوت القائم بأمر اللّه ابو القاسم محمّد كه دويّم خلفاى علويهء « 3 » مصر است ، بود . ولادت او در شهر سلميهء مغرب بود . در سنهء ثمانين و مأتين هجرى . و مجمل احوال القائم بأمر اللّه آنكه پدرش مهتدى در ايّام حيات خود از اهل بربر و مغرب بيعت او گرفته و در زمان حكومت القائم بأمر اللّه در بلدهء صقليّه مغرب فتنه ظاهر شد و سببش آن بود كه عامل القائم بأمر اللّه [ نامه‌اى به او 
  ] فرستاد كه : « اهل صقليّه از اطاعت و انقياد تو استنكاف و تمرّد مىورزند . » قائم بعد از اطلاع بر مضمون عريضهء سالم ، خليل بن اسحاق را با لشكرى انبوه به مدد سالم بن راشد فرستاد . چون خليل به حدود صقليه رسيد اعيان آن شهر را پيش خليفه فرستادند و گفتند : « ما بندگان فرمانبرداريم ، امّا تحمّل تحكّم سالم نمىتوانيم كرد ؛ چرا كه ، طبيعت او بر ظلم و جور مجبول است . » خليل صورت حال را به عرض القائم\r\n\r\n\r\n","description":"","footnote":"\r\n( 1 ) . نام وى ابو القاسم عبد اللّه بن مكتفى باللّه على بن معتضد باللّه ابو العباس احمد بن ابو احمد موفق بن متوكّل بود .\r\n( 2 ) . هندوشاه نخجوانى نويسد : « . . . امّا حكمى نداشت و وزارت او زود منقضى گشت . » ؛ - تجارب السّلف ، ص 222 .\r\n( 3 ) . مراد خلفاى فاطمى مصر است .\r\n","page_name":" 1818 ","page_number":334},
  {"content":"\r\n\r\nبأمر اللّه « 1 » رسانيد . القائم بأمر اللّه ، سالم را از امارت صقلّيه معزول كرد و ديگرى را به جاى او نصب فرمود . هم در زمان حكومت او فرنگ بر بلاد اندلس غالب شده اكثر ولايات عبد الرّحمن اموى را نهب و غارت كرد و امية بن اسحاق در بلدهء شنترين بر عبد الرّحمن عاصى شده ميانهء ايشان محاربات بسيار واقع شد . آخر الأمر ، قائم لشكرها به نواحى روم و اندلس فرستاد و بر همه ظفر يافت . و ابو يزيد مخلد بن كنداد كه اصل او از بلدهء زناته بود و در بلدهء اباضيه نشو و نما يافته ، در زمان او خروج كرد و در اوايل با سودان و بربر مخالطه كردى و زهد و تقوى ورزيدى تا آنكه اكثر بربريان معتقد او شدند و چندگاه در بلدهء تاهرت معلمى مىكرد و خلايق را به امر معروف و نهى منكر دعوت مىنمود . او مردى كوتاه اعرج يعنى لنگ بود و اكثر اوقات صوف پوشيدى و بر خرى سوار شدى .\r\nالقصّه ، چندان زهد و تقوى ورزيد كه جمعى كثير بر وى جمع شدند و او به زور ايشان بر بعضى بلاد مغرب استيلا يافت . در مذهب « 2 » او عفو و صلح نبود ، بلكه بر هركه ظفر يافتى در حال بكشتى . قائم چون از حال او خبر يافت يكى از امراى خود كه او را « بشرى » گفتندى ، با لشكرى انبوه به دفع او فرستاد . بعد از تلاقى فريقين ، جمعى كثير از متابعان ابو يزيد خارجى به قتل رسيدند و با او چهار صد سوار بماند . لشكريان بشرى شروع در تاراج كردند و ابو يزيد فرصت غنيمت دانسته بر ايشان حمله آورد . بشرى چون سپاهش متفرّق شده بود طاقت مقاومت نياورده بود روى به مدينهء تونس نهاد و ابو يزيد مظفّر و منصور به شهر باجه كه از كبار بلاد مغرب است ، درآمده اكثر اهل آن شهر را حتّى از زن و طفل به قتل رسانيد و شهر را بسوخت . بشرى در شهر تونس رفته بار ديگر مستعد جنگ شده با لشكرى آراسته خود را بر ابو يزيد زد . ابو يزيد بعد از كارزار بسيار روى به هزيمت نهاد و بشرى غنايم بسيار به دست آورده باز به شهر تونس درآمد . چون اين بشارت از بشرى به قائم رسيد بسيار شادمان و خوشحال گرديد و لشكرى ديگر به مدد بشرى فرستاد تا بر عقب ابو يزيد رفته او را مستأصل گرداند .\r\nالقصّه ، نوبت ديگر باز ميانه جنگ واقع شد و پنج هزار نفر بربريان به قتل رسيد و چند امير ابو يزيد را دستگير كرده به مهديه پيش قائم فرستاد و ابو يزيد بعد از اين ، از مجموع بلاد خود\r\n\r\n\r\n","description":"","footnote":"\r\n( 1 ) . در متن گاه « القائم بالله » آمده است . همه‌جا به صورت « القائم بأمر الله » يكنواخت شد . - و .\r\n( 2 ) . ابن أثير مىنويسد : « چون بزرگ شد با گروهى از « نكاريه » آميخت و مذهب آنها را آموخت و پذيرفت . » ؛ - الكامل ، ج 14 ، ص 140 . و عطاملك جوينى ( در جهانگشاه ، ص 160 ) ابو يزيد را سنّى مذهب مىداند كه اشتباه است ، مرحوم علّامه قزوينى در حواشى خود بر اين كتاب اشتباه او را تذكر داده است ؛ - جهانگشاى جوينى ، ص 358 .\r\n","page_name":" 1819 ","page_number":335},
  {"content":"\r\n\r\nلشكرها جمع نموده متوجّه قيروان گشت . در آن وقت در قيروان از قبل قائم خليل ، بن اسحاق بود و او مردى بىدل و ترسناك بود . چون خبر توجّه ابو يزيد را شنيد درصدد ضبط حصار قيروان درآمده كس پيش قائم فرستاد كه لشكرى [ 218 ب 
  ] به مدد او فرستد . ابو يزيد پيش از آنكه مدد قائم به خليل رسد شهر را مسخّر كرد و خليل روى به گريز نهاده به جانبى به در رفت و ابو يزيد يك روز تمام قيروان را غارت كرد . و چون مردم فرياد برمىآوردند كه بلاد اسلام را غارت مىكنيد ، ابو يزيد در جواب ايشان مىگفت كه : چه شد كه بيت المقدّس و مكّه را به منجنيق خراب كرديد ؟ امّا قائم ميسور را با لشكرى انبوه به مدد خليل بن اسحاق فرستاد . چون ميسور به حوالى قيروان « 1 » رسيد جمعى كثير از اهل قيروان به او پيوستند و متوجّه دفع ابو يزيد گشتند . ابو يزيد نيز لشكرى آراسته به جنگ ميسور فرستاد . اتّفاقا ، ميسور كشته شد و سر او را پيش ابو يزيد آوردند . ابو يزيد قيروان را آنچنان خراب كرد كه فوق آن ممكن نبود و از آنجا با لشكرى بىشمار متوجّه مهديّه كه دار السّلطنهء قائم بود ، گشت و در اطراف و جوانب آن لشكرها به تاختن مىفرستادند و قتل و نهب و غارت مىكرد و قائم از جميع قبايل مغرب مثل مهباجه ، زبانيه ، كنابيه و غير آن لشكرها جمع كرده از حصار مهديه بيرون آمده متوجّه دفع ابو يزيد گشت . بعد از كارزار بسيار لشكر قائم به هزيمت رفتند و قائم به قلعهء مهديّه درآمد و ابو يزيد مهديّه را محاصره كرده و كار بر اهل شهر تنگ شد . بنابراين ، مشايخ و ائمّه از شهر بيرون آمده از ابو يزيد امان طلبيدند . امان نداد و به جدّ و جهد تمام به حرب مشغول بود و مدد از جوانب متعارف و متواتر مىرسيد و مردم شهر از غايت گرسنگى به فرياد آمدند و بعضى از شهر بيرون آمده پناه به ابو يزيد بردند . بنابراين ، قائم در انبارها بگشاد و بر سپاه قسمت كرد و خزاين خود صرف ايشان نمود . سپاه قائم از روى قوّت دل و خوشحالى آنچنان كارزار نمودند كه بربريان آن روز به هزيمت رفتند ، امّا روز ديگر باز شكست بر قائم افتاد . چون كار بر قائم تنگ شد تمامى دفاين و خزاينى كه داشت بر لشكريان بخش نموده به اين نيت از حصار شهر بيرون آمد كه يك بار خود را بر ابو يزيد زند اگر كارى پيش رفت هو المراد ، و الّا ترك مهديّه و آن بلاد نموده به جانب مصر رود . اتّفاقا ، بعد از كارزار بسيار ابو يزيد روى به هزيمت نهاد و قائم به عقب او تاخت و مردم شهر خود را بر لشكرگاه ابو يزيد كه پر از نعمت بود ، رسانيده چندان غنايم غير از آذوقه به دست آوردند كه در شمار در نمىآمد . ابو يزيد در اثناى گريختن چند مرتبه برمىگشت و جنگ مىكرد تا آنكه اكثر امراى او متفرّق گشتند و طايفه‌اى به قتل رسيدند . و چون از مقاومت قائم مأيوس گشت با جمعى قليل كه با او مانده\r\n\r\n\r\n","description":"","footnote":"\r\n( 1 ) . قيروان : ولايتى است در ليبى در حدود كشور مصر ؛ - دكتر معين ، فرهنگ فارسى ، بخش اعلام .\r\n","page_name":" 1820 ","page_number":336},
  {"content":"\r\n\r\nبودند ، راه شهر سوسه « 1 » پيش گرفت « 2 » و جماعتى كه در آن شهر از قبل قائم مىبودند درصدد ضبط شهر درآمدند و شرايط حراست و محافظت به جاى آورده منتظر قدوم قائم مىبودند . و ابو يزيد شهر سوسه را محاصره كرده كار به جايى رسانيد كه امروز يا فردا فتح شود كه در اين اثنا ، قائم وفات يافت . مدّت خلافت او دوازده سال و هفت ماه بود و مدّت عمرش پنجاه و پنج سال . از وى هفت پسر ماند : ابو طاهر اسماعيل كه ملقّب به « منصور » شد و بعد از پدر به خلافت نشست ، و ابو عبد اللّه جعفر كه در مصر وفات يافت ، حمزه ، عدنان ، و ابو كنانه با دو برابر ديگر در مغرب وفات يافتند .\r\nالقصّه ، چون قائم وفات يافت پسرش ابو طاهر اسماعيل كه ملقّب به « منصور » بود و به مقتضاى وصيّت قائم وليعهد او بود و سيّم خلفاى علويهء مغرب بود ، فوت پدر را مخفى داشته درصدد قلع و قمع ابو يزيد خارجى درآمد . چون منصور بغايت شجاع و صاحب‌رأى بود ، اوّلا چند كشتى كلان ترتيب داده با لشكرى انبوه به مدد مدينهء سوسه فرستاد . در آن وقت ، ابو يزيد هيزم بسيار جمع كرده تا شهر سوسه را بسوزاند ، ناگاه كشتيهاى منصور به سوسه رسيد .\r\nبه رسيدن ايشان دل اهل سوسه قوى شد و منصور نيز متعاقب با سپاهى گران روان شد و با امراى خود اظهار نكرد كه كجا مىرود . چون ميانهء راه رسيد امرا را معلوم شد كه به سر ابو يزيد مىرود . او را منع كردند . چون در باب منع مبالغه از حدّ گذرانيدند ، منصور ناچار سخن ايشان بشنيد و بازگشت ، امّا جمعى كثير از سپاهيان جلد خود به دفع ابو يزيد فرستاد . ابو يزيد بعد از محاربهء بسيار از ايشان بگريخت .\r\nچون خبر هزيمت او به منصور رسيد فى الحال بر عقب ايشان روان شد . ابو يزيد بعد از هزيمت باز متوجّه قيروان شد . اهالى قيروان او را به شهر راه ندادند . چون منصور به سوسه رسيد معلوم شد كه او به جانب قيروان رفته منصور مانند بازى كه به عقب درّاج پرواز نمايد عنان عزيمت به صوب قيروان منعطف داشت و در راه جمعى كثير از زن و فرزندان ابو يزيد به دست منصور افتاد و همه را مقيّد ساخته به مهديّه فرستاد و در قيروان فرمود تا خندقى ديگر ساختند و از آنجا بر عقب گريختگان روان شد و به دست خود منصور بسيار كس را به قتل رسانيد و منادى فرمود : هركه سر دجّال ، يعنى ابو يزيد ، را بياورد هزار دينار مصرى كه عبارت از ده هزار مثقال طلا باشد ، حقّ السعى او مىدهم . القصّه ، لشكريان منصور مژدهء ده هزار دينار شنيده همچو سيل از اطراف روان شدند . ابو يزيد با وجود شكستگى ، عزيمت آن كرد كه شهر\r\n\r\n\r\n","description":"","footnote":"\r\n( 1 ) . سوسه : به احتمال قوى « سوس اقصى » است كه شهرى است [ از ناحيت مغرب 
  ] بر لب درياى اقيانوس مغربى و آخرين شهر از آبادانى عالم اندر مغرب است ؛ - حدود العالم به نقل از لغتنامهء دهخدا .\r\n( 2 ) . ششم جمادى الثانى سال سيصد و سى و سه هجرى .\r\n","page_name":" 1821 ","page_number":337},
  {"content":"\r\n\r\nباغايه را بگيرد و چند روز آن شهر را محاصره كرد تا رايات منصورى رسيد . از آنجا نيز گريزان شده به سوى مدينهء اشبيليه « 1 » رفت و در كوههاى سخت و راههاى تنگ ناپديد شد .\r\nمنصور خواست كه از عقب او برود ، از سختى راه نتوانست . ابو يزيد به بلاد سودان رفت و به كلمان و هواره فرود آمد . منصور چون منزل او تحقيق كرد بر عقب او روان شد تا او را با مقرّبان و خاصگان در تنگنايى گرفتار كرد و همه را دستگير كرده پيش منصور آوردند .\r\nمنصور ، ابو يزيد را در قفس آهنين كرده دو ميمون با او در قفس رفيق و قرين گردانيد . بعد از چند روز فرمود تا پوست او را پر « 2 » پنبه ساخته در تمامى بلاد مغرب بگردانيدند . بعد از آن ، مرگ پدر آشكار كرد و بشارت آن فتح به همهء بلاد اسلام رسانيدند و عميد بن حرزبانى را كه از منتظران ابو يزيد خارجى بود ، گرفته جميع فضايح و قبايح او بر او شمرد تا به همه مقرّ و معترف شد . بعد از آن ، فرمود تا ريسمانى در پاى او كرده گرد شهر قيروان بگردانيدند . بعد از آن ، گردن او زده جثّه‌اش به باب الرّبيع آويختند و حسن بن على كلبى را به امارت صقليّه فرستاد ؛ چرا كه ، او مردى بزرگ و معتبر بود و روميان او را به واسطهء داد و دهش دوست مىداشتند . در اين اثنا خبر رسيد كه فرقه‌اى از روميان متوجّه جنگ حسن بن على شدند .\r\nمنصور غلام خود ، فوح ، را با سپاهى عظيم به مدد حسن فرستاد . نوح در وقتى رسيد كه روميان بر حسن غالب شده بودند . القصّه ، فوح رسيده بر لشكر روميان از عقب درآمد . روميان متحيّر و مدهوش مانده به هزار حيله از عظماى ايشان را از آن مهلكه خلاص كردند و خلقى بسيار از ايشان به قتل رسيد . ابو جعفر مرورودى بيتى چند در صورت اين واقعه بر منصور انشا كرده است و در آنجا ذكر وليعهدى پسرش ، المعزّ لدّين باللّه ، كرده و گفته اميد مىدارم كه در مكّه و مدينه به نام او خطبه خوانند و دعا و ثناى او بر منابر جميع بلاد مذكور گردد تا بدين مواضع چه رسد . و چنان شد كه او گفته بود ؛ چه صيت خلافت المعزّ لدّين باللّه به اكثر ممالك رسيده و سلاطين آن زمان كه در اكثر اقطار زمين كمر اطاعت و انقياد او در ميان بسته ، در مقام فرمانبردارى مىبودند ؛ چنانچه ، شمّه‌اى از حالت او عن قريب مذكور خواهد شد . ان شاء اللّه تعالى . و از جمله وقايع اين سال ، در خراسان يكى آن بود كه ابو علىّ بن محتاج بعد از آنكه از ركن الدّوله شكست خورده بود ، چنانچه در احوال سال قبل از اين قلمى شد ، در ماه صفر اين سال امير نوح به نيشابور درآمده لشكرى عظيم مرتّب ساخته بار ديگر ابو على را به رى فرستاد .\r\nو در شهر جمادى الآخر ركن الدّوله طاقت مقاومت او نياورده شهر رى بگذاشت و ابو على بر\r\n\r\n\r\n","description":"","footnote":"\r\n( 1 ) . نام باستانى آن ايسپاليس بوده و عرب آن را محرّف ساخته است . ياقوت آن را بزرگترين شهر اسپانيا دانسته و نوشته است كه حمص نيز ناميده مىشود ؛ - معجم البلدان ، ص 280 ، ضميمه .\r\n( 2 ) . متن : « بر » . - و .\r\n","page_name":" 1822 ","page_number":338},
  {"content":"\r\n\r\nرى و نواحى آن استيلا يافته علماى خود را در ساير بلاد جبال « 1 » فرستاد . امير نوح مدّتى در خراسان رحل اقامت انداخته و طايفه‌اى از عوام خراسان از ابو على و نوّاب و عمّال او شكايت كردند . امير نوح ، ابراهيم بن سيمجور دواتى را بر آن ديار والى گردانيد و در رمضان سال مذكور روى به بخارا نهاد . ابو على به واسطهء آنكه امير نوح ولايت خراسان را از وى گرفته به ابراهيم بن سيمجور ارزانى داشت بسيار آزرده شد ؛ چرا كه ، خيال او اين بود كه به سبب اين خدمت ، يعنى اخراج ركن الدّوله از رى ، مرتبهء او پيش امير نوح زياده خواهد شد . اتّفاقا ، خلاف آنچه قرار داده بود [ 219 الف 
  ] به ظهور رسيد . بنابراين ، ابو على برادر خود ، ابو العباس فضل بن محمد ، را به بلاد جبال فرستاد و همدان را به اقطاع او داد و او را قائم مقام خود گردانيد و فضل به نهاوند و دينور رفته تمامى اكراد را به طاعت خود درآورد .\r\n\r\n\r\n","description":"","footnote":"\r\n( 1 ) . كردستان و لرستان .\r\n","page_name":" 1823 ","page_number":339},
  {"content":"\r\n . \r\n","description":"","footnote":"","page_name":" 1824 ","page_number":340},
  {"content":"\r\n\r\n\r\nذكر وقايع سال سيصد و بيست و چهارم از رحلت خير البشر\r\nدر اين سال ، ابو علىّ بن محتاج « 1 » به امير نوح اظهار مخالفت نمود . سببش يكى آن بود كه سابقا مذكور شد و ديگر آنكه چون ابو على تهيّهء لشكر كرده از خراسان متوجّه رى گشت ، امير نوح عارضى فرستاد كه احتياط سپاه ابو على نموده به ايشان مرسوم رساند . ميانهء عارض و ابو على در اين مهمّ مناقشهء بسيار واقع شد . عارض نام بسيارى از متعلّقان ابو على را از دفتر ساقط گردانيد . و يكى ديگر از اسباب مخالفت ابو على آنكه بعد از استخلاص ولايت رى امير نوح شخصى را به ضبط آن ولايت فرستاد و به ابو على نوشت كه در مال دخل نكند . بنابراين ، ابو على كس خود پيش ابراهيم عمّ امير نوح كه به موصل پيش ناصر الدّوله مىبود ، فرستاده او را طلب داشت . او با نود سوار متوجّه عراق شده در همدان به ابو على پيوست . پس به اتّفاق ابو على از همدان متوجّه رى گشته بر مجموع ولاياتى كه در تصرّف ايشان بود ، عمّال و ضابطان خود فرستادند و از آنجا روى به خراسان نهادند . چون امير نوح از صورت واقعه آگاهى يافت با لشكرى انبوه ماوراء النهر از آب آمويه گذشته به مرو آمد . در اين وقت ، اكثر امراى امير نوح و عامهء لشكريان كه از وزير امير نوح ، محمّد بن احمد حاكم ، شكايت و آزردگى خاطر داشتند فرصت يافته به عرض امير نوح رسانيدند كه سبب تمرّد و عصيان ابو على غير از حركات نالايقهء وزير چيزى ديگر نيست . اكنون با وجود آنكه منشأ اينچنين فتنه و فساد گشته از مرسومات مبلغها كم كرده . اگر پادشاه او را به ما مىسپارد خدمت او مىكنيم ،\r\n\r\n\r\n","description":"","footnote":"\r\n( 1 ) . مراد ابو على چغانى فرزند ابو بكر محمّد بن مظفّر بن محتاج چغانى از امراى بزرگ سامانى است كه مدّتى امير خراسان بود و در سال سيصد و بيست و نه هجرى در چغانيان درگذشت . ابو على نيز در سال سيصد و چهل و چهار هجرى در رى به بيمارى و با درگذشت .\r\n","page_name":" 1825 ","page_number":341},
  {"content":"\r\n\r\nو الّا پيش عمّش ، ابراهيم ، مىرويم . امير نوح بالضّروره وزير را به ايشان سپرد و ايشان فى الحال او را به قتل رسانيدند . با وجود آن چون ابراهيم و ابو على نزديك به مرو رسيدند اكثر لشكريان امير نوح از پيش او گريخته به ايشان پيوستند . امير نوح چون اين حالت را مشاهده نمود در خود طاقت مقاومت ايشان نيافته بالضّروره در كشتى درآمده از آب عبور نموده متوجّه بخارا گشت و ابراهيم بر تمامى خراسان استيلا يافت و بعد از ضبط آن مملكت روى به بخارا نهادند . امير نوح بخارا را گذاشته به سمرقند رفت و ابو على به ولايت بخارا درآمده فرمود تا خطبه به نام ابراهيم خواندند . در اثناى اين حال ابو على به واسطهء آنكه به او رسانيدند كه ابراهيم درصدد گرفتن تو است از وى متوهّم شده به جانب تركستان رفت و ابراهيم در بخارا تنها با قراتكين كه از امراى امير نوح بود و ابو على او را در نيشابور گرفته در بند داشت ، بماند . در اين وقت ، قراتكين « 1 » از بند خلاصى يافته به جانب سمرقند پيش امير نوح رفت و ابراهيم از ضبط امور مملكت عاجز آمد . بنابراين ، مقرّر چنين شد كه امير نوح حاكم و ابراهيم لشكركش باشد و هر دو به اتّفاق ، ابو على را از ميان بردارند . مجموع اهالى بخارا اين معنى را پسنديده داشته قاصدان پيش امير نوح فرستادند و امير نوح به مجرّد رسيدن اين قاصد از سمرقند بيرون آمده متوجّه بخارا شد و ابراهيم با لشكر بخارا متوجّه ملازمت او شده در راه با يكديگر پيوسته بر سر ابو على رفتند . بعد از تلاقى فريقين ، ابو على غالب گشت و امير نوح گريخته پناه به كوهستان برد و ابو على بار ديگر خود را بر وى زده بخاريان را متفرّق ساخت و ابو على متوجّه بخارا شده به شهر درآمد و مىخواست كه بخارا را آتش زند كه مشايخ و علما در آن باب از وى شفاعت كردند تا از سر آن اراده درگذشت . پس ابو على برادر امير نوح ، ابو جعفر محمّد بن نصر ، را طلب داشته با او بيعت كرده در تمام آن ولايت خطبه به نام او خواندند . در اين اثنا ، ابو على از بعضى از اعيان لشكر مخالفتى استشمام نموده به بهانهء آنكه به سمرقند مىرود از آنجا بيرون آمده متوجّه چغانيان شد . و در اين وقت ، جمعى به امير نوح نوشتند كه عرصهء مملكت خالى است ، جهت توقّف معلوم نيست . امير نوح فى الحال عنان عزيمت به جانب بخارا معطوف داشت . چون به حوالى بخارا رسيد ابراهيم سامانى و ابو محمّد ، برادر امير نوح ، جميع اكابر و اعيان بخارا به استقبال بيرون آمده ابراهيم و ابو جعفر در مقام اعتذار و استغفار درآمدند . امير نوح عذر ايشان مسموع داشته به بخارا درآمد . و چون بر سرير حكومت متمكّن گشت از امرا اطفال حاجب را كه مادهء فتنه و فساد او بود ، به قتل\r\n\r\n\r\n","description":"","footnote":"\r\n( 1 ) . به احتمال قريب به يقين مراد منصور بن قراتكين است نه خود قراتكين ؛ چه به گفتهء بيشتر مورّخان قراتكين در سيصد و شانزده هجرى ( يا اندكى بعد ) در بست درگذشته است و منصور در سال سيصد و چهل هجرى در نيشابور .\r\n","page_name":" 1826 ","page_number":342},
  {"content":"\r\n\r\nآورد و عمّ خويش ابراهيم را و برادران خود ابو جعفر و احمد را ميل كشيد و منصور قراتكين را به حكومت خراسان فرستاد . مقارن اين حال ، وشمگير از حسن فيروزان گريزان شده به خراسان درآمد و امير نوح منصور كه از كبار امراى او بود ، امر فرمود كه به اتّفاق وشمگير به جانب جرجان رفته آن ولايت را از دست حسن فيروزان گرفته به وشمگير سپار . منصور با لشكرى انبوه متوجّه جرجان گشت و مهّم ميانهء ايشان و حسن فيروزان به صلح انجاميد و حسن فيروزان جرجان را به وشمگير مسلّم داشته از آنجا بيرون رفت . و در همين سال ، توزون وفات يافت « 1 » و شآمت كفران نعمت و نقض پيمان و عهد شامل حال او گشت . بعد از وزارت وى به اتّفاق اكابر و اشراف ، مستكفى ابن شيرزاد را امير الامرا ساختند . ابن شيرزاد فى الحال شروع در ظلم و تعدّى كرده جور او به مرتبه‌اى رسيد كه رعايا از وى به تنگ آمدند و كار بغداد نامضبوط و پريشان گشت . و مقارن اين حال ، يكى از هواخواهان احمد بويه كه در بغداد اعتبارى يافته ، به عمل واسط رفته بود مكتوبى به وى نوشت و احوال پريشانى بغداد را عرض كرده او را به تسخير بغداد تطميع فرمود . احمد چون به واسط آمد بسيار اختلال و اضطراب به حال بغداديان راه يافت . مستكفى خليفه و ابن شيرزاد مختفى گشتند و تركان متفرّق شده اكثر قصد ملازمت ناصر الدّوله نمودند . چون معزّ الدّوله به حوالى بغداد رسيد المستكفى باللّه ظاهر شده جمعى را با تحف و هداياى لايقه پيش ابو الحسين بن بويه فرستاد و از آمدن او اظهار مسرّت و شادى بسيار نمود و گفت : من از خوف اتراك كه به بغداد رفتند مختفى گشتم .\r\nالقصّه ، ابن بويه در دهم شهر جمادى الاولى اين سال [ - 324 رحلت 
  ] به بغداد درآمد و در موضع باب الشّماسه فرود آمد . روز ديگر به ديدن مستكفى آمده با او بيعت كرد . مستكفى او را خلعت لايق داده ملقّب به « معز الدّوله » گردانيد و برادرش على را به « عماد الدّوله » و حسين را به « ركن الدّوله » ملقّب ساخت و فرمان داد تا القاب ايشان را بر دنانير و دراهم نقش نمودند « 2 » . و معزّ الدّوله روزى جهت خليفه پنج هزار دينار مقرّر فرمود . باقى اموال ولايات را نوّاب او متصرّف شدند . چند روز ميانهء خليفه و معزّ الدّوله طريق دوستى و محبّت مسلوك مىبود .\r\nآخر الأمر ، صحبت ميانهء ايشان به كدورت و وحشت انجاميد تا آنكه كار به جايى رسيد كه معزّ الدّوله چشم مستكفى خليفه را ميل كشيد « 3 » .\r\n\r\n\r\n","description":"","footnote":"\r\n( 1 ) . محرّم سال سيصد و سى و چهار هجرى . مدّت شش سال و پنج ماه مقام امير الامرايى داشت .\r\n( 2 ) . توسّل مستكفى خليفهء عباسى به اعطاى لقب به بويه‌ها ، گفت‌وگوى هلاكو خان مغول و المستعصم باللّه ، آخرين خليفهء عباسى ، را پس از فتح بغداد در سال ششصد و پنجاه و چهار هجرى به ذهن متبادر مىكند . اين گفت‌وگو را در جلد سوّم همين اثر مطالعه فرماييد .\r\n( 3 ) . روزى كه خبر ميل كشيدن به چشم المتقّى باللّه به دست توزون به القاهر بأمر اللّه كه قبل از متقى به چشم او نيز ميل -\r\n","page_name":" 1827 ","page_number":343},
  {"content":"\r\n\r\nدر كتب تواريخ سبب وحشت ميانهء معزّ الدّوله و خليفه به چندين روايت مسطور است ، امّا آنچه مسعودى كه از كبار مورّخين است ، آورده آن است كه در ايّام خلافت معزّ الدّوله چون ميانهء بنى حمدان كه در جانب شرقى بغداد و ميانهء معز الدّوله كه با مستكفى در جانب غربى بغداد مىبود ، محاربات و منازعات به تطويل انجاميد ، معزّ الدّوله ، المستكفى باللّه را به موافقت ايشان متّهم داشت ، بلكه او را باعث نزاع و جدال مىدانست . و حافظ ابرو در تاريخ خود در سبب وحشت ميانهء ايشان چنين آورده كه قهرمانه كه در سراى مستكفى اعتبارى تمام داشت انكيز جشنى كرده جمعى كثير از امراى ديلم و اتراك را در آن طوى حاضر ساخت .\r\nمعزّ الدّوله چنين استشمام كرد كه غرض از اين جمعيت و جشن آن است كه او را بگيرند . بنابراين ، جمعى از سرهنگان ديالمه را اشارت فرمود تا در همين مجلس المستكفى باللّه را بگيرند .\r\nالقصّه ، جماعتى از ديالمه به نوعى متوجّه خليفه شدند كه او را گمان آن شد كه ايشان دستبوس خواهند كرد . چون به نزديك ميانهء سرير رسيدند فى الحال مستكفى را از مسند فرو كشيده دستار در گردن او كردند و معزّ الدّوله از مجلس برخاست و جشن به ماتم مبدّل شد و آنچه در سراى خلافت يافتند مردم به غارت بردند . مستكفى را به منزل معزّ الدّوله رسانيده بند بر پايش نهادند و قهرمانه را گرفتند و زبانش را ببريدند و ميل در چشم مستكفى كشيده « 1 » با فضل بن مقتدر بيعت كردند و او را به « المطيع باللّه » ملقّب گردانيدند .\r\n\r\nذكر خلافت المطيع باللّه\r\nسابقا ذكر شد كه المطيع باللّه ابو القاسم [ 219 ب 
  ] فضل بن جعفر المقتدر بنابر توهّمى كه از مستكفى داشت پنهان شده و در اين وقت معزّ الدّوله چون با مطيع بيعت كرد مستكفى را در مجلس او حاضر گردانيد تا بر مطيع به امير المؤمنينى سلام كند ، و در حضور مردم گفت كه من خود را از خلافت عزل كردم .\r\nو در ايّام معزّ الدّوله خلفاى عباسى اختيارى و اعتبارى نداشتند . معزّ الدّوله كاتبى تعيين كرد تا دخل و خرج خليفه را نگاه دارد . و چون ديالمه ، شيعه بودند و اعتقاد ايشان آن بود كه\r\n\r\n\r\n","description":"","footnote":"\r\n- كشيده بودند ، رسيد ، گفت : اكنون دو تا شديم و محتاج سوّمى هستيم . و اين تعريضى بود به المستكفى باللّه ؛ - مسعودى ، مروج الذّهب ، ج 2 ، ص 718 .\r\n( 1 ) . هندوشاه نويسد : « . . . مستكفى را به خانهء معزّ الدّوله بند برنهاده ميل كشيدند و در سراى معزّ الدّوله در بند مىبود تا وفات يافت در سنهء ثمان و ثلثين و ثلاثين مأئه [ 338 هجرى 
  ] . » ؛ - تجارب السّلف ، ص 221 . ابن اثير مىنويسد كه مستكفى مردى داننده و خردمند و به تشيّع مىگراييد ؛ - ترجمهء الكامل ، ج 14 ، ص 139 ؛ متن عربى همان كتاب ، ج 8 ، ص 421 .\r\n","page_name":" 1828 ","page_number":344},
  {"content":"\r\n\r\nخلافت حقّ علويان است و عباسيان به غصب آن منصب را متصرّف شده‌اند ، بنابراين ، معزّ الدّوله مىخواست كه ابو الحسن محمّد بن يحيى زيدى را كه از جملهء اجلّهء سادات بود و در فضل و ادب و شجاعت و كرم و تقوى عديل و نظير نداشت ، بر سرير حكومت نشاند و دست عباسيان را از دامن حكومت كوتاه سازد ، امّا جعفر محمّد صيمرى كه در آن حين منصب وزارت به او تعلّق داشت ، چون بر ارادهء معزّ الدّوله اطلاع يافت در خلوت به عرض معزّ الدّوله رسانيد كه اگر سيّدى لايق منصب امامت باشد و متصدّى خلافت گردد و مطاوعت او نمايى يا مخالفت او كنى ؟ معزّ الدّوله جواب داد كه مهما امكن در تراضى خاطر وى كوشم . وزير گفت :\r\nاگر با تو گويد كه دست از امر حكومت كوتاه كن و به اسم امارت قانع شو قبول فرمايى يا نى ؟\r\nمعزّ الدّوله گفت : او با من چنين نگويد . وزير گفت : آنچه پادشاه مىفرمايد بازى دادن نفس خود است . فرضا اگر چنين گويد چه كنى ؟ معزّ الدّوله گفت : اگر نفس با من مسامحه نمايد از سر پادشاهى بگذرم ، و الّا تمرّد و عصيان ورزيده به دوزخ بروم . وزير گفت : پس چرا زمام خلافت در دست كسى نباشد كه به مجرّد اسمى قانع باشد و از تو فرمانبردارى توقّع ننمايد و اگر مخالفت ورزد بىتحاشى رقم عزل بر صفحهء حال او كشيده ديگرى را بر جاى او نصب توانى كرد . با اينهمه ، از مخاطرات ايمن نتوانى بود ؛ چه ، مىشايد كه در هر قطرى عباسيان خروج كنند و فتنه‌ها روى نمايد كه آسان تسكين نيابد . چون صيمرى اين فصل سخن خاطرنشان معزّ الدّوله كرد او را معقول افتاد ، بنابراين ، از سر عزل عباسيّه و نصب علويّه درگذشت « 1 » .\r\nو از جمله وقايع اين سال محاربهء ناصر الدّوله با معزّ الدّوله بود . در اين محاربه اوّلا ناصر الدّوله غالب شده جانب شرقى بغداد را گرفته و بعد از آن جانب غربى را نيز متصرّف شد .\r\nمعزّ الدّوله چون طاقت مقاومت او نداشت ناچار جماعتى را در ميان انداخته با ناصر الدّوله مصالحه كردند . چون ناصر الدّوله در باب مصالحه معزّ الدّوله با تكين و اتراكى كه همراه او مىبودند ، مشاوره نكرده بود و ايشان از اين معنى خبر نداشتند بعد از وقوع مصالحه تركان قصد ناصر الدّوله كردند . او از حقيقت حال اطلاع يافته فى الحال از دجله بگذشت و پناه به قرامطه برد . قرامطه او را با اكرام و جلال تمام به جانب موصل روانه كردند . در اين سفر ، ابن شيرزاد با ناصر الدّوله همراه بود . ناصر الدّوله چون به جهينه كه نزديك موصل است ، رسيد\r\n\r\n\r\n","description":"","footnote":"\r\n( 1 ) . بنا به تحقيق و تصريح شادروان سيد حسن قاضى ( در تعليقه بر تجارب السّلف ، ص 213 ) غلوّ معزّ الدّوله در تشيّع و طرفداريش از ائمّهء شيعه و رسمى كردن روز عاشورا ، امرى است بسيار مشهور كه عموم مورّخين به همهء اين قضايا معترف‌اند ، ولى از نشاندن ابو الحسن سابق الذكر بر مسند خلافت در مآخذ معتبر از جمله شذرات الذّهب ، النّجوم الزاهره ، عمدة الطالب و . . . هيچ خبرى نيست .\r\n","page_name":" 1829 ","page_number":345},
  {"content":"\r\n\r\nابن شيرزاد را گرفت و تكين با تركان قصد گرفتن ناصر الدّوله كرده متوجّه موصل شدند .\r\nناصر الدّوله چون بر اين حال اطلاع يافت در موصل توقّف ناكرده به جانب نصيبين رفت و تكين نيز متوجّه نصيبين گشت . ناصر الدّوله از نصيبين به جانب سنجار رفت و تكين نيز با تركان از پى او مىرفتند . چون ناصر الدّوله ديد كه تكين و اتراك دست از او بازنمىدارند و او را بالفعل طاقت مقاومت ايشان نيست بالضّروره از معزّ الدّوله امداد خواست . معزّ الدّوله ، ابو جعفر صيمرى « 1 » را با لشكرى انبوه به مدد ناصر الدّوله فرستاد و در موضع حديشه لشكر معزّ الدّوله به ناصر الدّوله پيوست . در همين موضع ، تكين با تركان به ايشان رسيده در ميانهء فريقين كارزار در گرفت و بعد از كشش و كوشش بسيار تكين گرفتار شده تركان به هزيمت رفتند و خلقى بسيار از ايشان به قتل رسيد . ناصر الدّوله فى الحال در چشم تكين ميل كشيده به اتّفاق ابو جعفر صميرى به طرف موصل روان شد . اتّفاقا ، در يك منزلى از منازل ناصر الدّوله به خيمهء ابو جعفر صيمرى رفت و به مجرّد رفتن فى الحال برگشت . از وى سبب زود برآمدن پرسيدند . گفت :\r\nچون من در خيمهء او رفتم پشيمان شدم . بنابراين ، فى الحال بيرون آمدم . و از صيمرى منقول است كه مىگفت : ناصر الدّوله از من جدا شد ، بسيار ندامت و پشيمانى خوردم كه چرا او را نگرفتم . و در تاريخ ابن أثير جزرى منقول است كه اين واقعه را ميانهء ناصر الدّوله و تكين نوشته .\r\n\r\n\r\n","description":"","footnote":"\r\n( 1 ) . هر سه نسخه : ضميرى . در الأعلام زركلى به نقل از منابع عمده و معتبر نام وى « محمّد بن احمد » ثبت شده است . ( ج 6 ، ص 200 ) و هندوشاه مىنويسد : « مردى بود صاحب‌رأى ، خوش‌سخن ، طالب ذكر خير ، واقف بر امور ديوانى و استخراج اموال . » ؛ - تجارب السّلف ، ص 233 .\r\n","page_name":" 1830 ","page_number":346},
  {"content":"\r\n\r\n\r\nذكر وقايع سال سيصد و بيست و پنجم از رحلت خير البشر\r\nدر اين سال ، باز ركن الدّوله به جانب رى رفته بر آن ولايت استيلا يافته و عمّال حاكم خراسان را بيرون كرد و اولاد بويه بر اكثر بلاد استيلا يافته ، چنانچه از موصل و ديار بكر و جزيره و ديار مصر و شام جهت ايشان پيشكشها مىآمد و حكام اكثر بلاد در مقام انقياد و اطاعت ايشان مىبودند . و از جملهء وقايع اين سال ، فوت اخشيد ، والى دمشق ، بود و تسخير نمودن سيف الدّولة بن حمدان آن ولايت را . و هم در اين سال ، ميانهء معزّ الدّوله و ابو القاسم بريدى جنگ واقع شد و بريدى شكست خورد و از اعيان امراى او جمعى كثير گرفتار شدند . و در اين سال ، از مشاهير فضلا ابو بكر محمّد بن عبد اللّه بن العباس بن صول الصّولى كه در فنون آداب و اخبار مشهور و معروف بود ، وفات يافت . در لعب شطرنج هيچ احدى به مرتبهء او نرسيده چنانچه الحال مثل است كه در تعريف كسى كه شطرنج را خوب داند مىگويند : فلانى در شطرنج مانند صولى است ، بلكه جمعى كثير را گمان آن است كه واضع شطرنج صولى است .\r\nامّا اين گمان محض غلط است ؛ چرا كه ، واضع شطرنج صصّه حكيم پسر داهر هندى است كه از براى پادشاه هندوستان بلهيت كه مشهور به « شيرام » بود ، وضع كرده . و باعث بر وضع شطرنج آن بود كه اردشير كه او اوّل سلاطين آخر فارس است نرد را وضع كرد و لهذا او را « نردشير » نيز گويند . و او بساط نرد را دوازده قسم كرده به عدد دوازده ماه ، و مهره‌هايى به عدد ايّام ماه برسى قرار داده نصف آن را سياه ساخته و نصف ديگر را سفيد ؛ از براى آنكه نصف شبها ماه روشن است و نصف ديگر تاريك . و كعبتين نرد را تشبيه به تقدير كرده كه در افراد آدمى منقلّب است .\r\nالقصّه ، چون نرد شايع شد و مردم به حسن تلقّى او را قبول نمودند اهل فرس به واسطهء آن بر\r\n\r\n","description":"","footnote":"","page_name":" 1831 ","page_number":347},
  {"content":"\r\n\r\nاهل هند افتخار مىكردند . بنابراين ، ملك هند مذكور صصّه حكيم را فرمود كه بايد در مقابل اين بساط لعب بساطى وضع كرده شود كه نزد جميع عقلا بر وى راجح باشد . پس صصّه شطرنج را وضع كرده . و بعضى بر آن‌اند كه واضع شطرنج خود بلهيب است ، امّا اين قول صحيح نيست ؛ چرا كه ، در اكثر تواريخ معتبره مذكور است كه چون صصّة بن داهر شطرنج را به خدمت بلهيب برد بلهيب بسيار خوشحال گشت و گفت : اى حكيم دانا ، آنچه مقصد و آرزوى تو است از من بطلب . صصّه گفت : اى ملك ، مطلب من آن است كه در خانهء اوّل اين بساط يك دانه گندم نهى و هميشه آن را در هرخانه مضاعف كنى تا به خانهء آخر رسد و مجموع آن گندم را به من عنايت كنى . ملك بلهيب از اين سخن بسيار آزرده شد ؛ چرا كه ، در نظر او اين بسيار حقير نمود ، چه نهايت آن به يك مشت گندم خواهد رسد . بنابراين ، بر صصّه بسيار انكار كرد و گفت : اى دون‌همّت ، اين چه طلب بود كه كردى ؟ صصّه گفت : آنچه مطلوب من بود طلب كردم ، اگر ملك عنايت فرمايد فهو المراد و الّا حاكم‌اند . بلهيب از روى اعراض گفت : اى ارباب ديوان ، آنچه صصّه حكيم مىطلبد به او رسانيد . چون اين حكم به ارباب ديوان رسيد گفتند : ما اين مقدار گندم از كجا آريم ؟ و چون سخن ديوانيان به بلهيب رسيد تعجّب او زياده شد . ارباب ديوان و حساب حاضر ساخته حقيقت حال استفسار نمود . ايشان گفتند : اگر تمام غلّات دنيا را جمع كنند اين مقدار نمىشود . چون ملك بلهيب بسيار اين سخن را دور از صدق مىدانست فرمود تا در باب اثبات مدعاى خود حجّتى و برهانى حاضر سازند كه مطلب صصّه مقدور كسى نيست . بنابراين ، جميع اهل حساب جمع شده حساب كردند و بر بلهيب ظاهر ساختند كه مطلب صصّه مقدور كسى نيست . و چون اين معنى بر ملك روشن شد روى به صصّه آورد و گفت : اى حكيم ، تو در وضع شطرنج اين مقدار كار نفرمودى كه در طلب مطلب خود .\r\nو در توضيح حساب تضاعيف بيوت شطرنج حكما رسايلى نوشته‌اند و چون غرض اينجا بيان تاريخ بود ايراد آن‌كه موجب تطويل است مناسب مقام نمىشود .\r\n\r\n","description":"","footnote":"","page_name":" 1832 ","page_number":348},
  {"content":"\r\n\r\n\r\nذكر وقايع سال سيصد و بيست و ششم از رحلت خير البشر\r\nدر اين سال ، معزّ الدّوله با خليفه المطيع باللّه از بغداد متوجّه بصره شده تمامى ولايت بصره را از دست ابو القاسم بريدى انتزاع نمودند و معزّ الدّوله [ 220 الف 
  ] در اين سال ضياعى چند كه حاصل آنها به دويست هزار دينار مىرسيد ، بر خرج خليفه افزود ، و معز الدّوله از بصره متوجّه اهواز شد جهت ديدن برادر خود عماد الدّوله . چون پيش عماد الدّوله رسيد زمين ادب ببوسيده پيش وى بايستاد . عماد الدّوله او را امر به نشستن كرد ، امّا معزّ الدّوله همچنان ايستاده بود . و در همين سال ، باز معزّ الدّوله به جانب بغداد مراجعت نموده . و از جمله وقايع اين سال آنكه ركن الدّوله تمامى ولايات طبرستان و جرجان را از دست وشمگير گرفت و وشمگير باز متوجّه خدمت امير نوح سامانى گشت تا از پيش او لشكر گرفته دفع ركن الدّوله نمايد .\r\nو از جمله وقايع اين سال ، مخالفت محمّد بن عبد الرزّاق كه از قبل امير نوح حاكم شهر طوس بود ، با امير نوح سامانى است . مفصّل اين مجمل آنكه چون محمّد بن عبد الرزّاق در طوس شروع در تمرّد و عصيان نمود امير نوح منصور قراتكين را به دفع او نامزد فرمود . چون محمّد بن عبد الرزّاق از توجّه منصور قراتكين خبر يافت مكتوبى به ركن الدّولهء ديلمى نوشت و از وى استمداد خواست . پيش از آنكه مدد ركن الدّوله به او رسد منصور با لشكرى عظيم به نيشابور رسيد . پس محمّد بن عبد الرزّاق طوس را گذاشته به جانب جرجان رفت و منصور چون از گريختن محمّد بن عبد الرزّاق خبر يافت عنان عزيمت به طرف سوس كه برادر محمّد ، رافع بن عبد الرزاق ، در آنجا مىبود ، منعطف داشت و رافع به قلعهء سميلان « 1 » درآمده درصدد\r\n\r\n\r\n","description":"","footnote":"\r\n( 1 ) . الكامل : شميلان .\r\n","page_name":" 1833 ","page_number":349},
  {"content":"\r\n\r\nضبط و حفظ آن قلعه درآمد . چون منصور آن قلعه را محاصره نمود جمعى كثير از اصحاب رافع كس پيش منصور فرستاده امان خواستند . رافع از اين معنى خبر يافته فى الحال از قلعهء سميلان بيرون آمده متوجّه قلعهء درك شد . منصور قلعهء سميلان را در تصرّف خود درآورده بعد از ضبط اموال و غنايم فرمود تا آن قلعه را خراب كردند و از آنجا متوجّه قلعهء درك شد .\r\nرافع بعد از طلب امان از منصور جميع اموال و جواهرى كه داشت از قلعهء درك بيرون انداخته خود با معدودى چند از قلعه بيرون آمد و منصور به درك درآمده آنچه از اموال و غنايم يافت تصرّف نمود و اهل و عيال و مادر رافع را به بخارا فرستاد و محمّد بن عبد الرزّاق از جرجان به جانب رى رفته ركن الدّوله با او بسيار در مقام تعظيم و تكريم درآمده او را با لشكرى انبوه به جنگ مرزبان فرستاد . و تفصيل احوال ايشان در محلّش خواهد آمد ، ان شاء اللّه تعالى .\r\nو از جمله وقايع اين سال آن بود كه المنصور باللّه علوى ، حسن بن على كلبى را بر جزيرهء صقلّيه والى گردانيد . منشأ والى ساختن او ، حسن كلبى را آن بود كه قبل از وى عطاف حاكم آن جزيره بود و بنى طبرى كه از بزرگان آن جزيره و صاحب شوكت بودند و مردم ولايت تمام در مقام اطاعت و انقياد ايشان مىبودند ، با امير عطاف در مقام عداوت شده در روز عيد فطر جمعى كثير را از مردم عطاف به قتل رسانيدند و عطاف خود گريخته با جمعى معدود به قلعه درآمده و بنى طبرى آنچه از اسباب سلطنت او يافتند گرفته در مقام دفع او درآمدند . چون اين خبر به پدر عطاف رسيد پيش امير منصور به استغاثه رفت . امير منصور ، حسن بن على كلبى را كه در ميانهء امرا به شجاعت و رأى مشهور بود ، والى آن جزيره ساخت به شرط آنكه عطاف را از شرّ بنى طبرى خلاص سازد . القصّه ، چون حسن كلبى از منصور رخصت يافت با جماعتى متوجّه آن صوب گشت . چون به مدينهء ماز رسيد هيچ كس از سپاهيان آن شهر پيش حسن كلبى نيامد . حسن از اين سبب بسيار انديشه‌ناك شده آن روز در آنجا اقامت نمود . چون شب درآمد جمعى كثير از سپاه افريقيه و كتامه پيش او آمده اظهار نمودند كه ما از ترس طبرى و كسانى كه با ايشان متّفق‌اند روز پيش تو نتوانستيم آمد . امّا علىّ بن طبرى كه از بزرگان بنى طبرى بود ، و محمّد بن عبدون با جماعتى ديگر از بزرگان آن طايفه اتّفاق نموده به افريقيه رفته اهل آن شهر را وصيّت كردند كه زنهار هزار زنهار كه شما حسن بن على كلبى را به شهر نگذاريد تا مكتوب ما به شما برسد ، و ما اينك پيش منصور مىرويم و مىگوييم كه حسن كلبى مردى جابر و ظالم است ، حاكم ديگر جهت ما تعيين فرماى .\r\nالقصّه ، ايشان اهل افريقيه را نصيحت كرده متوجّه ملازمت منصور گشتند . در اين اثنا ، علىّ بن طبرى جمعى از ياران خود را پيش حسن كلبى فرستاد تا تحقيق كنند كه با او چه مقدار مردم‌اند . چون اين جماعت به اردوى حسن كلبى رسيدند ديدند كه با او جماعتى بس اندك‌اند .\r\n\r\n","description":"","footnote":"","page_name":" 1834 ","page_number":350},
  {"content":"\r\n\r\nفى الحال برگشته متوجه علىّ بن طبرى شدند . امّا حسن كلبى به كسان علىّ بن طبرى گفته بود كه من انتظار آمدن علىّ بن طبرى مىكشم كه با او بعضى حكايات دارم كه او را زودتر پيش من فرستيد . چون مردم علىّ بن طبرى از اردوى حسن كلبى دور شدند ؛ حسن فى الحال كوچ كرده متوجّه شهر افريقيه گشت . چون اندك جماعتى با او بودند آنچنان به شهر درآمدند كه مردم آنجا واقف نشدند . تا آنكه در شهر افريقيه به موضعى رسيد كه آن را « بيضاء » گفتندى . مردم شهر واقف شده جماعتى از مخالفان بنى طبرى اتّفاق نموده پيشواز حسن كلبى آمدند . چون اسماعيل طبرى ، برادر على طبرى كه در افريقيه مىبود ، اين حكايت شنيد ، او نيز بالضّروره به خدمت حسن كلبى رفت حسن او را تعظيم و تكريم بىنهايت كرد و اهل شهر افريقيه وضع حسن بن على كلبى را ديده همه مايل او شدند . امّا اسماعيل بن طبرى چون اين معنى را مشاهده نمود خواست كه به يك حيله حسن بن على كلبى را از شهر بيرون كند . بنابراين ، شخصى را فرمود كه تو يكى از غلامان حسن بن على را به خانهء خود دعوت كن . چون او به خانهء تو درآمد تو بيرون برآى و فرياد كن كه اينك غلام حسن كلبى به خانهء من درآمده و در حضور من به زن من دست‌درازى مىكند . و غرض اسماعيل طبرى از اين حيله آن بود كه چون آن شخص به فرمودهء او عمل كند او به مردم شهر بگويد كه حسن كلبى اينچنين ظالم و جبار است كه هنوز در شهر ما تمكّن و قرار نيافته غلامان او اينچنين افعال مىكنند ، پس اگر استقرار و تمكّن يابد حال شما چگونه خواهد بود .\r\nاتّفاقا ، آن شخص به فرمودهء پسر طبرى عمل كرده و به فرياد او مردم آن محلهء جمع شدند .\r\nچون اين خبر به پسر طبرى رسيد شروع در اغواى مردم كرد تا آنكه كار به آنجا رسانيدند كه مردم شهر اتّفاق نمودند كه حسن كلبى را از شهر بيرون كنند . اما چون اين قضيّه به سمع حسن كلبى رسيد او متفطّن شد كه اين حيلهء اسماعيل طبرى است . فى الحال آن شخص را كه فرياد مىكرد ، حاضر ساخت و او را سوگند داد كه راست مىگويد يا نى . آن شخص سوگند ياد كرد بر آنكه آنچه مىگويد موافق واقع است . حسن بن كلبى فى الحال فرمود تا گردن آن غلام را بزدند و سرش را در چهار سوى شهر آويختند . چون مردم شهر اين عدل را از حسن كلبى ديدند همه خوشحال گرديدند و گفتند : ما هميشه از خداى تعالى اينچنين حاكم عادل مىخواستيم . و بنى طبرى خايب خاسر گشتند و كار حسن كلبى قوّت گرفت . مقارن اين حال ، امير منصور كس پيش حسن كلبى فرستاد كه ما اينجا علىّ بن طبرى و محمّد بن عبدون و محمّد بن جبار را گرفته‌ايم تو نيز بايد كه اسماعيل طبرى و علىّ بن اسماعيل و رجا بن جبّار و اصحاب ايشان را دستگير نمايى . حسن بن كلبى در اين باب فكر بسيار كرد ؛ چرا كه ، ايشان مردم با حشمت و شوكت بودند و اكثر مردم شهر به ايشان مطيع و منقاد . آخر الأمر ، بعد از فكر بسيار\r\n\r\n","description":"","footnote":"","page_name":" 1835 ","page_number":351},
  {"content":"\r\n\r\nروزى اسماعيل طبرى به ديدن او آمد . حسن به او گفت : تو با من وعده كرده بودى كه باغى عجيب و غريب دارم شما را مهمان خواهم كرد . اكنون ظاهرا از خاطر تو رفته . اسماعيل گفت :\r\nهرگاه امير توجّه فرمايند مهيّاست . حسن كلبى گفت : امروز به اتّفاق شما به طريق سير به آن باغ مىرويم . باز حسن كلبى گفت : يك كس را بفرست تا مردم شهر را خبر كند كه جمع شوند تا متوجّه باغ شويم . اتّفاقا ، به اندك فرصت خلايق بسيار از متابعان بنى طبرى جمع شدند و حسن كلبى ، اسماعيل طبرى را به حرف و صحبت نگاه داشت تا آنكه روز گرم شد . حسن گفت :\r\nامروز دير شد ، شما مهمان ما باشيد تا فردا به سير باغ برويم . القصّه ، آن روز تمام مردم طبرى به عيش و فراغت گذرانيدند . چون شب دررسيد همه را دستگير كرده در زندان كردند .\r\nمقارن اين حال ، قيصر روم ، بطريقى از بطارقهء خود را با لشكرى بسيار به عزم تسخير ديار صقلّيه روانه ساخت . حسن بن على كلبى از آمدن او خبر يافته كس پيش امير منصور فرستاد كه روميان قصد تسخير ديار صقلّيه كرده با لشكرى بسيار متوجّه آن دياراند ، بايد كه در امداد تقصير [ 220 ب 
  ] نشود كه لشكر اين جانب از مقاومت ايشان عاجزند . بنابراين ، منصور هفت هزار سواره و سه هزار و پانصد پياده به مدد او فرستاد . و حسن بن كلبى مال بسيار از ايشان گرفته به صلح از يكديگر جدا شدند . و از جمله وقايع اين سال ، عصيان جمان بود بر ناصر الدّوله بن حمدان . مفصّل اين مجمل آنكه جمان اوّلا از اصحاب توزون بود و بعد از فوت توزون ملازم ناصر الدّوله گشت و در وقتى كه معزّ الدّوله و ناصر الدّوله در بغداد با يكديگر محاربه مىكردند جمعى كثير از ديالمه را با خود متّفق ساخته از ناصر الدّوله برگشت و به جانب رحبه « 1 » رفت و رحبه را به تصرّف خود درآورده متوجّه رقّه گشت . مردم رقّه با او در مقام مجادله و محاربه درآمده او را به شهر رقّه راه ندادند . چون مردم شهر رحبه شنيدند كه جمان در رقّه كارى نتوانست ساخت و مقهور و مغلوب ايشان شده فى الحال عمال و نوّاب او را كه در رحبه بودند ، به قتل رسانيدند . جمان بر اين قضيّه اطلاع يافته به جانب رحبه بازگشت و خلقى بسيار از ايشان به قتل رسانيد . مقارن اين حال ناصر الدّوله ، بادوخ « 2 » را با لشكرى بسيار به دفع جمان فرستاد . هر دو طايفه بر كنار فرات به يكديگر رسيده آتش جدال و قتال درگرفت .\r\nبعد از مكاوحه و مقاتلهء بسيار جمان روى به گريز نهاده چون راه گريز نداشت ناچار خود را بر فرات زده غرق گشت و مردم از شرّ او خلاص گشتند . و از جمله حوادث اين سال آنكه در ماه صفر ستارهء دنباله‌دار از جانب مشرق ظاهر شد كه دنبالهء او ده گز بود و در روز نيز ظاهر مىبود .\r\n\r\n\r\n","description":"","footnote":"\r\n( 1 ) . شهر قديم شام واقع در ساحل راست فرات ، مطابق ميادين كنونى ؛ - دايرة المعارف فارسى .\r\n( 2 ) . الكامل : يادوخ .\r\n","page_name":" 1836 ","page_number":352},
  {"content":"\r\n\r\n\r\nذكر وقايع سال سيصد و بيست و هفتم از رحلت خير البشر\r\nمعزّ الدّوله بويه در اين سال از بغداد متوجّه موصل گشت . ناصر الدّوله چون از توجّه او خبر يافت از موصل به جانب نصيبين رفت . معزّ الدّوله بر ولايت موصل استيلا يافت و ظلم بسيار كرد و از اهالى آن ديار زر بسيار گرفت و قصد آن داشت كه تمامى ولايات ناصر الدّوله را تصرّف كند كه ناگاه از ركن الدّوله برادرش خبر رسيد كه : سامانيّه از خراسان با لشكرى بسيار متوجّه حرب او شدند ، البّته از امداد من غافل نبايد بود . معزّ الدّوله چون اين خبر شنيد با ناصر الدّوله مصالحه كرد بر آنكه هر سال مبلغ هشت هزار درم از ولايت خود به جهت معزّ الدّوله فرستد و اسم او و هر دو برادرش در خطبه مىخوانده باشد . ناصر الدّوله چون قبول اين شرايط كرد معزّ الدّوله متوجّه بغداد گشت و از بغداد با لشكرى عظيم با منشور ولايت خراسان از خليفه ، المطيع باللّه ، جهت برادر خود ، ركن الدّوله ، فرستاد . و در همين سال ، سيف الدّولة بن حمدان از حلب به قصد تسخير بعضى بلاد روم رفت و ميانهء او و روميان جنگ عظيم شد . آخر الأمر ، سيف الدّوله به شكست رفت و روميان بر بلدهء مرعش « 1 » استيلا يافتند و از طرسوس بعد از شكستن و قتل بسيار خلقى كثير را به اسيرى گرفتند . و در همين سال ، منصور بن قراتكين به اتّفاق امير وشمگير با لشكرى آراسته از خراسان متوجّه جرجان گشتند . چون منصور قراتكين را با وشمگير انحراف مزاجى به هم رسيده بود با حسن فيروزان مهمّ به صلح قرار داد و پسر او را به رهن گرفت و باز پسر او را واپس فرستاد و خود از امير نوح شاكى آن\r\n\r\n\r\n","description":"","footnote":"\r\n( 1 ) . مرعش : بنا به گفته ياقوت شهرى بوده در سرحدّ ميان شام و روم كه داراى دو بارو و يك خندق بوده ، و نيز بارويى كه مروان حمار ، آخرين خليفهء امويان ، آن را ساخته است . ( معجم البلدان ) امروز اين شهر در تركيه و در حدود شمال سوريّه واقع است ، كنار درياچه‌اى در شمال غربى شهر منبج .\r\n","page_name":" 1837 ","page_number":353},
  {"content":"\r\n\r\nبود كه امير نوح قبل از اين ، دختر منصور را به آزادكردهء خود داده بود و در اين وقت دختر جنگين را كه آزادكردهء قراتكين بود ، به عقد خود درآورد . و اين معنى موجب رنجش خاطر منصور قراتكين شده ترك ملازمت او نموده به طبرستان رفت . و از جمله وقايع اين سال آنكه مرزبان بن محمّد مسافر كه صاحب آذربايجان بود ، به عزم تسخير رى متوجّه آن صوب گشت .\r\nمنشأ آمدن مرزبان به عزم تسخير رى آن بود كه قبل از اينكه لشكر خراسان متوجّه گرفتن رى شده بود مرزبان كس خود پيش ركن الدّوله فرستاده و ركن الدّوله فرستادهء مرزبان را اعتبارى و وقعى ننهاد . بنابراين ، مرزبان از وى آزرده‌خاطر مىبود تا آنكه در اين وقت ارادهء گرفتن رى كرد و پدر او محمّد مسافر منع بسيار كرده بود ، امّا مرزبان به سخن پدر التفات نكرده بر عزيمت خود مصمّم گشت ، چنانچه پدرش در حين وداع فرياد برآورده و گفت : اى پسر ، من بعد از اين تو را از كجا بجويم و در كجا يابم . مرزبان گفت : يا در سراى امارت رى يا در ميان كشتگان .\r\nالقصّه ، چون خبر توجّه مرزبان به ركن الدّوله رسيد از معزّ الدّوله مدد طلبيد و عماد الدّوله دو هزار سوار به مدد او فرستاد . پيش از آنكه مدد عماد الدّوله به ركن الدّوله رسد ركن الدّوله كس پيش مرزبان فرستاد و گفت قزوين و زنجان و ابهر را به تو دادم از سر رى درگذر . مرزبان به اين سخن التفات نكرده در آن باب جدّ و جهد تمام مىورزيد . و هنوز رسل و رسايل در ميانهء ايشان متردّد بود كه از اطراف و جوانب لشكرها به مدد ركن الدّوله رسيد . از جمله مددهاى او محمّد بن عبد الرزّاق بود با جمعى كثير . و محمّد بن ماكان با لشكرى بسيار از قبل حسن فيروزان به مدد او آمدند . چون مرزبان اين حال را مشاهده كرد از آمدن پشيمان گشت و روى بازگشتن نيز نداشت . ناچار با يكديگر مقابل شده آتش جدال و قتال برافروختند . آخر الأمر ، مرزبان اسير و دستگير گرديده ركن الدّوله او را در قلعهء شميرم « 1 » بند كرد « 2 » و محمّد بن عبد الرزّاق را به آذربايجان فرستاد . و احوال او با محمّد مسافر ذكر خواهد شد . ان شاء اللّه تعالى .\r\n\r\n\r\n","description":"","footnote":"\r\n( 1 ) . در ايران دژ به نام « شميران » ، « شميرم » يا « سميرم » فراوان بوده است . اينجا مراد قلعهء سميرم واقع در ميان سپاهان و پارس است ؛ - احمد كسروى ، شهرياران گمنام ، ص 79 .\r\n( 2 ) . داستان رهايى مرزبان از قلعهء مزبور پس از چهار سال اسارت ، توسط مادرش خراسويه ( دختر جستان پادشاه ديلمان ) يكى از داستانهاى شيرين و شگفت‌انگيز است . در خصوص اين داستان ؛ - منبع پيشين ، ص 80 ؛ ابن مسكويه تجارب الامم ذيل « وقايع سيصد و سى و نهم » .\r\n","page_name":" 1838 ","page_number":354},
  {"content":"\r\n\r\n\r\nذكر وقايع سال سيصد و بيست و هشتم از رحلت خير البشر\r\nدر اين سال ، مرض عماد الدّوله اشتداد يافت ، چنانچه بر وى يقين شد كه از اين مرض به سلامت نخواهد برخاست . چون او فرزندى نداشت كس پيش ركن الدّوله فرستاد كه پسر بزرگتر خود عضد الدّوله را بفرست تا در فارس از قبل من حاكم باشد . ركن الدّوله پسر خود ، عضد الدّوله ، را پيش عمش ، عماد الدّوله ، فرستاد . چون عضد الدّوله به نواحى شيراز رسيد عماد الدّوله مجموع اكابر و اهالى شهر را به استقبال او فرستاد و چون نزديك به شهر رسيد عماد الدّوله خود نيز به استقبال او بيرون رفت و برادرزادهء خود را به سراى امارت فرود آورده بر سرير سلطنت خود نشانيد و تمامى اشراف و اعيان مملكت فارس را فرمود تا بر وى به سلطنت سلام كردند . عماد الدّوله خود نزد سرير عضد الدّوله بر عصايى تكيه زده ساعتى خوب بايستاد .\r\nالقصّه ، چون عضد الدّوله صاحب اقتدار و اختيار شد چند كس از امراى ديلم را كه آثار فتنه از ناصيهء ايشان ظاهر و لايح بود ، به اشارت عمّ خود ، عماد الدّوله ، حبس فرمود . از آن جمله شخصى بود كه او را شير انجبين « 1 » [ بن جليس 
  ] « 2 » مىگفتند . بعد از چند روز ، بعضى از محرمان و امراى عظام عماد الدّوله استخلاص شير انجبين را طلب داشتند . عماد الدّوله گفت :\r\nيك سخن از وى به شما تقرير كنم ، بعد از آن هرچه شما گوييد بر آن عمل نمايم . فرمود كه در آن زمانى كه ما در خدمت نصر بن احمد بوديم با جمعى قليل از ديالمه و زياده از ده هزار كس از خواص و مماليك نصر و پدرش ملازم او بودند ، به غير از لشكرهاى اطراف من ، شير انجبين را ديدم كه كاردى تيز بىغلاف در مقدارى كرباس پيچيده در ساق موزه نهاده . از وى\r\n\r\n\r\n","description":"","footnote":"\r\n( 1 ) . الكامل : شير نجين .\r\n( 2 ) . به قياس الكامل ( ج 14 ، ص 201 ) اضافه شد .\r\n","page_name":" 1839 ","page_number":355},
  {"content":"\r\n\r\nپرسيدم كه اين چيست ؟ گفت : مىخواهم كه اين پسر ، يعنى نصر بن احمد ، را بكشم . گفتم : چرا ؟\r\nگفت : عيب است كه من خدمتكار كودكى باشم . و نصر بن احمد در آن زمان بيست ساله بود . من ديدم كه اگر او اينچنين حركتى بكند از ما ديالمه يك نفر زنده نمىماند . بنابراين ، او را به بهانهء آنكه با تو حكايتى دارم از پيش نصر بن احمد بيرون بردم و كارد را از او گرفتم . الحال حكايات و خيالات او اين است . شما روا مىداريد كه من اينچنين مردى را پيش برادرزادهء خود بگذارم ؟ آن جماعت كه به شفاعت او آمده بودند بعد از شنيدن اين سخن از عماد الدّوله همه خاموش شدند و آن بدنيّت چندان در بند بماند كه جان داد .\r\nالقصّه ، به مقتضاى  كُلُّ نَفْسٍ ذائِقَةُ الْمَوْتِ  « 1 » عماد الدّوله در اين سال وفات يافت « 2 » . ايّام سلطنتش شانزده سال و نيم بود . چون خبر فوت او به برادرش ، ركن الدّوله ، رسيد متوجّه فارس شد . اوّلا به اصطخر رفته سه روز بر قبر برادر جهت زيارت بايستاد . گويند چون چشم ركن الدّوله بر قبر برادرش بيفتاد پاى برهنه كرده نوحه‌كنان بر قبر او بيفتاد و مجموع اكابر و اعيان به موافقت او پاى برهنه به زيارت عماد الدّوله برفتند و بعد از سه روز متوجّه شيراز گشت و مدّت نه ماه در آنجا توقّف نموده از اموال شيراز مبلغى معتد به با آلات و اسلحهء حرب جهت معزّ الدّوله فرستاد . بعد از آن ، به جانب عراق مراجعت نمود و در ميانهء او و سامانيّه [ 221 الف 
  ] محاربات عظيم واقع شد ، چنانچه هر يكى از آنها در محلش ذكر كرده خواهد شد ان شاء اللّه تعالى . و در روضة الصّفا از تاريخ قوامى نقل كرده كه در اوايل سلطنت او كنيزكى از كنيزكان حرمش با يكى از لشكريان دوستى و عشقبازى روى نمود ، چنانچه به هنگام فرصت و زمان مجال به يكديگر مىرسيدند . اتّفاقا ، آن لشكرى روزى عزيمت شكار كرده در صحرا مىدويد كه ناگاه روباهى به سوراخى رفت . لشكرى آن سوراخ را كاويدن گرفت . دو روباه بيرون آورد . چون سوراخ قدرى وسعت كرد نظر لشكرى بر نردبانى افتاد . از نردبان به زير آمد . خايه‌اى يافت كه در آن خانه چندين صرّهء مملو از جواهر و فلورى « 3 » نهاده . مقدارى از آنها را برگرفت و در آن سوراخ را محكم گرفت و غلامى بر آن گذاشته متوجّه شهر گرديد .\r\nبعد از آن ، هر روز جهت آن كنيزك تحفه‌اى نفيس مىبرد كه قبل از اين متعارف نبود . و خود در لباس و ساير لوازم تغيّر فاحش پيدا كرد . چون كنيزك عطاياى او را زياده از حدّ يافت در\r\n\r\n\r\n","description":"","footnote":"\r\n( 1 ) . هر تنى چشندهء مرگ است ؛ ( عنكبوت ، 57 ) .\r\n( 2 ) . اشپولر تاريخ فوت عماد الدّوله را شانزدهم جمادى الاولى سال سيصد و سى و هشت هجرى قيد كرده ؛ - تاريخ ايران در قرون نخستين اسلامى ، ص 174 ؛ ولى ابن أثير ماه جمادى الآخر را ضبط كرده است . عماد الدّوله به مرض قرحه كليه و وجع از دنيا رفت . - فسايى ، فارسنامهء ناصرى ، ج 1 ، ص 218 .\r\n( 3 ) . فلورى : مفرّس « فلورن » است به معنى قطعه‌اى مسكوك ( سابقا از طلا و امروزه از نقره ) ، واحد پول در هلند ؛ - دكتر معين ، فرهنگ فارسى ؛ يادداشتهاى قزوينى ، ج 6 ، ص 122 .\r\n","page_name":" 1840 ","page_number":356},
  {"content":"\r\n\r\nصدد استفسار درآمده گفت : اى عزيز ، ما مدّتى است كه با يكديگر آشنايى داريم تو قبل از اين مكنت و زر نداشتى ، اكنون از كجا به هم رسيد ؟ گفت : تو را با اين مهمّات چه كار ؟ اگر من چندين هزار دربارهء تو صرف كنم اموال من نقصان نپذيرد . كنيزك چون اين سخن بشنيد بر تحقيق حال حريص شد ، تا آنكه در حين مستى از وى اقرار كشيد كه او اينچنين گنجى يافته .\r\nكنيزك چون اين سخن را شنيد خواست كه به عرض عضد الدّوله برسانيده خود را مقرّر گرداند . بنابراين ، پيش عضد الدّوله آمد و گفت : من در حرم تو به گناهى مبتلا گشته‌ام كه موجب كشتن شده‌ام . اگر پادشاه مرا زنهار دهد به گنجى دلالت كنم كه به خرج چندين سال وفا كند .\r\nعضد الدّوله انگشترين زنهار به وى داد و كنيزك حقيقت حال را معروض داشت . عضد الدّوله با وى گفت : كه از آن شخص التماس كن كه گنج را به تو نمايد . چون قبول كند مرا خبر ده .\r\nكنيزك در وقت مناسب با لشكرى گفت : در اين مدّت آنچه مطلوب من بود مهيّا داشتى و هيچ آرزوى در خاطر من نگذاشتى . الحال يك تمنّاى در دل من مانده . لشكرى گفت : كدام است ؟\r\nگفت : مىخواهم كه آن گنج را كه يافته‌اى به من نمايى . القصّه ، كنيزك چندان چربزبانى و چاپلوسى نمود كه لشكرى قبول نمود كه به وى نمايد . كنيزك عضد الدّوله را بر آن حال مطلع گردانيد . عضد الدّوله يك دستارچه كاغذ ريزه‌ريزه به وى داد كه هنگام رفتن در راه ، چنانچه آن مرد لشكرى نداد ، مىافشان تا من از اثر شما بيايم . كنيزك در وقتى معين با آن مرد متوجّه گنج‌خانه شد و در راه كاغذريزه‌ها مىافشاند و عضد الدّوله با جمعى از خواص به عقب او مىرفت تا آن مرد به موضع گنج رسيد . عضد الدّوله نيز در آنجا ظاهر شد . چون نظر آن لشكرى بر عضد الدّوله افتاد بسيار هراسان و ترسان شد . عضد الدّوله او را ايمن گردانيد و گفت :\r\nاز اين زرها يك صرّه با اين كنيزك از آن تو است . لشكرى خرّم و خوشحال گرديد .\r\nعضد الدّوله آن زرها را به خزانهء خود نقل نموده و عمارتى رفيع از آن بر سر تربت امير المؤمنين و امام المتّقين علىّ بن أبى طالب بساخت . و نيز در تواريخ قوامى مسطور است كه عضد الدّوله را در ايّام سلطنت خود داعيهء آن پيدا شد كه همچنانكه سلاطين سابق روم هرساله جهت پادشاهان فرس تحف و هدايا مىفرستادند بايد كه براى او نيز مىفرستاده باشند . چون اين داعيه در خاطر عضد الدّوله قرار گرفت بعد از تأمّل بسيار طومارى از كاغذ قديم به هم رسانيده در آنجا به خط قدما تقليد نموده نوشت كه در فلان تاريخ كه موافق جلوس عضد الدّوله بود ، بر تخت شيراز پادشاهى پيدا شود كه خلف او چنين باشد و لقب و اسم او چنين و آن پادشاه ، مانند اسكندر ، تمام ربع مسكون را مسخّر خواهد ساخت . و اين طومار را در صندوقچه‌اى پولادين نهاده آن را مقفّل ساخت . بعد از آن ، تاجرى را كه معتمد او بود ، طلب داشته فرمود كه تو را به روم بايد رفت و اين صندوقچه را نزديك به موضع آبادانى يا در\r\n\r\n","description":"","footnote":"","page_name":" 1841 ","page_number":357},
  {"content":"\r\n\r\nحين آبادانى به نوعى در زمين بايد نهاد كه هيچ احدى بر آن اطلاع نيابد . پس عضد الدّوله تاجر را مال بسيار داده به جانب روم روانه ساخت . چون آن بازرگان به روم رسيد ، همچنانكه عضد الدّوله او را تعليم كرده بود ، با اركان قيصر ملاقات نموده و پيشكشهاى لايق گذرانيده به وسيلهء ايشان پيش قيصر رفت و مصنوعات عجيب و بديع از جواهر و غير آن به طريق پيشكش گذرانيده منظور نظر قيصر گشت و خود را چنان باز نمود كه در سلك نصارى انتظام دارد . و هربار كه به ديدن قيصر مىرفت انواع تحف و اصناف هدايا جهت او مىبرد . تا آنكه از جمله مقرّبان او گشت و بعد از چندگاه اظهار محبت مسلمانان و مسلمانى كرده در سلك اهل اسلام انتظام يافت . چون مدّتى بر اين گذشت ، به نوعى كه عضد الدّوله گفته بود ، معروض قيصر داشت كه نزديك به منزل من خرابه‌اى است كه قابليت عمارت دارد و من مىخواهم كه در آن موضع مسجدى بسازم تا در دنيا ذكر جميل و در آخرت اجر جزيل عايد روزگار من گردد .\r\nقيصر رخصت داد و بازرگان به كندن آن موضع جماعتى را بازداشت تا به خشت و سنگ اساس آن مسجد را استحكام نمايد . اتّفاقا ، در اثناى كندن زمين صندوقچه‌اى يافتند مقفّل از فولاد زنگ‌زده . آن را پيش بازرگان بردند . تاجر آن صندوقچه را همچنان مقفّل به خدمت قيصر رسانيد . چون صندوقچه به خدمت قيصر رسيد فرمود تا قفل از او برگرفتند . از آنجا طومارى يافتند از كاغذ قديم كه اثر فرسودگى بر وى ظاهر گشته . قيصر و اركان دولت گمان بردند كه گنج‌نامه خواهد بود . چون نيك تأمّل كردند سطرى چند نوشته بودند به خط رومى مضمون مسطور آنكه : « در فلان تاريخ در شيراز فرس پادشاهى پيدا شود موصوف به چنين صفات و لقب ، و اسم او فلان باشد و عرصهء ربع مسكون مانند اسكندر ذى القرنين مسخّر او شود ، و هر پادشاهى كه كمر اطاعت وى در ميان نبندد و خراجگذارى نكند از صدمات قهر او ايمن نخواهد بود . و هركه در مقام اطاعت و انقياد او درآمده خود را از مخلصان او گردانيده مقضى المرام به عيش و فراغت روزگار خواهد گذرانيد . » اركان دولت قيصر از مشاهدهء اين حال متحيّر و متعجّب مانده به فكر فرو رفتند . قيصر همين بازرگان را طلب داشته پرسيد : به ولايت فارس رسيده و حاكم آن مملكت را ديده‌اى ؟ گفت : آرى ، در ولايت فارس بوده‌ام .\r\nقيصر پرسيد : صفات و حيلهء پادشاه آنجا چگونه و لقب و اسم وى چيست ؟ بازرگان حيلهء عضد الدّوله را با اسم و لقبش ، چنانچه بود ، موافق واقع بازگفت . قيصر چون سخن بازرگان را با آنچه در طومار نوشته بودند موافق يافت به حقيقت آن يقينش زياده شد . پس قيصر فرمود اى بازرگان ، تو را به آن پادشاه آشنايى و معرفتى هست ؟ گفت : بلى ، چند نوبت تبركات و تحف لايقه به او گذرانيده‌ام ، مرا مىشناسد . قيصر گفت : مىخواهم ميانه ما و او محبّت و دوستى پيدا شود . اگر تو را با يكى از مردم خود پيش او فرستم مىروى ؟ بازرگان گفت : من يكى از بندگان\r\n\r\n","description":"","footnote":"","page_name":" 1842 ","page_number":358},
  {"content":"\r\n\r\nقيصرم ، آنچه امر فرمايند بجز امتثال آن چاره ندارم . القصّه ، قيصر فى الحال از هر قسم تحفهاى نفيس به هم رسانيده يكى از امراى خود را كه به فصاحت زبان و طلاقت بيان و عقل و كياست ميانهء ايشان ممتاز بود ، مصحوب خواجه بازرگان ساخته روانهء شيراز گردانيد . بعد از قطع مراحل و طى منازل چون به حوالى ولايت فارس رسيدند بازرگان شخصى را پيش عضد الدّوله فرستاده از حقيقت حال و آمدن ايلچى قيصر روم اعلام نمود . عضد الدّوله به بازرگان پيغام فرستاد كه : من به رسم شكار از شهر بيرون مىآيم ، مقرّر آن است كه شب در سر بند ملاقات واقع شود . نماز شب از يك طرف عضد الدّوله و از يك جانب بازرگان با ايلچى قيصر روم به سر بند امير رسيده نزول فرمودند . عضد الدّوله بارگاه خود را در كنار آب زده ايلچى را طلب داشت . در اثناى آنكه از ايلچى اخبار مىپرسيد از آواز وزغها ، كه در آب فرياد مىكردند ، اظهار ملال كرده يكى از ملازمان را گفت كه برو و با وزغان بگوى كه حكم پادشاه چنان است كه امشب زبان در كام كشيده خاموش باشيد . ايلچى از شنيدن اين سخن متعجّب شد كه آيا حكم بر حيوانات بحرى كردن چگونه خواهد بود . آن شخص ، بنابر قرارداد عضد الدّوله ، به كنار آب رفته قدرى دارويى كه خاصيّتش آن بود كه هرگاه در آب اندازند وزغان از آواز بازمانند ، در آب انداخت و به آواز بلند ، به نوعى كه ايلچى مىشنيد ، پيغام امير عضد الدّوله را به وزغان رسانيد . وزغان فى الحال خاموش گشتند . ايلچى از مشاهدهء اين حالت عجيب متعجّب و متحيّر مانده با خود گفت كه اين عجب پادشاه عظيم الشأنى است كه حيوانات در قعر دريا از حكم او تجاوز نمىنمايند و حكم او مانند حكم سليمان پيغمبر ، عليه السّلام ، در برّ و بحر روان است . و چون [ 221 ب 
  ] ايلچى مراجعت نموده به مجلس قيصر رسيده قضيّهء وزغان را به عرض او رسانيد . قيصر را جزم و يقين شد كه در آنچه در طومار از احوال عضد الدّوله نوشته‌اند موافق واقع است . بنابراين ، هميشه در مقام ازدياد محبّت و دوستى مىكوشيد و على الاتّصال نفايس و غرايب از هر چيز به طريق تحفه پيش عضد الدّوله مىفرستاد . و از جمله وقايع اين سال خروج عمران بن شاهين بود . در اوّل حال ، عمران به واسطهء جنايات چند كه از وى صادر شده گريخته به ناحيهء بطايح « 1 » رفت و در آنجا به صيد ماهى و مرغ اوقات خود مىگذرانيد و هركس از سوداگر و غيره كه از راه بطيحه مىگذشت ، او را به اتّفاق جماعت ماهيگيران غارت مىكرد . بنابراين ، جمعى كثير از اوباش و دزدان بر وى جمع شدند و كار او قوّت گرفت . چون اين خبر به معزّ الدّوله رسيد ابو جعفر صيمرى را با\r\n\r\n\r\n","description":"","footnote":"\r\n( 1 ) . زمينهايى كه در آن آب جمع شده باشد و به فارسى « مرداب » گويند ؛ - لغتنامهء دهخدا « . . . در اراضى قسمت سفلاى فرات يعنى ناحيهء بطايح متفرّق بوده و . . . » ؛ - عباس اقبال ، خاندان نوبختى ، ص 26 .\r\n","page_name":" 1843 ","page_number":359},
  {"content":"\r\n\r\nلشكرى بسيار به دفع او فرستاد . ابو جعفر صيمرى بعد از محاربات بسيار بر وى تاخته اهل و عيال او را اسير كرده به بغداد فرستاد . عمران خود گريخته در جنگل مختفى گشت . اتّفاقا ، در اين اثنا ، خبر فوت عماد الدّوله به بغداد رسيد « 1 » و معزّ الدّوله به ابو جعفر صيمرى نوشت كه : « بايد در ساعت متوجّه شيراز گردى كه مهمات آنجا بىرونق است ؛ چرا كه ، عضد الدّوله جوان است مبادا جمعى با او در مقام مكر و حيله شده مكروهى به او رسانند . » القصّه ، چون ابو جعفر صيمرى از بطايح بازگشت عمران بن شاهين باز بيرون آمد و خلقى كثير بر وى جمع شده شروع در تاخت ولايت كرد ؛ و مآل حال او عن قريب مذكور خواهد شد . ان شاء اللّه تعالى . و در تاريخ ابن كثير شامى مسطور است كه از جمله وقايع اين سال آنكه در بغداد ميانهء شيعه و اهل سنّت جنگى عظيم واقع شد ، چنانچه از طرفين جمعى كثير كشته شدند و جمله كرخ بغداد را غارت كردند . و در اين سال المستكفى باللّه بعد از آنكه معزّ الدّوله او را ميل كشيده دربند مىبود وفات يافت و مدّت عمر او چهل و شش سال بود .\r\n\r\n\r\n","description":"","footnote":"\r\n( 1 ) . عماد الدّوله در جمادى الآخر سال سيصد و سى و هشت پيش از دو برادر ديگر خود درگذشت .\r\n","page_name":" 1844 ","page_number":360},
  {"content":"\r\n\r\n\r\nذكر وقايع سال سيصد و بيست و نهم از رحلت خير البشر\r\nدر اين سال ، قرامطه حجر الأسود را كه در سال سيصد و هفتم از رحلت آن سرور برده بودند ، باز به مكّه بازگردانيده از اين جهت مسلمانان بسيار خوشحال شدند « 1 » . و در اين سال سيف الدّولة بن حمدان با سى هزار لشكر متوجّه بلاد روم شد و بسى از قلاع ايشان را فتح نمود و خلقى بسيار به قتل رسانيد و غنايم بىشمار به دست آورد ، امّا در وقت بازگشتن روميان سر راه او را گرفته اضعاف مضاعف آنچه او از مردم روم كشته بود به قتل رسانيدند و تمامى اموال خود را با اضعاف آن متصرّف شدند ، چنانچه خود با اندك جماعتى به هزار حيله جانى به سلامت بردند . و در همين سال ابو جعفر صيمرى وزير معز الدّوله وفات يافت و در جاى او ابو محمّد الحسن بن محمّد مهلّبى به منصب وزارت قرار گرفت . و در اين سال كار عمران بن شاهين به جايى رسيد كه مكرّر معزّ الدّوله لشكر به دفع او فرستاده همه باز شكست يافته باز مىگشتند ، تا آنكه بالضّروره معزّ الدّوله با او صلح كرد و بعضى از آن ولايات را به او واگذاشت .\r\nو از جمله وقايع اين سال وفات ابو نصر فاريابى است كه از كبار حكماى روزگار و ملقّب به « معلّم ثانى » است . و معلّم اوّل ارسطو را گويند . اين ابو نصر از تركان فارياب است و فارياب\r\n\r\n\r\n","description":"","footnote":"\r\n( 1 ) . بركنندهء حجر الأسود در سال سيصد و هفده هجرى شخصى بود از قرامطه به نام « ابو طاهر سليمان بن ابى سعيد قرمطى » و كسى كه آن سنگ مطهّر را بعد از بيست و دو سال به جايگاه خود عودت داد باز شخصى بود از قرامطه به نام « سنبر بن الحسن بن شنبر » كه در حين وضع آنچنين گفت : اخذناه بقدرة اللّه و رددناه بمشيته . ( نجوم الزّاهره ، ج 3 ، ص 302 ) به تصريح ابن أثير ، بجكم ترك حاضر شده بود در قبال تحويل و اعادهء آن سنگ به محل اصلى خود پنجاه هزار دينار به قرامطه بدهد ، ولى آنها اين پيشنهاد را رد كرده بودند ، امّا بعدا بدون توقّع دريافت پولى آن سنگ را به مكّه عودت داده بودند ؛ - الكامل ، ج 14 ، ص 204 .\r\n","page_name":" 1845 ","page_number":361},
  {"content":"\r\n\r\nشهرى است در تركستان قريب بشاش ، و الحال آن شهر را اطرار مىگويند . و او در اوايل جوانى از تركستان به عراق عرب آمد و در بغداد پيش ابو بشر متّى بن يونس « 1 » ، كه در آن زمان رياست حكما به او تعلّق داشت و دراست مصنّفات ارسطو قيام مىنمود ، طرفى صالح از منطق خصوصا كتاب ارسطو در منطق خواند ، و اين ابو بشر بن متّى در شرح آن كتاب هفتاد سفر نوشته . بعد از مدتى از بغداد متوجّه مدينهء حرّان گشت و در آنجا پيش يوحنّاى « 2 » حكيم نصرانى مدتها به تحصيل مشغول بود تا آنكه سرآمد روزگار گشت و تصانيف بسيار كرد ، حتى آنكه شيخ بو على سينا را شاگرد مصنّفات او مىدانند . و در اواخر ايام زندگانى ابو نصر به ولايت شام رفت . در آن زمان حاكم ديار شامات سيف الدّولة بن حمدان بود . اتّفاقا ، روزى جمعى كثير از علما و فضلاى آن ولايت در مجلس سيف الدّوله به مباحثهء علوم مشغول بودند . ابو نصر به زىّ اتراك در آن مجلس درآمد و لحظه‌اى بر پاى بايستاد و در سخنان دانشمندان دخل مىنمود ، بنابراين ، سيف الدّوله او را گفت : بنشين . ابو نصر پرسيد : كجا بنشينم ؟ سيف الدّوله گفت : در هر جايى كه قابل نشستن خود مىدانى . ابو نصر بعد از شنيدن اين سخن قدم پيش نهاد و بر مسند سيف الدّوله بر پهلوى او بنشست . سيف الدّوله را عرق نخوت و غيرت پادشاهى به جوش آمده بعضى از غلامان را به زبانى كه خاصّهء ايشان بود گفت : اين ترك را چون بيرون رود سياست كن . ابو نصر گفت : ايّها الامير ، اصبر ، فان الامور منوط بعواقبها . يعنى : اى امير لحظه‌اى صبر كن كه حقيقت امور وابسته به دانستن اواخر ايشان است . سيف الدّوله متحيّر و متعجّب شده گفت :\r\nتو چه دانستى كه من چه گفتم ؟ ابو نصر گفت : من به همان لغات عارفم .\r\nبعد از آن با علماى آن مجلس آغاز مناظره كرده بر همه فايق آمد و كار به جايى رسيد كه جميع علماى آن مجلس در مقام استفاده درآمده هرچه از وى مىشنيدند به قيد تحرير مىكشيدند . چون مجلس متفرّق گشت سيف الدّوله ابو نصر را نگاه داشته او را در سلك ارباب اختصاص انتظام داد و اهل ساز و آواز را طلب داشته بزم طرب منعقد ساخت . چون اهل ساز شروع در نواختن كردند ابو نصر بر ايشان اعتراضات موجّه كه ايشان هم معترف شدند ، كرد .\r\nسيف الدّوله را تحيّر زياده شد . از وى پرسيد : تو را بر علم اين عمل وقوف هست ؟ گفت : آرى .\r\nو از ميان خود خريطه‌اى « 3 » بگشاد و از آنجا چند قطعه چوب بيرون آورد و آنها را با يكديگر ترتيب داده به نوعى بنواخت كه تمامى اهل مجلس به خنده افتادند . بعد از آن همان آلات را از\r\n\r\n\r\n","description":"","footnote":"\r\n( 1 ) . از مشاهير دانشمندان و مترجمان اوايل قرن چهارم هجرى ، ترجمهء كتاب الشعر ( بوطيقا ) و ترجمهء كتاب انالوطيقاى ثانى از ارسطو از آثار باقيمانده از وى است ؛ - دكتر معين ، فرهنگ فارسى ، بخش اعلام .\r\n( 2 ) . مراد يوحنا بن حيلان ، يا جيلان و يا جيلانى است كه در زمان المقتدر باللّه درگذشت .\r\n( 3 ) . خريطه : كيسهء چرمين .\r\n","page_name":" 1846 ","page_number":362},
  {"content":"\r\n\r\nيكديگر جدا ساخته به نوعى ديگر ترتيب داده آنچنان بنواخت كه تمامى اهل مجلس بىاختيار به گريه درآمدند . نوبت سيّم به طرزى نواخت كه تمامى اهل مجلس به خواب رفتند .\r\nالقصّه ، سيف الدّوله را صحبت ابو نصر درربود . از وى التماس نمود كه چندگاه در شام اقامت نمايد . حكيم گفت : چنين كنم امّا به شرطى كه مرا تكليف بر ملازمت نكنى . سيف الدّوله اين شرط را قبول كرده گفت : هرگاه كه خاطر تو مىخواهد پيش من آى ، و حالا آنچه محتاج اليه تو است بازنماى . ابو نصر گفت : روزى چهار درم مرا كافى است . سيف الدّوله خازن را طلبيده گفت : آنچه حكيم مىخواهد به او مىداده باش . امّا حكيم ابو نصر هرگز روزى زياده از چهار درم نگرفت . و بعد از چندگاه متوجّه عسقلان شد و در اثناى راه بر دست جمعى از قطاع طريق كشته شد . و در بعضى تواريخ چنين مسطور است كه ابو نصر در مرتبهء سيّم ، كه ساز را به نوعى نواخت كه اهل مجلس را خواب ربود از مجلس بيرون رفت و كسى ديگر او را نديد و از وى نشان نديد . و از تاريخ ابن خلكان چنين ظاهر مىشود كه ابو نصر فاريابى دو نوبت به شام رسيده . نوبت اوّل در آنجا اقامت نكرد و به مجرّد عبور به جانب مصر رفت و نوبت دويّم پيش سيف الدّوله چندگاه مىبود . و از سلاطين در اين سال منصور قراتكين وفات يافت . و ابو المظفّر بن محتاج در بخارا از اسبى ، كه پدرش براى او فرستاده بود ، در روز برات سوار شده افتاد و از اين عالم درگذشت « 1 » . مردم بخارا از فوت او بسيار متألم شدند . امير نوح سامانى نيز از اين واقعه بسيار محزون گشت .\r\n\r\n\r\n","description":"","footnote":"\r\n( 1 ) . ابن أثير فوت اين دو را جزو وقايع سال سيصد و چهل هجرى ضبط كرده است .\r\n","page_name":" 1847 ","page_number":363},
  {"content":"\r\n . \r\n","description":"","footnote":"","page_name":" 1848 ","page_number":364},
  {"content":"\r\n\r\n\r\nذكر وقايع سال سيصد و سىام از رحلت خير البشر\r\nدر اين سال ، يوسف بن وجيه حاكم عمان به قصد گرفتن بصره لشكر كشيد و ابو يعقوب هجرى در مقام امداد او برآمد . چون اين خبر به ابو محمّد مهلّبى « 1 » كه بعد از او ابو جعفر صيمرى وزير بود ، رسيد در مقام دفع ايشان برآمده نگذاشت كه ايشان پيرامون بصره توانند گشت و خلقى كثير از ايشان به قتل رسيد و كشتى بسيار پر از اموال و اسيران از ايشان انتزاع نموده گماشتگان ابو محمّد مهلّبى به بغداد رسانيدند . و هم در اين سال به ابو محمّد مهلّبى رسانيدند كه شخصى در بغداد وفات يافته و مال بسيار گذاشته . و آن شخص از اتباع ابو جعفر محمّد بن علىّ بن ابو الغراقر بود كه دعوى خدايى مىكرد و به واسطهء اين دعوى كشته شده بود « 2 » . اين شخص دعوى مىكرد كه روح ابو الغراقر به من انتقال كرده و مىگفت : كه سنّة اللّه چنين جارى است كه ارواح انبيا و صدّيقين بعد از مفارقت ابدان به ابدان ديگران انتقال مىنمايند . و در آن وقت جوانى در ميانهء آن قوم بود كه مىگفت روح علىّ بن ابى طالب [ عليه السّلام 
  ] در وى حلول كرده و زنى را در ميانهء قوم خود به اعتقاد آنكه روح زهرا ، عليهما السّلام ، به او فرود آمده كمال تعظيم و تكريم [ 222 الف 
  ] مىنمودند . القصّه ، ابو محمّد مهلبّى در صدد كشتن ايشان درآمد ؛ چرا كه ، امثال اين سخنان از ايشان به شياع رسيده بود و مصدّق اين كتبى چند از خانهء آن مرد نيز ظاهر شد ، امّا چون آن جماعت را يقين شد كه ابو محمّد مهلبّى ايشان را خواهد كشت اظهار تشيّع كردند و گفتند كه ما شيعه‌ايم . و چون معزّ الدّوله بويه و ساير سلاطين ديالمه در تشيّع\r\n\r\n\r\n","description":"","footnote":"\r\n( 1 ) . او مردى بود اديب و فاضل و محتشم . . . كه در ابتداى كار بغايت درويش و بينوا بود . . . و شعر نيكو گفتى . . . ، - هندوشاه ، تجارب السّلف ، ص 234 .\r\n( 2 ) . اين شخص معروف به « بصرى » و رئيس طايفهء قراقريه بود ؛ - ابن أثير ، الكامل ، ج 14 ، ص 214 .\r\n","page_name":" 1849 ","page_number":365},
  {"content":"\r\n\r\nنهايت تعصّب داشتند ابو محمّد مهلّبى از ترس معزّ الدّوله دست از ايشان بازداشت كه مبادا به خاطر او رسد كه ايشان به بهانه‌هايى شيعيان را مىكشند . بنابراين ، ايشان از كشته شدن خلاص شدند . امّا ابو محمّد مهلبّى از ايشان اموال بسيار گرفت و آن را « اموال زنادقه » مىگفت .\r\n\r\n","description":"","footnote":"","page_name":" 1850 ","page_number":366},
  {"content":"\r\n\r\n\r\nذكر وقايع سال سيصد و سى و يكم از رحلت خير البشر\r\nدر اين سال ، باز يوسف بن وجيه صاحب عمّان قصد بصره كرد . ابو محمّد مهلبّى دفع ايشان نمود . و در همين سال معزّ الدّوله بر وزير خود غضب كرده فرمود تا صد و پنجاه تازيانه بر وى زدند امّا از وزارتش عزل نفرمود . و در سلخ ماه شوّال اين سال المنصور باللّه علوى كه پادشاهى بود در كمال شجاعت و فصاحت و بلاغت ، وفات يافت . سبب موت او در تواريخ معتبره چنين آمده كه روزى از مدينهء حلولا « 1 » ، كه در بلاد مغرب آن مدينه به بسيارى ميوه مشهور و معروف است خصوصا ترنج به مرتبه‌اى در آن شهر بزرگ مىشود كه چهارش يك خروار است ، ترنجى چند نزد منصور آوردند . منصور را كنيزكى بود كه به او ميل تمام داشت .\r\nچون آن ترنجها را ديد آرزوى آن كرد كه آن ترنجها را بر بار بيند . بنابراين منصور به خاطر او از منصوريه به حلولا رفت و بعد از چند روز به جانب منصوريّه مراجعت نمود . اتّفاقا ، در اثناى راه به مرتبه‌اى سرما شد كه بسيارى از مردم از شدّت سرما بمردند و منصور در آن سرما دليرى نموده تا به منصوريّه رسيد و قصد حمام كرد . اسحاق بن اسماعيل اسرائيلى كه طبيب او بود ، از حمام رفتن منع كرد ، امّا منصور سخن او نشنيد و به حمام رفت . چون از حمام بيرون آمد حرارت غريزى او بسيار نقصان يافت و اسحاق به معالجه مشغول گشت . منصور را بىخوابى عارض شد ، چنانچه چند شبانروز مطلقا خواب نكرد ، بنابراين ، با وزرا و امرا گفت كه در قيروان طبيبى است او را بطلبيد كه مرا از دست اسحاق خلاص كند . گفتند : يا\r\n\r\n\r\n","description":"","footnote":"\r\n( 1 ) . در الكامل ( ج 14 ، ص 216 ) به صورت « جلولاء » آمده ، و مترجم متن توضيح داده‌اند كه : غير از جلولاء سرحدّ عراق .\r\n","page_name":" 1851 ","page_number":367},
  {"content":"\r\n\r\nامير المؤمنين ، در اين شهر جوانى است ابراهيم نام كه در فن طبّ كمال مهارت دارد . القصّه ، ابراهيم را حاضر ساختند . منصور پيش او از بىخوابى شكايت كرد . آن دردمند فى الحال فرمود تا ادويهء منوّمه « 1 » را جمع كرده در شيشه كردند و بر آتش نهادند . بعد منصور را گفت كه بايد بخارات اين ادويه را استشمام نمود تا فى الحال به آسانى خواب حاصل شود . منصور را چون بوى آن ادويه به مشام رسيد در ساعت به خواب گشت . ابراهيم از كمال نادانى خوشحال و خرّم بيرون آمد كه منصور به خواب رفته . مقارن اين حال اسحاق اسرائيلى رسيده رخصت دخول خواست . گفتند منصور در خواب است . اسحاق فرياد برآورد كه اگر او را به زور ادويهء منوّمه به خواب كردند يقين از هم گذشته خواهد بود . چون نيك ملاحظه كردند منصور را مرده يافتند « 2 » . بنابراين مىخواستند كه ابراهيم طبيب را بكشند ، آخر الأمر ، اسحاق اسرائيلى او را خلاص كرد و گفت او به قاعدهء اطبّا عمل نموده ، غايتش از سبب مرض غافل بوده ؛ چه ، بيمارى او از رهگذر نقصان حرارت غريزى بود و من در اين مدّت در حراست او مىكوشيدم و او به ادويهء منوّمه او را فى الحال فرو نشاند .\r\nمدّت عمر منصور سى و نه سال و زمان خلافتش هفت سال و كسرى بود . از وى پنج پسر ماند : المعزّ لدّين اللّه كه قائم مقام پدر به خلافت نشست و نام او معدّ و كنيت او ابو تميم بود ، امير حيدر ، كه به مصر حكومت نمايد ، هاشم ، جعفر و ابو عبد اللّه . و پنج دختر از او نيز بازماند . و قضاة او احمد بن محمّد بن الوليد ، عبد اللّه بن هاشم ، محمّد بن ابو المنظور ، و ابو حنيفه بن نعمان بن محمّد بن منصور بن احمد بن حبون بود . و اين ابو حنيفه از مشاهير فضلاى مغرب بود و در علم فقه تصانيف بسيار دارد . از جمله مصنّفات مشهورهء او اصول المذاهب است . او اوّلا مالكى مذهب بود ؛ چه ، در مغرب زمين مذهب مالكى شيوع بسيار دارد ، بعد از آن شافعى شد ، بعد از آن به مذهب اماميّه انتقال نمود و كتاب افتقار و كتاب اخبار در فقه اماميه از اوست .\r\n\r\nذكر خلافت المعزّ لدّين اللّه معد بن المنصور باللّه\r\nاو چهارم خلفاى علويه مغرب است . در تاريخ ابن خلّكان مسطور است كه ولادت المعزّ لدّين به مهديّه بود در روز دوشنبه يازدهم شهر رمضان سنه تسع عشر و ثلث مائه . و در سلخ شوّال اين سال بعد از فوت پدرش المنصور باللّه با او بيعت كردند . چون المعز لدّين اللّه مردى صاحب تدبير بود با شجاعت و شهامت و سياست و كفايت و عدالت ملك او زياده از ملك پدرانش شد . او در همين سال از منصوريه متوجّه افريقيه گشت و آن ولايت را آنچنان قرار داد\r\n\r\n\r\n","description":"","footnote":"\r\n( 1 ) . منوّمه : ادويهء مخدره .\r\n( 2 ) . آخر ماه شوال سال 341 هجرى .\r\n","page_name":" 1852 ","page_number":368},
  {"content":"\r\n\r\nكه جميع متمرّدين آن كمر اطاعت المعزّ لدّين اللّه را به ميان بسته در مقام خدمتكارى و جانسپارى قيام نمودند و او بر اكثر بلاد غلامان خود را حاكم گردانيد . از جملهء غلامان پدرش جوهر قائد بود كه اكثر بلاد مغرب در زمان معزّ لدّين اللّه بر دست او فتح شد . و در اين سال ، جوهر قائد را به مدينهء فاس فرستاد و از فاس به مدينهء سلجماسه و بعد از فتح سلجماسه متوجّه مدينهء تاهرت شد . والى آن ولايت ، يعلى بن احمد زمانى ، چون به انقياد و اطاعت پيش آمد جوهر او را بنواخت و خلعت پوشانيد . چون جوهر از آنجا برفت يعلى بن احمد شروع در تمرّد و عصيان كرد . چون جوهر بر حقيقت حال اطلاع يافت فى الحال بازگشت و تمامى ولايت يعلى را غارت نمود و او را با پسرش دستگير نموده در قفص كرده پيش المعزّ لدّين اللّه فرستاد و بعد از ضبط آن ولايت تا به ساحل بحر محيط ، كه او را « اقيانوس » مىگويند ، تمامى بلاد را مسخّر گردانيد تا آنكه به جزاير خالدات رسيد و يك قسم ماهى را كه مخصوص آن درياست ، صيد نموده در حوضهاى آب انداخته آن ماهى را زنده نزد المعز لدّين اللّه آورد . اين وقايع در سنهء سبع و اربعين و ثلث مائه هجرى روى نمود . و از جمله وقايع اين سال ، يعنى سال سيصد و سى و يكّم از رحلت خير البشر ، آنكه ركن الدّوله بويه از رى به عزم تسخير طبرستان و جرجان متوجّه آن صوب گشت و وشمگير ، كه والى آن ولايت بود ، چون طاقت مقاومت ركن الدّوله نداشت بالضّروره آن ولايت را گذاشته به جانب نيشابور رفت و ركن الدّوله بر طبرستان و جرجان استيلا يافته بعد از چند روز ، كه در آن ديار اقامت نمود ، حسن فيروزان و على بن كامه را والى آن ديار ساخته به جانب رى مراجعت نمود . وشمگير چون از مراجعت ركن الدّوله خبر يافت فى الحال متوجّه ديار خود گشت و حسن فيروزان و على بن كامه را بيرون كرده در جاى خود قرار گرفت . و در همين سال ، ركن الدّوله ديلمى را پسرى شد و او را « فخر الدّوله » « 1 » نام كرد .\r\n\r\n\r\n","description":"","footnote":"\r\n( 1 ) . نام وى « ابو الحسن على بن على بن ركن الدّوله » بود .\r\n","page_name":" 1853 ","page_number":369},
  {"content":"\r\n . \r\n","description":"","footnote":"","page_name":" 1854 ","page_number":370},
  {"content":"\r\n\r\n\r\nذكر وقايع سال سيصد و سى و دويّم از رحلت خير البشر\r\nدر اين سال ، ديسم بن ابراهيم ، كه والى آذربايجان بود ، گريخته به ارمنيه رفت . منشأ گريختن او آن بود كه ركن الدّوله سپهسالار خود علىّ بن ميشكى « 1 » را كه قبل از اين در بند داشت و در اين وقت او از بند گريخته ، به اتّفاق وهسودان « 2 » برادر مرزبان جماعتى كثير جمع آورده متوجّه آذربايجان گشتند و ديسم بن ابراهيم نيز درصدد لشكر جمع كردن برآمده وزير خود ابو عبد اللّه را به مال بسيار مصادره نمود . وزير آنچه ديسم طلبيد قبول كرد و التماس آن نمود كه دبيرى از قبل ديسم همراه او باشد تا اين مال را از اردبيل حاصل كرده و اصل خزانهء ديسم سازد .\r\nالقصّه ، ابو عبد اللّه وزير به اتّفاق آن دبير كه ضامن ابو عبد اللّه شده بود ، متوجّه اردبيل شدند . مقارن اين حال خبر رسيد كه على بن ميشكى و وهسودان برادر مرزبان با لشكرى بسيار دفع ديسم نموده متوجّه ولايت آذربايجان شدند . ابو عبد اللّه وزير ديسم چون اين خبر شنيد بسيار خوشحال گرديد ؛ چرا كه ، از ديسم آزار بسيارى كشيده بود و مدّتى بود كه در بند او مىبود . در اين وقت فرصت غنيمت دانسته آن دبير را كه جهت تحصيل مال ديسم همراه او كرده بود ، به قتل رسانيده با اموال بسيار متوجّه ملازمت على بن ميشكى گشت . چون ديسم از اين قضيّه خبر يافت سراسيمه عنان عزيمت به صوب اردبيل منعطف داشت و علىّ بن ميشكى نيز متوجّه اردبيل گشت . در حوالى اردبيل تلاقى فريقين روى نمود . بعد از كارزار بسيار\r\n\r\n\r\n","description":"","footnote":"\r\n( 1 ) . هر سه نسخه : ميكى . به قياس شهرياران گمنام ( ص 84 ) تصحيح شد . وى در جنگ قزوين به اسارت ركن الدّوله درآمده بود .\r\n( 2 ) . م : و هشتوران ؛ ق : و هستوران ، ش : و هستودان .\r\n","page_name":" 1855 ","page_number":371},
  {"content":"\r\n\r\nجمعى كثير از لشكريان ديسم او را گذاشته « 1 » به علىّ بن ميشكى پيوستند . بنابراين ، ديسم با جماعت اندك روى از معركهء كارزار گردانيده متوجّه ارمنيه گشت « 2 » . و در اين وقت مرزبان كه در بند بشر اسفار بود ، در قلعهء شميرم بشر اسفار را كشته از بند بيرون آمده باز بر ولايت آذربايجان [ 222 ب 
  ] استيلا يافت . تفصيل اين واقعه در تاريخ ابن أثير چنين آورده كه مادر « 3 » مرزبان جمعى كثير از مردم خود را مال بسيار داد تا به وضع سوداگران شده پيش بشر اسفار فرياد برند كه مرزبان از ما قماش بسيار خريده و بهاى آن نداده ، التماس آن دارم كه ما را رخصت دهى به قلعه رفته زر خود را از مرزبان بستانيم يا او به مادر خود چيزى بنويسد كه او زر ما را بدهد و بشر اسفار را از براى همين‌كه ايشان را بگذارد كه پيش مرزبان رفته حقّ خود مطالبه نمايند به عنوان پيشكش مبلغ كلّى دادند و وعده نيز به او كردند كه اگر ما حقّ خود از مرزبان بستانيم مبلغى ديگر نيز خدمت مىكنيم . القصّه ، بشر اسفار بنابر طمع شوم ، ايشان را رخصت داد تا پيش مرزبان رفته بهاى قماش طلب نمايند . چون آن جماعت سوداگران به قلعه درآمدند پيش مرزبان رفته مطالبهء زر نمودند . چون مرزبان از حقيقت حال خبر نداشت اوّلا انكار نمود كه من از شما قماشى و چيزى نخريده‌ام ، ايشان اشاره كرده مضمون حال را خاطرنشان او كردند ، بنابراين مرزبان گفت : مرا به خاطر نيست كه چه مقدار قماش از شما خريده‌ام . ساعتى باشيد تا من تأمّل كرده به ياد آورم كه چه مبلغ مرا به شما بايد داد . ايشان ساعتى توقّف نموده در وقت فرصت سوهان و زرى كه مادر مرزبان جهت او فرستاده بود ، به مرزبان رسانيده بيرون آمدند . چون بشر از ايشان پرسيد كه مرزبان چه گفت ؟ گفتند : امروز مهلت خواست كه فردا به خاطر خود آورده به مادر خود بنويسد تا او حقّ ما را ادا نمايد . بشر اسفار به اميد آن مبلغ موعود كه ايشان قبول نموده بودند ، فرمود كه شما هر وقتى كه خواهيد برويد و تقاضاى مرزبان مىكرده باشيد . امّا بشر اسفار غلامى داشت در نهايت حسن كه سپر و شمشير او را نگاه مىداشت ، و در اين مدّت كه مرزبان در بند مىبود با آن غلام نظر بازى مىكرد . در اين وقت كه زرى از مادرش به او رسيده بود ، مبلغى كلّى از آنجا به آن غلام داد و به او قرارداد كه اگر او وقت فرصت بر بشر اسفار دست يابد او را تربيت تمام كند .\r\nالقصّه ، روز ديگر باز سوداگران به طلب زر خود پيش مرزبان رفتند و جمعى كثير را بيرون قلعه در كمين نگاه داشتند . اين روز ، مرزبان بند خود را ساييده بود . اتّفاقا ، در اثناى آنكه سوداگران در طلب زر شدّت مىنمودند بشر اسفار نيز درآمد . مرزبان در مقام تضرّع و زارى\r\n\r\n\r\n","description":"","footnote":"\r\n( 1 ) . فقط جستان پسر شرمزان به ديسم وفادار ماند ؛ - احمد كسروى ، شهرياران گمنام ، ص 85 .\r\n( 2 ) . و از آن‌جا نيز به بغداد پيش معزّ الدّوله رفت ؛ - ابن مسكويه ، تجارب الامم ، وقايع سال سيصد و چهل و سيّم هجرى .\r\n( 3 ) . وى خراسويه دختر جستان بن وهسودان پادشاه ديلمان است .\r\n","page_name":" 1856 ","page_number":372},
  {"content":"\r\n\r\nدرآمده از بشر التماس آن نمود كه او را از بند رها كند تا مال بسيار به او بدهد « 1 » . بشر گفت : من هرگز به ركن الدّوله مخالفت نخواهم كرد . و چون مرزبان اين حكايت شنيد آن مقدار توقّف نمود كه بشر متوجّه بيرون شد . مرزبان فرصت غنيمت دانسته برجست و شمشير از دست همان غلام گرفته به يك ضربت كار بشر اسفار را بساخت و با همان جماعت سوداگران قلعه را مسخّر گردانيده متوجّه بيرون شد و بعد تمامى ولايت آذربايجان را متصرّف شد « 2 » . و از جمله وقايع اين سال ، رفتن ابو على است به اتفاق وشمگير به جانب رى . تفصيل اين مجمل آنكه چون ركن الدّوله وشمگير را از ولايتش بيرون كرد وشمگير پناه به امير نوح برده از وى مدد خواست . امير نوح ، ابو على را فرمان داد كه با لشكر خراسان به امداد وشمگير رفته ولايت او را از گماشتگان ركن الدّوله گرفته به وشمگير سپارد . بنابراين ، ابو على و وشمگير عنان عزيمت منعطف داشته در ماه ربيع الاوّل اين سال به حوالى رى رسيدند . چون اين خبر به ركن الدّوله رسيد خود را حريف ايشان نديد به شهر درآمده در مقام استحكام حصار شده مدّت مديد ميانهء ايشان جنگ قائم بود . اتّفاقا ، طالع ركن الدّوله مدد كرده وبايى در اسبان اهل خراسان افتاد كه اكثر ايشان بمردند . پس ابو على بالضّروره درصدد صلح درآمده ابو جعفر خان را پيش ركن الدّوله فرستاد تا ميانهء ايشان مهمّ به صلح قرار داد به شرط آنكه ركن الدّوله هر ساله دويست هزار دينار به امير نوح سامانى مىداده باشد . چون وشمگير به مصالحه راضى نبود ابو على شكايتى به امير نوح نوشت كه : « او به ركن الدّوله اتّفاق دارد و با شما نفاق مىورزد . » امير نوح از اين سبب از ابو على رنجيده او را از امير الأمرايى ولايت خراسان عزل نموده و به جميع امراى خراسان نوشت كه : « ابو على را از امارت آن ولايت معزول ساختيم و منصب امير الامرايى آن ولايت را به سعيد بن مالك ارزانى داشتيم ، بايد كه همه در مقام اطاعت و انقياد او درآمده از صوابديد او تجاوز ننماييد . » چون اين خبر به ابو على رسيد اوّلا جمعى از اكابر و اعيان نيشابور و خراسان را به خدمت امير نوح فرستاده عذر خواست و آن جماعت هر چند پيش ابو على از جانب ابو على معذرت گفتند و التماس آن نمودند كه او را از امارت آن ديار عزل نكند به درجهء قبول نيفتاد . و چون ابو على از امير نوح مأيوس شد در نيشابور اظهار مخالفت او نموده به اسم خود خطبه‌اى خواند و نام امير نوح را از خطبه بينداخت . و چون امير\r\n\r\n\r\n","description":"","footnote":"\r\n( 1 ) . بنا به تصريح ابن مسكويه ( تجارب الامم ، حوادث سال 342 ه ) مرزبان پيش از اين نيز بارها تقاضاى خلاصى خويش را از قلعهء سميرم از بشر اسفار كرده بود .\r\n( 2 ) . اگرچه از اين پس تا سال سيصد و چهل و شش هجرى ، كه تاريخ مرگ اوست ، در تاريخها خبرى از او نيست ، از نوشته‌هاى ابن حوقل معلوم است كه همچنان نيرومندى و استوارى داشته است ؛ - احمد كسروى ، شهرياران گمنام ، ص 85 .\r\n","page_name":" 1857 ","page_number":373},
  {"content":"\r\n\r\nنوح بر اين حال اطلاع يافت مكتوبى به وشمگير و حسن فيروزان نوشت كه ايشان با يكديگر اتّفاق نموده متوجّه دفع ابو على شوند . و در اين سال ، اهوازيان نواحى موصل و جزيره را غارت كردند . و هم در اين سال ، در حوالى حلوان كردان ايلچيان خليفه را كه از براى مصالحه ميانهء امير نوح و ركن الدّوله به خراسان فرستاده بود ، غارت كردند و جمعى كثير از بازرگانان همراه ايشان را نيز غارت كردند و فرستادگان خليفه را نگاه داشتند و در بند كردند .\r\n\r\n","description":"","footnote":"","page_name":" 1858 ","page_number":374},
  {"content":"\r\n\r\n\r\nذكر وقايع سال سيصد و سى و سيّم و سيصد و سى و چهارم از رحلت خير البشر\r\nدر اين سال ، وشمگير به اتّفاق حسن فيروزان به فرمودهء امير نوح متوجّه دفع ابو علىّ بن محتاج شدند . ابو على چون طاقت مقاومت ايشان نداشت نيشابور را گذاشته پيش ركن الدّوله رفت .\r\nركن الدّوله او را تعظيم و اكرام بسيار نموده بعد از چند روز رسولى از جانب خود پيش معزّ الدّوله فرستاده التماس نمود كه از دار الخلافه منشور ايالت بعضى ولايات خراسان را جهت ابو على حاصل كرده مرسول دارند . معزّ الدّوله ملتمس ركن الدّوله را مبذول داشته ايالت نيشابور را با توابع آن به اسم ابو على نوشته ارسال داشت . چون آن منشور رسيد ركن الدّوله ابو على را من جميع الوجوه از لشكر و غيره امداد بسيار نموده به جانب خراسان فرستاد و ابو على بر نيشابور استيلا يافته رؤوس منابر آن ديار را به اسم معزّ الدّوله ، و ركن الدّوله و المطيع باللّه مزيّن گردانيد . و مقارن اين حال امير حميد نوح بن نصر وفات يافت . و در روضة الصّفا چنين آورده كه وفات امير نوح در ماه ربيع الآخر اين سال ، يعنى سال سيصد و سى و چهارم از رحلت خير البشر ، روى نمود . على التّقديرين بعد از وفات امير نوح ، ابو بكر سعيد بن مالك كه نامزد امارت خراسان شده بود و هنوز آنجا نرفته ، جدّ و جهد تمام نمود تا سلطنت بر عبد الملك بن نوح قرار گرفت و عبد الملك « 1 » او را به خراسان فرستاد .\r\nو در اين سال ، وبايى عظيم در خراسان و قهستان « 2 » روى نمود كه اكثر خلايق آن ولايت هلاك شدند . و در همين سال سنهء اربع و ثلاثين [ و ثلاث مائه 
  ] لشكرى از خراسان متوجّه رى\r\n\r\n\r\n","description":"","footnote":"\r\n( 1 ) . وى ابو الفوارس عبد الملك بن نوح است كه پس از جانشينى پدر ( 343 - 350 ) ابو منصور محمّد بن عزير را به وزارت انتخاب كرد و ابو سعيد بكر بن مالك فرغانى را در سپهسالارى ابقا نمود .\r\n( 2 ) . قهستان : معرّب كوهستان ناحيه‌اى تاريخى در خراسان بزرگ كه از جنوب نيشابور تا سيستان را در بر مىگرفت . - و .\r\n","page_name":" 1859 ","page_number":375},
  {"content":"\r\n\r\nگرديد . و ركن الدّوله در اين وقت در جرجان بود ، چون خبر شنيد كه لشكر بيگانه متوجّه ولايت او شده رقعه‌اى به معزّ الدّوله نوشته از وى مدد طلبيد و معزّ الدّوله ، سبكتكين « 1 » حاجب را با لشكرى بسيار به مدد او فرستاد . و هم در اين سال محمّد بن ماكان بعد از استيلا بر اصفهان بويه را تعاقب نموده در راه به او رسيده تمامى خزاين و حرم ركن الدّوله را اسير كرده و در اين اثنا ، وزير ركن الدّوله ، ابو الفضل بن عميد ، رسيده با خود گفت كه : بعد از آنكه حرم ركن الدّوله و فرزندان او به دست خراسانيان افتاده باشند ما به چه روى پيش وى توانيم رفت ، لاجرم كشته شدن اينجا اولىتر است بنابراين ، دل از جان برداشته با جمعى قليل متوجّه حرب ايشان شد .\r\nاتّفاقا ، در اين وقت لشكر خراسانيان مشغول غارت شده متفرّق شدند و ابو الفضل وزير فرصت غنيمت دانسته بر ايشان حمله آورده محمّد بن ماكان را زنده دستگير كرده روى به اصفهان نهاد و گماشتگان او را از اصفهان بيرون كرد . آخر الأمر ، مهمّ ميانهء عبد الملك و ركن الدّوله به صلح انجاميد . و در اين سال ، ميانهء سيف الدّوله و دمستق « 2 » ، والى روم ، جنگى عظيم واقع شد و خلقى كثير از جانبين به قتل رسيد . و از جمله كسانى كه در اين معركه به قتل رسيدند قسطنطين بن دمستق بود . اين جنگ در ماه ربيع الاوّل اين سال روى نمود . بعد از آن باز دمستق لشكرهاى بسيار جمع نموده متوجّه حرب سيف الدّوله شد . در ماه شعبان تلاقى فريقين روى نمود . اين نوبت نيز بعد از كارزار بسيار اهل [ 223 الف 
  ] اسلام منصور و مظفّر گشته داماد و دخترزادهء ملك دمستق اسير و دستگير شده و دمستق به اقبح وجوه روى به گريز نهاد .\r\nو در اين سال ، معزّ الدّوله مرضى عظيم پيدا كرد ، چنانچه در بغداد موت او شايع گشت و مردم به نوعى مضطرب شدند كه نزديك بود كه فتنه‌اى حادث شود . بنابراين ، معزّ الدّوله با وجود دردى عظيم سوار شده بيرون آمد . مردم چون او را ديدند نايرهء فتنه و شورش تسكين يافت . و در اين سال ، در آذربايجان مردى پيدا شد كه دعوى علم غيب مىكرد و گوشت و آنچه از حيوانات حاصل مىشود مثل شير و روغن حرام مىدانست . از اوباش و اجامره خلقى بسيار در مقام ارادت و اطاعت او درآمدند . در اين اثنا ، شخصى او را به كشككى ، كه به پيه پخته بود ، ضيافت كرد و او بىملاحظه از آن تناول نمود . آن شخص بعد از آنكه او از طعام خوردن فارغ گشت گفت : اى شيخ ، تو دعوى علم غيب مىكنى و نمىدانى كه اين طعام را به چيزى پخته‌ام كه تو او را حرام مىدانى . بنابراين مردم از وى متفرّق شده بازگشتند . و هم در اين سال ، معزّ الدّوله اكابر و اعيان از امرا و غير آن را جمع نموده در حضور ايشان عزّ الدّين بختيار را قائم مقام خود گردانيد . و در اين سال ، ميانهء المعزّ لدّين اللّه علوى و صاحب اندلس جنگى\r\n\r\n\r\n","description":"","footnote":"\r\n( 1 ) . اين سبكتكين غير از سبكتكين پدر محمود غزنوى است .\r\n( 2 ) . م : دمشتق ؛ ق ، ش : دمشق .\r\n","page_name":" 1860 ","page_number":376},
  {"content":"\r\n\r\nعظيم واقع شد و نصرت از جانب علوى روى نمود . و در اين سال ، در رى وبايى افتاد كه اكثر خلايق از شهر هلاك شد . از جمله كسانى كه در اين و با مردند ابو على محتاج بود . او را از خراسان به صغانيان برده دفن كردند . و در اين سال ، كردان قافلهء عظيمى كه از خراسان و ماوراء النهر جمع شده به جانب حجّ مىرفتند در نواحى ساوه آن را غارت نموده خلقى بسيار را به قتل رسانيدند و اموال بىشمار به دست آوردند و زن و فرزند مسلمانان را به اسيرى بردند . و در اين سال ، از كفّار دماوند شخصى پيدا شد و دعوى پيغمبرى كرد . آخر الأمر ، در همين سال كشته شد .\r\n\r\n","description":"","footnote":"","page_name":" 1861 ","page_number":377},
  {"content":"\r\n . \r\n","description":"","footnote":"","page_name":" 1862 ","page_number":378},
  {"content":"\r\n\r\n\r\nذكر وقايع سال سيصد و سى و پنجم از رحلت خير البشر\r\nدر اين سال روزبهان « 1 » ديلمى بر معزّ الدّوله خروج كرد . چون اين خبر به معزّ الدّوله رسيد باور نكرد ؛ چرا كه روزبهان تربيت‌يافتهء معزّ الدّوله بود و او را معزّ الدّوله از مرتبهء فلاكت به مرتبهء امارت رسانيده بود . آخر الأمر ، چون عصيان و تمرّد او متحقّق گشت معزّ الدّوله از بغداد متوجّه او شد و خليفه المطيع باللّه از ترس ناصر الدّولة بن حمدان نيز با معزّ الدّوله در سفر موافقت نمود و معزّ الدّوله سبكتكين را در بغداد گذاشت . چون معزّ الدّوله به هوازن رسيد روزبهان نيز لشكرى آراسته در برابر معزّ الدّوله بيرون آمد . بعد از كارزار بسيار روزبهان زنده به دست معزّ الدّوله افتاد و آن فتنه فرو نشست و معزّ الدّوله به جانب بغداد مراجعت نمود و روزبهان را در بند نگاه داشت . چون ديلميان در اخراج او سعى تمام داشتند معزّ الدّوله فرمود تا او را در دجله شبى غرق كردند و بعد از صدور اين حركات از روزبهان ديلمى ، ديلميان در نظر معزّ الدّوله بىاعتبار شدند و تركان كمال اعتبار به هم رسانيدند . و در اين سال ، سيف الدّولة بن حمدان به بلاد روم رفت و بعد از قتل و كشش بسيار غنايم بىشمار به دست آورده به جانب حلب مراجعت نمود . بعد از وى روميان نيز لشكرها جمع كرده از راه خشكى تا ميّافارقين آمده خرابى بسيار در بلاد اسلام كردند و از راه دريا به طرسوس رسيده هزار و هشتصد نفر را از اهل طرسوس به قتل رسانيدند و جمعى كثير را اسير گرفتند و اكثر قرى آن ولايت را بسوختند . و در همين سال ، در همدان زلزله پيدا شد كه اكثر خانه‌هاى آن شهر روى به خرابى نهاد و دار الامارهء آن شهر به يك صاعقه از ميان بشكافت و خلقى كثير در آنجا به هلاكت\r\n\r\n\r\n","description":"","footnote":"\r\n( 1 ) . روزبهان بن ونداد خورشيد .\r\n","page_name":" 1863 ","page_number":379},
  {"content":"\r\n\r\nرسيدند . و از جمله وقايع اين سال آنكه ميانهء اهل قم و اصفهان به واسطهء آنكه يكى از اهل قم در اصفهان سبّ صحابه مىكرد ، محاربه‌اى عظيم واقع شد و اصفهانيان بر قميان غلبه كردند و جمعى كثير را از ايشان به قتل رسانيده اموال تجّاران « 1 » ديار قم را كه در اصفهان ساكن بودند ، غارت كردند . چون اين خبر ، به ركن الدّوله رسيد نايرهء غضب او اشتعال يافته و اهل اصفهان را مصادره كرده مال وافر از ايشان گرفت و جماعتى كثير از اجامره و اوباش آن ولايت را به سياست رسانيد . چون ركن الدّوله در تشيّع نهايت تعصّب داشت در اهانت و ايذاى اهل اصفهان در اين معامله هيچ دقيقه‌اى فرو نگذاشت و اهل قم را بسيار رعايت و دلدارى نموده مكرّم و معزّز بازگردانيد .\r\n\r\n\r\n","description":"","footnote":"\r\n( 1 ) . در متن چنين است .\r\n","page_name":" 1864 ","page_number":380},
  {"content":"\r\n\r\n\r\nذكر وقايع سال سيصد و سى و ششم از رحلت خير البشر\r\nدر اين سال ، معزّ الدّوله بويه به واسطهء آنكه ناصر الدّوله از اداى مالى كه مقرّر شده بود عصيان ورزيده تمرّد مىنمود ، آهنگ آن ولايت نمود . چون ناصر الدّوله خبر توجّه معزّ الدّوله را شنيد و در ساعت پيشكش لايق فرستاده عذرخواهى نمود . بنابراين ، معزّ الدّوله از راه مراجعت نموده باز به بغداد آمد . و در اين سال ، در عراق عرب آنچنان مرض ماشرا « 1 » شايع شد كه هيچ احدى از آن خلاصى نيافت و اكثر مردم به آن مرض فوت مىشدند و با وجود اين مرض خلقى بسيار به فجاه هلاك شدند تا آنكه شبى جماعتى دزدان به خانهء شخصى نقب مىزدند و در اثناء نقب زدن در همان نقب به فجاه مىمردند . و در همين سال در بغداد ميانهء شيعيان و سنّيان جنگى عظيم واقع شد و از طرفين جماعتى كثير به قتل رسيدند ، نعوذ باللّه من التعصّبات المهلكه . و در اين سال ، در اكثر بلاد عراق عرب « 2 » مثل رى و همدان و قم و كاشان پياپى زلزله‌ها واقع شد كه اكثر عمارات عاليهء اين شهر روى به خرابى نهاد و خلقى لا تعدّ و لا يحصى « 3 » در زير آن عمارت هلاك شدند . و هم در اين سال ، آب درياى يمن بسيار كم شد تا به حدّى كه بسى از جزاير و كوهها در آنجا ظاهر شد كه قبل از آن نديده بودند . و در اين سال مرزبان والى تبريز وفات يافت و به مقتضاى وصيّت « 4 » او پسرش قائم مقام او گشت .\r\n\r\n\r\n","description":"","footnote":"\r\n( 1 ) . ماشرا : آماسى كه مادهء آن خون است كه در صورت حاصل شود ؛ ورم دموى .\r\n( 2 ) . ظاهرا بايد عراق عجم صحيح باشد .\r\n( 3 ) . بىاندازه و بيرون از شما . - و .\r\n( 4 ) . در خصوص وصيّت دوگانهء مرزبان در باب جانشينىاش ؛ - ابن أثير ، الكامل ، ج 14 ، ص 236 .\r\n","page_name":" 1865 ","page_number":381},
  {"content":"\r\n . \r\n","description":"","footnote":"","page_name":" 1866 ","page_number":382},
  {"content":"\r\n\r\n\r\nذكر وقايع سال سيصد و سى و هفتم از رحلت خير البشر\r\nچون ناصر الدّوله باز در اداى مالى كه با معزّ الدّوله قرار داده بود اهمال ورزيدن گرفت معزّ الدّوله نيز با لشكرى عظيم قصد ولايت او نموده تمامى ولايت او را متصرّف شد و ناصر الدّوله از موصل به جانب نصيبين رفت ؛ چه ، عادت ناصر الدّوله هميشه آن بود كه هرگاه لشكرى متوجّه ولايت او مىشد تمامى اسباب و آلات خود را در قلاعى مثل قلعهء زعفرانى و قلعهء كواشى « 1 » و غير آن مضبوط ساخته خود به جانبى به در مىرفت و عربان باديه را حكم مىفرمود كه غلّهء ولايت را تاراج كنند و هركه پيش مخالفان غلّه و آذوقه مىبرد او را در راه مىكشتند و تاراج مىكردند . بنابراين ، هيچ‌كس در ولايت او قرار نمىتوانست گرفت . چون اين نوبت نيز بنابر عادت خود عمل نمود كار بر معزّ الدّوله و لشكر او تنگ شد و قحط عظيم در اردوى او پيدا شد . بنابراين ، معزّ الدّوله سبكتكين را با جماعتى قليل در موصل گذاشته خود متوجّه نصيبين گشت ؛ چه ، در نصيبين غلّهء سلطانى بسيار مىبود . در اثناى راه خبر به معزّ الدّوله رسيد كه فرزندان ناصر الدّوله با مرجان و هبة اللّه كه از غلامان معتمد ناصر الدّوله بودند ، در موضع سنجار « 2 » ند . معزّ الدّوله لشكرى آراسته به طلب ايشان فرستاد . اتّفاقا ، ايشان خالى الذّهن بودند كه لشكر معزّ الدّوله رسيد و ايشان را غير از اين فرصت نشد كه بر يك اسب سوار شده روى به گريز نهادند و لشكريان معزّ الدّوله به اردوى ايشان كه كمال آبادانى داشت ، رسيده شروع در غارت و تاراج كردند . چون مرجان از اين حال خبر يافته فرصت غنيمت دانسته با\r\n\r\n\r\n","description":"","footnote":"\r\n( 1 ) . بنا به تصريح ابن أثير ، الكامل ( ج 14 ، ص 239 ) در آن زمان قلعه كواشى ، « اردمشت » نام داشت .\r\n( 2 ) . سنجار : شهرى است ميانهء نصيبين و شهر دارا و مردم آنجا ايرانيان از قبيلهء اكراد باشند ؛ - لغتنامهء دهخدا .\r\n","page_name":" 1867 ","page_number":383},
  {"content":"\r\n\r\nجمعى سواران جلد خود را بر ايشان زده تمامى ايشان را به ضرب شمشير هلاك ساخت و غنايم بىشمار به دست آورده در سنجار از روى استقلال تمام قرار گرفت . معزّ الدّوله بىخبر از اين واقعه روى به نصيبين نهاد و ناصر الدّوله از توجّه او خبر يافته روى به حلب نهاد كه برادرش سيف الدّوله در حلب مىبود و اكثر مردم ناصر الدّوله از وى جدا شدند و ملازمت معزّ الدوله اختيار كردند . و چون ناصر الدّوله در مقام خدمتكارى درآمده اعزاز و اكرام به جايى رسانيد كه كفش پيش ناصر الدّوله مىنهاد ؛ چرا كه ، ناصر الدّوله برادر بزرگ بود .\r\nآخر الأمر ، سيف الدّوله جماعتى از اعيان حلب پيش معزّ الدّوله فرستاده آنچه هر ساله از ناصر الدّوله طلب مىداشتند متقبّل گشت . و چون معزّ الدّوله از اين سفر به تنگ آمده بود به جانب بغداد بازگشت . و در اين سال ، ابو الحسن جوهر كه غلام المعزّ لدّين اللّه علوى بود و به مرتبهء وزارت رسيده بود ، با لشكرى عظيم كه از امراى مغاربه پسر « 1 » مناد صنهاجى و يعلى پسر محمّد زناتى همراه او بودند ، متوجّه ولايات مغرب گشت و تا به حدود درياى محيط اوقيانوس فتح نمود . و در اين سال در اكثر بلاد ربع مسكون ميانهء مردم آنچنان و با و مرگى خصوصا ميانهء زنان و كودكان واقع شد كه مردم دست از دفن كردن بازداشتند و اگر اتّفاقا كسى را دفن مىكردند بيست و سى را در يك حفره [ 223 ب 
  ] دفن مىكردند .\r\n\r\n\r\n","description":"","footnote":"\r\n( 1 ) . نام اين پسر در الكامل « زيرى » ثبت شده است .\r\n","page_name":" 1868 ","page_number":384},
  {"content":"\r\n\r\n\r\nذكر وقايع سال سيصد و سى و هشتم از رحلت خير البشر\r\nدر اين سال ، المعزّ لدّين اللّه علوى قلعهء طيرمين را كه از مشاهير قلاع جزيرهء صقلّيه بود ، فتح نمود و چهل هزار سوار همراه حسن عمار فرستاد تا تمامى ولايت طيرمين را مسخر سازند .\r\nروميان جنگهاى سخت كردند و عاقبت مغلوب و منكوب شدند و لشكر المعزّ لدّين اللّه بر تمامى ولايت طيرمين استيلا يافته و چندان غنايم به دست اهل اسلام افتاد كه محاسب وهم از حساب آن عاجز بود . و در اين سال ، پادشاه اندلس مغرب ، عبد الرّحمن اموى كه مدّت پنجاه و شش ماه سلطنت كرد و عمرش به هفتاد و سه سال رسيد ، وفات يافت . و در تاريخ ابن كثير شامى وفات عبد الرّحمن اموى را از جملهء وقايع سال سيصد و چهلم از رحلت خير البشر شمرده و اللّه اعلم بحقايق الامور . و در اين سال ، روميان به طرسوس و رهّا درآمده خلقى كثير را به قتل رسانيدند و اسير بىشمار گرفتند . و در اين سال ، معزّ الدّوله بويه در بغداد دختر خود را به عقد برادرزادهء خود ، مؤيّد الدّولة بن ركن الدّوله ، درآورد و جشنى عظيم ساخته از اكابر و اعيان هركس را فراخور حالش رعايت نمود . و مؤيّد الدّوله بعد از زفاف در همين سال ، با اهل و عيال خود متوجّه رى گشت . و در اين سال ، ميانهء شيعه و اهل سنّت در بغداد جنگى عظيم واقع شد و از جانبين خلقى بسيار به قتل رسيد « 1 » .\r\n\r\n\r\n","description":"","footnote":"\r\n( 1 ) . اين اتّفاق ، كه در جمادى الاوّل اين سال رخ داد ، در الكامل ( ج 14 ، ص 243 ) با عبارت « نبردى سخت ميان عوام » مطرح شده است .\r\n","page_name":" 1869 ","page_number":385},
  {"content":"\r\n . \r\n","description":"","footnote":"","page_name":" 1870 ","page_number":386},
  {"content":"\r\n\r\n\r\nذكر وقايع سال سيصد و سى و نهم از رحلت خير البشر\r\nدر اين سال ، در آذربايجان مردى پيدا شد از اولاد عيسى بن مكتفى باللّه ، و به واسطهء ضعف اولاد مرزبان جمعى كثير بر وى جمع شدند و او را ملقّب به « المستجير باللّه » گردانيدند . بعد از محاربات بسيار ميانهء او و پسر مرزبان ، المستجير باللّه دستگير شد و در بند وفات يافت « 1 » .\r\nباز در اين سال سيف الدّوله به بلاد روم رفته قلعهء بسيار فتح نمود و غنايم بىشمار به دست آورد و بسى شهرهاى عظيم روم به آتش خراب كرد ، امّا وقت مراجعت روميان در ميانهء دو كوه سر راه بر سيف الدّوله گرفته آنچنان كشش كردند كه سيف الدّوله با هزار جان كندن با سيصد سوار خود را از آن مهلكه خلاص كرد . باقى تمامى لشكر او به قتل رسيد . و در اين سال ، ابو القاسم عبد اللّه بن ابو البريدى ، كه حاكم اهواز بود ، وفات يافت . و از جمله وقايع اين سال ، آنكه حجّاج مصر در وقت مراجعت در واديى فرود آمده بودند كه ناگاه سيلى رسيد و تمامى آن قافله را با آدمى و حيوانات برداشته به دريا رسانيد ، چنانچه يكى از ايشان خلاص نشد . و از جمله وقايع اين سال آنكه دويست خانه از تركان حشم‌نشين به طوع و رغبت خود به بغداد آمده كلمهء شهادت بر زبان رانده در سلك اهل اسلام منسلك گشتند و ايشان را « ترك ايمان » مىگفتند و آخر الأمر ، رفته‌رفته از جهت تخفيف تركان شد . و در اين سال ، از جمله اعيان صوفيه جعفر بن حرب كه در اوايل حال از جمله كتّاب و وزرا بود ، روزى با ابهّت و شوكت تمام سواره مىرفت كه به يك ناگاه آيهء كريمهء  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ \r\n\r\n\r\n","description":"","footnote":"\r\n( 1 ) . علّت ظهور وى اين بود كه جستان بن مرزبان سيره و رفتار پدر را ترك كرده و به عيش و نوش و مشورت با زنان مشغول بود .\r\n","page_name":" 1871 ","page_number":387},
  {"content":"\r\n\r\n لِذِكْرِ اللَّهِ وَ ما نَزَلَ مِنَ الْحَقِّ وَ لا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الْأَمَدُ فَقَسَتْ قُلُوبُهُمْ وَ كَثِيرٌ مِنْهُمْ فاسِقُونَ  « 1 » به گوش هوش او رسيد و به مجرّد شنيدن اين آيهء وافى هدايه حال او متغيّر گشت و به آواز بلند گفت : الّهمّ بلى و از اسب فرود آمد و زارزار مىگريست و اين آيه را تكرار مىنمود و در همان موضع لباس تجمّل از بدن خود دور كرد و به آب دجله درآمده فرمود تا تمامى اسباب و اموال او را بعد از ردّ مظالم و ديون در راه حقّ ، سبحانه و تعالى ، تصدّق نمودند و آن مقدار زمان كه تمامى اسباب و اموال او متفرّق گشت و هيچ چيز از اسباب دنيوى در ملك او نماند ، در آب ايستاده بود ، بعد از آن لنگى در ته بسته و چادرى درشت پوشيده بيرون آمده و در عبادت و طاعت مشغول مىبود تا آنكه در اين سال اجل موعود او رسيد .\r\n\r\n\r\n","description":"","footnote":"\r\n( 1 ) . آيا براى كسانى كه ايمان آوردند وقت آن نرسيده كه دلهايشان نرم شود به ذكر خدا و بدانچه ( پيامبر ) از حقّ فرود آورد و بايد مانند كسانى نباشد كه از پيش كتاب به ايشان داده شد و زمان بر آنها به درازا كشيد و دلهايشان سخت شد و بيشتر آنها فاسق شدند ؛ ( حديد ، 16 ) .\r\n","page_name":" 1872 ","page_number":388},
  {"content":"\r\n\r\n\r\nذكر وقايع سال سيصد و چهلم از رحلت خير البشر\r\nدر اين سال ، معزّ الدّوله بويه را حبس بول عارض شد و كار او به جايى رسيد كه مردم قطع حيات از زندگانى او كردند و او نيز خود نااميد گشته سبكتكين حاجب را با وزير مهلّبى صلح داده پسر خود بختيار را به ايشان سپرد و در باب پسرش سفارش بسيار به ايشان نمود . اتّفاقا ، بعد از دو روز از آن ورطهء مهلكه خلاص يافت و بيمارى او به صحّت مبدّل گشت . چون اعتقاد معزّ الدّوله آن بود كه اين بيمارى او به واسطهء غلظت آب و هواى بغداد بود عازم آن شد كه از بغداد به اهواز رفته اقامت نمايد ، تا آنكه در باب امضاى اين عزيمت مصمّم گشت ، امّا جمعى از اكابر و اعيان بغداد او را مانع آمده گفتند كه بايد امير در جانب اعلاى بغداد كه هواى آن ضلع ارقّ « 1 » و اصحّ است و آب آنجا صاف و از اختلاط كدورات شهر پاك است خانه‌اى بنا فرمايند تا از عروض اسقام « 2 » و بيماريها محفوظ و مصون باشند . بنابراين ، معزّ الدّوله فرمود تا در جانب بالاى بغداد خانه‌اى جهت او بنا كردند كه خرج آن دو هزار دينار باشد و از براى عمارت آن خانه چندين عمارات عاليه كه در بغداد و سرّ من راى بود خراب ساخت « 3 » . از جمله عمارات عاليه كه در اين وقت به واسطهء عمارات معزّ الدّوله خراب كردند قصر معشوق بود كه در سرّ من رأى آن قصر از مشاهير عمارات خلفاى عباسيّه بود ، چنانچه زبان ناطقه در بيان وصف آن به عجز معترف است . و از جمله وقايع اين سال آنكه امير عبد الملك بن نوح سامانى در وقت گوى باختن از اسب بيفتاد و هلاك شد . سلطنت او هفت سال و كسرى بود و كنيت او\r\n\r\n\r\n","description":"","footnote":"\r\n( 1 ) . ارقّ : شفاف ؛ - آنندراج .\r\n( 2 ) . اسقام : جمع سقم و سقم به معنى بيمارى ؛ - لغتنامهء دهخدا .\r\n( 3 ) . ابن أثير مخارج بناى كاخ را تا زمان فوت معزّ الدّوله بالغ بر سيزده هزارهزار درهم ذكر كرده كه آن از محلّ مصادرهء اموال ياران خود بود ، و بنا كاخ هم در سدهء معروف به « سده معز » بوده است ؛ - الكامل ، ج 14 ، ص 249 .\r\n","page_name":" 1873 ","page_number":389},
  {"content":"\r\n\r\n« ابو الفوارس » و لقبش در زمان حياتش « مؤيّد » بود ، و بعد از فوت او را « موفّق » خواندندى ؛ « 1 » چرا كه ، در ايّام دولت خويش قاعدهء انصاف به نوعى مرعى مىداشت كه رعيّت و سپاه آبادان و معمور مىبودند و نام نيك او در جهان يادگار بماند « 2 » .\r\n\r\nذكر خلافت منصور بن نصر بن احمد سامانى\r\nتفصيل اين مجمل آنكه چون عبد الملك وفات يافت امرا و اركان دولت پيش از آنكه كسى را از سامانيّه بر سرير ملك نشانند شخصى را نزد البتكين كه از مرتبهء عبوديت به مرتبهء امارت رسيده بود بلكه كارش به جايى رسيده بود كه در دولت سامانيه مرجع جميع امرا و اركان دولت او مىبودند و بىمشورت و صوابديد او هيچ مهمّ پيش نمىرفت ، فرستادند تا مزاج او را معلوم نمايند كه پيش او از سلسلهء سامانيه كه لايق سلطنت است . البتكين به فرستادهء امرا پيغام داد كه ابو صالح منصور برادر عبد الملك نوجوان است و سزاوار سلطنت عمّ اوست برادر نوح . اتّفاقا ، پيش از آنكه پيغام البتكين به امرا و اعيان دولت رسد ايشان منصور بن نوح را بر سرير سلطنت نشاندند . و چون پيغام البتكين رسيد هيچ فايده بر آن مترتّب نشد و البتكين از منصور متوهّم گشته خواست كه به ارسال تحف و هدايا خاطر منصور را به دست آورد ، امّا هر چند كه او پيشكشها مىفرستاد پيش منصور وقعى نداشت . و چون مهمّ منصور استقامت پذيرفت به طلب البتكين كس فرستاد . البتكين دانست كه در رفتن او خيرى نيست ، بنابراين ، در خاطر قصد غزنين كرده از خراسان بيرون آمد و در راه بر سبيل امتحان با امرا اظهار مخالفت كرد كه آيا ايشان با او اتّفاق مىكنند يا نى . امّا امرا همه متّفق الكلمه گفتند كه در مقام اطاعت و انقياد امير منصوريم . البتكين ايشان را در اين باب آفرين و ستايش نموده رخصت داد كه متوجّه بخارا شدند و خود را با سه هزار غلام خاصّهء خود ، كه يكى از ايشان سبكتكين پدر سلطان محمود غزنوى بود ، به جانب غزنين روان شد .\r\nمنصور چون بر حقيقت حال اطلاع يافت جاى او را به ابو الحسن سيمجور داد و در عقب البتكين پانزده هزار سوار فرستاد . البتكين در حدود بلخ با ايشان جنگ كرده ايشان را منهزم گردانيد . و چون به غزنين رسيد والى غزنين با او در مقام محاربه و مجادله درآمده او را از\r\n\r\n\r\n","description":"","footnote":"\r\n( 1 ) . نرشخى لقب وى را « امير رشيد » نوشته است ؛ - تاريخ بخارا ، ص 134 .\r\n( 2 ) . تمامى مورّخين مرگ وى را شوّال سيصد و پنجاه نوشته‌اند ، ولى در روز وفاتش اختلاف دارند . در تاريخ بخارا ( ص 134 ) هشتم ؛ در الكامل ( ج 14 ، ص 249 ) و در جهان‌آرا ( ص 99 ) يازدهم ؛ در تاريخ گزيده ( ص 381 ) منتصف شوال ذكر شده است . ثعالبى نقل كرده است كه امير رشيد بر كرهّ اسبى كه هنوز رام نشده و رياضت نيافته بود ، سوار شد ، اسب او را بر زمين زد و از آن سقط درگذشت . - يتيمة الدّهر ، ج 4 ، ص 121 و گرديزى مىنويسد روزى كه در باده‌خوارى افراط كرده بود بر اسبى نشست و . . . ؛ - زين الأخبار ، ص 160 .\r\n","page_name":" 1874 ","page_number":390},
  {"content":"\r\n\r\nدخول به شهر مانع آمد . البتكين شهر را محاصره نموده قهرا و قسرا غزنين را متصرّف شد و بار ديگر منصور با لشكرى عظيم به جنگ البتكين فرستاد . باز به هزيمت بازگشت . و البتكين در غزنين مستقل گشت « 1 » .\r\n\r\n\r\n","description":"","footnote":"\r\n( 1 ) . البتكين مدّت شانزده سال ، يعنى تا موقع مرگ ( سال 367 ه . ) امارت غزنه را داشت . محشىّ تاريخ بخارا ( ص 335 ) از قول فراى ، « آلب » يا « آلپ » را به معنى شجاع و « تكين » يا « تگين » را به معنى شاهزاده دانسته است .\r\n","page_name":" 1875 ","page_number":391},
  {"content":"\r\n . \r\n","description":"","footnote":"","page_name":" 1876 ","page_number":392},
  {"content":"\r\n\r\n\r\nذكر وقايع سال سيصد و چهل و يكم از رحلت خير البشر\r\nدر محرّم اين سال دمستق « 1 » ، ملك روم ، با دويست هزار سوار به عزم تسخير مدينه عين زربه « 2 » كه در سنهء ثمانين و مأته هجرى هارون الرّشيد بناى آن نموده و از اطراف و جوانب [ 224 الف 
  ] مردم را به آن شهر فرستاد تا آنكه آن شهر از مشاهير بلاد اسلام گشت ، بيرون آمده متوجّه آن بلده شد . و چون آن شهر را محاصره نمود اهل آن شهر از ملك دمستق امان خواسته او را به شهر درآوردند « 3 » . چون ملك دمستق به شهر درآمد حكم فرمود كه تمامى اهل شهر به مسجد جامع جمع شوند و هركه به مسجد نخواهد رفت خون او هدر خواهد بود .\r\nبنابراين ، تمامى آن مردم به مسجد جامع درآمدند مگر قليلى كه در خانه‌هاى خود مختفى شده بودند . چون آخر روز شد ملك دمستق حكم فرمود كه در كوچه‌هاى شهر و خانه‌ها بگردند ، هركه را يابند به قتل رسانند . خلقى بسيار در اين وقت به قتل رسيدند . و آن مردم كه در مسجد درآمده بودند و شب تمام در مسجد بودند ، به حيثيّتى كه جمعى كثير از انبوهى و كثرت خلايق هلاك شدند . و چون صباح حكم شد كه هركه در مسجد است از شهر بيرون رود تا خلاص شود و اگر تا آخر روز كسى در مسجد بماند خونش هدر خواهد بود . بنابراين ، مردم شروع در بيرون آمدن كردند و در وقت بيرون آمدن نيز خلقى بسيار هلاك شدند و آنها كه بيرون رفته بودند نيز از بىتوشگى به گرسنگى و تشنگى اكثرى هلاك شدند .\r\nالقصّه ، از اهل عين زربه ثلث آن بلكه بيشتر مردم هلاك شدند . بعد از آن ملك دمستق\r\n\r\n\r\n","description":"","footnote":"\r\n( 1 ) . دمستق : يعنى امير .\r\n( 2 ) . الكامل : زربى .\r\n( 3 ) . ابن أثير مىنويسد كه دمستق بعد از امان دادن اهالى شهر پشيمان شد و مردم را در خانه‌هايشان قتل عام كرد .\r\n","page_name":" 1877 ","page_number":393},
  {"content":"\r\n\r\nفرمود تا جميع مساجد و معابد آن شهر را خراب كردند و درختهاى آن بلده را قطع نمودند و حصار آن را ويران ساختند . و در حوالى عين زربه پنجاه و چهار قلعه را مسخّر گردانيدند ؛ بعضى به شمشير و بعضى به امان . و اسير بسيار گرفتند . از جملهء اسيرانى كه در اين مرتبه گرفته بودند ابو فراس سعيد بن حمدان بود كه از قبل سيف الدّولة بن حمدان نابت بلدهء منيح بود . بعد از بيست و يك روز ملك دمستق از عين زربه كوچ كرده متوجّه قيساريّه گشت . در اثناى راه ابن زيات ، امير طرسوس ، با چهار هزار كس به او برخورد . چون راه گريز نداشت ناچار به جنگ ايستاد و اكثر ايشان شهيد شدند . دمستق بعد از فتح قيساريّه متوجّه حلب گشت .\r\nسيف الدّوله چون تاب مقاومت نداشت با اندك جماعتى روى به گريز نهاد . ايشان در اوّل نوبت خانه سيف الدّوله را كه در بيرون حلب مىبود ، غارت كردند و اموال و اسلحهء بىشمار به دست آورده متوجّه حصار و شهر حلب گشتند . اهل حلب جنگهاى مردانه كردند و جمعى كثير از روميان هرروز به قتل رسانيدند ، تا آنكه روميان حصار حلب را نقب كرده خواستند كه در شهر درآيند كه اهل شهر واقف حال گشته ايشان را از آنجا مردانه بازداشتند و در ساعت آنجا را مستحكم ساختند . اهل حلب در مردانگى كار به جايى رسانيده بودند كه روميان از گرفتن شهر مأيوس شده ارادهء بازگشتن نمودند كه در اين اثنا ، اجامره و اوباش شهر حلب شروع در غارت خانه‌هاى مردم كردند . اهل حرب از اين معنى بسيار آزرده و حيران شده درصدد حفظ منازل خود درآمدند . روميان در اين وقت فرصت غنيمت دانسته هجوم آورده به حصار شهر درآمدند و قتل عام كردند . نه روز حلب را آنچنان قتل و غارت كردند كه فوق آن تصوّر نتوان كرد . امّا هنوز قلعهء حلب را نگرفته بودند . در اين وقت چون ملك دمستق از جانب سيف الدّوله توهّم داشت كه مبادا او لشكر جمع كرده بر سر او ريزد ، خواست كه بيرون رود برادرزادهء او پيش‌آمد كه : چون ما شهر را گرفته‌ايم تا قلعه را نگيريم رفتن وجهى ندارد . ملك دمستق هر چند گفت كه : ما شهر را به واسطهء آن گرفتيم كه مردم اوباش و اجامرهء ايشان در اندرون با ايشان ناسازگارى و مخالفت كردند ، و الّا از دست اين مردم ما شهر نمىتوانستيم گرفت الحال در اين قلعه غير از سپاهيان جلد چيده و اشراف ايشان كسى ديگر نيست گرفتن بسيار مشكل است و سيف الدّوله بيرون است مبادا چشم‌زخمى به ما رسد ، فايده نكرد ، تا آنكه كار بر آن قرار گرفت كه برادرزادهء دمستق متوجّه گرفتن قلعهء دمستق شود . اتّفاقا ، همين‌كه برابر قلعه رسيد از بالا سنگى آمده راست بر پيشانى او آنچنان خورد كه گويا هرگز جان نداشت . و چون ملك دمستق برادرزادهء خود را كشته ديد فرمود تا تمامى اسيران اهل اسلام را كه دو هزار بودند گردن زدند . و در تاريخ ابن كثير شامى مسطور است كه در اين سال در بغداد شيعيان تمامى بر در خانه‌هاى اهل سنّت شباشب به خط جلى نوشتند كه : « لعنت خداى بر معاوية بن أبى\r\n\r\n","description":"","footnote":"","page_name":" 1878 ","page_number":394},
  {"content":"\r\n\r\nسفيان باد ، و لعنت خدا بر كسى كه حق فاطمهء زهرا را غصب كرد و او را آزار رسانيد ، و لعنت خداى بر كسى كه عباس را از شورى بيرون كرد ، و لعنت خداى تعالى بر كسى كه ابو ذر غفارى را كه از كبار صحابهء پيغمبر بود ، از مدينه اخراج كرد ، و لعنت خداى تعالى بر كسى باد كه مانع شد از دفن كردن امام حسن ، عليه السّلام ، در نزد جدّ خود . »\r\nو چون اهل سنّت اين نوشته را ديدند و بر در خانه‌هاى خود مشاهده كردند پيش معزّ الدّوله بويه شكايت بردند . معزّ الدّوله مطلقا اظهار بىرضايتى نكرد ، بلكه چنان ظاهر ساخت كه باكى نيست ، اگر اين امور واقعى است گو چنين باش و اگر دروغ است وزر افترا و بهتان به مفتريان بازمىگردد . امّا اهل سنّت چون اين را نتوانستند ديد جميع نوشته‌ها را محو كردند . و چون معزّ الدّوله دانست كه ايشان آن نوشته را محو كردند ، امر كرد كه اسم معاويه را صريحا بنويسيد و به جاى آن عبارت اين عبارت را بنويسند كه : « لعنت خداى تعالى بر آن جماعتى از اوّلين و آخرين كه به ظلم و جور حقوق آل محمّد را متصرّف شدند . » و سيف الدّولة بن حمدان نيز در حلب فرمود كه بر در خانه‌هاى اهل سنّت همين عبارت را نوشتند . و در همين سال ميانهء اهل بصره به واسطهء سبّ صحابه جنگى عظيم واقع شد و خلقى كثير از جانبين به قتل رسيد . و در همين سال سيف الدّوله مدينهء عين زربه را باز معمور و آبادان گردانيده نجاه ، غلام خود ، را با لشكرى عظيم به غزوهء بلاد روم فرستاد . اين نجاه بسيارى از شهرهاى روم را خراب كرده غنايم و اسير بىشمار به دست آورده سالما و غانما بازگشت . و در اين سال ، سيف الدّوله حاجب خود را از طرسوس با لشكرى بسيار به ناحيهء ديگرى از بلاد روم روانه ساخت و او نيز با غنايم و اسير بسيار مراجعت نمود . و در همين سال فرنگيان با لشكرى عظيم متوجّه تسخير جزيرهء اقريطش گشتند . چون والى آن جزيره طاقت مقاومت فرنگ نداشت خود را در سلك متابعان المعزّ لدّين اللّه علوى درآورده و سكّه و خطبه به نام او كرده از وى مدد طلبيد .\r\nالمعزّ لدّين اللّه لشكرى بسيار به مدد او فرستاد و فرنگيان از اين معنى غافل كه به عقب ايشان لشكرى خواهد رسيد ، به جنگ اهل اقريطش مشغول بود كه به يك ناگاه لشكر معزّى از عقب ايشان درآمده ايشان را مستأصل ساختند ، چنانچه جمعى قليل از ايشان به هزار حيله جان به سلامت بردند .\r\n\r\n","description":"","footnote":"","page_name":" 1879 ","page_number":395},
  {"content":"\r\n . \r\n","description":"","footnote":"","page_name":" 1880 ","page_number":396},
  {"content":"\r\n\r\n\r\nذكر وقايع سال سيصد و چهل و دويّم از رحلت خير البشر\r\nدر اين سال ، قيصر روم به مدينهء رهّا درآمده بعد از قتل و كشش اسير بسيار و غنايم بىشمار بيرون برد . و در همين سال روميان بر وى خروج كرده او را به قتل رسانيدند و شخصى ديگر را به جاى او پادشاه ساختند . و در همين سال والى ارمن ملك دمستق ، كه نام او تفور « 1 » بود ، وفات يافت . در تاريخ ابن جوزى « 2 » از تاريخ ثابت بن سنان « 3 » كه از مشاهير تواريخ است ، نقل مىكند كه در اين سال بعضى از بطارقهء ارمن نزد ناصر الدّولة بن حمدان دو شخص در سن بيست و پنج سالگى كه ريش برآورده بود ، فرستاد . از عجايب حالات ايشان آنكه از تهيگاه تا به سر دو كس مىنمودند ، چنانچه دو سر و دو روى و دو معده و هركدامى را دو دست على حدّه ، امّا از تهيگاه تا پايين يكى بود . حاصل آنكه دو شخص بودند به اعتبار اعضاى اعالى ، و يك شخص بودند به اعتبار اعضاى پايين . و عجيب‌تر از همه آنكه يكى از اينها كمال ميل به زنان داشت و ديگرى به پسران امرد . و اشتهاى ايشان نيز مختلف بود . گاهى ميانهء ايشان كدورت مىشد و چند روز با يكديگر حرف نمىزدند . و پدر ايشان نيز همراه بود . القصّه ، اين‌طور اعجوبه پيش ناصر الدّوله آوردند . ناصر الدّوله ايشان را دو هزار درم انعام فرمود و مىخواست كه ايشان را از يكديگر جدا كند . هرچند كه حكما و اطبّا در اين باب تأمّل كردند\r\n\r\n\r\n","description":"","footnote":"\r\n( 1 ) . ظاهرا بايد فغفور باشد .\r\n( 2 ) . ابو الفرج عبد الرّحمن بن على ابو الفضايل جمال الدّين بغدادى منسوب به « فرضة الجوز » محلى به بغداد ( وفات 597 ه . ) او را در فنون مختلفه بيش از صد كتاب است . به احتمال قوى كتاب مورد نظر مؤلّف المنتظم فى تاريخ الامم است ؛ - لغتنامهء دهخدا .\r\n( 3 ) . ثابت بن سنان بن ثابت ابن قرهء صابى حرّانى مكنّى به ابو الحسن ( وفات 365 ه . ) او را تاريخى است از اوّل خلافت المقتدر تا سال سيصد و شصت ؛ - منبع پيشين .\r\n","page_name":" 1881 ","page_number":397},
  {"content":"\r\n\r\nميسّر نشد . بعد از چندگاه يكى از آنها بيمار شد و وفات كرد . پدرش در باب جدا كردن او حيران و سرگردان بود كه در اين اثنا ، آن يكى نيز از تعفّن و غم برادر خود بمرد . هر دو را در يك قبر دفن كردند .\r\nو در تاريخ ابن كثير شامى آورده كه در اين سال معزّ الدّوله بويه حكم فرمود كه در دههء اوّل ماه محرّم تمامى بازارهاى بغداد را بستند و مردم سياه پوشيده به مراسم تعزيت امام حسين ، عليه السّلام ، قيام نمايند . چون قبل از اين اين رسم نبود علماى اهل سنّت اين را بدعت عظيم مىدانستند ، امّا چون بر معزّ الدّوله دستى نداشتند چاره نتوانستند نمود . بعد از آن در ايّام دولت ديالمه هرساله [ 224 ب 
  ] شيعيان در ده روز اوّل ماه محرّم در جميع بلاد مراسم تعزيت امام حسين ، عليه السّلام ، را برپاى مىداشتند .\r\n\r\n","description":"","footnote":"","page_name":" 1882 ","page_number":398},
  {"content":"\r\n\r\n\r\nذكر وقايع سال سيصد و چهل و سيّم از رحلت خير البشر\r\nدر اين سال نجا ، غلام سيف الدّوله ، بر رى خروج كرد . منشأ اين آن بود كه در سال گذشته چون از اهل حرّان به ظلم و عنف مال بسيار گرفته و آن مردم به شكايت پيش سيف الدّوله رفتند و سيف الدّوله در مقام تأديب و تنبيه او شده ، و نجا اين معنى را فهميده تمامى اموالى كه گرفته بود با آنچه از خاصهء سيف الدّوله نيز بود گرفته متوجّه ولايت آذربايجان شد . در آن وقت ابو الورد نام شخصى از اعراب بر ولايت آذربايجان استيلا يافته بود . نجا چون به آن حدود رسيد بعد از كارزار بسيار چون ابو الورد را به قتل رسانيد شوكت او زياده شده در آذربايجان استقلال پيدا كرد . چون سيف الدّوله بر اين حال اطلاع يافت با لشكرى عظيم متوجّه دفع او شده به اندك مدّت او را دستگير كرده سرش را از تن جدا ساخته جسدش را در نجاست انداخت . و در اين سال دمستق بن دمستق تنور ، ملك ارمن ، با لشكرى عظيم متوجّه مدينهء مصيصيه « 1 » كه ما بين انطاكيه و طرسوس واقع است و از بناهاى مصيص بن روم بن يمن بن سام بن نوح ، عليه السّلام ، است گشت و بعد از مدّتى مديد چون از گرفتن آن شهر مأيوس شد شروع در نهب و غارت حوالى و حواشى آن شهر نموده پانزده هزار كس از دهستان مصيصيه به قتل رسانيد و از آنجا به‌جانب طرسوس مراجعت نمود . و هم در اين سال ، معزّ الدّوله بويه باز به واسطهء آنكه ناصر الدّولة بن حمدان در اداى مالى كه مقرّر شده بود غفلت مىورزيد متوجّه بلاد موصل گشت . ناصر الدّوله به همان عادت خود موصل را گذاشته متوجّه نصيبين گشت و معزّ الدّوله در موصل توقّف ناكرده ناصر الدّوله را تعاقب نمود . ناصر الدّوله اين نوبت بر خلاف\r\n\r\n\r\n","description":"","footnote":"\r\n( 1 ) . الكامل : مصيصه .\r\n","page_name":" 1883 ","page_number":399},
  {"content":"\r\n\r\nعادت جمعى ، كثيرى از لشكريان خود را در كمين گذاشت و خود با جمعى قليل پيش‌پيش مىرفت . چون معزّ الدّوله را از روى غرور اعتقاد آن بود كه ناصر الدّوله با او هرگز مقابل نخواهد بود بنابراين مقيّد به لشكرآرايى نشده متعاقب او مىراند . و ناصر الدّوله بر اين معنى اطلاع يافته بازگشته روىبه‌روى معزّ الدّوله بايستاد و بعد از اندك فرصت آن جماعتى كه در كمين نگاه داشته بود از عقب معزّ الدّوله درآمده او را در ميان گرفتند . چون معزّ الدّوله طاقت مقاومت او نداشت ناچار روى به گريز نهاده جمعى كثير از مردم او كشته شدند . القصّه ، معزّ الدّوله مراجعت نموده به موصل درآمده در آنجا قرار گرفت و ناصر الدّوله به نصيبين رفت . آخر الامر ، جماعتى از علما و اعيان در ميانهء ايشان درآمده مهمّ بر مصالحه قرار دادند به شرط آنكه ابو تغلب « 1 » ، پسر ناصر الدّوله ، وليعهد پدر خود باشد بعد از فوت وى و مال مقرّرى سال‌به‌سال مىداده باشد . معزّ الدّوله نيز به اين معنى رضا داده به جانب بغداد مراجعت نمود . و از جمله وقايع اين سال يكى آن بود كه در بلاد ديلم شخصى از سادات حسينى كه او را « ابو عبيد اللّه « 2 » محمّد بن الحسين » گفتندى و در ميانهء مردم معروف به « ابن داعى » بود پيدا شد و خود را مهدى موعود مىگفت . بنابراين ، مردم بسيار جمع شدند و شوكت او بلند گشت ، چنانچه ناصر علوى از ترس گريخته از ديلم بيرون رفت .\r\nو در همين سال ، قيصر روم با دمستق والى ولايت ارمن اتّفاق نموده متوجّه بلاد طرسوس شد و بعد از اندك روز از محاصره در ميانهء ايشان آنچنان وبايى افتاد كه اكثر ايشان هلاك شدند و باقى مخذول و منكوب بازگشته روى به بلاد خود نهادند . و از جمله وقايع اين سال جنگ اهل صقليّه بود با فرنگ و استمداد نمودن اهل صقليّه از المعزّ لدّين اللّه علوى . اين واقعه نزد اهل تاريخ مشهور به « واقعهء مختار » است . تفصيل اين مجمل آنكه در اين سال لشكرى عظيم از فرنگ كه قريب به صد هزار كس بلكه زياده از آن متوجّه تسخير ولايت صقليه گشتند .\r\nو چون والى صقليّه از آمدن ايشان خبر يافت كس پيش المعزّ لدّين اللّه علوى فرستاده از وى مدد خواست و المعزّ لدّين اللّه لشكرى انبوه به مدد او فرستاد . بعد از تلاقى فريقين از اوّل روز تا به وقت نماز عصر ميانهء اين دو طايفه آتش جدال و قتال اشتعال داشته و بعد از نماز عصر امير فرنك كه « متوبل » نام داشت ، به قتل رسيد و فرنگيان رو به هزيمت نهادند و در وقت گريختن اكثر ايشان در بيابان هلاك شدند و قليلى خود را به كشتيها رسانيدند ، امّا صاحب جزيرهء صقليّه كه « امير احمد » نام داشت ، فى الحال خود در كشتى سوار شده كشتيهاى فرنگ را تعاقب نموده اكثر ايشان را دستگير كرده و چندان غنايم از زر نقد و مركب و سلاح در اين\r\n\r\n\r\n","description":"","footnote":"\r\n( 1 ) . ابن أثير نام وى را « فضل اللّه غضنفر » نوشته است ؛ - الكامل ، ج 14 ، ص 265 .\r\n( 2 ) . الكامل : ابو عبد اللّه .\r\n","page_name":" 1884 ","page_number":400},
  {"content":"\r\n\r\nواقعه به دست اهل اسلام افتاد كه از شمار بيرون بود و از جملهء غنايم شمشيرى بود كه بر بالاى آن نوشته بودند كه : « هذا سيف هندى زنته مأته و سبعون مثقالا طال ماتويل به بين يدى رسول اللّه صلّى اللّه عليه و آله و سلم . » يعنى : اين شمشير هندى است كه وزنش صد و هفتاد مثقال است و مدتى مديد با اين شمشير در پيش رسول خدا محمّد مصطفى ، صلّى اللّه عليه و آله ، جهاد كرده . و اين شمشير را امير احمد صاحب صقليه با نفايس تحف و هداياى ديگر جهت المعزّ لدين اللّه علوى فرستاد .\r\nو در همين سال ، قرامطه به قصد تسخير مدينه طبريّه كه داخل ولايت ابن اخشيد صاحب مصر بود ، متوجّه آن جانب گشته از سيف الدّوله مدد خواستند و گفتند ما را لشكر بسيار است امّا سلاح نداريم ، قدرى فولاد و آهن مىخواهيم كه اسلحهء سپاه مهيّا ساخته طبريه را از ابن اخشيد بستانيم . سيف الدّوله حكم فرمود تا دروازه‌هاى شهر رقّه را كه تمامى از آهن بود كنده جهت ايشان فرستادند و از اهل بازار رقّه نيز آنچه از ظروف آهنين داشتند گرفته جهت قرامطه فرستاد . القصّه ، آن مقدار آهن به ايشان فرستاد كه ايشان را كفايت شد و گفتند كه زياده بر اين دركار نيست . و در ماه ذيحجّهء اين سال مردى پيدا شد كه دعوى علويّت مىكرد و در روى خود هميشه برقع مىداشت و از اين جهت جهت مشهور به « مبرقع » شد « 1 » . خلقى بسيار به متابعت او درآمدند و كار او قوّت گرفت و اكثر سواد كوفه را تصرّف نمود و عزيمت بغداد مصمم داشت . چون اين خبر به معزّ الدّوله بويه كه در آن وقت به جانب موصل رفته بود ، رسيد فى الحال با ناصر الدّوله مصالحه نموده به جانب بغداد مراجعت نمود . به مجرّد رسيدن معزّ الدّوله بويه به بغداد جمعيّت مبرقع از هم پاشيده و او آنچنان مختفى شد كه كسى ديگر از وى خبر نيافت . و از جمله وقايع اين سال آنكه معز الدّوله از المطيع باللّه اذن خواست كه دار الخلافه را سير كند و تفرّج نمايد . المطيع باللّه خادمى با حاجبش پيش معزّ الدّوله فرستاد كه او را تمامى دار الخلافه سير نمايد . معزّ الدوله به اتّفاق ايشان به دار الخلافه درآمده تمامى عمارت را سير نمود ، امّا از وهمى كه داشت در هيچ موضعى زياده توقّف نمىنمود بلكه به مجرّد نگاه كردن اكتفا مىنمود . از جمله عجايبى كه در دار الخلافه مشاهده نمود بتى عظيم بود به صورت زن صاحب حسن كه در حوالى آن بتهاى كوچك بسيار نهاده بودند . و اين بتها را در زمان المقتدر باللّه از قسطنطنيه به بغداد آورده بودند و المقتدر باللّه از براى تفرّج اهل حرم در دار الخلافه نهاده بود ، و چون معزّ الدّوله آن بت را مشاهده نمود چنان فريفتهء آن شد كه خواست از المطيع باللّه بطلبد ، امّا آخر خود را نگاه داشت و از سر طلب آن درگذشت .\r\n\r\n\r\n","description":"","footnote":"\r\n( 1 ) . محشىّ مترجم لطائف المعارف ( ص 194 ) صحبت از مبرقع ديگرى به نام ابو حرب يمانى مىكند كه در فلسطين سر به شورش برداشت و معتصم در سال دويست و بيست و هفت هجرى او را به هلاكت رسانيد .\r\n","page_name":" 1885 ","page_number":401},
  {"content":"\r\n . \r\n","description":"","footnote":"","page_name":" 1886 ","page_number":402},
  {"content":"\r\n\r\n\r\nذكر وقايع سال سيصد و چهل و چهارم از رحلت خير البشر\r\nدر اين سال ، قيصر روم با لشكرى بسيار باز متوجّه تسخير مدينه مصيصيه گشت و اين نوبت به جانب مدينهء طرسوس روان شد و اهل طرسوس از وى امان خواستند و او اهل آن شهر را به شرط آنكه از آن شهر جلا نموده به جانب ولايت روم روند امان داد و مسجد جامع طرسوس را طويلهء اسبان ساخت و منبر را بسوخت و قناديل جميع مساجد را جمع نموده به كنايس خود فرستاد و عزيمت آن نمود كه در شهر طرسوس اقامت نمايد ؛ چه ، به بلاد اسلام نزديك است .\r\nآخر الأمر ، باز فسخ اين عزيمت نموده به جانب قسطنطنيه مراجعت نمود و اين نوبت نيز دمستق ، والى ارمن ، همراه او بود . و هم در اين سال ، المطيع باللّه منشور نقاب طالبيان و امارت حاجّ به ابو احمد حسين بن موسى الموسوى كه پدر سيد مرتضى علم الهدى و سيد رضى « 1 » الدّين بود ارزانى داشت . و از جمله وقايع اين سال آنكه در انطاكيه مردى كه او را « رسيق نسيمى » گفتندى « 2 » ، به امداد ابن اهوازى طحان ، يعنى آسيابان ، خروج كرده انطاكيه را گرفت ؛ چه ، سيف الدّوله به مهمّ رفتن به جانب روميان مشغول بود . بنابراين ، ايشان فرصت غنيمت دانسته انطاكيه را مسخّر ساختند و بعد از تسخير انطاكيه لشكرى [ 225 الف 
  ] انبوه جمع آورده متوجّه حلب شدند « 3 » . نايب سيف الدّوله در حلب با ايشان محاربات بسيار كرده آخر الأمر ، طاقت مقاومت نياورده به قلعهء شهر متحصّن شد و رسيق نسيمى و ابن اهوازى بر شهر حلب استيلا يافتند . در اين اثنا ، سيف الدّوله بشارة نام ، غلام خود ، را با لشكرى عظيم به دفع ايشان فرستاد .\r\n\r\n\r\n","description":"","footnote":"\r\n( 1 ) . وى جامع نهج البلاغه على ( ع ) است . در باب شريف رضى و خاندان وى ؛ - دكتر زرّين‌كوب ، دفتر ايّام ، ص 265 به بعد .\r\n( 2 ) . الكامل : رشيق .\r\n( 3 ) . پس از شورش رسيق در انطاكيه ، نمايندهء سيف الدّوله ، قرعويه ، از انطاكيه فرار كرده و در حلب متحصّن شده بود .\r\n","page_name":" 1887 ","page_number":403},
  {"content":"\r\n\r\nچون بشارة به حوالى حلب رسيد رسيق و ابن اهوازى لشكرى آراسته متوجّه جنگ بشارة شدند . اتّفاقا ، بعد از كارزار بسيار نسيم ظفر و نصرت بر پرچم علم بشارة وزيد و رسيق روى به هزيمت نهاد و در اثناى گريختن از اسب درافتاد . جماعتى از سپاهيان بشارة در حال به او رسيده سرش را از تن جدا ساخته نزد بشارة آوردند . ابن اهوازى به جانب انطاكيه رفته در آن ديار مستقل گشت و شخصى از علويان پيدا كرد كه او را خليفه سازد و مردى ديگر از اهل روم ، كه او را « دزبر » گفتندى « 1 » ، امير الامراى خود ساخت . و نايب حلب سيف الدّوله لشكرى انبوه به هم رسانيده متوجّه دفع ابن اهوازى گشت ، امّا بعد از محاربه ابن اهوازى غالب آمده و اهل حلب گريخته به جانب حلب مراجعت نمودند . مقارن اين حال سيف الدّوله به حلب رسيد و يك شب در حلب توقّف نموده على الصّباح عنان عزيمت به صوب انطاكيه منعطف داشت و به اندك توجّه ابن اهوازى را با دزبر كه عبارت از آن شخص رومى بود ، گرفته به قتل رسانيد و فتنه فرونشست . و در همين سال شخصى از قرامطه كه او را « مروان قرامطى » گفتندى و از قبل سيف الدّوله به حراست و راهدارى مشغول بود ، در شهر حمص خروج كرد و آن شهر را گرفت . سيف الدّوله چون بر حال او اطلاع يافت امير بدر را با لشكرى عظيم به جنگ او فرستاد . در اثناى محاربه امير بدر مروان را به تير زهرآلوده زد ، و مروان هنوز زنده بود كه امير بدر در دست بعضى از سپاه مروان گرفتار شد . چون امير بدر را پيش مروان آوردند در ساعت او را گردن زد و خود نيز بعد از چند روز به جراحت تير مسموم بمرد . و از جمله وقايع اين سال آنكه اهل سيستان بر امير خود خلف بن احمد « 2 » خروج كردند . منشأ عصيان و تمرّد اهل سيستان آن بود كه امير خلف بن احمد قبل از اين ، طاهر بن حسين را به نيابت خود در سيستان گذاشته عزيمت سفر حجاز زيارت حرمين نموده بود و چون بعد از اداى مناسك حجّ در اين سال باز به جانب سيستان مراجعت فرمود طاهر بن حسين طمع در ملك كرده او را از درآمدن به سيستان مانع شد . امير خلف بن احمد چون طاقت مقاومت او نداشت بالضروره به جانب بخارا رفته به منصور بن نوح سامانى التجا آورد . منصور او را اعزاز و اكرام بسيار نموده لشكرى آراسته و مستعد همراه او كرد تا سيستان را از دست طاهر بن حسين گرفته به او سپارد .\r\nالقصّه ، خلف بن احمد متوجّه سيستان گشت و بعد از محاربات بسيار طاهر بن حسين سيستان را گذاشته از شهر بيرون رفت و خلف بن احمد به شهر درآمده در مقرّ حكومت خود قرار گرفت و قبل از آنكه لشكرى بر خود جمع كند و قوّت و استعداد به هم رساند سپاه منصور را رخصت\r\n\r\n\r\n","description":"","footnote":"\r\n( 1 ) . هر سه نسخه : وزير . ابن أثير او را مردى از ديلميان ناميده است ؛ - الكامل ، ج 14 ، ص 273 .\r\n( 2 ) . خلف بن احمد پس از كشته شدن پدرش امير ابو جعفر بالويه ( جمادى الاوّل 352 ه . ) به امارت سيستان رسيد .\r\n","page_name":" 1888 ","page_number":404},
  {"content":"\r\n\r\nمراجعت نمود . بنابراين ، چون لشكر از سيستان بيرون رفت طاهر بن حسين كه در كمين منتهز فرصت مىبود ، فى الحال لشكرى جمع آورده متوجّه دفع خلف گشت . چون خلف بن احمد هنوز قوّت نگرفته بود بالضّروره باز به جانب بخارا رفته از منصور سامانى لشكر آورده طاهر بن حسين را نوبت ديگر از سيستان بيرون كرد . اين نوبت در سيستان استقلال و تمكّن تمام به هم رسانيده آخر الأمر كار به جايى رسانيد كه با امير منصور سامانى در مقام سركشى درآمده ترك ارسال تحف و هدايا كه هرسال جهت منصور مىفرستاد ، نمود « 1 » . از اين جهت مزاج منصور از وى منحرف شده لشكرى عظيم به جنگ او فرستاد و امير اين لشكر طاهر بن حسين بود .\r\nالقصّه ، چون طاهر بن حسين از جانب حسين متوجّه دفع خلف گشت ، خلف بن احمد در قلعهء اوك كه از مشاهير قلاع آن ديار است ، متحصّن گشت . مدّت محاصرهء لشكر منصور خلف بن احمد را در آن قلعه سه سال نوشته‌اند كه در اين مدّت بر وى به هيچ‌وجه دست نيافتند . او از درون قلعه مارها در منجنيق كرده مىانداخت تا آنكه در يك ساعت اردوى ايشان پر از مار شد ، و اين جماعت بالضروره از آنجا برمىخاستند و به موضع ديگر مىرفتند . چون اين خبر به سمع منصور رسيد ، ابو الحسن « 2 » [ محمّد بن 
  ] سيمجور را كه از امارت خراسان عزل شده و در قهستان مىبود ، حكم شد كه به مدد طاهر بن حسين رفته خلف احمد را مستأصل گرداند . چون ميانهء ابو الحسن سيمجور و خلف بن احمد دوستى و محبّت بود ابو الحسن در مقام اصلاح درآمده پيش خلف فرستاد كه : تو را به امير منصور مخالفت نمودن مناسب نيست ، اولى آنكه تو اين قلعه را به من تسليم نمايى و من متعهد مىشوم كه هيچ‌كس ضررى و آسيبى به تو نرساند .\r\nخلف بن احمد نصيحت ابو الحسن را قبول نموده از قلعهء اوك بيرون آمده به قلعهء طارق رفت .\r\nابو الحسن به قلعهء اوك درآمده خطبه به نام امير نوح سامانى خوانده و قلعه را به طاهر بن حسين سپرد . و در اين سال ، از اعيان شعرا ابو الطيب احمد بن الحسين الجعفى كه مشهور به « متنبّى » است « 3 » ، وفات يافت . تولّد او در كوفه بود در سنهء ستّ و ثلث مائه من الهجره و نشو و نماى او در بلاد شام و باديه بود . او در جوانى در علوم ادبى بر اهل زمان فايق شد و كار او در شعر عرب به جايى رسيد كه شعراى عرب او را بر امرؤ القيس ترجيح مىدادند « 4 » . وى در اوّل حال ملازم\r\n\r\n\r\n","description":"","footnote":"\r\n( 1 ) . به عقيدهء اكثر مورخين اين نخستين خلل و ضعفى بود كه به دولت سامانيان رسيد .\r\n( 2 ) . هر سه نسخه : ابو الحسين .\r\n( 3 ) . متنبّى لفظا به معنى آنكه به دروغ اداى پيغمبرى كند ؛ مرحوم مدرس نوشته است : « به نوشتهء بعضى از ارباب سير ، لقب متنّبى نه به جهت ادعاى نبوّت ، بلكه به جهت اين كلام خود اوست كه : انا نبّى الشعرا ، يا انا اوّل من تنبى بالشعر ؛ - ريحانة الأدب ، ج 5 ، ص 171 .\r\n( 4 ) . ديوان او يكى از بزرگترين سرمايه‌هاى ادب است و در حدود شصت شرح مختصر و مفصّل را بزرگترين دانشمندان -\r\n","page_name":" 1889 ","page_number":405},
  {"content":"\r\n\r\nسيف الدّولة بن حمدان و مدّاح او بود و از آنجا به‌جانب مصرف رفت و قصيده‌اى در مدح كافور اخشيدى گفت . چون از وى رعايتى كه متوقّع او بود ، نيافت هجو او گفت و از مصر گريخته به بغداد آمد و از بغداد به كوفه رفته مدح ابن عميد گفت و ابن عميد سى هزار دينار صلهء شعر او داد . او در بلاد شام دعوى نبوّت مىكرد و مىگفت بر من وحى نازل شده و سجعهاى خود را بر عوام مىخواند و مىگفت كه اين قرآنى « 1 » است كه جبرئيل امين آورده . و از جمله سجعهاى او اين عبارت است : و النجم السّيّار ، و الفلك الدّوّار ، و الليل و النهار إنّ الكافر لفى أخطار [ امض على سننك 
  ] « 2 » واقف اثر من قبلك من المرسلين فانّ اللّه قامع بك من الحد فى دينه و صدّ عن سبيله و امثال اين عبارات بسيار است كه نقل آن موجب ملال سامع مىشود .\r\nالقصّه ، چون دعوى كاذبهء او در حوالى حمص و زمين سماوه شيوعى و شهرتى پيدا كرد و خلقى بسيار بر وى جمع شدند و شوكت او بلند شد ، امير لؤلؤ والى حمص لشكرى فراهم آورده متوجّه قلع‌وقمع او شد و بعد از محاربات بسيار متنبّى را دستگير كرده در بند كرد . و چون مدّتى مديد در بند ابو لؤلؤ بود و در آنجا بيمارى عارض او شد ، چنانچه كار او به آنجا رسيد كه از حيات مأيوس گشت . پيش امير لؤلؤ كس فرستاد كه : من از دعوى كاذبهء خود توبه كردم و بر افعال شنيعهء خود نادم و پشيمانم . و در اين باب مكتوبى به خط خود نوشته كه مشتمل بود بر بطلان آنچه او دعوى مىكرد از نبوت . بنابراين ، امير لؤلؤ او را از بند خلاص كرد .\r\nاو در آخر ايّام به فارس آمده در مدح عضد الدّوله ديلمى قصيدهء غرّايى گفت و عضد الدّوله سى هزار دينار به وى داد ، و در بعضى روايات دويست هزار درم نيز مذكور است ، بعد از آن ، عضد الدّوله شخصى را بر وى گماشت كه از وى سؤال كند كه عضد الدّوله در انعام و عطا بهتر است يا سيف الدّولة بن حمدان ؟ متنبّى در جواب آن سائل گفت : عطاياى عضد الدّوله عظيم و جزيل است ، امّا از روى تكلّف و تصنّع است و انعامات سيف الدّوله اگرچه حقير است و كمتر ، امّا مقارن به طيب خاطر و انتزاع نفس است . چون اين سخن به عضد الدّوله رسيد بسيار رنجيده ، جمعى اعراب را از بنى اسد كه متنبّى مقدّم ايشان را هجو كرده بود ، بر اين داشت كه او را در راه بكشتند . بنابراين ، قاتل ابن ابو جميل اسدى با شصت سوار مترصّد او مىبود تا آنكه متنبّى در وقت مراجعت از فارس در كنار چشمهء آبى فرود آمده بود و پسرش محسد و پانزده غلام همراه او بودند . بعد از ساعتى كه در آنجا آرام گرفتند خواستند طعامى كه رسيده بود بخورند كه در اثناى طعام كشيدن قاتل با آن شصت عرب در\r\n\r\n\r\n","description":"","footnote":"\r\n- بر آن نوشته شده‌اند . نيز در كتابى به نام سرقات المتنبّى به سرقت الفاظ و معانى بديعه بعضى از ادبا و طريقهء شعراى ديگر اشاره شده است .\r\n( 1 ) . م : قرائتى .\r\n( 2 ) . به قياس ريحانة الأدب ( ج ص ، ص 170 ) تصحيح شد .\r\n","page_name":" 1890 ","page_number":406},
  {"content":"\r\n\r\nرسيد . چون متنبّى ايشان را ديد گفت : هلّموا يا وجوه العرب الى الطعام . يعنى : پيش آييد اى رؤساى عرب به سوى طعام خوردن . و ايشان هيچ نگفتند . متنبّى دانست كه ايشان خالى از شرارتى نيستند . فى الحال برجست و سلاح خود گرفته بر مركب سوار شد محسّد پسرش نيز با آن غلامان سوار شده متوجّه دفع [ 225 ب 
  ] آن جماعت گشتند . آخر الأمر ، بعد از سعى بسيار محسّد با بعضى غلامان به قتل رسيد . متنبّى مىخواست كه بگريزد ، يكى از غلامان « 1 » او به او گفت كه تو چون مىگريزى و حال آنكه تو قائل اين بيتى :\r\n فالخيل و الّليل و البيداء تعرفنى * و الحرب و الضرّب « 2 » و القرطاس و القلم \r\nيعنى : اسب و شب و صحرا مرا مىشناسد و همچنين حرب و كارزار و كاغذ و قلم .\r\nچون متنبّى اين بيت از غلام خود شنيد برگشت و چندان كارزار كرد كه به قتل رسيد « 3 » . اين واقعه در روز چهارشنبه بيست و چهارم شهر رمضان اين سال بود و بعضى در بيست و هشتم اين ماه و بعضى در ماه شعبان نيز گفته‌اند ، و اللّه اعلم بحقايق الامور .\r\n\r\n\r\n","description":"","footnote":"\r\n( 1 ) . نام وى مفلح بود .\r\n( 2 ) . در ديوان خود متنبّى به صورت « و السيف و الرمح » آمده است .\r\n( 3 ) . محل قتل متنبّى را موضعى به نام صافيه در كنار نعمانيّه در سمت غربى بغداد نوشته‌اند .\r\n","page_name":" 1891 ","page_number":407},
  {"content":"\r\n . \r\n","description":"","footnote":"","page_name":" 1892 ","page_number":408},
  {"content":"\r\n\r\n\r\nذكر وقايع سال سيصد و چهل و پنجم از رحلت خير البشر\r\nدر اين سال ، قرامطهء « 1 » هجر بر مدينهء عمان استيلا يافتند و قيصر به عزم تسخير آمد متوجّه آن ديار شد . و چون بعد از سعى و كوشش بسيار از گرفتن آن مأيوس گشت شروع در قتل و غارت نواحى آن شهر نموده و سيصد نفر را به قتل رسانيد و چهار صد كس را اسير گرفت . و از جمله وقايع اين سال ، يكى آن بود كه قريب به ده هزار كس از لشكر اهل خراسان به ولايت ركن الدّوله بويه درآمده اظهار آن نمودند كه مقصد ما غزو روم است و جهاد با آن طايفه .\r\nركن الدّوله با ايشان در مقام اعزاز و اكرام آمده دقيقه‌اى از دقايق رعايت فروگذاشت نفرمود .\r\nامّا آن جماعت چون در خاطر خود خيال گرفتن ركن الدّوله داشتند بعد از دو سه روز به يك ناگاه متوجّه سراى ركن الدّوله گشتند . ركن الدّوله بر حقيقت حال اطلاع يافته در مقام مدافعهء ايشان درآمده اكثر ايشان را به قتل رسانيد و جماعتى ديگر روى به گريز نهاده بيرون رفتند . و در اين سال ، كار ابو عبد اللّه داعى از ولايت ديلم بالا گرفت و به واسطهء كثرت زهد و عبادت خلايق بسيار بر وى جمع شدند و او به اطراف بلاد اسلام مكتوبات نوشته مردم را به جهاد ترغيبات مىنمود . و در همين سال ، ميانهء سيف الدّوله و قيصر روم صلح واقع شد . و از جمله اسيرانى كه سيف الدّوله خلاص نمود يكى پسر عمّش بود ابو فراس بن سعيد بن حمدان و ديگر ابو الهيثم بن حفص بود . و از جمله وقايع اين سال آنكه معزّ الدّوله بويه به واسطهء آنكه شوكت\r\n\r\n\r\n","description":"","footnote":"\r\n( 1 ) . از فرق اسماعيلى و از غلاة اصحاب شخصى به نام قرمطويه يا كرمتويه كه قائل به امامت محمّد بن اسماعيل بن امام جعفر صادق و معتقد به زنده بودن و منتظر قيام او بود . اين فرقه مىگفتند كه نبوّت حضرت رسول بعد از غدير خم از آن حضرت سلب و نصيب حضرت علىّ بن أبى طالب گرديده است ؛ - فرق ، ص 61 ؛ ابن جوزى ، تلبيس ابليس ، ص 110 به نقل از خاندان نوبختى ، ص 261 .\r\n","page_name":" 1893 ","page_number":409},
  {"content":"\r\n\r\nعمران بن شاهين به جايى رسيده بود كه اكثر نواحى واسط و اهواز را به تصرّف خود درآورده و با لشكرى عظيم از بغداد متوجّه دفع او گشت و چون به حوالى واسط رسيد معزّ الدّوله بيمار شد و بيمارى او روزبه‌روز به تزايد مىنهاد . بنابراين ، معزّ الدّوله ابو الفضل عباس بن حسن را قائم‌مقام خود گذاشته به جانب بغداد مراجعت نمود .\r\n\r\n","description":"","footnote":"","page_name":" 1894 ","page_number":410},
  {"content":"\r\n\r\n\r\nذكر وقايع سال سيصد و چهل و ششم از رحلت خير البشر\r\nدر اين سال ، وشمگير از روى غرور تمام متوجّه حرب ركن الدّوله بويه گشت و در اثناى راه نامهء درشت به ركن الدّوله نوشت و مضمون نامه آنكه : « من با سپاهى در غايت كثرت و شوكت همه جنگجوى پلنگ‌خوى مرتّب و آماده گردانيده‌ام و عزم من آن است كه تا ولايت و مملكت تو از دست تو نگيرم و تو را خوار نسازم بازنگردم . و اللّه اگر بر تو دست يابم آن كنم كه هيچ دشمنى به دشمنى نكند و نكرده باشد . » و بسيار كلمات فحش‌آميز در نامه درج كرده بود . چون آن مكتوب به مجلس ركن الدّوله رسيد اشاره به منشى خود كرد كه بخوان . منشى چون در نوشته تأمّل كرد به واسطهء فحش بسيار كه نوشته [ شده بود 
  ] خاموش بايستاد ؛ چه ، ياراى آن نداشت كه آن مهملات را بر زبان گذراند . ركن الدّوله نامه را از دست منشى گرفته مطالعه نمود و در جواب آن نوشت كه : « از لشكر بسيار هيچ انديشه نيست ؛ چه ، فتح و ظفر مربوط و منوط به عنايت حىّ اكبر است . اگر تو دربارهء من آن انديشهء فاسد دارى و اللّه كه مرا در خاطر چنان است كه اگر تو به دست من گرفتار شوى بجز اعزاز و اكرام از من مشاهده نكنى و دربارهء تو آنچه وظيفهء مروّت و انسانيت باشد به تقديم رسانم . » آخر الأمر ، در اندك روز اثر نيّت هر يك در حقّ صاحبش به ظهور رسيد ، چه در همين سال ، وشمگير روزى اسبان خود را احتياط مىنمود ناگاه نظرش بر خنكى « 1 » افتاد . فرمود تا او را زين كردند . پس بر آن خنك سوار شده به شكار رفت . در اثناى شكار نيزه‌اى بر خوك زد و خوك آنچنان بر اسب او حمله آورد كه اسب رم كرد و وشمگير از روى زين جدا شده بر زمين افتاد و به مجرّد افتادن روح از قالبش\r\n\r\n\r\n","description":"","footnote":"\r\n( 1 ) . خنك : يا خنگ : اسب . - و .\r\n","page_name":" 1895 ","page_number":411},
  {"content":"\r\n\r\nپرواز نمود و ركن الدّوله به فراغت بال و به عيش و فراغت مىگذرانيد و شكر نعمت الهى به جاى مىآورد . و چون اين سال قران نهم بود در مثلثهء آتشى ، چند پادشاه فوت كرد : معزّ الدّوله بويه در بغداد ، حسن فيروزان در طبرستان ، كافور اخشيدى « 1 » در مصر ، قيصر روم كه عبارت از دمستق تغفور است ، در روم ، سيف الدّولة بن حمدان در ديار بكر ، ابو على محمّد بن الياس در كرمان . و وشمگير چون فوت شد شمس المعالى قابوس بن وشمگير قائم‌مقام پدر خود شد و بر جان و طبرستان استيلا يافت « 2 » . و به جاى معزّ الدّوله پسرش عزّ الدّوله بختيار قائم‌مقام او شده بر عراق و عرب مستولى شد . معزّ الدّوله در وقت وفات پسر خود بختيار را وصيّتى چند كرد كه يكى از وصيتهاى او اين بود كه : هميشه در اطاعت و انقياد عضد الدّوله باشد و از صوابديد او تجاوز ننمايد ؛ چه ، او پسر عمّ تو است و بزرگتر است از تو و در سياست و ملك‌دارى داناست . و وصيت ديگر آن بود كه : مىبايد ابو الفضل عباس و ابو الفرج محمّد پسر عباس چنانچه كاتب من بودند كاتب تو باشند ، از براى آنكه ايشان دو مرد عاقل و صاحب كفايت‌اند .\r\nو وصيّت ديگر آنكه : مىبايد كه تركان و ديلميان را معزّز دارى و سكبتكين حاجب را نيكو نگاه دارى و از سخن وى درنگذرى . امّا عزّ الدّوله بختيار بعد از فوت پدر هيچ سخن پدر را رعايت نكرد و به عيش و عشقبازى مشغول گشته شب و روز با مطربان و مسخرگان صحبت مىداشت و هردو دير خود را از خود رنجانيد و سبكتكين را نيز آزرده‌خاطر ساخت و اتراك و ديلم چون وضع او را ملاحظه نمودند ترك ملازمت او كردند و با يكديگر اتّفاق نموده مرسومات خود را زياده از آنچه بود مىطلبيدند . القصّه ، كار بر وى شوريده شد و چون عزّ الدّوله بختيار مىخواست كه سبكتكين حاجب را بگيرد بالضّروره در باب مرسوم بزرگان ديلم و اتراك آنچه ارادهء ايشان بود مضايقه ناكرده قبول نمود و لشكر پدرش را كه در واسط به جنگ عمران بن شاهين گذاشته بود ، به بغداد طلبيد و با عمران بن شاهين مصالحه كرد . و بعد از فوت حسن بن فيروزان پسرش قائم‌مقام او گشت . و كافور اخشيدى چون پسرش كوچك بود مولاى او به نيابت او در سلطنت مصر متمكّن گشت . و به جاى سيف الدّولة بن حمدان پسرش سعد الدّوله ابو المعالى بر سرير حكومت حلب و دمشق قرار گرفت . و بعد از اندك مدّت غلام سيف الدّوله فرعونه نام بر سعد الدّوله ابو المعالى خروج كرده سعد الدّوله را از حلب بيرون كرده پيش مادرش به ميّافارقين فرستاد . و ابو على محمّد بن الياس « 3 » حاكم كرمان اگرچه پسر\r\n\r\n\r\n","description":"","footnote":"\r\n( 1 ) . كافور اخشيدى ، بنابر شهادت مورّخين ، در سخا و كرم و حسن اداره و عدل و تقوى از عجايب روزگار بود .\r\n( 2 ) . قبل از قابوس ، برادرش ، بيستون ، زودتر خود را به جرجان رسانيد ، امّا سپاه سامانيان به فرماندهى ابو الحسن سيمجور قابوس را به جانشينى پدر رسانيد ؛ - دكتر زرّين‌كوب ، تاريخ مردم ايران ، ج 2 ، ص 402 .\r\n( 3 ) . بنا به تصريح اشپولر ، ابو على مذكور كه در پايان مجبور به استعفا شد ، سرانجام به رى تبعيد گرديد و در سال سيصد و پنجاه و شش در آنجا درگذشت . - تاريخ ايران در قرون نخستين اسلامى ، ص 177 .\r\n","page_name":" 1896 ","page_number":412},
  {"content":"\r\n\r\nداشت ، يكى اليسع « 1 » ، ديگرى الياس و ثالث سليمان ، امّا هيچ‌كدام جاى پدر خود را نتوانستند نگاه داشت ؛ چراكه ، عضد الدّوله استيلاى تمام داشت و بعد از مردن ابو على فى الحال ولايت كرمان را متصرّف شد . منشأ گرفتن عضد الدّوله كرمان را از فرزند ابو على با وجود آنكه در ايّام حيات نسبت به سلاطين ديالمه خدمات لايقه به جاى مىآورد آن بود كه بعد از فوت ابو على ، اليسع ، پسرش قائم‌مقام او شد و وى چون خالى از شايبهء جنون نبود « 2 » لشكرى جمع نموده به حدود ولايت عضد الدّوله فرستاد و در بعضى از ولايات او دست‌اندازى نمود .\r\nبنابراين ، عضد الدّوله در مقام غضب پسر خود ابو الفوارس را فرستاد تا ولايت كرمان را از دست پسران ابو على گرفته به استقلال تمام به حكومت آن ديار مشغول شد « 3 » . و در همين سال ، بلاد عمان در تصرّف عضد الدّوله درآمد . امّا در ولايت مصر بعد از فوت كافور اخشيدى ، ابو الحسن بن اخشيدى بر آن ولايت استيلا يافت تا آنكه از جانب المعزّ لدّين اللّه علوى ، جوهر قائد از دست ابو الحسن على بن اخشيد مملكت مصر را انتزاع نمود ، چنانچه عن قريب تفصيل آن خواهد آمد . ان شاء اللّه تعالى .\r\n\r\n\r\n","description":"","footnote":"\r\n( 1 ) . وى عاقبت پيش سامانيان رفت و اندكى پس از آن در خوارزم در اثر مرض معده درگذشت .\r\n( 2 ) . به شهادت جرفاذقانى ، سالها پيش از اين ، ابو على ، اليسع را به سبب خرقى كه در او مىديد و نزقى كه در شمايل وى مشاهده مىكرد به بعضى از قلاع كرمان فرستاد و مدتى محبوس بود ؛ - ترجمهء تاريخ يمينى ، چاپ قويم ، ص 195 .\r\n( 3 ) . افضل كرمانى گويد كه يسع از غرور خود به جنگ عضد الدّوله رفت ولى لشكريانش عذر كردند و او ناچار فرار كرد و به خراسان نزد بو على سيمجور والى نيشابور رفت ؛ - عقد العلى ، ص 68 . و در سمط العلى نيز ذكر شده است كه يسع با برادرش ، سليمان ، به فكر تسخير فارس افتاد ، از سيرجان به شهر بابك و حدود مروست رفت و منهزم بازگشت ؛ - سمط العلى ، ص 15 .\r\n","page_name":" 1897 ","page_number":413},
  {"content":"\r\n . \r\n","description":"","footnote":"","page_name":" 1898 ","page_number":414},
  {"content":"\r\n\r\n\r\nذكر وقايع سال سيصد و چهل و هفتم از رحلت خير البشر\r\nدر اين سال ، در بغداد شايع شد كه شخصى در نواحى مصر ظاهر شده كه او را « محمّد بن عبد اللّه » مىگويند ، و مدعى آن است كه او مهدى موعود آخر الزّمان است . القصّه ، به اعتقاد آنكه او مهدى است خلقى لا تعدّ و لا تحصى به متابعت او درآمدند ، و او در امر معروف و نهى منكر سعى و اهتمام تمامى مىورزيد [ 226 الف 
  ] و در دعوت خود اگر با عباسى صحبت مىداشت خود را از اولاد عباس مىگرفت و به شيعيان چنين اظهار مىنمود كه وى علوى است . و اصل اين مرد در زمان حكومت كافور اخشيدى در مصر مىبود و به واسطهء صلاح و تقوى كه اظهار مىنمود ، اخشيد در تعظيم و تكريم او غايت مبالغه مىورزيد . از جملهء مردم اعيان كه دعوت او را به گمان آنكه او علوى است قبول كرده بود ، يكى سبكتكين حاجب بود .\r\nبنابراين ، در اين وقت چون كدورت و وحشت ميانهء سبكتكين و عزّ الدّين « 1 » بختيار زياده شد و سبكتكين چون شيعه بود از بغداد به قصد ملاقات او بيرون آمده مىخواست كه او را بر مسند خلافت نشاند تا حقّ در مركز خود قرار گيرد . اتّفاقا ، چون سبكتكين به انبار رسيد محمّد بن عبد اللّه كه مدعى مهدويّت بود ، نيز از جانب مصر با جمعيّت تمام به انبار رسيده با يكديگر ملاقات نمودند . سبكتكين چون تفحّص و تفتيش حقيقت حال او كرد ظاهر شد كه او علوى نيست ، بلكه پسر المستكفى باللّه عباسى است . بنابراين ، سبكتكين از او بازگشت و مردم نيز از وى جدا شدند ، بلكه او را گرفته پيش عز الدّوله بن معزّ الدّوله آوردند . عزّ الدّوله او را پيش خليفه ، المطيع باللّه ، فرستاد و خليفه فرمود تا بينى او را قطع كردند . بعد از آن وى آنچنان\r\n\r\n\r\n","description":"","footnote":"\r\n( 1 ) . عزّ الدّوله صحيح است .\r\n","page_name":" 1899 ","page_number":415},
  {"content":"\r\n\r\nمختفى شد كه هيچ احدى از وى خبر نيافت . و در اين سال ، لشكر روم به بلاد انطاكيه رفت و خلقى بسيار به قتل رسانيد و دوازده هزار نفر از مسلمانان اسير بردند و به صحّت و سلامت به جانب بلاد خود مراجعت نمودند كه هيچ يك از امراى اسلام متعرّض ايشان نتوانست شد . و در اين سال به واسطهء بىآبى تمام شتران حجّاج مكّه تلف شدند و به واسطهء آن جماعتى قليل از حجّاج به زيارت حرمين رسيدند . و از جمله وقايع اين سال آنكه ميانهء ابو المعالى شريف بن سيف الدّولة بن حمدان و ميانهء خال او ابو الفراس « 1 » بن سعيد بن حمدان كه پسر عمّ پدرش بود ، در موضع صدد « 2 » محاربهء عظيمى واقع شد ، چنانچه ابو الفراس بن سعيد در معركه به قتل رسيد .\r\nو در اين سال ، از اعيان ابراهيم بن جعفر المقتدر وفات يافت . وى چنانچه قبل از اين قلمى شد مدّتى قليل خلافت كرد . بعد از آن چون دانست كه جمعى درصدد عزل او شده‌اند كه او را قدرت دفع ايشان نبود ، بالضّروره خود را از خلافت عزل نموده در خانهء خود بنشست تا آنكه در اين سال به اجل موعود درگذشت . مدّت عمرش شصت سال بود .\r\nو از تاريخ ابن كثير شامى چنين برمىآيد كه وفات كافور اخشيدى ، والى مصر ، نيز از جملهء وقايع اين سال بود . اين كافور اصل غلام سلطان محمّد بن طغج بن اخشيد بود كه وى او را از بعض تجّار مصر به هيجده دينار خريده بود . آخر الأمر ، كارش به جايى رسيد كه بعد از فوت محمّد بن طغج ايالت تمامى ديار مصر و شام و حجاز بر وى قرار گرفت و از روى استيلا و استقلال فرمانفرماى آن ولايت گشت ، چنانچه در اين ولايات اسم او را بر رؤوس منابر ياد مىكردند . و اين كافور در شجاعت و سخاوت بىنظير بود . بنابراين شعراى عرب مدح وى بسيار گفتندى . متنبّى بعد از آنكه از سيف الدّوله آزار يافت به مصر رفت و مدح كافور گفت و كافور او را تعظيم و تكريم بسيار مىكرد . اما چون متنّبى به نوعى مىزيست كه مردم را خيال آن شد كه وى صاحب داعيه است كافور از وى ملاحظه نموده او را از مصر بيرون كرد و متنبّى او را هجو كرده از مصر به فارس پيش عضد الدّوله رفت تا آنكه در حين بازگشتن از فارس كشته شد ، چنانچه سابقا تفصيل آن مذكور شد .\r\n\r\n\r\n","description":"","footnote":"\r\n( 1 ) . ابو الفراس از بزرگترين امرا ، شعرا و مجاهدين در عالم تشيّع بود كه اشعار نغز و قصايدى قوى در منقبت آل على از وى بازمانده است .\r\n( 2 ) . صدد : قريهء كوچكى است نزديك حمص .\r\n","page_name":" 1900 ","page_number":416},
  {"content":"\r\n\r\n\r\nذكر وقايع سال سيصد و چهل و هشتم از رحلت خير البشر\r\nدر اين سال ، المعزّ لدّين اللّه علوى را داعيهء تسخير ولايت مصر پيدا شد ؛ چه ، كافور اخشيدى فوت شده بود و در مصر قحط و گرانى به مرتبه‌اى رسيده بود كه مردم بسيار مضطر و پريشان شده بنابراين ، اعيان و اشراف مملكت مصر به اتّفاق رسولان نامه‌ها فرستاده از المعزّ لدّين اللّه علوى التماس نمودند كه او خود متوجّه مصر گردد يا يكى از امراى خود را كه شايستهء رياست مصر بوده باشد به اين ولايت فرستد . چون المعزّ لدّين اللّه با وجود ميل طبيعى به مصر بر مكتوبات اكابر و اعيان مصر اطلاع يافت فى الحال جوهر قائد را با لشكرى بسيار روانهء مصر ساخت و كشتيهاى بسيار پر از اطعمه و اصناف اغذيه جهت اهالى مصر كه در شدّت قحط و و غلا گرفتار بودند ، فرستاد .\r\nالقصّه ، چون به مصر رسيد چشم اهالى آن ديار به ديدار او روشن شد و سورت گرسنگى به صدقات المعزّ لدّين اللّه آرام‌وقرار پذيرفت . و جوهر در باغ اخشيدى فرودآمده به موجب فرموده المعزّ لدّين اللّه علوى ميان فسطاط مصر و عين الشّمس به بناى شهرى مشغول گشت كه آن را الى يومنا هذا « قاهرهء معزّيّه » مىگويند و به سعى جوهر خادم تمامى ولايت مصر و اسكندريه و ديار صعيد و دمياط و مكّه و مدينه از تصرّف عباسيان بيرون رفته در تحت تصرّف و تسخير علويه درآمد . و در تاريخ ابن كثير شامى چنين آورده كه ابو الحسن جوهر قائد رومى از قبل المعزّ لدّين اللّه فاطمى در روز سه‌شنبه هفدهم شهر شعبان اين سال با لشكرى عظيم به مصر درآمد . اولاد كافور اخشيدى چون طاقت مقاومت ابو الحسن جوهر قائد نداشتند به مجرّد رسيدن او ايشان روى به دمشق نهادند . چون جوهر قائد در مصر قرار گرفت اوّلا حكم كرد تا در جميع مساجد مؤذّنان فقرات « حىّ على خير العمل » را همچنانكه در زمان\r\n\r\n","description":"","footnote":"","page_name":" 1901 ","page_number":417},
  {"content":"\r\n\r\nپيغمبر ، صلّى اللّه عليه و آله ، داخل اذان بود داخل سازند « 1 » و « بسم اللّه » را در نماز بلند گويند . و در همين سال جوهر قائد ، جعفر بن فلاح را كه از امراى كبار المعزّ لدّين اللّه بود ، با لشكرى انبوه به جانب فلسطين فرستاد . جعفر فلسطين را فتح نموده متوجّه دمشق گشت و بر دمشق نيز به اندك توجه استيلا يافته ابو القاسم بن ابو يعلى هاشمى را كه والى دمشق بود ، از قبل عباسيّه ، دستگير نموده ، پيش جوهر قائد فرستاد . همچنين حسن بن عبد اللّه بن طغج را با جمعى از امراى اخشيديّه دستگير نموده به جانب مصر فرستاد و از مصر ايشان را پيش المعزّ لدّين اللّه علوى به جانب افريقيه مغرب فرستاد .\r\nو در تاريخ ابن كثير شامى مسطور است كه چون علويه بر مصر استيلا يافتند حكم كردند تا بر دروازه‌هاى جميع مساجد سبّ شيخين را نوشتند . و در ايّام خلافت علويه در جميع بلادى كه ايشان بر آن استيلا يافتند ، اين امر شايع بود و بعد از زوال دولت ايشان بر طرف شد . و در اين سال ، لشكر روم به عزم تسخير مدينهء حمص بيرون آمدند . اهل حمص قبل از آمدن ايشان شهر را خالى كرده بودند . بنابراين ، چون روميان رسيدند از اعراض تمامى آن شهر را بسوختند و از حوالى و نواحى آن شهر به روايت ابن كثير شامى قريب به صد هزار كس اسير بردند .\r\n\r\n\r\n","description":"","footnote":"\r\n( 1 ) . علاوه بر اين اهل سنّت « على ولىّ اللّه » را هم در اذان ادا نمىكنند و آن را بدعت مىدانند .\r\n","page_name":" 1902 ","page_number":418},
  {"content":"\r\n\r\n\r\nذكر وقايع سال سيصد و چهل و نهم از رحلت خير البشر\r\nملك ارمن در اين سال متوجّه بلاد انطاكيه گشت و از زن و اطفال ايشان قريب به بيست هزار كس را اسير كرد . آخر الأمر ، در همين سال امراى او از وى منحرف شده او را در وقتى كه در خواب بود ، به قتل رسانيدند . منشأ قتل او اين بود كه او بسيار ظالم و جابر بود و در اين وقت زن قيصر سابق را كه خود كشته بود ، به عقد خود درآورده و آن زن را از شوهر اوّل دو پسر عاقل لايق سلطنت بود و او از ترس آنكه مبادا اين دو پسر با يكديگر اتّفاق نموده او را از ميان بردارند خواست كه ايشان را در بند نگاه دارند . و چون مادر ايشان اين معنى را فهميد پسران را خبر كرد و ايشان امرا را با خود متّفق ساخته او را بكشتند و برادر كلان را بر سرير سلطنت نشانيدند . و از جمله وقايع اين سال آنكه در افريقيه مغرب مردى بر المعزّ لدّين اللّه علوى خروج كرد كه او را ابو خزر « 1 » مىگفتند و جمعى كثير بر وى جمع شدند . چون المعزّ لدّين اللّه بر حقيقت حال او اطلاع يافت خود متوجّه دفع او شد . ابو خزر چون طاقت مقاومت او نداشت روى به گريز نهاد . المعزّ لدّين اللّه ، يوسف بلكر بن بربرى را به طلب او فرستاد . چون ابو جرز دانست كه جايى پناه ندارد كس پيش المعزّ لدّين اللّه فرستاده عذرخواهى نمود كه : بر حركات ناشايسته بسيار نادم و پشيمانم ، اميد كه امير المؤمنين از گناه من درگذرد . بنابراين ، المعزّ لدّين اللّه او را امان داده در سلك ملازمان خود منتظم گردانيد . و از جملهء وقايع اين سال آنكه قيصر روم به طرابلس رفت و والى طرابلس به قلعهء عرقه متحصّن گشت و روميان شهر طرابلس را سوخته متوجّه قلعه گشتند . چون والى طرابلس بر اهل آن شهر ظلم و تعدّى بسيار كرده بود در\r\n\r\n\r\n","description":"","footnote":"\r\n( 1 ) . هر سه نسخه : ابو جرز . مراد ابو خزر زناتى است .\r\n","page_name":" 1903 ","page_number":419},
  {"content":"\r\n\r\nاين وقت ايشان فرصت غنيمت دانسته او را از قلعه بيرون كردند . چون او را از قلعه بيرون [ 226 ب 
  ] كردند به دست روميان اسير گشت و اموال و غنايم بسيار از آن قلعه به دست لشكر رومى افتاد . قيصر بعد از فتح عرقه متوجّه تسخير ولايت سواحل گشته هيجده شهر عظيم كه در آنجا خطبه مىخواندند ، به تصرّف خود درآوردند . و در اين سال ، خلقى كثير از مسلمانان به دين نصارى درآمدند و از آنجا متوجّه شهر حمص شده آن شهر را نيز غارت كرده تمامى را بسوختند . القصّه ، مدّت دو ماه روميان در بلاد اسلام فساد و خرابى مىكردند و هيچ‌كس را ياراى ممانعت ايشان نبود . بعد از انقضاى مدّت دو ماه چون در ميان لشكر ايشان وبايى عظيم شده با صد هزار اسير اهل اسلام به بلاد خود مراجعت نمودند . و از جملهء وقايع اين سال آنكه ابو المعالى شريف بن سيف الدّوله به حلب آمده مولى پدر خود ، قرغويه « 1 » ، را محاصره كرد .\r\nچون قرغويه ديد كه مردم ميل او دارند با روميان طرح آشنايى و مصالحه پيش گرفته جهت ايشان تحف و هدايا ارسال داشته بنابراين ، لشكر عظيم روميان به مدد قرغويه آمده ابو المعالى شريف بن سيف الدّوله را محاصره نمود . ابو المعالى چون در دو طرف لشكر را ملاحظه نمود از ميانه خود را كنار كشيد و روميان به شهر حلب درآمدند و قرغويه به قلعه گريخت .\r\nآخر الأمر ، قرغويه با روميان ملايمت بسيار كرد و قرار به آن داد كه هرسال مبلغى معين به طريق پيشكش به قيصر روم مىفرستاده باشد . بنابراين ، روميان شهر حلب را به او بازگذاشتند « 2 » . و در اين سال ، ناصر الدّوله بن حمدان در بند پسر خود ابو تغلب وفات يافت . منشأ بند كردن ابو تغلب پدر خود ، ناصر الدّوله ، را آن بود كه چون معزّ الدّوله بويه وفات يافت ابو تغلب بن ناصر الدّوله عزيمت عراق عرب مصمّم كرده در صدد جمع لشكر درآمد .\r\nناصر الدّوله از كمال شفقت او را از اين خيال مانع آمد و گفت : اى پسر ، معزّ الدّوله اگرچه مرده امّا اموال و اسباب سلطنت بىنهايت گذاشته . پس اگر الحال شما متوجّه گرفتن بغداد شويد پسر او ، عزّ الدّوله بختيار ، درصدد مدافعهء شما درمىآيد . و چون او را خزانه بسيار است بالضّروره مردم سپاهى ميل او خواهند كرد و شما را كار پيش نخواهد رفت . پس اولى و انسب آن است كه چندگاه از اين مهمّ خود را بازداريد تا عزّ الدّوله به واسطهء سفاهتى كه دارد اموال و اسباب پدر خود را در لهو و لعب صرف نمايد ، بعد از آن اگر متوجّه عراق عرب شويد آسان به دست تو آيد . ابو تغلب به اين سبب از پدر خود رنجيده با جمعى از امراى خود متّفق شده پدر خود را گرفته در قلعه‌اى بند كرد . چون پدر را در بند كرد ميانهء برادران بر سر ولايت اختلاف به هم\r\n\r\n\r\n","description":"","footnote":"\r\n( 1 ) . هر سه نسخه : فرعونه .\r\n( 2 ) . با تصرّف حلب شهرهاى حماة ، حمص ، كفز طاب ، معره ، افاميه ، شيزر . . . نيز به تصرّف روميان درآمد ؛ - ابن أثير ، الكامل ، ج 15 ، ص 14 .\r\n","page_name":" 1904 ","page_number":420},
  {"content":"\r\n\r\nرسيد و عزّ الدّوله اين معنى را فوز عظيم دانسته متوجّه گرفتن آن ولايت شد . آخر الأمر ، ابو تغلب با عزّ الدّوله قرار داد كه هرساله از ولايت موصل هزارهزار درم جهت او به بغداد مىفرستاده باشند . بنابراين ، عزّ الدّوله او را به حال خود گذاشت و ناصر الدّوله در بند مىبود تا آنكه در اين سال وفات يافت .\r\nدر اين سال ، عزّ الدوله به قصد دفع عمران بن شاهين به جانب واسط رفت و چون از دفع او عاجز آمده بالضّروره مصالحه كرده بازگشت . و در همين سال ، ميانهء ابو المعالى بن سيف الدّوله و قرغويه مصالحه واقع شد و قرغويه در حلب فرمود تا خطبه به اسم ابو المعالى بن سيف الدّوله خواندند . و چون آثار شوكت و استيلاى المعزّ لدّين اللّه علوى در آن ولايات اشتهار يافت و مردم را از وى رعب و هيبت عظيم حاصل شده بود بالضّروره ابو المعالى بن سيف الدّوله فرمود تا در حلب ، حمص و حماة رؤوس منابر را به القاب المعزّ لدّين اللّه علوى مزيّن سازند و همچنين در حرمين نيز اسم خلفاى عباسى را از خطبه انداخته رؤوس منابر را به القاب خلفاى علويّه زيب و زينت دادند . و از تاريخ ابن كثير شامى چنين ظاهر مىشود كه در اين سال در مكّه خطبه به اسم المطيع باللّه عباسى و قرامطه خواندند و در حرم مدينه به نام المعزّ لدّين اللّه علوى ، امّا در بيرون مدينه ابو احمد موسوى كه نقيب النّقباى عرب بود ، نيز خطبه به اسم المطيع باللّه عباسى خواند . و از اكابر علماى شافعيه احمد بن محمّد المعروف به « ابن قطران » كه صاحب مصنّفات بود ، در اين سال وفات يافت .\r\n\r\n","description":"","footnote":"","page_name":" 1905 ","page_number":421},
  {"content":"\r\n . \r\n","description":"","footnote":"","page_name":" 1906 ","page_number":422},
  {"content":"\r\n\r\n\r\nذكر وقايع سال سيصد و پنجاهم از رحلت خير البشر\r\nدر اين سال ، حسين بن احمد بن بهرام قرامطى با لشكرى عظيم به انگيز و امداد عزّ الدّوله بختيار متوجّه دمشق شده بعد از محاربات بسيار جعفر بن قلاع را كه از قبل المعزّ لدّين اللّه علوى والى دمشق بود ، به قتل رسانيده دمشق را به تصرّف خود درآوردند و بعد از تسخير دمشق ، قرامطه متوجّه رمله شدند و آن را نيز به اندك توجّه مسخّر ساخته عزيمت مصر نمودند . در عين الشّمس ميانهء حسين بن احمد قرمطى و لشكر جوهر قائد جنگى عظيم واقع شد . در اين جنگ اوّل قرامطه غالب شدند ، امّا آخر الأمر بعضى از مغاربه اتّفاق نموده بر ميمنهء قرامطه حمله آورده ايشان را از جاى خود برداشتند و خلقى بسيار از ايشان كشته شد . بنابراين ، قرامطه تاب مقاومت نياورده روى به گريز نهادند . مغاربه تعاقب ايشان نموده تا به شام آمدند و در شام قرامطه را محاصره نمودند ، و جوهر قائد از مصر جهت لشكر خود پانزده كشتى آذوقه فرستاد . اتّفاقا ، سيزده كشتى از آنها به دست قرامطه افتاد و دو ديگر به دست فرنگ . بنابراين ، لشكر مغاربه به تنگ آمده به جانب مصر مراجعت نمودند . در اين سال ، ابو تغلب بن ناصر الدّوله دختر سه‌سالهء عزّ الدّوله را بر صداق صد هزار دينار به عقد خود درآورد . و در اين سال ، مؤيّد الدّولة بن ركن الدّوله منصب وزارت را به صاحب [ بن 
  ] عباد ارزانى داشت و به سعى و اهتمام او امور ملكى و مالى مؤيّد الدّوله رونق و انتظام تمام پذيرفت .\r\n\r\n","description":"","footnote":"","page_name":" 1907 ","page_number":423},
  {"content":"\r\n . \r\n","description":"","footnote":"","page_name":" 1908 ","page_number":424},
  {"content":"\r\n\r\n\r\nذكر وقايع سال سيصد و پنجاه و يكم از رحلت خير البشر\r\nدر اين سال ، المعزّ لدّين اللّه علوى با زن و فرزند خويش و پيوند و عساكر و حشم بسيار و مال و منال بىشمار از مغرب متوجّه مصر گرديد . از جمله تجمّلات زرها زده بود از طلا و نقره هريك به وزن آسيا « 1 » سنگى كه يكى از آنها را شترى قوى بيش از يك فرسخ نتوانستى كشيد ، و لهذا در هرفرسخى بر شترى بار مىكردند و در اين آمدن ، و العهدة على الرّاوى ، پانزده هزار شتر و ده هزار استر در زير صندوقهاى زروسيم و سلاح ، به غير از خيمه و آلات و ادوات آن ، به قلم آمده بود .\r\nالقصّه ، چون به حدود مصر رسيد اكابر و اشراف مصر به استقبال او تا به اسكندريه آمده به شرف دستبوس او رسيدند و به عزّهء ميمون و طلعت همايون او شاديها نمودند و شدّت فراق و سختى اشتياق خود را معروض داشته به شكرانهء اين نعمت شاديها نمودند و به نوازش و استمالت پادشاهانه اختصاص يافتند . چون خليفه به محروسهء معزيّه نزول اجلال فرمود به اساس عدل و انصاف چنان اشتغال نمود كه مزيدى بر آن متصوّر نبود و سخاوت و جود المعزّ لدّين اللّه در آن‌وقت به مرتبه‌اى بود كه هرروز چند صندوق پرزر در بارگاه در پيش او مىنهادند و بعد از بار عام و برداشتن خان ، درويشان را اجازت بودى كه به يك دست چندان كه توانند برگيرند . و الحال آن صندوقها در قلعهء مصر موجودند ، امّا كرم و زر مفقود است . و در محرّم اين سال روميان بلاد جزيره و ديار بكر را نهب و غارت نموده خلقى كثير را به قتل\r\n\r\n\r\n","description":"","footnote":"\r\n( 1 ) . ابن أثير مىنويسد : « . . . دينارها را تبديل به شمش كرد و به شكل سنگ آسياب و هردو سنگى از آن شمشها بر شترى بار كردند » ؛ - الكامل ، ج 15 ، ص 31 .\r\n","page_name":" 1909 ","page_number":425},
  {"content":"\r\n\r\nرسانيدند ، و از بزرگان اين ديار خصوصا از مدينهء رهّا جمعى كثير را اسير كرده از آنجا به صوب نصيبين متوجّه شدند و آن شهر را نيز مانند رها و ساير بلاد نهب و غارت كردند . القصّه ، اكثر بلاد جزيره را و ديار بكر را خراب كردند و هيچ‌كس از حكّام اسلام به مدافعه و ممانعت ايشان قيام نتوانست نمود ؛ چه ، ابو تغلب بن ناصر الدّوله كه حاكم آن ديار بود ، از مدافعهء ايشان عاجز بود . بنابراين ، اهل جزيره به بغداد آمده استغاثه نمودند . و عزّ الدّوله بختيار به واسطهء كثرت شغل به شكار چند روز گذشت كه به بغداد نيامده بود . چون از شكار بازگشت مردم جزيره پيش او به شكايت رفتند . او به حاجب سبكتكين گفت كه لشكر جمع كرده متوجّه دفع روميّه بايد شد . و حاجب سبكتكين به موجب فرمودهء او عمل نموده از اطراف و جوانب لشكر به هم رسانيد و مكتوبى به ابو تغلب بن ناصر الدّوله نوشتند كه او نيز در استعداد غزا باشد .\r\nالقصّه ، چون مردم از اطراف و جوانب به هم رسيدند عزّ الدّوله بختيار پيش خليفه ، المطيع باللّه ، كس فرستاده زرى كه بر اين مردم صرف كند طلب داشت . خليفه در جواب او گفت كه اگر خراج بلاد پيش من مىآمد بر من لازم بود مؤنت جهاد ، امّا خراج ولايت [ 227 الف 
  ] همه در تصرّف تو است . من خراج اين مردم را از كجا توانم داد . و عزّ الدّوله در اين باب مبالغه به جايى رسانيد كه با خليفه ، المطيع باللّه ، در مقام وعيد و تهديد آمده سخنان درشت مىگفت .\r\nبنابراين ، خليفه از جهت حفظ خود جامه‌هاى خود را و اساس البيت و اوانى و ظروف ، حتّى سقوف بعضى خانه‌ها كه قدرى زر داشتند ، فروخته مبلغ چهارصد هزار درم پيش عزّ الدّوله بختيار فرستاد كه آن را در وجه جهاد صرف نمايد و اين بليّه را از مسلمانان دفع نمايد . و عزّ الدّوله بختيار آن زرها را در لهو و لعب خود صرف نموده مردم را رخصت كرد و هيچ‌كس را به جهاد نفرستاد . و در اين سال ، ميانهء منصور بن نوح سامانى و ركن الدّوله بويه مهمّات به صلح انجاميد به شرط آنكه هرسال ركن الدّوله و عضد الدّوله پسرش مبلغ صد و پنجاه هزار دينار به منصور مىفرستاده باشند . و در اين سال ، منصور بن نوح سامانى دختر ركن الدّوله بويه را به عقد نكاح خود درآورد و ركن الدّوله همراه دختر خود چندان تحف و هدايا جهت منصور فرستاد كه احصاى آن ممكن نيست . و در اين سال سعيد بن ابو سعيد جنّابى قرمطى در هجر وفات يافت و برادر او ، ابو يعقوب يوسف بن ابو سعيد جنّابى ، به جاى او به حكومت آن ديار قرار گرفت .\r\n\r\n","description":"","footnote":"","page_name":" 1910 ","page_number":426},
  {"content":"\r\n\r\n\r\nذكر وقايع سال سيصد و پنجاه و دويّم از رحلت خير البشر\r\nدر اين سال ، جماعتى از فقها و علما مثل ابو بكر رازى ، ابو الحسين علىّ بن عيسى الرّمانى و ابن الدقاق الحنبلى پيش عضد الدّوله بختيار آمده او را بر جهاد روم ترغيب و تحريص بسيار نمودند . بنابراين ، عضد الدّوله لشكرى بسيار به هم رسانيده به جنگ روم فرستاد . در اين محاربه اهل اسلام ظفر يافتند و خلقى بسيار از روميان به قتل رسيد و مسلمانان غنايم بسيار به دست آورده مراجعت نمودند . امّا بعد از مراجعت لشكر عزّ الدّوله بختيار روميان باز با دمستق اتّفاق نموده با لشكرى انبوه متوجّه ديار آمد شدند . در آن وقت حاكم آمد هزار مرد غلام ابو الهيجا بن حمدان بود . چون هزار مرد از توجّه روم با دمستق خبر يافت پيش ابو تغلب بن ناصر الدّوله كس فرستاده مدد خواست . ابو تغلب برادر خود ، ابو القاسم عبد اللّه بن ناصر الدّوله ، را با لشكرى بسيار به مدد هزار مرد فرستاد . چون ابو القاسم به هزار مرد رسيد هزار مرد نيز لشكر و حشم بسيار جمع آورده به اتّفاق يكديگر متوجّه دفع مخالفان شدند .\r\nاتّفاقا ، در روز بيست و نهم رمضان اين سال تلاقى فريقين در موضعى كه ترددّ اسب را مجال نبودى ، روى نمود . بنابراين ، جانبين از مركبها فرودآمده شروع در جنگ كردند و تمام آن روز نايرهء جدال و قتال اشتعال داشت تا آنكه نزديك به شب مسلمانان غالب آمدند و دمستق را زنده دستگير نموده و خلقى از حدّ حساب بيرون از روميان به قتل رسيد و مسلمانان در شب عيدان مقدارى غنايم به دست آوردند كه فوق آن متصوّر نبود . ابو تغلب ، دمستق را در بند كرد .\r\nاو در آنجا بيمار شد . هرچند ابو تغلب اطبّاى حاذق را به معالجهء او مىفرستاد بيمارى او روز به روز زياده مىشد ، تا آنكه در آن بيمارى وفات يافت « 1 » .\r\n\r\n\r\n","description":"","footnote":"\r\n( 1 ) . مرگ وى سال بعد اتّفاق افتاد .\r\n","page_name":" 1911 ","page_number":427},
  {"content":"\r\n\r\nو در تاريخ ابن كثير شامى مسطور است كه المعزّ لدّين اللّه علوى به اسكندريهء مصر آمد و در روز جمعه خطبه‌اى بليغ و فصيح كه مشتمل بود بر ذكر شرف او و پدران او ، خواند . و در آن خطبه مذكور ساخت كه حقّ ، سبحانه و تعالى ، رعايا را كه ودايع الهىاند ، به واسطهء دولت ما اهل بيت پيغمبر ، صلّى اللّه عليه و آله ، از دست ظالمان و جابران خلاص گردانيد . چون از خطبه خواندن فارغ شد نظر به جانب راست خود كرده قاضى مصر را ديد ، از وى پرسيد : هل رايت خليفة افضل منّى ؟ يعنى : ديده‌اى تو هيچ خليفه را افضل از من ؟ قاضى جواب گفت : لم أرا احدا من الخلفاء افضل من امير المؤمنين . يعنى : من نديدم هيچ احدى را كه افضل باشد از امير المؤمنين . بعد از آن از قاضى پرسيد : أحجّبت ؟ يعنى : آيا حجّ كرده‌اى ؟ قاضى گفت : آرى .\r\nپرسيد : وزّرت قبر النبّى ، صلّى اللّه عليه و آله ؟ يعنى : به زيارت قبر پيغمبر ، صلّى اللّه عليه و آله ، مشرّف شده‌اى ؟ گفت : نعم يا امير المؤمنين . باز معزّ پرسيد : و قبر ابو بكر و عمر ؟ قاضى گويد چون اين را از من پرسيد من متحيّر ماندم كه در جواب او چه گويم ؛ چه او در تشيّع تعصّب تمام داشت ، امّا من در اين اثنا نگاه كردم ديدم كه پسر المعزّ لدّين اللّه كه وليعهد او بود ، در برابر او ميان امرا ايستاده ، من فى الحال گفتم : يا امير المؤمنين ، مرا زيارت رسول ، صلّى اللّه عليه و آله ، مشغول داشت از زيارت ابو بكر و عمر ؛ چنانچه الحال مشغول داشته مرا مخاطبهء امير المؤمنين از سلام كردن بر وليعهد او . قاضى گويد من اين را گفتم و متوجّه عزيز بن المعزّ لدّين اللّه گشتم و بر وى سلام كردم . چون المعزّ لدين اللّه اين جواب را از من شنيد تبسّم نموده به حكايات ديگر مشغول گشت . و نيز در تاريخ ابن كثير شامى مسطور است كه اوّل محاكمه‌اى كه در مصر پيش المعزّ لدّين اللّه آوردند آن بود كه زن كافور اخشيدى پيش المعزّ لدّين اللّه آمده دعوى كرد كه من جامه‌اى مرواريد كه به طلا بافته‌اند به طريق امانت پيش فلان يهودى گذاشته بودم . الحال آن يهودى منكر شده . المعزّ لدّين اللّه آن يهودى را طلب داشته از وى پرسيد . يهودى انكار كرد كه من هيچ از جامهء او خبر ندارم و او را نمىشناسم .\r\nالمعزّ لدّين اللّه جماعتى را فرمود كه رفته خانهء آن يهودى را بكنند . اتّفاقا در اثناى كندن سبويى پيدا شد . چون آن سبو را بشكستند همان جامه پيدا شد . المعزّ لدّين اللّه آن جامه را به زن كافور اخشيدى داد و هرچند آن زن سعى كرد كه اين جامه لايق خليفه است المعزّ لدّين اللّه قبول نكرد و اين معنى موجب ازدياد محبّت اهل مصر شد نسبت به علويه .\r\n\r\n","description":"","footnote":"","page_name":" 1912 ","page_number":428},
  {"content":"\r\n\r\n\r\nذكر وقايع سال سيصد و پنجاه و سيّم از رحلت خير البشر\r\nدر اين سال ، در بغداد ميانهء اهل سنّت و شيعيان جنگى عظيم واقع شد كه خلقى بسيار از جانبين به قتل رسيدند . در اين اثنا ، عياران و مفسدان چنانچه اهل سنّت عورتى عايشه‌نام را پيدا كردند و شخصى طلحه و زبير نام را پيشواى خود ساختند و گفتند ما به جنگ شيعيان على بن أبى طالب مىرويم . القصّه ، ميانهء اين دو طايفهء كم‌عقل آنچنان جنگى عظيم واقع شد كه خلقى بسيار از جانبين به قتل رسيدند . در اين اثنا ، عياران و مفسدان بغداد شروع در نهب و غارت بغداد نموده بسيار خانه‌ها را خراب كردند . آخر الأمر ، كار به جايى رسيد كه منجر به فتنهء عام مىشد گماشتگان حاكم جماعتى را از هر دو طايفه گرفته به سياست رسانيدند تا آن فتنه تسكين يافت . و در اين سال ، در بصره ميان ديلميان و تركان جنگى واقع شده « 1 » و ديلميان غالب آمده بسيارى از تركان را كشتند و غنايم بسيار به دست آوردند ، و در اين وقت عزّ الدّوله در واسط بود و سبكتكين حاجب كه امير الأمراى اتراك بود ، در بغداد بود ، و عزّ الدّوله مىخواست كه به حيله سبكتكين را به دست آورد ، بنابراين به مردم خود كه در بغداد بودند نوشت كه : « بايد كه شما خبر موت را شايع ساخته به مراسم تعزيت من قيام نماييد و چون سبكتكين حاجب به تعزيه‌پرسى آيد فى الحال او را بگيريد . » چون مردم عزّ الدّوله بعد از رسيدن بريد اظهار نوحه و فرياد كرده مراسم تعزيه را به فعل آوردند و اكثر مردم به تعزيه‌پرسى ايشان آمدند ، امّا سبكتكين دانست كه اين حيله‌اى است كه كرده‌اند . بنابراين به\r\n\r\n\r\n","description":"","footnote":"\r\n( 1 ) . بنا به تصريح ابن أثير ، آغاز فتنه بين تركان و ديلميان در اهواز روى داد و سپس سراسر عراق را دربر گرفت . براى اطلاع از شرح تفصيلى اين واقعه ؛ - الكامل ، ج 15 ، ص 47 .\r\n","page_name":" 1913 ","page_number":429},
  {"content":"\r\n\r\nتعزيه‌پرسى ايشان نيامد ، بلكه فى الحال با جمعى از اتراك سوار شده متوجّه سراى عزّ الدّوله بختيار گرديد و اهل بيت « 1 » او را از سراى او بيرون كرده در كشتى نشانيده به واسط فرستاد « 2 » و عزيمت بر اخراج خليفه ، المطيع باللّه ، مصمم گردانيد . امّا خليفه جماعتى را در ميان انداخت تا آنكه سبكتكين از سر اخراج او درگذشت .\r\nالقصّه ، شوكت سبكتكين و اتراكى كه در بغداد بودند ، بلند شد و تركان خانه‌هاى ديلميان را نهب و غارت كردند و اموال بسيار به دست آوردند . و چون سبكتكين به ضدّيت ديالمه در تسنّن تعصّب تمام مىورزيد و در اين وقت كه بر بغداد استيلا يافت ، شروع در آزار شيعيان كرده كار به جايى رسانيد كه محلّهء كرخ بغداد را كه در مقابل باب الارج موطن شيعيان بود ، تمامى بسوخت . و در اين سال ، قرامطهء شام بر المعزّ لدّين اللّه خروج كردند . مقدّم ايشان حسن بن احمد بود و از شام « 3 » متوجّه مصر شده در راه به هرشهرى كه مىرسيدند قتل عام مىكردند .\r\nچون اين خبر به المعزّ لدّين اللّه رسيد از كثرت لشكر او بسيار متوهّم شده خواست كه او را به طريق استمالت و حيله بازگرداند ، بنابراين مكتوبى به او نوشت مشتمل بر آنكه : « قبل از اين دعوت پدران تو براى آباى من بود ؛ چه دعوت ما يكى است ؛ يعنى ما هردو شيعهء آل محمّديم . » و از اين قسم وعظى با تهديدات آميخته نوشته پيش حسن بن احمد قرمطى فرستاد .\r\nحسن بن احمد [ 227 ب 
  ] در جواب همين‌قدر نوشت كه : « وصل كتابك الذّى قلّ تحصيله و نحن سائرون على اثره ، و السّلام . » يعنى : رسيد مكتوب تو كه ما حصلش كم بود و تفصيل بيشتر داشت ، و ما متعاقب مكتوب مىرسيم ، ان شاء اللّه تعالى ، و السلام .\r\nالقصّه ، حسن بن احمد قرمطى با لشكرى عظيم الشأن به عين الشّمس فرودآمد و ميان او و مصريان جنگ عظيم واقع شد ، چنانچه مصريان از دفع ايشان عاجز آمدند . حسن بن احمد لشكر خود را به اطراف و جوانب مصر متفرّق ساخته نهب و غارت مىنمود . از امراى اعراب حسّان بن جرّاح طايى با لشكرى بىكران در مقام اطاعت و انقياد حسن قرمطى درآمده در اين يورش همراه مىبود . چون المعزّ لدّين اللّه بر شجاعت و جلدى و كثرت لشكر ايشان اطلاع يافت بسيار متوهّم شده تمامى امراى ارباب رأى خود را جمع نموده از ايشان در باب دفع قرامطه سؤال فرمود . امرا بعد از تأمّل و تدبّر بسيار به اتّفاق چنين معروض داشتند كه حيله در دفع ايشان غير از اين نيست كه ميانهء ايشان تفرقه افكنيم تا آنكه با يكديگر مخالفت نمايند . و گفتند كه اين حيله حاصل نمىشود الّا به آنكه كس نزد حسّان بن جرّاح طايى فرستيم تا او را به\r\n\r\n\r\n","description":"","footnote":"\r\n( 1 ) . ابو طاهر و ابو اسحاق پسران معزّ الدّوله نيز همراه مادر و خواهر عز الدّولّه بختيار بودند .\r\n( 2 ) . اين اعزام ، كه بنا به پيشنهاد خانوادهء عزّ الدّوله صورت گرفت ، در نهم ذيقعده انجام يافت .\r\n( 3 ) . حركت قرامطه از احسا شروع شد ؛ - ابن أثير ، الكامل ، ج 15 ، ص 50 .\r\n","page_name":" 1914 ","page_number":430},
  {"content":"\r\n\r\nوعده و تقبّلات مال فراوان از حسن قرمطى بازگرداند . چون اعراب از وى جدا شدند دفع او به اسهل وجوه ميسّر است . بنابراين ، كس پيش حسّان بن جرّاح فرستاده از زبان المعزّ لدّين اللّه علوى به او گفتند كه : اگر در روز مصاف او با قوم خود ترك جنگ نموده از ميان بيرون رود ، من صد هزار مثقال طلاى مسكوك براى او مىفرستم . حسان چون حكايت صد هزار مثقال طلاى مسكوك شنيد راضى شد و گفت : هرگاه كه اين مالى كه به من وعده مىكنيد به من رسد چنين كنم . معزّ فرمود تا از برنج زرها مسكوك گردانيدند و آنها را مطلّا ساخته در هميانها نهادند و دينارى چند از زر خالص بر بالاى هر هميانى نهاده در شبى كه فرداى آن روز مصاف خواهد بود نزد حسّان فرستادند و حسّان آن كيسه‌ها را به خازن خود سپرد . على الصّباح پسر المعزّ لدّين اللّه ، عبد اللّه ، كه وليعهد پدر خود بود و از قبل المعزّ لدّين اللّه امارت لشكر به او تعلّق گرفته بود صفوف لشكر آراسته كوس جنگ فروگرفت . از اين جانب نيز حسن بن احمد قرمطى با لشكرى از موروملخ بيشتر آراسته متوجّه كارزار گرديد . اتّفاقا ، در وقتى كه تلاقى فريقين دست داد و از جانبين دليران رزمگاه به جولان درآمدند ، حسّان بن جرّاح با تمامى اعراب ميمنه را گذاشته روى به باديه نهاد و آنچنان در رفتن سرعت نمود كه باقى لشكر قرامطه را بلكه يقين شد كه او گريخته .\r\nالقصّه ، به مجرّد روى برگردانيدن حسّان بن جرّاح ، قرامطه هزيمت يافتند و لشكر المعزّ لدّين اللّه تعاقب ايشان نموده بعد از كشش و كوشش بسيار قريب به هزار كس نامى ايشان را دستگير نمودند و از اين جماعت هركه اعراب بود مىگذاشتند و هركه از قرامطه بود او را مىكشتند . چون المعزّ لدّين اللّه را اين فتح به اعانت الهى روى نمود جميع سلاطين عالم از وى متوهّم شدند و صيت عظمت و بزرگى او در ربع مسكون منشر و پراكنده گشت . و حسن بن احمد قرمطى با جماعتى قليل به حال سگ گريخته در موضع اوزعات اقامت نمود . و چون المعزّ لدّين اللّه از حال او خبر يافت يكى از قائدان خود را كه او را « ابو محمود بن ابراهيم » گفتندى ، با ده هزار سوار به عقب حسن قرمطى روانه گردانيد كه بالكليّه مادهء قرامطه از روى زمين برداشته شود و ظالم بن موهوب عقيلى را به امارت دمشق فرستاد . چون ظالم بن موهوب به حوالى دمشق رسيد ابو الهيجاى « 1 » قرمطى با پسرش و مردى ديگر كه او را « ابو بكر نابلسى » گفتندى ، شهر دمشق را مضبوط ساخته در مقام رفع و منع ظالم بن موهوب درآمده شروع در جنگ نمودند . و اين ابو بكر نابلسى مردى بود كه هميشه در خلفاى علويه طعن مىكرد و مىگفت : اگر من ده تير داشته باشم ، با نه تير جهاد مغاربه مىكنم و با يكى جهاد فرنگ و\r\n\r\n\r\n","description":"","footnote":"\r\n( 1 ) . الكامل : ابو المنجى .\r\n","page_name":" 1915 ","page_number":431},
  {"content":"\r\n\r\nمىگفت كه : به اعتقاد من كفر و زندقهء اين طايفهء علويه بيشتر از فرنگيان است .\r\nالقصّه ، ظالم بن موهوب بعد از محاربات بسيار بر شهر دمشق استيلا يافت و ابو الهيجاى قرمطى را با پسرش و ابو بكر نابلسى را زنده دستگير نموده پيش المعزّ لدّين اللّه فرستاد .\r\nالمعزّ لدّين اللّه فى الحال فرمود تا پوست ابو بكر نابلسى را پركاه كرده در بلاد مغرب بگردانند و جثّهء او را در شهر آويختند . و چون ظالم بن موهوب بر حكومت دمشق استيلا پيدا كرد قائد ابو المحمود كه به دفع حسن قرمطى رفته بود ، بازگشته متوجّه مصر شد و در حين مراجعت گذارش بر دمشق افتاد ، ظالم بن موهوب بيرون به استقبال او آمده به اعزاز و اكرام تمام او را در ظاهر دمشق فرودآورد . بعد از دو سه روز مردم ابو المحمود شروع در ظلم و تعدّى نموده كار به جايى رسيد كه مردم بيرون دمشق از دست جور و تعدّى ايشان خانه‌هاى خود را گذاشته به شهر دمشق درآمدند و جماعتى مقتولان خود را جمع كرده در مسجد جامع انداختند « 1 » .\r\nچون مردم دمشق اين حال را مشاهده نمودند فى الحال بازارهاى شهر را بسته چندين هزار خلايق جمع شده روى به مغاربه نهادند . بعد از كارزار بسيار مغاربه عاجز آمده روى به گريز نهادند و در موضع باب الفراديس جمعيّت نمودند . و اين سال ، تمام ميانهء مغاربه و اهل شام جنگ بود تا آنكه المعزّ لدّين اللّه ، ظالم بن موهوب را از ايالت شام عزل نموده ريان خادم را به امارت آن ديار فرستاد و اين فتنه تسكين يافت . و از جملهء وقايع اين سال آنكه خليفه المطيع باللّه عباسى خود را از خلافت عزل كرده پسر خود ، ابو بكر عبد الكريم « 2 » بن مطيع ، را كه ملقّب به « الطايع باللّه » بود بر سرير خلافت متمكّن ساخت . منشأ اين آن بود كه علّت فالج بر المطيع باللّه به نوعى استيلا يافته بود كه زبانش در تكلّم بسيار گرانى مىنمود ، بنابراين سبكتكين حاجب به او گفت : انسب به حال تو آن است كه خود را از خلافت معزول ساخته پسر خود را به جاى خود نصب فرمايى . پس او ملتمس سبكتكين حاجب را اجابت نموده در ثالث شهر ذيقعدهء اين سال تمامى اعيان و اكابر بغداد راجع نموده امر فرمود تا به پسرش الطايع باللّه بيعت كردند . و در تاريخ ابن كثير شامى مسطور است كه از خلفاى عباسيّه هيچ‌كس در وقت بيعت به سنّ الطايع باللّه نبود ، چراكه ، او در حين بيعت كردن با او چهل و هشت سال از عمرش گذشته بود و غير از الطايع باللّه و ابو بكر صدّيق هيچ خليفه‌اى را در وقت جلوس بر سرير خلافت\r\n\r\n\r\n","description":"","footnote":"\r\n( 1 ) . ابن أثير انداختن نعش كشته‌شدگان را در مسجد جامع مربوط به واقعهء غوطهء دمشق و كشته شدن سه نفر از كاروانيانى كه از حوران مىآمدند ، مىداند ؛ - الكامل ، ج 15 ، ص 53 .\r\n( 2 ) . محشىّ تاريخ گزيده ( پاورقى 348 ) مىنويسد : « تنها خليفه‌اى است كه اسمش عبد الكريم است ، و از ابو بكر بن ابو قحافه گذشته تنها اوست كه كنيه‌اش ابو بكر است ، و تنها اوست كه در حيات پدر خليفه شد ، و باز تنها اوست كه در سن نسبتا زياد يعنى چهل و هفت سالگى به خلافت رسيد . » متن حاضر نيز به اين مسئله اشاره كرده است .\r\n","page_name":" 1916 ","page_number":432},
  {"content":"\r\n\r\nپدرش زنده نبود ، غايتش الطايع باللّه را در اين وقت مادرش نيز در حيات بود .\r\nالقصّه ، چون الطايع باللّه بر مسند خلافت قرار گرفت منصب امير الامرايى را به سبكتكين حاجب داده او را به « ناصر الدّوله » ملقّب گردانيد . چون سبكتكين حاجب در بغداد شوكت و قوّت پيدا كرد عزّ الدّوله بختيار كه در اين وقت در اهواز بود ، از وى متوهّم شده در كار خود حيران گشت . آخر الأمر ، مصلحت چنان ديد كه از عمّ خود ، ركن الدّوله ، و از پسر خود ، عضد الدّوله ، لشكرى به مدد خود طلبيده سبكتكين را دفع نمايد . بنابراين ، كس پيش عمّ خود ، ركن الدّوله ، و پسر خود ، عضد الدّوله ، فرستاد مدد طلب داشت . ركن الدّوله ، ابو الفتح عميد را با لشكرى انبوه به مدد او فرستاد و عضد الدّوله در باب امداد اندك توقّف نمود ، امّا عمران بن شاهين كه از وى نيز عزّ الدّوله مدد خواسته بود ، اجابت سخن او نكرد . همچنين ابو تغلب بن ناصر الدّوله حمدان اگرچه ظاهرا در مقام نصرت عزّ الدّوله بختيار درآمده تهيّهء لشكر مىنمود ، امّا در باطن خيال گرفتن بغداد داشت . و سبكتكين حاجب لشكرى بسيار از اتراك و غير آن جمع نموده به اتّفاق خليفه ، الطايع باللّه ، و شيخ فاضل كه عبارت از المطيع باللّه است ؛ چراكه ، او را بعد از آنكه خود را عزل نموده پسرش را قائم‌مقام خود گردانيد « شيخ فاضل » گفتندى « 1 » ، متوجّه دفع عزّ الدّوله بختيار گشت . چون به واسط رسيدند ، المطيع باللّه وفات يافت و بعد از وى به چند روز سبكتكين نيز وفات يافت . نعش هردو ايشان را به بغداد برده دفن كردند . تركان بعد از فوت سبكتكين ، البتكين را برخود امير ساخته به محاربهء عزّ الدّوله بختيار آمدند و در حدود واسط قريب به پنجاه روز با يكديگر حرب كردند و اكثر اوقات ظفر تركان را بود . چون عزّ الدّوله بختيار از دفع ايشان عاجز آمد پياپى كسان را پيش عضد الدّوله فرستاده از وى التماس آن نمود كه بسرعت متوجّه امداد شود . بنابراين ، عضد الدّوله با لشكرى عظيم از شيراز بيرون آمده متوجّه واسط گشت و در واسط به عزّ الدوله بختيار پيوست و به اتّفاق يكديگر به محاربهء اتراك روى آورده ايشان را هزيمت دادند . تركان چون مقاومت ايشان نداشتند روى به بغداد [ 228 الف 
  ] نهادند و تا به بغداد در هيچ‌جا توقّف نكردند . عضد الدّوله با عزّ الدّوله تعاقب ايشان نموده عضد الدّوله به جانب شرق بغداد فرودآمد و عزّ الدّوله به جانب غربى بغداد فرودآمد . تركان نيز در بغداد چند روز جنگهاى عظيم مردانه كردند . آخر الأمر ، چون تركان كار نتوانستند پيش برد عاجز و مضطرب شده با الطايع باللّه به جانب تكريت رفتند .\r\nعضد الدّوله بعد از استيلا بر بغداد كس به طلب الطايع باللّه فرستاد . او از اتراك جدا شده به دار السّلام بغداد آمد و عضد الدّوله از براى خليفه فروش و اوانى فرستاده مراسم تعظيم و\r\n\r\n\r\n","description":"","footnote":"\r\n( 1 ) . ابن جوزى نيز در المنتظم آورده كه المطيع پس از استعفا از خلافت به نام « الشيخ الفاضل » خوانده مىشد .\r\n","page_name":" 1917 ","page_number":433},
  {"content":"\r\n\r\nتعزيت به جاى آوردند و عزّ الدّوله بختيار را با برادرانش گرفته و در بند كرد . چون ركن الدّوله اين خبر را شنيد خود را از بالاى تخت بينداخت و اضطراب عظيم كرده عزم آن نمود كه به بغداد رود . عضد الدّوله جهت استرضاى خاطر پدر عزّ الدّوله بختيار را از بند بيرون آورده از سر مملكت او درگذشت و از بغداد به جانب فارس مراجعت نمود « 1 » .\r\n\r\n\r\n","description":"","footnote":"\r\n( 1 ) . عضد الدّوله با توسل به ابو الفتح ذو الكفايتين ، وزير ركن الدّوله ، با پيشنهادهايى كه جنبهء تهديد و تطميع داشت تلاش كرد كه پدر را مجاب كند ، امّا همين پيشنهادها باعث شد كه ركن الدّوله بيش از پيش آشفته و خشمگين شود .\r\n","page_name":" 1918 ","page_number":434},
  {"content":"\r\n\r\n\r\nذكر وقايع سال سيصد و پنجاه و چهارم از رحلت خير البشر\r\nدر اين سال ، البتكين با لشكرى عظيم متوجّه ولايت شام گشت . چون به حوالى شام رسيد اهالى آن ولايت از اعيان و اكابر به واسطهء آنكه از جور و ظلم ريان ، خادم المعزّ لدّين اللّه علوى ، به جان رسيده بودند پيش البتكين آمده اظهار شكايت كرده او را بر گرفتن شهر تحريص نمودند .\r\nبنابراين ، البتكين در باب گرفتن شام اهتمام نموده تا آنكه ريان خادم از دمشق به جانب مصر گريخت . چون البتكين بر شامات استيلا يافت المعزّ لدّين اللّه علوى در مقام ملايمت آمده كس پيش او فرستاد و او را بر گرفتن شام تحسين نموده پيش خود طلب داشت و مىخواست كه وى در شام خطبه و سكّه به نام او سازد ، امّا البتكين به سخن او التفات نانموده حكم كرد تا نام المعزّ لدّين اللّه علوى را از خطبه ساقط كردند و رؤوس منابر را به اسم الطايع باللّه عباسى مزيّن ساخت .\r\nالبتكين بعد از تمكّن و استيلا بر ولايت شام ، به عزم تسخير مدينهء صيدا لشكرى به هم رسانيده متوجّه آن صوب گشت . در صيدا از قبل المعزّ لدّين اللّه ، ظالم بن موهوب عقيلى با لشكرى بىنهايت مىبود . چون البتكين به حوالى شهر صيدا رسيد ظالم بن موهوب در شهر متحصّن شد . و چون ظالم بن موهوب در نفس الأمر ظالم طبيعت بود و مردم بسيار از وى آزرده بودند ، در اين وقت فرصت غنيمت دانسته در مقام اعانت البتكين درآمده كار بر ظالم بن موهوب تنگ ساختند . البتكين در اين جنگها كه با او كرده بود ، قريب به چهار هزار كس نامدار از ايشان را به قتل رسانيده بود ، بنابراين ظالم مدينهء صيدا را گذاشته به جانب مصرف رفت و البتكين مدينهء صيدا را نيز در تصرّف خود درآورده متوجّه طبريّه شد . و چون المعزّ لدّين اللّه علوى بر احوال او اطلاع يافت با لشكرى عظيم متوجّه دفع او گشت . البتكين نيز چون خبر توجه معزّ علوى را شنيد در مقام سپاه جمع كردن و استعداد جنگ به هم رسانيدن\r\n\r\n","description":"","footnote":"","page_name":" 1919 ","page_number":435},
  {"content":"\r\n\r\nشد كه به يك ناگاه خبر فوت المعزّ لدّين اللّه علوى منتشر گشت . و سبب موت المعزّ لدّين اللّه را در تواريخ معتبره چنين آورده‌اند كه قيصر روم هرساله پيش او رسولى مىفرستاد و ميانهء ايشان ابواب دوستى و محبّت مفتوح مىبود تا آنكه در سال سيصد و پنجاه و پنجم از رحلت خير البشر ، به طريق معتاد ، ايلچى پادشاه قسطنطنيه ، به رسالت پيش او آمد و المعزّ لدّين اللّه با اين ايلچى در اثناى مكالمه گفت : ياددارى كه در مهديّه به تو گفتم كه روزى باشد كه پيش من در مصر و شام به رسالت آيى ؟ گفت : آرى به ياد دارم . پس معزّ گفت : اكنون باز روزى باشد كه در بغداد باشم و تو به رسالت پيش من خواهى آمد . ايلچى گفت : يا امير المؤمنين ، اگر امان دهى يك كلمه به عرض رسانم . معزّ گفت : آنچه به خاطر تو مىرسد بازگوى . ايلچى گفت : آن سال كه تو بر سرير افريقيهء مغرب متمكّن بودى چندان حشمت و عظمت و كبريا و بزرگى تو به نظر من آمد كه من از خود فانى شده بودم و تو را بر تخت آنچنان ديدم كه پنداشتم تو خدايى و از نور روى تو ديده‌هاى جهان‌بين من روشن شد . اكنون از آن عظمت در تو هيچ اثرى نمىيابم .\r\nمعزّ علوى از شنيدن اين سخن آنچنان متأثر گشت كه فى الحال تب كرد و روزبه‌روز علّت او در تزايد مىبود تا آنكه روز نوزدهم ماه ربيع الآخر اين سال وفات يافت . و در تاريخ حافظ ابرو مسطور است كه چون معزّ علوى در احكام نجوم مهارتى تمام داشت و در اين سال در درجهء خود قاطعى ديد ، بنابراين با منجّم خود مشورت كرد . منجّم گفت : بايد كه چند روز مختفى و مستور باشى تا اين قاطع از درجهء طالع بگذرد . و معزّ مقرّبان و امراى خود را جمع كرد و گفت : من گذشتنىام ، و ميان من و خداى ، عزّ و جلّ ، عهدى است و آن نزديك رسيده .\r\nاكنون فرزند خود ، نزار ، را كه وليعهد من است و وصىّ من بر شما خليفه مىسازم و او را به « العزيز باللّه » ملقّب مىگردانم . بايد كه در اطاعت و انقياد او يكجهت و يكدل باشيد . گويند كه المعزّ لدّين اللّه علوى بعد از خليفه ساختن نزار به سردابه رفت و يك سال در آنجا اقامت نمود .\r\nو مغاربه بر غمام ، يعنى ابر ، سلام مىكردند و با يكديگر مىگفتند كه وى در حجاب سحاب است . القصّه ، بعد از انقضاى يك سال ظاهر شد ، امّا بعد از اندك مدّتى درگذشت . زمان حياتش چهل و پنج سال و هفت ماه بود « 1 » و ايّام خلافتش بيست و سه سال و پنج ماه و ده روز ، از آن جمله : در بلاد افريقيه و مغرب‌زمين بيست سال و دو ماه و شش روز بود ، و در مصر دو سال و هفت ماه و چهار روز . از براى اصلاح امور ملكى مدّت هفت ماه مردن او را پنهان داشته بودند . و از وى سه پسر ماند و هفت دختر : يكى از پسران او ابو منصور نزار كه ملقب به العزيز باللّه شده قائم‌مقام او شد ، دويّم امير تميم ، سيّم عقيل .\r\n\r\n\r\n","description":"","footnote":"\r\n( 1 ) . ابن أثير مدّت عمر المعزّ لدّين اللّه را پنجاه و چهار سال و شش ماه قيد كرده است .\r\n","page_name":" 1920 ","page_number":436},
  {"content":"\r\n\r\n\r\nذكر خلافت العزيز باللّه كه پنجم خلفاى علويه است\r\nدر تاريخ حافظ ابرو مسطور است كه ولادت العزيز باللّه به مهديّه بود در سنهء اربعين و ثلث مائه و بيعت خاصهء او در ماه ربيع الآخر اين سال بود و بيعت عامهء او در رجب اين سال واقع شد و عمّ او ، امير حيدر ، عمّ پدرش ابو الفرات و عمّ جدّش با او بيعت كردند و در خلافت به او تسليم نمودند ، و مثل اين معهود نبود مگر از هارون الرّشيد . او آن روز چنان خطبه‌اى فصيح و بليغ ادا نمود كه خاص و عام خلايق را بگريانيد . بنابراين ، محبت او در دلهاى مردم قرار گرفت و ممالك مصر و شام و مغرب و حجاز در تصرّف او درآمد . و در اين سال ، البتكين مولى بنى بويه از بغداد به شام آمده مردم را به الطايع باللّه عباسى دعوت مىنمود و حسن بن احمد قرمطى به معاونت او با لشكرى عظيم برآمده به وى ملحقّ گشت و البتكين تمامى ولايت شام را متصرّف شد . بنابراين ، العزيز باللّه ، قائد ابو الحسن جوهر را با لشكرى بسيار به دفع البتكين فرستاد . و در ماه رمضان اين سال در حوالى دمشق ميانهء جوهر قائد و البتكين صد و هشتاد مرتبه محاربه شد . آخر الأمر ، ابو الحسن جوهر قائد گريخته به جانب مصر رفت . از تاريخ ابن كثير شامى چنين ظاهر مىشود كه چون قائد جوهر ، البتكين را در دمشق مدّت هفت ماه محاصره كرده كار بر وى به تنگ آورد ، امرا و اعيان البتكين جمع آمده مصلحت چنان ديدند كه به لحسا « 1 » پيش حسن بن احمد قرمطى كس فرستاده از وى مدد طلبند . بنابراين ، حسن بن احمد قرمطى از لحسا با لشكرى عظيم متوجّه شام گشت . چون ابو الحسن جوهر قائد ديد كه اگر در اينجا توقّف نمايد ميانهء دو دشمن عظيم درمىماند ، لاجرم به مجرّد رسيدن حسن بن احمد ، جوهر قائد كوچك نموده به جانب رمله « 2 » روان شد و البتكين از شهر بيرون آمده به اتّفاق حسن بن احمد قرمطى ، جوهر قائد را تعاقب نمود . القصّه ، با پنجاه هزار سوار در كنار نهر طاحونه كه در سه فرسنگى رمله واقع است ، به جوهر قائد رسيد . جوهر قائد خود را به رمله رسانيده به ضبط آن شهر مشغول گشت و البتكين به اتّفاق قرمطى ، جوهر را در رمله محاصره نموده كار به جايى رسانيد كه جوهر قائد در مقام امان خواستن درآمد و تملّق بسيار به البتكين كرد كه او را با مردم او راه دهد كه به جانب مصر مراجعت نموده در پيش العزيز باللّه او را به نيكويى ياد كند . چون در اين باب رسل و رسائل ميانهء جوهر قائد و البتكين آمد و رفت مىكردند ، حسن بن احمد قرمطى از اين معنى خبر يافته ، البتكين را از امان دادن جوهر قائد مانع آمد و در اين باب مبالغهء بسيار مىنمود و مىگفت كه : مدار العزيز باللّه علوى بر جوهر\r\n\r\n\r\n","description":"","footnote":"\r\n( 1 ) . لحسا : يا الحسا ، يا حسا همان شهر هجر است كه خرمايش معروف است و مثل « خرما به هجر بردن » مشهور .\r\n( 2 ) . رمله : شهرى است در فلسطين كه در سال هفتصد و شانزده ميلادى به دست سليمان بن عبد الملك بنا گرديد .\r\n","page_name":" 1921 ","page_number":437},
  {"content":"\r\n\r\nاست . اگر ما اين را از ميان برداشتيم تمامى ولايت علويه را به اسهل وجوه به دست مىتوانيم آورد ، و الّا همين جوهر پيش العزيز باللّه رفته او را با لشكرى كه هيچ‌كس طاقت مقاومت ايشان نداشته باشد ، برداشته متوجّه ولايت ما خواهد شد اما البتكين به سخن حسن بن احمد قرمطى التفات نانموده جوهر قائد را امان داد تا او با مردم خود به [ 228 ب 
  ] جانب مصر مراجعت نمود . آخر الأمر هم ، چنان كه حسن بن احمد قرمطى گفته بود ، جوهر قائد ، العزيز باللّه را با لشكرى از حدّ احصا بيرون برداشته متوجّه ولايت شام گشت ، چنانچه عن‌قريب تفصيل آن خواهد آمد . ان شاء اللّه .\r\n\r\n","description":"","footnote":"","page_name":" 1922 ","page_number":438},
  {"content":"\r\n\r\n\r\nذكر وقايع سال سيصد و پنجاه و ششم از رحلت خير البشر\r\nدر اين سال ، ركن الدّوله بويه به واسطهء آنكه پسرش عضد الدّوله لشكرى از فارس به بغداد برد و پسر عمّ خود ، عزّ الدّوله ، را گرفته در حبس كرد ، اعراض بسيار كرد تا آنكه غضب او به مرتبه‌اى رسيد كه فى الحال تب كرد و با وجود تب از رى متوجّه اصفهان شد ، و چون به اصفهان رسيد مرض او روى به ازدياد نهاد . چون اين خبر به عضد الدّوله رسيد بسيار انديشه‌ناك شده كه مبادا پدرش در حين وفات از وى ناراضى باشد ، بنابراين بعد از تأمّل بسيار كس پيش ابو الفتح بن عميد « 1 » كه وزير ركن الدّوله بود ، فرستاده از وى التماس آن نمود كه نوعى كند كه پدر مرا طلب دارد كه بىطلب نزد او آمدن از ادب دور مىنمايد . ابو الفتح در اين باب سعى بسيار نمود تا آنكه ركن الدّوله به طلب عضد الدّوله كس فرستاد . چون عضد الدّوله به اصفهان آمد ، ركن الدّوله مجموع اولاد خود را جمع كرده در سراى ابو الفتح بن عميد جشنى عظيم ترتيب نمود و مملكت خود را بر ايشان قسمت فرمود ؛ به اين طريق كه : فارس و كرمان و اهواز تا نواحى بغداد به عضد الدّوله داد ، حكومت همدان و اعمال جبال و رى و طبرستان را به فخر الدّوله ارزانى داشت ، و مؤيد الدّوله را بر اصفهان و اعمال آن والى گردانيد . و دو برادر را وصيت كرد كه : بايد كه از سخن برادر كلان خود ، عضد الدّوله ، بيرون نرويد و عضد الدّوله را به شفقت بر ايشان وصيت فرمود .\r\n\r\n\r\n","description":"","footnote":"\r\n( 1 ) . هندوشاه نخجوانى ضمن بيان مراحل ترقى و عظمت اين وزير مىنويسد : « او از كفاة جهان و سرآمد روزگار بود و در علم و حكمت و فهم و ادب و شعر و كتابت و فصاحت و بلاغت و رياست و سيادت و ذكا و فطنت يگانهء آفاق ، و متنّبى مدايح او بسيار گفته است . . . » ؛ - تجارب السّلف ، ص 225 . نيز ؛ - توضيحات مرحوم قاضى طباطبايى بر آن ، ص 203 .\r\n","page_name":" 1923 ","page_number":439},
  {"content":"\r\n\r\nبعد از فراغ از اين وصايا فرمود تا تمامى اعيان ديالمه را فراخور هريكى خلعتهاى فاخر پوشانيدند ، و همچنين امراى ترك را نيز خلعتهاى فاخر داد و بعد از اندك روز ركن الدّوله وفات يافت . مدّت سلطنت او سى و چهار سال بود « 1 » . شانزده سال و نيم در ايّام عماد الدّوله و هفده سال و نيم بعد از آن . ركن الدّوله پادشاهى نيكوسيرت صافىطينت بود و با رعيّت در كمال عدالت بود « 2 » و با سادات و علما و فضلا در مقام تعظيم و احترام مىبود . بعد از فوت ركن الدّوله ، مؤيّد الدّوله از كمال عقل و كياست بىرخصت عضد الدّوله در مملكتى كه پدر به او داده بود ، دخل نكرده قاصدى پيش عضد الدّوله فرستاده پيغام داد كه : « اختيار ملك و مال مفوّض به رأى و رؤيت آن كعبهء آمال است . » عضد الدّوله را اين معنى موافق مزاج افتاده در ازدياد مرتبهء او كوشيد . فخر الدّوله بعد از فوت پدر از برادر بزرگ حسابى نگرفته بىمشورت او متصدّى حكومت گشت . عضد الدّوله به واسطهء اين از فخر الدّوله رنجيده درصدد تنبيه و گوشمال او شد . بنابراين ، مؤيّد الدّوله را بر اين داشت كه با فخر الدّوله در مقام منازعه درآيد .\r\nفخر الدّوله چون بر حقيقت حال او اطلاع يافت از رى متوجّه جرجان گشت و از جرجان به خراسان رفته از نوح بن منصور سامانى استمداد نموده متوجّه جنگ مؤيد الدّوله گشت . امّا مؤيّد الدّوله با وجود آنكه فخر الدّوله لشكر خراسان همراه داشت بر آن غالب آمده او را از ولايت خود بيرون كرده از روى استقلال به حكومت آن ديار مشغول گشت .\r\nو از جمله وقايع اين سال فوت حكم اموى « 3 » است كه مدّت پانزده سال و پنج ماه سلطنت بلاد اندلس كرد . لقب او « المستنصر باللّه » بود و زمان حياتش شصت و سه سال و هفت ماه بود و در ميانهء ملوك به دانستن علم فقه و خلافت و تواريخ ممتاز بود . بعد از وى هشام بن حكم كه ملقّب به « المؤيّد باللّه » بود ، قائم‌مقام پدر خود بر سرير حكومت بلاد اندلس متمكّن گشت . و در اين سال ، شريف المعالى بن سيف الدولة بن حمدان كه از دست تغلب مولاى پدر خود قرغويه از حلب گريخته در مدينهء ميّافارقين مىبود ، باز بر حلب مستولى شد . سبب آن بود كه قرغويه چون بر ولايت حلب استيلا يافت بكجور ، غلام خود ، را به نيابت خود در حلب گذاشته خود به عيش و فراغت مشغول گشت . بكجور بعد از اندك فرصت كه پيدا كرده مولاى خود قرغويه را گرفته در بند كرد و خود به استقلال به حكومت حلب و حوالى آن قيام نمود . و\r\n\r\n\r\n","description":"","footnote":"\r\n( 1 ) . در تاريخ بناكتى ( ص 220 ) سال مرگ ركن الدّوله سيصد و پنجاه و هشت و مدّت پادشاهى او بيست و هشت سال آمده ، ولى در الكامل ، ( ج 15 ، ص 84 ) و فارسنامهء ناصرى ( ج 1 ، ص 220 ) مدّت پادشاهى بيست و چهار سال ضبط شده است .\r\n( 2 ) . ابن أثير مبالغ زيادى از مروّت و عدالت و وفا به عهد ركن الدّوله آورده است ؛ - الكامل ، ج 15 ، ص 84 به بعد .\r\n( 3 ) . الكامل : الحاكم بن عبد الرّحمن بن محمّد بن عبد اللّه بن محمّد بن عبد الرّحمن المستنصر باللّه اموى .\r\n","page_name":" 1924 ","page_number":440},
  {"content":"\r\n\r\nچون مردم حلب از ظلم و تعدّى بكجور به تنگ آمدند به ابو المعالى شريف بن سيف الدّوله مكتوبات نوشته او را بر گرفتن ولايت حلب ترغيب نمود . بنابراين ، ابو المعالى بن سيف الدّوله عنان عزيمت به عزم تسخير حلب منعطف داشته شهر حلب را محاصره نمود . چون بكجور ديد كه مردم حلب با او در مقام مكر و حيله‌اند بالضروره شهر حلب را گذاشته در قلعهء حلب كه در استحكام از جميع قلاع ممتاز است ، متحصّن گشت و ابو المعالى به شهر حلب درآمده قلعه را محاصره نمود . بكجور كس پيش ابو المعالى فرستاده كه : اگر حكومت ولايت حمص را از قبل خود به من دهى من قلعه را تسليم مىنمايم . . . ابو المعالى التماس او را به اجابت مقرون داشت « 1 » و بكجور از قلعه بيرون آمده در سلك خدمتكاران ابو المعالى منخرط گشت و ابو المعالى بعد از چند روز او را از قبل خود به حكومت مدينهء حمص فرستاد و بعد از مدّتى او را از حمص عزل كرده به نيابت دمشق فرستاد « 2 » . در ظاهر دمشق الان قصر بكجورى مشهور و معروف است . و از جمله وقايع اين سال آنكه امير منصور بن نوح سامانى كه مدّت پانزده سال سلطنت خراسان و ماوراء النهر و تركستان كرد ، در بخارا وفات كرد « 3 » . قائم‌مقام او پسرش ، ابو القاسم نوح بن منصور بن نوح ، در سن سيزده سالگى بر سرير سلطنت قرار گرفت . و در همين سال البتكين كه در سلسلهء سامانيه مرتبهء امير الامرايى داشت و در ابتداى دولت منصور بن نوح ، چنانچه سابقا قلمى شد ، از وى متوهّم شده به غزنين رفته بود ، در آنجا وفات يافت و چون از البتكين فرزندى كه قابليت جاى پدر داشته باشد ، نماند ، تمامى سپاه اتّفاق كرده سبكتكين را كه غلام البتكين بود و پيش او كمال تقرّب داشت ، بر خود امير ساختند ؛ چراكه ، سبكتكين هميشه با سپاه سلوك خوب مىكرد و احسان و انعام بسيار مىنمود . و اين سبكتكين غير از سبكتكين حاجب است كه غلام بنى بويه بود و يك سال پيش از اين وفات يافت . و اين سبكتكين پدر سلطان محمود غزنوى است . و از جمله وقايع اين سال آنكه سور بن وشمگير در جرجان فوت شد و شمس المعالى قابوس وشمگير بر جرجان و طبرستان استيلا يافت . و نيز در اين سال حسن بن احمد بن ابو سعيد جنّابى ، امير قرامطه ، كه از هجر بيرون آمده ، تمامى ولايت شام را مسخّر ساخت كه از قبل المعزّ لدّين اللّه علوى ولايت دمشق را گرفته بود و به ضربدست والى آن ولايت را بيرون كرده تا به مصر رفت و چند ماه مصر را محاصره داشت ، وفات يافت .\r\nو هم در اين سال ، ابو يعقوب يوسف بن حسن جنّابى ، كه صاحب هجر بود ، فوت شد . بعد از وى شش نفر از قوم وى كه ايشان را به اصطلاح « قرامطهء سادات » گفتندى ، به اتّفاق يكديگر به\r\n\r\n\r\n","description":"","footnote":"\r\n( 1 ) . و نيز امان‌نامه‌اى در حضور اعيان بنى كلاب به ابو المعالى داد ؛ ابن أثير ، - الكامل ، ج 15 ، ص 98 .\r\n( 2 ) . اين انتصاب در سال سيصد و هفتاد و شش هجرى بود .\r\n( 3 ) . در نيمهء شعبان سال سيصد و شصت و شش هجرى .\r\n","page_name":" 1925 ","page_number":441},
  {"content":"\r\n\r\nتدبير امور و ضبط ولايات به نوعى پرداختند كه مدّتهاى مديد هيچ قصور و فتور در ولايت ايشان ظاهر نشد . و از جمله وقايع اين سال آنكه خليفه ، الطايع باللّه عباسى ، شاهباز ، دختر عزّ الدّوله بختيار ، را به حبالهء نكاح خود درآورد . و در همين سال جميله ، دختر ناصر الدّولة بن حمدان ، به شوكت و عظمت تمام به زيارت حرمين رفت . در تاريخ ابن كثير شامى مسطور است كه در اين سفر جميله ، بنت ناصر الدّوله ، چهار صد محمل مزيّن به انواع زينت ترتيب داده بود كه به هيچ‌وجه معلوم مردم نمىشد كه وى خود در كدام محمل است . چون به حرم كعبه رسيد ده هزار دينار سرخ را در آنجا بر فقرا نثار كرد و چندان موالى و اهالى حرمين را رعايت نمود كه الى يومنا هذا در ميان ايشان مشهور و معروف است . و در اين سال ، از كبار علماى مغرب قاضى منذر بلوطى كه در تمام بلاد اندلس در آن زمان اعلم از وى نبود ، وفات يافت .\r\nوى مصنّفات بسيار و اعتقادات متفرّد داشت . از جمله معتقداتى كه وى به آن متفرّد است آن است كه مىگويد جنّتى كه آدم صفى اللّه را از آنجا بيرون كردند در روى زمين بود . و در اين باب كتابى على حده تصنيف نموده كه الحال آن كتاب در ديار مغرب مشهور و معروف است « 1 » . و در تاريخ ابن كثير شامى مسطور است كه بعد از آنكه ناصر لدّين اللّه حاكم اندلس ، از بناى مدينهء زهرا و قصور آن فارغ شد ، روزى در يكى از قصور آن شهر كه در ميانه عمارات ناصر لدّين اللّه به زيب و زينت ممتاز بود ، با ندماى خاص خود نشسته كه قاضى منذر درآمد .\r\nحضّار مجلس تمامى تعريف آن قصر مىكردند ، امّا قاضى منذر ساكت بود و هيچ نمىگفت ، تا آنكه ناصر لدّين اللّه روى به او آورد و گفت : يا ابو الحكم ، تو در باب اين قصر ما [ 229 الف 
  ] چه مىگويى ؟ قاضى چون اين سخن بشنيد بىاختيار اشك از چشم او باريدن گرفت و گفت :\r\nسبحان اللّه ! مرا هرگز اين گمان نبود كه حقّ ، سبحانه و تعالى ، بعد از آنكه تو را بر تمامى مردم اين ديار فايق گردانيده در منازل كافران تو را نزول فرمايد و تو شيطان را اين مقدار راه بر خود تسلّط مىداده باشى . و مقارن اين سخن اين آيهء وافى هدايه را از قرآن تلاوت فرمود كه :\r\n   وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ ، وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ وَ زُخْرُفاً وَ إِنْ كُلُّ ذلِكَ لَمَّا مَتاعُ الْحَياةِ الدُّنْيا وَ الْآخِرَةُ عِنْدَ رَبِّكَ لِلْمُتَّقِينَ    « 2 » . القصّه ، چون ناصر لدين اللّه اين آيه را از قاضى شنيد بسيار گريست و قاضى را دعاى خير گفت .\r\n\r\n\r\n","description":"","footnote":"\r\n( 1 ) . اخبار اين قاضى عالم را ابن أثير ضمن وقايع سال سيصد و شصت و شش هجرى بتفصيل آورده است .\r\n( 2 ) . و اگرنه آن بودى كه مردمان امّت واحد باشند براى خانه‌هاى آنان كه به خداى بخشنده كافر مىشوند سقفهايى از نقره ، و نردبانهايى ( از زر ) قرار مىداديم كه بر آن بالا روند ؛ و سراهايشان را درها و تختهايى باشد كه بر آن تكيه مىزنند ؛ و زينتهايى بر آنها باشد و همهء آنها برخوردارى زندگانى اين جهان ( چيزى ) نيست و ( زندگانى ) آخرت نزد پروردگارت از آن پرهيزگاران است ؛ ( زخرف ، 33 - 35 ) .\r\n","page_name":" 1926 ","page_number":442},
  {"content":"\r\n\r\n\r\nذكر وقايع سال سيصد و پنجاه و هفتم از رحلت خير البشر\r\nدر اين سال ، عضد الدّوله با لشكرى انبوه متوجّه بغداد گشت . عزّ الدّوله بختيار چون خبر توجّه او شنيد از بغداد به جانب موصل رفت و عضد الدّوله به بغداد رسيده بىتوقّف او را تعاقب نمود . و خليفه ، الطايع باللّه ، مىخواست كه با عضد الدّوله همراهى كند ، امّا عضد الدّوله از وى عذر خواسته او را در بغداد گذاشت و عزّ الدّوله را در حوالى موصل به دست آورده به قتل رسانيد . و چون عضد الدّوله به بغداد مراجعت نمود خليفه ، الطايع باللّه ، از جهت او خلعتهاى فاخره و طوقى مرصّع كه در آن زمان سلاطين در گردن مىكردند و همچنين اسوره‌اى « 1 » مرصّع ، كه در دست مىكرد ، با دو لوايى ، كه قبل از اين آن دو لوا را غير از وليعهد به كسى نمىدادند فرستاد « 2 » ، و عضد الدّوله نيز تحف و هداياى بسيار براى خليفه ارسال داشت . و در همين سال ، عضد الدّوله به عزم تسخير بلاد موصل و جزيره از بغداد متوجّه آن جانب شد « 3 » . با وجود آنكه قبل از اين عضد الدّوله با ابو تغلب بن ناصر الدّوله عهد و پيمان داشت كه هرگز قصد ولايت او نكند ، ليكن در اين وقت منشأ عزيمت عضد الدّوله آن بود كه چون عز الدّوله بختيار به سبب آمدن عضد الدّوله به بغداد با جمعى قليل از بغداد گريخت ، حمدان بن ناصر الدّوله نيز\r\n\r\n\r\n","description":"","footnote":"\r\n( 1 ) . اسوره : ياره و دست برنجين ؛ - منتهى الأرب .\r\n( 2 ) . به شهادت تاريخ ، خليفه در قصر خود از عضد الدّوله مثل يك پادشاه فاتح پذيرايى كرد نه يك امير الامراى تابع ، و نيز علاوه بر بخشيدن خلعت و لوا و تاج به وى ، بنا به درخواست مصرّانه و پنهانى عضد الدّوله عنوان « تاج الملّه » را بر لقبش افزود و بدين‌گونه او را « دارندهء دو لقب » نمود ؛ - دكتر زرّين‌كوب ، تاريخ مردم ايران ، 444 .\r\n( 3 ) . عضد الدّوله بعد از فتح بغداد و بيرون راندن عزّ الدّوله از آنجا ، علاوه بر تسخير موصل و جزيره ، با استفاده از عداوت ديرين دو قبيلهء مضر و ربيعه در بصره ، آنجا را نيز به تصرّف درآورد و اختلاف ديرينهء مضر و ربيعه را هم در آنجا به آشتى تبديل كرد ؛ - منبع پيشين ، 442 .\r\n","page_name":" 1927 ","page_number":443},
  {"content":"\r\n\r\nهمراه او بود و حمدان چون از برادرش ابو تغلب بن ناصر الدّوله آزرده‌خاطر مىبود ، عز الدّوله را ترغيب گرفتن ولايت موصل و جزيره از برادر خود مىكرد و در آن باب مبالغهء بسيار مىنمود و مرغّبات بسيار مىگفت . چون ابو تغلب بن ناصر الدّوله بر اين حال اطلاع يافت كس پيش عزّ الدّوله فرستاده پيغام داد كه : « اگر تو برادر من حمدان را پيش من فرستى ، من خود با لشكرى بىنهايت به مدد تو مىآيم و عضد الدّوله را از بغداد بيرون مىكنم . » عز الدّوله از بىعقلى و بىمروّتى كه داشته ، فى الحال حمدان بن ناصر الدّوله را كه در اين وقت با او همراهى كرده و يكجهت و يكدل مىبود ، گرفته ، پيش برادرش فرستاد . ابو تغلب ، حمدان ، برادر خود ، را در بعضى قلاع بند كرده ، خود با لشكرى مستعدّ به مدد عزّ الدّوله بيرون آمد . اتّفاقا ، بعد از تلاقى فريقين عضد الدّوله غالب آمد و عزّ الدّوله بختيار در دست وى گرفتار شده به قتل رسيد « 1 » . بنابراين ، عضد الدّوله گفت كه الحال عهدى كه ميانهء ما و ابو تغلب بن ناصر الدّوله بود چون از جانب او شكست يافت لاجرم من ولايت او را متصرّف مىشوم .\r\nالقصّه ، عضد الدّوله به مجرّد رسيدن ولايت موصل و جزيره را مسخّر ساخت « 2 » و ابو تغلب بن ناصر الدّوله چون طاقت مقاومت او نداشت روى به گريز نهاد و عضد الدّوله امراى خود را به طلب او از اطراف و جوانب روانه ساخت . و مدّت يك سال و نيم عضد الدّوله در موصل رحل اقامت انداخته به نظم و نسق آن ولايت پرداخت و اكثر بلاد ديار بكر و ربيعه و مافارقى « 3 » را مسخّر گردانيد . و در اين سال ، عضد الدّوله ابن بقية ، وزير عز الدّوله بختيار ، را بعد از گرفتن زر بسيار پيش فيل انداخت تا او را هلاك كرد و سر او را در سر جسر بغداد آويختند « 4 » . و عضد الدّوله بعد از آنكه تمامى ولايات ناصر الدّولة بن حمدان را گرفت ، بعضى از ولايات او را به صاحب حلب سعد الدولة بن سيف الدّوله كه هميشه نسبت به عضد الدّوله در مقام اطاعت و\r\n\r\n\r\n","description":"","footnote":"\r\n( 1 ) . عزّ الدّوله در اين جنگ به دست غلامى ترك به نام ارسلان اسير شد . او را به نزد عضد الدّوله آوردند و به امر وى عز الدّوله را گردن زدند . گويند وقتى سر بريدهء عز الدوله را در طشتى نزد عضد الدّوله آوردند ، چون بديد دستمالى جلو چشمانش گرفت و گريست . دكتر عبد الحسين زرّين‌كوب دربارهء علّت تأسف عضد الدّوله مىنويسد : « ظاهرا همين فرجام عبرت‌ناك او مايهء تأثّر پسر عمّ و دشمن ديرينش بود . » ؛ - تاريخ مردم ايران ، 445 . و طرفه اينكه بعدها [ بيست سال بعد 
  ] سر صمصام الدّوله پسر عضد الدّوله را در شورش فارس براى پسر عزّ الدّوله برده شد ؛ - ابن اثير ، ترجمهء الكامل ، ج 15 ، ص 224 . اين واقعه را جزو وقايع سال سيصد و هفتاد و هشت بعد از رحلت در اين كتاب مىخوانيد .\r\n( 2 ) . دوازدهم ذيقعده سيصد و شصت و هفت هجرى .\r\n( 3 ) . ميّافارقين .\r\n( 4 ) . عضد الدّوله دشنامهاى طعن‌آميز و بدگوييهاى ابن بقيّه را در حقّ خويش ، كه به خاطر تقرّب به عزّ الدّوله بر زبان مىآورد ، فراموش نكرده بود ؛ - ابن خلّكان ، وفيات الأعيان ، ج 4 ، ص 203 . ابو بكر محمّد بن ابو محمّد قاسم معروف به « انبارى » در رثاى ابن بقيّه قصيده‌اى نغز سروده كه مطلع آن چنين است :\r\n علو فى الحيات و فى الممات * لحقّ تلك احدى المعجزات \r\nدر خصوص اين قصيده ؛ - ثعالبى ، يتيمة الدهر ، ج 2 ، ص 374 ؛ ابن خلّكان ، وفيات الأعيان ، ج 4 ، ص 206 ؛ نكهت الهميان ، ص 272 .\r\n","page_name":" 1928 ","page_number":444},
  {"content":"\r\n\r\nانقياد مىبود ، بازگذاشت و بر موصل و ساير بلاد جزيره عمّال و نوّاب خود را تعيين نموده خود به جانب بغداد مراجعت نمود . و از جمله وقايع اين سال آنكه عزيز بن معزّ العلوى با لشكرى عظيم كه مقدمهء آن لشكر ابو الحسن جوهر قائد بود ، متوجّه بلاد دمشق شد ؛ چرا كه ، البتكين و حسن بن احمد قرمطى جوهر قائد را از آن ولايت بيرون كرده به اسم الطايع باللّه عباسى در آنجا خطبه مىخواندند و اين معنى را العزيز باللّه علوى تاب نياورده خود با لشكرى انبوه متوجّه دفع ايشان گشت و در ماه ذيقعده تلاقى فريقين روى نمود . امّا چون البتكين از دور سايه‌بان عزيز را مشاهده نمود رعبى و هيبتى تمام در دل او پيدا شد ، چنانچه فى الحال از اسب فرودآمده متوجّه خدمت العزيز باللّه شد و از روى خشوع و خضوع تمام پيش رفته ركاب العزيز باللّه را بوسه داد . العزيز باللّه از روى نيكوسيرتى كه داشت او را اكرام و تعظيم بسيار نمود و خلعتهاى پادشاهانه در وى پوشانيد و پسران مولاى او را على بن اسحاق بن ابراهيم و مرزبان پسران بويه ، را نيز خلعتهاى فاخر داد و اقطاع مقرّر كرده والى ولايات گردانيد و قسّام تراب را كه از اتباع البتكين بود ، نيز خلعت داده دمشق را به او تفويض نمود و البتكين را به مرتبهء امير الامرايى رسانيده همراه خود به مصر برد .\r\nامّا در تاريخ ابن كثير شامى چنين آورده كه چون العزيز باللّه با لشكرى عظيم به قصد دفع البتكين و حسين بن احمد قرمطى متوجّه ولايت دمشق شد ، در محرّم اين سال تلاقى فريقين روى نموده كارزار درگرفت و العزيز باللّه چيزى چند در آن معركه از شجاعت و مردانگى البتكين مشاهده نمود كه متحيّر و متعجّب بماند . بنابراين ، در همين وقت شخصى پيش او فرستاده پيغام داد كه : اگر تو در مقام اطاعت و انقياد ما درآيى من تو را امير الامراى خود مىسازم و اضعاف مضاعف آنچه ولايت دارى به تو ارزانى مىدارم . و چون آن شخص از زبان العزيز باللّه آن پيغام برسانيد ، البتكين در ميانهء دو صف آنچنانكه العزيز باللّه علوى مىديد ، از اسب فرودآمده روى به جانب العزيز باللّه آورد و زمين ادب ببوسيد و باز بر اسب سوار شده آن شخص را جواب داد كه : بعد از عرض عبوديّت من به خدمت العزيز باللّه بگو كه اگر عنايت بيش از اين ظاهر مىشد اطاعت من ممكن بود ، امّا چون كار به اينجا رسيد اين معنى از وقوع بسى بعيد است . پس روى به صف العزيز باللّه آورده ميمنه را و ميسره را درهم شكست تا آنكه كار به‌جايى رسيد كه لشكر العزيز باللّه نزديك بود به هزيمت برود كه العزيز باللّه خود از قلب لشكر بيرون آمده بانگ بر سپاه خود زد . و چون مغاربه ديدند كه العزيز باللّه خود در ميان معركه درآمده همه اتّفاق نموده حمله آوردند و در اوّل مرحله قرامطه را درهم شكستند و بعد از آن روى به شاميان آوردند . القصّه ، مهمّ به آنجا انجاميد كه در يك لحظه لشكر شاميان نيز روى به هزيمت نهادند . و مغاربه تعاقب ايشان نموده خلقى بسيار را به قتل\r\n\r\n","description":"","footnote":"","page_name":" 1929 ","page_number":445},
  {"content":"\r\n\r\nرسانيدند و العزيز باللّه خود آمده در ميان اردوى البتكين فرودآمده و از اطراف و جوانب مردم به طلب البتكين فرستاد و فرمود كه : هركه البتكين را زنده بياورد صد هزار دينار به او مىدهم . بنابراين ، سپاه مغاربه به طلب البتكين به تكاپوى درآمدند و در باديه متفرّق شدند .\r\nاتّفاقا ، البتكين چون از معركه روى بتافت به جانب باديه افتاد . در راه چون تشنگى بر وى غلبه كرد خود را به مفرح بن دعقل كه از مصاحبان او بود و با حشم خود در باديه مىنشست ، رسانيده از وى آب طلبيد . مفرح ، البتكين را به منزل خود فرودآورده در مقام خدمتكارى درآمده و در خفيه كس پيش العزيز بالله فرستاد كه : آنچه تو مىخواهى نزد من است . زرى را كه وعده فرموده بوديد بفرستيد تا آن شخص را زنده بفرستم . العزيز باللّه فى الحال صد هزار دينار باركرده جهت مفرح بن دعقل فرستاد و البتكين را زنده به دست آورده از گناه او گذشت [ 229 ب 
  ] و او را به مرتبهء خواص اصحاب خود رسانيده در پهلوى منزل خود جاى داد و روزبه‌روز اعزاز و اكرام البتكين را زياده مىكرد . امّا آخر الأمر ، ميانهء البتكين و يعقوب بن كلس كه وزير العزيز باللّه بود ، كدورتى واقع شد و يعقوب شخصى را بر اين داشت كه البتكين را زهر داده از هم گذرانيد . چون العزيز باللّه بر حقيقت حال اطلاع يافت يعقوب بن كلس را چهل روز در بند كرد و از وى پانصد هزار دينار گرفت . امّا چون مهمّات او بىيعقوب در تعويق افتاد ، باز او را از بند بيرون آورده منصب وزارت را به وى ارزانى داشت . امّا حسين قرمطى را هرچند العزيز باللّه سعى كرد كه به دست آورد ميسّر نشد ، بنابراين هرسال بيست هزار دينار جهت او مىفرستاد كه وى غايبانه در مقام اطاعت بوده در ولايت او خرابى نكند .\r\n\r\n","description":"","footnote":"","page_name":" 1930 ","page_number":446},
  {"content":"\r\n\r\n\r\nذكر وقايع سال سيصد و پنجاه و هشتم و سيصد و پنجاه و نهم از رحلت خير البشر\r\nدر اين سال ، قسّام تراب ، يعنى خاكروب ، كه از خوّاص البتكين بود و العزيز باللّه بعد از گرفتن البتكين دمشق را به او تفويض نموده بود ، در مقام عصيان و تمرّد آمده اظهار مخالفت العزيز باللّه كرد و خطبهء او را قطع كرد . چون اين خبر به سمع العزيز باللّه رسيد لشكرى به دفع او نامزد كرد . قسّام لشكر العزيز باللّه را شكست داده غنايم بسيار به دست آورد . و در اين اثنا ، ابو تغلب بن ناصر الدّوله كه از دست عضد الدّوله ولايت خود را گذاشته سرگردان مىگشت ، ولايت دمشق را در دست قسّام تراب مفت ديده متوجّه آن جانب شد . قسّام با او نيز در مقام محاربه درآمده او را از دخول دمشق مانع آمد . چون ابو تغلب طاقت مقاومت نداشت ناچار از آنجا برگشته روى به طبريّه [ نهاد 
  ] . و در طبريّه ميانهء او و بنى عقيل كه از جانب العزيز باللّه در آن ديار حاكم مىبود ، محاربات بسيار واقع شد . آخر بنى عقيل غالب آمده ابو تغلب را به قتل رسانيده سر او را پيش العزيز باللّه به مصر فرستادند و خواهر ابو تغلب جميله بنت ناصر الدّوله و زنش كه دختر عمّش سيف الدّوله بود ، در اين سفر چون همراه بودند ، بنى عقيل بعد از كشتن ابو تغلب عورات را پيش سعد الدّوله كه والى حلب بود ، فرستادند . سعد الدّوله بىمروّت خواهر خود را پيش خود نگاهداشت و دختر عم خود ، جميله ، را به بغداد پيش عضد الدّوله فرستاد و عضد الدّوله او را بعد از گرفتن اموال بسيار در بند كرد . و از تاريخ ابن شحنه چنين معلوم مىشود كه كشته شدن ابو تغلب بن ناصر الدّوله از جمله وقايع سال سيصد و پنجاه و نهم از رحلت خير البشر ، عليه و آله التحيّة من الملك الأكبر ، است . و در اين سال عمران بن شاهين « 1 » كه\r\n\r\n\r\n","description":"","footnote":"\r\n( 1 ) . وى اصل و نسب صحيح و معروفى نداشته بلكه سردستهء گروهى از حراميها و دزدان بوده و بالاخره بنا به تصريح زركلى ( الأعلام ، ج 3 ) در سال سيصد و شصت و نه هجرى مرده است .\r\n","page_name":" 1931 ","page_number":447},
  {"content":"\r\n\r\nمدّت چهل سال بر بلاد بطيحه « 1 » استيلا يافته بود به حيثيّتى - كه به كرّات و مرات خلفا و ساير سلاطين بر سر او لشكر فرستاده ، هزيمت نمودند و به عجز خود اعتراف نمودند ، بر فراش خود وفات يافت و به جاى او پسرش ، حسن بن عمران ، به حكومت آن ديار نشست .\r\nعضد الدّوله چون خبر فوت عمران بن شاهين را شنيد فى الحال قصد ولايت او كرده لشكرى عظيم به جنگ حسن بن عمران فرستاد « 2 » . حسن بن عمران به مقتضاى : الولد سرّ ابيه مردانه پيش آمده بعد از كارزار بسيار لشكر عضد الدّوله را آنچنان گوشمالى داد كه به هزار جان كندن طايفه‌اى قليل از ايشان گريخته روى به بغداد نهادند . تا آنكه كار او به‌جايى رسيد كه عضد الدّوله از وى متوهّم شده با او در مقام ملايمت آمده هرسالى مبلغى عظيم قبول نمود كه جهت او مىفرستاده باشند و او جماعتى از سرهنگان عضد الدّوله را به طريق رهن و گرو پيش خود نگاهداشت تا هرسال در اداى آن مبلغ تخلّف نشود .\r\nيقين ببايد دانست كه اين زبونى عضد الدّوله از حسن بن عمران محض از نتايج غرور عضد الدّوله و تواضع او بود ؛ چه ، در كلام معجز نظام حضرت رسالت‌پناه ختمى ، عليه و آله اشرف التحيّات ، وارد است كه : من تواضع للّه رفعه اللّه و من تكبّر وضعه اللّه يعنى : هركه تواضع و فروتنى شعار خود سازد حقّ ، سبحانه و تعالى ، مرتبهء او را بلند و ارجمند گرداند ، و هركه تكبّر و منيّت و بزرگى با خلايق پيش گيرد بىشكّ حقّ ، سبحانه و تعالى ، او را آنچنان خوار و ذليل مىسازد كه موجب عبرت خلايق گردد ، نعوذ باللّه من الكبر . و در ماه شعبان اين سال العزيز لدّين اللّه علوى از مصر مكتوبى مشتمل بر اظهار دوستى و محبّت نسبت به عضد الدّوله نوشت و عضد الدّوله نيز در جواب آن مكتوب ملايمت بسيار نوشت . القصّه ، ميانهء ايشان بناى محبّت و يگانگى استحكام پذيرفت . و در همين سال ، الطايع باللّه ، عضد الدّوله را خلعتهاى فاخر داده در القاب او « تاج الدّوله » زياد گردانيد و در روز سه‌شنبه بيست و يكم شهر ذيقعده خليفه ، الطايع باللّه ، دختر عضد الدّوله را به نكاح خود درآورد « 3 » . و از جمله وقايع اين سال آنكه حسنوية بن حسن كرد كه مدّت پنجاه سال بر ولايت دينور و همدان و نواحى آن\r\n\r\n\r\n","description":"","footnote":"\r\n( 1 ) . دربارهء بطيحه ؛ - ياقوت ، معجم البلدان .\r\n( 2 ) . فرماندهى سپاه عضد الدّوله بر عهدهء وزيرش مطهّر بن عبد اللّه بود . او در اين مأموريت خودكشى كرد . ابن اثير علّت خودكشى مطهّر را مربوط به تهمتى مىداند كه ابو الحسن محمّد بن عمر علوى بر او بسته بود و چنين شايع شده بود كه گويا مطهّر با حسن بن عمران سر و سرّى داشته است ؛ - ترجمهء الكامل ، ج 15 ، ص 116 . آخرين كلامى كه از زبان مطهّر بيرون آمده اين است : انّ محمّد بن عمر احوجنى الى هذا ؛ - متن عربى الكامل ، ج 8 ، ص 701 .\r\n( 3 ) . نام دختر شاهناز بوده ، و قصد عضد الدّوله از اين ازدواج اين بود كه دخترش فرزند ذكورى از خليفه پيدا كند و او را وليعهد الطايع باللّه سازد ، تا خلافت در دودمان او مستقر گردد ؛ - ابن أثير ، الكامل ، ج 15 ، ص 124 ؛ ولى خليفه كه ظاهرا از قصد عضد الدّوله آگاه بود خود را از شاهناز دور نگهداشت و منظور عضد الدّوله حاصل نيامد ؛ - ابن عبرى ، مختصر الدول ، ج 2 ، ص 171 ؛ و از روايت ابن جوزى چنين برمىآيد كه عروس در جمادى الآخر سنهء سيصد و هفتاد هجرى به سراى خليفه برده شد ؛ - المنتظم ، ج 7 ، ص 105 .\r\n","page_name":" 1932 ","page_number":448},
  {"content":"\r\n\r\nاستيلا يافته بود ، چنان كه در اين مدّت هيچ‌كس او را از اين ولايت دفع نتوانست كرد ، وفات يافت « 1 » . چون بعد از فوت او ميانهء اولادش مخالفت و منازعت واقع شد ، عضد الدّوله اكثر ولايات ايشان را متصرّف گشت . و در همين سال ، عضد الدّوله با لشكرى بسيار قصد ولايت برادر خود ، فخر الدّوله ، كرد . منشأ اين آن بود كه فخر الدّوله در ايّام حيات عزّ الدّوله بختيار با او اتّفاق نموده درصدد قلع و قمع عضد الدّوله شده بود ، بنابراين عضد الدّوله بعد از قتل عزّ الدّوله « 2 » متوجّه ولايت فخر الدّوله شده اكثر ولايات او را با ذخاير و خزاينش متصرّف شد و بعضى از فرزندان فخر الدّوله را گرفته حبس نمود و از آنجا بازگشته لشكرى به ولايت كردان هكاريه « 3 » فرستاده اكثر بلاد ايشان را مسخّر گردانيد و عظمت و شوكت عضد الدّوله به جايى رسيد كه هيچ يك از پادشاهان ديالمه و غير آن به عشرى از اعشار آن نرسيده بود . و در همين سال ، مرض صرع كه گاهى عارض او مىشد ، باز مراجعت نمود . امّا عضد الدّوله در اخفا و كتمان آن بسيار مىكوشيد ، امّا در اين سال با وجود اين‌چنين زحمتى نسيانى بر وى طارى شد كه هيچ چيز در خاطر او نمىماند و گاه مىبود كه در اثناى سخن اول كلام را فراموش مىكرد .\r\n\r\n\r\n","description":"","footnote":"\r\n( 1 ) . محل فوت حسنويه را قلعهء سرماج ذكر كرده‌اند ؛ كه قلعه‌اى است بين همدان و خوزستان ؛ - ياقوت ، معجم البلدان ، ج 3 ، ص 315 .\r\n( 2 ) . به طورى كه گفته شد مرگ وى در سيصد و شصت و هفت به دست پسر عمويش عضد الدّوله بود . عمر او سى و شش سال و مدّت حكومتش يازده سال و چند ماه بود ؛ - مجمل فصيحى ، ج 2 ، ص 81 ؛ ابن خلدون ، العبر ، ج 2 ، ص 668 .\r\n( 3 ) . هر سه نسخه : مكاريه .\r\n","page_name":" 1933 ","page_number":449},
  {"content":"\r\n . \r\n","description":"","footnote":"","page_name":" 1934 ","page_number":450},
  {"content":"\r\n\r\n\r\nذكر وقايع سال سيصد و شصتم از رحلت خير البشر\r\nدر اين سال ، صاحب بن عبّاد ، وزير مؤيّد الدّوله ، از قبل آن پيش عضد الدّوله آمد و عضد الدّوله او را اكرام و احترام بسيار كرده با هدايا و تحف لايقه و زيادتى اقطاع در ولايت برادر خود ، مؤيّد الدّوله ، رخصت مراجعت فرمود . و اين صاحب بن عبّاد از افاضل وزرا بود . و اوّل كسى كه از وزرا به اسم « صاحب » ملقّب گشت ، ابن عبّاد بود . منشأ اين لقب به او آن بود كه وى قبل از ايّام وزارت هميشه مصاحب وزير ابن عميد مىبود ، بنابراين به اسم « صاحب » شهرت يافت . و بعضى چنين آورده‌اند كه سبب تسميّه او به صاحب آن بود كه او از زمان طفوليت تا اوان وزارت ، مصاحب مؤيّد الدّولة بن ركن الدّوله بود ، بنابراين در ايّامى كه مؤيّد الدّوله او را وزير خود ساخت به اين اسم ملقّب گردانيد « 1 » . اين صاحب بن عبّاد در زمان خود در فضايل و كمالات ممتاز و بىنظير بود و وى را مصنفات بسيار است . يكى از مصنّفات او كتاب محيط است در لغت در هفت مجلّد ، و آن كتابى است كه از لغت عرب هيچ نگذاشته ، مگر آن‌كه نادرى يا شاذى بوده باشد « 2 » . و در شعر عرب او را بر امرؤ القيس ترجيح مىدهند . اين بيت در تعريف شراب از اوست :\r\n\r\n\r\n","description":"","footnote":"\r\n( 1 ) . ظنّ قوى در سبب تسميّه اسماعيل بن عبّاد به « صاحب بن عبّاد » همان مصاحبت و نزديكى وى به ابن عميد بوده است .\r\n( 2 ) . جهت مطالعهء شرح احوال و آثار صاحب بن عبّاد رجوع فرماييد به رساله‌اى مفيد از مرحوم احمد بهمنيار كه در سال هزار و سيصد و چهل و چهار شمسى زير نظر استاد باستانى پاريزى جزو انتشارات دانشگاه تهران به چاپ رسيده است . هندوشاه نخجوانى از كتابى به نام لطيمه ، كه مشتمل بر اسماى انواع طيب است ، مطلبى آورده است ؛ - تجارب السّلف ، ص 245 .\r\n","page_name":" 1935 ","page_number":451},
  {"content":"\r\n\r\n و فى الزجاج دو رقة الخمر * فنسابها و نتشها كل الامر\r\nفكانّما خمر و لا قدح * و كانّما قدح و لا خمر \r\nيعنى : لطافت و نازكى شيشه و صفاى شراب به جان رسيده كه بر ناظران مشتبه است كه آيا شراب است بىقدح يا قدح است بىشراب .\r\nو در جمادى الآخر اين سال عضد الدّوله به جانب بغداد مراجعت نمود و چون به حوالى بغداد رسيد ، خليفه ، الطايع باللّه ، فرمود تا شهر را آيين بستند و خليفه با تمامى اعيان و اكابر به استقبال عضد الدّوله بيرون رفته به اعزاز و اكرام تمام او را به شهر بغداد فرودآوردند . و در اين سال خليفه ، الطايع باللّه ، با دختر عضد الدّوله كه قبل از اين به نكاح خود درآورده بود ، زفاف نمود و عضد الدّوله در جهاز دختر آن مقدار اموال و نفايس جواهر و فرش و اوانى مرصّع به خانهء خليفه فرستاد كه محاسب وهم از حساب آن به عجز معترف بود .\r\n\r\n","description":"","footnote":"","page_name":" 1936 ","page_number":452},
  {"content":"\r\n\r\n\r\nذكر وقايع سال سيصد و شصت و يكم و شصت و دويّم از رحلت خير البشر\r\nدر اين سال ، عضد الدّوله در جانب غربى بغداد بيمارستانى تمام كرده ، هرچه محتاج اليه آن بود از ادويه و اشربه و اغذيه و طبيب مهيّا [ ساخت 
  ] و الحال آن بيمارستان را در بغداد از مشاهير عمارات آن شهر [ 230 الف 
  ] مىشمارند . و از جمله وقايع اين سال آنكه عضد الدّوله بر تمامى ولايات جرجان و طبرستان استيلا يافته قابوس را از آن ولايات بيرون كرد و جميله ، دختر ناصر الدّولة بن حمدان ، را از بند بيرون آورده فرمود تا او را بر شتر برهنه سوار كرده در تمامى شهر بغداد گردانيدند و منادى كردند كه : اين است قبيحه خواهر ابو مغلوب بعد از آن فرمود تا آن عورت را در دجله غرق كردند . و به واسطهء اين حركت شنيعه تمامى مردم از وى آزرده شدند و او را نفرين كردند و در سال سيصد و شصت و دويم از رحلت سيّد البشر ، مرض صرع بر عضد الدوله استيلا يافته او را ضعيف و نزار ساخت تا آنكه در هفتم شهر شوّال سال مذكور وفات يافت « 1 » . در روز وفات اين آيهء كريمه را تكرار مىنمود كه   ما أَغْنى عَنِّي مالِيَهْ ، هَلَكَ عَنِّي سُلْطانِيَهْ   « 2 » ، يعنى : هيچ فايده و منفعتى ندارد مرا مال ، هلاك شد از من سلطنت من . و او را به موجب وصيّت او در نجف اشرف در پايين روضهء مقدّسهء امير المؤمنين و اسد الله الغالب علىّ بن أبى طالب ، عليه السّلام ، دفن نمودند و بر صندوق او نيز بنابر وصيّتش اين آيهء\r\n\r\n\r\n","description":"","footnote":"\r\n( 1 ) . مرگ عضد الدّوله در هشتم شوّال اتّفاق افتاد . موقع مرگ چهل و هفت سال داشت و مدّت پنج سال و نيم در عراق پادشاهى كرد . چند تن از گويندگان تازى زبان از جمله ابو الطيّب محمّد بن حسين متنبّى او را در قصايدى غرّا ستوده و دانشمندانى بزرگ مثل ابو على فارسى ، از مشاهير علماى نحو ؛ عبد الرّحمن صوفى رازى ، از بزرگان علماى هيئت ؛ علىّ بن عباس مجوسى ، از اجلّهء اطبا از محترمين دستگاه او بودند و عضد الدّوله به شاگردى خود نسبت به ايشان افتخار مىكرد ؛ - عباس اقبال ، تاريخ ايران ، ص 167 .\r\n( 2 ) . كه مال من مرا بىنياز نكرد ، قدرت از [ دست 
  ] من بشد ؛ ( حاقه ، 28 - 29 ) .\r\n","page_name":" 1937 ","page_number":453},
  {"content":"\r\n\r\nكريمه  وَ كَلْبُهُمْ باسِطٌ ذِراعَيْهِ بِالْوَصِيدِ  « 1 » را كندند . يعنى : سگ اصحاب كهف بر آستان ايشان دستهاى خود گسترانيده منتظر عنايت است « 2 » . و در تاريخ روضة الصّفا مسطور است كه امير عضد الدّوله خلاصهء سلاطين ديلم بود و در ذكر مناقب و مآثر و مجلّدات پرداختند . و از جمله امور عجيبه كه از عضد الدّوله ديلمى منقول است ، يكى آن است كه وى را غلامى بود كه او را بسيار دوست مىداشت و نزد وى مقرّب بود . اتّفاقا ، آن غلام را با زنى ميل پيدا شد ، بنابراين درصدد آن درآمد كه آن زن را به دست آورد ، و چون كسانى كه اين غلام ايشان را بر اين داشته باشد كه آن زن را از جهت او رام سازند مبالغه از حدّ گذرانيدند ، امّا آن زن از كمال عفّتى كه داشت مطلقا گوش به فنون و افسانهء ايشان نمىنمود . آخر الأمر ، چون مبالغهء ايشان از حدّ گذشت زن حقيقت حال را به شوهر خود گفت و شوهرش در مقام حيله درآمده زن را تعليم داد كه : تو غلام را به خانهء خود طلب كه من فكر او كرده‌ام . القصّه ، آن زن بعد از آمد و رفت بسيار به كسان غلام گفت كه : من از ترس شوهر از خانهء خود بيرون نمىتوانم آمد ، اگر او ميل صحبت من دارد در فلان وقت كه شوهر من در خانه نيست ، به خانهء من بيايد . غلام چون اين مژده را شنيد از خوشحالى در خود نمىگنجيد ، تا آنكه وقت موعود رسيد ، متوجّه خانهء آن زن گشت . شوهر او قبل از آمدن آن غلام در خانهء خود چاهى عميق كنده بود و در كمين نشسته . چون آن غلام از روى شوق و آرزومندى به خانهء آن شخص درآمد ، هنوز قرار نگرفته بود كه شوهر زن مستعد از كمين درآمده آن غلام را گرفته در چاه انداخت و چاه را پرخاك ساخت . القصّه ، غلام در ميانه ناپيدا شد و عضد الدّوله در مقام تفحّص و تجسّس درآمده هر چند سعى بسيار نمود هيچ اثرى از وى ظاهر نشد . آخر الأمر ، به مقتضاى ارباب الدول ملهمون يعنى : ارباب دولت و سلطنت به دريافتن امور غيبى بىواسطه از وسايط از جانب حقّ ، سبحانه و تعالى ، ملهم مىباشند ، روزى عضد الدّوله در فكر آن غلام فرورفته بود كه به يك ناگاه مؤذّن آواز « اللّه اكبر » برآورد . عضد الدّوله جماعتى را فرمود كه زود برويد و اين مؤذّن را به سياست تمام گرفته بياوريد كه قاتل غلام من اوست . مردم دويدند و مؤذّن دردمند را بشدّت هرچه تمام‌تر گرفته نزد عضد الدّوله آوردند . چون نظر عضد الدّوله بر مؤذّن افتاد از روى غضب به جانب او نگاه كرده با وى خطاب كرد كه : اى مؤذّن ، تو به چه تقريب غلام مرا كشته‌اى ؟ مؤذّن هرچند سوگند ياد كرد كه : ايّها الأمير ، من از اين معامله مطلقا خبر ندارم\r\n\r\n\r\n","description":"","footnote":"\r\n( 1 ) . و سگشان دو دست خويش بر درگاه [ غار 
  ] گشاده بود ؛ ( كهف ، 18 ) .\r\n( 2 ) . بنا به قول استاد زرّين‌كوب بر خلاف روزهاى تندرستى كه غرور فرمانروايى ، گذشتهء پدر و جدّش را از خاطرش برده بود و با نخوت اميرانه خود را « ملك الاملاك غلاب القدر » مىخواند ، در روزهاى بيمارى از بىحاصلى قدرت و سلطنت تأسف مىخورد ؛ - تاريخ مردم ايران ، ص 449 .\r\n","page_name":" 1938 ","page_number":454},
  {"content":"\r\n\r\nعضد الدّوله اصلا به سخن او التفات نكرده فرمود كه او را به زندان بردند . چون مردم از پيش عضد الدّوله برخاستند ، فرمود تا مؤذّن را در خلوت پيش او حاضر ساختند . عضد الدّوله در خلوت مؤذّن را تسلّى داده فرمود كه مىدانم كه تو خبر از غلام من ندارى ، امّا غرض من آن است كه بر حقيقت حال علم اطلاع پيدا كنم ، بنابراين تو را به اهانت تمام در بند كردم . الحال به خانهء خود برو و اوّل كسى كه به پرسيدن تو بيايد و گويد كه : عضد الدّوله تو را گرفته بود براى كشتن غلام آن شخص را گرفته ، به كسان من سپار كه قاتل غلام من آن شخص خواهد بود .\r\nچون مؤذّن به خانهء خود مراجعت نمود آن شخص فى الحال پيش او آمد و گفت : اى مؤذّن ، تو را به تهمت قتل غلام گرفته بودند ، چون خلاص شدى ؟ مؤذّن گفت : به واسطهء آنكه نسبت به من اين حكايت محض تهمت و افترا بود . در اين اثنا ، كسان عضد الدّوله كه همراه مؤذّن كرده بود ، بيرون آمده آن شخص را گرفته پيش عضد الدّوله آوردند . آن شخص بعد از تفتيش و تهديد حقيقت حال را به خدمت عضد الدّوله معروض داشت و عضد الدّوله او را رعايت كرده رخصت فرمود . و از جمله حكاياتى كه از عضد الدّوله منقول است ، آن است كه شخصى مبلغى زر به طريق امانت پيش صرّافى گذاشته بود . بعد از مدّتى وقت احتياج چون آن مبلغ را از صراف طلب داشت صرّاف منكر شد . چون آن شخص گواهى نداشت ، عاجز شده روى به امير عضد الدّوله آورده حقيقت حال خود به عرض او رسانيد . عضد الدّوله فرمود : تو فردا بر در دكّان صرّاف يا نزديك به آن در بازار بنشين و انتظار مرا بكش . چون من به شوكت و عظمت پادشاهى از آنجا گذر خواهم كرد تو بىدهشت برخيز و بر من سلام كن . چون من به تو ملتفت شده پرسش يارانه كنم و بگويم اى فلانى ، تو در اين شهر مىباشى چرا پيش ما نمىآمدى ؟ تو در جواب بگو : كه الحال من مردى فقيرم و خدمهء امير به مرتبهء سلطنت و خلافت رسيده‌اند ، از آن جهت نتوانستم به ملازمت رسيد و من به تو خواهم گفت : كه مرتبهء سلطنت و خلافت مانع از آشنايى ياران سابق نمىباشد ، بلكه موجب معاونت و مظاهرات خواهد بود . به‌هرحال بعد از اين به وثاق من مىآمده باش . و چون من بعد از پرسش از پيش تو درگذرم تو فى الحال برو و امانت خود را از صرّاف بطلب . اگر داد فهو المراد ، و الّا پيش من بيا تا فكرى ديگر كنم .\r\nاتّفاقا ، آن مرد به موجب فرموده عمل نموده در برابر دكّان صرّاف توقّف نموده و عضد الدّوله در وقت مرور به آن شخص ملاطفت يارانه نموده درگذشت . چون صرّاف اين حالت را مشاهده نمود فى الحال خود پيش آن شخص آمد و گفت : امانتى كه به من سپرده بودى چه نشانى دارد ؟ آن مرد نشانى بگفت . صرّاف گفت : راست مىگويى . مرا از خاطر رفته بود . و در ساعت آن زر را بلاقصور بيرون آورده به او داد . و امثال اين تفرّسات از سلاطين روزگار\r\n\r\n","description":"","footnote":"","page_name":" 1939 ","page_number":455},
  {"content":"\r\n\r\nبسيار منقول است « 1 » . و از جمله آثارى كه از عضد الدّوله ، الى يومنا هذا ، باقى مانده است حوضى است كه در قلعهء اصطخر ساخته و او را هفت پايه بود و اگر هزار كس يك سال از آن هرروز از آن آب مىخوردند يك پايه از آن خالى مىشد . و ديگر از آثار عضد الدّوله بندى است كه بر آب كر بار بسته نزديك به شيراز كه الحال آن بند به « بند امير » مشهور است . و مراد از امير امير عضد الدّوله است و اگرچه عوام النّاس آن دياران بند را نسبت به امير المؤمنين على ، عليه السّلام ، مىدهند و از معجزات آن حضرت مىدانند . و الحقّ آن بند عمارتى است كه مثل آن در ربع مسكون جاى ديگر نشان نمىدهند ، چه آبى بدان عظمت و تندى رفتار را بسته و بر بالاى آن رهگذر عامهء خلايق ساخته و چندين آسيا در آنجا تعبيه نموده ، و لهذا در ميان خلايق مشهور است كه امير عضد الدّوله دريايى بر بالاى كوهى و كوهى بر بالاى دريايى ساخته « 2 » . و از عمارات مشهوره يكى دار الشّفاى شيراز است و او نيز آن‌چنان عمارتى است كه زبان از وصف آن به عجز معترف . و در روضة الصّفا مسطور است كه امير عضد الدّوله در آخر عمر بدعتى چند احداث كرد . مثل آنكه در مساحت زمينها چيزى افزود و يخ و انهار را خالصهء خود گردانيد . همچنين آنچه مقررّى بود بر دلّالان اسب مبلغى عظيم بر سران اضافه نمود . و از جمله وقايع اين سال حكومت صمصام الدّولة « 3 » بن عضد الدّوله است . تفصيل اين مجمل آنكه بعد از فوت عضد الدّوله ، صمصام الدوله به جاى او بر سرير حكومت قرار گرفت و برادران خود ، ابو الحسين احمد و ابو طاهر فيروزان شاه ، را خلعت داده به جانب فارس روانه ساخت و ايشان را مبالغهء بسيار نمود كه : بايد پيش از آنكه شرف الدّوله به شيراز درآيد شما به شيراز درآمده باشيد . اتّفاقا ، ايشان هنوز به ارجان نرسيده بودند كه خبر رسيد كه : شرف الدّوله به شيراز درآمده بر آن ولايت استيلا يافته . بنابراين ، ابو الحسين احمد با برادرش ، ابو طاهر فيروزان [ 230 ب 
  ] شاه ، به بغداد مراجعت نمودند .\r\n\r\n\r\n","description":"","footnote":"\r\n( 1 ) . در خصوص حيله‌گريهاى عضد الدّوله و نيز جعالى وى در مورد مخالفينش توسط افرادى مثل على احدب كه به نفع سياست عضد الدّوله جعل خط و سند مىنمود ؛ - مير خواند ، روضة الصّفا ، ج 4 ، ص 152 .\r\n( 2 ) . در خصوص اين بند ؛ - ابن بلخى ، فارسنامه ، ص 152 ؛ فسايى ، فارسنامهء ناصرى ، ج 1 ، ص 223 .\r\n( 3 ) . نام وى ابو كاليجار مرزبان بود ؛ - تاريخ بناكتى ، ص 222 . كاليجار واژهء گيلانى است و مشتق از كلمهء پهلوى « كالنجر » مىباشد كه نظير آن در فارسى امروز كارزار است ؛ - عقد العلى ، ص 68 ، نقل از حاشيه .\r\n","page_name":" 1940 ","page_number":456},
  {"content":"\r\n\r\n\r\nذكر وقايع سال سيصد و شصت و سيّم و شصت و چهارم از رحلت خير البشر\r\nو در سال سيصد و شصت و سيّم از رحلت خير البشر ، عليه و آله التحيّة من الملك الأكبر مؤيّد الدّولة بن ركن الدّوله وفات يافت « 1 » . بعد از فوت او صاحب بن عبّاد ، كه وزير مؤيّد الدّوله بود ، كس به طلب برادرش فخر الدّوله فرستاد . فخر الدّوله در اين وقت در نيشابور مىبود . چون اين خبر به او رسيد در عين ماه رمضان اين سال بسرعت تمام متوجّه رى گشت و آن ولايت موروثى خود را بىمنّت و مشاركت غير در تحت تصرّف خود درآورد و صاحب بن عبّاد را در وزارت كلّ ممالك مستقل گردانيد . و در سال سيصد و شصت و چهار از رحلت خير البشر ، صمصام الدّوله از بغداد جهت فخر الدّوله خلعت خلافت فرستاد ، چه ميانهء ايشان هميشه طريقهء محبّت و دوستى مسلوك مىبود . و در همين سال ، ابو الحسين بن عضد الدّوله در اهواز سكّه و خطبه به نام فخر الدّوله كرد .\r\nو در اين سال ، از كبار محدّثين حافظ ابو الفتح محمّد بن الحسين بن احمد بن الحسين الازدى الموصلى كه در جرح و تعديل رواة مصنّفى عظيم دارد ، وفات يافت . بعضى از متأخرين و معاصرين او او را متهم به وضع حديث مىدانند و مىگويند كه در وقتى كه حافظ « 2 » ابو الفتح مذكور به بغداد آمد از جهت ابن بويه حديثى معنعن تا به پيغمبر ، صلّى اللّه عليه و آله ، رسانيده كه اكثر اوقات جبرئيل بر پيغمبر به صورت امير نازل مىشد و ابن بويه اين را مزخرف قبول كرده او را جايزه‌اى عظيم ارزانى داشت . بنابراين ، در ميانهء محدّثين روايت او را اعتبارى نمىكنند ، و اللّه اعلم بسرائر الامور .\r\n\r\n\r\n","description":"","footnote":"\r\n( 1 ) . بعد از مرگ عضد الدّوله ( 372 ه . ) و مرگ برادرش ابو منصور مؤيّد الدّوله ( شعبان 373 ه . ) دوران انحطاط و تقرقهء آل بويه آغاز شد ، فقط قدرت فخر الدّوله و صاحب بن عباد يك چند ظهور آن را به تأخير انداخت .\r\n( 2 ) . وى حافظ قرآن بود و در حديث ضعيف بود .\r\n","page_name":" 1941 ","page_number":457},
  {"content":"\r\n . \r\n","description":"","footnote":"","page_name":" 1942 ","page_number":458},
  {"content":"\r\n\r\n\r\nذكر وقايع سال سيصد و شصت و پنجم از رحلت خير البشر\r\nو در سال سيصد و شصت و پنجم از رحلت خير البشر ، دو شخص از بزرگان قرامطه كه نام يكى اسحاق بود و ديگرى جعفر « 1 » ، با حشمى انبوه به كوفه درآمدند . مردم از جهت ايشان بسيار متوهّم شدند ، چه ايشان به شجاعت و دلاورى مشهور و معروف بودند ، و لهذا قبل از اين عز الدّولهء بختيار با ايشان در مقام ملايمت و مصالحه درآمدند و چند قريهء واسط به ايشان بازگذاشته بود . چون در اين سال ، ايشان جمعيّت نموده متوجّه كوفه شدند ، صمصام الدّوله لشكرى آراسته به جنگ ايشان فرستاد . بعد از تلاقى فريقين لشكر صمصام الدّوله غالب آمد و قرامطه روى به هزيمت نهاده متفرّق گشتند و شرّ ايشان از مسلمانان مندفع گشت . و از جمله وقايع اين سال آنكه شرف الدّوله « 2 » از فارس قصد اهواز كرد و ابو الحسين از برادر گريخته به فخر الدّوله پيوست و او برادرزادهء خود را تربيت كرده به اصفهان فرستاد . بعد از چند روز ، ابو الحسين اظهار مخالفت فخر الدّوله كرده به متابعت شرف الدّوله درآمد . لشكريانش چون اين معنى از وى فهميدند فى الحال او را گرفته پيش فخر الدّوله بردند . فخر الدّوله او را محبوس ساخته تا زمان فوت فخر الدّوله وى در بند بود و بعد از فوت او به فرمان برادرش ، شرف الدّوله ، از آن حبس رهايى يافت « 3 » . و از جمله وقايع اين سال آنكه اسفار بن شيرويه كه يكى از امراى ديلم بود ، از صمصام الدّوله ترسيده با برادرش بهاء الدّولة بن عضد الدّوله بيعت\r\n\r\n\r\n","description":"","footnote":"\r\n( 1 ) . اين دو جزو هيئت شش نفرى « سادات قرامطه » بودند .\r\n( 2 ) . الكامل ، ( ج 15 ، ص 187 ) ، مجمل فصيحى ، ( ج 2 ، ص 91 ) ، روضة الصّفا ، ( ج 4 ، ص 161 ) ابو الفوارس شيرزيل ؛ العبر ، ( ج 2 ، ص 673 ) . ابو الفوارس شيرذيل ، و در نسخه بدل : شرذيك ؛ فارسنامهء ناصرى ، ( ج 1 ، ص 223 ) ابو الفوارس شيردل .\r\n( 3 ) . ابن أثير از مرگ وى در زندان فخر الدوله ياد مىكند ؛ - الكامل ، ج 15 ، ص 164 .\r\n","page_name":" 1943 ","page_number":459},
  {"content":"\r\n\r\nكرد و طايفه‌اى از لشكريان متابعت او نمودند . صمصام الدّوله در اين واقعه از ماندكار « 1 » كه ميانهء امراى ديلم به شجاعت و دليرى ممتاز و معروف بود ، استمداد خواست . ماندكار التماس صمصام الدّوله را اجابت نموده با اسفار جنگ كرده او را منهزم ساخت و ابو نصر بهاء الدّوله را گرفته پيش برادرش صمصام الدّوله فرستاد و صمصام الدّوله او را حبس نمود « 2 » .\r\n\r\n\r\n","description":"","footnote":"\r\n( 1 ) . الكامل : فولاد زماندار .\r\n( 2 ) . بهاء الدّوله در اين هنگام پانزده سال داشت .\r\n","page_name":" 1944 ","page_number":460},
  {"content":"\r\n\r\n\r\nذكر وقايع سال سيصد و شصت و ششم از رحلت خير البشر\r\nو در سال سيصد و شصت و ششم از رحلت سيّد البشر ، عليه و آله التّحيّة من الملك الأكبر كه سال چهارم بود از امارت صمصام الدّوله بر بغداد ، ميانهء او و برادرش شرف الدّوله جنگ واقع شد و صمصام الدّوله گرفتار گشت و جمعى از امرا به شرف الدّوله گفتند : كه او را يا امارت بايد داد يا بايد كشت . شرف الدّوله به هيچ‌يك از اين دو قول عمل ننموده بنابر مصلحت ملكى او را به جانب شيراز فرستاد تا در يكى از قلاع « 1 » آن ديار محبوس باشد . و در تاريخ ابن أثير جزرى آورده كه سبب ارسال شرف الدّوله را به قلاع فارس آن بود كه بعد از گرفتن او در ميانهء ديلم و اتراك نزاعى واقع شد . ديلميان بر كثرت خود اعتماد نموده از تركان بلكه از شرف الدّوله نيز حساب نمىگرفتند ؛ چه ، ديلم پانزده هزار سوار بودند و اتراك سه هزار سوار . القصّه ، روزى در اصطبل شرف الدّوله ميانهء اتراك و ديلم منازعه به جايى رسيد كه جانبين صفوف آراسته به محاربه مشغول شدند . در اين اثنا ، ديلميان جماعتى را فرستادند كه صمصام الدّوله را از دست موكلان شرف الدّوله انتزاع نموده به ايشان رسانند . اتّفاقا ، پيش از آنكه اين جماعت آنجا برسند شرف الدّوله از حقيقت حال اطلاع يافته در حفظ صمصام الدوله اهتمام تمام نموده و در امداد اتراك نيز سعى بليغ فرمود . در اين محاربه اگرچه اوّلا تركان هزيمت يافتند و ديلميان تعاقب ايشان نمودند ، امّا آخر الأمر جمعى از اتراك كه در كمينگاه منتظر مىبودند ، از عقب ديلميان درآمده قريب سه هزار كس از ايشان را به قتل رسانيدند و باقى ديالمه متفرق شده\r\n\r\n\r\n","description":"","footnote":"\r\n( 1 ) . صمصام الدّوله را در قلعهء « پهن دژ » شيراز محبوس كردند ؛ - ابن بلخى ، فارسنامه ، 166 ؛ فسايى ، فارسنامهء ناصرى ، ج 1 ، ص 224 .\r\n","page_name":" 1945 ","page_number":461},
  {"content":"\r\n\r\nبعضى پيش شرف الدّوله رفتند و بعضى به اطراف و جوانب گريختند . القصّه ، شرف الدّوله مظفّر و منصور به بغداد آمد و خليفه ، الطايع باللّه عباسى ، به استقبال او بيرون آمد و شرف الدّوله در پيش خليفه از اسب پايين آمده زمين ادب ببوسيد . و چون شرف الدّوله ديالمه را به صمصام الدّوله مايل مىيافت ، ناچار او را به قلاع فارس فرستاد و ميانه اتراك و ديالمه مصالحه فرمود و شرف الدّوله در بغداد از جهت جذب قلوب اهل آن ديار با مردم بسيار انعام و احسان مىورزيد ، خصوصا جماعتى را كه صمصام الدّوله مستأصل گردانيده بود تربيت نمود . مثل آنكه شريف محمّد بن عمر كه صمصام الدّوله املاك او را گرفته بود ، تمامى املاك او را بازگردانيد . همچنين تمامى املاك نقيب النقبا ابو احمد [ حسين 
  ] موسوى « 1 » ، پدر علم الهدى ، را باز داد و مردم را از سعايت و سخن‌چينى بسيار منع مىفرمود . و در همين سال مظفّر بن على ، والى ولايت بطيحه ، وفات يافت و به جاى او خواهرزادهء او ، ابو الحسن علىّ بن نصر « 2 » ، به حكومت آن ديار قرار گرفت . و چون اين ابو الحسن در عقل و كياست كمال داشت با مردم در مقام احسان و نيكويى شد ، چنانچه از اطراف و جوانب مردم به آن ولايت رونهادند و اكابر و افاضل عالم در آنجا وطن ساختند و عمارات عالى پرداختند . و چون ابو الحسن با ديالمه در مقام اطاعت و انقياد مىبود ، بهاء الدّوله دختر خود را به او داد و شأن او بسيار زياده گشت تا آنكه القادر باللّه از بغداد گريخته پناه به او برد و ابو الحسن ، القادر باللّه را آنچنان نگاهداشت كه هيچ احدى پناه‌بردهء خود را ، الى يومنا هذا ، آنچنان نگاه نداشته ؛ و القادر باللّه پيش او بود تا آنكه به مرتبهء خلافت رسيد ، چنانچه تفصيل آن عن‌قريب مذكور خواهد شد . ان شاء اللّه تعالى .\r\nو از اكابر منجّمين در اين سال ، ابو الحسين عبد الرّحمن صوفى كه صاحب صور كواكب است ، وفات يافت . اين عبد الرّحمن پيش عضد الدّوله كمال تقرّب داشت و مولدش در رى بود سنهء احدى و تسعين و مأتين « 3 » من الهجره . و در همين سال در شهر موصل زلزله‌اى عظيم واقع ، شد ، چنانچه اكثر عمارات آن شهر خراب شد و خلقى بىشمار در آنجا هلاك گشت . و در همين سال ، منصور بن يوسف ، والى افريقيه ، وزير خود ، عبد اللّه كاتب ، را به قتل رسانيد و به جاى او يوسف بن ابو محمّد را وزير خود ساخت « 4 » . و در اين سال ، در عراق عرب قحطى عظيم واقع شد ، چنانچه اكثر مردم آن ديار از گرسنگى هلاك شدند .\r\n\r\n\r\n","description":"","footnote":"\r\n( 1 ) . وى والد سيّد رضى و سيّد مرتضى بود .\r\n( 2 ) . وى از طرف شرف الدّوله ملقّب به « مهذّب الدّوله » بود .\r\n( 3 ) . سال دويست و نود و يك . - و .\r\n( 4 ) . يوسف بن ابو محمّد قبل از اين والى قفصه بود ؛ - ابن أثير ، الكامل ، ج 15 ، ص 169 .\r\n","page_name":" 1946 ","page_number":462},
  {"content":"\r\n\r\n\r\nذكر وقايع سال سيصد و شصت و هفتم از رحلت خير البشر\r\nو در سال سيصد و شصت و هفتم از رحلت سيّد البشر ، عليه و آله التّحيّة من الملك الاكبر ، در الكامل التّاريخ ابن أثير جزرى مسطور است كه در اين سال شرف الدّوله ، قراتكين جهشيارى را با لشكرى عظيم به جنگ بدر بن حسنويه كه ترك ملازمت شرف الدّوله نموده خدمت عمّش فخر الدّوله اختيار كرده بود و شرف الدّوله از اين جهت بسيار آزرده خاطر مىبود ، فرستاد و قراتكين جهشيارى نيز با شرف الدوله سلوك ناهموارى مىكرد ، بنابراين در اين وقت شرف الدّوله قراتكين را به جنگ بدر بن حسنويه فرستاد . غرض آن بود كه هريك از [ 231 الف 
  ] اين هر دو كه كشته شوند مدعا حاصل خواهد بود . اتّفاقا ، بعد از تلاقى فريقين « 1 » ، اوّلا بدر بن حسنويه هزيمت يافته فرار بر قرار اختيار نمود و قراتكين از روى فراغت خاطر در لشكرگاه او فرود آمده هر يكى از سپاه قراتكين به خيمه‌هاى بدر بن حسنويه قرار گرفتند . بدر از اين معنى خبر يافته فى الحال با جماعتى از اهل جلادت آنچنان غافل بر قراتكين ريخت كه هيچ كس را فرصت گريختن نشد . اكثر مردم او به قتل رسيدند و قراتكين با جماعتى معدود گريخته به بغداد آمد و بدر بر اعمال جبل استيلا يافت و شوكت او زياده شد . قراتكين را بعد از چند روز با وزير ابو منصور مناقشه و مباحثه واقع شد و كار به جايى رسيد كه از جانبين لشكركشى شود ، بنابراين شرف الدّوله ميانهء هر دو مصالحه فرمود . امّا آخر الأمر ، به سعى ابو منصور وزير ، شرف الدّوله ، قراتكين را به قتل رسانيد و طغان حاجب را به جاى او ايالت تركان داد . و از جمله وقايع اين سال يكى آن بود كه منصور بن يوسف ، والى افريقيه ، با\r\n\r\n\r\n","description":"","footnote":"\r\n( 1 ) . در قرميسين يا كرمانشاه كنونى .\r\n","page_name":" 1947 ","page_number":463},
  {"content":"\r\n\r\nلشكرى عظيم متوجّه ولايت كنانه « 1 » شد و حاكم آن ديار ، ابو الفهم ، را به قتل رسانيد . و سبب اين واقعه آن بود كه العزيز باللّه علوى از مصر شخصى را پيش ابو الفهم و پسرش فرستاده ايشان را به اطاعت خود دعوت كرد و غرضش از اطاعت ابو الفهم آن بود كه به قوّت اهل كنانهء افريقيه را از دست منصور بن يوسف انتزاع نمايد . اتّفاقا ، منصور اين معنى را فهميده فى الحال متوجّه كنانه گشت . چون ابو الفهم از توجّه منصور خبر يافت از روى اضطراب تمام كس خود پيش العزيز باللّه علوى فرستاده استغاثه نمود . العزيز باللّه دو كس از مقرّبان خود پيش منصور بن يوسف فرستاد كه ايشان منصور را از عزيمت كنانه بازدارند و از آنجا به‌جانب كنانه رفته ابو الفهم را تسلّى دهند كه : امير المؤمنين العزيز باللّه در باب تقويت شما جدّ تمام دارد . بايد كه به هيچ‌وجه دغدغه به خاطر خود راه ندهند . القصّه ، چون فرستادگان العزيز باللّه پيش منصور بن يوسف رفتند و پيغام العزيز باللّه رسانيدند ، منصور در جواب ايشان بسيار سخنان درشت گفت و ايشان را بقيه ماه شعبان و تمام ماه رمضان پيش خود نگاه داشت و نگذاشت كه به جانب كنانه پيش ابو الفهم روند و در اوّل ماه شوّال با لشكرى آراسته متوجّه كنانه گشت و چون به شهر ميله رسيد اهل آن شهر از روى تضرّع و زارى پيش آمدند . بنابراين ، منصور از سر آن شهر درگذشت و از آنجا متوجّه شهر شصف « 2 » كه دار السلطنهء آن ولايت است ، گشت . چون به حوالى آن شهر رسيد ابو الفهم نيز با لشكرى آراسته از شهر بيرون آمد و بين فريقين كارزار در گرفت . آخر الأمر ، بعد از قتال و جدال مردانه ابو الفهم طاقت مقاومت نياورده روى به گريز نهاد و خلقى بسيار از لشكر وى به قتل رسيد و ابو الفهم با معدودى چند روى به كوهستان آن ولايت آورده در ميانهء احشام متحصّن گشت و منصور در شهر شصف فرودآمده جماعتى را به آن كوهستان به طلب ابو الفهم فرستاد . ابو الفهم راههاى آن كوهستان را مىدانست و افواج منصورى راه را نمىدانستند و از گرفتن ابو الفهم مأيوس شده بازگشتند . بنابراين ، منصور بار ديگر به آن كوهستان كس به طلب او فرستاد و مردم كوهستان را تهديدات نمود . ايشان چون تاب مقاومت منصور نداشتند در جواب فرستادند كه : چون ابو الفهم مهمان ماست در طور مروّت روا نيست كه ما خود او را گرفته به خدمت فرستيم . امّا اگر كسان شما به گرفتن او آيند مانع و مزاحم نيز نخواهيم شد . آخر الأمر ، منصور جماعتى را فرستاد كه ابو الفهم را از آن كوهستان گرفته پيش او آوردند . و منصور فى الحال فرمود تا او را گردن زدند و پوست او را پر كاه كرده به افريقيه فرستاد و بعضى از غلامان منصور در حضور آن دو ايلچى العزيز باللّه گوشت ابو الفهم را خام بخوردند .\r\n\r\n\r\n","description":"","footnote":"\r\n( 1 ) . الكامل : كتامه .\r\n( 2 ) . الكامل : شطيف .\r\n","page_name":" 1948 ","page_number":464},
  {"content":"\r\n\r\nالقصّه ، بعد از اين قضيّه منصور فرستادگان العزيز باللّه علوى را رخصت مراجعت فرمود .\r\nچون ايشان پيش العزيز باللّه آمدند و قضيه را به عرض رسانيدند و گفتند كه : لشكريان منصور گوشت آدميان مىخورند و عادت به آن كرده‌اند . بنابراين ، العزيز باللّه در مقام ملايمت آمده تحف و هداياى لايقه جهت منصور فرستاد . و از جمله وقايع اين سال يكى آن است كه بادكرد را باز طمع بلاد موصل به حركت درآمد . سببش آن بود كه سعد حاجب كه از جانب شرف الدّوله والى ديار موصل بود ، در اين وقت وفات يافت و شرف الدّوله به جاى او ابو نصر خراسانى را به حكومت آن ولايت فرستاد . چون ابو نصر تازه به آن ولايت درآمده بود و تهيّهء سپاه و لشكر نكرده بادكرد وقت را غنيمت دانسته متوجّه دفع ابو نصر گشت . ابو نصر نيز جمعيّت نموده به حرب او بيرون آمد . مدّت دو سال با يكديگر به حرب مشغول بودند تا آنكه خبر فوت شرف الدّوله رسيد و ابو نصر به مجرّد شنيدن آن خبر دست از جنگ بازداشته روى به شهر موصل نهاده درصدد ضبط و استحكام شهر شد . بادكرد با جماعت خود در صحرا توقّف نموده در اين اثنا ، ابراهيم و ابو الحسين ، پسران ناصر الدّوله حمدان ، فرصت غنيمت دانسته متوجّه موصل شده ملك موروثى آبا و اجداد خود را متصرّف شدند . تفصيل احوال ايشان عن‌قريب مذكور خواهد شد . ان شاء اللّه تعالى . و در تاريخ ابن كثير شامى مسطور است كه در اين سال ميانهء خليفه ، الطايع باللّه عباسى ، و شرف الدّوله بويه تجديد بيعت شد و با يكديگر سوگند خوردند و خليفه ، الطايع باللّه ، در ماه ربيع الاوّل اين سال در وقتى كه شرف الدّوله در كشتى سوار شده ، به ديدن خليفه رفت خلعتى فاخر با طوق طلا و دو سوار و دو علم به شرف الدّوله ارزانى داشت و او را بر جميع ممالك اسلام حاكم گردانيد . شرف الدّوله از پيش خليفه برخاسته به ديدن خواهر خود كه [ در 
  ] حرم الطايع باللّه بود ، رفت و تا نماز عصر در آنجا توقّف نمود ، بنابراين لشكر ديالمه در بيرون در جنبش آمدند . شرف الدّوله از اين معنى خبر يافته فى الحال از حرم بيرون آمده متوجّه وثاق خود شد . و از جمله وقايع اين سال ولادت ابو على الحسن بن فخر الدّوله بود . و در اين سال ، صاحب بن عبّاد با لشكرى عظيم متوجّه بلاد طبرستان شده متقلّبان آن ديار را مستأصل گردانيده بسى از قلاع آن ولايت را فتح نموده سيّما قلعهء قريم « 1 » و عاد . و در اين سال ، امير منصور بن لوريكنج ، والى قزوين ، با فخر الدّوله در مقام تمرّد و عصيان شده اظهار مخالفت نمود و فخر الدّوله او را به لطايف الحيل و احسان بسيار باز در مقام اطاعت و انقياد درآورده از دغدغهء آن فارغ گشت . و در رمضان اين سال در موصل ميانهء ديلم و عامهء خلايق آن شهر فتنه‌اى عظيم واقع شده و بعد از محاربات و منازعات بسيار ، آخر مهمّ ايشان به صلح انجاميد .\r\n\r\n\r\n","description":"","footnote":"\r\n( 1 ) . متن : مريم .\r\n","page_name":" 1949 ","page_number":465},
  {"content":"\r\n . \r\n","description":"","footnote":"","page_name":" 1950 ","page_number":466},
  {"content":"\r\n\r\n\r\nذكر وقايع سال سيصد و شصت و هشتم از رحلت خير البشر\r\nاز جمله وقايع اين سال آنكه شرف الدّوله شكر خادم را كه از مقرّبان پدرش امير عضد الدّوله بود و در جميع مهمّات امير عضد الدّوله به مشورت او عمل مىنمود ، گرفته و در بند كرد . سبب گرفتن وى آن بود كه شرف الدّوله در ايّام حيات پدرش از وى آزار بسيار داشت . از جمله امورى كه شرف الدّوله از وى در خاطر داشت آن بود كه او امير عضد الدّوله را باعث آن شد كه شرف الدّوله را به كرمان فرستاد و صمصام الدّوله را وليعهد گردانيد . القصّه ، چون شرف الدّوله بر سرير حكومت قرار گرفت شكر از ترس او پنهان شد . شرف الدّوله مدّتى مديد در طلب او داد مبالغه مىداد ، امّا به هيچ‌وجه او را به دست نتوانست آورد ؛ چراكه ، شكر خادم به زىّ فقرا درآمده با يك جاريهء حبشيّه كه خدمت او مىكرد ، در گوشه‌اى مىبود . آخر الأمر ، آن كنيزك بنابر آزارى كه از شكر خادم به او رسيده بود « 1 » به در خانهء شرف الدّوله درآمده خبر كرد كه شكر خادم در فلان موضع پنهان است . چون او را پيش شرف الدّوله آوردند حكم به قتل او فرمود . امّا نحرير خادم در مقام شفاعت او درآمده او را خلاص ساخت و بعد از مدّتى رخصت حجّ يافته به زيارت بيت اللّه الحرام رفت و از آنجا به مصر رفت و در آنجا اعتبار تمام يافت ؛ چنانچه عن‌قريب تفصيل او مفصّلا مذكور خواهد شد . ان شاء اللّه تعالى . و از جمله وقايع اين سال آنكه بكجور والى دمشق به واسطهء ظلم بسيار از ايالت آن ديار به سعى وزير يعقوب بن كلس معزول شد . تفصيل اين مجمل آنكه چون بكجور ظلمش در ولايت دمشق از\r\n\r\n\r\n","description":"","footnote":"\r\n( 1 ) . علّت آزار اين بود كه گويا كنيز دل در گرو عشق ديگرى داشت . بنا به نوشتهء ابن أثير : « غذا و غيره از منزل شكر برمىداشت و آنجا كه مىخواست مىبرد . شكر احساس كار كنيزك نمود و تحمّل آن نتوانست كرد و او را كتك زد . » ؛ - ترجمهء الكامل ، ج 15 ، ص 174 .\r\n","page_name":" 1951 ","page_number":467},
  {"content":"\r\n\r\nحدّ گذشت يعقوب بن كلس وزير احوال او را بتمامه به عرض العزيز باللّه علوى رسانيد . العزيز باللّه بعد از اطلاع بر احوال او منير خادم را با لشكرى عظيم به جنگ او فرستاد . بكجور نيز اعراب را جمع نموده از دمشق به قصد جنگ منير خادم بيرون آمده اتّفاقا ، بعد از تلاقى [ 231 ب 
  ] فريقين ، بكجور طاقت مقاومت نياورده روى به هزيمت نهاد و خلقى بسيار از متابعان او به قتل رسيدند و بكجور به جانب شهر رقّه رفت و بر آن شهر استيلا يافت و منير خادم در دمشق قرار گرفت . باقى احوال بكجور در سنوات خود عن‌قريب مذكور خواهد شد ان شاء اللّه تعالى . و از وقايع اين سال آنكه مردى كه مشهور به « اصفر » بود از بنى منتفق لشكرى بسيار جمع آورده متوجّه حرب قرامطه شد . قبل از اين ميانهء اين شخص و قرامطه جنگهاى بسيار شده بود و مقدّم قرامطه به دست او به قتل رسيده بود . القصّه ، در اين سال اصفر با استعداد تمام متوجّه شهر لاحسا « 1 » كه مقرّ قرامطه بود ، گشت . چون در آن شهر كارى نتوانست كرد به جانب قطيف رفت و از آن شهر اسباب و غنايم بسيار به دست آورده به صوب بصره مراجعت نمود . و در اوّل محرّم [ اين سال 
  ] صاحب بن عبّاد در شهر جرجان به اسم فخر الدّوله زرى مسكوك ساخت كه وزن هريكى از آنها هزار مثقال طلا بود و در يك طرف آن دنانير هفت بيت عربى « 2 » نوشته بودند و در جانب ديگر سورهء   قُلْ هُوَ اللَّهُ أَحَدٌ   و القاب خليفه ، الطايع باللّه ، با القاب فخر الدّوله و اسم شهر جرجان نقش كرده بودند .\r\nو از جملهء وقايع اين سال آنكه نصر بن حسن فيروزان در دامغان بر فخر الدّوله خروج كرد و فخر الدّوله ، احمد بن سعيد خراسانى را با لشكرى عظيم از رى به دفع او نامزد فرمود . چون احمد بن سعيد از رى بيرون آمده متوجّه دامغان گشت ، نصر بن حسن ايلچى [ اى 
  ] نزد فخر الدّوله فرستاده عذرخواهى نموده و در مقام اطاعت و انقياد درآمده و فخر الدوله نيز عذر او را پذيرفته از سر گناه او درگذشت . و در اين سال در بصره وبايى عظيم واقع شد ، چنانچه\r\n\r\n\r\n","description":"","footnote":"\r\n( 1 ) . لاحسا : صحيح آن لحسا ، الحسا ، حسا است كه همان شهر هجر است .\r\n( 2 ) . ابن أثير رقم ابيات را هفت ذكر كرده :\r\n و احمر يحكى الشمس شكلا و صورة * فاوصافه مشتقّة من صفاته\r\nفان قيل دينار فقد صدّق إسمه * و إن قيل ألف كان بعض سماته\r\nبديع و لم يطبع على الدّهر مثله * و لا ضربت اضرابه لسراته\r\nفقد ابرزته دولة فلكيّة * اقام بها الاقبال صدر قناته\r\nو صار إلى شاهنشاه إنتسابه * على أنّه مستصغر لعفاته\r\nيخبر أن يبقى سنين كوزنه * لتستبشر الدّنيا به طول حياته\r\nتانّق فيه عبده و ابن عبده * و غرّس أياديه و كافى كفاته \r\nمقصود از « دولت فلكيّه » فخر الدّوله است كه « فلك الامّه » لقب داشت و مراد از « كافى كفاة » صاحب بن عبّاد است كه لقبش « كافى اكفاة » بود . در خصوص اين اقدام صاحب بن عباد ؛ - ظهير الدّين ، تاريخ طبرستان و رويان و مازندران ، ص 109 ؛ ابن اسفنديار ، تاريخ طبرستان ، ج 1 ، ص 183 .\r\n","page_name":" 1952 ","page_number":468},
  {"content":"\r\n\r\nاكثر مردم آن ديار از كثرت حرارت هلاك شدند . و پسر فخر الدّوله ، ابو على ، نيز در اين سال وفات يافت « 1 » . و در ماه شعبان اين سال در وقت عصر در شهر فم الصلح آنچنان بادى پيدا شد كه نصف مسجد جامع آن شهر بيفتاد و خلقى انبوه در زير آن به هلاكت رسيدند و اكثر كشتيها در اين سال به واسطهء طوفان غرق شدند .\r\n\r\n\r\n","description":"","footnote":"\r\n( 1 ) . در رجب سال سيصد و هفتاد و هشت هجرى .\r\n","page_name":" 1953 ","page_number":469},
  {"content":"\r\n . \r\n","description":"","footnote":"","page_name":" 1954 ","page_number":470},
  {"content":"\r\n\r\n\r\nذكر وقايع سال سيصد و شصت و نهم از رحلت خير البشر\r\nاز جمله وقايع اين سال آنكه صمصام الدّوله را ميل كشيدند « 1 » . و تفصيل اين قضيّه آنكه هميشه نحرير خادم ، شرف الدّوله را به قتل صمصام الدّوله اشاره مىكرد و شرف الدّوله گوش به سخن او نمىنمود تا آنكه در اين وقت شرف الدّوله بيمار شد و نحرير خادم به عرض او رسانيد كه :\r\nاگر صمصام الدّوله را نمىكشى دولت از خاندان ديالمه بيرون مىرود و در اين باب سخنان بسيار گفت . آخر قرار بر آن داد كه اگر نكشند چشم او را ميل بايد كشيد ، و شرف الدّوله به اين معنى راضى شده محمّد شيرازى را فرستاد كه صمصام الدّوله را در قلعه‌اى كه در آنجا محبوس است ، رفته ميل كشد .\r\nاتّفاقا ، قبل از آنكه محمّد فراش به آن قلعه رسد شرف الدّوله فوت كرد و محمّد فراش از فوت او خبر يافته به قلعه رفت و با ابو القاسم العلا كه ناظر و حافظ آن قلعه بود ، مشورت نمود .\r\nابو القاسم مجدّ شد كه البتّه پيش از آنكه فوت شرف الدّوله شهرت پيدا كند صمصام الدّوله را ميل بايد كشيد تا سلطنت بر فرزندان شرف الدّوله قرار گيرد . بنابراين ، محمّد فراش بعد از موت شرف الدّوله ، صمصام الدّوله را ميل كشيد ، چنانچه صمصام الدّوله بعد از فوت او حكم او را جارى ساخت و در حين اشتداد مرض شرف الدّوله پسر خود ، ابو على ، را با خزاين و لشكر بسيار به جانب فارس فرستاد و به التماس امرا بهاء الدّوله را قائم‌مقام خود گردانيد . و چون شرف الدّوله در مستهل ماه جمادى الآخر اين سال در سن بيست و هشت سال و پنج ماه بعد از\r\n\r\n\r\n","description":"","footnote":"\r\n( 1 ) . مستوفى نام قلعه‌اى كه صمصام الدّوله در آن از دو چشم نابينا گشت « كيوسان » ضبط كرده است ؛ - تاريخ گزيده ، ص 422 .\r\n","page_name":" 1955 ","page_number":471},
  {"content":"\r\n\r\nآنكه دو سال و هشت ماه به حكومت عراق گذرانيده بود به علّت استسقا درگذشت ، بهاء الدّوله « 1 » [ به 
  ] قائم‌مقام [ ى 
  ] او بنشست و خليفه ، الطايع باللّه عباسى ، به عزاپرسى بهاء الدّوله آمد « 2 » . بهاء الدّوله در پيش او زمين ادب ببوسيد و خليفه از كشتى فرود آمده بهاء الدّوله را خلعت پادشاهانه پوشانده از عزا بيرون آورد و بهاء الدّوله ابو منصور بن صالحان را كه وزير پدرش بود ، به وزارت مقرّر گردانيد . و امّا احوال ابو على بن شرف الدّوله كه در حين اشتداد مرض با خزاين و والده به جانب فارس مقرّر شده بود ، به آن قرار گرفت كه چون به بصره رسيد خبر فوت شرف بهاء الدّوله به او رسيد ، بنابراين ابو على جميع خزاين را با عورات از راه دريا به ارجانه « 3 » فرستاده خود نيز از راه خشكى بسرعت تمام متوجّه ارجانه شد و بعد از وصول او به ارجانه جميع تركان كه در ارجانه بودند ، به اتّفاق ابو القاسم العلا بن الحسن كه والى آن ديار بود ، به خدمت ابو على آمده در مقام اطاعت و انقياد درآمد و ابو على از ارجانه با لشكرى مستعد متوجّه شيراز شد . امّا جماعتى كثير از ديالمه اتّفاق نموده صمصام الدّوله را از قلعه بيرون آورده درصدد آن شدند كه ابو على بن شرف الدّوله را گرفته به صمصام الدّوله سپارند .\r\nاتّفاقا ، ابو على قبل از آنكه ديالمه او را دستگير نمايند خود را از ميان ايشان بيرون انداخت [ و 
  ] به اتراك ملحقّ گشت ، بنابراين ميانهء تركان و ديلميان مدّتى مديد محاربات بسيار واقع شد .\r\nآخر الأمر ، ابو على به اتّفاق تركان متوجّه شهر فسا گشت و از آنجا غنايم بسيار به دست آورده و هركه از ديالمه در آن شهر بود همه را به قتل رسانيد و اسب و سلاح ايشان را گرفته به جانب ارجانه مراجعت نمود . اتراك ابو على را به ارجانه رسانيده باز به جانب شيراز مراجعت نمودند و با صمصام الدّوله و ديالمه جنگهاى عظيم كردند و شهر شيراز را نهب و غارت نموده باز به ارجانه رفتند . و در اين وقت بهاء الدّوله از بغداد رسولى پيش برادر خود ، ابو على ، فرستاده ظاهرا او را استمالت بسيار نمود ، چنانچه بهاء الدّوله از جانب ابو على مطمئن خاطر گشت ، امّا بهاء الدّوله در باطن با برادر خود نفاق ورزيده جميع تركان او را به مال و مناصب ارجمند فريب داده فرمود كه نوعى كنند كه ابو على را به بغداد دارند . بنابراين ، تركان مرغّبات بسيار گفته ابو على را به بغداد آوردند . و چون ابو على به بغداد رسيد بهاء الدّوله با او اوّلا در مقام عزّت و حرمت پيش آمد ، امّا آخر الأمر ، بعد از چند روز او را گرفته به قتل رسانيد و بعد از قتل\r\n\r\n\r\n","description":"","footnote":"\r\n( 1 ) . وى ابو نصر پيروز بن عضد الدّوله است . ابن خلدون معتقد است كه شرف الدّوله تا لحظهء مرگ هيچ‌كس را به عنوان وليعهدى انتخاب نكرد و تنها از برادرش ، بهاء الدّوله ، خواست كه تا زنده است كارهاى ملك را زير نظر بگيرد . چون بمرد ، بهاء الدّوله خود را جانشين او خواند ؛ - العبر ، ج 2 ، ص 673 .\r\n( 2 ) . الطايع باللّه در محلّى به نام زنزب به عزاپرسى بهاء الدّوله رسيد .\r\n( 3 ) . ارجانه : يا ارجان ، كه بهبهان كنونى است .\r\n","page_name":" 1956 ","page_number":472},
  {"content":"\r\n\r\nابو على از روى فراغت خاطر به عزم تسخير ولايت اهواز بيرون شده آن ولايت را به تصرّف خود درآورد . و از جمله وقايع اين سال آنكه در بغداد ميانهء ديالمه و اتراك دوازده روز محاربه و مجادله قائم بود ؛ به نوعى كه هرچند بهاء الدّوله درصدد اطفاى نايرهء آن جنگ مىشد ميسّر نمىشد . آخر الأمر ، بهاء الدّوله از قبل تركان درآمده خلقى بسيار از ديالمه را به قتل رسانيد ، تا آنكه به صلح راضى شدند و اين فتنه تسكين يافت . و از جمله وقايع اين سال آنكه فخر الدّوله از رى متوجّه عراق عرب گشت . سبب آن اين بود كه صاحب بن عبّاد هميشه به هوس حكومت بغداد فخر الدّوله را ترغيب گرفتن بغداد مىنمود و در اين باب مبالغه از حدّ مىگذرانيد و هرچند فخر الدوله مىگفت كه : گرفتن بغداد امرى مشكل است ، صاحب بن عبّاد آن را در نظر او سهل مىنمود و مىگفت : اقبال و سعادت تو به اندك توجّه ده برابر بغداد ولايت مىتواند گرفت . تا آنكه در اين وقت كه شرف الدّوله وفات يافت ، صاحب عبّاد مجدّ شده فخر الدّوله را از رى به جانب همدان برد . چون فخر الدّوله به همدان رسيد ، بدر بن حسنويه با جمعى ديگر از امرا به او ملحقّ شدند و مصلحت چنان ديدند كه صاحب عبّاد با بدر بن حسنويه از راه راست متوجّه عراق عرب شود و فخر الدّوله از جانب خوزستان عنان عزيمت آن صوب نمايد . چون فخر الدّوله راه خوزستان پيش گرفت جمعى از امرا كه با صاحب [ بن 
  ] عبّاد ضدّيت داشتند ، او را پشيمان ساختند و قرار به آن دادند كه اوّلا ولايت اهواز را مسخّر بايد ساخت و بعد از آن متوجّه بغداد بايد شد . بنابراين ، فخر الدّوله عنان عزيمت به صوب اهواز منعطف داشته فى الحال آن ولايت را در تحت تصرّف خود درآورد .\r\nعمّال بهاء الدّوله فرار نموده روى به بغداد نهادند و صاحب بن عبّاد چون خبر يافت كه آنچه او قرار داده بود خلاف او ظاهر شد ، او نيز بازگشته متوجّه ملازمت فخر الدّوله شد . و فخر الدّوله بعد از گرفتن اهواز غرور پيدا كرده با لشكر سلوك ناخوش پيش گرفت و مرسومات ايشان را كم كرد ، بنابراين سپاهى با او در مقام نفاق شدند . در اين اثنا ، بهاء الدّوله از بغداد لشكرى عظيم به دفع او فرستاد و چون لشكر بهاء الدّوله به اهواز رسيد در برابر فخر الدّوله فرودآمد . اتّفاقا ، [ 232 الف 
  ] در آن وقت آب دجله زيادتى پيدا كرده به حيثيتى كه آب به بازارهاى اهواز درآمد و لشكريان فخر الدّوله آن را از جانب مردم بهاء الدّوله خيال كرده همه روى به گريز نهادند . فخر الدّوله متحيّر بماند . و در اين وقت هرچند كه صاحب بن عبّاد گفت : خزانه بايد صرف كرد تا من مردم بهاء الدّوله را پيش تو حاضر گردانم و در سال آينده اضعاف مضاعف آنچه در اين مصلحت صرف شده باشد حاصل مىكنم فخر الدّوله قبول نكرد و با اندك جماعتى به جانب رى مراجعت نمود و مردم بهاء الدّوله باز اهواز را از روى استقلال و استيلا متصرّف شد و فخر الدّوله به واسطهء بخل و پست‌همّتى منكوب و مخذول بازگشت ؛ و لهذا\r\n\r\n","description":"","footnote":"","page_name":" 1957 ","page_number":473},
  {"content":"\r\n\r\nحكما گفته‌اند كه : از سلاطين هركه را همّت بيشتر است تقدّم شوكت از ديگران بيشتر است .\r\nنقل است كه در آن ايام كه اسكندر ذى القرنين خواست كه رايت جهانگيرى از سرحد روم به عزيمت تسخير ممالك عرب و عجم پردازد و ركاب همايون را جهت ضبط برّ و بحر عالم حركت دهد ، بغايت انديشه‌ناك و ملول خاطر بود . ارسطو چون نشان ملامت و اندوه در ناصيهء حال و جبههء اقبال او ظاهر ديد ، گفت : اى پادشاه جهان ، اسباب دولت مهيّا و آماده و حشم و لشكر در موقف بندگى و فرمانبردارى ايستاده ؛ خزانه معمور ، مملكت موفور ، عروس بخت به صفت استدامت آراسته ، نهال دولت به شرف استقامت پيراسته . باوجود اين حال توزّع ضمير انور و تفرّق خاطر ازهر را سبب چيست ؟ اسكندر گفت : اى حكيم ، هرچند تأمّل مىكنم عرصهء جهان را بغايت محقّر مىيابم و ساحت ممالك هفت اقليم را بىنهايت مختصر مىبينم .\r\nشرم مىدارم كه از براى اين مقدار ملك سوار شوم و توجّه به تصرّف و تسخير آن نمايم .\r\n كراى آن نكند كه طول و عرض هفت اقليم * كه من به نيّت تسخير آن سوار شوم \r\nارسطو فرمود : چون شكّ نيست كه ايالت و حكومت اين پايه از جهان نه لايق همّت بلند و نه درخور تهمت ارجمند تو است ، پس بهتر آنكه عرصهء مملكت ابدى را كه عبارت از نشأه آخرت است ، با اين ضمّ كنى تا همچنانكه به ضرب تيغ جهانسوز ساحت سراى فانى را در قيد ضبط و ربط آورده باشى ، به بركت عدل عالم‌افروز ملك سعادت باقى را هم در قبضهء استحقاق درآرى تا اين نقصان به بركت آن كمال تلاقى پذيرد و اين اندك به زيب آن بسيار رونق گيرد . و اسكندر به اين سخن تسلّى يافته بر حكيم آفرين فراوان گفت .\r\nالقصّه ، چون فخر الدّوله به واسطهء آن دون‌همّتى كمال پستى دريافت بر ناشنيدن سخن صاحب عبّاد كه از عقلاى وزرا بود ، ندامت بسيار كشيد ، امّا سودى نداشت . امّا صاحب بن عبّاد آنچنان وزيرى دانا و بيداربخت بود كه به صحّت رسيده ، در ايّامى كه فخر الدّوله در شيراز مىبود سه روز صاحب بن عبّاد به ملازمت او نيامد . صبح روز چهارم چون به خدمت فخر الدّوله رسيد از وى پرسيد : سبب تخلّف سه‌روزه چه بود ؟ صاحب بن عبّاد گفت : پريروز منهى [ ى 
  ] از طرف ختا « 1 » آمده تقرير نمود كه پادشاه ختا در وقتى كه به فراشخانه مىرفت با يكى از اركان دولت به مشاوره سخنى گفت . سه روز است كه در انديشهء آنم كه چه گفته باشد ، و تفحّص لشكر مىكردم و دفع تعرّض او را چاره مىجستم . امروز صباح قاصدى ديگر رسيده كه او تهيّهء لشكر مىكرد و به يكى از اطراف مملكت مىفرستاد . خاطره جمع كردم و به ملازمت آمدم .\r\n\r\n\r\n","description":"","footnote":"\r\n( 1 ) . متن : خطا . - و .\r\n","page_name":" 1958 ","page_number":474},
  {"content":"\r\n\r\nغرض از اين حكايت آنكه وزراى كافى كفايت و امراى با حمايت را بايد كه در تفحّص احوال سلاطين تا اين غايت باشند با وجود آنكه ختا كجاست و شيراز كجا . پس سلاطين عالىمقدار را واجب است كه از براى صلاح ملك پيوسته منهّيان و جاسوسان برگمارند تا از جوانب و اطراف خبر مىرسانيده باشند تا از هرگوشه‌اى كه فتنه سرزند پيشتر تدارك آن نموده شود .\r\nو در كتاب تدبير السّلاطين مسطور است كه يكى از امورى كه سلاطين را رعايت آن اهمّ مهمّات است آن است كه پيوسته لشكر خود را آماده دارند و از لشكر خود باخبر باشند و ايشان را براى حرب اعدا مهيّا و آماده داشته باشند ، چه عالم محل حوادث است و كسى نداند كه حادثه از كدام طرف و به چه وقت ظاهر خواهد شد . ديگر ، بايد كه خزانهء پادشاهان معمور باشد تا به وقت ضرورت متحيّر فرو نمانند ، چه جمعيّت لشكر به مال ميسّر گردد و حفظ اطراف ممالك به مردان دلير ؛ كه لا ملك إلّا بالرّجال ، و لا رجال إلّا بالمال يعنى : تسخير ملك ميسّر نمىشود الّا به مردان شجاع و مردان دلير منقاد و مطيع كسى نمىشوند الّا به مال : پس جمع مال از براى حفظ مملكت ضرورى است .\r\nنقل است كه يكى از سلاطين با اميرى از امراى خود مشورت كرد كه من در قصّهء مال و لشكر متحيّرم . اگر مال جمع كنم لشكر پريشان مىگردد ، و اگر لشكر را آراسته كنم مال در دست نمىماند . امير گفت : جمع مال بايد كرد . پادشاه گفت : لشكريان پريشان و متفرّق مىشوند . امير در جواب گفت : اگر حال بروند وقتى كه به ايشان محتاج شوى و مال بر ايشان صرف كنى بازآيند . پادشاه گفت : بر صحّت اين دعوى هيچ دليلى دارى ؟ آن امير گفت : آرى دليل دارم ، كه در اين خانه الحال هيچ مگس نيست ، بفرماى تا ظرفى از عسل حاضر سازند .\r\nچون عسل حاضر شد چندين مگس پيدا شود كه از شماره بيرون بود . آن امير گفت : اينك نمودار شد آنچه گفتم . پادشاه او را آفرين گفته رخصت داد و اميرى ديگر را طلب داشته همين سؤال از وى پرسيد . آن مرد در جواب گفت : لشكر بايد تربيت نمود و ايشان را از خود نبايد رمانيد ؛ چراكه ، شايد در وقت جنگ جمع نشوند . پادشاه گفت : بر اين معنى دليلى و شاهدى دارى ؟ امير گفت : شاهد خود را امشب به تو مىنمايم . چون شب شد فرمود تا ظرفى پر از عسل كردند و حاضر ساختند . امّا يك مگس پيدا نشد . گفت از اينجا ظاهر شد كه دلها از كسى كه متفرّق شد و در تاريكى نفرت افتاد ، هرچند مال بر ايشان جلوه دهد پيرامون آن كس نمىگردد . الحمد للّه و المنّه كه حضرت خلافت‌پناه ظلّ اللّهى اكبر شاه غازى « 1 » اين دو امر را كه\r\n\r\n\r\n","description":"","footnote":"\r\n( 1 ) . مراد ، جلال الدّين اكبر شاه گوركانى سوّمين پادشاه از سلسلهء گوركانيان هند است كه كتاب حاضر به فرمان وى تأليف شده است .\r\n","page_name":" 1959 ","page_number":475},
  {"content":"\r\n\r\nسلاطين عالىمقدار از آن به عجز معترف بودند ، به نوعى جمع نمود كه ما فوق آن متصور نيست ؛ چراكه ، خزانهء آن حضرت معمور و سپاهش با عيش و سرور ، و لهذا اعداى دولت ابد پيوند آن حضرت در جميع اطراف و اكناف عالم مخذول و مقهور . و از جمله وقايع اين سال آنكه القادر باللّه از خوف الطايع باللّه گريخته به ولايت بطيحه نزد مهذّب الدّوله « 1 » رفت و مهذّب الدّوله او را اعزاز و اكرام تمام نموده آنچنان حمايت كرد كه هرچند الطايع باللّه درخواست نمود ، قبول نكرد « 2 » ، تا آنكه به مرتبهء خلافت رسيد ؛ چنانچه عن‌قريب احوال و مفصّلا مذكور خواهد شد . ان شاء اللّه تعالى . و از جمله وقايع اين سال آنكه ابو طاهر ابراهيم و ابو عبد اللّه الحسين ، پسران ناصر الدّولة بن حمدان ، ولايت موصل را متصّرف شدند . تفصيل اين مجمل آنكه هردو در اين سال در بغداد در ملازمت شرف الدّوله بودند و چون شرف الدّوله فوت شد و بهاء الدّوله پسرش قائم‌مقام او گشت ايشان از بهاء الدّوله رخصت موصل خواسته و متوجّه آن جانب گشتند . چون به حوالى موصل رسيدند ، بهاء الدّوله دانست كه رخصت ايشان مصلحت نبود . ناچار كس به طلب ايشان فرستاد و به حواشان « 3 » كه از قبل شرف الدّوله والى موصل بود ، نوشت كه : « پسران ناصر الدّوله را به موصل نگذارد و به جانب بغداد روانه كند . » چون اين خبر به ايشان رسيد در خفيه به مردم موصل كس فرستاده از ايشان امداد خواستند .\r\nمردم موصل اتّفاق نموده تمامى ديالمه را با حواشان كه در موصل مىبودند ، به ضرب تيغ بيرون كردند و اموال ايشان را غارت نمودند و پسران ناصر الدّوله را به موصل درآوردند .\r\nخلقى بسيار از ديالمه در اين معركه به قتل رسيد و ملك موروثى بنى حمدان بر ايشان قرار گرفت . و از جمله وقايع اين سال آنكه در كنانهء مغرب ابو الفرج نام شخصى مجهول كه اصل و نسب او معلوم نبود و دعوى آن مىكرد كه « از اولاد قائم علوىام » ، خروج كرد و از اعراب خلقى انبوه بر وى جمع شده ، و او خطبه و سكّه به نام خود كرد و تسخير افريقيه را كه اعظم بلاد مغرب است ، وجههء همّت خود ساخته روانهء آن صوب گشت . منصور بن ابو يوسف ، كه والى آن بلاد بود ، به دفع آن قيام نمود و ميانهء ايشان محاربات بسيار واقع شد . آخر الأمر ، ابو الفرج گريخته به غارى رفت و از غلامان خودش دو غلام اتّفاق نموده او را گرفته پيش منصور آوردند . منصور او را به اقبح وجوه به قتل رسانيد و ولايت كنانه تمامى مسخّر\r\n\r\n\r\n","description":"","footnote":"\r\n( 1 ) . وى ابو الحسن علىّ بن نصر است كه در سال سيصد و سى و پنج هجرى متولّد شد ، و در چهار صد و هشت هجرى از دنيا رفته است . زركلى در كتاب خود اخبار وى را آورده است ؛ - الأعلام ، ج 5 ، ص 181 .\r\n( 2 ) . ابن أثير علّت خوف و فرار القادر باللّه را مربوط به توطئه‌اى مىداند كه خواهرش عليه او چيد و در زمان بيمارى الطايع به وى گفت كه هنگامى كه تو مريض بودى القادر تلاش در طلب خلافت مىكرد ؛ - الكامل ، ج 15 ، ص 183 .\r\nنيز ؛ - ابن خلدون ، العبر ، ج 2 ، ص 674 .\r\n( 3 ) . الكامل : خواشاذه ؛ العبر : خواشاذه .\r\n","page_name":" 1960 ","page_number":476},
  {"content":"\r\n\r\n[ 232 ب 
  ] منصور گشت . منصور مظفّر به جانب مدينه اشتر مراجعت نمود و در آنجا ابو سعيد خردون « 1 » كه مدّت مديد پدر او حاكم سجلماسه « 2 » بود ، به خدمت منصور رسيده اعزاز و اكرام يافت ، تا آنكه آخر الأمر ، منصور دختر ابو سعيد را جهت پسر خود گرفت . منقول است كه روزى منصور مبلغى عظيم از نقد و جنس به ابو سعيد بن خردون انعام فرمود و از وى پرسيد :\r\nاز من پرهمّت‌تر كسى ديده‌اى ؟ ابو سعيد در جواب گفت : ايّها الامير ، همّت من بيش از همّت تو است . گفت : چون ؟ گفت : به واسطهء آنكه تو زر به من انعام مىفرمايى و من جان فداى تو مىكنم . منصور بر وى آفرين گفت و ايالت طبنه را به وى ارزانى داشت .\r\nو از جمله وقايع اين سال آنكه از صعيد مصر شخصى بر العزيز باللّه علوى خروج كرد و خلقى بسيار بر وى جمع شدند و بعد از يك ماه بر دست العزيز باللّه به قتل رسيد . و در اين سال عساكر العزيز باللّه ولايت حلب و حرّان و رقّه و رحبه و انطاكيه را مسخّر ساختند و از زمان فوت كافور اخشيدى تا اين سال راه حجّ از ترس قرامطه منقطع شده و به سعى العزيز باللّه علوى اغتشاش آن را بالكلّيه بر طرف شد و وى هرساله جامه‌هاى نفيس از براى پوشش كعبه فرستادى . و از جمله وقايع اين سال آنكه ابو البها « 3 » ، عمّ منصور بن يوسف صاحب افريقيه در مدينهء تاهرت ، بر وى خروج كرد . منصور چون بر حقيقت حال اطلاع يافت فى الحال با لشكرى متوجّه دفع او شد . ابو البها چون از توجّه منصور خبر يافت شهر تاهرت را گذاشته با اهل و عيال خود به جانب كوهستان آن ولايت رفت و منصور ولايت تاهرت را به تصرّف خود درآورده درصدد گرفتن عمّ خود ، ابو البها ، درآمده و ابو البها پناه به زيرىّ بن عطيه ، پادشاه ولايت فاس « 4 » ، برد . منصور از تاهرت هفده منزل به جانب آن ولايت رفت . آخر الأمر ، چون به واسطهء صعوبت راه و قلّت آب و گياه رفتن آن صوب متعسّر بود به جانب دار السلطنهء خود افريقيه مراجعت نمود . ابو البها بعد از دو سال كس پيش منصور فرستاده عذر گناه خود درخواست كرد . منصور عذر او را پذيرفته ما يحتاج او را از جنس و نقد جهت او فرستاده او را به اعزاز و اكرام تمام در ولايت خود جاى داد . و در اين سال فخر الدّوله ديلمى را پسرى شد كه نام او « امير ابو طالب رستم » نهادند . و هم در اين سال ، ابن جرّاح طايى كه بر سر راه حجّاج آمده در ميانهء سميرا و فيد ايشان نگاه داشت ، آخر الأمر مبلغ سيصد هزار درم و چند جامهء نفيس صلح گرفته از سر راه ايشان برخاست .\r\n\r\n\r\n","description":"","footnote":"\r\n( 1 ) . الكامل : خزرون زناتى .\r\n( 2 ) . هر سه نسخه : ملجمانيه . سجلماسه شهرى بود كرسى بلاد تا فيلالت ، در شمال افريقا ( بلاد مغرب ) به حدود صحرا ؛ - دكتر معين ، فرهنگ فارسى ، بخش اعلام .\r\n( 3 ) . الكامل : ابو البهار .\r\n( 4 ) . هر سه نسخه : فارس . شهر معروف مراكش ، واقع در منطقهء كوهستانى .\r\n","page_name":" 1961 ","page_number":477},
  {"content":"\r\n . \r\n","description":"","footnote":"","page_name":" 1962 ","page_number":478},
  {"content":"\r\n\r\n\r\nذكر وقايع سال سيصد و هفتادم از رحلت خير البشر\r\nدر روضة الصّفا مسطور است كه چون خبر موت شرف الدّوله در شيراز انتشار يافت نگاهبانان صمصام الدّوله او را از حبس بيرون آوردند و لشكرى عظيم در ظلّ رايت او جمع شدند .\r\nبهاء الدّوله بر اين معنى اطلاع يافته با لشكرهاى عراق عرب متوجّه دفع صمصام الدّوله گشت .\r\nبعد از محاربات بسيار مهمّ ميانهء ايشان به صلح قرار گرفت مشروط بر اينكه بلاد فارس و ارجان متعلّق به صمصام الدّوله باشد و خوزستان و عراق عرب متعلق به بهاء الدّوله . بنابراين ، بهاء الدّوله به جانب بغداد مراجعت نموده در تسكين فتنه‌اى كه در وقت غيبت او در بغداد از اوباش و رنودان ديار روى نموده بود ، سعى و اهتمام نموده اهل فساد را از ميانه برانداخت . و در الكامل التّاريخ ابن أثير جزرى مسطور است كه چون بهاء الدّوله از عراق عرب در اين سال به قصد تسخير ولايت فارس متوجّه آن صوب گشت در بغداد ابو نصر خراسانى را قائم‌مقام خود گذاشته بود و چون به بصره رسيد خبر فوت برادرش ، ابو طاهر ، به وى رسيد . چند روز در بصره جهت تعزيهء برادر توقّف نموده متوجّه ولايت خوزستان گشت و آن ولايت را به تصرّف خود درآورده از نقد هزار هزار دينار و هشتصد هزار درهم از آن ولايت به دست آورد و از جواهر گرانمايه و جواهر نفيسه آن مقدار بود كه از شمار آن عاجز بود . چون اين اموال را بهاء الدّوله تصرّف نمود لشكريان بر وى شوريدند ؛ چراكه ، مرسوم چندسالهء ايشان نرسيده بود . بنابراين ، بهاء الدّوله تمامى اين اموال را بر لشكر خود قسمت نموده متوجّه شيراز گشت .\r\nدر اوّل ابو العلا با لشكرى آراسته به ولايت نوبنديجان درآمد و لشكر صمصام الدّوله كه در آنجا مىبود ، طاقت مقاومت ابو العلا نياورده فرار بر قرار اختيار نمودند و مردم ابو العلا در نواحى ولايت فارس دست به نهب و غارت برآورده دمار از مردم روزگاران ديار برآوردند .\r\n\r\n","description":"","footnote":"","page_name":" 1963 ","page_number":479},
  {"content":"\r\n\r\nصمصام الدّوله از اين حال خبر يافته فولاد بن زماندار را با لشكرى عظيم به دفع ابو العلا فرستاد . فولاد اكثر مردم ابو العلا را به قتل رسانيد ، چنانچه ابو العلا با معدودى چند گريخته روى به ارجان نهاد . و سبب اين شكست ابو العلا به واسطهء مكرى بود كه فولاد به فعل آورده بود و او آنچنان بود كه چون فولاد در برابر لشكر ابو العلا رسيد ميانهء اين دو لشكر يك رودخانه‌اى خشك فاصله بود و بر روى اين رودخانه در قديم الايّام پلى عظيم بسته بودند .\r\nفولاد جمعى كثير را در حوالى آن پل در كمين نگاه داشته خود با اندك جماعتى روى به لشكر ابو العلا آورد و بعد از اندك محاربه روى به گريز نهاده بازگشت . لشكريان ابو العلا دلير به عقب ايشان درآمده شروع در نهب و غارت اردوى فولاد نمودند . در اين وقت ، فولاد فرمود تا آن جماعت از كمينگاه بيرون آمده تمامى آن كسانى را كه به غارت مشغول بودند به تيغ بىدريغ هلاك ساختند . چون ابو العلا از اين خدعه و مكر سپاهيانهء فولاد خبر يافت طاقت مقاومت نياورده روى به ارجان نهاد . و از جمله وقايع اين سال آنكه ابو الدوار بن محمّد بن المسيّب بن رافع ، ابو طاهر بن ناصر الدّولة بن حمدان را به قتل رسانيده مالك ولايت موصل گشت . و در اين سال ، از اعيان يعقوب بن يوسف ابو الفتح بن كلس « 1 » ، كه وزير مستقل العزيز باللّه بود ، وفات يافت . العزيز باللّه بر فوت او چندان تأسّف خورد كه چند روز بعد از فوت او ابواب ديوان را بست « 2 » .\r\nو در اين سال ، در بغداد عياران بسيار شدند و هرشب خانه‌هاى مردم را مىشكافتند و آتش در خانه‌هاى مردم مىانداختند ، چنانچه به واسطهء آن خرابى بسيار به بغداد راه يافت . و اين همه به واسطهء ضعف حكّام بود .\r\n\r\n\r\n","description":"","footnote":"\r\n( 1 ) . اين وزير در الكامل به صورت « ابو الفرج يعقوب بن كلس » ضبط شده است .\r\n( 2 ) . ابن أثير مىنويسد كه : « العزيز باللّه خود بر او نماز گزارد و نعش او را با دست خود در لحد جاى داد و چند روز دواوين [ - ادارات دولتى 
  ] تعطيل بود » ؛ - الكامل ، ج 15 ، ص 195 .\r\n","page_name":" 1964 ","page_number":480},
  {"content":"\r\n\r\n\r\nذكر وقايع سال سيصد و هفتاد و يكم از رحلت خير البشر\r\nدر تاريخ روضة الصّفا مسطور است كه در اين سال بهاء الدّوله الطايع باللّه عباسى را از خلافت عزل نمود . و سببش آن بود كه لشكريان از بهاء الدّوله مرسومات مىطلبيدند و نقدى در خزانهء بهاء الدّوله نبود ، بنابراين بهاء الدّوله وزير « 1 » خود را مصادره نمود ، امّا از وى چيزى چندان حاصل نشد كه به مرسومات لشكريان او وفا كند . آخر الأمر ، بهاء الدّوله به تعليم اين معلّم كه در سركار او صاحب اختيار و اعتبار بود و با الطايع باللّه خليفهء عباسى كدورتى تمام داشت ، طايع خليفه را از خلافت عزل نمود ؛ چه ، اين معلّم به بهاء الدّوله خاطرنشان كرد كه طايع خليفه مال بىنهايت دارد ، مصلحت آن است كه او را بگيرى و اموال او را بر سپاه قسمت كنى و يكى ديگر از عباسيان را به جاى او به خلافت بنشانى . بنابراين ، بهاء الدّوله كس پيش الطايع باللّه خليفه فرستاد كه : من مىخواهم كه امروز يا فردا مراسم بيعت را تجديد نموده به عهود و مواثيق تازه علاقه و محبت و اخلاص را مستحكم گردانم . و خليفه بىچاره خالى الذّهن از آنچه بهاء الدّوله در ضمير قرار داده ، اين معنى را بر راستى حمل نموده جشنى عظيم راست كرد و بهاء الدّوله را طلب داشت . چون بهاء الدّوله به دار الخلافه آمد به دستور معهود پيش خليفه الطايع باللّه زمين ادب ببوسيد بر كرسى [ ى 
  ] كه از براى او مهيّا كرده بود ، قرار گرفت . بعد از ساعتى جمعى از ديالمه به طريق آنكه مىخواهند كه دست خليفه را ببوسند ، متوجّه خدمت خليفه شدند . به مجرّد رسيدن دست خليفه را گرفته از سرير خلافت به پايين كشيدند .\r\nبهاء الدّوله فى الحال متوجّه سراى خود گشت و خليفه بىچاره هرچند فرياد و استغاثه نمود ، به جايى نرسيد . تا آنكه او را كشان‌كشان به سراى امارت بهاء الدّوله آوردند و دار الخلافه را\r\n\r\n\r\n","description":"","footnote":"\r\n( 1 ) . نام وزير ، شاپور بن اردشير بود ؛ - ابن خلدون ، العبر ، ج 2 ، ص 675 .\r\n","page_name":" 1965 ","page_number":481},
  {"content":"\r\n\r\nآنچنان نهب و غارت نمودند كه دروازه‌ها و پنجره‌ها را نيز شكستند و بردند . الطايع باللّه را به سراى بهاء الدّوله آوردند و جبرا و قهرا او را فرمودند تا خود را از خلافت عزل نمود . مدّت [ 233 الف 
  ] خلافت او هفده سال و هشت ماه بود . و بعضى چنين آورده‌اند كه سبب خلع بهاء الدّوله خليفه الطايع باللّه را نه طمع در مال و خزانه بود ، بلكه چون الطايع باللّه بىمشاورت بهاء الدّوله مهمّات كلّى را سرانجام مىنمود ، بهاء الدّوله با او در مقام منازعه شده او را عزل نمود ، و اللّه اعلم بحقايق الامور .\r\nبر هر تقدير بعد از عزل الطايع باللّه قرعهء خلافت به نام القادر باللّه ابو العباس احمد بن اسحاق المعتضد « 1 » برآمد . و چون القادر باللّه به واسطهء خوفى كه از الطايع باللّه داشت پناه به مهذّب الدّوله ، والى ولايت بطيحه ، برده در آنجا به سر مىبرد ، چنانچه سابقا اشاره به آن رفت ، در اين وقت بهاء الدّوله مسرعان فرستاد تا او را به بغداد آوردند . و در الكامل التّاريخ و غير آن از تواريخ معتبر مسطور است كه هبة اللّه بن يحيى « 2 » ، كاتب مهذّب الدّوله ، مىگفت كه روزى در ولايت بطيحه به مجلس القادر باللّه رسيدم ، او را متأمّل و متفكّر يافتم . از وى سبب تفكّر پرسيدم ، گفت : دوش به خواب ديدم كه آبى كه به گرد اين بطيحه است چندان زيادتى كرده كه از حدّ اعتدال درگذشته ، و جسرى بر وى بسته‌اند و من از روى تعجّب مىگفتم كه : آيا پلى به اين عظمت بر دريايى اين‌چنين عظيم كه بسته ؟ كه ناگاه در اين اثنا ، از آن جانب پل شخصى آواز داد كه : مىخواهى از اين پل بگذرى ؟ گفتم : آرى . پس آن شخص دست خود را دراز كرد تا به من رسيد و مرا از آن درياى مهيب بگذرانيد . امّا من از هيبت بزرگى آن شخص بترسيدم و پرسيدم : تو كيستى ؟ گفت : من على بن ابى طالب‌ام . اى احمد ، خلافت به تو مىرسد و عمر دراز خواهى يافت . امّا بايد كه به اولاد و شيعيان من نيكويى كنى و سخن دشمنان در حقّ ايشان گوش نكنى . هبة اللّه « 3 » گفت ، چون سخن القادر باللّه به اينجا رسيد و آواز ملّاحان و جماعتى كه از بغداد بهاء الدّوله به طلب او فرستاده بود ، به گوش ما رسيد . مهذّب الدّوله ، القادر باللّه را با تجمّل تمام به دار السلام بغداد فرستاد . و چون القادر باللّه به نواحى بغداد رسيد بهاء الدّوله « 4 » با اكابر و اعيان آن ولايت به استقبال وى شتافتند و در سيزدهم ماه رمضان اين سال در بغداد خطبه به نام القادر باللّه خواندند . در ايّام دولت او از رشحات مكرمات الهى چمن خلافت را\r\n\r\n\r\n","description":"","footnote":"\r\n( 1 ) . هر سه نسخه : المقتدر . به قياس الكامل ، ( ج 15 ، ص 196 ) ، العبر ، ( ج 2 ، ص 676 ) ، روضة الصّفا ( ج 4 ، ص 164 ) تصحيح شد . و هندوشاه نخجوانى ( تجارب السّلف ، ص 252 ) ، خوافى ، مجمل فصيحى ، ( ج 2 ، ص 96 ) و عتبى ( ترجمهء تاريخ يمينى ، 298 ) نيز « المقتدر » ذكر كرده‌اند .\r\n( 2 ) . الكامل : هبة اللّه بن عيسى .\r\n( 3 ) . بنا به قول ابن أثير اوّلين كسى كه با القادر بيعت كرد همين هبة اللّه بود ؛ - الكامل ، ج 15 ، ص 198 ، ولى ابن خلدون خود مهذّب را به عنوان اوّلين كس بيعت‌كننده معرفى مىكند ؛ - العبر ، ج 2 ، ص 676 .\r\n( 4 ) . القادر باللّه او را « شهنشاه قوام الدّين » لقب داد ؛ - مستوفى ، تاريخ گزيده ، ص 423 ؛ مير خواند ، روضة الصّفا ، ج 4 ، ص 164 .\r\n","page_name":" 1966 ","page_number":482},
  {"content":"\r\n\r\nنضارتى و تازگى پيدا آمد و هيبت و سياست او در دلهاى خاصّ و عام جاى گرفت « 1 » و ديالمه را مجال تغلّب و تسلّط نماند . بعد از خلع طايع چندگاهى در خراسان به دستور سابق خطبه به نام طايع مىخواندند « 2 » و مىگفتند كه : امام را بىموجب خلع نمىتوان كرد . تا آنكه سلطان محمود سبكتكين بر ديار خراسان استيلا يافت و چون او با القادر باللّه دوستى و محبّت تمام داشت در خراسان خطبه و سكّه را به نام او مزيّن ساخت . در ايّام دولت القادر باللّه در معمورهء عالم چندان وقايع عظيمه روى نمود كه استيفاى آن از حدّ و حصر بيرون است . از جمله عظايم امورى كه در زمان دولت او روى نمود آن بود كه چون پادشاه تركستان ايلك خان « 3 » وفات يافت برادرش ، طغا خان ، متصدىّ امر حكومت و سلطنت گشت . او مردى بود متديّن و خيرخواه مسلمانان و مقيّد شريعت مصطفوى ، عليه و إله التّحيّة و السّلام . اتّفاقا ، بعد از اندك روزى به بيمارى [ ى 
  ] صعب مبتلا گشت ، چنانچه از زندگانى او مأيوس شدند ، بنابراين سلاطين ختا و ختن طمع در مملكت او كرده چندان لشكر به آن سرزمين بيرون آوردند كه غير از حقّ ، سبحانه و تعالى ، كه داناى آشكار و نهان است ، شمارهء آن را كسى نمىدانست ، چنانچه در تاريخ حافظ ابرو آورده ، و العهدة على الرّاوى ، كه در آن سپاه سيصد هزار خرگاه بود و چون به هشت روزه راه به دار الملك طغا خان رسيدند و او از اين قضيّهء هايله آگاهى يافت ، از حقّ ، سبحانه و تعالى ، كه فى الحقيقه شفادهنده است ، شفاى عاجل مسئلت نمود و حقّ ، سبحانه و تعالى ، به كرم عميم خود دعاى آن پادشاه نيك‌انديش را در ساعت به اجابت مقرون گردانيده او را از شفاخانهء غيب از آن مرض مهلك كه تمامى حكما و اطبّا از معالجهء آن به عجز معترف شده بودند ، خلاصى ارزانى داشت . و چون طغا خان صحّت كامل يافت فى الحال با لشكرى كه در ظلّ رايت فتح آيت او مجتمع بود ، روى به جانب مخالفان نهاد . و چون اين خبر به سمع ختاييان « 4 » رسيد چندان وهم در دل انسان استيلا يافت كه بىاندكى مقاتله و محاربه روى نمايد فرار بر قرار اختيار كرده به جانب ولايت خود بازگشتند و طغا خان مدّت سه ماه بر عقب ايشان تاخته تا آنكه غافل بر سر ايشان رسيده از روى اعتضاد و استظهار دست به تيغ و خنجر برده دويست هزار كس از ايشان را به قتل رسانيد و صد هزار ديگر را اسير و دستگير نموده سالم و غانم به جانب ولايت خود مراجعت نمود و مسلمانان را آنچنان فتحى روى نمود كه زبان از بيان آن عاجز و قاصر بود .\r\n\r\n\r\n","description":"","footnote":"\r\n( 1 ) . هندوشاه نخجوانى القادر باللّه را مردى متديّن ، متعبّد ، عاقل و دانا و فاضل و بسيار خيّر ناميده است ؛ - تجارب السّلف ، ص 252 .\r\n( 2 ) . الكامل ، ج 15 ، ص 199 ؛ العبر ، ج 2 ، ص 676 .\r\n( 3 ) . مراد ، شهاب الدّين هارون بن سليمان ايلك معروف به « بغرا خان » است ؛ - ابن أثير ، الكامل ، ج 15 ، ص 214 .\r\n( 4 ) . متن : خطائيان . - و .\r\n","page_name":" 1967 ","page_number":483},
  {"content":"\r\n . \r\n","description":"","footnote":"","page_name":" 1968 ","page_number":484},
  {"content":"\r\n\r\n\r\nذكر وقايع سال سيصد و هفتاد و دويّم از رحلت خير البشر\r\nدر اين سال ، سپاه بهاء الدّوله به واسطهء استيلاى ابو الحسن بن معلّم بر امور ملكى ، بر وى شوريدند ، تا آنكه مهّم به آنجا رسيد كه بهاء الدّوله ابن معلّم را بالضّروره به ايشان سپرد و ايشان در ساعت او را به سياست تمام به قتل رسانيدند .\r\nو از جمله وقايع اين سال آنكه ابو الفتوح حسن بن جعفر علوى كه والى مكّهء معظّمه بود ، دعوى خلافت نموده خود را به « الرّاشد باللّه » ملقّب گردانيد و اهالى مكّه تمامى با وى بيعت كردند و او را به خلافت قبول نمودند . و در اين اثنا ، شخصى از اغنياى آن ديار كه مشرف بر موت بود ، تمامى اموال خود را جهت الرّاشد باللّه وصيّت كرد . و چون آن مال بىنهايت بود كار الرّاشد باللّه به سبب آن اموال رونق تمام گرفت . او شمشيرى حمايل مىكرد و مىگفت كه :\r\nاين ذو الفقار مرتضى على ، عليه السّلام ، است كه به طريق ميراث به من رسيده . و همچنين قضيبى را در دست مىداشت كه زعمش آن بود كه آن قضيب از پيغمبر ، صلّى اللّه عليه و آله ، بود .\r\nالقصّه ، ابو الفتوح الرّاشد باللّه لشكرى عظيم به هم رسانيده متوجّه بلاد رمله و شامات گشت كه به استظهار اعراب آنجا بر خلفاى عباسيّه و اسماعيليهء مصر غالب آيد . اتّفاقا ، چون به حدود شام رسيد اعراب آنجا او را متابعت نموده با وى بيعت كردند ، امّا در اثناى اين حال حاكم باللّه علوى از مصر به اطراف و جوانب آن ديار مكتوبات نوشته پيشوايان آن ولايت را به زر و مناصب ارجمند فريب داد ، و همچنين به اعراب حجاز و باديه استمالت‌نامه‌ها نوشته رؤساى ايشان را به خلعتهاى پادشاهانه بنواخت ، او از براى اعيان مكّه مبلغ پنجاه هزار دينار فرستاد .\r\nبنابراين ، تمامى مردم از الرّاشد باللّه روىگردان شده در مقام اطاعت و انقياد حاكم باللّه درآمدند . ابو الفتوح چون اين حالت را مشاهده نمود پيش از آنكه او را دستگير كرده براى\r\n\r\n","description":"","footnote":"","page_name":" 1969 ","page_number":485},
  {"content":"\r\n\r\nحاكم باللّه فرستند روى به گريز نهاده آنچنان رفت كه هيچ‌كس از احوال او بعد از آن خبر نيافت و آن فتنه بالكلّيه تسكين يافت ، و در اين سال از اعيان امراى خلفاى اسماعيليه جوهر قائد كه فتح ديار مصر و شام از براى المعزّ لدّين اللّه كرده بود و بناى قاهرهء معزّيه از آثار اوست چنانچه سابقا مذكور شد ، وفات يافت .\r\nو از تاريخ ابن كثير شامى چنين ظاهر مىشود كه ظهور ابو الفتوح الرّاشد باللّه و فوت جوهر قائد ، هردو ، از وقايع سال بعد از اين است . و اللّه اعلم بحقايق الامور .\r\n\r\n","description":"","footnote":"","page_name":" 1970 ","page_number":486},
  {"content":"\r\n\r\n\r\nذكر وقايع سال سيصد و هفتاد و سيّم از رحلت خير البشر\r\nاز جمله وقايع اين سال يكى آن بود كه بغرا خان « 1 » بر ولايت بخارا استيلا يافت و نوح سامانى بعد از محاربات بسيار از پيش او به هزيمت رفت . تفصيل اين واقعه ، بر وجهى كه در تواريخ معتبره مسطور است ، آن است كه چون ابو الحسن سيمجور كه از كبار امراى سامانيّه بود و مدّتى مديد بالاستقلال امارت ولايت خراسان [ را داشت و بعد از وى اين منصب 
  ] « 2 » ارثا و استحقاقا به پسرش ابو على تعلّق گرفت ، و امير نوح سامانى را از بخارا فرمان حكومت ولايت نيشابور را جهت او فرستاد و امارت شهر هرات را به فايق ارزانى داشت ، بنابراين ، ميانهء ابو على و فايق « 3 » نزاع شد و مهمّ ايشان به محاربه و مقاتله رسيد . آخر الأمر ، فايق طاقت مقاومت نياورده روى به هزيمت نهاده به مرو رفت و از آنجا استعداد لشكر كرده بىرخصت امير نوح متوجّه بخارا گشت . و چون امير نوح بر اين معنى اطلاع يافت نسبت به او بدگمان شده ، امير بگتوزن را با جمعى از امرا به دفع فايق نامزد كرد . بعد از تلاقى فريقين فايق بازتاب مقاومت نياورده روى به بلخ گذاشته و از بلخ به جانب ترمذ رفته مكتوبى چند متعاقب يكديگر به بغرا خان فرستاده او را بر مخالفت امير نوح تحريص نمود . در اين اثنا ، ابو على سيمجور عرضه داشتى [ 233 ب 
  ] به بخارا فرستاده التماس نمود كه : اگر امارت ولايت خراسان را بىشريك\r\n\r\n\r\n","description":"","footnote":"\r\n( 1 ) . هارون بن سليمان بن ايلك معروف به « بغرا خان تركى » و ملقّب به « شهاب الدّوله » پادشاه ترك .\r\n( 2 ) . جمله مشوّش بود قياسى اضافه شد .\r\n( 3 ) . ابو الحسن فايق بن عبد اللّه معروف به « خاصه » از مردم اندلس بود كه به خراسان آورده شد و در جملهء موالى نوح بن نصر درآمد و كارش بالا گرفت . در مورد ترجمهء حال وى ؛ - نرشخى ، تاريخ بخارا ، ص 376 به بعد ، تعليقات مدرس رضوى .\r\n","page_name":" 1971 ","page_number":487},
  {"content":"\r\n\r\nبه من مفّوض كردى بىمناسبت نخواهد بود ؛ چراكه ، آل سيمجور را نسبت به دولت سامانيّه حقوق بسيار است . امير نوح التماس او را به اجابت مقرون داشته فرمان ايالت خراسان را جهت او فرستاد و در القاب او « امير الامرا المؤيّد من السّماء » را زياده كرد . چون ابو على بر ولايت خراسان استيلا يافت تمامى اموال آن ديار را بر اقربا و حشم خود قسمت نمود و هر چند امير نوح به او نوشت كه : « بعضى از ديار خراسان را به گماشتگان ما گذاشته ، پيرامون آن نگرد . » ابو على مطلقا به سخن او التفات ننموده در جواب او نوشت كه : « خلقى بسيار از سپاه در اينجا جمع شده‌اند ، چنانچه اموال و محصولات تمامى ولايت خراسان به علوفات و مرسومات ايشان وفا نمىكند . اگر موضع ديگر از ممالك محروسه نيز اضافهء اقطاع كمينه كنند گنجايش دارد . »\r\nالقصّه ، ابو على بعد از ارسال اين مكتوب ميانهء اطاعت و مخالفت روزى مىگذرانيد و مخاصمت در پردهء مصادقت مىنمود تا آنكه بر وى ظاهر شد كه امير نوح درصدد دفع اوست ، بنابراين ابو على شخصى را با مكتوبات نفيسه پيش بغرا خان ، ملك تركستان ، فرستاده پيغام داد كه : اگر خان از آن جانب متوجّه تسخير ولايت ماوراء النهر گردد من نيز از اين جانب در حركت آمده به ايشان ملحقّ مىشوم و امير نوح را به اتّفاق يكديگر از ميان برمىداريم ، امّا مشروط به آنكه بعد از دفع امير نوح ولايت خراسان را با بعضى از ولايت ماوراء النهر به من متعلّق باشد . القصّه ، بغرا خان بنابر تحريص ابو على متوجّه ماوراء النهر شد « 1 » و امير نوح ، ابنانج حاجب را با لشكرى عظيم به جنگ او فرستاد . اتّفاقا ، به مجرّد ملاقات با يكديگر بغرا خان ، ابنانج حاجب را زنده گرفته به جانب تركستان فرستاد و خود به استقلال و شوكت تمام متوجّه ولايت امير نوح گشت . امير نوح از روى پريشانى حال درصدد تربيت فايق شده او را از بلخ طلب داشت . چون فايق به خدمت امير نوح رسيد ، فى الحال او را با لشكرى بسيار به صوب سمرقند فرستاد كه آن ولايت را از شرّ بغرا خان نگاهدارد . اتّفاقا ، چون رايات بغرا خانى به حدود سمرقند رسيد سپاه فايق پيش از آنكه با يكديگر جنگ كنند فايق را گذاشته روى به بخارا نهادند . امير نوح چون بر حقيقت حال اطلاع يافت ، بالضّروره دل از حكومت و سلطنت برداشت و مملكت را گذاشته در گوشه‌اى پنهان شد و بغرا خان از روى فراغت خاطر به سمرقند درآمد . بعد از چند روز كه از ضبط و ربط آن شهر فارغ شد ، متوجّه بخارا گشت و\r\n\r\n\r\n","description":"","footnote":"\r\n( 1 ) . عتبى مىنويسد كه : « مسبب اصلى [ حملهء بغرا خان به ماوراء النهر 
  ] فايق خاصّه و بعضى كسان ديگر بودند » ؛ - تاريخ عتبى ، ج 1 ، ص 57 ؛ ولى ابن أثير و ديگران گويند كه ابو على سيمجور ، كه از امير نوح سامانى ترسان بود ، بغرا خان را دعوت به بخارا كرد و وعدهء مساعدت داد ؛ و قاضى احمد غفارى هم در تاريخ جهان‌آرا مىنويسد كه ابو على و فايق كفران نعمت امير نوح كرده بغرا خان را اغوا كردند تا به بخارا آيد .\r\n","page_name":" 1972 ","page_number":488},
  {"content":"\r\n\r\nفايق به استقبال بيرون آمده در سلك خواص امراى بغرا خان منسلك گشت . و چون بغرا خان بر سرير حكومت و سلطنت قرار گرفت ، فايق رخصت طلبيد كه به بلخ رود و مال آن مملكت را متصرّف شود و محصولات او را از رعايا تحصيل نمايد و سكّه و خطبه در آن ولايت به اسم بغرا خان نمايد . بنابراين ، فايق رخصت يافته به بلخ روان گشت . در اين وقت امير نوح سامانى فرصت يافته بىاختيار از بخارات بيرون آمده از آب جيحون گذشته بر كنار شطّ آب آمل « 1 » قرار گرفت و در آنجا جمعى كثير از مماليك سامانيّه كه سرگردان و بىسامان مىگشتند ، به او ملحقّ شدند و از اطراف و جوانب لشكرهاى بسيار در ظلّ رأيت او جمع شدند . و چون از ابتداى ظهور اين فتنه و آشوب امير نوح هميشه مكتوبات ملاطفت‌آميز به ابو على سيمجور مىفرستاد و او را به نصرت و معاونت خويش و قضاى حقوق سابقه دعوت مىنمود و ابو على در اين باب به طرز دنياداران پرنفاق امير نوح را به سخنان دروغ فريب مىداد تا آنكه در اين وقت كه امير نوح بر شط آمل فرودآمد ، بار ديگر ايلچى [ اى 
  ] پيش ابو على فرستاده از وى مدد خواست و گفت : انتظار از حدّ گذشت و كار از دست رفت . وقت است كه به قضاى حقوق سابقه قيام نمايى و در معاونت آل سامان به گذشتگان خود كه در دولتخواهى اين دولت دقيقه‌اى نامرعى نمىگذاشتند ، اقتدا و پيروى نمايى . و امثال اين مرغبات بسيار به او نوشته بودند . امّا ابو على همچنان بر عادت لئيم و خلق زميم خود مصرّ بوده قدم در اعانت امير نوح پيش نمىنهاد ، تا آنكه حقّ ، سبحانه و تعالى ، مهمّات امير نوح را بىمنّت خلق بر وجه احسن ساخته او را به مقرّ عزّ و جاه خود رسانيد و دشمنان او را مخذول و منكوب گردانيد . امّا اين لطيفهء سبحانى در وقتى از پردهء خفا به منصّهء ظهور جلوه‌گر شد كه امير نوح از جميع جوانب مأيوس گشته ، دست اميد به درگاه بىنياز كارساز برآورده ، از روى اخلاص خلاص خود را از آن ورطهء مهلكه مسئلت نمود . و كيفيّت آن قضيّه در تواريخ معتبره چنين آورده‌اند كه چون بغرا خان از هواى بخارا متأذّى شده مزاج او از صحّت منحرف گشت و شآمت طمع در خاندان قديم شامل حال نكبت‌مآل او شده مرض او روزبه‌روز روى به ازدياد مىنهاد و چون علاج بيمارى خود منحصر در هواى تركستان مىدانست ، لاجرم از بخارا بيرون آمده متوجّه آن صوب گشت « 2 » . اهل بخارا بعد از بيرون رفتن بغرا خان فرصت غنيمت دانسته [ در 
  ] نهب و غارت و قتل مردم بغرا خان دلير [ ى 
  ] نموده جمعى كثير را از سپاه\r\n\r\n\r\n","description":"","footnote":"\r\n( 1 ) . اين آب در اكثر منابع تاريخى از جمله ترجمهء تاريخى يمينى ( ص 96 ) به صورت « آمل شط » ضبط شده است .\r\n( 2 ) . عتبى مىنويسد : « بغرا خان به هواى بخارا متأذّى شد و نحوست بغى و طغيان و شومى طمع در خاندان قديم و دودمان كريم درو رسيد و به علّتى صعب گرفتار شد ، و معالجت خويش جز معاودت هواى تركستان نشناخت . . . » ؛ - جرفاذقانى ، ترجمهء تاريخ يمينى ، ص 98 .\r\n","page_name":" 1973 ","page_number":489},
  {"content":"\r\n\r\nبغرا خان به قتل رسانيدند . بغرا خان خود نيز در اثناى راه نقد حيات به قابض ارواح سپرد و از دنيا غير از ندامت و پشيمانى چيزى ديگر همراه خود نبرد . چون خبر فوت بغرا خان به سمع امير نوح رسيد فى الحال بر سبيل استعجال متوجّه بخارا گشت و تمامى اهل بخارا به استقبال او شتافتند و از آمدن او به بخارا آنچنان خوشحال و خرّم گشتند كه فوق آن متصوّر نبود .\r\nالقصّه ، بار ديگر امير نوح بر بخارا و سمرقند و مضافات و منسوبات آنجا استيلا يافت و دولت سامانيّه از سر نو سامان پذيرفت . چون ابو على بر اين حال اطلاع يافت از كردهء خود نادم و پشيمان گشت و از روى تحيّر و تفكّر خواص خود را جمع نموده در اين باب از ايشان مشورت خواست . همگنان گفتند : چون طبيعت آل سامان به زلال لطف و كرم سرشته شده و عفو و اغماض آن طايفه از زلات و عثرات خدمتكاران رسمى قديم و عادتى معهود است ، ناچار در اين غرقاب جز به كشتى عنايت نوح به ساحل نجات نتوان رسيد . طريق صواب آن است كه در استرضاى خاطر شريف امير نوح به هرنوع كه ميسّر گردد ، سعى بايد نمود . ابو على را اين سخن موافق مزاج افتاده به تهيّهء اسباب هدايا و تحف اشتغال نموده پيشكشهاى لايق فراهم آورده خواست كه مصحوب ايلچى چربزبان به خدمت امير نوح فرستد تا به انامل بيان عقدهء وحشت از ضمير منير او بگشايد . امّا در آخر انديشه‌اى ديگر كرده با خود گفت : جايى كه من تخم جفا كاشته باشم ، چگو خرمن وفا بيابم ؟ و در موضعى كه نهال خلافت نشانده باشم ، ميوهء وفاق چگونه توقّع نمايم . بنابراين ، در فرستادن ايلچى و اموال و اظهار استغفار و اعتذار متردّد گشت . اتّفاقا ، در اين وقت فايق به او ملحق شده او را بر مخالفت امير نوح تحريص نمود . ابو على به استظهار فايق در مخالفت ولينعمت يكجهت شده . و سبب آمدن فايق پيش ابو على آن بود كه چون احوال امير نوح بعد از فوت بغرا خان استقامت پذيرفت ، فايق پريشان روزگار و مشوّش خاطر گشته تدبيرى جز اين نداشت كه قبل از آنكه قوّت و شوكت امير نوح سامانى سمت ازدياد پذيرد ، او را از ميان برگيرد . و آن بىچاره غافل از اينكه هركه را حقّ ، سبحانه و تعالى ، به تأييد خود مؤيّد گرداند ، اگر تمامى عالم در استيصال و نيستى او سعى نمايد اثرى بر وى مترتّب نخواهد بود ، بلكه آن سعى و جدّ موجب و بال و هلاك ايشان خواهد شد .\r\nالقصّه ، فايق لشكرى عظيم آراسته از سر تكبّر و تجبّر تمام از بلخ متوجّه بخارا شد . امير نوح از اين معنى خبر يافته جمعى از دليران سپاه خود را به استقبال فايق فرستاد . بعد از تلاقى فريقين و تسويهء صفوف جنگى عظيم درگرفت و خلقى بسيار به قتل رسيد . آخر الأمر ، نسيم نصرت و ظفر بر پرچم [ و 
  ] علم امير نوح وزيد و فايق به هزار حيله جان از آن معركه به در برد و بالضّروره روى به ابو على سيمجور نهاده ؛ چه ، در آن نزديك هيچ جا غير از وى پناهى نداشت . ابو على نيز به مقدم او خوشحال و خرّم گشته او را سبب استغنا ، بلكه استيلا بر امير نوح\r\n\r\n","description":"","footnote":"","page_name":" 1974 ","page_number":490},
  {"content":"\r\n\r\nدانست . بنابراين ، آن تحف و هدايا كه به جهت امير نوح مرتّب گردانيده بود ، به فايق داد و ميانهء ايشان اتّحاد و محبّت به مرتبهء اعلى رسيد . چون امير نوح بر اتّفاق ايشان اطلاع يافت همگى همّت ذى نهمت خود را بر دفع ايشان گماشت . هميشه در فكر آن مىبود كه به چه وجه دفع اين [ 234 الف 
  ] فساد توان نمود . تا آنكه بعد از مشاورت بسيار قرار بر آن يافت كه در اين واقعه غير از آنكه از امير سبكتكين كه در ميانهء امراى سامانيّه به وقار و مروّت معروف و به قوّت و شوكت مذكور و موصوف است ، استمداد نمايند چاره‌اى نيست . و در آن اوقات كه در خراسان و ماوراء النهر بر آل سامانيّه اين قضايا روى نموده بود امير سبكتكين به غزوهء هندوستان اشتغال داشت و از آن ديار غنايم بسيار به دست آورده بود .\r\nالقصّه ، چون امير نوح بعد از مشاورت امرا رأيش بر آن قرار گرفت كه امير سبكتكين در اين قضّيه ناچار است ، ابو نصر فارسى را پيش امير سبكتكين فرستاد تا شمّه‌اى از قبايح احوال و فضايح اعمال ابو على و فايق بر وى ظاهر ساخته ، استمداد و معاونت طلب نمود . امير سبكتكين چون بر بىسامانى آل سامان اطلاع يافت ، عرق حمّيت او به حركت آمده فى الحال طبل كوچ كوفته به جانب ماوراء النهر نهضت نمود . امير نوح تا ولايت رخش به استقبال او شتافت . امير سبكتكين پيش از ملاقات التماس نموده بود كه او را به واسطهء ضعف پيرى از فرود آمدن از اسب و زمين ادب بوسيدن معاف دارند ، امير نوح التماس او را در اين باب به اجابت مقرون داشته بود . امّا چون حشم امير سبكتكين بر طلعت امير نوح افتاد هيبت پادشاهى زمام اختيار چنان از دست او درربود كه امير سبكتكين بىاختيار از اسب فرود آمده ركاب او را ببوسيد .\r\nامير نوح به اعزاز و بشاشتى تمام او را دربر كشيد و از ملاقات آن دو سعادتمند روح و راحتى به دلها رسيد و گل مسرّت و شادى در باغ دلهاى خاطر خاص و عام بشكفت و صحبتى روى نمود كه مثل آن در هيچ زمانى منعقد نشده بود « 1 » .\r\nالقصّه ، بعد از فراغ صحبت و ضيافت سخن در انتظام امور مملكت و دفع منازعان بىفرصت واقع شد و قرار بر آن گرفت كه امير سبكتكين به غزنين رفته به استعداد سپاه و ترتيب لشكر قيام نمايد . و امير نوح به خلعتهاى پادشاهانه با اصناف الطاف امير سبكتكين و اتباعش را بنواخت و امير سبكتكين به جانب غزنين مراجعت نمود و امير نوح به صوب بخارا توجّه نمود . چون ابو على سيمجور بر اين قضيّه اطلاع يافت دود حيرت به كاخ دماغ او متصاعد شد و با خواص خويش در اين باب مشورت نمود كه اگر حادثه‌اى روى نمايد به كدام\r\n\r\n\r\n","description":"","footnote":"\r\n( 1 ) . صحنهء ملاقات امير سبكتكين و امير نوح سامانى را عتبى بتفصيل شرح داده است ؛ - جرفاذقانى ، ترجمهء تاريخ يمينى ، ص 102 .\r\n","page_name":" 1975 ","page_number":491},
  {"content":"\r\n\r\nولايت روند و پناه به كدام صاحب حشمت برند . به اتّفاق گفتند كه با فخر الدّوله ديلمى طريق محبّت مسلوك بايد داشت و دوستى او را عروة الوثقى بايد شناخت . پس ابو جعفر ذو القرنين را به سفارت مقرّر فرمود و از نفايس خراسان و رغايب تركستان آنچه ممكن بود جهت فخر الدّوله و وزير او صاحب بن عبّاد ارزانى داشت « 1 » و اساس دوستى و محبّت با ايشان مستحكم گردانيد و ابواب درآمد ميانهء ايشان مفتوح گشت .\r\nدر اين اثنا ، خبر رسيد كه امير سبكتكين به بلخ رسيد و امير نوح از بخارا نهضت فرموده به وى ملحقّ گشت « 2 » . چون فايق و ابو على از توجّه ايشان خبر يافتند با لشكرهاى خراسان و دو هزار ديلمى كه فخر الدّوله فرستاده بود ، به اتّفاق دارا بن شمس المعالى قابوس بن وشمگير كه از جرجان به معاونت ايشان آمده بود ، آمادهء حرب و جدال گشتند و از هرات بيرون آمدند .\r\nامير ناصر الدّين صحرايى فسيح عريض را اختيار كرده ميمنه و ميسره را بياراست و خود با امير نوح و سلطان محمود بن سبكتكين در قلب بايستاد . ابو على نيز در تسويهء صفوف غايت جهد مبذول داشته فايق را به ميمنه فرستاد و ميسره را به برادر خود ، ابو القاسم بن سيمجور ، فرستاد و خود در قلب لشكر قرار گرفت .\r\nالقصّه ، چون هر دو صفت به هم رسيدند ، ميمنه و ميسرهء ابو على بر برانغار و جورانغار « 3 » ملك نوح غالب آمده ايشان را از جاى برداشتند ، تا آنكه نزديك بود كه كار از دست برود و خللى فاحش راه يابد كه ناگاه دارا بن قابوس از قلب لشكر ابو على بيرون آمده حمله آورد .\r\nچون به ميان هر دو صف رسيد سپر در پشت كشيده به خدمت ملك نوح آمد و به رخصت او روى به مقاتلهء خراسان « 4 » نهاد . امراى عاصى و جمعى از بزرگان سپاه با خود انديشيدند كه غدر دارا بن قابوس بىموافقت جمعى كثير ممكن نيست ، بنابراين دل‌شكسته شدند . امير سبكتكين چون ضعف و انكسار بر وجنات احوال مخالفان مشاهده كرد ، با جمعى سواران پرخاشجوى حمله آورد و اصحاب ابو على از نهيب اين حادثه سراسيمه گشته روى به گريز نهادند . سلطان محمود گريختگان را تعاقب نموده جمعى را قتيل و فوجى را اسير گردانيد . و آن بىدولتان كه با ولينعمت خود علم مخالفت و محاربت افراشته بودند چندان غنايم و اسلحه گذاشتند كه اگر عشر عشير آن را وقايهء عرض خويش مىساختند از آسيب دوران سالم مىماندند .\r\n\r\n\r\n","description":"","footnote":"\r\n( 1 ) . عتبى از قول ابو جعفر در مورد رساندن تحف مىنويسد : « . . . چون آن تحف پيش صاحب [ - صاحب بن عبّاد 
  ] بردم و از زبان ابو على بر سر آن عذر خواستم ، در زبان من آمد كه ما در حمل اين بضاعت مزجاة به حضرت كافى الكفاة آن را مانيم كه خرما به هجر تحفه برد ، و او جواب داد كه از مدينهء رسول ( ص ) خرما به هجر برند بر سبيل تبرّك نه از براى حاجت » ؛ - منبع پيشين ، ص 103 .\r\n( 2 ) . در محلى به نام بغ .\r\n( 3 ) . برانغار و جورانغار ، تركى جغتايى هستند به معنى يسار و يمين لشكر .\r\n( 4 ) . مراد لشكر ابو على سيمجور است .\r\n","page_name":" 1976 ","page_number":492},
  {"content":"\r\n\r\nالقصّه ، ابو على و فايق گريخته به نيشابور رفتند و ملك نوح و سبكتكين و سلطان محمود چند روز جهت استراحت و تقسيم غنايم در هرات توقّف نمودند . در اين وقت امير نوح ، امير سبكتكين را به لقب « ناصر الدّوله » بلندآوازه و وارث ملك او محمود را به لقب « سيف الدّوله » مشرّف ساخته امارت جيوش را كه منصب ابو على بود به سيف الدّوله ارزانى داشت و خود كامياب و كامران به جانب بخارا مراجعت فرمود و امير ناصر الدّوله و سيف الدّوله با كوكبهء عظمى بر سمت نيشابور روان شدند « 1 » . ابو على چون آوازهء توجّه ايشان را شنيد به جانب جرجان مراجعت نموده پناه به فخر الدّوله برده و صاحب [ بن 
  ] عبّاد در باب رعايت ابو على سعى بليغ نمود « 2 » ، تا آنكه فخر الدّوله مبلغ هزار هزار درم به ابو على انعام فرمود تا در مصالح خويش صرف نمايد . ابو على و فايق آن زمستان در جرجان توقّف نمودند و فخر الدّوله را به زيارتى ملتمسات تصديع مىدادند و او را در انجاح مقاصد و مآرب ايشان اهمال و اغفال مىورزيد ، بنابراين ابو على و فايق از فخر الدّوله آزرده‌خاطر گشتند و با خواص خود در باب مصلحت روزگار خويش مشورت نمودند . بعضى گفتند كه صلاح در آن است كه در جرجان شعار دولت امير نوح را اظهار كنيم و سكّه و خطبه به نام نامى امير نوح مزيّن سازيم و به اين سبب به خدمت او تقرّب جوييم . فايق اين خيال را نامعقول دانسته گفت : مصلحت آن است كه چون سبكتكين به غزنين رفته و سيف الدّوله محمود تنها در خراسان ماند و او طاقت مقاومت ما ندارد ، به اتّفاق متوجّه نيشابور شده محمود را از آن ولايت بيرون كنيم و در آنجا قرار گيريم . و اگر العياز باللّه چشم‌زخمى رسد باز به جرجان معاودت نماييم . ابو على نيز اين رأى را پسنديده و گفت : بتعجيل از جرجان بيرون رفت كه هواى اين ولايت عفونت تمام دارد .\r\nمبادا به ما و اتباع ما آن رسد كه به حسام الدّوله تاش و لشكريان او رسيده بود . القصّه ، مجموع لشكر بنابر حبّ وطن و ميل به اهل و مسكن ، اين رأى را مستحسن و پسنديده داشتند و عازم نيشابور گشتند . سيف الدّوله محمود از توجّه ايشان خبر يافته قاصدى به غزنين فرستاده كيفيّت واقعه را معروض پدر گردانيد و خود از نيشابور بيرون آمده مترصّد مدد مىبود . و قبل از آنكه مدد امير نوح و پدرش به او رسد ، ابو على و فايق با لشكرى بسيار بر سر او تاختند . بعد از\r\n\r\n\r\n","description":"","footnote":"\r\n( 1 ) . محمود غزنوى پيش از اين از طرف سامانيان ملقّب به « يمين الدّوله » شده بود ؛ - اشپولر ، تاريخ در قرون نخستين اسلامى ، ص 194 . ابو الفتح بستى نيز در وصف « سيف الدّوله » گويد :\r\n بسيف الدّولة اتّسقت امور * رأيناها مبدّدة النّظام\r\nسما و حمى بنى سام و حام * فليس كمثله سام و حام \r\n؛ - جرفاذقانى ، ترجمهء تاريخ يمينى ، ص 108 .\r\n( 2 ) . عتبى متن نامهء ملتمسانهء ابو على خطاب به صاحب بن عبّاد و وساطت صاحب را پيش فخر الدّوله آورده است ؛ - منبع پيشين ، ص 109 .\r\n","page_name":" 1977 ","page_number":493},
  {"content":"\r\n\r\nمحاربه و مقاتله سيف الدّوله طاقت مقاومت نياورده روى به گريز نهاد و اسباب او بتمامه به دست ابو على و فايق افتاد . و اين واقعه در اوايل سال سيصد و هفتاد و پنجم از رحلت سيّد البشر ، عليه و آله التّحيّة من الملك الأكبر ، روى نمود .\r\nالقصّه ، چون ابو على و فايق نيشابور را در حوزهء تصرّف خود درآوردند و در آن شهر قرار گرفتند ، جمعى از مردم عاقبت‌انديش به ابو على گفتند كه : صلاح آن است كه بر سبيل استعجال بر عقب محمود شتافته پيش از آنكه به پدر ملحقّ شود يا مدد او از بخارا رسد او را مستأصل گردانند تا خاطر از مهمّات ملكى بالكليّه مطمئن گردد . امّا ابو على از بخت برگشته و طالع واژگون سخنان مشفقان را قبول ناكرده در آن باب تغافل و تساهل ورزيده عرضه داشتى به بخارا و مكتوبى به امير ناصر الدّوله فرستاده از در عذرخواهى درآمد و آن جرأت و جسارت و حركات نالايق را حوالهء فايق نمود . امير نوح و امير ناصر الدّوله « 1 » مطلقا التفات به سخنان غرض‌آميز نكرده جواب مكتوبات او را ننوشتند و در اندك فرصت از اطراف و جوانب چندان لشكر جمع نمودند كه محاسب وهم از شمار آن به عجز معترف بود . بعد از اجتماع سپاه ، امير ناصر الدّين متوجّه نيشابور گشت و ابو على نيز از نيشابور بيرون آمده در حدود طوس صحرايى وسيع را لشكرگاه ساخت . امير ناصر الدّين بعد از قطع منازل و مراحل به نواحى طوس رسيده در برابر لشكر ابو على فرود آمد . آن شب هر دو [ 234 ب 
  ] لشكر پاس يكديگر مىداشتند . چون دست هوا تيغ مهر از افق بيرون كشيد سرداران هر دو لشكر و گردان هر دو كشور دست به نيزه و شمشير بردند . در اثناى آنكه شعلهء حرب افروخته گشت از پس پشت ميسرهء سپاه ابو على گردى عظيم برخاست . چون گرد شكافت ، سيف الدّوله با جمعى كثير از گردان صف‌شكن ظاهر گشتند . ابو على در ميان هر دو لشكر سراسيمه و متحيّر ماند . چاره جز آن نداشت كه هر دو جناح را با قلب منضم ساخته و به اتّفاق بر قلب ناصر الدّوله زدند تا مگر جان از آن مهلكه بيرون برند . ناصر الدّوله پاى ثبات محكم كرده آن حمله را رد كرد و سيف الدّوله از عقب رسيده تيغ بىدريغ در مخالفان نهاد و چندان مرد بر زمين افكند كه از شماره بيرون بود . القصّه ، خلقى بسيار در آن معركه در پاى پيلان ناصر الدّوله هلاك گشتند و از معارف سپاه ابو على ، بغرا حاجب و سبكتكين و مرغانى بيگ و نوشتگين و ابو جعفر ديلمى اسير گشتند ، و ابو على و فايق از آن معركه جان بيرون بردند و به قلعهء كلات رفتند . و آن قلعه‌اى است با توسن فلك همعنان و از حوادث زمان در امان ، و امير بيگ طوسى كه حاكم آن قلعه بود ، چند روز به ضيافت ايشان قيام نمود تا كيفيّت لشكر و حيات و ممات و هلاك و نجات\r\n\r\n\r\n","description":"","footnote":"\r\n( 1 ) . مؤلّف گاه امير ناصر الدّين و گاه امير ناصر الدّوله مىنويسد ، در هر حال غرض امير ناصر الدّين سبكتكين پدر سلطان محمود غزنوى است .\r\n","page_name":" 1978 ","page_number":494},
  {"content":"\r\n\r\nهريك به سمع امراى عاصى رسيد و جمعى كثير كه از آن معركه خلاص يافته بودند ، به ايشان پيوستند . آنگاه ابو على و فايق به ابيورد رفتند و از آنجا متوجّه سرخس شدند و از سرخس عازم مرو گشتند . و امير ناصر الدّين ، و به قولى سيف الدّوله ، جهت استيصال مادّهء فتنه روى به مرو نهادند و ابو على و فايق به كنار شط آمل رسيدند و بار ديگر در مقام اعتذار و استغفار درآمدند . ابو على از قبل خود ابو الحسين را و فايق از جانب خود عبد الرّحمن فقيه را به رسالت نزد امير نوح فرستادند . ايشان هر دو به بخارا رفته از امير نوح در باب عفو گناه ايشان كمال سعى مبذول داشتند . امير نوح بعد از تضرّع و ابتهال بسيار فرستادهء فايق را در بند كرد و عذر ابو على را مسموع داشته حكم عالى شرف نفاذ يافت كه : حالا ابو على به جرجانيّه رود تا انديشهء تشريف و حكم اقطاع او به امضاء رسد . و مكتوبى به والى جرجانيه ، مأمون بن محمّد ، فرستاد و مضمون آنكه : « مقدم ابو على را مكرّم دار و ما يحتاج او را مهيّا گردان تا آنچه مقتضاى رأى ما باشد دربارهء او تقديم افتد » . چون ابو الحسين كثير مراجعت نمود فايق به ابو على گفت كه : غرض از توجّه تو به جرجانيّه مفارقت و مبادعت است از يكديگر . اكنون مصلحت صواب آن است كه به اتّفاق يكديگر پيش ايلك خان برويم و خود را از اين غرقاب فنا به ساحل نجات بكشيم . ابو على سخن او را نشنيده فايق را وداع نموده به طرف جرجانيّه رفت و فايق از آب عبور نموده در سلك خواص ايلك خان منتظم گشت . و ابو على چون به هزار اسب رسيد ابو عبد اللّه خوارزمشاه مهمانى فرستاده از تخلّف استقبال عذر خواست و گفت : فردا به خدمت مىرسم . و چون شب درآمد بنابر كينهء ديرينه‌اى كه از ابو على در سينه داشت جمعى را فرستاد تا ابو على را با خواص گرفته به خوارزم بردند . خوارزمشاه فرمود تا ابو على را در بنديخانه نگاه داشتند . چون واقعهء ابو على به گوش محمّد بن مأمون ، والى جرجانيّه ، رسيد ، عرق عصبيّت او در حركت آمده قلق و اضطراب عظيم نمود و حشم خود را جمع كرده فرمود كه با ايلمنكو « 1 » غلام ابو على كه اكثر لشكريان ابو على با او در مقام اطاعت و انقياد مىبودند ، بر سر خوارزمشاه روند . پس ايلمنكو با لشكرى عظيم متوجّه ولايت خوارزمشاه گشت و اكثر ولايات را غارت نموده جمعى كثير از رؤساى او را به قتل رسانيد و كار به جايى رسيد كه خوارزمشاه با جمعى معدود روى به گريز نهاده ، آخر الأمر ايلمنكو تعاقب او نموده او را دستگير نمود و بند از پاى صاحب خود ابو على برداشت و بر پاى خوارزمشاه نهاد . در يك روز امير اسير و اسير امير شد . القصّه ، ابو على را با اعزاز و اكرام تمام و خوارزمشاه را با ذلّ و نكال به جرجانيّه رسانيدند و مأمون در تعظيم و اجلال ابو على\r\n\r\n\r\n","description":"","footnote":"\r\n( 1 ) . م : ايلنكو ؛ ق ، س : ابلنكو . به قياس ترجمهء تاريخ يمينى ( ص 119 ، ص 129 ) تصحيح شد ، و گرديزى آن را به صورت ايلمنگو ( با كاف فارسى ) ضبط كرده است ؛ - زين الأخبار ، ص 45 .\r\n","page_name":" 1979 ","page_number":495},
  {"content":"\r\n\r\nمبالغه‌اى تمام نمود و به ترتيب نزل و پيشكشهاى لايق ابو على و اتباع او را معمور گردانيد . و در روضة الصفا مسطور است كه منشأ عداوت ميانهء ابو على و ابو عبد اللّه خوارزمشاه و محبّت ابو على با محمّد مأمون آن بود كه در اوانى كه نوح بن منصور به واسطهء تغلّب و تسلّط بغرا خان از آب عبور نموده بود خوارزمشاه و محمّد مأمون نسبت با او خدمات به جاى آورده بودند .\r\nو چون امير نوح به مستقر عزّ خويش رسيد به مكافات خدمات بلدهء ابيورد را به ابو عبد اللّه خوارزمشاه و نسا « 1 » را به مأمون داد . و چون عاملان آن دو پادشاه به آن ولايت رفتند ابو على نسا را به عمّال مأمون مسلّم داشت و در جواب عمّال خوارزمشاه نوشت كه : « ابيورد از اقطاع برادر من است ، تا از ديوان اعلى عوض معيّن نشود دخل خوارزمشاه در اين ولايت محال خواهد بود . » بنابراين ، عمّال خوارزمشاه مأيوس گشته اين خبر ناخوش به خوارزمشاه رسانيدند . بالجمله بعد از وصول ابو على به جرجانيه مأمون بن محمّد طوى « 2 » [ اى 
  ] سنگين مرتّب داشت كه در آن عهد و ديگر عهود مثل آن ضيافت و طوى معهود نبود . در آن ضيافت شراب حاضر ساختند و ابو على هرچند از منهيّات تايب بود ، امّا بنابر مبالغهء مأمون بر شرب خمر اقدام نمود . چون هركدام قدحى چند دركشيدند و تندى شراب در مزاجهاى ايشان تأثير كرد خوارزمشاه را در مجلس حاضر ساختند . هرچند كه با او سخن گفتند و ملايمت كردند او سر خجالت برنداشت و در آخرهاى مستى سر او را به يك ضرب تيغ در مجلس انداختند و خوارزم نيز مأمون را مستخلص و صاف شد . بعد از آن تحف و هداياى بسيار به بخارا فرستاده از امير نوح گناه ابو على را شفاعت نمود . امير نوح در جواب مأمون نوشت كه : « ما نخست از گناه ابو على گذشته‌ايم آنگاه بدان جانب فرستاده . » و در اين اثنا ، امير نوح ، ابو على را طلب داشت ؛ و آن بىچاره غافل از آنكه اين مطلب از براى چيست . القصّه ، ابو على از روى اعتماد و خوشحالى تمام متوجّه دار الملك بخارا گشت . چون به نواحى بخارا رسيد امير نوح فرمود تا جميع خواص و مقرّبان او به خدمت ابو على شتافتند و او با امرا و اعيان حضرت به پايهء سرير اعلى رفته در موقف خجالت و معرض كفران نعمت سر در پيش افكنده بايستاد . ايلمنكو و ديگر قوّاد لشكر و برادران و وجوه و اعيان اصحاب او را به مجلس درآوردند . ملك نوح فرمان داد تا همگنان را گرفته ، بندهاى گران برنهادند و اموال وجهات ايشان را نهب و غارت كردند . و در اين وقت امير ناصر الدّين سبكتكين در مرو مقيم بود . چون خبر گرفتارى ابو على رسيد ، به بلخ رفته او را از امير نوح طلب داشت . امير نوح فرمود تا ابو على را پيش امير\r\n\r\n\r\n","description":"","footnote":"\r\n( 1 ) . نسا : شهرى است در خراسان بين آن و سرخس دو روز و بين آن و مرو پنج روز و بين آن و ابيورد يك روز و تا نيشابور بر شش يا هفت روز راه است ؛ - ياقوت ، معجم البلدان .\r\n( 2 ) . طوى : لفظ تركى است به معنى جشن و عروسى .\r\n","page_name":" 1980 ","page_number":496},
  {"content":"\r\n\r\nناصر الدّين سبكتكين بردند و امير ناصر الدين او را محبوس مىداشت « 1 » تا بعد از سه سال در آن بند وفات يافت « 2 » . و امّا احوال فايق آنچنان شد كه او چون پيش ايلك خان « 3 » رسيد در سلك خواص او منتظم گشت و ايلك خان را بر آن داشت كه به ماوراى النهر لشكر كشد . ايلك خان به تحريك او عزيمت تسخير ماوراء النهر را مصمّم گردانيد . امير نوح از استماع آن خبر بغايت مضطرب گشت ؛ چرا كه ، لشكر امير نوح اكثر تاجيك مىبودند و آنچه از اتراك پيش او مىبود از بس كه با مردم خراسان مختلط مىبودند بر طبايع ايشان ظرافت و لطافت و حبّ آسايش غالب شده بود ، به خلاف ايلك خان با وجود آنكه از كثرت به حدّى بودند كه محاسب وهم از شمارهء آن عاجز بود همه سباع‌طبيعت بودند كه خوراك اكثر ايشان گوشت خام بود فقط و در وقت جنگ از هيچ چيز ملاحظه نداشتند . چون امير نوح اين معنى را مىدانست ، چاره‌اى غير از آن نديد كه بار ديگر از امير ناصر الدّين استمداد نمايد ، بنابراين ايلچى [ اى 
  ] فرستاده به امير ناصر الدّين پيغام داد كه : ايلك خان به سرحدّ ماوراء النهر آمده عمّال ولايت محروسهء ماوراء النهر را به مطالبات رنجه مىدارد . ملتمس آنكه يك بار ديگر لشكرهاى اطراف و جوانب را جمع فرموده شرّ اين خان خائن را از ساحت مملكت ما بازدارى و ضيعه‌اى كه در تظلّم حال ما تقدّم داشته‌اى به اتمام رسانى . امير ناصر الدّين فى الحال به اطراف و جوانب ولايت خراسان و زابلستان و غزنين فرامين فرستاده استدعاى لشكر نمود و خود از غزنين بيرون آمده متوجّه ولايت ماوراء النهر گشت و در ميان كشف و نسف توقّف نمود ، تا آنكه سيف الدّوله محمود از نيشابور برآمده با لشكرهاى اطراف به وى ملحق شد . در اين اثنا ، ميانهء امير ناصر الدّين و ايلك خان رسل و رسائل آمدوشد مىنمود و چون مقرّر ميانهء [ 235 ب 
  ] امير نوح و ناصر الدّوله چنان بود كه امير نوح خود در آن معركه حاضر باشد . اتّفاقا ، چون امير نوح عزم بيرون آمدن از بخارا نمود عبد اللّه عزير « 4 » بنابر غرضى كه داشت امير نوح را مانع شد و اين معنى موجب آزار خاطر امير ناصر الدّين گشت ، بنابراين ، امير ناصر الدّين به صلح رضا\r\n\r\n\r\n","description":"","footnote":"\r\n( 1 ) . در سال سيصد و هشتاد و شش هجرى .\r\n( 2 ) . در بعضى از تواريخ صحبت از اعدام ابو على هم شده است ؛ - تاريخ ايران ، پژوهش دانشگاه كيمبريج ، ج 4 ، ص 138 ؛ گرديزى ، زين الأخبار ، ص 45 .\r\n( 3 ) . وى ايلك نصر خان قراخانى جانشين بغرا خان قراخانى است . سلسلهء قراخانى را آل افراسياب ، يا ايلكيّه ، يا خانيان نيز مىخوانند كه بالاخره به دست سلطان محمّد خوارزمشاه برافتادند .\r\n( 4 ) . هر سه نسخه : عزيز . وى ابو محمّد عبد اللّه بن محمّد بن عزير پسر ابو منصور است كه منصور بن نوح سامانى پس از استخرى وى را به وزارت خويش برگزيد . كلمهء عزير در منابع تاريخ و ادب به صورتهاى « عزيز » و « غرير » نيز آمده است و از قطعهء ابو الحسن لحام ، كه در هجو ابن عزير گفته و اين كلمه را با « دير » ، « غير » و « خير » قافيه كرده ( يتيمة الدّهر ، ص 102 و تاريخ يمينى ) ، پيداست كه عزيز خطاست ؛ - نرشخى ، تاريخ بخارا ، ص 339 مستفاد از توضيحات مرحوم مدرّس رضوى ) .\r\n","page_name":" 1981 ","page_number":497},
  {"content":"\r\n\r\nداده در جنگ تهاون نمود و به شفاعت ايلك خان چنين مقرّر شد كه ايالت سمرقند متعلّق به فايق باشد . و در اين باب صلحنامه‌اى « 1 » نوشته به شهادات ائمّه و سادات و قضاة موشّح گردانيدند . بعد از اتمام مصالحه امير نوح به فراغ بال زندگانى مىكرد « 2 » تا در رجب سبع و ثمانين و ثلث مائه « 3 » هجرى وفات يافت ، چنانچه عن قريب مذكور خواهد شد . ان شاء اللّه تعالى .\r\nو از جمله وقايع اين سال فوت صاحب بن عبّاد است كه در فضل و هنر وحيد عصر و فريد دهر بود و در رأى و تدبير وزرا كفايت آثار . رقاع و رسائل او در ميان ارباب فضل مذكور است .\r\nآن مقدار نفايس كتب كه او جمع كرده هيچ وزير ، بلكه هيچ پادشاه جمع نكرده . نقل است كه در سفرى از اسفار چهار صد شتر كتب او را مىكشيد . گويند چون صاحب بن عبّاد بيمار شد فخر الدّوله به عيادت او رفت . صاحب با او گفت : من در اين مدّت به قدر وسع و امكان در رواج دولت اين خاندان كوشيدم تا نام پادشاه در اقطار عالم به نيكى اشتهار يافت . ( اكنون بنده مشرف ارتحال است از اين سراى فانى به سراى باقى ) « 4 » . اگر پادشاه بر سبيل سابق سلوك فرمايد بركات آن به روزگار همايون او بازگردد و بنده را در آن نامى نباشد ، و بنده به اين راضى است كه حامل الذّكر باشد و پادشاه به نام نيك اشتهار يابد . امّا اگر خلاف آن ظاهر شود چون آفتاب بر عالميان روشن گردد كه آن قواعد ساخته و پرداختهء من بود و اين صورت ملك و دولت را زيان دارد و از آن خللها متولّد شود . اميد مىدارم كه پادشاه به قول اصحاب اغراض و مردم مفتن عمل نكند و عنان اختيار از صوب صواب منحرف نگرداند . فخر الدّوله گفت : ان شاء اللّه تعالى چنين كنم . امّا به وعده وفا ننمود . به صحّت رسيده كه چون نعش صاحب بن عبّاد را به نمازگاه بردند از غايت جلالت كه داشت ، اعيان و امراى ديلم پيش تابوت او زمين ادب بوسيده نعش او را از سقف خانه بياويختند و بعد از مدّتى به اصفهان برده در آن سرزمين جسد او را به خاك سپردند . مدّت هيجده سال به امر خطير وزارت كما ينبغى اشتغال داشت .\r\nفخر الدّوله بعد از فوت صاحب بن عبّاد خزاين او را تصرّف نموده فرزندانش را بالكليّه محروم ساخت و متعلّقان و منتسبان او را مصادره كرده اموال بسيار از ايشان گرفت « 5 » .\r\n\r\n\r\n","description":"","footnote":"\r\n( 1 ) . در خصوص مفاد اين صلحنامه ؛ - دكتر زرّين‌كوب ، تاريخ مردم ايران ، ص 217 .\r\n( 2 ) . پس از اين مصالحه ، على رغم ايجاد آرامشى نسبى ، قلمرو سامانيان كوچك گرديد . پس از مصالحه قلمرو حكومت دولت بخارا به درّهء زرافشان محدود شده بود ، به اضافهء خوارزم كه به عنوان دولتى دست‌نشانده تنها در ظاهر به دربار بخارا اظهار بندگى مىكرد . خراسان و كليّهء نواحى جنوب رود جيحون ديگر تابع بخارا نبودند ؛ - تاريخ ايران ، پژوهشگاه دانشگاه كيمبريج ، ج 4 ، ص 138 .\r\n( 3 ) . سيصد و هشتاد و هفت . - و .\r\n( 4 ) . ق : ( اكنون بنده به شرف ارتحال ازين سراى فانى به سراى باقى مىروم ) .\r\n( 5 ) . ابن أثير در خصوص بدعهدى و رفتار دور از كرم و ادب فخر الدّوله در مورد صاحب بن عبّاد مىنويسد : « زشت باد خدمت به پادشاهان كه اين است كار آنها دربارهء كسانى كه اندرزشان دهند ، چگونه است رفتارشان با غير » ؛ - ترجمهء -\r\n","page_name":" 1982 ","page_number":498},
  {"content":"\r\n\r\nآورده‌اند كه صاحب بن عبّاد را با قاضى عبد الجبار كه در اصول رأس و رئيس فرقهء معتزله بود ، اگرچه در فروع به مذهب شافعى عمل مىنمود كه محبّتى مفرط بود و هميشه به قدر وسع و امكان ، صاحب بن عبّاد او را رعايت مىنمود . و چون صاحب بن عبّاد وفات يافت قاضى گفت : من او را از اهل رحمت نمىدانم . پرسيدند : چرا ؟ جواب داد : توبهء او معلوم نيست . از اين جهت مردم عبد الجبار را بىوفا و غدّار مىگفتند و فخر الدّوله او را مصادره كرده سه باره هزار هزار درم از وى گرفت . و عجب آن است كه مذهب قاضى عبد الجبّار آن است كه هركه دانگى يا نيم دانگى به ناحقّ بستاند مخلّد در دوزخ بماند ، و اين همه زر را از مردم به رشوت گرفته بود « 1 » ، و گويا كه كريمهء   يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ، كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ   « 2 » در حقّ او نازل شده بود ، يعنى : اى كسانى كه ايمان آورديد چرا مىگوييد آنچه بر آن عمل نمىكنيد . چه بسيار دشمن مىدارد حقّ ، سبحانه و تعالى ، كسى را كه به مردم امر فرمايد به آنچه خود به خلاف آن مرتكب است .\r\nدر تدابير السّلاطين « 3 » مسطور است كه صاحب بن عبّاد در حين مرض موت بعد از نصايح بسيار به فخر الدّوله گفت : اى پادشاه ، ملتمس بنده آن است كه پادشاه هميشه وصاياى ارسطوى حكيم را كه به اسكندر ذى القرنين نوشته ، نصب العين خود داشته بر آن عمل نمايد تا خلل در اركان دولت پادشاه راه نيابد . پس آن نسخه را از كتابخانهء خود بيرون آورده به فخر الدّوله داد ؛ اگرچه فخر الدّوله بر يكى از آنها عمل نكرد . و چون آن وصايا بسيار نافع است مجمل [ ى 
  ] از آن در اينجا ثبت نموده مىشود .\r\nدر لوامع الاشراق آورده كه چون ارسطاطاليس كه استاد و وزير اسكندر بود ، به واسطهء ضعف پيرى از خدمت او تخلّف نمود و اسكندر بر جميع بلاد عجم استيلا يافت و در ميان ايشان ارباب عقل و كياست و اصحاب شجاعت و نجدت بسيار بودند و در ابقاى ايشان خوف خلل ملكى بود و استيصال و هلاك ايشان از قاعدهء عدالت دور مىنمود ، بنابراين در امر ايشان متحيّر شده مكتوبى به ارسطاطاليس نوشت مشحون به فنون شوق و تلطّف ، و در آنجا اظهار\r\n\r\n\r\n","description":"","footnote":"\r\n- الكامل ، ج 15 ، ص 225 . به همين جهت است كه بزرگان نيز مردم را از گرويدن به دربار شاهان بر حذر داشته‌اند ، چنان كه سعدى ، عليه الرّحمه ، در گلستان ضمن شعرى خدمت به شاهان را اين‌گونه نكوهيده مىشمارد :\r\n به دست آهن تفته كردن خمير * بِه از دست بر سينه پيش امير \r\n( 1 ) . بيت زير مصداق كاملى است در حقّ عبد الجبّار قاضى ، كه شاعر فرمايد :\r\n اى دوست بر جنازهء دشمن گذر كنى * شادى مكن كه بر تو همين ماجرا رود \r\n( 2 ) . صف ، 2 - 3 .\r\n( 3 ) . مؤلّف در صفحات گذشته از اين كتاب به نام تدبير السّلاطين ذكرى كرده است . در منابع و كتابشناسيها نشانى از آن حاصل نشد .\r\n","page_name":" 1983 ","page_number":499},
  {"content":"\r\n\r\nنمود كه : « به واسطهء دورى از ملازمت ، در بسيارى از امور ملك حيرت به خاطر راه مىيابد . از جمله در اين صورت از تاريكى تنگناى حيرت بىنور تدبير خاطر مشرق حكيم بيرون شده متعذّر مىنمايد ، به هر وجه كه ميسّر شود سعى در نظم اسباب ملاقات فرمايد . » ارسطاطاليس در جواب نوشت كه : « همانا فرزند جليل و سلطان نبيل را معلوم باشد كه تخلّف از خدمت نه بنابر عدم رغبت به صحبت كثير البهجة است ، بلكه به واسطهء پيرى و ضعف بنيه و فتور قوّت است . چون مصاحبت ميسّر نيست در اين رساله دستورى بيان كنم كه در جزوات به آن رجوع كنى و به آن از صحبت من مستغنى شوى . امّا در امر مردمان عجم و فضلاى ايشان اگر توانى كه ايشان را هلاك كنى ، امّا چون تغيير آب و هواى ايشان نمىتوانى كرد ، هر آيينه شبيه به ايشان پيدا مىشوند و هميشه در مقام عداوت و عناد تو خواهند بود . پس جهد كن كه ايشان را به انعام و احسان خود بنده سازى تا همه مخلص ( و از جملهء فرمانبرداران تو باشند ) « 1 » . و گويند كه مادر اسكندر ، ارقيه صفيّه ، در اين وقت به او نوشته كه : « يا بنّى ! ملكت البلاد بالفرسان ، فاملك « 2 » القلوب بالاحسان » يعنى : اى فرزند دلبند ، چون مالك شدى بلاد را به زور سواران ، پس مالك شو دلهاى مردم را به احسان . بعد از آن نوشت كه : « اى فرزند ، مخفى نماند كه پادشاهان چهار نوع‌اند : اوّل آنكه با خود و رعيّت هر دو سخى باشد . دويم آنكه با خود سخى و با رعيّت لئيم . سيّم با خود لئيم و با رعيّت سخى . چهارم آنكه با خود و رعيّت هر دو لئيم باشد . قسم اوّل به اتّفاق عقلا محمود و مشكور است . قسم دويّم و چهارم به اتّفاق مذموم و در قسم سيّم خلاف است . حكماى هند برآنند كه محمود است و حكماى فرس بر آن‌اند كه محمود نيست . و سخاوت آن است كه به قدر حاجت به اهل استحقاق برسانى و هركه از اين مرتبه تجاوز نمايد و به حدّ افراط گرايد از سخا به افراط انحراف يافته باشد و هر پادشاهى كه به زياده از آنچه مكنت او باشد بخشندگى نمايد ، البته فساد ملك او شود .\r\nاى اسكندر ، بارها با تو گفته‌ام كه اصل در سخا و كرم آن است كه طمع در مال مردم نكنى .\r\nو از جمله سخا آنكه ستم و جور جائر بازدارى « 3 » و از عيب پوشيدهء مردم تفتيش نكنى و انعام كه با كسى مىكنى به ريا نكنى . و تمام فضل و احسان آن است كه بيگانگان را گرامى دارى و با مردم گشاده‌روى باشى و جواب و سؤال مردم به ملايمت گويى و از خلفاى جاهلان درگذرى .\r\nاى اسكندر ، عقل مدار تدبيرات و آيينهء كمالات و نقايص است و اصل فضايل . و اوّل آلت عقل محبّت و نام نيك است . و از سلطنت و رياست لذتّها مقصود نيست ، بلكه مقصود از آن نام نيك است . هر پادشاهى كه دين را تابع خود دارد و استخفاف به نواميس الهى كند حقّ ،\r\n\r\n\r\n","description":"","footnote":"\r\n( 1 ) . ق : ( و از جمله بندگان فرمانبردار تو باشند ) .\r\n( 2 ) . ق : فاملف .\r\n( 3 ) . ق : جور جايز ندارى .\r\n","page_name":" 1984 ","page_number":500},
  {"content":"\r\n\r\nسبحانه و تعالى ، او را نيز مستخف گرداند . اى اسكندر ، بايد كه پادشاه بلندهمّت و صاحب‌رأى و فصيح و شيرين‌زبان و بلندآواز باشد و سخن كم گويد و با اراذل كم نشيند ، و چون بيرون آيد زينت لايق منصب سلطنت به كار دارد ، چنانچه از ديگران ممتاز باشد . و رعايت بازرگانان كه از ولايات دور به مملكت او مىآيند ، واجب داند تا موجب انتشار صيت جميل و ميل قلوب و كثرت تردّد تجّار شود ، و به آن سبب مملكت تو معمور گردد و به اندك مسامحه‌اى كه به ايشان كرده شود ، نفع حاصل مىشود . و بايد كه پادشاه خنده كم كند ؛ چه ، بسيارى خنده هيبت و وقار از دلها بيرون ببرد و ممدّ پيرى و مضعف حرارت غريزى شود .\r\nاى اسكندر ، در شهوت حريص مباش ، كه آن از خواص خوك است . و چه فخر باشد در چيزى كه حيوانات خسيسه در آن بر تو راجح باشند ! و افراط در آن مردى به ضعف بدن و نقصان عمر است و سبب كسب اخلاق زنان . و از حال مسكينان و ضعيفان [ 235 ب 
  ] غافل مباش ، و تفقّد احوال ايشان را واجب دان كه موجب رضاى خالق و جلب قلوب خلايق است . و لهذا مشهور است كه حضرت مرتضى على ، عليه السّلام ، در ايّام خلافت خود اكثر اوقات گرسنه مىخوابيدند و مىفرمودند كه : و كيف أشبع و حولى الحجاز بطون غرثى يعنى : چگونه ما سير باشيم و حال آنكه در گرد حجاز شكمهاى گرسنه بسيار است « 1 » .\r\nاى اسكندر ، بايد كه حبوب و غلّات را ذخيره كنى تا در خشكسالى و وقت ضرورت به كار آيد . و بايد كه اهل صلاح از تو در امان باشد و اهل فساد و فتنه در خوف و ترسان .\r\nاى اسكندر ، تو را بارها وصيّت كرده‌ام و ديگر تأكيد مىكنم كه در خون ريختن دلير مباش ، كه هلاك كردن حيوانات مخصوص به حقّ [ تعالى 
  ] است و حقيقت حال جز علّام الغيّوب را معلوم نيست . و شايد به تهمتى كه آن شخص از آن خبر نداشته باشد يا او را در اقدام بر آن امر عذرى باشد قتل او روا دارى ، چه جريمه اصعب از آن باشد . و از هرمس اكبر ، يعنى ادريس ، عليه السّلام ، به من رسيده كه چون مخلوقى قتل ديگرى نمايد ملائك آسمان در حضرت بارى زارى كنند كه : يا رب فلان بندهء تو در قتل فلان بندهء ديگر تشبّه به تو كرده ، پس اگر آن قتل به قصاص باشد حضرت حقّ ، سبحانه و تعالى ، در جواب ملائكه مىفرمايد كه : او را به حكم من به قصاص كشته و اگر به ظلم باشد حقّ ، سبحانه و تعالى ، در جواب ملائكه\r\n\r\n\r\n","description":"","footnote":"\r\n( 1 ) . اشاره است به نامهء آن حضرت به عثمان بن حنيف انصارى عامل او در بصره كه با شمارهء چهل و پنج در نهج البلاغه آمده است . در اين نامه مىفرمايد : « . . . و اگر خواستمى دانستمى چگونه عسل پالوده و مغز گندم ، و بافتهء ابريشم را به كار برم . . . . چه بود كه در حجاز يا يمامه كسى حسرت گردهء نانى برد ، يا هرگز شكمى سير نخورد ، و من سير بخوابم و پيرامونم شكمهايى باشد از گرسنگى به پشت دوخته و جگرهاى سوخته . . . » ؛ - نهج البلاغه ، ترجمهء دكتر شهيدى ، ص 318 .\r\n","page_name":" 1985 ","page_number":501},
  {"content":"\r\n\r\nمىفرمايد كه : به عزّت و جلال من كه خون كشنده را مباح گردانيده‌ام . پس ملائكه در تسبيح و استغفار دعاى بد بر او كنند تا زمانى كه به قصاص رسد ، و اين از براى آخرت او بهتر باشد ، چنانچه اگر خود بميرد نشانهء غضب خداى تعالى است . چه به عذاب سرمدى و عقاب ابدى گرفتار خواهد شد .\r\nديگر اى اسكندر ، نكث عهد مكن و سوگند اصلا ياد مكن ، و اگر ياد كنى به هيچ وجه از آن برمگرد كه مملكت بسى از سلاطين يونان به شآمت سوگند دروغ و نكث عهد به فساد انجاميد . و به چيزى كه از تو فوت شود تأسف منماى كه ندامت بر رفته عادت طفلان و ناقصان است . و اهل مملكت خود را به كسب فنون علوم امر كن و كسى كه در علم فايق شده باشد او را به مزيد عنايت و تربيت مخصوص گردان ، كه اين خصلت سبب زيادتى محبّت تو در دلها شود و موجب رونق ملك و بقاى ذكر جميل . و پادشاهى اكثر يونانيان به ميامن همين خصلت مدّتى مديد دوام داشت ؛ چه ، ايشان رعايا را به تحصيل علوم امر مىفرمودند به مرتبه‌اى كه دختران را در خانهء پدر فرايض و آداب نواميس الهى و عمل اصول علم طبّ و نجوم ياد مىدادند . و از دست كسى كه معتمد تو نباشد چيزى مخور و از محافظت خود غافل مباش ، و آن قضيّه را فراموش مكن كه پادشاه هند تحف و هداياى نفيسه از براى تو فرستاد و از جملهء آن كنيزكى بود كه او را به زهر پروريده بودند تا به حدّى كه طبيعت آن كنيز بعينه طبيعت افعى شده بود ، و غرض ايشان از آن قصد تو بود . و من اين حال به فراست يافتم و تو را تنبيه كردم .\r\nاى اسكندر ، به يك دليل حكم مكن و چون دلايل بسيار متعارض شود ميل به طرف اقوى كن . اى اسكندر ، عقل صفتى است از صفات الهى و به عدل آسمان و زمين برپاست ، و به عدل پيغمبران مبعوث شدند ، و عدل صورت عقل است ، و به عدل مالك قلوب و رقاب توان شد . و بدان كه ملك و عدل دو برادرند كه از يكديگر جدا نمىشوند . » اين بود مجمل آنكه ارسطو به اسكندر نوشته بود . و از جمله وقايع اين سال آنكه صمصام الدّوله در فارس حكم فرمود كه جميع اتراك آنجا را به قتل رسانند . بنابراين ، ديلميان اكثر اتراك را به قتل رسانيدند و بقيّة السّيف از آنها گريخته روى به كرمان نهادند . چون كرمان نيز از ولايات صمصام الدّوله بود در آنجا نيز قرار نتوانستند گرفتند ، بالضّروره روى به ولايت سند آوردند و از حاكم آنجا رخصت گرفته به آن ولايت درآمدند . و چون به دار الملك سند كه عبارت از پكرسه است رسيدند ، والى آن ديار بىمروّتى نموده تمامى ايشان را به قتل رسانيد . و از جمله وقايع اين سال يكى آن بود كه منصور بن يوسف ، والى ولايت قيروان و افريقيهء مغرب ، محمّد بن عامر ، امير اندلس ، را با لشكرى عظيم به جنگ فرنگ فرستاد . محمّد بن عامر به ولايت فرنگ درآمده غنايم بسيار به دست آورد و اسير بىنهايت گرفت ، حتّى آنكه پادشاه ايشان را كه او را\r\n\r\n","description":"","footnote":"","page_name":" 1986 ","page_number":502},
  {"content":"\r\n\r\n« شانجه » گفتندى كه از اعاظم سلاطين آن طايفه بود ، دستگير نموده نزد منصور آورد . در اين فتح شعراى مغرب خصوصا ابو العلا صاعد بن الحسن ربعّى ، كه شاعر منصور بود ، قصيده‌اى غّرا در مدح منصور گفته بود كه ايراد آن در اين كتاب مناسب نيست ؛ چرا كه ، عربى مغلقى است كه فارسىزبانان را در آن حظّى و نصيبى نمىباشد .\r\n\r\n","description":"","footnote":"","page_name":" 1987 ","page_number":503},
  {"content":"\r\n . \r\n","description":"","footnote":"","page_name":" 1988 ","page_number":504},
  {"content":"\r\n\r\n\r\nذكر وقايع سال سيصد و هفتاد و ششم از رحلت خير البشر\r\nدر كامل التّاريخ مسطور است كه در بيست و هشتم ماه رمضان اين سال از اعاظم سلاطين عالم العزيز باللّه ابو منصور بن نزار بن معزّ علوى كه پنجم خليفه بود از خلفاى علويهء مغرب در مدينهء بلينس « 1 » وفات يافت . عمر او چهل و دو سال و هشت ماه و نيم بود و مدّت خلافتش بيست و يك سال و پنج ماه و نيم . و وى در اين سال ، به عزيمت تسخير بلاد روم از مصر بيرون آمده بود و چون به شهر بلينس رسيد مزاج او منحرف شد و امراض مختلفه مثل نقرس و حبس بول و قولنج بر وى طارى شد و در همانجا وفات يافت . و از تاريخ حافظ ابرو چنين ظاهر مىشود كه وفات العزيز باللّه در موضع عين الشّمس روى نمود . و مولد او در مهديّهء مغرب بود در سال سيصد و سى و چهارم از رحلت سيّد البشر ، عليه و آله التّحيّة من الملك الأكبر . و بعد از فوت وى پسرش ابو على المنصور بن العزيز كه ملّقب به « الحاكم باللّه » بود ، بر سرير خلافت قرار گرفت و در روز پنجشنبه سلخ شهر رمضان اين سال بر وى بيعت كردند ، و از عمر او يازده سال و پنج ماه گذشته بود . و در تاريخ حافظ ابرو مسطور است كه چون خلافت بر الحاكم باللّه قرار گرفت جماعتى از مقدّمان كتاميّه كه مقدّم او بودند ، به او شرط كردند كه از مشارقه « 2 » كسى را بر احوال خود وقوف ندهند و در امور ايشان سعى نكنند . بنابراين ، مغاربه بر الحاكم باللّه مستولى شدند و مشارقه منكوب و كتاميّه كه قبيلهء امين الدّوله بودند ، حاكم مطلق شدند و قصد كشتن الحاكم باللّه كردند . و امين الدّوله هميشه مىگفت كه : از اين كودك چه خير در كار سلطنت . خلافت از وى متمشّى نمىگردد . چون اين خبر به ارجوان خادم كه مربّى الحاكم باللّه\r\n\r\n\r\n","description":"","footnote":"\r\n( 1 ) . الكامل : بلبليس .\r\n( 2 ) . مردم جبههء شرق اسلامى .\r\n","page_name":" 1989 ","page_number":505},
  {"content":"\r\n\r\nو يار غار و جليس و انيس او بود ، رسيد به اتّفاق شكر خادم عضد الدّوله كه در دولت علويه رعايت يافته بود ، شكايت كتاميّه را به منجوتكين كه حاكم شام بود از قبل العزيز باللّه نوشت . و چون امين الدّوله بر اين حال اطلاع يافت فى الحال قبيلهء كتاميّه را جمع كرده به گرفتن منجوتكين به شام فرستاد و گفت كه : منجوتكين بر الحاكم باللّه متمرّد شده و منجوتكين از ايشان متوّحش گشته با جمعى از مشارقه قصد مصر كرد . و ابن عمار از اين حال آگاهى يافته ابو تميم سليمان بن ندرج را با برادر و لشكرى بسيار پيش او باز فرستاد . بعد از تلاقى فريقين منجوتكين هزيمت يافته به جانب شام مراجعت نمود و اهالى شام دروازه‌هاى شهر دمشق را به صلح گرفته به ابو تمّام كتامى كه نيكوسيرت و عادل بود و شاميان او را مىخواستند ، داد و حبش « 1 » بن صمصام كتامى را كه بر فلسطين حاكم بود معزول كرد و او به مصر پيش حسن بن ارجوان رفت و از حسن بن عمار شكايت كرد . ابن عمار كه عبارت از امين الدّوله است ، چون از شكايت و اتّفاق او به ارجوان آگاه شد كتاميّه را بر خون ارجوان تحريض نمود .\r\nارجوان در قصر خلافت گريخت و قضاة و ائمّه را گفت كه : مصلحت وقت آن است كه الحاكم باللّه را از قصر خلافت بيرون آورده بر مردم مصر ظاهر كنيم و به تجديد بيعت او قيام نماييم و گوييم كه اين در دست كتاميّان بسيار زبون و عاجز شده از شما يارى و امداد مىطلبد و از تعدّى ايشان استغاثه مىنمايد ؛ چه ، شما آبا و اجداد او را نيكو مىشناسيد . مصريان چون اين حالت را مشاهده كردند همه مسلّح و مكمّل شده روى به حرب كتاميّه آوردند و جمعى كثير از ايشان را به قتل رسانيدند و امين الدّوله روى به گريز نهاد ، و ارجوان با جماعتى از دليران اهل مصر تعاقب او نموده او را به قتل رسانيد و مادّهء فتنه و فساد را بالكليّه مستأصل گردانيد و بعد از آن سلطنت الحاكم باللّه را صاف شد . و در همين سال ، اهل صور متمرّد و عاصى شده مرد ملاحى را كه او را « علانه » گفتندى « 2 » بر خود امير ساختند . ارجوان خادم ، ابو عبد اللّه حسين بن [ 236 الف 
  ] ناصر الدّولة بن حمدان را با لشكرى عظيم به تسخير بلدهء صور فرستاد . چون ابو عبد اللّه به آنجا رسيد اهل صور بعد از محاربات كس پيش قيصر روم فرستاده از وى مدد خواستند . قيصر روم چند كشتى پر از لشكر به امداد ايشان فرستاد . و ابو عبد اللّه نيز لشكر بسيار در كشتيها داشت . اتّفاقا ، پيش از آنكه لشكر روميان به حوالى صور رسد ميانهء كشتيهاى ابو عبد اللّه و كشتيهاى روميان جنگ شد . مسلمانان غالب آمدند و اكثر مردم « 3 » كه در آن كشتيها بودند ، هلاك شدند . چون اين خبر به اهل صور رسيد شهر را جهت ابو عبد اللّه باز كردند . چون\r\n\r\n\r\n","description":"","footnote":"\r\n( 1 ) . الكامل : جيش .\r\n( 2 ) . الكامل : علاقه .\r\n( 3 ) . م : اروم . در هيچ يك از فرهنگها به اين لفظ كه معنى « مردم » يا « روم » و « روميه » را بدهد برنخورديم .\r\n","page_name":" 1990 ","page_number":506},
  {"content":"\r\n\r\nابو عبد اللّه به شهر درآمد جماعتى را كه مادهء فتنه و فساد بودند ، همه را به قتل رسانيد .\r\nو از جمله وقايع اين سال آنكه از جانب صمصام الدّوله يكى از امراى او كه او را « لشكرستان » گفتندى ، به عزيمت تسخير بصره بيرون آمد . چون به حوالى بصره رسيد در باغستان آن شهر فرود آمد و هر روز ميانهء ايشان و مردم بهاء الدّوله محاربات واقع شد تا آنكه جمعى كثير از اهل بصره به لشكرستان اتّفاق نمودند و مقدّم آن جماعت ابو الحسين بن جعفر علوى بود كه از بهاء الدّوله آزرده‌خاطر مىبود . القصّه ، چون ابو الحسين علوى با لشكرستان اتّفاق كرد فى الحال لشكرستان با لشكرى بسيار از خود و از اهل بصره در كشتيها درآورده روى به شهر آورد ، و بهاء الدّوله از دفع ايشان عاجز شده روى به گريز نهاد و لشكرستان به شهر بصره درآمد و خلقى بسيار از متابعان بهاء الدّوله را به قتل رسانيد و بهاء الدّوله مكتوبى نوشت به مهذّب الدّوله ، والى ولايت بطيحه ، و از وى امداد خواست . مهذّب الدّوله ، عبد اللّه مرزوق را با لشكرى انبوه به جنگ لشكرستان فرستاد . چون عبد اللّه به حوالى بصره رسيد لشكرستان طاقت مقاومت نياورده از بصره بيرون رفت و عبد اللّه بن مرزق به شهر درآمد ، و هنوز قرار نگرفته بود كه با لشكرستان از راه دريا معاودت نموده به شهر درآمد و سوق العطام را غارت كرد ، و ميانهء فريقين جنگى عظيم واقع شد ، غلبه از جانب لشكرستان بود ، امّا آخر الأمر مدد مهذّب الدّوله متعاقب رسيد ، و لشكرستان روى به گريز نهاد . آخر مهمّات بصره بر آن قرار گرفت كه مهذّب الدّوله پسر بهاء الدوله را پيش خود نگاه داشته بصره را به ارزانى داشت . و از جمله وقايع اين سال آنكه در اوايل شهر ربيع الاوّل والى افريقيه و قيروان و مغرب ، منصور بن يوسف تكين ، وفات يافت . « 1 » او پادشاهى بود به كرم و عدل و سياست مشهور و معروف . بعد از وى پسرش باديس كه كنيت او « ابو ستاد » بود ، بر سرير سلطنت قرار گرفت و از قبل الحاكم باللّه جهت او خلعتهاى پادشاهانه رسيد . او با جميع اعيان دولت خود به استقبال آن بيرون آمده به بيعت الحاكم باللّه درآمدند . و در اوايل حكومت باديس مردى از صهاجه كه او را « خليفة بن مبارك » گفتندى ، بر وى خروج كرد و جمعى كثير از اوباش و رنود بر وى جمع شدند . آخر الأمر ، افواج باديس بر سر او رفته او را دستگير نموده پيش باديس آوردند . باديس فرمود تا او را بر خرى سوار كرده در تمام افريقيه گردانيدند و بعد از آن در بند نگاه داشتند . و در اين سال ، از مشاهير علما ، ابو طالب محمّد بن على بن عطيّه ، صاحب قوت القلوب ، وفات يافت . او مردى بود كه كلام او خالى از خلط و خبط نبود ؛ چه ، از وى نقل مىكنند كه روزى مىگفت كه : ليس على المخلوقين اضرّ من الخالق ؛ يعنى ، نسبت به مخلوقات هيچ چيز مضرّتر از خالق نيست . و از اين جهت او را از سخن گفتن و وعظ منع كرده بودند .\r\n\r\n\r\n","description":"","footnote":"\r\n( 1 ) . در محلّى به نام صبره .\r\n","page_name":" 1991 ","page_number":507},
  {"content":"\r\n . \r\n","description":"","footnote":"","page_name":" 1992 ","page_number":508},
  {"content":"\r\n\r\n\r\nذكر وقايع سال سيصد و هفتاد و هفتم از رحلت خير البشر\r\nدر اين سال ، از جملهء سلاطين عظام امير نوح منصور سامانى وفات يافت و به فوت او دولت سامانيه ضعفى تمام پيدا كرد ، « 1 » چنانچه ملوك اطراف در مملكت دست‌درازى نموده هر يكى آنچه توانست از مملكت ايشان تصرّف نمود ؛ و با وجود ضعف ايشان بعد از فوت امير نوح ، امرا و اعيان دولت او پسرش ، ابو الحارث منصور بن نوح ، را به جاى وى بر سرير سلطنت نشانيده در مقام اطاعت و انقياد درآمدند . و چون ايلك خان ، حاكم تركستان ، خبر فوت امير نوح را شنيد ، با لشكرى عظيم متوجّه ماوراء النهر گشت و فايق نيز به اشارهء ايلك خان از سمرقند متوجّه بخارا شد . « 2 »\r\nمنصور بن نوح چون از آمدن فايق و ايلك خان خبر يافت ، از روى اضطرار بخارا را گذاشته از آب عبور نمود . فايق به بخارا آمده جماعتى از علما و فضلاى آنجا را به طلب امير منصور بن نوح فرستاد و گفت : من به خدمت تو آمده‌ام نه به جنگ تو ، بلكه غرض من آن است كه تلاقى تقصيراتى كه از من نسبت به امير نوح سر زده خدمت تو نمايم . القصّه ، فايق چندان عهود و مواثيق ياد كرد كه امير منصور بن نوح خاطر مطمئن ساخته به جانب بخارا مراجعت نمود ، و فايق در مقام خدمتكارى درآمده مهمّات ملكى او را سرانجام مىداد . و قبل از آن ،\r\n\r\n\r\n","description":"","footnote":"\r\n( 1 ) . با مرگ امير نوح سامانى ، عملا دولت سامانى سقوط كرد ؛ چرا كه ، پسر و جانشينش ، ابو حارث منصور دوّم ، و امير الأمرايش ، بگتوزون ، حتى ديگر تاب حملهء حاكم قراخانى را نداشتند ، و همين‌كه سلطان محمود بعد از سپرى شدن هفت ماه از مرگ پدر خود سبكتكين ، سرنوشت منصور دوّم را تعيين كرد ؛ - اشپولر ، تاريخ در قرون نخستين اسلامى ، ص 193 .\r\n( 2 ) . حاكم تركستان اين هنگام نصر خان بود كه فايق را در رأس سپاهى اندك به بخارا فرستاد .\r\n","page_name":" 1993 ","page_number":509},
  {"content":"\r\n\r\nمدار مهمّات ايشان بر بگتوزون « 1 » بود . چون فايق آمد بگتوزون را امير الأمراى خراسان ساختند . و در اين وقت سيف الدّوله محمود بن سبكتكين به برادر خود اسماعيل بن سبكتكين مشغول بود ؛ چه ، سبكتكين نيز در همين سال وفات يافت و در وقت فوت او چون سيف الدّوله محمود در نيشابور بود سبكتكين پسر كوچك خود اسماعيل را وليعهد خود گردانيد . « 2 » بعد از فوت امير ناصر الدّين [ سبكتكين 
  ] جمع اعيان و امراى دولت در متابعت اسماعيل بن سبكتكين كمر خدمت دربستند و او خزاين و دفاين پدر را بتمامه بر لشكر خود قسمت كرد ، امّا با وجود آن ، لشكريان بىانصاف همچنان طمع دراز كرده از وى مطالباتى كه مقدور او نبود مىبودند .\r\nبنابراين ، اسماعيل بن سبكتكين از شرايط امارت و سياست عاجز آمده متحيّر و متفكّر ماند .\r\nچون سيف الدّوله از واقعهء پدر خبر يافت مراسم عزا به جاى آورد و به برادر تعزيت‌نامه‌اى نوشت و ابو الحسن حمولى را نزد او فرستاده پيغام داد كه : امير ناصر الدّين كه پشت و پناه ما بود رحلت فرمود ، و امروز در همه جهان مرا گرامىتر از تو كسى نيست و تو به منزلهء چشم روشن منى . از هرچه آرزوى تو است از خزاين و ممالك دريغ نيست ، امّا كبر سن و تجربهء ايّام و وقوف بر دقايق سردارى و معرفت مقادير حشم در ثبات ملك و دوام دولت اصلى مبين و حبلى متين است . اگر استحقاق تو در مباشرت امر شغل خطير و اين كار بزرگ محقّق بودى من از همه راضىتر و مطيع‌تر بودمى ، و پدر اگرچه در غيبت من اين وصيت به تو كرده سبب بعد مسافت و مخالفت طرق آفت و پريشانى جماعت و عدم انتظام احوال رعايا بود . الحال مصلحت آن است كه از سر انصاف و بصيرت تأمّل كنى تا وجه صواب از خطا بشناسى و آنچه از متروكات پدر مانده بر وجه شريعت قسمت كنى و غزنين را كه مطلع سعادت و مستقر اولياى دولت ماست ، به من بازگذارى تا من ولايت بلخ از براى تو مستخلص گردانم ، و امارت تمامى ولايت خراسان را به تو ارزانى دارم . امير اسماعيل اين كلمات مشفقانه به گوش هوش نشنود و بر مخالفت سلوك جادّهء منازعت اصرار نمود ، و امير سيف الدّوله محمود در چارهء اين كار فرومانده ، چندان‌كه انديشه فرمود به مقتضاى اخر الدّواء الكىّ « 3 » غير از قلع و قمع برادر\r\n\r\n\r\n","description":"","footnote":"\r\n( 1 ) . م ، ق : مكتوزن . نرشخى او را « بكتوزيان » ضبط كرده است ؛ - تاريخ بخارا ، ص 137 . و بيرونى در كتاب آثار الباقيه او را با نام و كنيه و لقب چنين ياد كرده : « ابو الفوارس بكتوزون الحاجب سنان الدّوله » و پريتساك او را بيگ توزون  Beg - TUZUn  خوانده است ؛ - محشى ، تاريخ بخارا ، ص 384 .\r\n( 2 ) . گرديزى مىنويسد كه سبكتكين اندكى قبل از مرگش ( شعبان 387 ه . ) بر خلاف قراردادهاى قبلى اسماعيل را به جانشينى خود برگزيده بود ؛ - زين الأخبار ، ص 56 . نيز ؛ - اشپولر ، تاريخ ايران در قرون نخستين اسلامى ، ص 193 ؛ و بنا به قول مؤلفين تاريخ ايران ، پژوهش دانشگاه كيمبريج ، علت اقدام سبكتكين به اين كار شايد از آن جهت بود كه مادر اسماعيل دختر الپتگين بود ؛ - تاريخ ايران ، پژوهش دانشگاه كيمبريج ، ج 4 ، ص 148 .\r\n( 3 ) . آخرين درمان داغ كردن است . - و .\r\n","page_name":" 1994 ","page_number":510},
  {"content":"\r\n\r\nچاره‌اى ديگر نديد . پس مكتوبى به امير ابو الحارث منصور بن نوح سامانى نوشته اعلام نمود كه به حسب ضرورت عزيمت رفتن به جانب غزنين مصمّم گردانيده به آن صوب متوجّه است .\r\nالقصّه ، چون سيف الدّوله از مرو به هرات رسيد بار ديگر مكاتبات مشتمل بر وعد و وعيد به برادر خود امير اسماعيل نوشته ارسال داشت . به هيچ وجه مفيد نيفتاد . و در هرات عم سيف الدّوله ، بغراحق و برادرش ، ناصر الدين ، هر دو كمر خدمت سيف الدّوله در ميان بسته متوجّه غزنين شدند . چون امير اسماعيل از توجّه سيف الدّوله به جانب غزنين خبر يافت ، مبادرت نموده از بلخ عنان عزيمت به آن صوب تاخت ، امّا اركان امير اسماعيل و اعيان حضرت او همه به اتّفاق مكتوبات به امير سيف الدّوله نوشته از صفاى عقيدت و خلوص طويّت خود اعلام نمودند . و چون مسافت ميان هر دو لشكر نزديك شد جماعتى از علما و فضلا در ميان درآمده در اصلاح ذات البين سعى بليغ نمودند . امّا چون تقدير الهى خلاف آن جارى شده بود ، سعى ايشان هيچ فايده نمىنمود و كار به آنجا رسيد كه امير سيف الدّوله لشكر خود را [ 236 ب 
  ] عرضه داده صفها بياراست ، و امير اسماعيل نيز با موالى و مماليك خاصّه و اتباع و اصحاب پدر در مقابل آمده ، قلب و جناح [ ين 
  ] سپاه خود را به هياكل پيلان كوه‌پيكر زيب و زينت داد و هر دو طايفه تيغها از ميان بركشيده چندان كشش و كوشش نمودند كه تيغ آهنين‌دل بر زارى مردان كارزار خون گريستى . آخر الأمر ، سيف الدّوله خود روى به لشكر برادر آورده به يك حملهء مردانه زلزله در زمين و زمان افكند . سپاه امير امير اسماعيل تاب حمله نياورده همه روى به گريز نهادند و در قلعهء غزنين متحصّن گشتند . امير سيف الدّوله به عهود و مواثيق او را از قلعه بيرون آورده مفاتيح خزاين از وى بگرفت و دفاين و خزاين پدر را تصرّف نمود و عمّال و معتمدان خود را بر سر اعمال گماشت و شحنه‌اى صاحب‌رأى در غزنين نگاه داشته خود با لشكرى جرّار خونخوار متوجّه بلخ گشت و برادر خود ، امير اسماعيل ، را در ظلّ حمايت خود نگاه داشته همراه مىداشت . چون به بلخ رسيد ، رسولى به بخارا فرستاده اظهار رنجش نمود جهت آنكه منصب او ، كه امير الأمرائى خراسان است ، به بگتوزون مفوّض شده بود ، و التماس نمود كه منصب قديم او به دستور سابق و قرار معهود مسلّم دارند . امير ابو الحارث در جواب نوشت كه : « ما امارت بلخ و ترمذ و هرات را به تو داديم ، امّا بگتوزون بندهء اين دولت است و متوصّل به حقوق قديم . بىحدوث سببى به عزل او مثال دادن از مراسم سردارى و حق‌گذارى دور مىنمايد . » چون اين جواب به سمع امير سيف الدّوله محمود رسيد با خود گفت كه : يقين است كه دشمنان و بدگويان منصور را بر آن داشتند كه دست ردّ بر سينهء ملتمس من نهاد . بنابراين ، ابو الحسن حمولى را با تبريكات و تحف و هداياى بسيار به بخارا فرستاده به منصور پيغام داد كه توقّع چنان است كه سرچشمهء دوستى و\r\n\r\n","description":"","footnote":"","page_name":" 1995 ","page_number":511},
  {"content":"\r\n\r\nاخلاص را به خار و خاشاك بىالتفاوتى مكدّر و تيره نگردانند و حقوق مرا و پدر مرا كه بر ذمّت آل سامان ثابت است ، به سخنان بدگويان ضايع نسازند تا نظام الفت گسسته نشود و بناى متابعت و مطاوعت انهدام نيابد . چون حمولى به بخارا رسيد او را به منصب وزارت نويد دادند و او به آن منصب مسرور و مغرور شده رسالت امير سيف الدّوله را فراموش كرد . و امير سيف الدّوله از اين اوضاع استدلال نمود كه ملك سامانيان بر شرف زوال است و دولت ايشان در صدد انتقال ؛ چه ، جماعتى كه مدبران دولت ايشان‌اند همه نظر بر صلاح خويش دارند نه بر انتظام احوال ولينعمت خود . و چون سيف الدّوله دانست كه منصور بن نوح با او در مقام بىالتفاتى است ، بالضّروره روى به نيشابور نهاد تا منصب قديم خود را به دست آورد . « 1 » بگتوزون بر عزم او واقف شده از رهگذر برخاست و نيشابور « 2 » را به او گذاشته به طرفى بيرون رفت و عرضه داشتى به بخارا فرستاده صورت حال باز نمود . ابو الحارث منصور از سر غرور جوانى و غفلت كودكى و عدم تجربهء روزگار طايفه‌اى فراهم آورده و روى به خراسان نهاد تا دست سيف الدّوله محمود را از تصرّف آن ولايت كوتاه گرداند ، و بر سبيل تعجيل روان شده تا در سرخس در هيچ‌جا توقّف ننمود . محمود اگرچه بيقين مىدانست كه ايشان تاب مقاومت او ندارند و اين حركت بر سبيل تعجيل از آثار طفوليّت و بىخردى است ، ليكن از كفران نعمت انديشيده رعايت جانب ابو الحارث منصور كرده ، نيشابور را به او گذاشته به مرو الرود كه الحال به « مرغاب » مشهور است ، رفت « 3 » تا سبب سرزنش و بدنامى نگردد ، و در وقتى ديگر از سر حجّتى قاطع و عذرى روشن در مقابل ايشان درآيد تا طعن حسّاد و ملامت اضداد به او راه نيابد و اقاصى و ادانى او را معذور دارند .\r\n\r\n\r\n","description":"","footnote":"\r\n( 1 ) . محمود غزنوى قبل از حركت به سوى نيشابور ، جهت تحكيم موقعيت سياسى خويش دخترش را در عقد نكاح على بن مأمون ، فرمانرواى خوارزم ، درآورده بود ، و مقارن با آن با قراخانيان نيز مذاكراتى در باب اتّحاد كرده بود ؛ - اشپولر ، تاريخ در قرون نخستين اسلامى ، 194 ؛ نيز قرار شده بود رود جيحون خطّ مرزى غزنويان و قراخانيان شود ؛ - تاريخ ايران ، پژوهش دانشگاه كيمبريج ، ج 4 ، ص 148 . به‌هرحال تصرّف نيشابور براى محمود هدف اصلى بود و به قول بيهقى محمود نمىتوانست : « نيشابور را به بگتوزون يله كند . » ؛ - تاريخ بيهقى ، به كوشش على اكبر فياض ، ص 865 .\r\n( 2 ) . اوضاع خراسان پس از سبكتكين موقع را براى مداخلهء مجدّد سامانيان در آن ولايت مساعد كرده بود ، و بگتوزون سپهسالار ترك از جانب منصور دوّم به حكومت خراسان منصوب گشته و عازم نيشابور شده بود ؛ - تاريخ ايران ، پژوهش دانشگاه كيمبريج ، ج 4 ، ص 148 .\r\n( 3 ) . اشپولر مىنويسد كه : « محمود پس از عقب‌نشينى مصلحتى خويش به مرو الرود در آنجا با قابوس ، كه پس از تبعيد طولانى به گرگان مراجعت كرده و سپاه آل بويه را از آنجا رانده بود ، قراردادى منعقد نمود . » ؛ - تاريخ ايران در قرون نخستين اسلامى ، ص 194 .\r\n","page_name":" 1996 ","page_number":512},
  {"content":"\r\n\r\n\r\nذكر وقايع سال سيصد و هفتاد و هشتم از رحلت خير البشر\r\nدر اين سال بگتوزون و فايق با ابو الحارث منصور غدر نموده [ چشمان 
  ] او را ميل كشيدند و برادرش ، عبد الملك ، را بر سرير سلطنت نشانيدند . تفصيل اين مجمل آنكه چون بگتوزون به سبب توجّه سيف الدّوله نيشابور را گذاشته به طرفى بيرون رفته بود ، الحارث منصور در خاطر از وى رنجش تمام داشت ، بنابراين در وقتى كه بگتوزون به خدمت او رسيد آنچه او از عواطف پادشاهانه و عوارف خسروانه نسبت به خود تعقّل كرده [ بود 
  ] به ظهور نيامد ، از اين جهت بگتوزون رنجيده ، « 1 » شكايت فايق برد و فايق اضعاف آن از شرارت طبع و خشونت خلق با او حكايت كرده هر دو بر معايب منصور فصولى پرداختند و جمعى را بر قلع و عزل او دعوت كرده همه را موافق يافتند . پس بگتوزون دعوتى ترتيب كرده به بهانهء مهمّى كه به حضور منصور محتاج بود ، او را به خانه برد و آن شاهزادهء بىگناه را فى الحال گرفته ميل در چشم جهان‌بينش كشيد و برادرش عبد الملك كه در سنّ طفوليّت بود ، بر تخت نشانيد . مدّت سلطنت منصور يك سال و هفت ماه بود . و به واسطهء اين حركت شنيع خاص و عام و وضيع و شريف زبان سرزنش و ملامت به ايشان دراز كردند . در اين اثنا ، خبر رسيد كه سيف الدّوله محمود در پل راغول نزول فرموده . فايق و بگتوزون بغايت متوهّم شده به جانب مرو رفتند .\r\nسيف الدّوله ايلچى [ اى 
  ] به مرو فرستاده ايشان را بر كفران حقّ ولينعمت و ازالت حشمت و هتك حرمت ملامت بىاندازه كرد . فايق و بگتوزون از كمال حيرت و خجالت راه مكر و\r\n\r\n\r\n","description":"","footnote":"\r\n( 1 ) . نگرانى بگتوزون از اين بىاعتنايى منصور دوّم سامانى از اين بود كه مبادا منصور در ابقاى وى بر امارت خراسان تمايل ندارد و ترجيح مىدهد كه امير الامرايى خراسان را به سيف الدّوله محمود واگذار كند .\r\n","page_name":" 1997 ","page_number":513},
  {"content":"\r\n\r\nخديعه پيش گرفته از زبان عبد الملك تقبلات كرده سيف الدّوله را بوفور رعايت و مزيد عنايت و زيادتى اقطاعات و حكومت ولايات خواستند كه او را تسكينى دهند . سيف الدّوله محمود از روى حميّت اسلام و غيرت دين جايز نمىداشت كه در برابر آن حركت ناپسنديده و فعل مذموم عفو و اغماض واقع شود ، لاجرم از پل راغول كوچ كرده به مرو آمد تا كيفيت قضيّه به مشافهه دانسته شود . فايق و بگتوزون از آمدن سلطان محمود متحيّر شدند و انواع رعب و خوف بر ايشان استيلا يافته از كردهء خود پشيمان شدند ، امّا با وجود آن اظهار جلادت و جرأت نموده عبد الملك را از شهر بيرون برده در برابر سيف الدّوله فرود آمدند ، و چون بيقين مىدانستند كه با پيل در كشتى درآمدن در هلاك خويش سعى كردن است ، شفعا انگيخته و رسل و رسائل فرستاده در باب مصالحه تضرّع و زارى آغاز نهادند . سلطان محمود بنابر حفظ نيكنامى ، ملتمس ايشان را اجابت نموده فرمود تا طبل رحيل كوفتند . « 1 »\r\nچون رحل و اتّفاق او روانه شد ، اوباش و اراذل آن قوم دست تعّدى در عقب او دراز كرده در معرض تاراج درآمدند . چون سيف الدّوله بر حقيقت حال اطلاع يافت و ديد كه ايشان در باب منع اين حركت شنيع بر اتباع و حشم انكارى نكردند ، دانست كه اين حركت شنيع به اشارهء ايشان ظهور يافته ، بنابراين آتش غضب سيف الدّوله مشتعل گشته فرمود تا فوجى از لشكريان به پيرامن آن ناپاكان درآمده همه را به قتل رسانيدند ، و خود قلب و ميمنه و ميسره آراسته روى به خصم نهاد . آن جماعت نيز در برابر صف آراسته شروع در جنگ كردند . بعد از كشش و كوشش بسيار كفران نعمت شامل حال ايشان گشته نسيم نصرت در ظفر بر پرچم [ و 
  ] رايت سيف الدّوله وزيد . اهل عصيان روى به باديهء خسران و خذلان نهاده متفرّق شدند . فايق و بگتوزون ، عبد الملك را برداشته روى به بخارا نهادند . در اثناى راه بگتوزون از ايشان جدا شده راه نيشابور پيش گرفت و كوكبهء سيف الدّوله به ذروهء اعتبار و درجهء شرف رسيده ملك خراسان را به استقلال متصرّف گشت « 2 » و عبد الملك و فايق به بخارا رفتند . و از جمله وقايع اين سال آنكه فخر الدّوله ديلمى در قلعهء طبرك وفات يافت . سببش آن بود كه او را ميل كباب گوشت گاو شد ، فرمود تا در حضور او برّه‌گاوى فربه بكشتند و از گوشت آن كباب كردند ، و\r\n\r\n\r\n","description":"","footnote":"\r\n( 1 ) . سيف الدّوله محمود كه به قصد حمايت امير ابو الحارث ، نيشابور را به سوى مرو ترك كرده بود ، خاطرنشان كرده بود كه : « . . . به خدا اگر چشم من بر بگتوزون افتد به دست خويش چشمش كور كنم و در كشيد از هرات . . . و رسولان در ميان آمدند از اركان و قضاة و ائمه و فقها . . . تا بر آن قرار گرفت كه بگتوزون سپاه سالار خراسان باشد و ولايت نيشابور او را دادند » ؛ - بيهقى ، تاريخ بيهقى ، ص 867 .\r\n( 2 ) . سيف الدّوله محمود با اين پيروزى ، به عنوان يك اقدام نهايى و قاطع ، خراسان را براى هميشه از تصرّف سامانيان خارج ساخت و تمام قلمرو سامانيان در قسمت سفلاى رود جيحون علاوهء بلخ و هرات به وى تعلّق گرفت . و با پيشروى ايلك نصر خان قراخانى به سوى بخارا در همين سال ، عاقبت ايام فرمانروايى دودمان سامانى به سر رسيد .\r\n","page_name":" 1998 ","page_number":514},
  {"content":"\r\n\r\nاز آن فراوان بخورد . بعد از آن چند خوشهء انگور تناول فرمود ، فى الحال دردى عظيم در معدهء او پيدا شد و مضمون اين مثل كه « صد جان به فداى شكم » به وضوح پيوست . در حال وفات او كليد خزاين او را به رى پيش مجدّ الدّوله بردند ، چنانه از براى او كفن طلبيدند ميسّر نشد و از جهت شور و شغب ديالمه به شهر رفتن ميسر نبود « 1 » ، بنابراين بالضّروره از مقرّى جامع كفن خريدند ، با وجود آن از كثرت شور لشكريان چند روز فخر الدوله در خانه بماند تا آنكه جسدش بوى گرفت ، بعد از آن به دفع آن پرداختند . « 2 » گويند آن قدر از نقد و جنس در خزينهء او يافتند كه از شمار آن عاجز آمدند ، از آن جمله از رخوت خاصهء او سه هزار جامه بريدهء نادوخته بود . [ 237 الف 
  ] باقى بر اين قياس بايد نمود .\r\nبعد از فوت فخر الدّوله امرا و اركان دولت او بر پسرش مجدّ الدوله بيعت كردند ، امّا چون او در آن وقت طفل بود ، مادرش سيّده « 3 » كه عورتى عاقله و صاحب تدبير بود ، آنچنان به تدبير امور ملكى اشتغال نمود كه از ترس سياست او هيچ احدى در تمامى مملكت او در هيچ امرى از امور جزويّه و كليّه بىوقوف او شروع نمىتوانست نمود . ماجراى احوال سيّده با پسرش عن قريب رقمزدهء كلك بيان خواهد شد ، ان شاء اللّه تعالى . و از جملهء وقايع اين سال فوت مأمون بن محمّد ، والى خوارزم ، بود . امرا و اعيان دولت او بعد از فوتش پسرش على بن مأمون را بر سرير سلطنت خوارزم متمكّن ساخته در مقام اطاعت و انقياد درآمدند . اين على بن مأمون در عقل و تدبير بىنظير روزگار بود و در اوايل سلطنت خود با سيف الدّوله محمود سبكتكين در مقام اتّحاد و اخلاص درآمده ابواب آمدوشد را مفتوح داشت تا آنكه سلطان محمود سبكتكين با او در مقام يگانگى درآمده خواهر خود را به نكاح او درآورد « 4 » . اتّفاقا ، روزگار او را مهلت نداد و از سلطنت تمتّع نايافته از اين سراى فانى به آن سراى جاودانى انتقال نمود . بعد از وى برادرش ، ابو العباس بن مأمون ، به جاى وى قرار گرفت . او نيز رشتهء\r\n\r\n\r\n","description":"","footnote":"\r\n( 1 ) . علّت اين امر مربوط مىشد به محاصرهء قلعهء طبرك توسط ديلميان كه فخر الدّوله به دليل خست فوق العاده‌اش از پرداخت اضافه مواجب مورد درخواست آنها سرباز زده بود ؛ - دكتر زرّين‌كوب ، تاريخ مردم ايران ، ص 459 .\r\n( 2 ) . با مرگ فخر الدّوله انحطاط آل بويه در قلمرو جبال هم مثل آنچه در فارس و كرمان و عراق بعد از مرگ عضد الدّوله پيش‌آمد قطعى شد .\r\n( 3 ) . وى سيّده شيرين باوندى ملقّب به « امّ الملوك باوندى » دختر اسپهبد رستم مازندرانى ( اشپولر ، تاريخ ايران در قرون نخستين اسلامى ، ص 188 ) است كه پس از پايان دوران تبعيد فخر الدّوله در خراسان ، با وى ازدواج كرد . بنا به تصريح دكتر زرّين‌كوب ( منبع پيشين ) فخر الدّوله پس از فوت صاحب بن عبّاد بشدّت تحت نظارت اين زن بود ، و وزرايش هم از اين زن بيش از وى حساب مىبردند ، و موقع مرگ فخر الدّوله كليد خزاين طبرك هم مثل رى در دست همين سيّده بود .\r\n( 4 ) . قبلا از قول اشپولر گفتيم كه محمود دخترش را هم در عقد نكاح علىّ بن مأمون درآورده بود ؛ - پابرگ 1 ، ص 656 ؛ و نيز محمود خواهر خود حرهء ختلى را در سال چهار صد و شش هجرى به عقد ازدواج مأمون درآورد ؛ - تاريخ ايران ، پژوهش دانشگاه كيمبريج ، ج 4 ، ص 153 ؛ تاريخ بيهقى ، 668 .\r\n","page_name":" 1999 ","page_number":515},
  {"content":"\r\n\r\nاطاعت و اخلاص نسبت به سلطان محمود آنچنان نگاه داشت كه سلطان محمود مصاهرت و دامادى [ اى 
  ] كه به برادرش قرار يافته بود ، به او ارزانى داشت ؛ و باقى احوال ايشان در چهار صد و هفتم هجرى مذكور خواهد شد ، ان شاء اللّه تعالى . و از جمله وقايع اين سال آنكه والى ولايت خوزستان از قبل صمصام الدّوله ابو العباس بن العلا بن الحسن در آن ولايت وفات يافت و صمصام الدّوله به جاى او ابو على بن استاد هرمز را به حكومت آن ديار فرستاد .\r\nابو على چون به خوزستان رسيد لشكرى عظيم جمع آورده متوجّه تسخير جنديسابور كه از جملهء ولايات بهاء الدّوله بود ، گشت . ميانهء ابو على و لشكر بهاء الدّوله محاربات بسيار واقع شد و در جميع معارك ابو على فايق آمد ، تا آنكه بهاء الدّوله خود متوجّه حرب او گشت و چند نوبت ديگر ميانهء ايشان محاربات بسيار واقع شد ، امّا در جميع مراتب نسيم ظفر و نصرت بر پرچم رايت ابو على مىوزيد ، و چون كار به آنجا رسيد كه بهاء الدّوله بالكليّه مستأصل گردد خبر قتل صمصام الدّوله در اردوى ابو على انتشار يافت . و اين واقعه نيز در سال سيصد و هفتاد و هشتم از رحلت خير البشر ، عليه و آله التّحيّة من الملك الأكبر ، بود . و سبب كشته شدن صمصام الدّوله آن بود كه او بعد از آنكه خلاصهء سپاه خود را همراه ابو على فرستاده بود ، فرمود كه عرض بقيّهء لشكر او را ديده هركه از نسب ديلم نباشد اسم او را از دفتر مرسومات محو نمايند ، بنابراين بعضى از لشكريان كه از علوفه نوميد شده بودند ، نگاهبانان اولاد بختيار « 1 » را فريفته ايشان را از بند صمصام الدّوله بيرون آوردند و جمعى كثير از اوباش و اراذل به او پيوسته متوجّه دفع صمصام الدّوله كه با جمعى قليل مانده بود ، گشتند . صمصام الدّوله بر حقيقت حال اطلاع يافته از روى اضطرار مىخواست كه به قلعه‌اى از قلاع متحصّن گردد . اتّفاقا ، كوتوال آن قلعه نيز با اولاد بختيار همزبان و متّفق بود ، صمصام الدّوله را از دخول قلعه مانع آمد . پس صمصام الدّوله با سيصد سوار مفلوك از آنجا بازگشته روى به شيراز نهاد . چون به قريهء دودمان « 2 » كه در دو فرسخى شيراز است ، رسيد طاهر نام مهتر آن موضع او را گرفته پيش ابو نصر بن بختيار بردند و در ذيحجّهء سال مذكور ابو نصر بن بختيار كه دو برادر او را صمصام الدّوله كشته بود ، در ساعت گردن او را زد « 3 » . مدّت حكومت صمصام الدّوله در فارس نه سال و هشت ماه [ بود . 
  ] او كرم بىنهايت داشت . بعد از قتل او مادر او را نيز كشتند و هر دو را\r\n\r\n\r\n","description":"","footnote":"\r\n( 1 ) . مراد ، ابو القاسم و ابو نصر پسران عزّ الدّوله بختيار هستند كه در قلعهء پهن‌دژ محبوس بودند . مير خواند مىنويسد كه صمصام الدّوله دو تن از اولاد بختيار را كشت و چهار تن را محبوس ساخت ؛ - روضة الصّفا ، ج 4 ، ص 163 .\r\n( 2 ) . هر سه نسخه : دوده . به قياس فارسنامهء ابن بلخى ( ص 143 ) ، روضة الصفا ( ج 4 ، ص 164 ) ، فارسنامهء ناصرى ، ( ج 1 ، ص 225 ) تصحيح شد . دودمان از آباديهاى شاپور خوره بوده و در دو فرسنگى شيراز واقع است .\r\n( 3 ) . در سال سيصد و پنجاه و هفت رحلت سر عزّ الدّوله بختيار را پيش از عضد الدوله پدر صمصام الدّوله آورده بودند و عضد الدّوله به ديدن سر بريدهء پسر عمّ و دشمن خود نتوانسته بود گريهء خود را پنهان كند .\r\n","page_name":" 2000 ","page_number":516},
  {"content":"\r\n\r\nبر دكانچه‌اى كه بر در سراى امارت بود ، دفن كردند . و چون بهاء الدّوله « 1 » به فارس آمد ايشان را از آنجا بيرون آورده به مقبرهء آل بويه دفن كرد . ابو نصر بن بختيار بعد از كشتن صمصام الدّوله مكتوبى به ابو على استاد هرمز نوشت مضمون آنكه : « اعتضاد و اعتماد ما بر تو است . وظيفه آنكه بيعت ما از سپاه بستانى و در دفع بهاء الدّوله سعى بليغ نمايى . » امّا ابو على استاد هرمز چون از پسران بختيار به واسطهء آنكه ايشان قتل آن برادر خود را كه صمصام الدّوله كشته بود ، به اشارت او مىدانستند توهمّى داشت ، . لاجرم از اطاعت ايشان اعراض نموده رسولى پيش بهاء الدّوله فرستاد و از براى خود و ديالمه امان خواست . بهاء الدّوله بسيار خوشحال و خرّم شده از براى ابو على و ساير امرا و سپاه امان داده پيغام فرستاد كه : شما را گناهى نيست ؛ چه ، صمصام الدّوله كه برادر من و ولينعمت شما بود ، شما را به محاربهء من فرستاده بود . اكنون چون او به رحمت خدا رفت طلب خون او بر همه واجب است .\r\nپس ديلميان از بهاء الدّوله ايمن گشته همه سر بر خط فرمان او نهاده كمر اطاعت و انقياد در ميان بستند و خبر به جمعى ديالمه كه در شهر سوس بودند ، فرستادند كه : ما با امير بهاء الدّوله صلح كرديم . شما از شهر بيرون آييد . ديالمه از شهر بيرون آمده جنگى عظيم كردند ، چنانچه بهاء الدّوله دلتنگ شد . آخر ديلميان سلاح بينداختند و گفتند عادت ديالمه چنين است كه بعد از صلح جنگ [ ى 
  ] سخت كنند تا مردم صلح ايشان را حمل بر عجز نكنند . و چون در اهواز بهاء الدّوله را منازعى نماند ، ابو على بن استاد هرمز « 2 » را به تسخير فارس نامزد فرمود . ابو على به آنجا رفته آن ولايت را از دست ابو نصر بن بختيار انتزاع نمود . چون خبر اين فتح به سمع بهاء الدّوله رسيد متوجّه شيراز شد ، و چون بر سرير فارس متمكّن گشت فرمود تا مردم قريهء دودمان را به جزاى آنكه صمصام الدّوله را به پسران بختيار سپرده بودند به قتل رسانيدند و آتش در دودمان انداختند و دود از دودمان ايشان برآوردند . ابو نصر بن بختيار با جمعى كثير از ديلميان روى به كرمان نهاد . والى آنجا ، ابو جعفر ، با او جنگ كرده ابو نصر از وى منهزم شده روى به سيرجان آورد و از آنجا به‌جانب جيرفت رفته عمّال خود را به گرمسيرات كرمان فرستاد . تمامى مردم آن نواحى به اطاعت او درآمدند . چون بهاء الدّوله بر اين حال اطلاع يافت موفّق بن اسماعيل را با سپاهى انبوه به دفع او نامزد فرمود . موفّق چون به جيرفت رسيد هيچ اثرى از آثار او نيافت . از مردم آنجا احوال او پرسيد ، گفتند از اينجا تا لشكرگاه هشت فرسخ است . موفّق سيصد جوان از لشكر خود برگزيده متوجّه آن موضع گشت . چون به آن\r\n\r\n\r\n","description":"","footnote":"\r\n( 1 ) . ابو نصر فيروز خواذشاذ ، سومين پسر عضد الدّوله كه ملقب به « بهاء الدّوله » و « ضياء الدّوله » بود .\r\n( 2 ) . استاد هرمز كه بنا به قول احمد خان وزيرى از امراى بزرگ ديلم و به شجاعت و كفايت معروف و موصوف بود در زمان عضد الدّوله حاكم كرمان و سيستان بود ؛ - تاريخ كرمان ، ص 261 .\r\n","page_name":" 2001 ","page_number":517},
  {"content":"\r\n\r\nموضع رسيد نيز از وى اثرى نيافت . موفق شب در آنجا توقّف نموده على الصّباح خبر از وى يافته تعاقب او نمود . بعد از تلاقى فريقين آتش قتال و جدال درگرفت ، امّا ابو نصر بن عزّ الدّين بختيار طاقت مقاومت نياورده روى به گريز نهاد ، و در اثناى گريختن يكى از ملازمان خودش را به يك ضرب تيغ از اسب فرود آورده و ديگرى را سرش را بريده پيش موفّق رسانيد . و در روضة الصّفا مسطور است كه از غرايب اتّفاقات آنكه منجّمى پيش از كشته شدن ابو نصر ، با موفّق گفته بود كه : در فلان دوشنبه ابو نصر كشته خواهد شد . و چون پنج روز به آن دوشنبه مانده بود موفّق به منجّم گفت : وعدهء تو نزديك رسيده و از ابو نصر هيچ اثرى پيدا نيست .\r\nمنجم گفت : اگر در آن روز كشته نشود تو عوض او مرا بكش ، و اگر در همان روز كشته شود بايد كه دربارهء من شرايط اكرام و انعام مبذول دارى . اتّفاقا ، ابو نصر در همان دوشنبه به قتل رسيد و موفّق به وعدهء خود وفا نموده آن مقدار مال به منجّم داد كه از جملهء اغنيا گشت . بعد از آن ، موفّق عامل [ ى 
  ] در كرمان گذاشته خود متوجّه ملازمت بهاء الدّوله شد و بهاء الدّوله انواع عواطف و عوارف خسروانه در شأن موفق به تقديم رسانيد و مراسم تعظيم و اكرام او به جاى آورد . امّا در همان چند روز به سبب آنكه موفق از خدمت و ملازمت استعفا مىخواست و بهاء الدّوله هرچند او را منع مىكرد و مىگفت : ترك ملازمت تو معنى ندارد ؛ او ممتنع نمىشد ، فرمود تا او را گرفته در بند كردند و بعد از چند روز در آنجا به قتلش فرمان داد .\r\n\r\n","description":"","footnote":"","page_name":" 2002 ","page_number":518},
  {"content":"\r\n\r\n\r\nذكر وقايع سال سيصد و هفتاد و نهم و سيصد و هشتادم از رحلت خير البشر\r\nقبل از اين ، رقمزدهء كلك بيان گشت كه چون عبد الملك از سيف الدّوله شكست يافت عبد الملك با فايق به بخارا رفت و بگتوزون از ايشان جدا شده به جانب نيشابور گريخت و ابو القاسم سيمجور [ 237 ب 
  ] به قهستان پناه برده و سيف الدّوله محمود از روى استقلال به حكومت خراسان قرار گرفت ، و در اوايل اين سال بگتوزون چون از بيم سيف الدّوله در نيشابور نتوانست بود بالضّروره به جانب بخارا رفته به اتّفاق فايق بار ديگر درصدد جمع لشكرهاى پراكنده آمده خيال قتال با سيف الدّوله در دماغ ايشان قرار گرفت . اتّفاقا ، در اين اثنا فايق بيمار شده داعى حقّ را اجابت نمود و بدين سبب احوال بقيّهء اركان دولت عبد الملك سامانى پريشان و بىسامان گشت . مقارن اين حال ايلك خان از كاشغر متوجّه بخارا گشت و قبل از آمدن خود رسولى پيش عبد الملك فرستاده پيغام داد كه : به مقتضاى عند الشّدائد تذهب الاحقاد ، يعنى : در وقت نزول حوادث روزگار بايد كه حقد و حسد از ميان بنى نوع انسان برخيزد ، اگرچه پيش از اين به واسطهء وساوس شيطانى در ضماير يكديگر خدشه واقع شد و وحشتى عادت گشته بود ، اكنون غبار و كدورت آن از حواشى ضمير ما بالكلّيه برخاسته ، حالا به واسطهء دخل بيگانگان در مملكت آل سامان و حفظ خصومت قرب جوار و همسايگى بر من لازم است كه به مدافعهء ايشان قيام نمايم و دست تعدّى متغلّبان را از ممالك محروسهء آل سامان كه به حسب ارث و استحقاق به تو مىرسد ، كوتاه گردانم .\r\nعبد الملك بن نوح و اعيان مملكت او اين كلمات واهيهء ايلك خان را تصديق نموده بگتوزون و تگين و ديگر امرا به استقبال او شتافتند . چون در مجلس ايلك خان درآمده قرار گرفتند ، فرمود تا همه را گرفته مقيّد ساختند . عبد الملك از استماع اين حادثه بىآرام گشته در\r\n\r\n","description":"","footnote":"","page_name":" 2003 ","page_number":519},
  {"content":"\r\n\r\nزاويهء خمول نامى مختفى شد . « 1 » ايلك خان روز سه‌شنبه دهم ذيقعدهء اين سال به بخارا درآمده جاسوسان را بگماشت تا عبد الملك را به دست آوردند و او را در بند كرده به اوزگند « 2 » فرستاد و شعلهء حيات عبد الملك در آن سرزمين فرو نشست و دولت آل سامان كه مدّتش صد و بيست و هشت سال بود ، به اينجا رسيد « 3 » . و اگرچه بعد از عبد الملك برادرش ، منتصر ، روزى چند در اطراف ولايت ماوراء النهر و خراسان تردّد نمود ، امّا چون دولت و اقبال آن طبقه به نهايت انجاميده بود هيچ فايده بر آن مترتّب نگشت . و تفصيل احوال منتصر بن نوح در اين منوال در تواريخ معتبره مسطور است كه چون ايلك خان بر بخارا استيلا يافت ابو الحارث منصور مكحول و ابو ابراهيم ، كه عبارت از منتصر است ، و ابو يعقوب ، برادر كوچك ، ايشان را با اعمام ايشان زكريا و ابو صالح و ساير جماعاتى كه به آل سامان نسبت يقين داشتند ، گرفته هر يكى را جداجدا در بند نگاه داشت . اتّفاقا ، منتصر را در آن بند كنيزكى تعهّد مىنمود . روزى منتصر با آن كنيزك ساخته چادر آن كنيزك بر سركرده از بند بيرون رفت و در خانهء عجوزه‌اى از عجايز بخارا پنهان شد ، تا آنكه مردم ايلك خان از جستجوى او تسكين يافتند و از يافتن او مأيوس گشتند . پس منتصر در زىّ فقرا از بخارا بيرون آمده به جانب خوارزم رفت .\r\nدر آنجا بقيّهء اولياى دولت سامانيّه روى به او نهاد و جمعيّتى تمام بر وى جمع شد و او در صدد انتقام ايلك خان درآمده ، ارسلان بالوى « 4 » حاجب را به تاختن حدود بخارا فرستاد و او جعفر كين را با هفده كس از معارف امراى ايلك خان اسير گرفته به جرجانيه پيش منتصر فرستاد و ديگران بر هزار حيله جانى مفت پيش ايلك خان بردند . ارسلان حاجب تا حدود سمرقند از عقب ايشان تاخت . چون به قنطرهء كوچك رسيد تگين خان كه از جانب ايلك خان حاكم سمرقند بود ، با جمعى كثير سر راه بر وى گرفت . ارسال حاجب روى از جنگ ايشان برنتافته در مقام محاربه و مجادله آمده مردانه پاى ثبات فشرده تگين خان را شكسته غنايم بسيار به دست آورد و منتصر به بخارا درآمد . اهالى شهر به قدوم منتصر شاديها كردند .\r\nايلك خان چون از اين واقعه آگاهى يافت لشكر جمع آورده متوجّه رفع منتصر گشت و ارسلان بالوى به ظلّ رايت منتصر درآمده با يكديگر مشورت نموده از آب عبور كرده به آمل شط نزول فرمود و بعد از تحصيل اموال آن ديار از راه بيابان روى به ابيورد نهاد و از آنجا\r\n\r\n\r\n","description":"","footnote":"\r\n( 1 ) . به قول مترجم تاريخ يمينى : « جز گريختن و دست در دامن اختفا آهيختن چاره ندانست . »\r\n( 2 ) . الكامل : درافكند .\r\n( 3 ) . با سقوط بخارا ، ماوراء النهر به دست قراخانيان افتاد و چون خراسان هم پيش از اين به دست سيف الدّوله محمود افتاده بود ، دولت آل سامان در تمام خراسان و ماوراء النهر به پايان آمد . - ابن فندق ، تاريخ بيهق ، 70 .\r\n( 4 ) . الكامل : يالوى .\r\n","page_name":" 2004 ","page_number":520},
  {"content":"\r\n\r\nمتوجّه نيشابور شده ميانهء منتصر و امير ناصر الدّين سبكتكين آتش جدال و قتال اشتعال گرفت .\r\nاتّفاقا ، بعد از كشش و كوشش بسيار نسيم نصرت و ظفر بر پرچم علم منتصر وزيد و امير نصر بن ناصر الدّين نيشابور را گذاشته روى به هرات نهاد . چون اين خبر به سلطان « 1 » محمود بن سبكتكين رسيد فى الحال كوچ بر كوچ كرده متوجّه نيشابور گشت و چون منتصر از توجّه سلطان محمود اطلاع يافت و يقين دانست كه تاب مقاومت او ندارد فى الحال نيشابور را گذاشته به جانب اسفراين رفت و در آنجا ميل اقامت نموده خواست كه تحصيل اموال آن ولايت نموده لشكر خود را به قدر سامان و سرانجام رونقى دهد كه آثار توجّه سلطان محمود به آن ديار نزديك شد ، بالضّروره قصد ولايت شمس المعالى قابوس نمود . قابوس در مقام اعتذار درآمده خدمات پسنديده به جاى آورد ؛ از آن جمله ده سر اسب تازى با زين و سر افسار زرّين با فرشهاى فاخر و امتعهء نادر و هزار هزار درم و سى هزار دينار و پنجاه توپ پارچهء ملوّن با اسباب و ادوات پادشاهى از خيمه و خرگاه به خدمت منتصر فرستاده پيغام داد كه : مصلحت وقت آن است كه ايشان رو به عراق آرند ؛ چه ، تخت آن مملكت بعد از فوت فخر الدّوله از وجود پادشاه عادل عاطل است و كار آن نواحى متزلزل ، و آن ملك به ملك دانا محتاج است . به‌هرحال اولى آن است كه آن ولايت وسيع را در حوزهء تصرّف خود درآورده از آنجا لشكر كوه‌پيكر مترتّب ساخته متوجّه ملك موروثى خود گردند .\r\nمنتصر را اين سخن موافق آمده از جرجان نهضت فرموده بعد از قطع مراحل و منازل ظاهر شهر رى را مضرب خيام نصرت انتظام خود گردانيد و سپاهى از ديالمه كه در رى مقيم بودند ، نيز از شهر بيرون آمده در برابر لشكر منتصر خيمه‌ها زدند و از براى ابو القاسم سيمجور و ارسلان با رؤسا و امرا در خفيه كسان فرستاده به تسليم زر نقد و وعده‌اى نسيه ايشان را بفريفتند تا مجموع ايشان به اتّفاق معروض داشتند كه : جلالت قدر و تباهت ذكر تو زياده از آن است كه خويشتن را در معرض جماعتى آرى كه در مقام اطاعت و انقياد تو درآمده در سلك ساير بندگان منتظم‌اند . و غرض قابوس آن است كه ما را به دست اعوان و انصار تو بگيرد . اگر كارى از پيش رفت فايده به او بازمىگردد و اگر العياذ باللّه چشم‌زخمى رسد آن عار بر چنين دولت باقى ماند . ابو القاسم و ارسلان بالو به اتّفاق جماعتى كه رشوه گرفته بودند ، چندان از اين قسم سخنان گفتند كه منتصر قول ايشان را قبول نموده از رى كوچ كرده به راه\r\n\r\n\r\n","description":"","footnote":"\r\n( 1 ) . ملقّب شدن محمود به « سلطان » مربوط مىشود به فتح سيستان در سال سيصد و نود و سه هجرى قمرى كه از طرف خلف بن احمد خطاب به محمود ادا شد . صاحب مجمل التواريخ ( ص 406 ) مىنويسد : « . . . و نخست نام سلطنت بر پادشاهان از لفظ امير خلف [ بن احمد 
  ] ملك سيستان است . چون محمود او را بگرفت و به غزنين آورد ، گفت : محمود سلطان است ، و از آن پس اين لقب مستعمل شد . » نيز ؛ - منهاج سراج ، طبقات ناصرى ، ج 1 ، ص 228 .\r\n","page_name":" 2005 ","page_number":521},
  {"content":"\r\n\r\nدامغان روانه شد . دارا و منوچهر پسران قابوس از وى مفارقت نموده به جرجانيه رفتند . منتصر چون به حدود نيشابور رسيد برادر سلطان محمود سبكتكين ، امير نصر ، باز نيشابور را گذاشته به طرف جوزجانان شتافت . اين واقعه در آخر ماه ذيحجّهء سال سيصد و هشتادم از رحلت خير البشر ، عليه و آله التّحيّة من الملك الأكبر ، روى نمود .\r\n\r\n","description":"","footnote":"","page_name":" 2006 ","page_number":522},
  {"content":"\r\n\r\n\r\nذكر وقايع سال سيصد و هشتاد و يكم از رحلت خير البشر\r\nو در اوايل سال سيصد و هشتاد و يكم از رحلت خير البشر ، عليه و آله التّحيّة من الملك الأكبر ، منتصر بار ديگر بر نيشابور استيلا يافته عمّال خود را بر سر اعمال آن ولايت تعيين نموده از مردم مطالبه آغاز نهاد . امير نصر از برادر خود استمداد نموده ، سلطان محمود والى هرات ، لئون تاش حاجب ، را به همراهى امير نصر تعيين فرموده ، و بعد از تلاقى فريقين آتش قتال و جدال ميانهء منتصر و ابو نصر اشتعال يافته ، بعد از كشش و كوشش بسيار سپاه منتصر روى به هزيمت نهادند و امير نصر از روى استقلال به نيشابور درآمد . مردم چون به واسطهء مطالبات و مصادرات منتصر و ظلم و تعدّى او بسيار به تنگ آمده بودند ، از آمدن امير نصر شادمانيها كردند و شهر را آيين بستند . و منتصر روى به ابيورد نهاد . امير نصر بن ناصر الدين تعاقب او نموده ، و منتصر از بيم او باز روى به جرجان نهاده قصد استمداد قابوس نمود . قابوس اين مرتبه دو هزار سوار تعيين نمود كه او را از نواحى مملكت او دور كنند و نگذارند كه در ولايت او درآيد . منتصر متحيّر و مبهوت مانده دانست كه وى در رى خطا كرده و مضمون تركت الرّأى بالرّى « 1 » در اين مقام به وضوح پيوست . و در اين وقت چون ارسلان بالو به واسطهء ضعف او به خلاف رأى او مهمّات مىساخت و در فيصل قضاياى منتصر مجادله غلبه مىكرد روزبه‌روز نيّت او در دل منتصر جاى مىگرفت [ 238 الف 
  ] تا در اين زمان به سمع منتصر رسانيدند كه ارسلان بالو بنابر حسدى كه از ابو القاسم سيمجور در خاطر داشته ، در معركهء امير\r\n\r\n\r\n","description":"","footnote":"\r\n( 1 ) . يعنى : انديشهء درست را در رى واگذاشتى . اين جمله مثلى است كه نخستين بار در باب ابو مسلم خراسانى گفته‌اند ؛ زمانى كه منصور او را به دربار خويش فراخواند . و وى على رغم هشدار اطرافيانش دعوت منصور را پذيرفت ؛ - ابن عبرى ، مختصر تاريخ الدول ، ترجمهء عبد المحمد آيتى ، ص 165 - 167 . - و .\r\n","page_name":" 2007 ","page_number":523},
  {"content":"\r\n\r\nنصر اهمال ورزيد . و اين معنى سبب زيادتى كدورت شده منتصر ارسلان را فى الحال به قتل رسانيد و از اين حركت تمامى سپاه او آزرده شده زبان سرزنش گشادند ، امّا ابو القاسم سيمجور به حسن گفتار آبى بر آتش همه زده ايشان را تسكين داد . منتصر از آنجا عازم سرخس شده تا به مدد زعيم آن قصبه كه به « پسر ، فقيه » مشهور و معروف بود و هميشه تعصّب جانب منتصر مىورزيد و به خدمات پسنديده به او تقرّب مىجست ، كارى پيش برد . چون به سرخس رسيدند پسر فقيه آنچنانكه مىبايد به مراسم خدمتكارى و جان‌سپارى قيام مىنمود كه مقارن اين حال خبر رسيد كه امير نصر بن ناصر الدّين با لشكرى گران متوجّه سرخس است .\r\nچون بر اين حال اطلاع يافت فى الحال سپاه خود را مستعدّ ساخته به استقبال امير نصر شتافت و به مجرّد رسيدن جنگ درگرفت . آخر الأمر ، سپاه منتصر طاقت مقاومت نياورده روى به گريز نهادند و ابو القاسم سيمجور را با چندى ديگر از اعيان منتصر سپاه امير نصر دستگير نموده پيش او بردند . امير نصر همهء ايشان را در لباس ذلّ و خوارى روانهء غزنين نمود تا حكم سلطان محمود در حقّ ايشان چه صادر شود . امير نصر بعد از اين فتح به خاطر مطمئن بازگشته از روى استقلال در نيشابور قرار گرفت و منتصر متحيّروار در بيابانها سرگردان شده راه مىپيمود تا به يك ناگاه ميانهء تركمانان غز « 1 » افتاد و اين جماعت تركمانان قبل از اين هميشه دم از هواخواهى آل سامان مىزدند و خود را از جمله مخلصان آن دودمان عظيم الشأن مىدانستند و به دولتخواهى ايشان بر مردم مباهات و افتخار مىنمودند . چون منتصر را شناختند قدوم بهجت لزوم او را موهبت عظمى و مسرّت كبرى دانسته در متابعت و مطاوعت او كمر اخلاص در ميان بستند « 2 » . منتصر چون به معاونت حشم غز قوّت يافت طمع در ولايت موروثى ماوراء النهر كرده متوجّه آن صوب گشت . چون ايلك خان بر حقيقت حال اطلاع يافته با سپاهى لا تعدّ و لا تحصى متوجّه دفع منتصر گشت . اتّفاقا در حدود سمرقند غزان شبيخوان بر ايلك خان برده جمعى كثير از معارف سپاه او را اسير و دستگير نمودند و طايفه‌اى ديگر را به قتل رسانيدند و از اردوى ايلك خان مال فراوان و غنايم بىپايان به دست غزان افتاد .\r\n\r\n\r\n","description":"","footnote":"\r\n( 1 ) . هر سه نسخه : غر .\r\n( 2 ) . تركمانان غز ظاهرا به سبب ناخرسندى از غلبهء قراخانيان و تا حدّى به طمع كسب غنايم ، به منتصر پيوستند .\r\n","page_name":" 2008 ","page_number":524},
  {"content":"\r\n\r\n\r\nذكر وقايع سال سيصد و هشتاد و سيّم از رحلت خير البشر\r\nاين واقعه در شوّال سيصد و هشتاد و سيّم از رحلت سيّد البشر ، عليه و آله التّحيّة من الملك الأكبر ، روى نمود . بعد از آن غزان به منازل خود معاودت نموده اسيران ايلك خانى را به ملازمان منتصر ندادند ، بلكه در السنه و افواه چنان شهرت يافت كه حشم غز از كردهء خود نسبت به ايلك خان پشيمان گشته در مقام اعتذارند و مىخواهند كه به اطلاق آن اسيران گناه خود را درخواست نمايند « 1 » . منتصر از اين قضيّه ترسيده ؛ چه ، احتمال آن نيز را مىداد كه وقتى كه ايشان با ايلك خان در مقام اطاعت درآيند او را گرفته به دو سپارند ، بنابراين هفتصد كس از معتمدان خود اختيار كرده از ميان آن حشم بيرون آمد و از روى سرعت تمام از آب جيحون كه به واسطهء كثرت برودت يخ بسته بود ، كاه برنج ريخته از آنجا عبور نمود . حشم غز بعد از اطلاع آفتاب خبر يافته از عقب منتصر تاختند . چون به آب جيحون رسيدند ديدند كه يخها به واسطهء حرارت آفتاب آب شده و گذشتن متصوّر نيست ، ناچار بازگشتند . منتصر به آمل شط فرودآمده نامه‌اى به سلطان محمود نوشت و او را از حقوق آبا و اجداد خود ياد آورده از شدّت تمادى ايّام محنت و تراكم آلات كربت و مقاسات شدايد ناليده گفت : اگر مرا در ظلّ حمايت و عنايت خود جاى دهى از شدايد زمانه آسايش يافته چون ساير مخلصان دولت در ملازمت بوده آثار دولتخواهى به ظهور رسانم « 2 » .\r\n\r\n\r\n","description":"","footnote":"\r\n( 1 ) . خلف وعده و بىوفايى غزها نسبت به منتصر مربوط مىشود به دوّمين جنگ منتصر با قراخانيان كه در رجب سال سيصد و نود و چهار هجرى بود ؛ - تاريخ ايران ، پژوهش دانشگاه كيمبريج ، ج 4 ، ص 140 ؛ دكتر زرّين‌كوب ، تاريخ مردم ايران ، ج 2 ، ص 225 .\r\n( 2 ) . مترجم تاريخ يمينى ( ص 194 ) ضمن آوردن نامهء منتصر خطاب به سلطان محمود ، رباعى زير را نيز از قول منتصر -\r\n","page_name":" 2009 ","page_number":525},
  {"content":"\r\n\r\nبعد از ارسال اين نامه ، منتصر خود از ترس تركان غز كوچ كرده به جانب مرو رفت و از ابو جعفر خواهرزادهء سلطان محمود كه در آن وقت از قبل او والى آنجا مىبود ، كس فرستاده به ساز و سلاح اعانت طلبيد . ابو جعفر با اينكه در دولت آل سامان پرورش يافته و از مرتبهء اراذلى به منصب امارت رسيده امّا در اين وقت جوهر رزالت خود را كار فرمود ، دست ردّ بر سينهء ملتمس منتصر نهاد « 1 » و به آن اكتفا ننموده لشكر خود را آراسته از شهر بيرون آمده در مقابلهء منتصر صف كشيد « 2 » . خواص منتصر از اين معنى متوّحش گشته به يك حملهء مردانه ايشان را همچو بنات النعش متفرّق ساختند و منتصر راه ابيورد پيش گرفت . و سلطان محمود در قبول پيغام و اكرام رسول او آثار كرم و لطف به ظهور رسانيده تحفه‌اى لايق به جهت او فرستاده به ابو جعفر خواهرزادهء خود مثالى نوشت كه : « بايد كه در التزام خدمت و استرضاى خاطر منتصر دقيقه‌اى از دقايق خدمت فرو گذاشته نشود . » ابو جعفر به مجرّد رسيدن اين مثال از روى اضطرار در ساعت متوجّه ملازمت منتصر شده در وظايف خدمتكارى و مهماندارى آثار جميله به ظهور رسانيد . ابو نصر حاجب كه از امراى سلطان محمود در ابيورد مىبود ، چون منتصر به آن حدود رسيد وظيفهء مهماندارى به تقديم رسانيده و اهالى آن ديار بر وى انكار نموده از اقامت منتصر در آن ديار محترز گشتند و به خوارزمشاه نامه‌اى نوشته از وى در دفع منتصر مدد خواستند . خوارزمشاه ، ابو الفضل را كه از مشاهير امراى او بود ، به مدد ايشان فرستاد تا آنكه ايشان به اتّفاق يكديگر در شب تار بر اردوى منتصر ريخته تمامى شب هر دو طايفه دست به تيغ و خنجر كرده يكديگر را مدافعه مىنمودند . چون طباشير صبح دميدن گرفت اكثر مردم هر دو طايفه را مقتول يافتند ؛ از آن جمله از انصار منتصر ، ابو نصر را كشته يافتند . منتصر با جمعى معدود به اسفراين رفت . مردم آن قصبه چون خبر آمدن او را به آن حدود شنيدند مستعدّ جنگ گشته از شهر بيرون آمدند . منتصر بىچاره بر حقيقت حال اطلاع يافته عنان عزيمت از آن صوب منعطف داشته به جانب سرخس رفت و در آنجا چند روز توقّف نمود ، تا آنكه گريختگان معركهء قتال و جدال به او ملحقّ گشتند . آنگاه از آب\r\n\r\n\r\n","description":"","footnote":"\r\n- ذكر كرده است :\r\n از ديده كه نقش تو نمودم تو بهى * وز دل كه فرو گذاشت زو دم تو بهى\r\nوز جان كه نداشت هيچ سودم تو بهى * ديدم همه را و آزمودم تو بهى \r\n( 1 ) . به قول ابو شرف جرفاذقانى : « او يكى بود از جملهء اراذل و انذال كه در ايّام دولت آل سامان به دولت رسيده بود و از دنيا حظّى يافته ، لؤم طبيعت و دناءت همّت و خساست ابوت . . . بود . » - ترجمهء تاريخ يمينى ، ص 194 .\r\n( 2 ) . محلى كه ابو جعفر در مقابل منتصر صف‌آرايى كرد كشميهن بود ؛ - گرديزى ، زين الأخبار ، ص 176 . كشميهن شهركى بود از اعمال مرو ؛ - حدود العالم .\r\n","page_name":" 2010 ","page_number":526},
  {"content":"\r\n\r\nجيحون عبور نموده در مقصد متردّد مىبود كه به يك ناگاه شحنهء بخارا از قبل ايلك خان لشكرى آراسته بر سر منتصر آمد . چون منتصر راه گريزى نداشت ناچار به مقابله و مقاتلهء شحنه پاى ثبات فشرده بايستاد تا آنكه از جانبين جمعى كثير به قتل رسيد و نزديك بود كه منتصر را دستگير كنند ، منتصر به هزار حيله جان خود را از آن مهلكه بيرون برده تا در بند نور در جايى توقّف ننموده و شحنهء بخارا به جانب سغد رفته به جمع سپاه مشغول گشت . در اين اثنا ، منتصر منتظر فرصت مىبود تا آنكه وقت يافته شبيخوان بر شحنهء بخارا برده جمعيّت او را مانند حروف تهجّى پريشان ساخت . مقارن اين حال پسر علمدار « 1 » سپهسالار سمرقند از براى نصرت منتصر با هزار سوار جرّار آمده به او پيوست و خواجگان سمرقند نيز سيصد غلام ترك با مال بسيار به خدمت منتصر فرستادند و جمعى كثير از حشم غز به او پيوستند و بار ديگر آتش اقبال منتصر شعله زدن گرفت . چون ايلك خان از انتظام احوال منتصر و جمعيت انصار او خبر يافت به عزم محاربهء او روان شد . در حدود سمرقند تلاقى فريقين روى نموده بعد از مصاف و جدال مردانه منتصر با وجود قلّت لشكر نصرت يافت . ايلك طاقت مقاومت نياورده روى به گريز نهاد « 2 » . در اين معركه مال فراوان به دست سپاه منتصر خصوصا تركمانان غز افتاد .\r\n\r\n\r\n","description":"","footnote":"\r\n( 1 ) . بارتولد نام اين شخص را حارث [ سمرقندى 
  ] مشهور به « ابن علمدار » ذكر كرده است ؛ - تركستان‌نامه ، ج 1 ، ص 574 ؛ و عبتى گويد : اين علمدار رئيس فتيان سمرقند با سه هزار نفر آمد ؛ - ترجمهء تاريخ يمينى ، ص 196 .\r\n( 2 ) . بارتولد اين پيروزى را ، قيد احتياط قبول كرده است ؛ - منبع پيشين .\r\n","page_name":" 2011 ","page_number":527},
  {"content":"\r\n . \r\n","description":"","footnote":"","page_name":" 2012 ","page_number":528},
  {"content":"\r\n\r\n\r\nذكر وقايع سال سيصد و هشتاد و چهارم از رحلت خير البشر\r\nو اين واقعه در ماه شعبان سال سيصد و هشتاد و چهارم از رحلت خير البشر ، عليه و إله التّحيّة من الملك الأكبر ، روى نمود . چون ايلك خان هزيمت يافته به ولايت خود رسيد بار ديگر لشكرهاى پراكنده را جمع كرده روى به منتصر نهاد . در اين وقت حشم غز از وى جدا شده به وطن خود رفته به قسمت اموالى كه از لشكر ايلك خان گرفته بودند ، مشغول گشتند . چون اين نوبت هر دو طايفه در برابر يكديگر صفها آراسته مستعدّ قتال و جدال گشتند كه ناگاه ابو الحسن طاق « 1 » كه پنج هزار مرد در ظلّ رايت او مجتمع شده بودند ، با منتصر غدر كرده پيش ايلك خان رفتند و منتصر ناچار راه گريز پيش گرفته به جانب خراسان مراجعت نمود ، و ايلك خان تيغ انتقام از نيام بيرون آورده از اتباع منتصر هركه را مىيافت هلاك مىساخت . منتصر چون به كنار آب جيحون رسيد كشتى نيافت ، ناچار درختى چند برهم بسته از آب عبور نمود و گلّه‌هاى اسبى كه در آن نواحى بود همه را گرفته [ 238 ب 
  ] بر لشكريان خود قسمت نمود و از راه بيابان به پل زاغول آمد . چون سلطان محمود از وصول او خبر يافت فى الحال به ملاحظهء آنكه مبادا كار او باز انتظام يابد ، از غزنين بيرون آمده فريغون « 2 » بن محمّد را با چهل نفر از اعيان امرا و لشكرى بىپايان به دفع او نامزد فرمود . منتصر به واسطهء بىسامانى و پريشانى سپاه\r\n\r\n\r\n","description":"","footnote":"\r\n( 1 ) . بارتولد نام اين شخص را « حسن بن طاق » ذكر كرده است . اين جدال در محلى بين دزك و خاوس اتّفاق افتاد . - ترجمهء تاريخ يمينى ، ص 197 .\r\n( 2 ) . فريغرون ؛ ق ، س : فريفرون . فريغونيان يا مأمونيان از سلسله‌هاى دست‌نشاندهء دولت سامانى بودند . كتاب حدود العالم كه نخستين رسالهء جغرافيايى به فارسى نوين است ، در سال سيصد و هفتاد و دو هجرى به نام يكى از اميران همين سلسله نوشته شده است ؛ - تاريخ ايران ، پژوهش دانشگاه كيمبريج ، ج 4 ، ص 150 . ابو على سينا و ابو ريحان بيرونى نيز در كنف حمايت اين خاندان بودند .\r\n","page_name":" 2013 ","page_number":529},
  {"content":"\r\n\r\nاز محاربهء ايشان روى گردانيده به جانب قهستان رفت . در آنجا نيز امير نصر برادر سلطان محمود با ارسلان حاجب ، والى طوس ، و طغانجق ، حاكم سرخس ، لشكر كشيده متوجّه دفع او شدند . منتصر بىچاره از ترس آن جماعت آن صوب را گذاشته عنان عزيمت به جانب بسطام منعطف داشت . قابوس بن وشمگير دو هزار سوار فرستاد تا او را از حوالى بسطام دور كنند .\r\nمنتصر اين خبر شنيده حيران ماند و از صوب بسطام روىگردان شده به جانب بخارا رفت ، و پسر سرخك سامانى كه از قبل ايلك خان والى بخارا بود ، نامه‌اى مشتمل بر وعده‌هاى دروغ به او فرستاده او را بفريفت . منتصر بر سخنان دروغ‌آميز او اعتماد نموده متوجّه بخارا شد و اكثر مردم به واسطهء آنكه از سفر تنگ آمده بودند و از ايوار و شبگير به جان رسيده ، عار بىوفايى به خود قرار داده ، از وى جدا شده پيش سليمان صافى و حاجيان ايلك خان رفتند و ايشان را از ضعف حال منتصر خبر دادند . بنابراين ، ايشان طايفه‌اى از مردان دلير خود را فرستادند كه انتهاز فرصت نموده منتصر را به دست آورند .\r\nچون اين جماعت به دور خيمهء منتصر رسيدند از حقيقت حال آگاه گشته لحظه‌اى به مدافعه ايستاده روى به گريز نهاد . برادران و خواص او را گرفته به قلعهء اوزگند فرستادند .\r\nمنتصر خود گريخته به قبيلهء ابن بهيج اعرابى افتاد و ماهروى نام شخصى كه از قبل سلطان محمود حاكم و سردار آن طايفه بود - ايشان را بر قتل منتصر تحريض و ترغيب بسيار كرد . بنابراين ، چون شب درآمد طايفه‌اى از اجلاف عرب بر خيمهء منتصر هجوم آورده او را به قتل رسانيدند . اين واقعه در سال سيصد و هشتاد و پنجم از رحلت خير البشر ، عليه و آله التّحيّة من الملك الأكبر ، روى نمود . چون خبر قتل منتصر به سلطان محمود رسيد ماهروى را به خوارى هرچه تمام‌تر بكشت و آن قبيله را غارت كرد . شعلهء دولت آل سامان بالكليّه منطفى گشت و كوكب شرف ايشان به درجهء هبوط رسيد « 1 » .\r\n\r\nذكر سلطنت [ سلطان محمود غزنوى 
  ]\r\nيمين الدّوله و امين الملّه سلطان محمود سبكتكين در صغر سن و عنفوان شباب به صفات پادشاهان آراسته و به سمات شاهان پيراسته بود و در شجاعت و مردانگى در آن سنّ به\r\n\r\n\r\n","description":"","footnote":"\r\n( 1 ) . بالاخره ، بعد از پنج سال لشكركشى و كشمكش منتصر سامانى با دشمنان آل سامان ، با مرگ وى در ربيع الاوّل سيصد و نود و پنج هجرى دفتر فرمانروايى سامانيان بكلّى درهم پيچيد . اين آخرين امير سامانى اگرچه امارت رسمى نداشت ، پهلوانى دلير و بىباك بود ، و نيز قريحهء شعر داشت ؛ - عوفى ، لباب الالباب ، ص 23 . گرديزى جزئيات پايان كار وى را بتفصيل آورده است ؛ - زين الأخبار ، ص 49 به بعد . و بنا به قول جرفاذقانى : « قالب او به ديه ماى مرغ از ناحيت رود بارزم در خاك كردند . » ؛ - ترجمهء تاريخ يمينى ، ص 199 .\r\n","page_name":" 2014 ","page_number":530},
  {"content":"\r\n\r\nمرتبه‌اى اشتهار و امتياز داشت كه دليران زمان از بيم صولت او هميشه در هراس مىبودند . اوّل آثار شجاعت و مردانگى او در جنگ چيپال « 1 » ملك هندوستان با امير ناصر الدّين سبكتكين ظاهر شد . كيفيّت آن جنگ در تواريخ معتبر چنين ايراد نموده‌اند كه اوّلا سبب تسخير امير ناصر الدّين سبكتكين هندوستان را آن بود كه در جوار مملكت امير ناصر الدّين قصبه‌اى بود مشهور به قصدار « 2 » و والى آن ولايت به حصانت و استحكام قلاع خود مغرور و به رفاهيّت و ارزانى ولايتش مسرور بود ، و امير ناصر الدّوله بر سر ولايت او رفته او را دستگير نموده و بعد از آن ولايتش را به او ارزانى داشت مشروط بر آنكه وى در ولايات خود بعد از آنكه وجوه دنانير و رؤوس منابر را به القاب امير ناصر الدّين مزيّن سازد ، هر سال مبلغى از مال آن ولايت به خزانهء امير سبكتكين رساند . بعد از فراغ مهمّ قصدار ، امير ناصر الدّين عزم غز و كفّار نموده روى به ديار هند آورد و چند قلعه و شهر كه قبل از آن هرگز رايات اسلام به آنجا نرسيده بود ، فتح نمود . و چون چيپال ، ملك هند ، ديد كه دست تعرّض مجاهدات دين به ساحت ممالك او دراز شده ، بسيار مضطرب و بىآرام گشت و در چارهء آن كار بينديشيد كه : مبادا ملك موروث [ ى 
  ] از دست برود ، بنابراين لشكرهاى خود را جمع آورده روى به ديار اسلام نهاد .\r\nامير ناصر الدّين از اين حال خبر يافته لشكرى جمع آورده كه هامون و كوه از بسيارى آن به ستوه آمدند . القصّه ، ملك چيپال از آن جانب و امير ناصر الدّين از اين جانب متوجّه يكديگر شده در سرحدّ ولايت هند هر دو لشكر به هم رسيدند و دست به كارزار درآورده روى زمين را از كشتگان لعل‌فام ساختند ، چنانچه شيران هر دو لشكر و دليران هر دو كشور خستهء كارزار و بستهء اضطرار بماند . در اين محاربه ، سلطان محمود با وجود خردسالى آنچنان آثار جلادت و مردانگى به ظهور رسانيد كه ديدهء فلك جهان‌بين از مشاهدهء آن خيره بماند . و چون مكرّر ميانهء اين دو لشكر محاربات واقع شد جماعتى به امير ناصر الدّين رسانيدند كه قريب به لشكرگاه ملك چيپال چشمه‌اى است كه هرگاه قدرى نجاست در آن اندازند باد و صاعقه و رعد و سرما آنچنان پيدا شود كه هيچ احدى طاقت آن ندارد . بنابراين ، امير ناصر الدّين فرمود تا قدرى قاذورات در چشمه افكندند . فى الحال ابر پيدا شد و رعد و صاعقه شروع نمود ، و روز روشن همچون شب تاريك گشت ، و آنچنان سرمايى پيدا شد كه خون در عروق منجمد گشت و كار به آنجا رسيد كه اهل هند را طاقت اقامت در آن سرزمين نماند . چون ملك چيپال\r\n\r\n\r\n","description":"","footnote":"\r\n( 1 ) . م : جنپال . به قياس تاريخ بناكتى ( ص 468 ) و ترجمهء تاريخ يمينى ( ص 27 ) تصحيح شد . در مجمل فصيحى ( ج 2 ، ص 183 ) به صورت « جيپال » ضبط شده است .\r\n( 2 ) . ناحيه‌اى است نزديك غزنه جزو كشور هندوستان ، و عتبى آن را از نواحى سند مىداند ؛ - ترجمهء تاريخ يمينى ، ص 26 .\r\n","page_name":" 2015 ","page_number":531},
  {"content":"\r\n\r\nاين حالت را مشاهده نمود متحيّر شده شروع در تضرّع و زارى نموده به صلح راضى شد و كس پيش ناصر الدّين فرستاد كه : من هر سال مبلغى گرانمند به خزانه مىرسانم و چند زنجير فيل و ديگر آنچه امير ناصر الدين مىفرمايد خدمت مىكنم و حكم او را در ممالك هندوستان نافذ و جارى مىگردانم . امير ناصر الدّين از كمال مروّت و نيكويى كه ذات آن بر او مجبول بود ، ملتمسات ملك چيپال را قبول داشت . امّا يمين الدّوله سلطان محمود به هيچ وجه به صلح راضى نمىشد و امير ناصر الدّين از بس كه آثار رشد و پادشاهى از جبين فرزند خود مشاهده مىنمود از صوابديد او بيرون نمىرفت ، بنابراين در باب صلح پاره‌اى توقّف نمود . آخر الأمر ، چيپال بار ديگر رسولى چرب‌زبان پيش يمين الدّوله سلطان محمود فرستاده پيغام داد كه : شما جهل و تعصّب اهل هند را نمىدانيد . بايد كه معلوم شما باشد كه ايشان در وقت اضطرار مرگ نمىترسند . اگر سبب امتناع از صلح ، طمع در غنيمت اموال و جوارى اين طايفه است ، پس اين جماعت را قائده آن است كه هرگاه از طريق خلاص و نجات مأيوس گشتند هرآنچه در تصرّف و تملّك ايشان از اموال و نفايس مىباشد همه را در آتش كه او را پرستش مىكنند ، افكنده ، اوّلا زن و فرزندان خود را هلاك مىسازند ، بعد از آن با دشمنان از روى فراغت حرب مىنمايند تا همه هلاك شوند و حاصل همهء ايشان جز خاكستر نمىماند .\r\nچون امير ناصر الدّين را در صدق گفتار ملك چيپال شكّى نبود ناچار سلطان محمود را كه كمال ميل به جمع غنايم داشت ، خاطرنشان كرده به صلح راضى گردانيد . و چون مهمّ به صلح انجاميد قرار بر آن يافت كه ملك چيپال بر سبيل استعجال هزار هزار درم و پنجاه زنجير فيل به رسم هديه فرستاد و بعد از آن چند شهر از هند و چند قلعه از ولايت خود به تصرّف گماشتگان امير ناصر الدّين گذارد و بعضى از بزرگان ديار خود را به گرو پيش امير ناصر الدّين گذارد .\r\nالقصّه ، بعد از قرار مذكور امير ناصر الدّين جمعى از مردم خود را همراه ملك چيپال كرد تا آن ولايت و قلاع را به تصرّف ايشان بازگذارد و طايفه‌اى از معارف و مشاهير ملك چيپال را همراه خود برد ، امّا ملك چيپال چون به مستقر سلطنت خود رسيد تمامى عهود و مواثيقى كه ميانهء امير ناصر الدّين شده بود فراموش كرده آن ولايت و قلاع را به تصرّف فرستادگان امير ناصر الدّين نداد و ايشان را رخصت مراجعت نيز نمىداد ، بلكه مىگفت : تا مردم مرا امير ناصر الدّين نفرستد ما نيز شما را رخصت نمىكنيم . و چون در اوايل حال اين خبر به سمع امير ناصر الدّين رسيد حمل بر اراجيف نموده تصديق نمىفرمود ، تا آنكه متعاقب مكتوبات آن جماعت رسيد و كيفيّت حال معلوم شد . و چون امير ناصر الدّين از اين حال آگاهى يافت آنچنان آتش غضب در نهاد او متصاعد گشت كه فى الحال در مقام انتقام آمده فرمان داد تا لشكرها جمع شدند و بر سبيل استعجال باز روى به ديار ملك چيپال غدّار نهاد . چون به ولايت\r\n\r\n","description":"","footnote":"","page_name":" 2016 ","page_number":532},
  {"content":"\r\n\r\nچيپال درآمد در كشتن و تاراج كردن و بند گرفتن سعى تمام مبذول داشته هيچ دقيقهء آن مهمل نگذاشت و بتخانه‌ها را خراب مىكرد و به جاى آنها مساجد بنا مىنهاد [ 239 الف 
  ] تا آنكه شهر بلغان را كه معمورترين بلاد چيپال بود ، مسخّر گردانيده روى به غزنين آورد و خبر اين فتح به اقاصى و ادانى رسيد .\r\nچون ملك چيپال بر اين حال وقوف يافت از اطراف و جوانب هندوستان مسرعان فرستاده لشكر طلبيد و به اندك فرصت صد هزار مرد جمع آورده روى به ديار اسلام نهاد . امير ناصر الدّين از اين معنى خبر يافته با دل قوى متوجّه محاربهء او شد . چون هر دو لشكر به هم نزديك شدند امير ناصر الدّين از جهت تحقيق كيفيّت و كميّت لشكر ملك چيپال بر كوهى برآمده ملاحظه نمود . ديد دريايى است بىپايان و لشكرى چون مور و ملخ فراوان . امّا خود را قصّابى ديد كه از بسيارى بزها نمىترسد . بعد از آن سران سپاه خود را طلبيده هر يكى را به مزيد اقطاعات نويد داد و بر قلع و استيصال ملك چيپال تحريض و ترغيب فرمود و گفت :\r\nصلاح ما در آن است كه بر سبيل نوبت پانصد مرد كارى روى به كارزار نهند و چون ايشان مانده شوند پانصد تازهء ديگر به مقاتلت ايشان پردازند .\r\nالقصّه ، بنابر فرمودهء امير ناصر الدّين امرا بر سبيل نوبت شروع در كارزار نموده مهمّ به جايى رسانيدند كه با وجود كثرت آثار ضعف و درماندگى در بشرهء چيپاليان ظاهر گشت . در اين وقت حاميان حوزهء اسلام به هيئت اجتماعى بر ايشان حمله آورده خلقى بيرون از شمار از كفّار به قتل رسانيدند و بقيّة السّيف روى به گريز نهادند و اكثر ايشان در بيابانها هلاك شدند و غنايم بيرون از حساب به دست اهل اسلام افتاد و معظم بلاد هندوستان در تحت تصرّف امير ناصر الدّين درآمد و تمامى افغان و خلج كه در آن ديار بودند ، در سلك حشم و خدم امير ناصر الدّين منتظم گشتند . ملك چيپال بعد از مشاهدهء اين حال دم در خود كشيده به آن راضى شد كه در اقصى بلاد هند مأمنى داشته باشد كه در آنجا از تعرّض مسلمانان ايمن گردد . و در روضة الصّفا مسطور است كه چون دولت آل سامان به انتها رسيد طنطنهء دولت سلطان محمود به اطراف و اكناف عالم رسيد و خليفهء بغداد ، القادر باللّه عباسى ، خلعتى گرانمايه كه پيش از آن به هيچ پادشاه نداده بود ، به سلطان محمود فرستاده او را به « يمين الدّوله » و « امين الملّه » ملقّب گردانيد « 1 » و امراى خراسان و اشراف آن ولايت همه روى به درگاه او نهاده هر يكى فراخور احوال خود به عوارف خسروانه و عواطف پادشاهانه سرافراز گشتند . و سلطان محمود آنچنان\r\n\r\n\r\n","description":"","footnote":"\r\n( 1 ) . به اعتقاد مورّخين مهمترين سمت‌گيرى سياست دولت غزنوى پس از دريافت خلعت و القاب از القادر باللّه ، اشتياق محمود در گرفتن تصديق مشروعيّت قدرت از بغداد بود تا در سايهء حمايت ظاهرى مذهب سنّت پايه‌هاى قدرت خود را تحكيم بخشد و به عنوان غازى مطرح گردد .\r\n","page_name":" 2017 ","page_number":533},
  {"content":"\r\n\r\nعدل‌وداد بر بساط زمين گسترانيد كه دوستى او در دلهاى عام و خاص جاى گرفت و او نذر كرد كه هر سال يك نوبت به ديار هند رفته مراسم غزا و جهاد به جاى آورد « 1 » . و در اين حال ايلك خان چون ماوراء النهر را از آل سامان مستخلص گردانيد ، چنانچه سابقا قلمى شد ، فتحنامه‌اى به سلطان محمود فرستاده او را بر وراثت ملك خراسان تهنيت گفت ، بنابراين ميانهء هر دو پادشاه بناى دوستى و يگانگى استحكام پذيرفت « 2 » ، و سلطان محمود نيز ابو الطّيّب سهل بن سليمان صعلوكى « 3 » را كه از ائمّهء اهل حديث بود ، به رسم رسالت پيش ايلك خان فرستاده به خطبهء كريمه‌اى از كرايم او رغبت نمود و بيش از حدّ و حصر نفايس جواهر از يواقيت و لعلهاى قيمتى و عقايد درّ و مرجان و بيضه‌هاى عنبر و اوانى سيم و زر مشحون به مشمومات كافور و ديگر تبرّكات ديار هند و درختهاى عود و شمشيرهاى آبدار و پيلان جنگى آراسته به ملابس و مناطق مرصّع كه چشم بيننده از لمعان او خيره مىگشت ، و اسبان راهوار با زين و افسار زرّين مصحوب او گردانيد . امام ابو الطّيّب چون به ديار ترك رسيد ، در تعظيم و تبجيل او غايت مبالغه به جاى آوردند و ابو الطّيّب در اوزگند آن مقدار توقّف نمود كه امر مواصلت به اتمام رسانيده درّ يتيمى كه از براى تحصيل به درياى تركستان غوّاصى نموده ، به دست آورده با نفايس و رغايب آن ولايت از زر خالص و سيم ناب و كنيزان ختايى و ماهرويان چينى و قاقم و سمور و اصناف تبرّكات ديگر مقضى المرام بازگشته به خدمت سلطان محمود پيوست و به واسطهء اين خدمت پسنديده انواع عواطف پادشاهانه دربارهء او به ظهور رسيد . بعد از اين مدّتهاى مديد ميانهء سلطان محمود و ايلك خان بساط دوستى و يگانگى ممهّد بود ، تا آنكه به چشم‌زخم ايام و سعايت نمّام متنازع آن مودّت مكدّر شده و محبت به عداوت مبدّل گشت ، چنانچه عن قريب شمّه‌اى از احوال ايشان قلمى خواهد شد . ان شاء اللّه تعالى .\r\n\r\n\r\n","description":"","footnote":"\r\n( 1 ) . اگرچه سلطان محمود پس از فراغت از تاخت و تاز خراسان و سيستان ، به پيروى از راه و رسم پدر خويش قتل و غارت هندوستان را در لفاف « غزوهء كفّار » در اولويّت كارهاى خويش قرار داد و بنا به قول مترجم تاريخ يمينى ( ص 277 ) جنگ با كفّار را براى نصرت اولياى دين و قمع اعداى اسلام واجب مىشمرد ، قول ابن أثير نيز خالى از اعتبار نخواهد بود كه سلطان محمود غزوهء كفّار را كفّارهء قتال خويش با مسلمين سازد ؛ - دكتر زرّين‌كوب ، تاريخ مردم ايران ، ج 2 ، ص 235 .\r\n( 2 ) . به طورى كه قبلا نيز گفته شد ، پس از انقراض دولت سامانى قلمرو آنها بين محمود و ايلك خان تقسيم شد و جيحون مرز بين دو مملكت تعيين شد ، و پيوند خويشى هم اين تفافق و همدلى را مستحكم كرد .\r\n( 3 ) . مراد امام ابو طاهر صعلوكى از علماى شافعى است كه همراه طغانجق ، عمو و حاكم سرخس ، از جانب سلطان محمود به عنوان رسول پيش ايلك نصر خان قراخانى به اوزگند رفت .\r\n","page_name":" 2018 ","page_number":534},
  {"content":"\r\n\r\n\r\nذكر وقايع سال سيصد و هشتاد و پنجم از رحلت خير البشر\r\nو از جمله وقايع اين سال فتح نمودن سلطان محمود غزنوى است بلدهء بهاطيّه را كه از مشاهير بلاد خطّهء هندوستان است قريب به ملتان . كيفيّت اين واقعه چنان بود كه چون سلطان محمود از ضبط خراسان و تسخير ولايت سيستان « 1 » فارغ البال و مطمئن‌خاطر گشت بنابر وفا به عهدى كه كرده بود كه هر ساله يك نوبت به غزو بلاد هندوستان رود ، متوجّه آن ديار شده از حدود ملتان گذشته بر ظاهر شهر بهاطيّه فرود آمد . و آن شهر سورى داشته كه نسر طاير به شرفات آن نتوانستى رسيد و خندقى به گرد آن مرتّب ساخته بودند مانند بحر محيط عميق و عريض ، و حاكم آن ديار بحيرا « 2 » نام به كثرت رجال و اقبال ، غرور هرچه تمام‌تر داشت . بحيرا چون از نزول سلطان محمود خبر يافت با لشكر خويش از شهر بيرون آمده در برابر لشكر سلطان محمود صفها بياراست . ميانهء هر دو طايفه سه روز على الاتّصال كارزار قائم بود و در روز چهارم سلطان محمود به نفس نفيس خود بر قلب لشكر كفّار زده چند زنجير فيل به دست آورد . كفّار منهزم گشته به حصار درآمدند . لشكر اسلام خندق را انباشته روى به آن حصار نهادند . بحيرا از اين حال متوحّش و متحيّر گشته پناه به بيشه‌اى از بيشه‌هاى ولايت خود برد .\r\nسلطان محمود فوجى از دليران سپاه خود را به عقب او نامزد فرمود . چون آن شيران بيشهء وغا آن كافر عاد را بر آن بيشه احاطه نمودند بحيرا از هيبت و سطوت ايشان خنجر كشيده سينهء\r\n\r\n\r\n","description":"","footnote":"\r\n( 1 ) . سلطان محمود كه خود را وارث مرده ريگ سامانيان مىديد ، براى احتراز از دچار شدن به فرجام كار سامانيان ، كوشيد تا امراى محلى اطراف را تحت انقياد خويش درآورد ، به همين خاطر سيستان اوّلين قصد وى در اين برنامه بود .\r\n( 2 ) . نام اين حاكم به صورتهاى گونه‌گون ، از جمله : بخيرا ، بچهرا ، بجيرا ، بجهرا ، بهىراو و بچىراو ضبط شده است .\r\nصاحب تاريخ سند ( ص 264 ) تصريح كرده است كه صحيح آن « بجرّا » است .\r\n","page_name":" 2019 ","page_number":535},
  {"content":"\r\n\r\nپركينهء خود را بشكافت . صد و بيست زنجير پيل با اموال فراوان به دست لشكريان اسلام افتاد و آن شهر با توابعش به دست سلطان محمود درآمد . امّا جمعى كثير از لشكريان سلطان محمود در اين معركه در معرض هلاك آمدند « 1 » .\r\n\r\n\r\n","description":"","footnote":"\r\n( 1 ) . جرفاذقانى در اين‌باره ( موقع مراجعت به غزنه ) مىنويسد : « موسم تقاطر اقطار و تكاثر امطار بود و راهى دراز و مخاوف بسيار در پيش ، از رحال و اثقال او مبالغى تلف شد و خلقى از حشم و خدم او در آن اوجال و اوحال . » ؛ - ترجمهء تاريخ يمينى ، ص 277 .\r\n","page_name":" 2020 ","page_number":536},
  {"content":"\r\n\r\n\r\nذكر وقايع سال سيصد و هشتاد و ششم از رحلت خير البشر\r\nو چون سلطان محمود از تسخير ولايت بهاطيّه فارغ گشت در اوايل سال سيصد و هشتاد و ششم از رحلت خير البشر ، عليه و آله التّحيّة من الملك الأكبر ، عزيمت تسخير مولتان نمود ؛ چه ، از والى آن ولايت كه « ابو الفتح » « 1 » نام داشت ، حركات ناپسنديده به سمع سلطان رسانيده بودند .\r\nچون ايّام بهار بود و به واسطهء كثرت سپاه گذشتن از بعضى راهها متعذّر مىنمود ، سلطان به پيش چيپال كه پادشاه معظّم بلاد هندوستان بود ، كس فرستاد كه از ميان مملكت خويش راه دهد تا لشكر بگذرد « 2 » . چيپال دست رد بر سينهء ملتمس سلطان زده طريقت تمرّد و طغيان پيش گرفت . يمين الدّوله سلطان محمود از اين معنى در خشم شده فرمود تا سپاه او دست به قتل و غارت بلاد ملك چيپال دراز كرده دمار از روزگار ايشان برآوردند . چيپال خود را به نواحى كشمير انداخته از صدمات قهر سلطان محمود خلاص شد . چون ابو الفتح ، والى ملتان ، مشاهده نمود كه مقدم ملك هند را چه پيش آمد خزاين و دفاين خود را بر فيلها بار كرده به جانب سرانديب « 3 » فرستاد . چون سلطان محمود به نواحى ملتان رسيد از عقايد اهل آن ديار استفسار نمود و بر اعتقادات فاسدهء آن جماعت اطّلاع يافت ، اكثر بلاد ايشان را خراب كرد و بر باقى مبلغ بيست هزارهزار درم به طريق جزيه قرار داده به جانب غزنين مراجعت نمود . و در تاريخ ابن كثير شامى مسطور است كه سلطان محمود غزنوى در اين سال در غزاى هند يكى از ملوك عظام آن ديار را اسير گرفت و در وقت مراجعت انگشت كوچك او را بريده باز به حكومت\r\n\r\n\r\n","description":"","footnote":"\r\n( 1 ) . الكامل : ابو الفتوح ؛ ترجمهء تاريخ يمينى : ابو الفتوح ؛ مجمل فصيحى : ابو الفتح .\r\n( 2 ) . گرديزى اين شخص را « انندپال پسر چيپال » معرفى مىكند ؛ - زين الأخبار ، ص 178 .\r\n( 3 ) . سريلانكاى كنونى .\r\n","page_name":" 2021 ","page_number":537},
  {"content":"\r\n\r\nولايت او را به او ارزانى داشت . و ابن جوزى در المنتظم خود آورده كه از جمله وقايع اين سال آنكه در شب غرّهء شعبان ستاره‌اى ظاهر شد كه شعاع او بعينه همچو شعاع ماه بود . مدّت پانزده روز اين ستاره مىنمود . بعد از آن غايب گشت . و در اين سال در حرمين ، يعنى مكّه و مدينه ، خطبهء عباسيّه منقطع گشته و خطبهء الحاكم باللّه علوى خوانده شد و در جميع بلاد كه خطبهء علوى مىخواندند ، حكم كرد كه در وقتى كه نام او در خطبه مذكور شود جميع مردم از براى تعظيم او در پاى بايستند و بعد از آن سجده كرده بنشينند . و اين رسم جديد در جميع بلاد عباد شايع شد ، حتّى آنكه در وقت ذكر نام او اگر شخصى در نماز مىبود مىبايستى كه سجدهء تعظيم او به فعل آورد . همچنين در كوچه و بازار هرگاه نام او گفتندى مردم را سجده فرمودندى و [ 239 ب 
  ] عن قريب شمّه‌اى از احوال الحاكم باللّه مفصّلا مذكور خواهد شد . ان شاء اللّه تعالى .\r\n\r\n","description":"","footnote":"","page_name":" 2022 ","page_number":538},
  {"content":"\r\n\r\n\r\nذكر وقايع سال سيصد و هشتاد و هفتم از رحلت خير البشر\r\nقبل از اين مذكور شد كه مدّتى مديد بساط محبّت و دوستى ميانهء سلطان محمود غزنوى و ايلك خان ممهّد بود و علاقهء مصاهرت و دامادى مستحكم ، تا آنكه بعد از چندگاه به واسطهء افساد مفسدان و سعايت نمّامان ، آن صداقت مبدّل به عداوت گشت . و چون در اين ولا سلطان محمود به جانب مولتان نهضت فرمود و عرصهء ولايت خراسان از مهابت دليران شيرافكن خالى بود ، ايلك خان فرصت غنيمت دانسته به طمع تسخير آن ولايت عازم گشت .\r\nبنابراين سباشى تگين « 1 » را كه خويش و صاحب جيش او بود ، با لشكرى فراوان به خراسان فرستاد و جعفر تگين را به رسم شحنگى بر دار الملك بلخ گماشت « 2 » .\r\nچون ارسلان جاذب كه از قبل سلطان محمود حاكم هرات بود ، بر اين حال اطلاع يافت از هرات بيرون آمده متوجّه غزنين كه مقرّ سلطنت سلطان محمود « 3 » بود ، گشت تا آن ديار را از تعرّض بيگانگان مصون و محفوظ دارد . القصّه ، چون ارسلان جاذب به غزنين رفت ، سباشى تگين به هرات درآمد و حسن بن نصر را براى تحصيل اموال نيشابور فرستاد و جمعى از اعيان خراسان به واسطهء امتداد ايّام غيبت سلطان و انقطاع اخبار و انتشار هرگونه اراجيف با\r\n\r\n\r\n","description":"","footnote":"\r\n( 1 ) . م ، س : سپاسى تكين ؛ ق : سپاهى تكين . به قياس ترجمهء تاريخ يمينى ( ص 281 ) تصحيح شد .\r\n( 2 ) . در تصرّف بلخ بازار عاشقان ، كه به سلطان محمود تعلّق داشت ، طعمهء حريق شد ؛ - تاريخ ايران ، پژوهش دانشگاه كيمبريج ، ج 4 ، ص 150 .\r\n( 3 ) . بنا به تصريح دكتر زرّين‌كوب ( تاريخ مردم ايران ، ج 2 ، ص 229 ) غزنه در سرزمين زابلستان شهر و قلعه‌اى محكم بود كه متعلّق به امراى مستقل محلى بودايى داشت ، و از قراين برمىآيد كه وقتى البتكين حاجب قلعهء آنجا را از دست لاوك نام فرمانرواى محلى ولايت مىگرفت ( سال 351 ه ) غلبهء خود را بر آن ولايت همچون نوعى غزو و جهاد با هندوان تلقّى كرد .\r\n","page_name":" 2023 ","page_number":539},
  {"content":"\r\n\r\nايلك خانيان طريق مصادقت و مطاوعت پيش گرفتند . و ابو العباس فضل بن احمد كه يكى از امراى سلطان محمود بود ، در اين وقت به آثار مساعى جميله به ظهور رسانيده در حفظ مسالك و ضبط اطراف ممالك از غزنين تا حدود باميان « 1 » احتياط بليغ به جاى آورده ، مداخل و مخارج آن حدود را به مردان كار و حافظان هوشيار سپرد و مسرعان پياپى به جانب مولتان فرستاد و سلطان را بر حقيقت حال اطلاع بخشيد . سلطان چون بر صورت حادثه وقوف يافت مهمّات آن نواحى را به حال خود گذاشته در مدّت چهل روز از مولتان به غزنين نزول اجلال فرموده و لشكرى باشكوه و حشمى انبوه مانند درياى موّاج به هم رسانيده متوجّه بلخ گشت .\r\nچون جعفر تگين ، شحنهء بلخ ، از موكب سلطانى خبر يافت بلخ را گذاشته به ترمذ « 2 » رفت .\r\nسلطان محمود ، ارسلان جاذب را با دو هزار سوار بر سر راه او فرستاد . در اين اثنا ، سباشى تگين از هرات بيرون آمده به كنار آب جيحون رسيد . چون از مهابت سلطانى آن قدر توقّف نتوانست نمود كه از آب عبور نمايد ، به جانب مرو رفت تا بتعجيل خود را از راه بيابان به ماوراء النهر رساند . و چون هوا در غايت حرارت بود و چاههاى آن را همه انباشته بودند ، ناچار عنان عزيمت به جانب سرخس منعطف داشت . محسن بن طاق كه از امراى سلطان محمود بود ، راه بر وى گرفته ، بعد از تلاقى فريقين سباشى تگين ، محسن را به قتل رسانيد ، امّا از ترس تعاقب لشكر سلطان ، خصوصا ارسلان جاذب كه در آن اوان آوازهء تعاقب او در پى سباشى تگين گرم بود ، در سرخس مجال توقّف نيافت ، بنابراين ناچار روى به ابيورد نهاد و از آنجا به نسا « 3 » آمد . ارسلان تعاقب او نموده از هر منزلى كه او كوچ مىكرد ارسلان فرود مىآمد . و چون سباشى تگين از هرات اموال و اثقال بسيار بيرون آورده بود و دل به آن نفايس بسته ، از ترس ارسلان به جانب جرجان « 4 » رفت . جرجانيان ورود او را به آن ولايت غنيمت دانسته دست به قتل و نهب برآورده اكثر سپاه او را به قتل رسانيدند و اموال او را به غارت بردند ، و جمعى از مردم او پناه به شمس المعالى قابوس بردند ، و او خود از راه دهستان « 5 » به نسا آمد و بقاياى اموال و اثقال خود را پيش علىّ بن مأمون خوارزمشاه فرستاده در حفظ و\r\n\r\n\r\n","description":"","footnote":"\r\n( 1 ) . هر سه نسخه : ماميان . درّه و گردنه‌اى در قسمت غربى كوههاى هندوكش ، در شمال شرقى افغانستان ؛ - دايرة المعارف فارسى .\r\n( 2 ) . ترمذ ، شهرى است مشهور در خراسان از جملهء ولايات چغانيان از بلاد ماوراء النهر كه قاعدهء ولايات چغانيان و حاكم‌نشين آن بلاد است ؛ - انجمن آرا .\r\n( 3 ) . متن : نيشابور .\r\n( 4 ) . به احتمال قوى بايد جوزجان باشد ، شهرى در شمال هرات .\r\n( 5 ) . دهستان ، شهر سابق واقع در شمال شرقى هرات ، دوّمين شهر بزرگ ناحيهء بادغيس . در نود و هشت هجرى مقرّ يك دهقان ايرانى بود . بعدها جزو قلمرو سلاجقه و سپس خوارزمشاهيان گرديد . به قول ياقوت ، در حدود پانصد و نود و شش كرسى بادغيس بوده است ؛ - دايرة المعارف فارسى .\r\n","page_name":" 2024 ","page_number":540},
  {"content":"\r\n\r\nصيانت آن مبالغه نمود ، و از آنجا از راه بيابان روى به مرو نهاد . اتّفاقا ، سلطان محمود كه به انتظار ارسلان در طوس « 1 » مقيم بود ، شنيد كه سباشى تگين متوجّه مرو است اين معنى را فوزى عظيم دانسته از مرو بيرون آمده به سر سه‌راه رسيد ؛ غايتش سباشى تگين پيش از رسيدن موكب سلطانى از آنجا گذشته بود .\r\nچون حقيقت حال به عرض سلطان رسيد ابو عبد اللّه طايى را با لشكرى عرب عقب او فرستاد و خود به جانب مرو مراجعت نمود « 2 » . ابو عبد اللّه او را تعاقب نموده در بيابانى كه از آب و علف نشانى نداشت ، به او رسيد . بعد از تلاقى فريقين هر دو لشكر دست به تيغ بىدريغ برآورده داد مردى و مردانگى دادند . آخر الأمر ، ابو عبد اللّه طايى غالب آمده برادر سباشى تگين را با هفتصد كس از ايشان اسير گرفته به مرو فرستاد ، و سلطان محمود فرمود تا همهء ايشان را در بند گران كرده به جانب غزنين بردند . سباشى تگين با بقيّة السّيف معدودى چند به هزار جان كندن از آب جيحون گذشته خود را به ايلك خان رسانيد . ايلك خان از مشاهدهء اين حال مضطرب و بىآرام گشته از قدر خان ، پادشاه ختن ، مدد خواست . قدر خان از اقصى ممالك خويش لشكرها جمع كرده با پنجاه هزار كس به مدد ايلك خان برآمد . القصّه ، ايلك خان و قدر خان به اتّفاق يكديگر با لشكر تركستان و ماوراء النهر از آب جيحون عبور نموده متوجّه قلع و قمع سلطان محمود گشتند . در طخارستان خبر هجوم ايشان به يمين الدّوله سلطان محمود رسيد . سلطان محمود با دل قوى از آنجا مراجعت نموده به بلخ روان شد و از اصناف ترك و خلج و افغان و حشم غزّ لشكرى بىپايان فراهم آورده در چهار فرسخى شهر بلخ در صحرايى مسطّح فرود آمد « 3 » . ايلك خان و قدر خان نيز در برابر لشكر سلطان محمود فرود آمدند . آن روز جوانان از جانبين جولان مىنمودند . چون بساط ظلمانى شب گسترده شد سران هر دو لشكر با يكديگر وعدهء جنگ به فردا انداخته جدا شدند . روز ديگر چون آفتاب زرّين طناب سر از دريچهء مشرق برآورد سلطان محمود به نفس نفيس خود صفوف لشكر ظفر پيكر را آراسته قلب لشكر را به برادر خود ، امير نصر ، و والى جوزجان ، ابو نصر فريغونى ، و\r\n\r\n\r\n","description":"","footnote":"\r\n( 1 ) . متن : مرو .\r\n( 2 ) . جرفاذقانى پس از اعزام ابو عبد اللّه طايى به دنبال سباشى تگين ، از قول سعيد بن حسّان مىنويسد :\r\n فررت من معن و إفلاسه * إلى اليزيدىّ أبى واقد\r\nفكنت كالسّاعى إلى مثعب * موائلا من سبل الرّاعد \r\n؛ - ترجمهء تاريخ يمينى ، ص 284 . يعنى : از معن و بىچيزى او به ابو واحد يزيدى پناه بردم پس مانند كسى بودم كه از رنج باران اندك كه از ابر رعدناك مىريزد به ناودان پناه شود . - و .\r\n( 3 ) . محلى كه لشكر سلطان فرود آمد دشت « كتر » بود كه در دو فرسخى بلخ قرار داشت ؛ - گرديزى ، زين الأخبار ، چاب عبد الحىّ ، ص 179 ؛ عتبى اين محل را در چهار فرسخى شهر قنطرهء چرخيان مىداند ؛ - ترجمهء تاريخ يمينى ، ص 218 . و بارتولد اين محلّ را « پل شرخيان » نوشته است ؛ - تركستان‌نامه ، ج 1 ، ص 581 .\r\n","page_name":" 2025 ","page_number":541},
  {"content":"\r\n\r\nابو عبد اللّه طايى سپرد ، و ميمنه را به التون تاش ، حاجب ، حواله فرمود ، و ميسره را به ارسلان جاذب ، و قلب لشكر را به پانصد پيل مست استوار ساخت . و از آن جانب ايلك خان خود در قلب لشكر بايستاد و قدر خان « 1 » ختن را در ميمنه معيّن ساخته و جعفر تگين را در ميسره .\r\nالقصّه ، هر دو لشكر مانند دو بحر زيبق روى به يكديگر آورده از صهيل اسبان گوش گردون را كر ساختند و از غبار سم مراكب سپهر تيره شد . و بعد از ساعتى كه آتش جدال و نيران قتال اشتعال گرفت ، از بسيارى كشتگان درياهاى خون در آن صحرا و بيابان روان گشت .\r\nايلك خان با پانصد غلام تيرانداز كه به نوك تير موى مىشكافتند ، از صف خود پيش آورده فرمود تا ايشان به تيراندازى درآمده ، قصر حيات بسى از شيران لشكر سلطان محمود را به زخم پيكان جان‌ستان منهدم ساختند . چون يمين الدّوله سلطان محمود شدّت افواج تركان و داروگير ايشان را مشاهده نمود روى به درگاه پادشاه بىنياز آورده به پشته‌اى درآمده جبين نياز و سؤال از روى تضرّع و ابتهال بر خاك نهاده « 2 » از حضرت پروردگار كارساز ظفر و نصرت مسئلت نمود و نذر و صدقات بر خود واجب گردانيده اعتماد بر كرم نامتناهى الهى كرده بر پيل كوه‌پيكر سوار شده بر قلب لشكر ايلك خان حمله آورد . اتّفاقا ، از عنايات الهى اوّل‌بار فيل سلطان محمود علمدار ايلك خان را به خرطوم پيچيده بر هوا انداخت . بعد از آن روى به صف تركان نهاده خلقى بىشمار را به عرصهء هلاك رسانيد . در اين وقت دليران لشكر سلطان محمود از چپ و راست درآمده به ضرب تيغ بىدريغ و طعن سنان حمان‌ستان دمار از روزگار تركان برآوردند تا آنكه كار به جايى رسيد كه ايلك خان و قدر خان از زندگانى خود مأيوس گشتند و به هزار حيله روى به گريز نهاده برق‌وار از ميان به در رفتند . سلطان محمود غنايم بسيار به دست آورده از روى اطمينان خاطر آن شب در آنجا قرار گرفت . اين واقعه در اواخر سال مذكور روى نمود « 3 » . و در تاريخ يمينى مسطور است كه يمين الدّوله سلطان محمود بعد از هزيمت دادن ايلك خان ، عازم شد كه او را تعاقب نموده به دست آورد ، و چون فصل زمستان بود و در آن حدود سرما زياده از آن است كه جمهور لشكر سلطان تاب آن داشته\r\n\r\n\r\n","description":"","footnote":"\r\n( 1 ) . بارتولد وى را « قدر خان يوسف » ضبط كرده ؛ - تركستان‌نامه ، ج 1 ، ص 581 ؛ و در حاشيهء آن آمده : « كلمهء قدر در لقب قدر خان عربى نبوده بلكه صفتى است تركى . »\r\n( 2 ) . عتبى مىنويسد : « . . . و در حضرت بارى تعالى به تكفير يمين و تعفير جبين بايستاد و دست در دامن عنايت ازلى زد . » ؛ - ترجمهء تاريخ يمينى ، ص 286 .\r\n( 3 ) . گرديزى تاريخ دقيق اين واقعه را روز يكشنبه بيست و دوّم ربيع الاخر سال سيصد و نود و هشت هجرى قمرى ذكر كرده ؛ - زين الأخبار ، ص 179 ؛ خوافى ، مجمل فصيحى ، ج 2 ، ص 112 . و در ترجمهء تاريخ يمينى ( ص 287 ) و الكامل ( ج 15 ، ص 301 ) تاريخ اين فتح سال سيصد و نود و هفت هجرى قمرى ذكر شده . اين پيروزى محمود ، خانان ماوراء النهر را تا مدّتها از فكر هرگونه تجديد قوا و تعرّض به قلمرو غزنويان منصرف ساخت . عتبى قصايد سلّامى و ابو القاسم حسن بن عبد اللّه مستوفى را در مدح سلطان محمود آورده است .\r\n","page_name":" 2026 ","page_number":542},
  {"content":"\r\n\r\nباشد ، اكثر امرا به اين معنى راضى نبودند ، امّا [ 240 الف 
  ] چون سلطان در اين معنى به نفس نفيس خود مجّد « 1 » بود ناچار دو كوچ در پى ايشان رفت . شب سيّم در بيابان برفى عظيم و سرمايى سخت به هم رسيد و از جهت سلطان محمود بارگاه [ ى 
  ] برپاى داشتند و منقلهاى بسيار در آنجا حاضر ساختند ، چنانچه اكثر اهل مجلس مىخواستند جامه‌هاى زمستانى را بيرون كنند . در اين وقت ، دلخك « 2 » از در درآمد . سلطان محمود از روى مطايبه روى به دلخك آورده گفت : اى دلخك ، بيرون رو و سرما را بگوى كه اين همه جان كندن تو چيست ؟\r\nما اينجا از گرما نزديك است كه جامه‌ها را از بدن بيرون كنيم . دلخك فى الحال به حكم سلطان بيرون آمد و پيغام او را به سرما رسانيد و به اندرون درآمده زمين ادب بوسيده از زبان سرما به عرض رسانيد كه : اگرچه ما را قدرت و ياراى آن نيست كه دست به دامن حضرت سلطان و مقرّبان درگاه ايشان رسانيم ، امّا امشب قولوقچيان و شاگرد پيشه را آنچنان ادب مىكنيم كه اگر فردا حضرت سلطان و مقرّبان ايشان تيمار مراكب خود را خود مىكرده باشند از ما غبارى به خاطر شريف ايشان راه نيابد . چون سلطان از دلخك اين كلمات شنيد ، اگرچه ظاهرا به مطايبه حمل نموده به خنده و انبساط گذرانيد ، امّا در باطن از آن عزيمت پشيمان شده قرار به مراجعت داد . اتّفاقا ، در همين شب از جانب هندوستان خبر رسيد كه زاب شاه كه يكى از اولاد ملوك هند بود و سلطان محمود او را تربيت فرموده به نيابت خود در آن ولايت گذاشته بود ، طريقت تمرّد و عصيان پيش گرفته عمّال سلطانى را بيرون كرده « 3 » . بنابراين ، على الصّباح سلطان محمود عنان عزيمت به جانب ديار هند منعطف داشته كوچ بر كوچ متوجّه آن صوب شد .\r\n\r\n\r\n","description":"","footnote":"\r\n( 1 ) . ق : به جدّ .\r\n( 2 ) . دلخك : تلفظ عاميانهء دلقك است .\r\n( 3 ) . گرديزى ماجراى عصيان را اين‌گونه مىنويسد : « . . . خبر رسيد كه شوكپال نبسهء شاه - كه به نيشابور به دست ابو على سيمجورى اسير افتاده بود و مسلمان شده - اندرين وقت مرتد شد . پس امير محمود ، رحمة اللّه ، بر وى تاختن آورد ، و او را بگرفت اندر كوههاى كشنور . . . » ؛ - زين الأخبار ، ص 179 .\r\n","page_name":" 2027 ","page_number":543},
  {"content":"\r\n . \r\n","description":"","footnote":"","page_name":" 2028 ","page_number":544},
  {"content":"\r\n\r\n\r\nذكر وقايع سال سيصد و هشتاد و هشتم از رحلت خير البشر\r\nو در اوايل سال سيصد و هشتاد و هشتم از رحلت سيّد البشر ، عليه و آله التّحيّة من الملك الأكبر ، به آن ديار رسيد . آن متمرّد به مجرّد شنيدن توجّه سلطانى سر خود گرفته به اقصى بلاد هند رفت و سلطان محمود باز آن ولايت را در حوزهء تصرّف خود درآورده عمّال و گماشتگان خود را جابه‌جا تعيين نمود . و در تاريخ ابن كثير شامى مسطور است كه در اين سال شخصى كه مشهور به لقب « ابو ركوه » « 1 » بود و نامش وليد بود از اولاد هشام بن عبد الملك اموى ، بر الحاكم باللّه علوى خروج كرد . اين شخص در اوايل حال در طلب علم مسافرت مىنمود و هميشه « ركوه » ، يعنى گرد تراب ، همراه مىداشت ، بنابراين او را ابو ركوه گفتندى .\r\nبعد از چندگاه كه در ديار مصر به تصحيح حديث مشهور بود به مكّه رفت و از مكّه به يمن انتقال نمود . در اثناى اين مسافرتها همه جا با مردمى كه هواخواه بنى اميّه مىبودند گفت :\r\nعن قريب است كه شخصى از بنى اميّه پيدا شود كه دولت ايشان را برپاى دارد و بعد از آن از شام باز به مصر آمد و به تعليم اطفال در بعضى از قبايل و احشام آن ديار مشغول گشت ، و در زهد و عبادت كمال سعى مىورزيد و گاهگاهى از روى فراست در ميان اعراب چيزها مىگفت كه ايشان حمل بر غيب‌دانى و كرامت او مىنمودند ، بنابراين مردم آن قبيله تمامى در مقام اطاعت و انقياد او شده سخن او را حجّت مىدانستند . چون مردم آن قبيله را مطيع و منقاد خود گردانيد ايشان را به بيعت خود دعوت نمود و گفت : آن كسى كه من وعده كرده‌ام كه تجديد دولت بنى اميّه خواهد كرد منم و آن قبيله به تمامى به بيعت او درآمدند و او خود را به\r\n\r\n\r\n","description":"","footnote":"\r\n( 1 ) . الكامل : ابو زكات .\r\n","page_name":" 2029 ","page_number":545},
  {"content":"\r\n\r\n« نائر بامر اللّه و المنتقم من اعداى اللّه » ملقّب گردانيد و لشكرى عظيم از آن قبيله به هم رسانيده متوجّه شهر رقّه شد . اهل رقّه از براى او دويست هزار دينار درآورده در مقام اطاعت و انقياد او درآمدند ، و در اين شهر به اتّفاق آنها يهودى مالدار را به تهمت آنكه امانتهاى مردم نزد اوست ، گرفته از وى نيز دويست هزار دينار تحصيل نمودند ، پس وجوه دنانير و دراهم را به القاب خود مسكوك ساخت و روز جمعه در شهر رقّه خطبه‌اى فصيح و بليغ خواند و حاكم علوى را لعنت بسيار كرد ، و فضل بن عبد اللّه نام شخصى را قائد لشكر خود گردانيد . چون كار او بالا گرفت و از اطراف و جوانب مردم به او رجوع كردند ، الحاكم باللّه علوى در كار او بسيار انديشيد . آخر الأمر ، فكرش بر آن قرار گرفت كه فضل بن عبد اللّه را كه مقدّم آن قبيله بود و الحال سپهسالار اوست ، از وى بگرداند . بنابراين ، پانصد هزار دينار نقد و پانصد هزار جامهء حرير جهت او فرستاد و وعدهء اقطاعات بسيار كرد . چون فرستادگان الحاكم باللّه به فضل رسيدند ، فضل فى الحال ملتمس حاكم علوى را اجابت نموده از نصرت ابو ركوه برگشت و گفت : ما را طاقت مقاومت الحاكم باللّه علوى نيست ، كه پادشاه ديار مغرب و مصر و شام است و اگر تو در ميان ما مىباشى او قبيلهء ما را بالكليّه مستأصل مىگرداند . پس اولى به حال تو آن است كه از اين قبيله بيرون رفته خود را به جاى ديگر رسانى . ابو ركوه چون از يارى و امداد ايشان مأيوس شد ، گفت : ما را به ولايت نوبه « 1 » بفرستيد كه ميانهء ما و والى آن ديار صداقت و محبّت است . فضل بن عبد اللّه اين معنى را قبول كرده دو سوار همراه او كرده كه او را به نوبه برسانند . چون ايشان بيرون رفتند جماعتى را به عقب ايشان فرستاد كه سر راه بر ايشان گرفته او را دستگير نموده به مصر نزد الحاكم باللّه بردند . چون ابو ركوه دردمند را نزد الحاكم باللّه بردند فرمود تا او را بر شتر سوار كرده و گرداگرد شهر مصر گردانيدند و در چهار سو بر دارش كشيدند . در اين اثنا ، فضل بن عبد اللّه به قصد ملازمت الحاكم باللّه آمد و الحاكم باللّه او را اكرام و تعظيم نموده اقطاعات موعود را با زيادتى به او ارزانى داشت . اتّفاقا ، در اين وقت فضل بن عبد اللّه بيمار شد و الحاكم باللّه دو نوبت به عيادت او آمد تا آنكه بيمارى او به صحّت مبدّل گشت . بعد از آن گفت كه او را نيز به ابو ركوه رسانيدند و در همانجا به دارش كشيدند . و از جمله وقايع اين سال فوت ابو العباس بن و اصل ، والى شهر سيراف « 2 » و بصره و اهواز ، بود . در اوايل ابن و اصل مردى بود كه در محلهء كرخ بغداد خدمت اهل آن محله مىكرد . اتّفاقا ، در\r\n\r\n\r\n","description":"","footnote":"\r\n( 1 ) . نوبه ، يا ساحل طلا ناحيه‌اى است به افريقا كه شامل نيمهء شمالى سودان است ؛ - برهان قاطع ، حاشيه ، هم‌اكنون نيمى از سرزمين نوبه جزو مملكت مصر و نيمى ديگر جزو سودان است ؛ - موسوعة العربية . . . به نقل از لغتنامهء دهخدا .\r\n( 2 ) . سيراف ، شهر و بندر قديم ايران ، كنار خليج فارس ، كه خرابه‌هاى آن در غرب بندر طاهرى قرار دارد ؛ - دايرة المعارف فارسى .\r\n","page_name":" 2030 ","page_number":546},
  {"content":"\r\n\r\nخواب ديد يا به وجهى ديگر بر وى ظاهر شد كه : او را حقّ ، سبحانه و تعالى ، به مرتبهء سلطنت خواهد رسانيد و اين معنى را گاهگاه اظهار مىنمود و مردم از روى استخفاف و استهزا بر وى مىخنديدند و مىگفتند كه در وقت حكومت و سلطنت خود به ما چه كار خواهى كرد ؟ و هر كدامى از وى چيزى مىخواستند ، و بعضى مىگفتند كه اگر ابن و اصل به حكومت رسد بايد كه مرا سياست بليغ كنند . و او از روى طرفگى و مطايبه با هركس وعده مىكرد و بعضى را از سياست خود مىترسانيد ، بالاخره چون ارادهء الهى متعلّق به آن شده بود كه به مرتبهء ارجمند سلطنت رسد ، رفته‌رفته كار او به جايى رسيد كه بر شهر سيراف مستولى شد و از آنجا لشكر كشيده بصره را نيز در حوزهء تصرّف خود درآورد و ولايت بطيحه را از مهذّب الدّوله گرفت و او را پياده از ولايت خود بيرون كرد ، چنانچه مهذّب الدّوله در راه بر گاو شده خود را به بغداد رسانيد . و ابن و اصل از بصره متوجّه تسخير اهواز شد و اوّلا بهاء الدّوله را شكست داده بر اهواز استيلا يافت . آخر الأمر ، بهاء الدّوله بر وى ظفر يافت و او را در اين سال به دست آورده فرمود تا سرش را بريده در شهر بگردانيدند . و از جمله وقايع اين سال آنكه سيّده ، زن فخر الدّوله ، مجد الدّوله پسر خود را از بند بيرون آورده به حكومت نشاند . تفصيل اين مجمل آنكه سابقا مذكور شد كه بعد از فوت فخر الدّوله پسرش مجد الدّوله قائم‌مقام او بر سرير حكومت قرار گرفت . امّا چون مجد الدّوله كوچك بود « 1 » مدار تدبير امور ملكى بر مادرش بود كه او را « بريده » گفتندى « 2 » . چون مجد الدّوله به سنّ بلوغ رسيد با مادرش منازعت نمود و بىرضاى او منصب وزارت را به خطيب على كه با سيّده عداوت داشت ، داد و از اين جهت سيّده از مجدّ الدوله رنجيده به قلعهء طبرك رفت . خطيب على اين معنى را فوزى عظيم دانسته فى الحال جماعتى را تعيين نمود كه به قلعهء طبرك رفته محافظت سيّده مىنموده باشند . چون سيّده بر اين حال اطلاع يافت پيش از آمدن آن جماعت از قلعهء طبرك بيرون آمده راه خوزستان پيش گرفت . حاكم خوزستان بدر بن حسنويه كه از كبار امراى فخر الدّوله بود ، چون از آمدن سيّده خبر يافت تا به دربند خوزستان استقبال كرده مراسم تعظيم و تبجيل به وجه اكمل دائم رعايت نمود . چون سيّده به شهر خوزستان درآمد بدر بن حسنويه را فرمود تا\r\n\r\n\r\n","description":"","footnote":"\r\n( 1 ) . وى ابو طالب رستم مجد الدّوله بزرگترين پسر فخر الدّوله و سيّده امّ الملوك بود كه در سال سيصد و هفتاد و نه هجرى قمرى تولّد يافته بود و به هنگام مرگ پدر يازده ساله بود ؛ - مستوفى ، تاريخ گزيده ، 419 ؛ ولى صاحب مجمل التّواريخ ( ص 394 ) سن او را هشت سال نوشته . سه پسر ديگر امّ الملوك عبارت بودند از : ابو منصور خسرو ميرزا ( متولّد 382 ه ) ، ابو طاهر شاه خسرو ( متولّد 381 ) و ابو شجاع بويه ( متولّد 380 ) ؛ - دكتر زرّين‌كوب ، تاريخ مردم ايران ، ج 2 ، ص 461 .\r\n( 2 ) . سيّده امّ الملوك حتّى در زمان شوهر خود فخر الدّوله نيز نيابت او را بر عهده داشت و به نام او امارت واقعى داشت ؛ البته با كمك وزيران خود خصوصا ابو طاهر و ابو العباس ضبى .\r\n","page_name":" 2031 ","page_number":547},
  {"content":"\r\n\r\nلشكرها جمع نمودند تا متوجّه رى گردد . بدر به مقتضاى امر سيّده عمل نموده لشكرى انبوه به هم رسانيده و در ملازمت سيّده عنان عزيمت به صوب رى منعطف گردانيد ، و به مجرّد رسيدن مجد الدّوله را با وزيرش گرفت و به سيّده سپرد ، و سيّده بدر را به خلعتهاى پادشاهانه سرافراز نموده رخصت مراجعت فرمود و مجد الدّوله را در بند نگاه [ 240 ب 
  ] داشت و از روى استقلال به حكومت آن ديار مشغول گشت . و قاعدهء سيّده آن بود كه هر روز على الصباح تا نماز پيشين در ديوان در پس پرده نشستى و مهمّات ملكى را خود تفحّص نموده فصيل دادى و در جواب رسل اطراف و جوانب بىمشاورت و تلقين كسى سخنان سنجيده و مناسب ادا كردى ؛ چنانچه نوبتى سلطان محمود غزنوى به وى پيغامى فرستاد كه : در ولايت خود سكّه و خطبه به نام من كن ، و الّا جنگ را آماده باش . در جواب او نوشت كه : تا شوهر من در قيد حيات بود دغدغهء آن داشتم كه اگر سلطان چنين فرمايد چه تدبير كنم ؟ اكنون از آن دغدغه فارغم ؛ چه سلطان محمود پادشاهى عاقل است و مىداند كه مهمّ جنگ در مشيّت حقّ است .\r\nاگر بر من ظفر يابد زنى بيوه را شكست داده باشد ، و اگر از من شكست يابد رقم اين عار از صفحهء روزگار او به هيچ وجه محو نشود ؛ چه مردى بود كز زنى كم بود . از اين جواب صواب ، سلطان از سر خصومت او درگذشت و تا او در حيات بود مطلقا در تسخير آن ديار متوجّه نشد . بعد از چندگاه با مجد الدّوله پسرش در مقام التفات آمده او را از بند بيرون آورده بر سرير ملكش نشانيد ، امّا همچنان زمام اختيار بر دست سيّده بود . سيّده برادر مجد الدّوله ، شمس الدّوله را به همدان فرستاد « 1 » و ابو جعفر كاكويه را ايالت اصفهان داد « 2 » . و در تاريخ ابن كثير شامى مسطور است كه چون سلطان محمود جنگهاى مردانه كرده بود ملك چيپال را دستگير نموده از گردن او عقد جواهر نفيسه برآورد كه قيمت آن هشتاد هزار دينار بود .\r\nآخر الأمر ، سلطان محمود ملك چيپال را از بند بيرون آورده بگذاشت تا به ولايت خود رفته عظمت و شوكت اهل اسلام را از آزادى خود مشاهده نمايد « 3 » . چون ملك چيپال به ولايت خود رسيد فى الحال از روى عبرت خود را در آتش انداخت .\r\n\r\n\r\n","description":"","footnote":"\r\n( 1 ) . ابو طاهر شاه خسرو ملقّب به « شمس الدّوله » علاوه بر امارت اسمى ولايات همدان و جبال ، عنوان وليعهدى مجد الدّوله را نيز داشت .\r\n( 2 ) . آنچه از ديگر منابع مستفاد مىشود اين است كه سيّده ، پسر ديگر خود ، عين الدّوله ابو شجاع هفت ساله ، را با سپهسالارى كاكوزاده [ - پسر دايى 
  ] خود علاء الدّوله فرامرز حكمرانى اصفهان داد ؛ - دكتر زرّين‌كوب ، تاريخ مردم ايران ، ج 2 ، ص 484 .\r\n( 3 ) . به طورى كه قبلا نيز گفته شد چيپال راجهء ويهند از خانوادهء هندوشاهان بود كه سلطان محمود در محرّم سال سيصد و نود و دو هجرى در ولايت برشور در نزديكى پيشاور كنونى مغلوب و اسير كرده بود .\r\n","page_name":" 2032 ","page_number":548},
  {"content":"\r\n\r\n\r\nذكر وقايع سال سيصد و هشتاد و هشتم از رحلت خير البشر\r\nو از جمله وقايع سال سيصد و هشتاد و هشتم از رحلت خير البشر ، عليه و آله التّحيّة من الملك الأكبر ، يكى آن بود كه سلطان محمود به عزم تسخير قلعهء بهيم [ نگر 
  ] « 1 » ، كه از مشاهير قلاع بلاد هند بود ، متوجّه آن ديار شد . مفصّل اين مجمل آنكه چون سلطان محمود غازى به نواحى آن قلعه رسيد پال بن انندپال ، كه والى آن ديار بود ، با لشكرى فراوان در مقابل صفوف لشكرها صفها آراسته از صبح تا شام آنچنان كارزار نمود كه ديدهء فلك دوّار از مشاهدهء آن حيران بماند و جمعى نامحدود از سپاه اسلام را در آن معركه به قتل رسانيدند و خلقى بىپايان مجروح گشتند ، تا آنكه كار به جايى رسيد كه لشكر اسلام را طاقت طاق شد و نزديك بود كه فرار بر قرار اختيار كنند . و چون سلطان محمود غازى آثار ضعف و بىطاقتى از سپاه خود مشاهده فرمود با فوجى از خواص و غلامان خود بىاختيار روى به صف كفّار آورده آنچنان حمله‌اى آورد كه كفّار آثار قيامت را مشاهده نموده روى به هزيمت نهادند و بسى فيل در آن معركه به دست مسلمانان افتاد .\r\nدر اين معركه سلطان غازى به نفس نفيس خود جمعى كثير از كفّار را به قتل رسانيده غنايم بسيار به دست آوردند . همه را بر سپاه خود قسمت نمود و از آنجا متوجّه قلعهء ليهم گشت . و آن قلعه‌اى بود در ميانهء آب بسيار بر قلّهء كوهى بلند ، و اهل هند آن را مخزن صنم اعظم پنداشته هميشه ذخاير و خزاين خود را در آنجا نگاه مىداشتند ، چنانچه آن قلعه را از نفايس جواهر مملو ساخته بودند . القصّه ، چون سلطان محمود آن قلعه را محاصره نمود ، اولا اهل آن قلعه\r\n\r\n\r\n","description":"","footnote":"\r\n( 1 ) . واقع در نگركوت ، كه امروز كانگره گويند و در روى نقشه در جنوب شرقى لاهور واقع است .\r\n","page_name":" 2033 ","page_number":549},
  {"content":"\r\n\r\nشروع در جنگ كرده ، چند روز جنگهاى مردانه كردند . آخر الأمر ، حقّ ، سبحانه و تعالى ، در دلهاى ايشان آنچنان ترس و هيبت پيدا كرد كه بىآنكه از جانب لشكر سلطان غلبه‌اى ظاهر شود ايشان همه كمند اطاعت و انقياد را در گردن انداخته فرياد « الامان ، الامان » برآوردند و در قلعه باز كرده بزرگان آن قلعه بيرون آمده خود را در پيش اسب سلطان محمود انداختند .\r\nيمين الدّوله با والى جوزجان و جمعى كثير از خواص خويش به اندرون قلعه رفت و از غنايم آنچه در حيطهء ضبط او آمد هفتصد هزار من طلا و نقره بود و از اصناف جامه‌هاى قيمتى چندان در آن حصار يافتند كه محاسب وهم از شمارهء آن عاجز آمد ، و از نفايس جواهر آن مقدار يافته شد كه از حيّز شمار بيرون بود . و از جملهء غنايم آن قلعه خانه‌اى بود از سيم ساخته كه طول آن سى گز و عرضش پانزده گز بود كه به تخته‌هاى سيمى عريض ترتيب داده بودند و به علاقات و زنجيرها به نوعى محكم كرده بودند كه جمع و تفريق و طىّ و نشر و خط و نصب آن به اسهل وجوه ميسّر شدى . القصّه ، سلطان محمود جمعى از ثقات و معتمدان خود را در آن قلعه تعيين نموده به جانب غزنين رفته . و چون به مستقر سلطنت خود قرار گرفت فرمود تا در ميان قصر بساطى وسيع گسترانيده آن درهاى سيّاره‌پيكر و يواقيت آتش‌رنگ و ساير جواهر زواهر بر آن ريختند . رسولان ملوك اطراف كه در آن مجلس حاضر بودند از مشاهدهء آن انگشت تعجب به دندان تحيّر گرفته خيره و حيران بماندند ، خصوصا ايلچى طغان خان برادر ايلك خان كه بعد از فوت ايلك خان پادشاهى تركستان به او قرار گرفته بود ، آنچنان متحيّر و مبهوت بماند كه گويا در جاى خود خشك مانده ؛ چه ، اين همه نفايس جواهر و آن مقدار زر و سيم هرگز تركان تصوّر نكرده بودند چه جاى آنكه ديده باشند « 1 » . و اين واقعه در سال سيصد و هشتاد و نهم از رحلت پيغمبر ، عليه و آله التّحيّة من الملك الأكبر ، روى داد .\r\n\r\n\r\n","description":"","footnote":"\r\n( 1 ) . گرديزى مىنويسد : « . . . چون به غزنين آمد تخت زرّين و سيمين بر در كوشك بنهاد و آن مال به صحرا فرمود تا بريختند ، چنان كه همهء حشم و رعيّت بديدند » ؛ - زين الأخبار ، ص 177 . و دكتر زرّين‌كوب معتقد است كه علّت برپايى اين‌چنين « نمايشگاه » در غزنه به خاطر آن بود كه رغبت مطوعهء خراسان و غازيان و فتيان بلاد مجاور غزنه را به اين‌گونه لشكركشيهاى خويش جلب كند ؛ - تاريخ مردم ايران ، ج 2 ، ص 239 .\r\n","page_name":" 2034 ","page_number":550},
  {"content":"\r\n\r\n\r\nذكر وقايع سال سيصد و هشتاد و نهم و سيصد و نودم از رحلت خير البشر\r\nو در اوّل اين سال حكم الحاكم بالله علوى صادر يافت كه در مصر كنيسهء قمامه كه از مشاهير كنايس نصارى بود ، شكستند و به جاى او مسجد بنا كردند و ادوات آن كنيسه را عامّهء خلايق به تاراج بردند . بعد از آن فرمود تا جميع كنايس نصارى كه در ديار مصر بودند ، منهدم ساخته هر كه از نصارى از روى رغبت خود به ملّت اسلام درآيد او را مسلمان ساخته رعايت كنند و هر كه از ملّت اسلام استنكاف ورزد او را از بلاد اسلام بيرون كنند تا به ديار روم بازگردد . و اگر از ديار اسلام بيرون نرود و به ملّت اسلام درنيايد بايد كه از چوبى كه وزنش چهار رطل باشد صليب ساخته در گردن اندازد . و يهودى بايد از چوبى كه وزنش شش رطل باشد بايد صورت سر گوساله‌اى ساخته در گردن خود اندازد ، و الّا از بلاد اسلام بيرون روند . و بايد كه اهل ذمّه يعنى يهود و نصارى بر اسب سوار نشوند و به حمّام مسلمانان نيايند . القصّه ، بعضى از نصارى و يهود كه قدرت بيرون رفتن نداشتند و از تعليق صليبان و سر گوساله نيز عار مىداشتند ، از روى نفاق مسلمان شدند . آخر الأمر ، چون بر الحاكم باللّه ظاهر شد كه اسلام ايشان از روى نفاق است باز حكم فرمود كه منافقان در مسجد مسلمانان درنيايند ، و هركس به دين خود و به حال خود باشد .\r\nو در سال سيصد و نودم از رحلت خير البشر ، عليه و آله التّحيّة من الملك الأكبر ، سلطان محمود به واسطهء نذرى كه كرده بود متوجّه بلاد هندوستان شده بسى از بلاد آن ديار را فتح نمود و جمعى كثير از بزرگان آن ديار را به قتل رسانيده به جانب غزنين مراجعت نمود . چون ملوك هندوستان را متيقّن شد كه اگر اهل هند همه اتّفاق نمايند از مقاومت سپاه اسلام عاجزند و رايات نصرت آيات محمودى عن قريب است كه تمامى بلاد هندوستان را آنچنان مسخّر\r\n\r\n","description":"","footnote":"","page_name":" 2035 ","page_number":551},
  {"content":"\r\n\r\nسازد كه اثرى از آثار ملوك ايشان در آن ديار نماند ، از روى اضطرار جمعى از خواص و اعيان خود را به خدمت سلطان محمود فرستاده تضرّع و زارى بسيار نموده پنجاه فيل از فيلان نامى خود را به فيلخانهء سلطان فرستاده تقبّل نمودند كه هر ساله مبلغى عظيم به خزانهء عامرهء سلطانى رسانند و ده هزار سوار هميشه ملازم اردوى سلطان بوده به هر خدمتى كه امر نمايند قيام مىنموده باشند . و اين مضمون را به سوگندان غلاظ و شداد كه در ميانهء اهل هند معتبر بود ، مؤكّد گردانيدند كه على الدّوام به دين عهد وفا نمايند و از اولاد و اعقاب خود هركه در ديار هند حاكم باشد بايد كه همين طريقه سلوك داشته از اطاعت و انقياد سلطان و دودمان او گردن نپيچد . يمين الدّوله بدين مصالحه راضى شده جهت تحصيل آن اموال جماعتى را نامزد فرمود ، و راه تجّار و بازرگانان مفتوح شد ، و ولايت معمور گشت . و از جمله وقايع اين سال آنكه ابو على بن ثمال كه از قبل الحاكم باللّه علوى والى رحبه بود ، بر دست عيسى بن خلاط عقيلى به قتل رسيد و عيسى مذكور بر ولايت رحبه استيلا يافت . آخر الأمر ، عباس بن مرداس ، والى حلب ، لشكرى فرستاده عيسى را از رحبه بيرون كرده آن ولايت را به حوزهء تصرّف خود درآورد . و در ماه شعبان اين سال بادى عظيم در بغداد شد كه تمامى كوچه‌هاى بغداد را از ريگ سرخ [ 241 الف 
  ] كه در نزديك آن ولايت اصلا متعارف نبود ، پرساخت ، چنانچه خانه‌هايى بسيار در زير آن ريگ ناپيدا شد .\r\n\r\n","description":"","footnote":"","page_name":" 2036 ","page_number":552},
  {"content":"\r\n\r\n\r\nذكر وقايع سال سيصد و نود و يكم از رحلت خير البشر\r\nو در سال سيصد و نود و يكم از رحلت خير البشر ، عليه و آله التّحيّة من الملك الأكبر ، سلطان محمود غزنوى به عزم تسخير ولايت غور « 1 » متوجّه آن صوب گشت . والى آن ديار در آن وقت محمّد بن ثورى بود . چون رايات سلطان به آن حدود رسيد محمد غورى با ده هزار كس آراسته در برابر صفوف لشكر سلطان محمود صف‌آرايى نموده از طلوع آفتاب تا نيم روز آتش جدال و قتال افروخته ، داد مردى و مردانگى دادند . چون سلطان محمود جدّ و جهد غوريان را در محاربه مشاهده نمود لشكر خود را فرمود تا از روى خديعه دست از محاربت بازداشته برگشتند . غوريان به تصور اينكه لشكر سلطان محمود به هزيمت رفتند از خندقى كه گرداگرد خود كنده بودند بيرون آمده تعاقب نمودند و چون به فضاى صحرا رسيدند سپاه سلطان محمود عنان گردانيده مجموع ايشان را به ضرب شمشير آبدار طعمهء كلاب و ذباب « 2 » ساختند و محمّد غورى را زنده دستگير نموده پيش سلطان بردند . او از غايت آزردگى ، نگين مسموم مكيده در مجلس سلطان محمود وديعهء جان را به قابض ارواح سپرد « 3 » .\r\nو در تاريخ يمينى آورده كه حكام غور « 4 » و رعاياى ايشان تا آن زمان دين اسلام قبول نكرده بودند . امّا صاحب طبقات ناصرى و فخر الدّين مباركشاه « 5 » مرورودى كه تاريخ سلطان غور در\r\n\r\n\r\n","description":"","footnote":"\r\n( 1 ) . ناحيه‌اى است كوهستانى واقع در افغانستان در جنوب غزنين . اكنون اين ناحيه محل زندگى ايل هزاره است ؛ - دكتر معين ، فرهنگ فارسى ، بخش اعلام .\r\n( 2 ) . كلاب و ذباب : يعنى سگان و مگسان . - و .\r\n( 3 ) . بنا به تصريح تاريخ ايران ، پژوهش دانشگاه كيمبريج ( ج 4 ، ص 151 ) غور هرگز كاملا تسليم غزنويان نگرديده و نشر اسلام در آن سرزمين به كندى پيش رفته .\r\n( 4 ) . م : جور .\r\n( 5 ) . فخر الدّين مباركشاه محمد بن منصور بن سعيد بن ابو الفرج بن جليل ملّقب به « مباركشاه » و مشهور به « فخر مدير » ، ( وفات ، سال 604 ه ) كه تاريخ فخر الدين مباركشاه و تاريخ الحرب و الشجاعه از آثار اوست .\r\n","page_name":" 2037 ","page_number":553},
  {"content":"\r\n\r\nسلك نظم كشيده ، برآن‌اند كه اهل غور در زمان خلافت امير المؤمنين و يعسوب « 1 » الموحدّين اسد اللّه الغالب على بن أبى طالب ، كرّم اللّه وجهه « 2 » ، مسلمانان شدند . حاكم غور در آن زمان شخصى بود از نژاد ضحّاك بيوراسپ ، او منشورى به خط مبارك امير المؤمنين اسد اللّه الغالب به نام خود در باب حكومت غور حاصل كرده بود ، و اولاد او بدان مفاخرت و مباهات مىكردند . آن منشور تا زمان بهرامشاه غزنوى در دست ايشان بود .\r\nدر تواريخ چنين آورده‌اند كه چون بنى اميّه در ايّام حكومت خود حكم كردند كه در جميع بلاد اسلام خطيبان بر منابر زبان به سبّ امير المؤمنين علىّ بن أبى طالب و اولاد او ، عليهم السّلام ، بگشايند ، همهء خلايق امتثال امر ايشان نموده بر اين معنى اقدام نمودند ؛ الّا حكام غور كه مطلقا پيرامن آن نگشتند . فخر الدّين مباركشاه در اين باب گويد ، بيت :\r\n به اسلام در هيچ منبر نماند * كه بر وى خطيبى همى خطبه خواند\r\nكه بر آل ياسين به لفظ قبيح * نكردند لعنت به وجه صريح\r\nديار بلندش از آن شد مصون * كه از دست آن ناكسان شد برون\r\nاز اين جنس هرگز در او كس نگفت * نه در آشكارا نه اندر نهضت\r\nنرفت اندر رو لعن اين خاندان * بدين بر همه عالمش فخر دان\r\nهمين پادشاهان با دين و داد * بدين فخر دارند بر هر نژاد \r\nو بعضى از مورّخان قضيّهء محمّد غورى را بدين طريق آورده‌اند كه چون سلطان محمود غزنوى در محاصرهء غورى از گرفتن آن مأيوس شد و به جنگ به هيچ وجه بر وى ظفر نمىيافت ، بالضّروره با او در مقام صلح آمده به عهد و ميثاق او را به دست آورد . اما چون محمد غورى اعتماد بر عهود نموده پيش يمين الدّوله آمد ، يمين الدّوله آن عهد و ميثاق را فراموش نموده محمد غورى را در بند كرده همراه خود به غزنين برد « 3 » و بعد از چندگاه به او پيغام فرستاد كه پسر خود حسن را كه بعد از گرفتن محمّد غورى از روى استقلال به حكومت آن ديار مشغول بود ، طلب كن تا ملازم ركاب ما باشد تا تو را رخصت دهم كه باز به ولايت خود روى . و سلطان در اين باب نيز مجدّدا عهد و پيمان را مؤكّد به ايمان گردانيده خاطر محمّد غورى را مطمئن ساخت . بنابراين ، محمّد غورى پسر خود حسن را از ولايت غور طلب\r\n\r\n\r\n","description":"","footnote":"\r\n( 1 ) . يعسوب : يعنى رئيس و مهتر . - و .\r\n( 2 ) . خداى روى او را گرامى داراد . - و .\r\n( 3 ) . اشپولر مىنويسد : « . . . منطقهء كوهستانى صعب العبور طايفهء كافر غور را به تصرّف درآوردند ، و رئيس ايشان آهنگسر معروف به « ابن سورى » را اسير كردند ؛ اما آهنگسر در زندان خود را مسموم كرد » ؛ - تاريخ ايران در قرون نخستين اسلامى ، ص 204 .\r\n","page_name":" 2038 ","page_number":554},
  {"content":"\r\n\r\nنمود . حسن با وجود آنكه مىدانست كه سلطان محمود به او و پدرش در مقام غدر و آزار است ، امّا اطاعت پدر واجب دانسته از سر سلطنت مردانه در گذشته متوجّه دار السّلطنهء غزنين گشت . به مجرد رسيدن ، سلطان محمود او را نيز در پهلوى پدرش محبوس گردانيد . بعد از چندگاه حسن از بند يمين الدّوله گريخته به غور رفت و باز از روى استقلال به حكومت آن ديار مشغول گشت . از آن زمان ، عداوت ميانهء غوريان و غزنويان قائم است ؛ چنانچه شمّه‌اى از آن در احوال اولاد سلطان محمود و فرزندان محمّد غورى مسطور خواهد شد . ان شاء اللّه تعالى .\r\nو در اين سال ، در تمامى ولايت خراسان خصوصا در نيشابور آنچنان قحطى و تنگى روى نمود كه جو و گندم ، قرب مرواريد شاهوار پيدا كرد و كار به جايى رسيد كه از سگ و گربه در آن ولايت نشان نماند و مردم شروع در خوردن فرزندان و زيردستان كردند . القصّه ، كار به آنجا كشيد كه با وجود آنكه تمامى مردم آنچنان زار و ضعيف شده بودند كه قدرت بر ايستادن نداشتند و همه نشسته نماز مىكردند ، با وجود اين حال ، هركه از ديگرى به قدرى زور و قوّت او زياد بود او را مىكشت ، چنانچه بسيار مردان زنان خود را خوردند و زنان فرزندان خود را .\r\nو در آن وقت ، در ديار خراسان امام اهل حديث ابو الطّيّب صعلوكى روزى در مجلس صعلوكى يكى از ائمهء حديث ، كه هميشه در مجلس او تردّد داشتى ، بعد از مدّتى مديد كه غيبت داشت ، حاضر گشت . صعلوكى از وى پرسيد : چرا در اين مدّت تو را نمىديدم ؟ آن شخص در جواب گفت : قصّهء من از عجايب قصص است . صعلوكى از وى استفسار نمود كه كيفيّت آن‌چه بود ؟ گفت : روزى بعد از نماز شام در كوچه‌اى از كوچه‌هاى اين شهر مىگذشتم ، ناگاه شخصى كمندى در گردن من انداخته آنچنان كشيد كه نزديك بود نفس من منقطع گردد و مرا كشان‌كشان بر سر كوچه رسانيد . پيره‌زنى از خانه بيرون آمد و آنچنان هر دو زانوى را بر پشت « 1 » من كوفت كه من از آن ضرب بيهوش شدم . بعد از زمانى ، احساس برودت آبى كه بر روى من مىزدند كردم و افاقه يافتم . جمعى را ديدم كه پيرامن من نشسته‌اند و از سر لطف با من سخن مىگفتند . مرا به قراين معلوم شد كه گويا اين جماعت در حال بيهوشى من به خانه‌هاى خود مىرفتند و چون آن عيّار ايشان را ديد گريخت و مرا به آن حال گذاشت . القصّه ، چون اندك رمقى يافتم به خانه رفتم و از هول آن حادثه بيست روز صاحب فراش بودم . چون آثار صحّت در خود يافتم ، سحرى به قصد اداى نماز فريضه به مسجد رفتم و به رحبه « 2 » برآمدم كه ناگاه كمندى به جانب من روان شد . چون ارادهء ازلى به حيات من متعلّق بود دستار من در كمند افتاده نگاهبان و حامى جان شيرين من شد . از آن زمان بر خود لازم گردانيدم كه تا روز روشن\r\n\r\n\r\n","description":"","footnote":"\r\n( 1 ) . م : انيثين .\r\n( 2 ) . رحبه : ساحت خانه . - و .\r\n","page_name":" 2039 ","page_number":555},
  {"content":"\r\n\r\nنشود هرگز قدم از خانه بيرون ننهم . و از جمله وقايع اين سال خصومت ايلك خان با برادرش طغان خان بود . تفصيل اين مجمل آنكه چون ايلك خان از معركهء جنگ از دست سلطان محمود گريخته به تركستان رفت ، يمين الدّوله جاسوسان متعاقب به آن ولايت فرستاد كه از كماهى « 1 » حالات ايلك خان و برادرش طغان خان استفسار نموده به پايهء سرير معروض دارند .\r\nجاسوسان به آن ولايت رفته معروض داشتند كه طغان خان بر جادهء متابعت و مصادقت سلطان ثابت‌قدم است و بر جرأت و جسارت برادر خود انكار بليغ مىنمايد . در اين اثنا ، طغان خان رسولان فرستاده پيغام داد كه : من در اخلاص و يگانگى ثابت‌قدمم ؛ و از حركات نالايق برادر عذرخواهى نموده معروض داشت كه : بر رأى جهان‌آراى بندگان سلطانى محجوب و مستور مىنمايد كه من با برادر در اين امر همداستان نبوده‌ام و هميشه او را از اقدام بر امثال اين حركات نالايق منع مىنمودم . غايتش او به غرور خود سخنان نصيحت‌آميز مرا بر غرض حمل مىنمود و بر آن عمل نمىكرد . و چون ايلك خان نفاق برادر به خويش و وفاق او را نسبت به سلطان محمود مشاهده نمود با خود قرار داد كه اول ، مادهء فتنهء برادر را كه دشمن خانگى است بر طرف گرداند ، بعد از آن متوجّه مهمّ سلطان محمود گردد . بنابراين ، لشكر ماوراء النهر و تركستان را جمع نموده روى به ولايت برادر نهاد « 2 » . چون از اوزگند بگذشت ، راهها به واسطهء كثرت برف بسته بود ؛ بالضّروره بازگشت . و در اوايل ربيع با لشكرى انبوه متوجّه آن جانب شد . طغا خان از توجّه ايلك خان خبر يافته رسولان پيش سلطان محمود فرستاد . ايلك خان نيز جماعتى را پيش سلطان محمود فرستاده ملايمت بسيار نمود ؛ و غرضش آن بود كه سلطان محمود به طغا خان امداد و اعانت ننمايد . [ 241 ب 
  ]\r\nچون رسولان هر دو برادر به غزنين رسيدند سلطان محمود فرمود تا مجلسى آراستند كه در هيچ قرنى كسان مثل آن مجلس نشان نمىدادند . كيفيّت آن مجلس در روضة الصّفا چنين آورده كه در موضعى كه تختگاه سلطان محمود بود به موجب فرموده ، دو هزار غلام از قبايل ترك با جامه‌هاى ملوّن در برابر هم صف كشيده بر پاى ايستادند و پيشتر از اين غلامان ، جمعى خوّاص و مقرّبان با قباهاى رومى و كمرهاى زرّين مرصّع به جواهر قيمتى و شمشيرهاى هندى در غلافهاى زرّين همه مرصّع به درّ ثمين بر كمر نهاده نزديك مجلس ايستادند و چهل زنجير فيل را آراسته با جلهاى مصوّر و اسلحهء نفيسه در برابر مجلس بازداشتند و عامّهء سپاه ، همه\r\n\r\n\r\n","description":"","footnote":"\r\n( 1 ) . كماهى : چنان كه او بود . - و .\r\n( 2 ) . ولايت طغان خان قراخانى ، كاشمر بود . وى از لحاظ سن بزرگتر از ايلك نصر خان بود ، حتّى در زمان حيات ايلك نصر خان نيز اسما رئيس خاندان قراخانى بود . گرديزى در داستان تسخير ماوراء النهر نصر را « برادر خان » مىخواند ؛ - بارتولد ، تركستان‌نامه ، ج 1 ، ص 583 .\r\n","page_name":" 2040 ","page_number":556},
  {"content":"\r\n\r\nزرههاى داودى پوشيده و خودهاى فرنگى برسر نهاده بر اسبان تازىنژاد همه سوار شده صف‌درصف كشيده بايستادند ؛ و پيادگان با زيب و زينت تمام سپرها حمايل كرده و تيغها كشيده و نيزه‌ها راست كرده در پيش سواران قرار گرفتند .\r\nالقصّه ، چون مجلس آراسته شد رسولان را بار دادند . آن تركان بىچاره را چون نظر بر هيئت مجلس سلطان محمود افتاد نزديك بود كه از هيبت آن مرغ جان ايشان از قفس ابدان پرواز نموده به مستقر خود بازگردد . به‌هرحال ، مبهوت و مدهوش‌وار تركان به پايهء سرير رسيدند و شرايط عبوديت و زمين‌بوسى به جاى آوردند . بعد از آن ايلچيان را بر سر خان ضيافت برده بنشانيدند . مجلسى ديدند چون بهشت آراسته با طبقهاى زرّين و سيمين مشحون و فرشهاى ملوّن رومى و ابريشمى گسترانيده .\r\nالقصّه ، مجلس را به انواع زينتها مزيّن و مرتّب ساختند كه ايلچيان از آرايش بزم متحيّر و مدهوش ماندند و سلاطين ايشان را در نظر ايشان ، هيچ اعتبارى و وقعى نماند . پس سلطان آن جماعت را خلعتهاى پادشاهانه داده رخصت مراجعت نمودند و به ايلك خان و طغا خان نوشت كه : « شفقت برادرى مقتضى آن است كه از براى دنيايى كه به هيچ كس پاينده نخواهد بود هر دو برادر بر روى يكديگر تيغ انتقام نكشند و به آنچه حضرت ذو الجلال نصيب ايشان كرده از ملك و مال به آن قناعت نمايند . و بعد از اين بايد كه بر خلاف گذشته ميان شما طريق محبّت و دوستى مسلوك باشد و ابواب خصومت و نزاع مسدود . »\r\nبعد از وصول ايلچيان به ديار ترك هر دو برادر به سخن سلطان محمود عمل نموده با يكديگر صلح و آشتى نموده از يكديگر جدا شدند و در اين سال ابو محمّد موسوى ، نقيب طالبيان ، وفات يافت . مدّت عمر او نود و هفت سال بود . بعد از فوت ابو احمد ، نقابت آن طايفه بر سيد رضىّ الدّين ، ولد ابو احمد موسوى ، قرار يافت . و در همين سال حجّاج بن هرمز كه از قبل بهاء الدّوله ديلمى والى عراق بود و از شجاعان امراى عضد الدّوله وفات يافت . مدّت حيات او صد و پنج سال بود و قبر او در اهواز است . و بعضى از مورّخين وفات ايشان را از جملهء وقايع سال سيصد و نودم از رحلت خير البشر ، عليه و آله التّحيّة من الملك الأكبر ، ايراد نموده‌اند ، و اللّه اعلم .\r\nو از جمله وقايع اين سال آنكه در ولايت موصل قرواش « 1 » بن مقلّد را ، كه والى آن ديار بود ، سپاه و رعايا قهرا و جبرا بر اين داشتند كه خطبهء عباسيان از آن بلاد قطع نموده رؤوس منابر و وجوه دنانير به اسم الحاكم بالله علوى و القاب او مزيّن سازد . همچنين در ولايت انبار و مراس\r\n\r\n\r\n","description":"","footnote":"\r\n( 1 ) . قرواش از سوى القادر باللّه حاكم موصل و انبار و مداين و كوفه بود ؛ - ابن خلدون ، العبر ، ج 2 ، ص 684 .\r\n","page_name":" 2041 ","page_number":557},
  {"content":"\r\n\r\nخطبهء علويه شيوع يافت . چون اين خبر به القادر باللّه عباسى رسيد قرواش بن مقلّد را معاتب گردانيد . قرواش نيز از كردهء خود ، اگرچه بىاختيار او بود ، پشيمان شده بود . و مقارن اين حال ، بهاء الدّوله از بغداد عميد الجيوش را با لشكرى انبوه به جنگ قرواش فرستاد . چون قرواش از توجّه عميد الجيوش خبر يافت فى الحال خطبهء علويه را قطع نمود حكم فرمود كه خطبه و سكّه همچنان به اسم القادر باللّه عباسى باشد . و در اين سال ، ابو الفتح حسن بن جعفر علوى از اطاعت عباسيّه بيرون آمده مردم را به خود دعوت نمود و خود را به « الرّاشد باللّه » ملقّب گردانيد . باقى احوال او عن قريب مذكور خواهد شد ، ان شاء اللّه تعالى . و در همين سال عميد الجيوش وفات يافت « 1 » . عمر او پنجاه و يك سال بود .\r\n\r\n\r\n","description":"","footnote":"\r\n( 1 ) . وى ابو على بن ابو جعفر ، استاد هرمز است . استاد هرمز از حاجبان عضد الدّولهء ديلمى بود . بنا به تصريح ابن اثير ( ج 15 ، ص 332 ) شريف رضى تجهيز و تدفين او را سرپرستى كرد و در مقابر قريش به خاك سپرده شد .\r\n","page_name":" 2042 ","page_number":558},
  {"content":"\r\n\r\n\r\nذكر وقايع سال سيصد و نود و دويّم از رحلت خير البشر\r\nدر اين سال يمين الدّوله ، سلطان محمود ، باز متوجّه ولايت هندوستان شد ؛ چه ، بعضى از ملوك هند ، قدم از جادّهء اطاعت بيرون نهاده از خراج و باجى كه قبول كرده بودند ابا و امتناع نمودند و به حصانت و استحكام قلاع خود مغرور شده عمّال سلطانى را از آن ولايت بيرون كردند .\r\nبنابراين ، سلطان محمود عازم آن ديار گشته بعد از قطع منازل و طىّ مراحل به آن ولايت رسيده قلاع ايشان را محاصره نمود . و چون آن جماعت ناعاقبت‌انديش مكرّرا قهر و سطوت سلطان محمود را مشاهده نمودند و مىدانستند كه ايشان را طاقت مقاومت او نيست ، ناچار از حصار بيرون آمده خود را بر سم مركب سلطان انداخته عذر گناهان درخواست نمودند و ملتزم شدند كه پانزده هزار هزار درم ، كه از خراج گذشته پيش ايشان باقيمانده ، ادا نمايند و از آن جمله ، مبلغى عظيم نقد كرده به خدمت سلطان حاضر ساختند و پانزده سر فيل نيز به طريق پيشكش آوردند . چون سلطان محمود تملّق و عذرخواهى ايشان كه بيش از حدّ بود مشاهده فرمود از سر گناه ايشان درگذشت و روى به غزنين آورد .\r\nو از جملهء وقايع اين سال قضيّهء شاران « 1 » غرجستان « 2 » است . در تاريخ روضة الصّفا مسطور است كه اهل غرجستان حاكم خود را « شار » خوانند ، چنانچه تركان « خان » و هندوان « راى » گويند . از ايّام سلطنت نوح بن منصور تا ايّام دولت يمين الدّوله ، محمود ، حكومت آن ديار تعلّق به شار ابو نصر داشت ، و چون پسرش ابو محمّد به سنّ رسيد و بر ملك غرجستان استيلا\r\n\r\n\r\n","description":"","footnote":"\r\n( 1 ) . شار : مشتق از خشثاريهء ايران باستان به معنى « پادشاه » است .\r\n( 2 ) . به صورت غرستان ، غرچستان ، غرشستان نيز آمده است . غرجستان سرزمينى است بين باميان و هرات واقع در شمال مجراى هريرود ، و پايتخت آن بشين بود .\r\n","page_name":" 2043 ","page_number":559},
  {"content":"\r\n\r\nيافت شار ابو نصر حكومت به دو گذاشته خود به مطالعهء كتب مشغول گشت و به مجالست اهل علم و مصاحبت ارباب فضل پرداخت و نعيم باقى را بر لذّت فانى اختيار نموده بنابراين ، از اطراف و جوانب روى به درگاه او آورده از صحبت او محظوظ و بهره‌مند مىبودند و شار ابو نصر در انجاح مآرب و اسعاف مطالب همگنان به قدر وسع خود سعى مىنمود . و در آن حين كه ابو على سيمجور با ملك نوح عاصى و متمرّد شده بود خواست كه شاران را در قيد اطاعت و ربقهء « 1 » طاعت خود درآورده تقويت گيرد ، امّا شاران حقوق آل سامان را نگاهداشته از اتّفاق او ابا و امتناع نمودند . بنابراين ، ابو على سيمجور ، ابو القاسم فقيه را با طايفه‌اى از ارباب شجاعت و جلادت به محاربهء ايشان فرستاد . ابو القاسم بعد از قطع كوه و بيابان به ولايت شاران رسيده به كرّات و مرّات با ايشان كارزار نموده آخر الأمر ، ايشان را مقاومت ابو القاسم عاجز آمده از دار الملك خود بيرون رفتند و پدر و پسر در اقصى مملكت خويش در قلعه‌اى كه به حصانت و متانت مشهور و معروف بود و خزاين و دفاين ايشان در آنجا مىبود متحصّن گشتند و ابو القاسم بر غرجستان استيلا يافته در آنجا توقّف نمود .\r\nچون امير ناصر الدّين سبكتكين به خراسان آمد و ابو نصر و پسرش ، شار ابو محمّد ، هر دو پيش او آمده در سلك خواص و امراى امير نوح بن منصور منسلك « 2 » گشتند ، و چون ايّام دولت سامانيان به انتها كشيد و كوكب اقبال يمين الدّوله سلطان محمود به ذروهء كمال رسيد عتبى « 3 » را كه مؤلّف تاريخ يمينى به رسم رسالت پيش شاران فرستاد تا ايشان را به بيعت سلطان محمود دعوت نمايد . شاران مقدم عتبى را غنيمت دانسته دقيقه‌اى از دقايق تعظيم و تكريم فرو نگذاشتند و امتثال امر سلطان محمود نموده در تمامى ولايت خود رؤوس منابر و وجوه دنانير و دراهم را به القاب يمين الدّوله زيب و زينت دادند و به يمن اهتمام عتبى ميانهء سلطان محمود و شاران مبانى محبّت و مودّت استحكام پذيرفت و پسر شار ، ابو نصر ، كه او را « شاه شار » « 4 » مىگفتند ، به خدمت سلطان محمود آمده و سلطان محمود او را از جملهء مقرّبان خود گردانيده در تعظيم و تكريم او داد مبالغه مىداد . و شاه شار در اين مدّت ، كه در ملازمت سلطان مىبود ، از روى غرور و جوانى بسى حركات نالايق از وى به ظهور مىرسيد و اكثر اوقات كلمه‌اى چند از زبان او بيرون مىآمد كه مستحقّ زجر و تأديب مىشد ، امّا سلطان محمود از غايت لطف و مرحمتى كه با او مىداشت در آن باب تغافل مىورزيد و آنها را\r\n\r\n\r\n","description":"","footnote":"\r\n( 1 ) . ربقه : بند و رشتهء گره‌دار . - و .\r\n( 2 ) . منسلك : داخل شوند ، در آينده . - و .\r\n( 3 ) . محمّد بن عبد الجبار عتبى ( وفات به سال 427 ه . ق ) از مردم رى و از كبار مترسّلان ايران در قرن چهارم و آغاز قرن پنجم بود . غير از تاريخ يمينى كتاب لطائف الكتاب را نيز از او مىدانند .\r\n( 4 ) . نام وى در منابع تاريخى به صورت « محمّد شاه » و « ابو محمّد » ضبط شده است .\r\n","page_name":" 2044 ","page_number":560},
  {"content":"\r\n\r\nناشنيده مىانگاشت ، تا آنكه شاه شار بعد از مدّتى از خدمت سلطان رخصت مراجعت به وطن خود طلبيد و سلطان او را به خلعتهاى نامى و تشريفات گرامى مخصوص گردانيده رخصت فرمود . و چون شاه شار به غرجستان رسيد . باز پدرش حكومت را به او گذاشته خود در گوشه‌اى به مطالعهء كتب مشغول گشت .\r\nبعد از مدّتى سلطان محمود عزيمت بلاد [ 242 الف 
  ] هندوستان مصمّم گردانيده حكّام و ولاة اطراف و جوانب ولايت را طلب داشت ، از آن جمله ، مثالى به استدعاى شاه شار فرستاد .\r\nآن بىدولت در مقام تمرّد شده به عذرهاى نامقبول تمسّك جسته در اين سفر با سلطان محمود همراهى ننمود . چون سلطان محمود عزيمت ديار هند را تصميم داده بود از مهمّ شاه شار تغافل ورزيده روى به هندوستان نهاده ، و چون از سفر خير اثر به فيروزى و ظفر مراجعت نمود ، بار ديگر به شاه شار استمالت‌نامه‌اى فرستاده طلب داشت .\r\nغرض سلطان محمود آن بود كه نمىخواست به يك گناه ، تربيت‌كردهء خود را ضايع سازد ، امّا چون از آن بىسعادت بخت‌برگشته بود همچنان بر عصيان و تمرّد خود ثابت‌قدم بود و به عواطف سلطان مطلقا التفات ننموده و عصيان او به جايى رسيد كه بر همگنان ظاهر و روشن گشت . بنابراين ، يمين الدّوله ، سلطان محمود ، ارسلان و جاذب آلتونتاش حاجب را به دفع او نامزد فرمود . ايشان روى به غرجستان نهاده ابو الحسين زعيم مرورودى را كه بر مداخل و مخارج از ولايت اطّلاع تمام داشت ، همراه خود برده دست تصرّف شاه شار از آن ولايت كوتاه ساختند . شاه شار ، ابو نصر ، چون به عين اليقين مشاهده نمود كه آخر اين مهمّ به آنجا مىكشد كه خان و مان ايشان بالكليّه مستأصل و نابود گردد دست اعتصام به دامن آلتونتاش حاجب زده از حركات ناپسنديدهء خود ابرا و تبرّا نمود . آلتونتاش در مقام شفاعت شار ، ابو نصر ، درآمده ملتمس او را در ساحت بارگاه يمين الدّوله عزّ اجابت و قبول يافت و حكم صادر شد كه شار ، ابو نصر ، را به اعزاز و اكرام تمام به هرات فرستند ، امّا پسرش باز به همان قلعه كه محل ذخاير ايشان بود و مدتى مديد در ايّام ابو على سيمجور ايشان در آن قلعه متحصّن بودند رفته متحصّن گشته . آلتونتاش و ارسلان جاذب روى به آن قلعه نهاده مركزوار در ميان گرفتند و به ضرب عرّاده و منجنيق يك جانب قلعه را با زمين برابر ساختند . شاه شار هرچند فرياد « الامان » مىزد هيچ كس به آن ملتفت نمىشد ، تا او را دستگير نموده از قلعه بيرون كشيدند و خزاين و دفاين را به غارت بردند و وزير شاه شار را در زير شكنجه كشيدند كه ذخاير شاران بنمايد « 1 » . و در\r\n\r\n\r\n","description":"","footnote":"\r\n( 1 ) . عتبى مىنويسد : « . . . و وزير او را ، كه جهينهء اخبار و حقيبهء اسرار بود ، بگرفتند و شكنجه بر كعب او نهادند تا ودايع و دفاين و ذخاير قلعه به دست باز داد . . . » ؛ - جرفاذقانى ، ترجمهء تاريخ يمينى ، ص 329 .\r\n","page_name":" 2045 ","page_number":561},
  {"content":"\r\n\r\nاين اثنا ، فرمان يمين الدّوله رسيد كه : « آلتونتاش ، شاه شار را بند كرده به دست معتمد سپرده به اين جانب فرستد . »\r\nحكايت كنند كه غلامى كه موكّل شار بود مىخواست كه پيش از رسيدن خود به غزنين ، به خاتون خويش نامه‌اى نوشته و از مجارى احوال خود در آن سفر ، خاتون خود را اعلام نمايد .\r\nبنابراين ، شاه شار را تكليف نمود كه چند سطرى به اين مضمون جهت او نويسد . شاه شار هر چند از اين معنى ابا و امتناع نمود فايده نداد . غلام سلطانى چون موكّل او بود ناچار شاه شار قلم برداشته و نوشت كه : « اى قحبهء نابكار شوخ‌چشم تيره‌روزگار ، تو را خيال و تصوّر چنان است كه افعال قبيحه و اعمال شنيعهء تو به گوش من نرسيده و ضايع ساختن اموال من در تحصيل مرادات خويش خاطرنشان نشده ، و پندارى كه من نمىدانم كه روزگار تو على الاتّصال به شراب خوردن و با حريفان نشستن مىگذرد و هر روز با حريفى و هر روز با ظريفى به مباشرت و معاشرت اشتغال مىنمايى ، و خان‌ومان مرا به باد دادى و آبروى من ريختى و در هتك پردهء عصمت خويشتن كوشيده حرمت من نگاه نداشتى . اگر در زمان سلطنت و زمان عافيت ان شاء اللّه تعالى به وطن باز رسم سزاى تو بدهم و جزاى كردار تو در كنار بنهم . »\r\nالقصّه ، شاه شار از روى غصّهء تمام روزگار خصوصا از تحكمّات آن غلام سياه بدكردار ، در اين باب مبالغه و اطناب تمام نموده سر نامه مهر كرده به دست غلام داد . چون آن نامه به خاتون او رسيد و بر مضمون آن اطلاع يافت دود از دماغ آن ضعيفه بيرون رفت و با خود گفت كه : يقين ، دشمنان و حاسدان پيش شوهر ، او را به انواع قبايح متّهم ساخته‌اند . بنابراين ، از ترس شوهر خانهء خود خالى كرده خود با خدمتكارانش از آن خانه بيرون رفته در گوشه‌اى پنهان گشت . غلام بعد از چند روز شاه شار را به غزنين رسانيده متوجّه خانهء خود گشت ، ديد كه در سراى فروبسته هيچ اثر آبادانى نمىنمايد . غلام حيران شده در خانه را بگشاد ؛ ديد كه خانه‌اى كه مانند گلستان ارم گذاشته بود در بيابان لوط خشك و خالى افتاده . نه از كدبانو نشانى و نه از خدمتكاران اثرى . كاكا از روى تعجّب حقيقت آن حال از همسايگان پرسيد . ايشان صورت نامه و قبايح و فضايحى كه در آنجا نوشته بودند با او گفتند . غلام فرياد برآورد كه : من از اينها خبر ندارم . پس خاتون را طلب داشته عذرخواهى نموده سوگندان ياد كرد كه : من آنچه در نامه آمده است اصلا خبر ندارم .\r\nالقصّه ، در مجلس اوّل ، كه شاه شار را به خدمت يمين الدّوله ، سلطان محمود ، بردند اين حكايت را به سمع ايشان رسانيدند . سلطان بسيار تبسّم نموده فرمود كه : هركه شار را به امتثال اين تكليف مكلّف گرداند و با او نه به طريق عزّت و حرمت زندگانى كند ، سزاى او همين\r\n\r\n","description":"","footnote":"","page_name":" 2046 ","page_number":562},
  {"content":"\r\n\r\nخواهد بود . بعد از آن حكم شد كه شار را از براى تأديب و عبرت ديگران چند تازيانه بزدند و در مجلسى بازداشتند « 1 » ، امّا حكم شد كه از ضروريات آنچه شار خواهد از او دريغ ندارند و ما يحتاج او را بر وجهى كه نداند كه يمين الدّوله به آن اطلاع دارد به او مىرسانيده باشند . و شار التماس نمود كه يكى از غلامان او را كه منظور نظر او بود رخصت دهند كه خدمت او مىكرده باشند . سلطان فرمود در آن باب نيز با او مضايقه نكنند و آن غلام را در ملازمت او گذارند .\r\nبعد از آن يمين الدّوله ، شار ابو نصر را از هرات طلبيده به عواطف خسروانه سرافراز گردانيد و ضياع و عقارى كه در غرجستان « 2 » داشتند از ايشان بخريد و بهاى آن زر نقد تسليم ايشان نمود تا در مصالح خويش صرف نمايند . و خواجه حسن بيجندى ، شار ابو نصر را در ظلّ حمايت خود جاى داد تا در سنهء ستّ و اربعماية [ 406 
  ] هجرى وفات يافت .\r\n\r\n\r\n","description":"","footnote":"\r\n( 1 ) . وى را در شهر مستنگ يا مستنج واقع در بلوچستان محبوس كردند ؛ - گرديزى ، حاشيه زين الأخبار ، ص 180 .\r\n( 2 ) . واقع در ناحيهء غرش ؛ - جزفاذقانى ، ترجمهء تاريخ يمينى ، ص 331 .\r\n","page_name":" 2047 ","page_number":563},
  {"content":"\r\n . \r\n","description":"","footnote":"","page_name":" 2048 ","page_number":564},
  {"content":"\r\n\r\n\r\nذكر وقايع سال سيصد و نود و سيّم از رحلت خير البشر\r\nو در سال سيصد و نود و سيّم از رحلت سيّد البشر ، عليه و آله التّحيّة من الملك الأكبر ، امرا و اركان دولت شمس المعالى قابوس بن وشمگير را بعد از آنكه او را در قلعه بند كرده بودند و پسرش فلك المعالى منوچهر را به جاى او بر سرير سلطنت نشانيدند و با خود گفتند كه : تا قابوس در قيد حيات خواهد بود ما را اطمينان خاطر حرام است « 1 » بنابراين ، اتّفاق نموده قابوس را در آن قلعه هلاك كردند . گويند در عين زمستان قابوس از جهت غسل كردن جامه‌هاى خود را كنده بود ؛ نگهبانان او جامه‌هاى او را برداشتند تا از سرما هلاك شد . و در همين سال ، ايلك خان تركستان وفات يافت « 2 » و برادرش طغان خان در حكومت آن ديار مستقل گشت .\r\nفوت بهاء الدّوله ابو نصر فيروز بن عضد الدّوله ديلمى نيز از جملهء وقايع اين سال است « 3 » . بعد از فوت بهاء الدّوله پسر او سلطان الدّوله بر بغداد عراق عرب حاكم گشت . و در اين سال باز ولايت اندلس را سليمان بن « 4 » اموى گرفت و خود را به « المستعين باللّه » ملّقب گردانيد . و هم در اين سال از دار الخلافهء بغداد حكومت آمد و ميّافارقين و ديار بكر به ابو نصر مروان كردى حواله شد و او را طوق و سوار ، چنانچه رسم آن زمان بود ، داده و به « نصير الدّوله » ملقّب گردانيده به آن ولايت فرستادند .\r\n\r\n\r\n","description":"","footnote":"\r\n( 1 ) . ابن أثير مىنويسد : « در سياست بسيار خشن و سختگير و در عفو و بخشش اندك‌بين و به گناه كوچكى گناهكار را مىكشت » ؛ - الكامل ، ج 15 ، ص 344 .\r\n( 2 ) . وى مردى خيّر و دادگر و با حسن سيرت و دوستدار دين و اهل دين و حامى دانش و دانشمندان بود ؛ - منبع پيشين ، ص 347 .\r\n( 3 ) . بهاء الدّوله نيز مثل پدرش به مرض صرع فوت شد . فوت او در ارجان ( بهبهان امروز ) روى داد .\r\n( 4 ) . سليمان بن حاكم بن سليمان بن عبد الرّحمن ناصر اموى .\r\n","page_name":" 2049 ","page_number":565},
  {"content":"\r\n\r\nو از جمله وقايع اين سال آنكه خليفهء مصر الحاكم باللّه علوى مكتوبى به سلطان محمود ، يمين الدّوله ، نوشت و او را به بيعت خود دعوت نمود . سلطان آب دهن بر مكتوب او انداخته فرمود تا آن مكتوب را در برابر آن كسانى كه آورده بود سوختند و دشنام بسيار داده آن شخص را بيرون كرد و اين معنى را نوشته به خليفهء عباسى القادر باللّه ارسال داشت « 1 » . و ابن جوزى در تاريخ خود آورده كه در رمضان اين سال ستاره‌اى از جانب مشرق به جانب مغرب افتاد كه شعاع آن بر شعاع ماه غلبه داشتى ، و چون بر زمين افتاد چند پاره شد و قريب به يك ساعت زمانى آن شعاع بود . بعد از آن بر طرف شد .\r\nو در اين سال در ميانهء مسلمانان و نصارى جنگى عظيم واقع شد و سبب آن بود كه در بغداد زن يكى از بزرگان نصارى فوت شد و ايشان او را با صله‌ها و ناقوسها چنانچه در دين ايشان قرار يافته علانيه و آشكارا ، بيرون آوردند . و چون در شريعت غرّاى « 2 » محمّدى چنين مقرّر شده كه اهل ذمّه بايد كه شعائر دين خود را ظاهر و آشكار نسازند ، بعضى از مسلمانان بر اين فصل انكار نموده در صدد منع و زجر آمدند و از آنجا نصارى نيز به واسطهء اعتماد بر شأن و بزرگى [ 242 ب 
  ] ابن ابو اسرائيل كه به واسطهء كثرت مال كمال اعتبار داشت ، بر مسلمانان هجوم كرده جنگى عظيم كردند ؛ تا آنكه كار به جايى رسيد كه نصارى غالب آمدند و در شهر بغداد آنچنان فتنه‌اى حادث شد كه بازارها بسته شد و مساجد خالى ماند . چون اين خبر به خليفه القادر باللّه رسيد به طلب ابن ابو اسرائيل كس فرستاد . او در مقام امتناع و تمرّد آمده امتثال امر خليفه نكرد ؛ تا آنكه خليفه عزيمت آن نمود كه خود از بغداد بيرون آيد كه در اين وقت مسلمانان هجوم عام آورده جمعى كثير از نصارى را به قتل رسانيدند و خانه‌هاى ايشان را نهب و غارت كردند . چون ابن ابو اسرائيل اين حال را مشاهده نمود خوف بر وى استيلا يافته در صدد عذرخواهى درآمد و از براى مقرّبان خليفه زرها فرستاد تا او را امان داده پيش خليفه بردند و خليفه از سر گناه او درگذشت و فتنه فرو نشست .\r\n\r\n\r\n","description":"","footnote":"\r\n( 1 ) . گرديزى در خصوص آمدن تاهرتى به حضور سلطان محمود مىنويسد : « و هم در اين سال رسول عزيز مصر آمد ، كه او را « تاهرتى » گفتندى . و چون نزديك خراسان رسيد فقها و اهل علم گفتند كه اين رسول به دعوت عزيز مصر همى آيد و بر مذهب باطنيان است . چون محمود اين خبر بشنيد ، نيز مر آن رسول را پيش خويش نگذاشت و بفرمود تا او را به حسن بن طاهر بن مسلم العلوى سپردند . و حسن ، تاهرتى را به دست خويش گردن بزد به شهر بست » ؛ - زين الأخبار ، ص 181 ؛ جرفاذقانى ، ترجمهء تاريخ يمينى ، ص 369 به بعد .\r\n( 2 ) . غرّا : روشن . - و .\r\n","page_name":" 2050 ","page_number":566},
  {"content":"\r\n\r\n\r\nذكر وقايع سال سيصد و نود و چهارم از رحلت خير البشر\r\nو در سال سيصد و نود و چهارم از رحلت خير البشر ، خليفه ، القادر باللّه عباسى ، مجلسى عظيم آراسته و خود با شوكت و ابهّت بر سر كرسى خلافت قرار گرفته و امرا و حجّاب « 1 » هر يكى در مراتب خود قرار گرفتند . و در اين روز سلطان الدّولة بن بهاء الدّوله را چنانچه عادت ايشان بود هفت خلعت پادشاهانه پوشانده و عمامهء سياه با شمشير و تاج مرصّع و دو سوار و يك طوق مرصّع و دو لوا به او ارزانى داشت و بعد از آن خادم را فرمود كه : اين شمشير را در كمر او بند كه از براى او و اولاد او اين شرف باقى خواهد ماند و به اين شمشير مشرق و مغرب زمين را مسخّر خواهد گردانيد .\r\nو از جمله وقايع اين سال آنكه يمين الدّوله ، سلطان محمود ، از غزنين با لشكرى گردون شكوه متوجّه ديار هندوستان شد « 2 » . راى بزرگ هند « 3 » ، كه در اقصى آن ولايت مىبود ، چون خبر توجّه يمين الدّوله را به جانب ولايت خود شنيد در صدد استعداد و آراستگى حرب شده به اطراف و جوانب ممالك خود مسرعان فرستاد تا لشكريان جمع شوند . چون يمين الدّوله نزديك به ولايت او رسيد او نيز با لشكرى انبوه بيرون آمده در برابر روى يمين الدّوله فرود آمد . روز ديگر يمين الدّوله صف‌آرايى نموده ميمنه را به امير نصر سپرد و ميسره را به ارسلان\r\n\r\n\r\n","description":"","footnote":"\r\n( 1 ) . حجّاب : جمع حاجب ، پرده‌داران . - و .\r\n( 2 ) . مراد فتح قلعهء ناردين است ؛ - ترجمهء تاريخ يمينى . اين قلعه در زين الأخبار ( ص 181 ) به صورت « نندنه » ضبط شده است و محشى آن اضافه كرده : « قلعهء نندنه همان است كه خواجه عبد الرزّاق پسر خواجه احمد ميمندى در آن موقوف بود و در سنهء چهار صد و بيست و چهار هجرى رها شد . » ؛ - تاريخ بيهقى ، 149 . اين قلعه غالبا در ميانوالى پنجاب واقع بود كه كوه جودى هم در آنجاست ؛ - طبقات ناصرى ، ج 1 ، ص 497 .\r\n( 3 ) . وى « تروجنپال » نام داشت .\r\n","page_name":" 2051 ","page_number":567},
  {"content":"\r\n\r\nجاذب ، و ابو عبد اللّه طايى را قراول لشكر گردانيد و آلتونتاش حاجب را در قلب سپاه جاى داد . راى هند چون آراستگى لشكر يمين الدّوله را مشاهده نمود خوف بر وى مستولى گشت و از هيبت ايشان پناه در ميان دو كوه حصين برده راههاى آن را به پيلان كوه‌پيكر استوار ساخت ؛ چه ، هنوز لشكر هند از اطراف و جوانب او درنيامده بودند ؛ بنابراين ، در امر جنگ اهمال مىورزيد كه شايد لشكر به او ملحق شود و اهل اسلام نيز از قحطى ، كه در ميانهء ايشان پيدا خواهد شد ، به تنگ آمده متفرّق خواهند شد ، امّا نيك‌انديشى يمين الدّوله ، سلطان محمود ، با لشكر و رعايا كه ودايع الهىاند در آن مرتبه بود كه هرگز در لشكر او اثر قحط و تنگى ظاهر نمىشود .\r\nالقصّه ، چون لشكرى كه راى هند را منظور بود به او ملحق شد و او را بهانه‌اى ديگر نماند ناچار آهنگ جنگ نموده در پيش آن كوهها لشكر خود را آراسته سدّى از هياكل پيلان عفريت‌پيكر در حوالى سپاه خود كشيد و نايرهء حرب اشتعال يافت و صفوف مبارزان چون زنبور بجوشيد و سينه‌هاى يكديگر را به زخم خنجر مىشكافتند و به ضرب شمشير آبدار سرهاى يكديگر را در معركه مىانداختند ، و هرگاه پيلان راى هند در نبرد آمده حمله مىكردند دليران سپاه يمين الدّوله به تير و زوبين خرطوم ايشان را با حلقوم ايشان مىدوختند .\r\nچون راى هند جرأت و شجاعت ابو عبد اللّه طايى را در جدال و قتال مشاهده نمود انگشت تعجّب به دندان تحيّر مىگزيد و مىگفت : اين‌چنين شجاعان در عالم مىباشند !\r\nالقصّه ، چون ابو عبد اللّه طايى جمعى كثير از اولياى دولت او هلاك ساخت ، راى طايفه‌اى از شجاعان سپاه خود را فرمود كه : شما سعى كنيد كه شرّ اين جوان كه در مقدّمهء لشكر مسلمانان كارزار مىكند از خود دفع كنيد . او را به هر نحوى كه باشد هلاك سازيد كه ديگر معلوم نيست كه مثل او در ميانهء لشكر مسلمانان پيدا شود . بنابراين ، جمعى كثير از دلاوران اهل هند اتّفاق نموده روى به ابو عبد اللّه طايى نهادند و تن او را به زخمهاى منكر مانند غربال ساختند ، و آن عرب سنگدل با وجود اين حال به هيچ وجه من الوجوه روى از ايشان برنمىگردانيد و سعى و كوشش مردانه بيشتر از پيشتر مىنمود كه در اين اثنا يمين الدّوله را نظر بر وى افتاد و مردى و مردانگى او بر وى مجدّدا ظاهر شد ؛ بنابراين ، جمعى كثير از غلامان خود را فرمود كه : ابو عبد اللّه طايى را دريابند . ايشان برق‌آسا خود را به ابو عبد اللّه رسانيده جماعتى كثير از هندوان را به شعلهء شمشير هلاك ساخته ابو عبد اللّه طايى را از ميان بيرون آورده پيش يمين الدّوله رسانيدند . سلطان فرمود كه : او را بر فيل خاصّه سوار كنند ، كه بسيار كوفته بود . امّا آتش جدال و قتال همچنان اشتعال داشت تا آنكه قريب به آخر روز نسيم نصرت و ظفر بر پرچم يمين الدّوله وزيدن گرفت و آثار نكبت و كعوبت بر لشكر مخالف\r\n\r\n","description":"","footnote":"","page_name":" 2052 ","page_number":568},
  {"content":"\r\n\r\nظاهر شده روى به هزيمت نهادند . اهل اسلام تعاقب ايشان نموده اكثر ايشان را به صحراى عدم فرستادند و چندان غنايم به دست اهل اسلام افتاد كه محاسب وهم از احصاى عشر عشير آن « 1 » به عجز معترف بود .\r\nسلطان محمود بعد از فتح فرمود كه بتخانهء عظيم [ ى 
  ] را كه در آن نواحى بود شكسته به جاى او مسجدى بنا كنند . چون به آن بتخانه رسيدند نوشته‌اى يافتند كه مدّت چهل هزار سال است كه اين بتخانه را بنا كرده‌اند . سلطان محمود اين معنى را از علماى مجلس خود استفسار نمود . همه بر كذب آن نوشته و حمق اهل آن ديار گواهى داده گفتند كه : اين جماعت به شآمت اين دروغهاست كه با وجود اين كثرت ، از جماعت قليل ، كه به صفت صدق و حقيقت آراسته‌اند ، اينچنين مستهلك و مستأصل مىشوند « 2 » .\r\nو چون لشكر اسلام به آن غنايم نامحدود و نفايس نامعدود مراجعت نموده به غزنين آمدند سواد سپاه اهل اسلام در ميان سياهان هند ناپديد گشت ؛ چه ، هر يكى از آحاد الناس لشكر يمين الدّوله مالك صد و دويست و سيصد ، بلكه زياده برده شده بودند « 3 » . چون يمين الدّوله ، سلطان محمود ، اين فتح نموده به غزنين آمد مكتوبى به خليفه عباسى ، القادر باللّه ، نوشت كه :\r\n« چون اكثر بلاد خراسان به ما تعلّق دارد ، التماس آن است كه آنچه از بعضى بلاد خراسان در تصرّف عمّال ايشان است به عمّال ما گذارند و عمّال خود را طلب دارند . » خليفه التماس او را اجابت نموده آنچه از ولايت خراسان در تصرّف او بود همه را به تصرّف عمّال يمين الدّوله گذاشت « 4 » .\r\nو از جمله وقايع اين سال آنكه بنى خفاجه كه قبيله‌اى از قبايل عرب است جمعيت نموده بر كوفه و نواحى آن ريختند . نايب كوفه در اين وقت ابو الحسن بن مزيد بود . چون بر اين حال اطلاع يافت لشكرى آراسته متوجّه دفع ابن خفاجه شد . بعد از تلاقى فريقين جمعى كثير از بنى خفاجه به قتل رسيد و محمّد بن ثمال ، كه بزرگ آن طايفه بود ، با جمعى كثير ديگر از اعيان آن قبيله اسير و دستگير ابو الحسن شدند .\r\n\r\n\r\n","description":"","footnote":"\r\n( 1 ) . احصاى عشر عشير آن : شمارش يك دهم آن . - و .\r\n( 2 ) . عتبى مىنويسد : « . . . علماى شريعت و حكماى هر امّت متفق‌اند كه مدّت عمر عالم بيش از هفت هزار سال نيست . . . و نصّ قرآن مجيد بدان شاهد . . . » ؛ - جرفاذقانى ، ترجمهء تاريخ يمينى ، ص 334 .\r\n( 3 ) . كثرت برده به حدّى رسيد كه هر جمّال و حمّال و كنّاس و نخّاس خواجه شد و خداوند بندهء بسيار و بردهء بىشمار گشت ؛ - منبع پيشين ، ص 335 .\r\n( 4 ) . و به لقب « نظام الدّين » ملّقب گردانيد ؛ - ابن أثير ، الكامل ، ج 15 ، ص 350 .\r\n","page_name":" 2053 ","page_number":569},
  {"content":"\r\n . \r\n","description":"","footnote":"","page_name":" 2054 ","page_number":570},
  {"content":"\r\n\r\n\r\nذكر وقايع سال سيصد و نود و پنجم از رحلت خير البشر\r\nو در سال سيصد و نود و پنجم از رحلت خير البشر ، عليه و آله التّحيّة من الملك الأكبر از اخبار بلوك بدر بن حسنويه كه ملقّب به « ناصر الدّوله » بود و القادر باللّه خليفهء عباسى او را به « ابو النّجم » مكنى ساخته بود و حكومت ولايت دينور و همدان و ساير كردستان به او تعلّق داشت بعد از آنكه مدّت سى و دو سال امارت آن ديار كرد وفات يافت « 1 » . سياست بدر بن حسنويه در مرتبه‌اى بود كه در تمامى ولايت او دزد و راهزن پيدا نمىشد و اگر سوداگرى يا مترددّى را شترى پربار در راه مىماند او از روى اطمينان شتر را با بار گذاشته به شهر مىآمد و حارسان بلدان شتر را با بارش به شهر مىآوردند و به صاحبش مىسپردند . و اين رسمى بود كه در زمان حكومت او هيچ كس از آن تخلّف نكرد .\r\nو در تاريخ ابن كثير شامى مسطور است كه در بعضى سفرها روزى بدر بن حسنويه ديد كه شخصى پشتارهء هيمه‌اى بر سر دارد و گريان‌گريان مىرود . از وى پرسيد : سبب گريه چيست ؟\r\nگفت : من دو [ قرص 
  ] نان داشتم كه قوت من و فرزندان من مىشد . يكى از سپاهيان رسيد و دو نان را از دست من گرفته رفت . بدر گفت : آن كس را مىشناسى ؟ آن مرد گفت : آرى ، اگر ببينم مىشناسم . بدر او را همراه خود ببرد و بر سر راه تنگى گرفته بايستاد تا لشكر او بگذرد . اتّفاقا آن شخص بىخبر آمده بگذشت . صاحب نان دامن او را گرفته كه : اين نان مرا به عنف گرفته .\r\nبدر گفت تا او از اسب فرود آمد و [ 243 الف 
  ] فرمود پشتارهء هيزم او را برداشته به منزل او\r\n\r\n\r\n","description":"","footnote":"\r\n( 1 ) . گويا بدر بن حسنويه به دست ملازمان خود كشته شد ؛ - مجدخوانى ، مجمل فصيحى ، ج 2 ، ص 118 ؛ و ابن أثير اين ملازمان را « جورنان » ناميده است ؛ - الكامل ، ج 15 ، ص 353 .\r\n","page_name":" 2055 ","page_number":571},
  {"content":"\r\n\r\nرساند . و چون آن هيزم به شهر رسانيده هرچند التماس نمود و مال بسيار قبول كرد كه بدر از سر سياست او درگذرد فايده نداد ؛ فرمود تا از براى عبرت سپاه او را سياست كنند . آخر از گذشتن او درگذشت ، امّا دستش را بريدند . و در خيرات سعى تمام داشت ، چنانچه در تاريخ ابن كثير شامى آورده ، و العهدة على الرّاوى ، كه بدر هر هفته ده هزار درم بر فقرا و يتيمان قسمت مىكرد و به هيچ وجه از اين عمل تخلّف ننمودى . و در هرماهى بيست هزار درم ديگر به فقرا و صرف تكفين و تدفين آنها نمودى . و هر سال هزار دينار به بيست كس دادى كه از قبل مادر و پدر او و امير عضد الدّوله ديلمى حجّ گزاردى ؛ چه ، امير عضد الدّوله او را به مرتبهء امارت رسانيده و او بعد از فوت عضد الدّوله زياده از بيست سال حكومت داشت و حقوق او را در اين مدّت فراموش نكرده بود و هر ساله جهت او حجّ مىخريد و انواع خيرات از براى او مىكرد . و هر سال سه هزار دينار از براى نعل اسبان و ساير ضروريات راه آن جماعتى ، كه از همدان به نجف تردّد مىكردند ، مقرّر ساخته بودند و مبلغ صد هزار دينار هر ساله به حرمين مىفرستاد كه بر ساكنان آنجا قسمت نمايند و اصلاح چاهها و عمارتها مىنموده باشند . و در ايّام دولت خود غير از سراى و حمّام ، زياده از دو هزار مسجد بنا كرده بود و در طويلهء خود هميشه بيست هزار اسب عراقى به نيّت غزا نگاه مىداشت . بعد از فوت او چهارده هزار و چهل و پنج بدره زر ، كه هر بدره ده هزار دينار داشت ، از وى بماند ؛ و الحال قبر او در نجف امير المؤمنين على ، عليه السّلام ، است « 1 » .\r\nو در اين سال ، الحاكم باللّه علوى در مصر و ساير ولايت در باب منع زنان از خانه بيرون آمدن مبالغهء بسيار داشت تا به حدّى كه از حمّام رفتن ايشان را منع مىكرد و كفشدوزان را از كفش زنان دوختن منع نمود و به واسطه اين ، بسيارى از زنان را به قتل رسانيد و [ سقف 
  ] حمام را بر [ سر 
  ] ايشان انداخت و همهء زنانى كه در حمّام بودند هلاك گشتند و پيره‌زنان را به خانه‌هاى مردم مىفرستاد كه از احوال زنان خبر يافته به او مىرسانيدند . القصّه ، كار به جايى رسيد كه اهل فسق و عشق به تنگ آمدند ، امّا چاره‌اى نداشتند .\r\nو از عجايب امور آنكه در اين زمان كه حاكم در باب بيرون آمدن اين طايفه اين قدر مبالغه داشت زنى از خانهء خود بيرون آمده پيش قاضى مصر گريه‌وزارى آغاز نموده گفت :\r\nاى قاضى مسلمانان ، مرا غير از يك برادر هيچ خويش و قرابتى نيست و الحال مدّتى است كه آن برادر بيمار صعب است و كارش به جايى رسيده كه امروز و فردا از هم مىگذرد و من\r\n\r\n\r\n","description":"","footnote":"\r\n( 1 ) . امر تغسيل و تكفين بدر را حسين بن مسعود كردى ، كه بدر را در كوسجه حصارى كرده بود انجام داد ؛ - منبع پيشين .\r\n","page_name":" 2056 ","page_number":572},
  {"content":"\r\n\r\nمىخواهم كه در نفس آخر يك لحظه او را ببينم . القصّه ، آن زن پيش قاضى آن مقدار تضرّع و زارى نمود كه قاضى را رقّت شد و دو كس همراه او كرد كه او را به خانهء برادرش رسانده بازگردند . پس ، آن عيّاره خانهء خود را قفل كرده متوجّه خانهء معشوقه ، كه برادر بيمار وانموده ، گشت . چون به خانهء او رسيد فرستادگان قاضى را رخصت كرد و خود پيش معشوق خود رفته به عيش و شرب مشغول گشت . چون آخر روز شد شوهرش از بازار به خانه آمده ديد كه در خانه‌اش مقفّل است متحير بماند و چون نيك تحقيق نمود ظاهر شد كه زنش از قاضى رخصت گرفته به خانهء معشوقهء خود رفته . آن مرد از روى اضطراب تمام پيش قاضى رفته دست در دامن قاضى زده كه : من زن خود را از تو مىخواهم ؛ كه او هيچ برادرى ندارد ، بلكه به خانهء معشوق خود رفته قاضى را دود از دماغ بيرون رفت ؛ چه او سياست الحاكم باللّه را مىدانست . فى الحال سوار شده پيش الحاكم باللّه رفت و گريه آغاز كرد . حاكم سبب گريه را استفسار نمود . قاضى ماجراى را بتمامه بيان كرد . حاكم جماعتى با آن دو كس ، كه قاضى همراه زن كرده بود ، فرستاد تا آن مرد و زن را به هر حالى كه باشد گرفته بياورند . اتّفاقا ، هر دو شراب خورده مست نشسته بودند كه كسان حاكم رسيده هر دو را گرفته پيش الحاكم باللّه بردند . حاكم بعد از تحقيق معامله ، زن را فرمود تا در بازار مصر بسوختند و آن مرد را آن قدر تازيانه زدند كه نزديك به مرگ رسيد .\r\nو از جمله اكابر علما در اين سال ابو عبد اللّه البيع نيشابورى صاحب مستدرك حديث و تاريخ نيشابورى ، كه از اكابر علماى حديث بود ، در سنّ هشتاد و پنج سالگى وفات يافت .\r\n\r\n","description":"","footnote":"","page_name":" 2057 ","page_number":573},
  {"content":"\r\n . \r\n","description":"","footnote":"","page_name":" 2058 ","page_number":574},
  {"content":"\r\n\r\n\r\nذكر وقايع سال سيصد و نود و ششم از رحلت خير البشر\r\nو در سال سيصد و نود و ششم از رحلت سيّد البشر ، عليه و آله التّحيّة من الملك الأكبر ، يمين الدّوله ، سلطان محمود ، باز عزيمت بلاد هندوستان نمود . اتّفاقا در اين مرتبه راهبران راه گم كرده به جايى افتادند كه تمامى صحرا پر از آب بود و هر جا مىرفتند غير از آب چيزى نمىديدند ؛ و در اين آب خلقى بىشمار از لشكر يمين الدّوله ، سلطان محمود ، به هلاكت رسيد . سلطان محمود چند روز در آنجا گرفتار بود تا آنكه بعد از چند روز از آب خلاص شده به جانب غزنين مراجعت نمودند ؛ و در اين سفر ، هيچ شهرى از شهرهاى هندوستان را نگرفت .\r\nو از جمله وقايع اين سال آنكه در اين سال سلطان الدّوله ديلمى در اهواز وزير خود فخر الملك را ، كه از قبل او وزارت بهاء الدّوله كرده بود ، بعد از گرفتن اموال بسيار به قتل رسانيد « 1 » . و عمر او در اين وقت ، به پنجاه و دو سال و شش ماه رسيده بود . اين فخر الملك در ميانهء وزرا به كرم و مروّت و كثرت عبادت مشهور و معروف بود و در بغداد عمارت عالى ، كه الحال به « فخريّه » شهرت دارد ، از بناهاى اوست و هر روز هزار هزار فقير برهنه را لباس دادى .\r\nو اوّل كسى كه در شب نيمهء شعبان حلاوى پخش مىكرد او بود . در تاريخ ابن كثير شامى مسطور است كه سبب قتل فخر الملك اين بود كه شخصى از جمله اغنياى بغداد بود « 2 » . اتّفاقا ، غلامان او اتّفاق نموده او را كشتند و زن آن مرد پيش فخر الملك آمده احوال شوهر خود را گفت . چون فخر الملك به كارى مشغول بود متوجّه آن عورت مظلومه نشد ، تا آنكه آن عورت\r\n\r\n\r\n","description":"","footnote":"\r\n( 1 ) . فخر الملك مدّت پنج سال و چهار ماه و دوازده روز در عراق امارت داشت . بعد از قتل وى ابو محمّد حسن بن سهلان با لقب « عميد اصحاب الجيوش » به جاى وى منصوب شد .\r\n( 2 ) . ابن أثير نام اين شخص را « ابن علمكار » ذكر كرده است .\r\n","page_name":" 2059 ","page_number":575},
  {"content":"\r\n\r\nاز غورسى « 1 » نااميد گشته بازگشت . بعد از چند روز ، سر راه فخر الملك را گرفته گفت : اى وزير ، من قصّهء مظلومى خود را به تو گفتم و تو به آن التفات نكردى . اكنون من حال خود را به پادشاهى گفته‌ام كه به وزير و مشير احتياج ندارد و منتظرم كه عن قريب توقيع تأديب نسبت به آن جماعتى كه به فرياد زيردستان و فقيران نمىرسند و سخن ايشان را گوش نمىكنند از دار العدالهء پادشاه على الاطلاق بيرون آيد . اتّفاقا ، بعد از گفتن اين عورت ، به چند روز سلطان الدوله اموال او را مصادره كرد . و چون آن عورت اطلاع يافت پيش او آمده گفت : اين است توقيع ، سزاى تو ظاهر شد . و از اينجا ظاهر شد كه مدار حفظ دولت و فريادرسى مظلومان است .\r\n\r\n\r\n","description":"","footnote":"\r\n( 1 ) . غوررسى : جستجو در به دست آوردن حقيقت موضوعى . - و .\r\n","page_name":" 2060 ","page_number":576},
  {"content":"\r\n\r\n\r\nذكر وقايع سال سيصد و نود و هفتم از رحلت خير البشر\r\nو در سال سيصد و نود و هفتم از رحلت خير البشر ، عليه و آله التّحيّة من الملك الأكبر ، ولايت خوارزم « 1 » بتمامه به تصرّف يمين الدّوله ، سلطان محمود ، درآمد . تفصيل اين مجمل آنكه قبل از اين مذكور شد كه بعد از فوت مأمون والى خوارزم پسرش علىّ بن مأمون به جاى پدر به حكومت آن ولايت مستقل گشت ؛ و چون اين سلسله را با امير ناصر الدّين سبكتكين و بعد از آن سلطان محمود به طريقهء اخلاص مىبود علىّ بن مأمون از كمال عقلى كه داشت بعد از فوت پدر با سلطان محمود آنچنان سلوك نمود كه سلطان محمود او را به مصاحرت و دامادى سرافراز ساخته يكى از مخدّرات حجلهء عصمت را به نكاح او درآورده بود . و چون علىّ بن مأمون در اين ولا فوت شد برادرش مأمون بن مأمون به جاى او بر سرير حكومت آن ديار متمكن گشت ؛ و او نيز با يمين الدّوله ، سلطان محمود ، در مقام اخلاص درآمده التماس آن نمود كه محلفهء « 2 » برادر را به عقد خود درآورد . سلطان محمود به آن معنى رضا داد ؛ تا آنكه مبانى و داد و محبت ميانهء ايشان استحكام تمام پذيرفت .\r\nدر اين ايّام سلطان محمود نزد مأمون بن مأمون رسولى فرستاده التماس نمود كه در ولايت خوارزم خطبه به نام او خوانند . مأمون در حضور فرستادهء سلطان محمود در اين باب با اعيان دولت خود مشورت نمود . ايشان همه از شنيدن اين حكايت برآشفته به اتّفاق روى به\r\n\r\n\r\n","description":"","footnote":"\r\n( 1 ) . در زمان حكومت سامانيان ، ناحيهء خوارزم تحت سلطهء دو خانواده بود : يكى خاندان فريغونيان يا مأمونيان كه بر قسمت چپ جيحون حكومت داشتند و پايتخت ايشان شهر گرگانج يا جرجانيّه يا اورگنج بود در نزديكى محل فعلى شهر خيوه . ديگر خانوادهء خوارزمشاهيان قديم كه بر ساحل راست جيحون حكومت مىكردند و پايتختشان كاث يا شهرستان بود .\r\n( 2 ) . مؤنث محلف است به معنى كودكى كه در بلوغ او شك كنند ؛ - منتهى الارب .\r\n","page_name":" 2061 ","page_number":577},
  {"content":"\r\n\r\nمأمون آورده گفتند : اگر تو خطبه به نام ديگرى مىخوانى ما از نوكرى تو بيزار شده شمشيرها در برابر تو مىكشيم و تو را معزول ساخته ديگرى را به جاى تو بر سلطنت مىنشانيم . ما نوكر و خدمتكار توايم ، مادام كه تو پادشاه بر سر خودى « 1 » .\r\nالقصّه ، چون اين كلمات از جميع اعيان و امراى خود شنيد رسول سلطان محمود را رخصت مراجعت داد ؛ و او آنچه ديده و شنيده بود تمامى به عرض سلطان رسانيد . سلطان از اين معنى بسيار برنجيد . بعد از آن ، آن جماعت از جرأت [ 243 ب 
  ] و بىادبى كه در برابر ولينعمت خود كرده بودند انديشناك گشته با ينالتگين « 2 » ، كه صاحب جيش خوارزمشاهيّه و سردفتر اهل جسارت بود ، بر قتل مأمون اتّفاق نموده به عزيمت آن روى به خانهء مأمون كه دولتخانهء قديم آن بدبختان برگشته‌روزگار بود ، رفتند و بعد از رسيدن ايشان به آنجا بعد از يك ساعت از اندرون خبر مرگ مأمون بيرون آمد و هيچ كس بر كيفيّت آن واقعهء هولناك اطلاع پيدا نكرد . بعد از آن ، پسر مأمون را بيرون آورده به جاى پدر خود بر سرير خلافت نشانيدند و همه با او بيعت كردند .\r\nامّا آن حرام‌نمكان را يقين بود كه سلطان محمود از سر اين معامله نخواهد گذشت و خون داماد خود را بازخواست خواهد نمود . باهم عهد و پيمان نمودند كه اگر يمين الدّوله ، سلطان محمود ، در صدد انتقام درآيد ما به اتّفاق يكديگر در مقام محاربه درآمده جواب او بگوييم .\r\nچون يمين الدّوله بر كردار زشت آن ناكسان اطلاع پيدا كرد ، آتش غضب او زبانه كشيدن گرفت ، بنابراين ، على الفور بعد از تقديم مشورت با سپاهى انبوه متوجّه خوارزم گشت .\r\nينالتگين حرام‌نمك چون از توجّه سلطان خبر يافت با طايفه‌اى از دلاوران خوارزم بر مقدّمهء لشكر سلطان محمود آنچنان شبيخوان آورد كه نزديك بود چشم‌زخمى رسد ، امّا از آنجا كه حرام‌نمكى آن بدبختان را در مقام ادبار مىداشت متعاقب آن قضيّه على الصّباح رايات ظفر آيات يمين الدّوله ، سلطان محمود ، طلوع نمود و از وقت برآمدن آفتاب عالمتاب از درجهء مشرق تا نيم روز ، ميانهء اين دو طايفه آنچنان كشش و كوشش روى نمود كه تمامى صحرا و دشت از خون دلاوران پرخاشجوى مانند درياى عقيق در نظر مىآمد . و چون آفتاب به سمت الرأس رسيد نسيم ظفر و نصرت بر پرچم علم دولت سلطان محمود وزيدن گرفت و از مخالفان حرام‌نمك آنچه بقيّة السّيف مانده مجروح و نالان روى به گريز نهادند و لشكر ظفر اثر سلطانى تعاقب ايشان نموده مقدار پنج هزار مرد را اسير گرفتند و سردفتر حرام‌نمكان ، ينالتگين ، با جمعى از اهل خيانت خود را به كشتى رسانيده خواست كه از جيحون عبور نموده\r\n\r\n\r\n","description":"","footnote":"\r\n( 1 ) . بر سر خود : مستقل و صاحب رأى . - و .\r\n( 2 ) . ق ، س : بنالتكين ؛ العبر : الپتكين .\r\n","page_name":" 2062 ","page_number":578},
  {"content":"\r\n\r\nخود را به مأمنى رساند ، امّا چون زمانه پروريدهء خائنان ولينعمت خود نيست « 1 » ، آن بىسعادت در اين وقت در كشتى با يكى از معارف بنياد خشونت و درشتى نموده و سفاهت آغاز كرد و مهمّ ميانهء ايشان به جايى رسيد كه آن شخص با جمعى كه با او متّفق بودند ينالتگين را غلوله‌بند كرده ملّاح را فرمود كه كشتى را به جانب لشكرگاه سلطان محمود برد .\r\nچون آن بخت‌برگشته را پيش سلطان محمود آوردند ، سلطان از وى و از آن جماعتى كه با او در اين امر متّفق بودند پرسيد : به چه سبب اين حركت شنيع از شما صادر شد و باعث بر اقدام اين فعل زشت چه بود . ينالتگين چون يقين مىدانست كه خلاصى و نجات او ممكن نيست شروع در سفاهت نموده جوابهاى درشت و زشت گفتن شروع كرد . باقى اسيران از كردار نالايق خود خجل و منفعل گشته سر در پيش افكندند . سلطان فرمود تا برابر قبر خوارزمشاه دارها نصب كردند و ينالتگين را با جماعتى كه با او در امر شريك بودند به حلق كشيدند و فرمود تا بر قبر مأمون عبارتى عربى نوشتند كه ترجمهء آن اين است كه : « قبر مأمون بن مأمون است كه حشم و خدم وى بر او عاصى و ياغى شده او را به طريق ظلم كشتند ، بنابراين حقّ ، سبحانه و تعالى ، سلطان محمود را بر ايشان گماشت كه ايشان را از براى عالميان به قصاص آن بر سر قبرش بر دار كشند . » « 2 »\r\nو چون سلطان محمود ، يمين الدّوله ، از مهمّ ايشان فارغ گشت حكومت خوارزم را به حاجب كبير آلتونتاش ارزانى داشت و جمعى از اسيران را به غزنين فرستاده محبوس ساخت و بعد از چند روز همه را بخشيده همراه لشكر به هند فرستاد « 3 » .\r\nو از عجايب اتّفاقات اين سال ، آنچه در زمين عرب روى نمود ، يكى آن بود كه از مسجد الحرام ديوار ركن يمانى بيفتاد . و در مدينه در همين ماه ديوارى از حرم پيغمبر ، صلّى اللّه عليه و آله ، شكست و در بيت المقدّس قبّه‌اى بزرگ كه بر صخره‌اى بنا كرده بودند\r\n\r\n\r\n","description":"","footnote":"\r\n( 1 ) . عتبى مىنويسد : « . . . ندانست كه غادر را در ششدرهء غدر راه خلاص بسته است و مخلص و مخرج نجات مسدود ، و سزاى مكر بدسگال هرآينه برسد . » ؛ - جرفاذقانى ، ترجمهء تاريخ يمينى ، ص 376 .\r\n( 2 ) . متن عربى سنگ‌نبشتهء از قول عتبى اين‌چنين است : « هذا قبر فلان بن فلان بغى عليه حشمه و اجترأ على دمه خدمه ، فقيّض اللّه تعالى له يمين الدّولة و أمين الملّة حتّى انتصر له منهم و صلبهم على الجذوع عبرة للنّاضرين و آية للعالمين . » يعنى : اين قبر فلان پسر فلان است . زيردستانش بر وى ستم كردند و به ريختن خونش گستاخ شدند . پس خداوند بلندمرتبه يمين الدّوله و امين المله ( سلطان محمود ) را براى گرفتن انتقام از ايشان معين كرد . اين پادشاه آنان را به دار آويخت تا عبرتى براى بينندگان و نشانه‌اى براى جهانيان باشد ؛ - جرفاذقانى ، ترجمهء تاريخ يمينى ، ص 376 . - و .\r\n( 3 ) . گزارش بسيار مفصّل فتح خوارزم ، كه بيهقى دبير غزنويان به نقل از كتاب تاريخ خوارزم ، اثر ابو ريحان بيرونى كه از ميان رفته است ، ذكر مىكند ، نشان مىدهد كه سلطان محمود عامدانه خشم خوارزميان را برانگيخت و با يك سلسله اقدامات دسيسه‌آميز ، دست‌آويزى يافت كه به خوارزم نيرو اعزام كند . خواسته‌هاى محمود براى خطبه خواندن به نام وى در خوارزم موجب برانگيختن واكنش ميهن‌پرستانهء خوارزميان گرديد و به قتل مأمون انجاميد و محمود نيز به بهانهء كين‌خواهى از خون داماد خود به خوارزم لشكر كشيد ؛ - تاريخ ايران ، پژوهش دانشگاه كيمبريج ، ج 4 ، ص 153 .\r\n","page_name":" 2063 ","page_number":579},
  {"content":"\r\n\r\nبيفتاد . و باز در همين ماه در كربلا آتش افتاد و ضريح مبارك امام حسين ، عليه السّلام ، تمامى بسوخت . و سبب آن بود كه خدّام آن آستانه هميشه دو شمع كلان بر سر ضريح آن حضرت روشن مىكردند و دروازه را بسته بيرون مىرفتند . اتّفاقا در آن شب هر دو شمع كج شده بيفتادند و آتش در فراشها درگرفت و از آنجا به‌جايهاى ديگر سرايت نمود .\r\nو در اين سال ، در ولايت اندلس ابتداى دولت عباسيّه روى نمود و اوّل كسى كه از علويين ، كه در اندلس حكومت كرد ، علىّ بن محمود بن ابو العبس علوى بود كه در محرّم اين سال به شهر قرطبه « 1 » درآمد و والى آن ديار ، سليمان بن حكم اموى ، را با پدرش به قتل رسانيده بر آن ولايت استيلا يافت . امّا ايّام حكومت او به يك سال نكشيد ؛ چرا كه ، در ماه ذيقعدهء همين سال او را در حمّام كشتند . او خود را به « المتوكّل باللّه » ملقّب ساخته بود . بعد از وى برادرش قاسم بن حمود ، كه ملّقب به « مأمون » بود ، به جاى او به حكومت آن ديار مستقل گشت و مدّت شش سال سلطنت نمود و در اين سال سلطان الدّوله ديلمى به جاى فخر الملك وزير ، ابو الحسن علىّ بن فضل مهرامزى را به منصب وزارت سرافراز گردانيد . و در اين سال در شهر قيروان ميانهء اهل سنّت و شيعه ، كه ايشان را در آن ولايت « مشارقه » گويند ، جنگى عظيم واقع شد و از طرفين خلقى بسيار به قتل رسيد .\r\n\r\n\r\n","description":"","footnote":"\r\n( 1 ) . قرطبه : از شهرهاى قديم اسپانيا واقع در كنار رود وادى الكبير در جلگهء اندلس ؛ - دكتر معين ، فرهنگ فارسى ، بخش اعلام .\r\n","page_name":" 2064 ","page_number":580},
  {"content":"\r\n\r\n\r\nذكر وقايع سال سيصد و نود و هشتم از رحلت خير البشر\r\nچون يمين الدّوله ، سلطان محمود ، از مهمّ خوارزم اطمينان حاصل نمود در زمستان آن سال در بست توقّف فرمود تا لشكريان آسايش كردند و در اوايل بهار و هنگام اعتدال ليل و نهار با سپاه مستعد حاضر خود و بيست هزار مرد از مطوّعهء « 1 » اسلام كه از اقاصى بلاد تركستان و ماوراء النهر به نيّت غزا آمده انتظار نهضت سلطانى مىنمودند ، متوجّه تسخير بلاد قنّوج « 2 » كه بعد از زمان گشتاسب تا زمان يمين الدّوله دست هيچ بيگانه‌اى به ذيل عصمت آن ولايت نرسيده بود ، گشت و از غزنين تا آن ولايت سه ماه راه بود .\r\nالقصّه ، چون يمين الدّوله به حدود كشمير رسيد والى كشمير « 3 » تحف و هداياى لايق پيشكش فرستاده به عنايات پادشاهانه سرافراز گشت و حكم شد كه والى كشمير در مقدمهء لشكر ظفراثر متوجّه قنّوج گردد . چون سپاه اسلام بعد از قطع مراحل و منازل به حدود آن ولايت رسيدند قلعه‌اى ديدند كه از رفعت سر به فلك كشيده و در متانت و حصانت عديل و نظير نداشت . والى آنجا كه پادشاهى بود ذى شوكت نافذ فرمان بر جميع ممالك هند « 4 » ، چون\r\n\r\n\r\n","description":"","footnote":"\r\n( 1 ) . مطوّعه : يا غاريان ، مردمى بودند كه در شهرها داوطلبانه براى جهاد با كفّار جمع مىشدند . اين كار مخصوصا در زمان غزنويان به واسطهء لشكركشى به هندوستان رواج پيدا كرد . - و .\r\n( 2 ) . قنّوج : شهرى است بر كنار راست گنگا در جنوب غربى دهلى به فاصلهء پنجاه و يك ميلى از لكهنو و بيست و هشت ميلى از فتحگر واقع است ؛ - گرديزى ، حاشيهء زين الأخبار ، ص 183 .\r\n( 3 ) . بنا به تصريح تاريخ ايران ، پژوهش دانشگاه كيمبريج ( ج 4 ، ص 156 ) سلطان محمود دو بار كوشيد تا به كشمير رخنه كند : يكى سال چهار صد و شش هجرى و ديگرى سال چهار صد و دوازده هجرى ، امّا هر دو بار به واسطهء مقاومت قلعهء لوه كوت پيشروى وى متوقّف گرديد .\r\n( 4 ) . گرديزى نام قلعه را « برنه » و نام امير قلعه را « هردت » ذكر كرده است ؛ - زين الأخبار ، ص 183 ؛ طبقات ناصرى ، ج 2 .\r\n","page_name":" 2065 ","page_number":581},
  {"content":"\r\n\r\nنظر بر كثرت سپاه يمين الدّوله و آراستگى ايشان افتاد ، رعبى عظيم در دل او افتاد ؛ چنانچه يقين دانست كه دين و شوكت اين جماعت چنانچه از سيماى ايشان پيدا و هويداست حقّ است و مقاومت با ايشان نمودن از محالات است ، لاجرم سعادت ازلى او را بر اين داشت كه از روى طوع و رغبت با اتباع و ملازمان خود از قلعه پايين آمده در حضور يمين الدّوله زبان به كلمهء طيّبهء « لا إله الّا اللّه ، محمّد رسول اللّه » جارى گردانيد و به بركت اسلام مال و عرض و مملكت او محفوظ و مصون ماند . يمين الدّوله را از انتظام او در سلك اهل اسلام بس خوشحالى و خرّمى روى نمود و او را به عنايات بىغايات پادشاهانه سرافراز ساخت . و از آنجا متوجّه تسخير قلعه‌اى « 1 » شد كه والى آن را « كلخند » گفتندى « 2 » . و آن كلخند كافرى بود فرعون‌صفت و به كثرت مال و رجال و فسحت ملك و مال مغرور ، و مشاهير ملوك هند از مقاومت او به عجز معترف و در دفع او حيران و مضطر بودند . ولايت كلخند با وجود متانت و حصانت قلاع تمامى آنچنان جنگل بود كه از كثرت درختان و انبوهى آن ، شعاع آفتاب بر زمين آنجا نتافتى و از تشابك « 3 » شاخه‌هاى درختان با يكديگر و كثافت اوراق ، ساكنان آن بيشه از باد حظّى و نصيبى نداشتند . القصّه ، چون سپاه يمين الدّوله به آن بيشه رسيد يمين الدّوله حكم فرمود تا پياده‌هاى تيردار در يك لحظه در ميان آن بيشه راهى پيدا كرده كه ده سوار به فراغت گذرند و لشكر اسلام به يك بار بر سر كافران مغرور ريختند و خلقى غير محصور را به ضرب شمشير آبدار هلاك ساختند و جمعى خود را به آب انداختند .\r\nو آنچه در تواريخ مسطور است ، و العهدة على الرّاوى ، آن است كه پنجاه [ 244 الف 
  ] هزار مرد از كفّار در آن بيشه به قتل رسيده هلاك شدند . كلخند چون اين حال را مشاهده نمود خنجر بىداد كشيده اوّل سر زنان خود را ببريد ؛ بعد از آن ، همان خنجر را بر سينهء پركينهء خود زده رخت حيات را به دار البوار « 4 » كشيد . از ولايت او چندان غنايم به دست يمين الدّوله و سپاه او افتاد كه از حدّ حساب و شماره بيرون بود . از جمله صد و پنجاه زنجير فيل از خاصهء او به دست يمين الدّوله افتاد « 5 » . چون يمين الدّوله از مهمّ كلخند فارغ گشت به سمع همايون او رسيد كه در اين حدود شهرى « 6 »\r\n\r\n\r\n","description":"","footnote":"\r\n( 1 ) . مراد قلعهء مهاون است كه در زمان تأليف كتاب حاضر ، يعنى دوران اكبرشاهى ، جزو شهر آگره بود ؛ - آيين اكبرى ، ج 2 ، ص 13 .\r\n( 2 ) . اين شخص در ديگر منابع ، به صورتهاى گونه‌گون آمده است ؛ در زين الأخبار ( ص 183 ) « كلچندر » و در ترجمهء تاريخ يمينى ( ص 379 ) و الكامل ( ج 9 ، ص 109 ) به صورت « كلچند » ضبط شده است . قلعهء مهاون در كنار آب جون قرار داشت .\r\n( 3 ) . تشابك : انبوه و ازدحام . - و .\r\n( 4 ) . دار البوار : جهنم ، دوزخ . - و .\r\n( 5 ) . گرديزى مىنويسد : « صد و هشتاد و پنج فيل خياره [ - برگزيده 
  ] بگرفتند . » ؛ - زين الأخبار ، ص 183 . نيز ؛ - جرفاذقانى ، ترجمهء تاريخ يمينى ، ص 380 .\r\n( 6 ) . مراد ، ولايت ماتوره ، نزديك جمنا ، مولد و معبد كريشنا است . بنا به قول گرديزى خود ماتوره مولد كشن بن باسديو ، كه هندوان او را پيغمبر خود گويند بود ؛ - منبع پيشين .\r\n","page_name":" 2066 ","page_number":582},
  {"content":"\r\n\r\nاست كه به آبادانى و معمورى آن شهر در اقليم هندوستان شهرى ديگر مثل آن نمىباشد و چندان عجايب و غرايب عمارات و بتخانه‌ها در آن شهر مىباشد كه زبان ناطقه از بيان وصف آن عاجز است . يمين الدّوله فى الفور متوجّه آن شهر كه چندين سال بود كه معبد اهالى هند مىبود ، گشت . چون به آنجا رسيد از غرايب عمارات و ابنيهء آن شهر در شگفت ماند و بينندگان از مشاهدهء آن شهر متحيّر و مدهوش ماندند ؛ چنانچه در جميع كتب معتبره مسطور است كه در آن شهر هزار قصر عالى بود . همه از سنگ رخام ساخته بودند و بتخانه‌هاى آن شهر از كثرت در حيّز شمار نمىتوانستند آورد ؛ بنابراين ، يمين الدّوله نامه‌اى به اشراف و اهالى غزنين نوشت كه : « اگر كسى خواهد كه مثل اين عمارت بنا نهد بعد از صرف صد هزار بار صد هزار هزار دينار در مدّت دويست سال به سعى استادان چابكدست شايد كه به اتمام رسد . » « 1 » و از جملهء اصنام آن شهر ، صنمى يافتند كه تمامى آن را از طلاى خالص ساخته بودند و دو درّ در دو چشم او تعبيه كرده بودند كه اگر يكى از آنها را بر سلطان محمود عرض كردندى از روى رغبت خاطر به پنجاه هزار دينار خريدى . و بر يك صنمى ديگر يك قطعهء ياقوت ازرق بود به وزن چهار صد [ و پنجاه 
  ] « 2 » مثقال ، و از دو پاى صنم چهار هزار و چهار صد مثقال طلا حاصل شد . و اصنام سيمين در آن شهر زياده از صد عدد پيدا شد . يمين الدّوله بعد از ضبط غنايم « 3 » و اموال آن شهر فرمود تا در تمامى بتخانه‌ها آتش زدند كه اثرى از آثار ايشان نماند .\r\nبعد از آن از آنجا كوچ نموده به صوب قنّوج مراجعت فرمود .\r\nدر اين مراجعت يمين الدّوله معظم سپاه خود را در عقب گذاشته خود با جمعى از دلاوران و شجاعان سپاه پيشتر مىآمد ؛ و غرضش آن بود كه شايد چيپال « 4 » متمرّد نظر به قلب لشكر سلطان محمود كرده در مقام محاربه و مقاتله درآيد ؛ چه ، چيپال چون دائما از توجّه سلطان محمود خبر يافتى احمال و اثقال خود را ضبط نموده در جاى محكم و كوهها متحصّن مىگشت و خود را هرگز در چنگ جنگ سلطان محمود نمىانداخت و در قيد اطاعت و انقياد نيز نمىآمد . يمين الدّوله از اين جهت بسيار آزرده‌خاطر مىبود و در اين وقت مىخواست به\r\n\r\n\r\n","description":"","footnote":"\r\n( 1 ) . على رغم اعتراف خود سلطان محمود بر عظمت قصور و ابنيهء ماتوره ، كه ضمن فتحنامه‌اى به غزنين مىفرستد ، باز هم در پوشش « غزوه با كفّار » فرمان حرق و انهدام آن را صادر مىكند ؛ جرفاذقانى ، ترجمهء تاريخ يمينى ، ص 381 .\r\n( 2 ) . گرديزى ، زين الأخبار ، ص 183 .\r\n( 3 ) . گرديزى مىنويسد : « برحسب شمارى كه اهل ثقه كرده‌اند بيست و اند بار هزار هزار درم و پنجاه و سه هزار برده و سيصد و پنجاه فيل بود . » ؛ - زين الأخبار ، ص 184 . سلطان محمود قسمتى از اموال حاصل از اين غنايم را در بناى مسجد جامع غزنين ، عبادتگاه خاص خود و مدرسه و كتابخانه‌اى در جوار اين عبادتگاه صرف كرد .\r\n( 4 ) . احتمالا تروجنپال است كه از پيش محمود بدفعات گريخته بود ؛ - گرديزى ، زين الأخبار ، ص 184 . و عتبى او را « جيپال » ضبط كرده است ؛ - جرفاذقانى ، ترجمهء تاريخ يمينى ، ص 382 .\r\n","page_name":" 2067 ","page_number":583},
  {"content":"\r\n\r\nحيلهء آنكه با او لشكر نيست او را به دست آورد . اتّفاقا او اين نوبت پناه به جبال خود برده از چنگ يمين الدّوله خلاص شد . و يمين الدّوله در هيجدهم ماه شعبان اين سال به قنّوج رسيد .\r\nدر آنجا به سمع او رسانيدند كه در كنار آب گنگ هفت قلعه ساخته‌اند كه هر يكى از آن قلاع در حصانت و متانت از جميع قلاع هندوستان ممتازند و در رفعت و بلندى دم از مساوات فلك البروج مىزنند . يمين الدّوله متوجّه آن هفت قلعه گشت . والى آن قلاع چون خبر توجّه لشكر اسلام را شنيد آنچه توانست از اموال خود همراه برده به گوشه‌اى بيرون رفت . سلطان محمود تمامى آن قلاع را مسخّر ساخت و در آن قلاع و ولايات هزار بتخانهء ساخته يافتند كه به اعتقاد اهل هند از تاريخ [ بناى 
  ] آن بتخانه‌ها چهار صد هزار سال گذشته بود و بر در هر بتخانه اين تاريخ را نوشته بودند .\r\nالقصّه ، چون والى آن قلاع نبود يمين الدّوله هر هفت قلعه را در يك روز مسخّر ساخته آنچه از غنايم و اموال در آنجا بود متصرّف شده به جانب قلعهء منج « 1 » نهضت فرمود . و آن قلعه‌اى بود پر از لشكر هند و آذوقه و آب بسيار داشت ؛ بنابراين ، اهالى آن قلعه دروازه‌ها را محكم ساخته شروع در جنگ و جدال كردند . چون بعد از مجادله و مقاتله صولت سپاه اسلام را مشاهده نمودند يقين ايشان شد كه طاقت مقاومت اين جماعت ندارند ؛ بنابراين ، بىدل گشته جمعى از ايشان خود را از بالاى قلعه به قصد آنكه هلاك شوند بر كوه ديگرى مىزدند و جمعى ديگر خود را و اهل و عيال خود را به خنجر و زوبين هلاك ساختند . يمين الدّوله غنايم و اموال آن قلعه را نيز ضبط نموده حكم فرمود تا آن قلعه را خراب كردند و از آنجا متوجّه قلعهء چندپال « 2 » شد كه به بسيارى ولايت و سپاه از امثال و اقران خود امتيازى داشت .\r\nامير چندپال چون كثرت سپاه اسلام و صولت ايشان را مشاهده نمود دانست كه مقاومت با اين جماعت از قدرت او و صد مثل او بيرون است ؛ بنابراين ، نفايس اموال خود را با اتباع و خدم خود برداشته به كوههاى آن ديار پناه برد . چون قلعهء چندپال نيز در تصرّف پادشاه اسلام ، يمين الدّوله ، آمد و غنايم آنجا را قسمت نموده متوجّه ولايت چندراى ، كه كافرى زبردست متهوّر بىباك بود ، گشت . چندراى كه هميشه خودرأى بود خبر از توجّه لشكر يمين الدّوله يافت ؛ او نيز با وجود كثرت لشكر خزاين ولايت را گذاشته در بيشه‌هاى هند گريخت .\r\nيمين الدّوله به واسطهء آنكه از وى حركات شنيعهء بسيار صادر شده [ بود 
  ] جمعى كثير از\r\n\r\n\r\n","description":"","footnote":"\r\n( 1 ) . عتبى مىنويسد : « كه قلعهء براهمه مىخواندند . » ؛ - منبع پيشين ؛ نيز ؛ - روضة الصّفا ، تحرير دكتر زرياب خويى ، ص 599 .\r\n( 2 ) . وى حاكم قلعهء آسى بود . نام اين امير را عتبى « جندبال بهور » ضبط كرده است ؛ - جرفاذقانى ، ترجمهء تاريخ يمينى ، ص 383 .\r\n","page_name":" 2068 ","page_number":584},
  {"content":"\r\n\r\nشجاعان سپاه خود را در پى او فرستاده كه تعاقب او نموده از هر جا كه باشد دستگير نمايند .\r\nاهل اسلام از روى جدّ و جهد تمام بعد از قطع منازل و مراحل ، به بنهء چندراى رسيدند . كافران چون لشكر اسلام را ديدند احمال و اثقال را گذاشته هر فوجى به جانبى بيرون رفت و سپاه يمين الدّوله به آن احمال و اثقال ملتفت ناشده بسرعت تمام متوجّه گرفتن چندراى شدند و خلقى بسيار در اين وقت از كفّار به قتل رسيد .\r\nآخر الأمر ، چون پاره‌اى راه از بيشه‌اى كه كافران در آنجا پناه گرفته بودند قطع نمودند پيلان خاصهء چندراى را ، كه در بيشه بودند كه از جهت اشيا و خزاين خود گزيده بود ، ديدند و كافران بر سر فيلها جنگ مردانه كردند ، امّا هيچ فايده ايشان را نداد غير از آنكه خلقى بسيار از ايشان و جمعى اندك از سپاه يمين الدّوله نيز هلاك شدند . آخر الأمر ، چند فيل از ايشان گرفتند و چند فيل ديگر به خودى خود به فيلخانهء يمين الدّوله آورده به ايشان ملحّق شدند . يمين الدّوله آن فيلان را « خداىآورده » مىخواند « 1 » . و آن فيلان به همين نام شهرت داشتند .\r\nو از خزانهء چندراى سه هزار بار هزار هزار دينار و اصل خزانهء خاصهء يمين الدّوله شد . غير از آنچه سپاه او تصرّف نمودند و مهمّ برده در اين يورش به جايى رسيده بود كه بهاى غلام و كنيز خوب از دو درم نمىگذشت ؛ چنانچه خمسى كه از برده‌ها جهت سادات جدا كردند عدد ثلث آن خمس به پنجاه هزار برده رسيده بود ؛ و العهدة على الرّاوى . و از فيلان خاصهء چندراى سيصد و پنجاه و شش فيل به دست يمين الدوله افتاد . و خبر اين فتح از مطلع آفتاب عالمتاب تا مغرب آن رسيد .\r\nو يمين الدّوله به فتح و فيروزى از اين سفر مراجعت نموده فرمود تا در غزنين مسجد جامع بزرگى بنياد نهادند و از طرف و جوانب هندوستان درختان موزون « 2 » و غريب نقل كرده در دور آن جامع نشاندند و اصل عمارت آن مسجد از سنگ مرمر و رخام مربّع و مسدّس و مثمّن و مدوّر برآورده بودند « 3 » ؛ به طرزى كه بينندگان از متانت و طراحى آن عمارت متحيّر و مدهوش مىماندند . با وجود اين بعد از اتمام عمارت حكم شد كه آن را به انواع زينت و فروش و قناديل آنچنان مزيّن و مزيّب ساختند كه ظرفاى آن وقت آن مسجد را\r\n\r\n\r\n","description":"","footnote":"\r\n( 1 ) . گرديزى در خصوص فيل مخصوص چندراى مىنويسد : « . . . و فيلى بود مرين چندراى را نامدار ، چنان كه به همهء هندوستان به دو مثل زدندى . امير يمين الدّوله نام آن فيل شنيده بود و قصد كرده كه آن فيل را ببايد خريد به هر مالى كه طمع دارد . . . و اتّفاق نيك را اين فيل اندر راه از پيش چندراى بگريخت و بىپيلبان همى آمد ، تا سراپردهء يمين الدّوله . و چون امير محمود آن را بديد ايزد ، تعالى را شكر كرد و آن فيل را « خداداد » نام نهاد . » ؛ - زين الأخبار ، ص 183 .\r\n( 2 ) . عتبى در خصوص اين درختان مىنويسد : « . . . همانا رحم زمين آن درختان را از بهر كارى معلوم تربيت مىكرد و از براى روزى محتوم تربيت مىداد . » ؛ - جرفاذقانى ، ترجمهء تاريخ يمينى ، ص 387 .\r\n( 3 ) . يعنى از سنگ مرمر چهار گوش ، شش گوش ، هشت گوش و گرد ساخته بودند . - و .\r\n","page_name":" 2069 ","page_number":585},
  {"content":"\r\n\r\n« عروس فلك » نام كردند . و در جوار آن مسجد ، مدرسه‌اى بنياد نهاده به نفايس كتب و غرايب نسخ آن را موشّح « 1 » گردانيد و دهات بسيار و مستقلات فراوان بر مسجد و مدرسه وقف نمود . و چون يمين الدّوله را ميل به بناى مساجد و مدارس بسيار بود به مقتضاى النّاس على دين ملوكهم « 2 » هر يكى از امرا و اعيان دولت او به بناى مساجد و مدارس و رباطات و حمّامات مبادرت نموده در اندك فرصت آن مقدار عمارات عاليه و ابواب البّر به هم رسيد كه از حيّز شمار بيرون بود .\r\nو از جمله چيزهاى نفيس كه اين نوبت يمين الدّوله از ولايت هندوستان به دست آورده بود مرغى بود بر هيئت قمرى كه هرگاه او را پيش طعامى كه زهر داشت حاضر ساختندى فى الحال از چشم او آب روان شدى و خودش اضطراب كردى . و ديگر سنگى يافته بود كه هرچند كسى را زخم عظيم بود به مجرّد آنكه آن سنگ را به او رسانيده بر آن زخم مىماليدند [ 244 ب 
  ] نيك مىشد .\r\nو از جمله وقايع اين سال فوت طغان خان پادشاه تركستان و ماوراء النهر بود . اين طغان خان در ميانهء سلاطين ترك ، بلكه ميانهء اهل علم ، به كثرت علم و فضل امتياز داشت و در تربيت اهل فضل و كمال جدّ و سعى مىورزيد « 3 » و هميشه با تركان و كفّار مشرق غزا كردى ؛ چنانچه در بعضى تواريخ معتبره مسطور است كه : و العهدة على الرّاوى ، طغان خان در يك غزوه دويست هزار كس را به قتل رسانيد و صد هزار نفس را اسير گرفت و چندان غنايم از ظروف طلا و نقره به دست او افتاده بود كه عشر عشير آن متعقّل هيچ احدى نمىشد . بعد از فوت او برادرش ، ابو المظفّر بن ارسلان كه ملقّب به « شرف الدّوله » بود ، به جاى او بر سرير حكومت بلاد تركستان و ماوراء النهر قرار گرفت ، امّا جميع ولايات طغان خان را ضبط نتوانست نمود و اكثر ولايات مشرق را ملوك ترك متصرّف شدند . و در اين سال از كبار امراى سلاطين ديالمه ، حاجب كبير ، كه بهاء الدّوله او را به « سعيد » ملقّب كرده بود ، در سنّ هفتاد سالگى وفات يافت . اين حاجب كبير ، بسيار خيّر و نافع خلايق بود و دار الشفاى بزرگ در بغداد ساخت و جميع ادويه و اشربه در آنجا از جهت بيماران غريب مهيّا مىداشت . بناى قنطرهء « 4 » حدق و ناسرير از آثار اوست .\r\nو در تاريخ ابن كثير شامى مسطور است كه حاجب سعيد در حين وفات خود وصيّت فرمود كه بر سر قبر او عمارت نسازند . امّا ورثهء او بعد از فوتش وصيّت او را منظور نداشته عمارتى قبّه‌دار بر سر قبر او ساختند . همين‌كه به اتمام رسيد بىموجبى بيفتاد . و نيز در تاريخ\r\n\r\n\r\n","description":"","footnote":"\r\n( 1 ) . موشّح : زينت داده شده . - و .\r\n( 2 ) . مردم بر طريق پادشاهان هستند . - و .\r\n( 3 ) . ابن أثير ، طغان خان را به دليل داراى بودن اينچنين صفات ، به سعد بن معاذ انصارى تشبيه كرده است ؛ - الكامل ، ج 16 ، ص 18 .\r\n( 4 ) . قنطره : پل . - و .\r\n","page_name":" 2070 ","page_number":586},
  {"content":"\r\n\r\nابن كثير آورده كه بعد از فوت حاجب سعيد جماعتى از اهل حرم او جمع شده بر سر قبر او رفتند و تمام روز به گريه و نوحه گذرانيدند . چون شب به منزل خود آمدند عجوزه‌اى ، كه نوحه‌خان بود ، در خواب ديد كه شخصى ترك وضع در كمال مهابت گرزى سطبر در دست دارد از قبر سعيد بيرون آمده روى به آن پيره‌زن نوحه‌خوان آورد و آن گرز را حوالهء او نمود .\r\nآن پيره‌زن چون نيك نگاه كرد حاجب سعيد خودش بود . اضطراب بسيار كرده از خواب بيدار شده و ديگر از نوحه‌گرى توبه كرد .\r\n\r\n","description":"","footnote":"","page_name":" 2071 ","page_number":587},
  {"content":"\r\n . \r\n","description":"","footnote":"","page_name":" 2072 ","page_number":588},
  {"content":"\r\n\r\n\r\nذكر وقايع سال سيصد و نود و نهم از رحلت خير البشر\r\nو در سال سيصد و نود و نهم از رحلت خير البشر ، عليه و آله التّحيّة من الملك الأكبر ، از سلاطين نصر بن ابو الحسن بن مهذّب الدّوله صاحب بطيحه « 1 » ، كه به مكارم اخلاق و ديانت و مروّت و كثرت احسان از جميع سلاطين زمان ممتاز بود ، در سنّ هفتاد و دو سالگى وفات يافت . سبب موتش آن بود كه به واسطهء خون فصد « 2 » كرد ، و بعد از فصد بازوى او ورم كرد و به آن درد از هم گذشت . شعراى عرب و عجم براى او مرثيتها گفتند ؛ چرا كه ، در ايّام حيات نيكويى بسيار به مردم مىكرد ؛ چنانچه ولايت او پناه و حصن حصينى بود از براى هركسى كه از حوادث روزگار در ربع مسكون بىجا مىشد . و هركه به ولايت او مىرسيد و به او پناه مىآورد ، او را حمايت و رعايت بر اصل مىكرد و پناه‌گرفتهء خود را به هيچ كس نمىداد ؛ هرچند در ضمن او ضررهاى ملكى و مالى متصوّر و متوقّع مىبود .\r\nو القادر باللّه ، خليفهء عباسى ، در وقتى كه از خوف الطايع باللّه مختفى بود و هر روز از جايى به جايى مىرفت و مىگريخت ، آخر الأمر پيش علىّ بن نصر رفت و او مقدّم او را عزيز دانسته آنچنان محافظت نمود كه به هيچ وجه غبار كدورت به خاطر او راه نيافت و هرچند الطايع باللّه او را از وى طلب نمود هيچ فايده بر آن مترتّب نشد و در جواب الطايع باللّه صريح نوشت كه :\r\n« بىحميّتى عارم دانست ؛ چنانچه حمايت زيور ايشان است ، خصوصا سلاطين را كه اگر العياذ باللّه ايشان از زيور حميّت و حمايت عاطل باشند در نظر خالق و خلايق خوار و معيوب نمايند .\r\n\r\n\r\n","description":"","footnote":"\r\n( 1 ) . جمع آن بطايح است و منظور سيل‌گاه وسيعى در بخش پايين رود دجله و فرات كه در ميان واسط از سمت شمال و بصره از سمت جنوب واقع شده است ، بطايح از زمان معاويه و استيلاى او بر عراق اهميّت و ارزش پيدا كرد ؛ - دايرة المعارف اسلاميّه .\r\n( 2 ) . فصد : رگ زدن .\r\n","page_name":" 2073 ","page_number":589},
  {"content":"\r\n\r\nو چون مرتبهء خلافت فوق مرتبهء سلطنت است به طريق اولى بايد كه خليفه رعايت صفات كمال خصوصا اين صفت ، كه متمّم و مكمّل مكارم اخلاق است ، بر وجه اتمّ و اكمل نموده ، نه خود بر خلاف آن ارتكاب فرمايند و نه ديگرى را به آن مكلّف سازند . »\r\nالقصّه ، علىّ بن نصر ، والى بطيحه ، در اين باب آن مقدار مبالغهء نصيحت‌آميز به الطايع باللّه نوشته بود كه قطع نظر از آنكه سخنان او همه موافق نفس الأمر باشد بر الطايع باللّه ظاهر شد كه دست يافتن بر القادر باللّه بىقلع و قمع و استيصال علىّ بن نصر و اولاد و اتباعش ممكن نيست و آن خود نامتصوّر . مدّت حكومت او بر ولايت بطايح سى و دو سال بود « 1 » .\r\nو هم در اين سال پسر القادر باللّه عباسى كه نامش ، « محمّد » و كنيتش « ابو الفضل » بود و قبل از اين ، يك سال القادر باللّه عباسى او را وليعهد خود گردانيده و در اطراف و اكناف ديار اسلام اسم او را بعد از نام پدرش بر رؤوس منابر مىخواندند ، در سنّ بيست و هفت سالگى وفات يافت و خليفه القادر باللّه عباسى از فوت آن پسر بسيار متأثر گشت .\r\n\r\n\r\n","description":"","footnote":"\r\n( 1 ) . بعد از مرگ مهذّب الدّوله ، خواهرزاده‌اش ابو محمّد عبد اللّه بن ينى ، با همكارى ديلميان و تركان ، ابو الحسن احمد بن مهذب الدّوله را بكشت و خود حاكم بطيحه گشت . وى بعد از سه ماه به مرض خناق درگذشت و مردم امارت ابو عبد اللّه الحسين بن بكر شرابى ، از خواص مهذب الدّوله ، قبول كردند ؛ - ابن اثير ، ترجمهء الكامل ، ج 16 ، ص 24 .\r\n","page_name":" 2074 ","page_number":590},
  {"content":"\r\n\r\n\r\nذكر وقايع سال چهار صدم از رحلت خير البشر\r\nو در سال چهار صدم از رحلت سيّد البشر ، عليه و آله التّحيّة من الملك الأكبر ، يمين الدّوله ، سلطان محمود ، فتحنامه‌اى كه مشتمل بود بر جميع فتوحاتى كه او را در ولايت هندوستان روى نموده به بغداد فرستاد . خليفه القادر باللّه عباسى آن روز مجلسى عظيم ساخته فرمود تا آن فتحنامه را بر رؤوس خلايق به آواز بلند بخوانند ، و مردم به واسطهء اعلام معالم اسلام و انهدام كفر شكرها كرده زبان به ستايش يمين الدّوله گشاده نصرت و ظفر او را از حقّ ، سبحانه و تعالى ، مسئلت نمودند . و آن روز در بغداد آنچنان سرور و خوشحالى انتشار يافت كه بعينه گويا كه يكى از عيدهاى مقرّر اهل اسلام است .\r\nو در اين سال از كبار اهل حديث شيخ و استاد ابن جوزى « 1 » هبة اللّه سلامة « 2 » كه از مشاهير علماى آن زمان بود و در علم تفسير عديم النّظير « 3 » بود وفات يافت . از عجايب سخنان آن مرد آن است كه ابن جوزى از وى نقل مىكند كه يكى از مشايخ حديث فوت شد و يكى از صلحا او را در خواب ديد . از وى پرسيد : خداى تعالى با تو چه كرد ؟ گفت : حقّ ، سبحانه و تعالى ، از كمال كرم و لطف خود از گناهان ما عفو فرمود و ما را در زمرهء اهل نجات درآورد . باز آن شخص از وى سؤال كرد : مهمّ تو با نكير و منكر چون گذاشت ؟ او در جواب گفت : وقتى كه مرا در قبر نهادند دو شخص پيدا شدند و مرا در قبر نشانيدند و از من سؤال من ربّك « 4 » ؟\r\n\r\n\r\n","description":"","footnote":"\r\n( 1 ) . ابو الفرج عبد الرّحمن بن ابو الحسن علىّ بن محمّد بغدادى ، متكلّم و محدّث و واعظ ( وفات 597 ه . ق ) مؤلّف كتب كتاب المنتظم ، تلبيس ابليس ، تذكرة خواص الامّة ، و مرآة الزّمان فى تاريخ الأعيان .\r\n( 2 ) . هبة اللّه سلامه : ابن سلامة بن نصر بن على . مكنّى به ابو القاسم ، مفسر و نحوى از مردم بغداد و مؤلّف كتب النّاسخ و المنسوخ فى القرآن و المسائل المنثورة .\r\n( 3 ) . عدم النّظير : بىنظير ، بىهمتا . - و .\r\n( 4 ) . خدايت كيست ؟ - و .\r\n","page_name":" 2075 ","page_number":591},
  {"content":"\r\n\r\nنمودند . در اثناى اين حال از جانب حقّ ، سبحانه و تعالى ، ملهم شدم به آنكه به ايشان بگويم كه :\r\nبه حقّ ابو بكر و عمر دست از من باز داريد . چون من اين سوگند به ايشان دادم ايشان به يكديگر نگاه كرده گفتند كه : اين مرد بسى سوگند عظيم به ما داده ، ناچار دست از وى باز بايد داشت . بنابراين ديگر متعرّض من نشدند .\r\n\r\n","description":"","footnote":"","page_name":" 2076 ","page_number":592},
  {"content":"\r\n\r\n\r\nذكر وقايع سال چهار صد و يكم از رحلت خير البشر\r\nو در سال چهار صد و يكم از رحلت خير البشر ، عليه و آله التّحيّة من الملك الأكبر ، الحاكم بامر اللّه علوى كه مدّت بيست و پنج سال خلافت ديار مصر و مغرب زمين [ را 
  ] باستقلال حكومت نمود ، در سنّ سى و شش سالگى به قتل رسيد « 1 » . سبب قتل الحاكم بامر اللّه را بعضى چنين آورده‌اند كه او چون در باب امر معروف و نهى از منكر زياده از آنچه شرع مىفرمايد مبالغه مىنمود ؛ چنانچه احوال او در باب منع زنان از بيرون آمدن و شكستن آلات طرب ، حتّى باغات انگور را به توهّم آنكه از آنجا شراب راست مىكنند در تمامى ولايت خود ويران ساخت كه چند سال در ولايت او انگور به هم نمىرسيد . القصّه ، چون او كار بر مردم بسيار تنگ گرفته و او عادت داشت كه هر سحر بر خر مصرى سوار مىشد و تنها به جانب دامنهء كوهى ، كه در حوالى مصر مىبود ، مىرفت و به عبادت اشتغال مىنمود ، جمعى از اهل مصر با هم اتّفاق كرده او را در آنجا به قتل رسانيدند . و در بعضى تواريخ چنين مسطور است كه او خواهر خود را به امير الجيوش « 2 » خود متّهم مىداشت و هميشه در فكر آن بود كه ايشان هر دو را از ميان برگيرد . امّا امير الجيوش بر اين حال اطلاع يافت به اتّفاق خواهرش جمعى را بر آن داشت كه حاكم را در دامنهء آن كوه به ضرب خنجر و كارد هلاك ساختند . و چون الحاكم بامر اللّه فنّ نجوم را بسيار نيك مىدانست پيوسته مىگفت كه : اگر مرا در فلان شب آسيبى نرسد عمر من از هشتاد تجاوز كند . چون آن شب رسيد حاكم برخاست كه بر عادت معهود به\r\n\r\n\r\n","description":"","footnote":"\r\n( 1 ) . شب دوشنبه سه روز مانده به شوّال ؛ - ابن أثير ، ترجمهء الكامل ، ج 16 ، ص 33 .\r\n( 2 ) . ابن أثير نام اين امير را « ابو دواس » و نام خواهر الحاكم بامر اللّه را « ست الملك » ذكر كرده است ؛ - منبع پيشين ، ص 34 و 38 .\r\n","page_name":" 2077 ","page_number":593},
  {"content":"\r\n\r\nطرف كوه رود ؛ مادرش تضرّع و زارى بسيار نمود كه : امشب از خانه بيرون مرو . و حاكم ساعتى به حكم مادر خود توقّف نمود . بعد از آن برخاست و اضطراب بسيار كرد و گفت : اگر مرا نمىگذارى كه بيرون روم ، روح از بدن من همين لحظه مفارقت مىكند .\r\nالقصّه ، چندان اضطراب نمود كه مادرش ناچار شده دست از وى بازداشت و الحاكم بامر اللّه به طريق عادت قديم از قصر خلافت بيرون آمده بر خر سوار شده متوجّه آن موضع شد . و چون به آنجا رسيد طايفه‌اى كه در كمينگاه منتظر بودند بيرون آمده كار او را ساختند و جسدش را پيش خواهرش آوردند . ملكه او را فى الحال در قصر امارت دفن كرد ؛ چنانچه هيچ [ 245 الف 
  ] كس از اعيان ملك و امرا بر اين قضيّه اطلاع نيافت تا آنكه بعد از يك هفته قاضى مصر اين حكايت را آشكار ساخت و گفت : الحكم حاكم بامر اللّه منقطع گشت و او به جوار رحمت ايزدى پيوست .\r\nو اين الحاكم بامر اللّه اوّل كسى بود از خلفاى علويه كه در مصر متولّد شده بود . و بعد از فوت حاكم ، حكومت آن بلاد به پسرش الظّاهر باللّه قرار گرفت .\r\n\r\nذكر خلافت الظّاهر لاعزاز دين اللّه ابو الحسن بن علىّ بن الحاكم بامر اللّه كه هفتم تن است از خلفاى علويه .\r\nدر تاريخ حافظ ابرو مسطور است كه ولادت الظّاهر لاعزاز دين اللّه در مصر بود روز چهارشنبه دهم ماه رمضان سال سيصد و هشتاد و پنجم از رحلت سيّد البشر ، عليه و آله التّحيّة من الملك الأكبر . و در روز نحر « 1 » اين سال قاضى القضاة و داعى الدعاة ميمون و خواص مقرّبان با ظاهر بيعت كردند و بعد از نماز ، بيعت عامّه بود .\r\nچون او بر سرير خلافت متمكّن گشت به سيرت جدّ خود كه پاكيزه‌خصال بود با مردم معاش مىكرد تا مملكت استقامت يافت و نفوس خلايق آرام گرفتند ، و از حسن سيرت و ضبط و عدل و شفقت الظّاهر لاعزاز دين اللّه ولايت او ، آنچنان معمور و آبادان شد كه فوق آن متصوّر نبود . او در اوايل حال امارت جيوش را بر امير جيوش ، كه قاتل الحاكم بامر اللّه بود ، مقرّر داشت . و چون امير جيوش از انتقام الظّاهر لاعزاز دين اللّه ايمن شد و خاطرش قرار و اطمينان گرفت فرمود تا او را به قصاص رسانيدند ؛ و بعد از وى به اندك روز عمّهء خود را نيز به آن عالم فرستاد .\r\nو اين خواهر الحاكم بامر اللّه در امور ملكى آنچنان مدبّره بود كه در آن زمان به تدبير او\r\n\r\n\r\n","description":"","footnote":"\r\n( 1 ) . روز نحر : عيد گوسفندكشان ، عيد قربان . - و .\r\n","page_name":" 2078 ","page_number":594},
  {"content":"\r\n\r\nمثل مىزدند . از جمله تدبيرات او يكى آن بود كه بعد از آنكه برادر خود را در آن كوه بكشت برادرزاده‌اش ، الظّاهر لاعزاز دين اللّه ، در دمشق بود . هفت روز مردم را آنچنان نگاه داشت كه هيچ كس بر قتل الحاكم بامر اللّه اطلاع نيافت تا پسرش به مصر آمد ؛ به واسطهء آنكه صباح آنكه حاكم را كشتند او جميع امرا را طلبيده گفت : برادرم ، الحاكم بامر اللّه ، به من گفته كه : من از براى طالع وقت گرفتن و بعضى امور ضروريّهء علم نجوم ، هفت روز در اين غار خواهم ماند ؛ بايد كه امرا و اركان دولت راهها را ضبط كنند و كسى را نگذارند كه به آنجا گذر كند و مشوّش اوقات من گردد . بنابراين ، جميع امرا و اعيان دولت ما بين شهر و آن غار را ضبط نموده هيچ كس را نمىگذاشتند كه به آنجا رود ؛ با وجود اين حال ، دو پسرك ركابدار را هر روز مىفرستاد كه به آن غار مىرفتند و نزديك شام بيرون مىآمدند و از حاكم دروغ خبر مىآوردند . و اين همه تدبير خواهرش بود تا آنكه برادرزاده‌اش آمد و اين معنى ظاهر شد كه حاكم كشته شده و اين همه تدبير و تلبيس از جهت حفظ مملكت بود ؛ به اين سبب خواهر حاكم در نظر مردم اعتبار عظيم پيدا كرد ، چنانچه در اكثر امور مملكتى ، ظاهر ، بىمشورت او اقدام نمىتوانست نمود ، تا آنكه بعد از مدّتى او را به قصاص پدر خود رسانيد .\r\nو در اين سال سلطان محمود غزنوى از براى اعلاى معالم « 1 » شريعت مصطفوى روى به ولايت هندوستان نهادند ؛ و چون رايات نصرت آيات او به كنار آب سند رسيد بال بن اندبال كه به كثرت و وفور حشم و مال از ساير سلاطين هند ممتاز بود ، با لشكرى آراسته در برابر سلطان محمود فرودآمد . بعد از تلاقى فريقين آنچنان جنگى روى نمود كه ديدهء فلك تا اين زمان مثل آن جنگ مشاهده نكرده بود . آخر الأمر ، نسيم نصرت بر پرچم علم يمين الدّوله ، سلطان محمود ، وزيدن گرفت و بال بن اندبال با جمعى بقيّة السّيف روى به گريز نهاده از ميان بيرون رفت و سلطان محمود متوجّه قلعهء او كه بر قلّهء كوه بنا يافته بود شد . و چون در آن قلعه از سپاه چندان نبود به مجرّد رسيدن يمين الدّوله آن قلعه را متصرّف شدند و غنايم بسيار به دست اهل اسلام افتاد و آنچه به خاصّهء سركار يمين الدّوله و اصل شد هفت كرور زر سفيد بود و هزار و هفتصد من آلات طلا و جواهر و درّ بود . القصّه ، يمين الدّوله ، سلطان محمود ، در اين سال چنين فتحى عظيم نموده سالم و غانم « 2 » به جانب غزنين مراجت نمود . و اين بال بن اندبال مكرّر محاربتها نموده بود ، امّا اين نوبت بالكليّه مستأصل شد ؛ چنانچه او را قوّت و توانايى آن نماند كه به محاربه و مقاتله پردازد ، و الحمد للّه على ذلك « 3 » .\r\n\r\n\r\n","description":"","footnote":"\r\n( 1 ) . اعلاى معالم : عظمت بخشيدن به نشانه‌ها . - و .\r\n( 2 ) . غانم : غنيمت گيرنده . - و .\r\n( 3 ) . و سپاس خداى را بر اين . - و .\r\n","page_name":" 2079 ","page_number":595},
  {"content":"\r\n . \r\n","description":"","footnote":"","page_name":" 2080 ","page_number":596},
  {"content":"\r\n\r\n\r\nذكر وقايع سال چهار صد و دويّم از رحلت خير البشر\r\nو در سال چهار صد و دويّم از رحلت خير البشر ، عليه و آله التّحيّة من الملك الأكبر ، جماعتى كثير از علما و صلحاى اهل اسلام جمع شده نزد يمين الدّوله سلطان محمود ، آمدند و به عرض رسانيدند كه : سلطان هر ساله از براى ثواب اخروى و اعلاى معالم شرايع مصطفوى به ولايت هندوستان مىروند و در آنجا آثار اسلام ظاهر مىسازند ، و اينك مدّت مديدى است كه از دست اعراب و قرامطه ، راه بيت اللّه الحرام مسدود مانده و اينچنين ركنى از اركان اسلام معطّل شده « 1 » و مسلمانان از ترس اعراب و قرامطه و ضعف خلفاى عباسيّه و حكّام عراق عرب ، از احراز مثوبات حجّ محروم مانده‌اند ؛ ملتمس جميع اهل اسلام آن است كه امير در اين باب سعى مبذول داشته رفع اين غايله از راه حجّ بر ذمّهء همّت ذى نهمت خود از رفتن بلاد هند واجب دانند .\r\nيمين الدّوله ، سلطان محمود ، ملتمس ايشان را اجابت نموده ابو محمّد ناصحى « 2 » را كه قاضى القضاة ممالك محروسهء يمين الدّوله بود امير حاج ساخت و سى هزار دينار از براى اعرابى كه در سر راه مانع مردم مىشدند روانه نمود و غير آن ، سى هزار دينار مبلغى عظيم از براى ساكنان حرمين و فقرايى كه در راه همراه قافلهء حاج مىشوند به قاضى ابو محمّد ناصحى حواله فرموده او را از غزنين متوجّه بيت اللّه الحرام گردانيد و آن مقدار مردم در آن سال همراه قاضى القضاة متوجّه زيارت حرمين شدند كه محاسبات چابكدست از احصا و شمارهء ايشان به\r\n\r\n\r\n","description":"","footnote":"\r\n( 1 ) . مراد ، مراسم حجّ در سالهاى چهار صد و يازده و چهار صد و دوازده هجرى قمرى است .\r\n( 2 ) . الكامل : ابن محمّد ناصى .\r\n","page_name":" 2081 ","page_number":597},
  {"content":"\r\n\r\nعجز معترف شده دست از آن باز داشتند . و چون قاضى ابو محمّد ناصحى بعد از قطع منازل و طىّ مراحل به باديه درآمد به موضعى ، كه آن را « فند » « 1 » گويند ، رسيد . اعراب سر راه را مضبوط ساخته به طريق معتاد مانع آمدند . قاضى ابو محمّد ناصحى در مقام مصالحه درآمده مبلغ پنج هزار دينار جهت ايشان فرستاد كه از سر راه برخيزند .\r\nچون اين مبلغ را پيش بزرگ اعراب ، كه او را « حماد بن على » گفتندى بردند « 2 » ، او از كمال خبث باطنى كه داشت در مقام اعراض و طيش « 3 » درآمده لشكر خود را فرمود كه سوار شده مستعد نهب و غارت غافله شوند ؛ و خود فى الحال بر اسب سوار شده با جمعى از شياطين عرب متوجّه قافلهء حجّاج گشت .\r\nاتّفاقا ، در اين اثنا ، يكى از مردم اهل قافله غلامى ترك داشت كه در تيراندازى يد طولايى داشت . آن غلام چون نگاه كرد ديد كه جمعى قليل از اعراب روى به غافله مىآيند و مردم حاج بسيار مضطرب و پريشان‌اند . آن غلام ترك جرأت نموده تيرى به جانب حماد انداخت كه راست بر سر دلش رسيده ؛ در ساعت از مركب فرو افتاد . اعراب چون آن حالت را مشاهده نمودند روى به گريز نهادند و قاضى ابو محمّد ناصحى از روى فراغت خاطر آن سال مناسك حجّ نموده سالما و غانما مراجعت نمود ، و الحمد للّه على ذلك .\r\n\r\n\r\n","description":"","footnote":"\r\n( 1 ) . الكامل : فيد .\r\n( 2 ) . الكامل : حماد بن عدى ، از قبيلهء بنى نهبان .\r\n( 3 ) . طيش : سبك‌عقلى . - و .\r\n","page_name":" 2082 ","page_number":598},
  {"content":"\r\n\r\n\r\nذكر وقايع سال چهار صد و سيّم از رحلت خير البشر\r\nو از جمله وقايع سال چهار صد و سيّم از رحلت خير البشر ، عليه و آله التّحيّة من الملك الأكبر ، آن بود كه اهل مكّه حاج مصر را در روز يازدهم ذيحجّة الحرام نهب و غارت نمودند . سبب اين قضيّه آن بود كه در روز يازدهم ماه مذكور جمعى از ملحدان مصر با يكديگر اتّفاق نموده يكى از آنها كه به طول قامت و عظم جثّه و سرخى رنگ و كبودى چشم از ساير بنى آدم ممتاز بود به اندرون مسجد الحرام درآمد و گرزى داشت ، و چون به نزديك حجر الاسود رسيد سه گرز پياپى بر حجر الاسود زد و گفت : ما تا كى اين سنگ را عبادت مىكرده باشيم ؟ كجاست محمّد و على كه مرا منع كنند ! اينك من امروز به ضرب اين دبوس « 1 » اين خانه را ويران مىكنم .\r\nو چون مردمى كه به طواف مشغول بودند اين حالت را مشاهده نموده همه از آن شخص گريختند . و در بيرون دروازهء مسجد الحرام جماعتى از سواران براى محافظت آن شخص نيزه‌ها در دست گرفته بايستادند . در اين اثنا مردى از اهل يمن خنجر در دست پيدا شد و برق‌وار خود را به آن مردى كه دبوس در دست داشت رسانيده آن خنجر را چنان بر شكمش زد كه در ساعت اسفل السّافلين رسيد و مردم هجوم كردند و آن جيفه « 2 » را در زير لگد كوفتند .\r\nو آن سواران نيز روى به گريز نهادند و غايب شدند . چون اين ملحد از اهل مصر بود اهل مكّه به قافلهء مصريان ريختند و تمامى ايشان را تاراج كردند و آنچنان فتنه و غوغايى در مكّه پيدا شد كه فوق آن متصوّر نبود . آخر الأمر ، چون مشخّص شد كه اين جمعى ملاحده بودند كه اين جرأت نمودند و باقى اهل مصر بر اين قضيّه اطلاع ندارند ، نايرهء اين فتنه تسكين يافت و آن\r\n\r\n\r\n","description":"","footnote":"\r\n( 1 ) . دبوس : گرز آهنى . - و .\r\n( 2 ) . جيفه : مردار ، مرده . - و .\r\n","page_name":" 2083 ","page_number":599},
  {"content":"\r\n\r\nجماعت را بتمامه پيدا كرده به سياست تمام بكشتند [ 245 ب 
  ] و از ضرب گرز آن شخص سه پارچهء كوچك از حجر الاسود جدا شده بود كه بنو شيبه باز آنها را با قير و لاك در آنجا وصل نموده و الحال اثر آن ضرب بر حجر ظاهر است .\r\nو از جمله وقايع اين سال فوت علىّ بن هلال است كه مشهور به « ابن بوّاب كاتب » است و مردم دانا خط ابن بوّاب را بر خط ابو علىّ بن مقله « 1 » ترجيح مىدادند « 2 » . استاد ابن بواب در خطّ ابو عبد اللّه محمّد بن اسد بزّاز بود . و اهل تاريخ را اختلاف است در آنكه [ چه 
  ] كس خط عربى را [ اوّل بار 
  ] نوشته بود . بعضى اوّل كتابت خط عربى را به اسماعيل بن خليل اللّه ، عليهما السّلام ، نسبت كرده‌اند ، و بعضى بر آن‌اند كه اوّل كسى از قريش كه خط عربى نوشت حرب بن اميّه بود ، و حرب بن اميّه از اسلام بن سدرهء حميرى فراگرفت .\r\nاز حرب بن اميّه منقول است كه من از استاد خود اسلام بن سدرهء حميرى پرسيدم كه : استاد تو در خط كيست ؟ گفت : مرار بن مرّهء انبارى . پس اصل خط عرب بر اين تقدير از انبار باشد . و از بعضى تواريخ چنين ظاهر مىشود كه قبيلهء حمير را خطّى ديگر بود كه او را « مسند » مىگفتند و از يكديگر انفصال و امتياز نداشتند و از اهل حمير عوام را از تعلّم آن خطّ منع مىنمودند و علم آن خط منحصر بود در اكابر و اشراف آن قبيله . و در بعضى تواريخ معتبره مسطور است كه جميع كتابات و خطوطى كه تا اين زمان ميانهء مردم متعارف و متداول‌اند منحصرند در دوازده قسم : قسم اوّل سريانى ، دوّيم عبرانى ، سيّم يونانى ، چهارم رومى ، پنجم قبطى ، ششم فارسى ، هفتم بربرى ، هشتم هندى ، نهم اندلسى ، دهم ختايى « 3 » ، كه آن را صيّى نيز گويند ، يازدهم حميرى ، دوازدهم عربى .\r\n\r\n\r\n","description":"","footnote":"\r\n( 1 ) . صاحب المضاف و المنسوب ( ثعالبى ) ذيل مادهء « خط ابن مقله » اخبار و اطلاعات بسيار گرانبهايى در باب اين وزير هنرمند و خوشنويس آورده است . در خصوص وى همچنين ؛ - هندوشاه ، تجارب السّلف ، ص 208 .\r\n( 2 ) . ابن أثير تصريح بر اين دارد كه : « خوشنويسى به او [ - ابن بّواب 
  ] ختم گرديد . » ؛ - الكامل ، ج 16 ، ص 43 ؛ هم او مىنويسد : « . . . در جامع بغداد داستانسرايى مىكرد و مرتضى [ - برادر سيد رضى 
  ] در رثاى او سخن سرود . . . . »\r\n( 3 ) . متن : خطايى . - و .\r\n","page_name":" 2084 ","page_number":600},
  {"content":"\r\n\r\n\r\nذكر وقايع سال چهار صد و چهارم از رحلت خير البشر\r\nو در سال چهار صد و چهارم از رحلت خير البشر ، عليه و آله التّحيّة من الملك الأكبر ، شرف الدّوله ديلمى از واسط به بغداد آمد و خليفه ، القادر باللّه عباسى ، در كشتى سوار شده به استقبال او بيرون آمد و جميع اكابر و اعيان از امرا و وزرا از بغداد به رسم استقبال شرف الدّوله از بغداد بيرون آمدند . چون خليفه و شرف الدّوله به‌هم رسيدند شرف الدّوله چنانچه معهود آن وقت بود سه مرتبه در پيش القادر باللّه زمين ادب ببوسيد و خليفه جماعتى را فرستاده او را پرسش نمود .\r\nو در اين سال باز كتابتى از جانب يمين الدّوله ، سلطان محمود ، به بغداد رسيد و بعضى از تحف و هداياى نفيسهء هندوستان جهت القادر باللّه فرستاد . از جمله چيزهايى كه فرستاده بود مرغى بود به صورت قمرى ، كه سابقا قلمى شد كه هرگاه طعام زهرآلوده پيش او مىآوردند آن مرغ اضطراب مىكرد و از چشمش بىاختيار آب مىرفت . و در اين سال يمين الدّوله ، سلطان محمود ، سبكتكين از غزنين به بلخ آمد و در بلخ متظلّمان بسيار از ماوراء النهر به خدمت سلطان آمدند و از على تگين ، كه در آن وقت در آنجا حاكم بود « 1 » ، تظلّم و شكايت بسيار كردند كه بر رعايا ظلم مىكند و رعاياى اهل صلح از وى در رنج مىباشد . و چون تظلّم و دادخواهى ايشان از حدّ بگذشت سلطان محمود قصد آن كرد كه به ماوراء النهر رود و اهل\r\n\r\n\r\n","description":"","footnote":"\r\n( 1 ) . على تگين ، برادر ايلك خان قراخانى ، كه مدعى امارت ماوراء النهر را داشت ، بر ضد بنى اعمام خود ، كه قراخانيان اوزگند و سمرقند بودند ، سر به شورش برآورده چندى بر بخارا دست يافته بود و با كمك ارسلان بن سلجوق از سركردگان تركمانان غز در مرزهاى ماوراء النهر در حدود خراسان تاخت و تاز مىكرد ؛ دكتر - زرّين‌كوب ، تاريخ مردم ايران ، ج 2 ، ص 243 .\r\n","page_name":" 2085 ","page_number":601},
  {"content":"\r\n\r\nآن بلاد را از ظلم و ستم على تگين برهاند ، و نيز آرزو داشت كه از جيحون بگذرد و آن ديار را ببيند . پس تدبير رفتن كرد و گفت : اگر از جيحون به كشتى بگذريم مبادا خللى افتد . پس ، فرمود تا زنجيرهاى سطبر بساختند نر و ماده هريك مقدار يك ارش « 1 » و زياده ، و آنها را در چرم گاو گرفتند . آنگاه فرمود تا كشتيهاى محكم بياورند و بر جيحون پل بستند و زنجيرهاى نر و ماده تعبيه كرده بر يكديگر وصل نمودند و از سيستان ليفهاى قوى آورده بودند ؛ چنان كه هرليفى را اشترى برداشته بود و بدان ليفها كشتيها را بربستند و بر روى كشتيهاى مذكور خس و خاشاك انداختند ، چنان كه سوار و پياده و اشتر و استر بر آن توانستند گذشت . و اوّل لشكر را از آنجا گذرانيد و بعد از آن خود گذشت .\r\nچون خبر توجّه يمين الدّوله به ماوراء النهر رسيد لرزه بر اهل آن ديار افتاده و ملوك آن ديار متحيّر شدند . و از حكّام آن ولايت اوّل امير چغانيان « 2 » به خدمت او آمده با همهء لشكر خويش و خود را بر سلطان عرضه كرد و خدمتى كه توانست كرده و به تقديم رسانيد . ديگر خوارزمشاه و حاجب آلتونتاش با تمامى سپاه خود به ملازمت آمد . پس ، سلطان بفرمود تا سراپرده [ اى 
  ] برپا كردند ؛ چنان كه ده هزار سوار در آن سراپرده جا مىشد و يك سراپردهء ديگر سرخ [ رنگ 
  ] جهت خاصهء سلطان بزدند و بفرمود تا لشكر همه برنشسته ، ميمنه و ميسره و قلب و جناح بساختند . خود در قلب بايستاد و فرمود تا توپخانه در قفاى هر لشكرى بداشتند و فيلان جنگى با برگستوان و پالان ايستاده نمودند . پس ، بفرمود تا به يكباره بوق و دبدبهء دهل و طبل و نقاره و كرنا و ضنج به نوازش درآوردند ؛ چنان كه گوش جهان از آواز آن غوغا كر شد و مردم نزديك بود كه از هيبت بيهوش گردند . و هركس از مردم تركستان و ماوراء النهر كه در آن لشكرگاه حاضر بود نزديك بود كه زهرهء ايشان آب شود .\r\n\r\nملاقات نمودن قدر خان حاكم تركستان با سلطان محمود\r\nچون قدر خان ، كه حاكم تركستان و خان بزرگ بود « 3 » ، خبر يافت كه سلطان محمود از آب جيحون بگذشت ، از كاشغر به عزيمت ملاقات يمين الدّوله روان شد كه آمده با يكديگر در\r\n\r\n\r\n","description":"","footnote":"\r\n( 1 ) . ارش ، آرش ، ارج : اندازهء از سر انگشت ميانهء دست تا آرنج كه تقريبا نيم متر است ؛ - حسن عميد ، فرهنگ فارسى عميد .\r\n( 2 ) . چغانيان : ولايتى است قديم در اطراف درّهء چغان رود ( شمالىترين ريزابهء آمودريا ) واقع در شمال ترمذ . مركزش نيز چغانيان نام داشت كه به قولى مطابق دنو ( اصلا ده نو ) كنونى و به قولى مطابق آبادى سر آسيا ( به فاصلهء كمى در شمال دنو ) بوده است ؛ - دايرة المعارف فارسى .\r\n( 3 ) . گرديزى مىنويسد : ناصر الدّوله يوسف قدر خان در اين ايام به سبب اختلاف داخلى بين خانان ترك سالار همهء تركستان بود و خان بزرگ او بود ؛ - زين الأخبار ، ص 187 . وى نهمين پادشاه قراخانيان است كه در سال چهار صد و بيست و چهار هجرى درگذشت .\r\n","page_name":" 2086 ","page_number":602},
  {"content":"\r\n\r\nدوستى و اتّحاد شرط و عهد نمايند . و از كاشغر به سمرقند آمد و از آنجا نيز پيشتر آمده بر سبيل صلح و دوستى تا به يك فرسنگى سپاه امير محمود . و چون به لشكرگاه نزديك شد فرود آمد و بفرمود تا سراپرده زده و ايلچيان به خدمت سلطان فرستاده از آمدن خود خبر داد و اظهار اشتياق نمود .\r\nسلطان را از او خوش آمده ايلچيان او را به خوب‌تر وجهى ملاقات نموده جاى ملاقات با يكديگر تعيين نموده . پس ، سلطان با معدودى از سپاهيان و همچنين قدر خان نيز با چند كس از مردم خود از لشكر بيرون آمده به جاى معهود متوجّه گرديدند . و چون يكديگر را بديدند هر دو به يكباره از اسب فرود آمدند . سلطان محمود يك دانه گوهر قيمتى بىبها با دستارچه [ اى كه 
  ] كه به دست خزينه‌دار سپرده بود ، امر فرمود تا به دست قدر خان دادند .\r\nقدر خان نيز با خود گوهر قيمتى آورده بود و در وقت ملاقات از مهابت و هيبت محمود خوف بر وى غالب شده فراموش كرد . و چون بعد از ملاقات بازگشت به خاطرش آمد آن گوهر گرانمايه را به دست كس خود داده به خدمت سلطان محمود فرستادند . روز ديگر ، سلطان محمود امر كرد سراپرده‌اى كلان برپا كردند و فرشهاى ديبا انداخته تهيّهء ميزبانى نموده جشنى عظيم در نهايت خوبى كردند و قدر خان را به مهمانى طلبيده با او در يك جا طعام خوردند .\r\nچون از طعام خوردن فارغ شدند به مجلس طرب نشستند . مجلسى آراسته بود بغايت نيكو از ميوه‌هاى لذيذ و جامهاى زرّين و بلور را به گردش درآورده بودند ؛ چنان كه قدر خان را از آن حيرت افزود . زمانى نشستند ، امّا قدر خان شراب نخورد ؛ چه ، ملوك ماوراء النهر را رسم نيست كه شراب بخورند ، خاصّه سلاطين تركستان را . بعد از آن برخاسته به منزل خود رفت .\r\nپس ، سلطان محمود امر صادر كرد كه اسباب و جواهر از هر قسم و جامه‌هاى ديبا و سلاحهاى گرانبها و اسبان و فيلان با ساختهاى زر و عصاهاى مرصّع به جواهر ، و استران بردعى ( راهوار با جهاز زرّين و كمرهاى زرّين و سيمين ، و جلاجل « 1 » هودجها از ديباى منسوج ) « 2 » و فرشهاى گرانمايه و تيغهاى هندى و عود قمارى « 3 » و صندل و عنبر اشهب و يوزان ماده و پوستهاى پلنگ بربرى و سگان شكارى و چرغان « 4 » و عقابان و آهو و نخجير با او همراه\r\n\r\n\r\n","description":"","footnote":"\r\n( 1 ) . جلاجل : سينه‌بند اسب كه در آنها جرسها تعبيه كنند ؛ - خلف تبريزى ، برهان قاطع .\r\n( 2 ) . م : مطلب بين ( ) را ندارد .\r\n( 3 ) . عود قمارى : عودى كه از قمار ( شهر جنوبى هند ) آورده مىشد و معرّب آن « كمار » است ؛ - رامپورى ، غياث اللغات ، ص 478 . از قمار هندوستان دندان پيل و عود قمارى خيزد ؛ - صغى پورى ، منتهى الأرب ، ج 2 ، ص 418 .\r\n( 4 ) . چرغان : جمع چرغ بر وزن ترس جانورى است شكارى كه در عربى « صقر » گويند ؛ - خلف تبريزى ، برهان قاطع ، ص 632 .\r\n","page_name":" 2087 ","page_number":603},
  {"content":"\r\n\r\nكرده او را به اعزاز و اكرام باز گردانيد و تلطّف بسيارى نموده و عذرخواهى نمود . و چون قدر خان به لشكرگاه خود آمد و آن تحفه كه سلطان فرستاده بود بديد متحيّر گشت و ندانست كه مكافات آن چگونه نمايد . پس ، خزينه‌دار خود را امر كرد تا در خزانهء او را گشوده مال بسيار به سلطان فرستاد با چيزهايى كه از تركستان خيزد ؛ از اسبان نيك با ساز و آلت زرّين و غلامان ترك با كمر و كيش « 1 » زر ، و باز و شاهين و سمور و سنجاب و قاقم « 2 » و روباه سياه و فتك « 3 » ، و ظرفها ساخت از پشت و دو نيشهء ختو « 4 » ، و افوت و قزلوت و دنزوى ختايى و ماه فرقين و مشك ختايى و ديگر طرايف « 5 » از ديباى چينى و دار خاشاك چينى « 6 » . و هر دو ملك از يكديگر جدا شده به رضا و صلح . و چون على تگين خبر يافت بگريخت و به بيابان رفت .\r\nسلطان جماعتى را تعيين نمود از عقب او . پس ، خبر آوردند كه اسرائيل « 7 » بن سلجوق در جايى پنهان شده است . يمين الدّوله كسان فرستاد تا او را از آنجا بيرون آوردند و به غزنين روان نمود و از آنجا به هندوستان فرستاد . و او تا آخر عمر آنجا بود . پس ، خبر آمد كه على تگين از عقب او به بيابان مىرود . سلطان ، امير حاجب [ 246 الف 
  ] ملكاتگين را در عقب آنها روان كرد و حيله‌ها نمود تا زنان و فرزندان على تگين را به دست آورده . پيش سلطان محمود آورد . و اين واقعه در سنهء ستّ عشر و أربعمائة « 8 » بود .\r\nو در اين وقت كه سلطان محمود به ماوراء النهر رفته بود جماعتى از سرداران تركمان پيش او آمدند و به پايهء سرير او ستم امراى خود عرضه داشت كردند كه : ما چهار هزار خانه‌ايم ، اگر فرمان شود از آب گذشته در خراسان وطن سازيم و گوسفند فراوان داريم و لشكر را از ما فايده خواهد رسيد و ولايت را از ما فراغت خواهد بود ؛ چرا كه ، ما مردمان دشتىايم . سلطان امر داد تا آنها از آب گذشته در بيابان سرخس و نسا و باورد فرود آمدند و خرگاهها بزدند و همه آنجا مىبودند . و چون سلطان از آب گذشت امير طوس ، ابو الحرث ارسلان حاذب ، پيش آمده عرض كرد كه : اين تركمانان را چرا اندر ولايت خويش آوردى ؟ اين خطا بود . اكنون كه\r\n\r\n\r\n","description":"","footnote":"\r\n( 1 ) . كيش : تيركش و تيردان ؛ - خلف تبريزى ، منبع پيشين .\r\n( 2 ) . قاقم : پستاندارى است گوشتخوار از تيرهء راسو . - و .\r\n( 3 ) . در حاشيهء كتاب گرديزى آمده : به نظر مىرسد صفت روباه باشد . اصل اين كلمه فهميده نشد . ممكن است آن را سياه‌دمبك خواند ؛ يعنى روباهى كه دمش سياه است ؛ - زين الأخبار ، ص 189 .\r\n( 4 ) . مفهوم نشد ؛ چه كه ختو دندان نوعى ماهى وال است . در خصوص اين لفظ ؛ - گرديزى ، زين الأخبار ، پابرگ ص 189 .\r\n( 5 ) . متن : ظرايف . - و .\r\n( 6 ) . شايد مراد خارچينى است كه فلز بسيار كمياب چينى است و مانند آيينهء چينى بوده كه از آن جرس و ظروف نفيس مىساختند .\r\n( 7 ) . اسرائيل بن سلجوق بن دقاق برادر موسى يبغو و يونس و ميكائيل است ، كه سلاجقهء ايران و روم از نسل اويند ؛ - راوندى ، راحة الصدور .\r\n( 8 ) . سال چهار صد و شانزده . - و .\r\n","page_name":" 2088 ","page_number":604},
  {"content":"\r\n\r\nآوردى يا همه را بكش يا به من ده تا انگشتهاى بزرگ ايشان را ببرم تا تير نتوانند انداخت .\r\nسلطان را از او عجب آمده گفت : عجب مردى بىرحم بوده‌اى و سخت‌دل كسى .\r\nامير طوس گفت : اگر نكنى پشيمانى كشى . و همچنان بود كه آن امير صاحب‌رأى گفته بود و تاكنون به صلاح نيامده است « 1 » . سلطان از بلخ به غزنين آمد . از وزراى كبار حسن سهلان رافرى كه عمارت مشهد امام حسين ، عليه السّلام ، از آثار اوست وفات يافت .\r\n\r\n\r\n","description":"","footnote":"\r\n( 1 ) . اين طوايف كه از زمان خروج امير منتصر سامانى در ماوراء النهر غالبا معارض و مزاحم قدرت قراخانيان بودند ، پس از ورود به خراسان براى اخلاف و عمّال سلطان محمود دائما مايهء دردسر شدند و بالاخره سلسلهء غزنوى به دست اين طايفه منقرض گرديد . مؤلّف جملهء « . . . و تاكنون به صلاح نيامده است » را بعينه از كتاب گرديزى ذكر كرده است ؛ - زين الأخبار ، به كوشش عبد الحىّ ، ص 190 .\r\n","page_name":" 2089 ","page_number":605},
  {"content":"\r\n . \r\n","description":"","footnote":"","page_name":" 2090 ","page_number":606},
  {"content":"\r\n\r\n\r\nذكر وقايع سال چهار صد و پنجم از رحلت خير البشر\r\nو در سال چهار صد و پنجم از رحلت خير البشر ، عليه و آله التّحيّة من الملك الأكبر ، وزير شرف الدّوله جماعتى از اتراك و مولدين را به طلب شريف مرتضى علم الهدى و نظام الحضرتين ابو الحسن الزبيبى و قاضى القضاة ابو الحسن بن ابو الثّوارب فرستاد كه بار ديگر به تجديد با شرف الدّوله بيعت كنند . چون اين خبر به القادر باللّه رسيد بسيار انديشناك شده گفت :\r\nغرض از تجديد بيعت چيزى ديگر خواهد بود ، و الّا بيعت اوّل كه منعقد شده چه قصورى دارد كه از سر نو باز بيعت بايد كرد ؟\r\nبنابراين ، خليفه كس پيش قاضى القضاة و ساير امرا فرستاده ايشان را از حضور در مجلس وزير منع كرد ؛ و به اين سبب ميانهء شرف الدّوله و القادر باللّه عباسى كدورتى پيدا شد و بعد از رسل و رسائل باز با يكديگر صاف شدند و مردم بار ديگر با هر دو مجدّدا بيعت كردند .\r\nو در اين سال در شيراز سلطان الدّولة بن بهاء الدّوله در عين جوانى وفات يافت « 1 » . مدّت حيات او سى و دو سال و پنج ماه بود . مجملى از احوال سلطان الدّوله آن است كه در حين فوت پدرش بهاء الدّوله « 2 » در ارجان « 3 » مىبود . چون بهاء الدّوله در سنهء ثلث و اربعماية [ 403 
  ] هجرى در شيراز فوت شد امرا و اركان دولت او سلطان الدّوله را از ارجان آورده به جاى\r\n\r\n\r\n","description":"","footnote":"\r\n( 1 ) . مستوفى تاريخ مرگ ابو شجاع سلطان الدّوله را شعبان چهار صد و شانزده هجرى نوشته است ؛ - تاريخ گزيده ، ص 423 .\r\n( 2 ) . امارت وى بيست و چهار سال طول كشيد و بيشتر اين مدّت در كشمكش با مخالفان ، عصيان سپاه ، و مقابله با تحريكات مدعيان گذشت . ولى بعد از مرگ صمصام الدّوله ( 388 ه ) به دنبال فوت دو برادر ديگرش ابو طاهر فيروز شاه ( 380 ه ) و ابو الحسين احمد ( 387 ه . ) وى از مزاحمت مدعيان خانگى نجات يافت .\r\n( 3 ) . هر سه نسخه : اوجان . ارجان بهبهان فعلى است .\r\n","page_name":" 2091 ","page_number":607},
  {"content":"\r\n\r\nپدرش بر سرير سلطنت نشانيدند « 1 » . چون سلطان الدّوله بر سرير سلطنت متمكّن گشت برادر خود جلال الدّوله و ابو طاهر را به بصره فرستاد و برادر ديگر خود ابو الفوارس را به كرمان .\r\nچون ابو الفوارس در كرمان استقامتى پيدا كرد ؛ جمعى از مفتّنان « 2 » ديالمه او را بر آن داشتند كه با برادر خود سلطان الدولة اظهار مخالفت كند . پس ، لشكرى به هم رسانيده متوجّه شيراز شد . چون سلطان الدّوله در شيراز نبود ، ابو الفوارس به مجرّد رسيدن بىمانعى شيراز را متصرّف شد و سلطان الدّوله بر اين معنى اطلاع يافته با لشكرى گران از عراق عرب متوجّه شيراز شد ؛ و ابو الفوارس نيز لشكر خود را آراسته مستعدّ جدال و قتال برادر خود شد .\r\nاتّفاقا ، بعد از تلاقى فريقين نسيم ظفر و نصرت بر پرچم علم سلطان الدّوله كه برادر بزرگ و به جاى پدر بود ، دميدن گرفت و ابو الفوارس طاقت مقاومت نياورده روى به كرمان نهاد .\r\nسلطان الدّوله در مقام انتقام درآمده او را تعاقب نموده ؛ بنابراين ، ابو الفوارس در كرمان نيز توقّف ناكرده قصد ملازمت يمين الدّوله ، سلطان محمود ، نمود . چون ابو الفوارس پيش سلطان محمود رسيد « 3 » سلطان محمود اعزاز و اكرام تمام از او به جاى آورده در مجلسى كه پادشاهزاده‌ها نشسته بودند ابو الفوارس را بر داراء بن شمس المعالى قابوس تقديم فرمود . اين معنى بر دارا آن مقدار دشوار و گران آمد كه حفظ خود نتوانست نمود و در همان مجلس اظهار كرد كه : پدران او خدمت پدران من كردند ؛ يعنى : عماد الدّوله و برادرش نوكر مرداويج بن مرزبان ، كه عمّ قابوس بود ، بوده‌اند . و سلطان محمود از قبل ابو الفوارس گفت : كار ايشان زياده است ؛ چرا كه ، ايشان ملك به شمشير گرفتند . و غرض سلطان محمود از اين سخن آن بود كه اظهار شرف و بزرگى خود كند ؛ چه ، ايشان هميشه مىگفتند كه : ما ملك را به ضرب شمشير از آل سامان گرفته‌ايم .\r\nالقصّه ، دارا در آن مجلس كلمه‌اى چند كه لايق نبود بر زبان راند و هرچند در اين باب بر وى انكار نمودند او اصرار نمود تا مهمّ به جايى رسيد كه يمين الدّوله ، سلطان محمود ، فرمود تا او را به اهانت تمام از مجلس بيرون كردند و روز ديگر حكم شد كه او را به قلعه‌اى از قلاع حبس نمودند و تمامى ضياع و عقار او را ديوانيان يمين الدّوله تصرّف نموده عمّال او را بيرون كردند . آخر الأمر ، به شفاعت خواجه حسين ميمندى كه در آن وقت منصب وزارت به او متعلّق بود ، باز متملكات او را در تصرّف عمّال او گذاشته كه در مصالح او صرف مىنمودند . امّا ابو الفوارس بن بهاء الدّوله ديلمى را بعد از چندگاه سلطان محمود با ابو سعيد طايى ، كه از\r\n\r\n\r\n","description":"","footnote":"\r\n( 1 ) . سلطان الدّوله ابو شجاع پس از جلوس از طرف خليفه به القاب « عماد الدّين » ، « شرف الدّوله » ، « مؤيّد الملّه » ، « مغيث الأمّه » ملقّب شد .\r\n( 2 ) . مفتّنان : فتنه‌انگيزان . - و .\r\n( 3 ) . در محلى به نام بست .\r\n","page_name":" 2092 ","page_number":608},
  {"content":"\r\n\r\nامراى بزرگ يمين الدّوله بود ، همراه گردانيده با لشكرى انبوه به عزم تسخير عراق فرستاد .\r\nايشان اوّلا به كرمان رفتند و بعد از آنكه كرمان را گرفتند متوجّه شيراز شدند . چون در اين وقت سلطان الدّوله در بغداد بود ايشان به مجرّد رسيدن شيراز را نيز تصرّف نمودند .\r\nچون ابو الفوارس شيراز را گرفت ، ابو سعيد طايى را رخصت مراجعت داد . و چون ابو سعيد چشم رعايت بسيار داشت كه عشر عشير آن به فعل نيامد ، آزرده‌خاطر از ابو الفوارس جدا شده ، چون به خدمت يمين الدّوله رسيد از ابو الفوارس شكايت بسيار كرد ؛ چنانچه سلطان محمود را مطلقا از وى منحرف گردانيد . و در اين وقت ، سلطان الدّوله با لشكرهاى عراق عرب و خوزستان متوجّه فارس شد . چون ابو الفوارس از توجّه برادر خود خبر يافت فى الحال شيراز را گذاشته به جانب كرمان رفت . سلطان الدّوله به شيراز درآمد و لشكرى سنگين در عقب ابو الفوارس به كرمان فرستاد . ابو الفوارس چون از مقاومت آن لشكرها عاجز بود و به واسطهء بدمعاشى كه با ابو سعيد طايى كرده بود روى رفتن پيش سلطان نيز نداشت ، كرمان را گذاشته به جانب همدان پيش شمس الدّوله بن فخر الدّوله رفت و از پيش شمس الدّوله به جانب بطايح رفت . و در آن وقت مهذّب « 1 » الدّوله كه والى بطايح و در قيد حيات بود ابو الفوارس را بنابر عادتى كه داشت كه هركس به او پناه مىآورد نهايت سعى و اهتمام به جاى مىآورد ، كمال تعظيم و تكريم مبذول داشته در سراى خودش فرود آورد و پيشكشهاى لايق كشيد . و در اين وقت برادر ابو الفوارس ، جلال الدّوله ابو طاهر ، كه در بصره مىبود زر و جامه‌هاى بسيار و اسبان تازى براى او فرستاده او را به بصره طلبيد و ابو الفوارس به بصره رفت . و در بطيحه آن مقدار مىبود كه مهذّب الدّوله كسان فرستاد و از سلطان الدّوله التماس نمود كه : بر قرار سابق ابو الفوارس را به كرمان فرست ، كه بعد از وى اگر حركتى نالايق از وى به ظهور آيد من از عهدهء او بيرون مىآيم .\r\nالقصّه ، سلطان الدّوله سخن مهذّب الدّوله را قبول كرد و ابو الفوارس باز به كرمان رفت . و هنوز اين فتنه آرام نيافته بود كه بر سلطان الدّوله ظاهر شد كه اكثر لشكر عراق به ابو علىّ بن حسن بن بهاء الدّوله ، كه ملقّب به مشرف الدّوله بود ، تمايل دارند و كار به آنجا رسيد كه محرمان و نديمان سلطان الدّوله به او گفتند كه : مصلحت در آن است كه ابو على را گرفته در بند كنى ، و الّا فتنه‌اى عظيم حادث شود .\r\nسلطان الدّوله در صدد گرفتن برادر شد امّا ميسّر نشد ؛ بلكه مهمّ به آنجا كشيد كه\r\n\r\n\r\n","description":"","footnote":"\r\n( 1 ) . به طورى كه قبلا نيز اشاره شد وى ابو الحسن علىّ بن نصر ديلمى است كه در زمان الطايع باللّه عباسى ، حاكم ناحيهء بطيحه در عراق بود . وفات مهذّب الدّوله در جمادى الاوّل سال چهار صد و هشت هجرى است .\r\n","page_name":" 2093 ","page_number":609},
  {"content":"\r\n\r\nسلطان الدّوله به توهّم آنكه مبادا كه او را بگيرند در بغداد نتوانست بود ؛ چه ، اكثر لشكر پيش ابو على مشرف الدّوله رفتند . بنابراين ، سلطان الدّوله از بغداد به واسط رفت و ميان برادران نزاع به هم رسيد . آخر الأمر ، قرار بر آن گرفت كه مشرف الدّوله به نيابت برادران كلان حكومت عراق عرب مىكرده باشد و سلطان الدّوله در فارس و اهواز باشد امّا به شرط آنكه هيچ يك از برادران ابن سهلان را وزارت نفرمايد كه او مفتّن است .\r\nالقصّه ، چون به اين قرار سلطان الدّوله از واسط به اهواز رفت فى الحال ابن سهلان را [ 246 ب 
  ] وزير خود ساخت و لشكرى انبوه به او همراه نمود كه به بغداد رفته مشرّف الدّوله را به دست آرند . چون اين خبر به مشرّف الدّوله رسيد او نيز لشكرى آراسته از بغداد بيرون خراميد و در نواحى واسط تلاقى فريقين روى نموده آتش جدال و قتال اشتعال گرفت . بعد از كشش و كوشش مردانه ابن سهلان منهزم شده پناه به قلعهء واسط برد . مشرّف الدّوله او را محاصره كرد . احوال بر واسطيان تنگ شده و گرانى و قحط به مرتبه‌اى رسيد كه يك من گندم به سنگ « 1 » عراق به هزار دينار رسيد امّا پيدا نمىشد و مردم بر سر سگ و گربه و حيوانات مرده با يكديگر جنگ مىكردند و كشته مىشدند و يكديگر را مىخوردند .\r\nالقصّه ، چون كار بر ابن سهلان و لشكرش به اين حدّ رسيد به عهد و پيمان از قلعه بيرون آمد . بعد از اين فتح مشرّف الدّوله نام سلطان الدّوله را از خطبه بينداخت و خود را ملقّب به « شاهنشاه » ، كه قبل از اين [ به 
  ] لقب « عضد الدّوله ديلمى » بود ، گردانيد .\r\nو در شوّال اين سال سلطان الدّوله در شيراز وفات يافت « 2 » و پسرش ، ابو كاليجار « 3 » ، در اهواز بود . ابو محمّد بن مكرم مسرعان به طلب ابو كاليجار فرستاد كه او را به جاى پدرش به حكومت نشاند ، امّا تركان فارس به اين معنى رضا نمىدادند و ايشان ابو الفوارس بن بهاء الدّوله را كه در كرمان بود مىخواستند . و ابو الفوارس به اعتماد اتراك آنجايى ، ايلغار « 4 » نموده پيش از ابو كاليجار خود را به شيراز رسانيد و ابو محمّد بن مكرم را بگرفت .\r\nپسر ابن مكرم ، ابو القاسم ، كه همراه ابو كاليجار پسر سلطان الدّوله بود چون خبر گرفتن پدر خود شنيد ابو كاليجار را به رفتن شيراز ترغيب و تحريض بسيار نمود و امراى آن سرحدّ تمامى با ابو كاليجار اتّفاق كرده متوجّه شيراز شدند . ابو الفوارس چون از كثرت لشكر ايشان\r\n\r\n\r\n","description":"","footnote":"\r\n( 1 ) . سنگ : در اينجا منظور واحد وزن است . - و .\r\n( 2 ) . به سن سى و دو سالگى .\r\n( 3 ) . هر سه نسخه : ابو كالنجار . به طورى كه در صفحات قبل اشاره شد ضبط صحيح كلمه « ابو كاليجار » است . كاليجار واژهء گيلانى است مشتق از كلمهء پهلوى كاريچار ، كه نظير آن در زبان فارسى امروز كارزار است ؛ - نقل از حاشيهء عقد العلى ، ص 68 . و مرحوم اقبال آشتيانى ابو كاليجار را ترجمهء عوامانه‌اى از ابو الهيجاء يا ابو الحرب دانسته ؛ - تاريخ ايران ، به كوشش دبير سياقى ، ص 146 .\r\n( 4 ) . ايلغار : هجوم ، يورش . - و .\r\n","page_name":" 2094 ","page_number":610},
  {"content":"\r\n\r\nخبر يافت دانست كه طاقت مقاومت ايشان ندارد ؛ ناچار شيراز را گذاشته متوجّه كرمان شد و ابو كاليجار بن سلطان الدّوله بر تمامى بلاد فارس استيلا يافت و لشكر ديالمه كه در شيراز بودند دو فرقه شدند . جماعتى ابو كاليجار بن سلطان الدّوله را بر اين داشتند كه با عمّ خود ، ابو الفوارس جنگ بايد كرد و او را از كرمان بيرون كرد و الّا هميشه فتنه و شور خواهد بود . و طايفه‌اى ديگر به جنگ راضى نبودند و مىگفتند همچنانكه در زمان پدر تو ، عمّت كرمان را داشت الحال كرمان را نيز به او بايد گذاشت و او را تشويش نبايد داد .\r\nدر اين اثنا ، لشكريان ابو كاليجار از وى مرسوم خود مىطلبيدند و در خزانهء او از نقد و جنس آن مقدار كه به مرسومات سپاه وفا كند نمانده بود و لشكر در مقام شور و شعب آمدند و ابو كاليجار به واسطهء صغر سن از ضبط مهمّات ملك و لشكر عاجز آمده از شيراز به جانب نوبند جان « 1 » رفت و در آنجا به‌واسطهء كثرت حرارت و تعفّن هوا اكثر سپاه او بيمار شدند ؛ بنابراين ، در آنجا توقّف نانموده به صوب شعب بوان رفت .\r\nدر آن وقت بعضى از ديالمه كه هواخواهان ابو الفوارس بودند به او نوشتند كه : « شيراز خالى است اهمال و امهال تو از براى چيست ؟ » پس ابو الفوارس باز متوجّه شيراز شده در آنجا قرار گرفت و بعد لشكرى آراسته متوجّه شعب بوان گشت كه بالكليّه از مهمّ برادرزادهء خود ابو كاليجار ، كه در آن حدود در كمال ضعف و بىقوّت گشته و لشكرى چندان به او نمانده ، فارغ گردد . در اثناى توجّه به آن جماعت جماعتى در ميان درآمده ابو الفوارس را از رفتن آن صوب مانع آمدند و گفتند كه : شيراز و كرمان از آن تو باشد و ابو كاليجار بايد كه به اهواز قناعت نمايد . و ابو الفوارس نيز سخن آن جماعت شنيده از سر برادرزاده درگذشت .\r\nامّا در شيراز عمّال و كاركنان ابو الفوارس بنياد جور و ظلم نهادند تا آنكه مهمّ به آنجا رسيد كه هواخواهان او از كردهء خود پشيمان و نادم شدند و جمعى كثير از سپاه او گريخته پيش ابو كاليجار رفتند و رعايا و ارباب فارس تماما خفيه به ابو كاليجار مكتوبات نوشته او را بر آمدن به شيراز ترغيب و تحريص مىنمودند . بنابراين ، ابو كاليجار لشكرى آراسته مستعدّ و آراسته متوجّه قتال و جدال او گشت . بعد از تلاقى فريقين با كثرت حشم و لشكر ابو الفوارس ، چون شآمت ظلم و جور او را فروگرفته بود ، در آن معركه ثابت‌قدم نتوانست ورزيد و بعد از اندك مقاتله و محاربه فرار بر قرار اختيار نموده به جانب دارابجرد رفت و بار ديگر ابو كاليجار بر فارس استيلا يافت . و باقى احوال ايشان در سنوات خود مذكور خواهد شد . ان شاء اللّه .\r\n\r\n\r\n","description":"","footnote":"\r\n( 1 ) . نوبندجان يا نوبندگان ، قصبهء مركزى دهستان نوبندگان بخش مركزى شهرستان فسا ؛ - فرهنگ جغرافيايى ، ج 7 ، ص 235 .\r\n","page_name":" 2095 ","page_number":611},
  {"content":"\r\n . \r\n","description":"","footnote":"","page_name":" 2096 ","page_number":612},
  {"content":"\r\n\r\n\r\nذكر وقايع سال چهار صد و ششم از رحلت خير البشر\r\n\r\nذكر فتح يمين الدّوله ، محمود غزنوى ، ولايت سومنات و شكستن بتخانهء سومنات « 1 »\r\nدر سال چهار صد و ششم از رحلت خير البشر ، عليه و آله التّحيّة من الملك الأكبر ، يمين الدّوله ، سلطان محمود غزنوى ، به واسطهء آنكه مكرّر به سمع او رسانيده بودند كه اهل هند را در كنار درياى عمّان بتى است كه به اعتقاد ايشان آن بزرگترين بتهاست و نام آن بت سومنات است . و اگرچه از كلام شيخ فريد الدّين عطّار كه مىفرمايد : لشكر محمود اندر سومنات [ بتى 
  ] يافتند كه نامش بود لات ، چنين معلوم مىشود كه سومنات نام آن موضع است نه نام بت . و همچنين از سخن شيخ سعدى شيرازى كه گفته :\r\n بتى ديدم از عاج از سومنات * به وضعى كه در جاهليّت منات \r\nنيز ظاهر آن است كه سومنات نام آن موضع باشد . على اىّ حال ، رأى اهل هند آن است كه ارواح بعد از مفارقت ابدان به خدمت سومنات مىآيند و هر يكى از آن ابدان را به بدنى كه لايق او مىداند حواله مىنمايد به طريق تناسخ . همچنين معتقد است در حقّ سومنات آن بود كه مدّ و جزر دريا از براى عبادت اوست « 2 » .\r\n\r\n\r\n","description":"","footnote":"\r\n( 1 ) . نقل از حاشيهء « م » .\r\n( 2 ) . بنا به تصريح ابو ريحان بيرونى ، سومنات از دو لفظ « سوم » به معنى ماده و « نات » به معنى صاحب تشكيل يافته و بدين ترتيب سومنات در معنى « خداوندگار ماه » و « صاحب قمر » محسوب مىشد ؛ - تحقيق ماللهند ، ص 429 . و اينكه در روايات شايع عصر گفته مىشد كه منات كعبه را كه كفّار اعراب از كعبه به راه عدن گريزانيدند ، بدانجاست ( زين الأخبار ، ص 190 ) افسانه‌اى بود كه به جهت آن غازيان و مطوّعه را براى تجهيز به تسخير و انهدام اين معبد -\r\n","page_name":" 2097 ","page_number":613},
  {"content":"\r\n\r\nو چون يمين الدّوله اكثر بتخانه‌هاى هند را خراب ساخته به جاى آن مساجد و معابد اهل اسلام بنا نهاده بود و براهمه و سكنهء « 1 » سومنات از براى تعظيم آن بت و راسخ گردانيدن اهل هند را بر بت‌پرستى با يكديگر مىگفتند كه : چون سومنات از آن بتها ، كه سلطان محمود شكسته است ، رنجيده بود حمايت ايشان نكرده است ، و الّا در يك چشم به هم زدن هركس را كه مىخواهد هلاك مىسازد .\r\nالقصّه ، چون آن نوع مهملات آن طايفه را به سمع يمين الدّوله رسانيده بودند ، در دهم ماه شعبان اين سال سلطان محمود به عزيمت تخريب و انهدام آن بتخانه از مقرّ جلال خود بيرون آمده با سپاهى انبوه از راه ملتان متوجّه آن ديار گشت و سى هزار سوار مطوّعه كه بىمرسوم و مواجب از ولايت تركستان به نيّت غزا آمده بودند « 2 » ، در اين يورش همراه بودند و در پانزدهم ماه رمضان به ملتان رسيد و چون بيابان بىآب و علف در پيش بود حكم فرمودند كه هركس چند روزه آب و عليق بار كنند . و با آنكه اكثر سپاه سلطانى آب و عليق برداشته بودند سلطان محمود از براى احتياط ، زياده از خروج بيوتات خود بيست هزار شتر را آب و عليق بار كرده بودند .\r\nالقصّه ، چون از آن بيابان خونخوار گذشته در كنار بيابان به قلعهء جلمير رسيدند و در بيابان شهرى بود « 3 » . سپاه يمين الدّوله به اشارهء سلطانى در آن شهر مراسم قتل و غارت به جا آوردند ، و چون وجههء همّت شكستن سومنات بود به گرفتن قلعهء جلمير مقيّد نشد . همچنين در راه چند قلعه‌اى ديگر پيش آمد كه همه پر از مردان كارى و آلات و ادوات بود . امّا حقّ ، سبحانه و تعالى ، آنچنان رعب و هيبت در دل كفّار انداخته بود كه جميع آن قلاع را بىجنگ تسليم يمين الدّوله نمودند و سپاه سلطانى به موجب فرمان لشكريان كفّار را به قتل مىرسانيدند و اهل و عيال ايشان را اسير مىگرفتند و بتخانه‌ها را ويران مىكردند ؛ چنانچه در راه هر بتخانه كه به نظر سپاه اهل اسلام مىآمد سلامت نگذاشتند و چندان كشش كرده بود كه تمامى آن صحراها مدّتى مديد از نتنجيفهاى كفّار به نوعى متعفّن شده بود كه گذر كردن از آن راه متعسّر مىنمود .\r\nالقصّه ، در ماه ذيقعدهء سال مذكور رايات ظفرآيات يمين الدّوله سلطان محمود ، به سومنات\r\n\r\n\r\n","description":"","footnote":"\r\n- بشورانند ، و الّا سومنات هند با منات اعراب جاهلى هيچ ارتباطى نداشته است ؛ - دكتر زرّين‌كوب ، تاريخ مردم ايران ، ج 2 ، ص 241 .\r\n( 1 ) . ق : سدنه .\r\n( 2 ) . بنا به تصريح دياكونوف نيروى جنگى سلطان محمود در تمام جنگهايى كه ظاهرا به نيّت جهاد و غزوه انجام مىگرفت منحصرا از غلامان زرخريد و مزدوران تشكيل شده بود ؛ - بارتولد ، تركستان‌نامه ، ج 1 ، ص 614 و هيچ دليلى در دست نيست كه تعصبات مذهبى و دينى را در اين جنگهاى غارتگرانه محرّض آن بدانيم .\r\n( 3 ) . اين شهر در منابع فارسى « نهرواله » ذكر شده است كه شهرى بود در گجرات ؛ - منهاج الدين سراج ، طبقات ناصرى ، ج 1 ، ص 229 ؛ ديوان فرّخى ، ص 69 . ولى در منابع هندى به صورت « انهلواره » ضبط شده است كه در راه سومنات واقع شده است ؛ و نيز در الكامل ، ج 16 ، ص 59 نيز به صورت « انهلواره » آمده است .\r\n","page_name":" 2098 ","page_number":614},
  {"content":"\r\n\r\nرسيدند و در كنار دريا قلعه‌اى ديدند سر به فلك اطلس كشيده و موج دريا به فصيل آن مىرسيد و خلايق بسيار بر سر ديوار آن قلعه برآمده بر مسلمانان نظاره مىكردند و به آواز بلند مىگفتند كه : معبود ما شما را اينجا آورده كه همه را به يكباره هلاك كند .\r\nروز ديگر ، اهل اسلام به پاى قلعه رفته به جنگ مشغول شدند و هندوان حربى مشاهده كردند كه هرگز در خيال ايشان نگذشته بود . لاجرم ديوار قلعه را از ترس تيراندازان گذاشته پايين رفتند . سپاه اسلام فى الحال نردبانها نهاده بر ديوار قلعه درآمدند و به آواز بلند « اللّه اكبر » گفتند . هندوان چون آواز تكبير اللّه اكبر شنيدند حربى صعب آغاز نهادند و جمعى كثير از عابدان و زاهدان اهل هند پيش سومنات رفته روى بر زمين مىنهادند و به تضرّع و زارى فتح و نصرت [ 247 الف 
  ] خود مىطلبيدند . آن روز تمام ، ميانهء اهل اسلام و كفّار جنگ بود تا آنكه شب درآمد و سپاه اسلام همه به جانب لشكرگاه خود مراجعت نمودند . و چون صبح روشن شد يمين الدّوله سوار شده متوجّه بتخانه شد و سپاه اسلام به بتخانه درآمدند و هندوان به هيئت اجتماعى تماما به بتخانه درآمدند و بر در بتخانه بر سبيل نوبت فوج‌فوج از كفّار به اندرون بتخانه مىرفتند و سومنات را در بغل مىگرفتند « 1 » و زارى مىكردند و از وى وداع كرده متوجّه حرب [ سپاه 
  ] اسلام مىشدند ؛ تا آنكه اكثر كفّار آن ديار در آنجا به قتل رسيدند و بقيّة السّيف ، معدودى چند روى به درياى عمّان آورده در كشتيها سوار شدند . امّا يمين الدّوله قبل از اين فكر اين معنى كرده بود و چند كشتى پر از سپاه اسلام ساخته در سر راههاى كشتيهاى ايشان نگاهداشته بود ؛ بنابراين ، از آن جماعت نيز هيچ كس نجات نيافت .\r\nچون قلعه فتح شد يمين الدّوله اوّلا خود به آن بتخانه درآمد « 2 » و آن خانه [ اى 
  ] بود در نهايت بزرگى ، چنانچه سقف آن را به پنجاه و شش ستون كه هر يكى از استوانها به انواع جواهر نفيسه مرصّع بود و منسوب به راجه‌اى بزرگ از راجه‌هاى هند ، استوار ساخته بودند . و سومنات بتى بود از سنگ تراشيده « 3 » مقدار پنج گز : دو گز از آن در زمين بود و سه گز بيرون . يمين الدّوله را چون نظر بر آن بت افتاد از روى جزيه ، گرزى كه در دست داشت آنچنان بر وى زد كه درهم شكست . بعد از آن حكم كرد كه تا قطعه‌اى از آن سنگ بار كرده به غزنين رسانيدند و آن را\r\n\r\n\r\n","description":"","footnote":"\r\n( 1 ) . گرديزى در خصوص تقدّس سومنات مىنويسد : « . . . و آن شهر مر هندوان را چنان است كه مر مسلمانان را مكّه . » ؛ - زين الأخبار ، ص 190 . و ابن اثير موقوفات سومنات را فزون از ده هزار دهكده مىنويسد ؛ - الكامل ، ج 16 ، ص 58 .\r\n( 2 ) . سلطان محمود به محض ورود به بتخانه : « . . . بفرمود تا مؤذّن بر سر ديهره [ - معبد و بتخانه ( قاموس هندى ، ص 411 ) 
  ] شد و بانگ نماز داد و آن بتان را همه بشكستند . . . » ؛ - گرديزى ، زين الأخبار ، ص 191 .\r\n( 3 ) . بت مذكور تمثالى بود از آلت رجوليت مهاديوا ، خداوندگار ماه ، كه گفته مىشد خود وى آن را ساخته بود . هر روز هزار برهمن و سيصد و پنجاه آوازخوان و رقصنده در معبد سومنات خدمت اين بت مىكردند .\r\n","page_name":" 2099 ","page_number":615},
  {"content":"\r\n\r\nآستانهء جامع غزنين ساختند « 1 » . و إلى يومنا هذا « 2 » آن سنگ در جامع غزنين است . و به صحّت رسيده كه در وقتى كه يمين الدّوله خواست كه سومنات را بشكند جمعى از براهمه به عرض رسانيدند كه : اگر پادشاه اين بت را بگذارد ، ما چندين كرور زر به خزانه و اصل مىسازيم . و اين معنى را جمعى از امرا قبول كرده به سلطان گفتند كه از شكستن اين سنگ چندان نفعى حاصل نيست و اين مبلغ كه اين جماعت مىدهند بسى فوايد از آن متصوّر است . يمين الدّوله در جواب گفت : من اين معنى را نيز مىدانم ، امّا من دوست مىدارم كه روز قيامت مرا چنين آواز كنند كه : كجاست محمودى كه اعظم اصنام كفّار را به زر فروخته « 3 » .\r\nالقصّه ، چون يمين الدّوله آن بت را شكست از ميان آن آن مقدار جواهر نفيس و لآلى شاهوار پيدا شد كه صد برابر ، بلكه زياده از صد برابر آنچه براهمه مىدادند بود . و نزد اهل هند جميع بتهاى ديگر كه در بلاد هند بود به منزلهء نوّاب و حجّاب سومنات مىدانستند ؛ لهذا هر شب سومنات را به آب تازهء گنگ غسل مىدادند . با آنكه مسافت ميان سومنات و نهر گنگ زياده از دويست فرسخ خواهد بود و اين نهر گنگ در جانب شرقى هندوستان واقع است و اهل هندان نهر را نيز عبادت مىكنند و استخوان موتى خود را در آنجا مىريزند .\r\nو در اكثر تواريخ معتبره مسطور است كه ده هزار ده معمور وقف بتخانهء سومنات بود و هميشه زياده از هزار برهمن در آن بتخانه به عبادت مشغول مىبود و زنجيرى از طلا به وزن دويست من هند در آن بتخانه آويخته بودند و زنگها و درايها در وى تعبيه كرده بودند و چند نفر موكّل بودند بر ساعات شبانه‌روزى و كار ايشان آن بود كه بعد از چند ساعت آن زنجير را حركت مىدادند تا از آن درايها آوازى مىآمد و طايفه‌اى از برهمنان به عبادت برمىخواستند . و از جمله خادمان آن بتخانه سيصد كس از براى سرتراشى زايران آنجا متعيّن بودند و سيصد نفر ديگر از براى ساز مقرّر بودند و پانصد كنيز رقّاص هميشه ملازم آن بتخانه بودند . و اكثر سلاطين و راجه‌هاى هند دختران خود را نذر آن بتخانه مىنمودند و هر يكى از خدمتكاران وظيفه‌اى مقرّرى داشتند كه در آن اوقات بىقصور ايشان مىرسيد . و در هر كسوفى ، از اكناف و اطراف ديار هند خلايق نامحصور به زيارت آن بتخانه مىآمدند ؛ چنانچه در اكثر تواريخ مسطور است كه در هر كسوفى از سومنات دويست هزار نفس ، بلكه زياده از آن جمع مىشدند و نذور بسيار مىآوردند .\r\n\r\n\r\n","description":"","footnote":"\r\n( 1 ) . سلطان محمود از اين كار قصد آن داشت كه نشانه و آثار بت‌شكنى وى سالها باقى بماند . قسمتى از آن بت را نيز به مكّه و مدينه هم فرستاده بود .\r\n( 2 ) . و تا امروز . - و .\r\n( 3 ) . توصيفهاى خيال‌انگيزى در بعضى روايات مورّخان ، از جمله در الكامل ابن أثير ، آثار البلاد قزوينى و نخبة الدهر دمشقى با خلطها و مبالغه‌هايى بسيار در مورد اين معبد شده است .\r\n","page_name":" 2100 ","page_number":616},
  {"content":"\r\n\r\nو در تاريخ ابن أثير كوفى و تاريخ حافظ ابرو مسطور است كه آن خانه كه سومنات در آنجا بود تاريك بود و روشنايى آن خانه از قناديلى بود كه از جواهرات در آن به كار برده بودند و از خزانهء سومنات چندان بتهاى كوچك از زر و نقره پيدا شد كه از حساب بيرون است .\r\nالقصّه ، يمين الدّوله را از اين بتخانه آن مقدار زر و جواهر و اسباب و آلات به دست افتاد كه در خزانهء هيچ پادشاه ما تقدّم نشان نمىدادند « 1 » ، سواى آنچه از آن شهر در دست او افتاد .\r\nچون يمين الدّوله از مهمّ سومنات خاطر مطمئن ساخت به سمع او رسانيدند كه راجه بهيم ديو « 2 » صاحب بهيواره ، كه به هنگام توجّه سپاه سلطانى گريخته بود ، الحال در قلعهء كندم متحصّن شده . و از سومنات تا آن قلعه از راه خشكى چهل فرسخ است . يمين الدّوله فى الحال عزيمت به صوب تسخير آن قلعه منعطف داشت . چون رايات ظفرآيات به حدود آن قلعه رسيد قلعه‌اى ديدند كه آبى بس عظيم به دور آن قلعه احاطه نموده و ظاهرا از هيچ جا ممر نيست . سلطان فرمود كه از غوّاصان ، جماعتى رفته عمق آن آب معلوم كنند . غوّاصان آنجايى گفتند كه از فلان ممر عبور ممكن است ، امّا در زمان گذشتن اگر آب در تموّج آيد همه هلاك مىشويد . يمين الدّوله بعد از استخاره توكّل به عنايت ايزدى كرده با لشكريان اسب در آب راند و بسلامت به ساحل رسيد . چون صاحب آن قلعه آن حال را مشاهده كرد ، جريده از آن قلعه بگريخت و تمامى اموال و اسباب آن قلعه با اسيران به دست سپاه اسلام افتاد و مردان قلعه همه به قتل رسيدند .\r\nبعد از فتح قلعهء كندميه يمين الدّوله روى توجّه به عزم تسخير ولايت بهاطيّه نمود . والى آن ديار چون از توجّه سلطان محمود خبر يافت در مقام اطاعت و انقياد درآمد و جزيه قبول كرد و سلطان او را به حال خود گذاشته عنان عزيمت به صوب مستقر عزّ و جلال غزنين منعطف داشت .\r\nو در روضة الصّفا آورده كه چون سلطان محمود را فتح « 3 » سومنات دست داد خواست كه چند سال آنجا مقيم گردد ، بلكه آن ولايت را دار السّلطنهء خود گرداند ؛ چه ، مملكتى بود وسيع و منافع بسيار در نواحى آن ولايت چند كان بود كه زر خالص در آنجا حاصل مىشد . همچنين\r\n\r\n\r\n","description":"","footnote":"\r\n( 1 ) . شمشهاى زر و سيمى كه از خزاين معابد هند به دست آمد موجب گرديد كه سلاطين غزنوى بتوانند سكّه‌هاى زر و سيمى با عيار سره ضرب كنند و فراوانى سكّه‌هاى رايج سبب رونق تجارت در سراسر مشرق عالم اسلام شده بود ؛ - تاريخ ايران ، پژوهش دانشگاه كيمبريج ، ج 4 ، ص 157 .\r\n( 2 ) . هر سه نسخه : راجه بهم . در الكامل ابن أثير ( ج 9 ، ص 143 ) و در قصيدهء فتح سومنات فرّخى ( ديوان فرّخى ، ص 72 ) و نيز در تواريخ هند مانند  History oF India  از ايشوارى پرناد ( ص 145 ) نام راجهء مقابل محمود در جنگ سومنات بهيم ديوا شاه گجرات بود ؛ - گرديزى ، زين الأخبار ، حاشيهء ص 191 . در ترجمهء الكامل ( ج 6 ، ص 61 ) به صورت « بهيم » آمده .\r\n( 3 ) . اين آخرين فتح سلطان محمود در هند بود . ظاهرا محمود بعد از آن ديگر فرصت غزو و جهاد را در آن حدود پيدا نكرد .\r\n","page_name":" 2101 ","page_number":617},
  {"content":"\r\n\r\nولايت سرانديب كه كان ياقوت در آنجاست از توابع آن ولايت بود . بنابراين ، يمين الدّوله بسيار مايل بود در آنجا بود ، امّا اركان دولت به عرض رسانيدند كه ولايت خراسان را گذاشتن و سومنات را دار الملك ساختن بسى بعيد است . بنابراين ، سلطان بر معاودت به جانب غزنين عازم شد ، امّا فرمود كه از براى ضبط اينجا كسى مىبايد . اركان دولت گفتند كه : ضبط اين ولايت را از اهالى همين ولايت كسى مىبايد و الّا از دست ديگرى برنمىآيد .\r\nيمين الدّوله در اين باب با دولتخواهان آنجا مشورت نموده از ايشان استفسار نمود . بعضى گفتند كه : هيچ طايفه‌اى از سلاطين اين ديار به حسب و نسب به دابشليميان نمىرسند و از آن دودمان امروز يكى مانده و او نيز با برهمنان به رياضت و عبادت مشغول است . اگر سلطان مصلحت داند او شايستهء حكومت اين ديار است . بعضى ديگر گفتند كه : دابشليم مرتاض بسيار كج‌خلق و بدخوست و اعراض او از دنيا و ترك او نه از روى اختيار است ، بلكه او چند نوبت داعيهء ملك‌گيرى كرد و در هر نوبت به دست برادران اسير گشت ؛ بنابراين ، بر جان خود زنهار خواسته پناه به اين بتخانه آورد ، امّا دابشليم [ ى 
  ] ديگر هست از خويشان او كه بسى مرد عاقل و دانا است و جميع براهمهء هند در حكمت او را قبول دارند و معتقد اويند ، و الحال در فلان ولايت پادشاه است . اگر سلطان منشورى از روى عنايت به او فرستد او از سر قدم ساخته به خدمت مىرسد و چنانچه حقّ نگاه داشتن است نگاه مىدارد . و او مردى است راستگو و درست‌عهد و پيمان و باج و خراجى كه قبول مىكند با وجود بعد مسافت هر ساله بىقصور و فتور به خزانهء عامره مىرساند .\r\nسلطان محمود فرمود كه : اگر او پيش من مىآمد اين التماس مبذول بود ، امّا كسى در اقليم هند به سلطنت مشغول است و تا اين غايت خدمتى نكرده و دولتخواهى ننموده ملكى بدين عظمت به او دادن وجهى ندارد . بنابراين ، دابشليم مرتاض را طلبيده مملكت سومنات را به او داد و او خراج هر ساله قبول كرده معروض داشت كه : از خويشان من دابشليم ديگرى هست كه با من در غايت عداوت و مخالفت است و ميانهء من و او چند مرتبه محاربه واقع شده الحال چون مرا هنوز اسباب و ادوات حرب و تهيّهء لشكر ميسّر نيست ، يقين است كه او بعد از رفتن پادشاه متوجّه حرب من خواهد شد . اگر سلطان عنايت فرموده شرّ او را از من دفع كند من هر ساله برابر خراج كابلستان و زابلستان به خزانهء عامره مىرسانم و تمامى ياقوت اين ديار را جمع كرده به خدمت مىفرستم .\r\nسلطان التماس او را مبذول داشته متوجّه ولايت آن دابشليم گشت و به اندك فرصت ولايت او را فتح نموده او را زنده به دست [ 247 ب 
  ] آورده به دابشليم مرتاض سپرد . دابشليم مرتاض به عرض رسانيد كه : چون رسم و آيين آن ديار آن است كه هر پادشاهى كه پادشاهى\r\n\r\n","description":"","footnote":"","page_name":" 2102 ","page_number":618},
  {"content":"\r\n\r\nرا بكشد لشكر از قاتل متمرّد گردد و مطلقا اطاعت و انقياد او نمىكند ؛ و لهذا رسم آبا و اجداد ما آن است كه هر پادشاهى را كه مىگرفتند در پايين تخت خود خانه‌اى زيرزمين [ ى 
  ] ساخته و تختى در آنجا ترتيب داده آن پادشاه مغلوب را بر آن تخت خانهء زيرزمين نگاه مىداشتند و آن خانه را هيچ منفذى و راهى نمىباشد غير از يك سوراخى كه از آنجا آب و نان به او مىدهند . و چون من هنوز آنجاى آماده ندارم ، اگر پادشاه عنايت ديگرى فرمايد و اين دابشليم را همراه ببرد تا آنكه من از ضبط مهمّات مملكت فراغت يافته آن خانه را به نحوى كه دستور است ساخته او را از درگاه معلّى « 1 » طلب داشته به نوعى كه رسم و آيين ماست نگاه دارم مرحمت ديگر خواهد بود .\r\nيمين الدّوله ، سلطان محمود ، اين التماس دابشليم مرتاض را نيز مبذول داشته آن دابشليم را همراه به غزنين برد و دابشليم مرتاض از روى فراغت خاطر به ضبط ولايت مشغول گشت و هميشه از جهت يمين الدّوله و اركان دولت ، تحف و هدايا مىفرستاد ؛ تا آنكه در مملكت تمكّن و استقلال پيدا كرد . بعد از آن ، خزانه‌اى از جواهر و زر و ساير تحف آنجايى جمع نموده روانهء دار السلطنهء غزنين گردانيده و از خدمت سلطان محمود دابشليم را طلب نمود تا به رسم معهود خود او را نگاه دارد . چون يمين الدّوله آثار رشد و دانايى در اين دابشليم بسيار مشاهده نموده بود در فرستادن او متمرّد بود ، بلكه نمىخواست كه او را به دست دابشليم مرتاض ضايع سازد ؛ چه ، مىفرمود : اين مرد بىگناه است و بىگناه را به دست دشمن سپردن از مروّت دور است . امّا چون دابشليم مرتاض به اركان دولت رشوتهاى بسيار فرستاده بود و از ايشان التماس نموده كه آن دابشليم را البتّه از براى او فرستند ، تمامى اركان دولت متفّق اللّفظ و المعنى شده به عرض سلطان رسانيدند كه : رحم بر كافر نبايد كرد ، خصوصا كه موجب خلف وعده مىشده باشد ؛ مع هذا اگر اين دابشليم را جهت او نفرستيم كه به نوعى كه رسم و آيين ايشان است او را نگاه دارند ، مردم آن ولايت از آن دابشليم اعتبارى نخواهند گرفت .\r\nالقصّه ، امرا و اعيان دولت چندان دلايل و براهين بر فرستادن او گفتند كه يمين الدّوله به استصواب ايشان آن بىگناه را به كسان دابشليم مرتاض سپرده روانهء ولايت سومنات نمود .\r\nچون او را بعد از قطع منازل و مراحل به حدود سومنات رسانيدند ، دابشليم مرتاض فرمود تا آن خانهء زيرزمين را آماده ساختند . و قاعدهء ملوك سومنات آن بود كه چون دشمن را به نزديك مقرّ سلطان مىرسانيدند يك منزل بيرون مىآمدند و طشت و ابريق خاصّهء پادشاه را بر سر پادشاه اسير نهاده در پيش اسب خود مىدوانيدند تا به بارگاه . بعد از آن خود بر تخت\r\n\r\n\r\n","description":"","footnote":"\r\n( 1 ) . معلّى : بلندمقام . - و .\r\n","page_name":" 2103 ","page_number":619},
  {"content":"\r\n\r\nبالا مىنشستند و او را در آن زيرزمين برده بر آن تخت مىنشانيدند . دابشليم مرتاض نيز به اين نيّت از قصر سلطنت بيرون آمده شكاركنان متوجّه آن صوب ، كه دابشليم اسير را مىآوردند ، گشت . اتّفاقا ، هنوز به او نرسيده بود كه او را ميل خواب شد . از اسب فرود آمده در سايهء درختى بخوابيد و رومال « 1 » سرخ بر روى خود كشيد . و چون مردم همه در وقت شكار متفرّق شده در گوشه‌ها فرود آمده بودند ، كسى در خدمت دابشليم مرتاض حاضر نبود و او تنها در زير درختى به خواب رفت . ناگاه قليواجى يا جانورى ديگر شكارى را در هوا نظر بر رومال سرخ افتاد ، خيال پارچه گوشت كرده از هوا فرود آمده آنچنان چنگال به ربودن رومال سرخ فروبرد كه يك چشم دابشليم مرتاض را از كاسهء چشمش بيرون كشيد و چشمش كور شد . اين خبر ، فى الحال در لشكر پراكنده گشت و شور و آشوبى عظيم حادث شد و مقارن اين حال دابشليم جوان عاقل كامل را رسانيدند . امرا و اعيان بنابر رسمى كه داشتند كه معيوب را صلاحيّت پادشاهى نمىدانستند ، فى الحال آن دابشليم را از بند خلاص ساخته بر سرير سلطنت نشانيده بر وى سلام كردند و دابشليم مرتاض را طشت و ابريق در سر نهاده در پيش اسب او مىدوانيدند تا به بارگاه . بعد از آن به زندان معهودش فرستادند .  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ  « 2 » .\r\nو از جمله وقايع اين سال آنكه نصر الدّولة بن مروان ، والى ديار بكر ، شهر رهّا « 3 » را فتح نمود . و حاكم رها مردى بود از بنى نمير كه او را « غطير » گفتندى « 4 » . و اين غطير اگرچه مردى بود در كمال شرارت و جهالت ، امّا از جانب خود احمد بن محمّد را نايب حكومت گردانيده رتق و فتق مهمّات را به اختيار او گذاشته . و آن مرد با رعايا و ساير خلق به نوعى زيست مىكرد كه همه از وى راضى و شاكر بودند . و غطير اكثر اوقات در صحرا مىبود و شكار مىكرد و در هرچند روز به شهر مىآمد . و چون نايب او ، احمد بن محمّد ، آنچنان با مردم سلوك كرده بود كه همه هواخواه او شدند ، غطير بر وى حسد برده در مقام دفع او شد و او را به بهانه‌اى گرفته به قتل رسانيد و سپاه و رعايا به واسطهء آن بر وى شوريده به نصر الدّولة بن مروان نوشتند كه : « ما رهّا را به تو مىدهيم . » بنابراين ، نصر الدّوله از قبل خود شخصى را به رهّا فرستاد كه او را « زنك » مىگفتند . چون مردم نصر الدّوله به نزديكى شهر رسيدند غطير دانست كه تمامى مردم با او بدند شهر را گذاشته پناه به صالح بن مرداس برد و از وى التماس نمود كه\r\n\r\n\r\n","description":"","footnote":"\r\n( 1 ) . رومال : حوله ، پارچه‌اى كه با آن روى و دست را پاك كنند . - و .\r\n( 2 ) . [ بگو : اى خداى صاحب ملك 
  ] ، تو ملك را به هركه خواهى بدهى و آن را از هركه خواهى بازگيرى ؛ هركه را [ تو 
  ] خواهى عزيز مىگردانى و هركه را [ تو 
  ] بخواهى خوار مىگردانى ؛ ( آل عمران ، 26 )\r\n( 3 ) . ق : زها . ادساى فعلى .\r\n( 4 ) . الكامل : عطير .\r\n","page_name":" 2104 ","page_number":620},
  {"content":"\r\n\r\nاز نصر الدّوله شفاعت نمايد كه باز شهر را به او گذارد . نصر الدّوله بنابر شفاعت صالح بن مرداس نصف شهر رهّا را به او گذاشته و غطير آن را فوز عظيم دانسته قصد ملازمت نصرة الدّوله نمود و غرضش آن بود كه چون نصر الدّوله به التماس صالح بن مرداس نصف شهر را به وى داد اكنون بايد چند روز خدمت او كرد تا آن نصف ديگر را نيز به من باز گذارد . چون غطير پيش نصر الدّوله آمد اركان دولت او تمامى مجدّ شدند كه غطير مكّار و ظالم است او را بايد دفع كرد . امّا نصر الدّوله هرچند ايشان سعى كردند راضى نشد و در جواب ايشان گفت :\r\nاگر من اين كار نكنم من نيز مكّار و ظالم خواهم شد و به آن صفتى كه غطير را به واسطهء آن مستحقّ كشتن مىدانند متّصف مىشوم .\r\nالقصّه ، چون اين معنى را غطير استشمام نمود آن نصف را غنيمت دانسته از نصر الدّوله رخصت گرفته به رهّا رفت و به نصف شهر قناعت كرد و نصف ديگر را نايب نصر الدّوله زنك داشت . و بعد از چند روزى زنك مهمانى طرح انداخته غطير را به خانهء خود طلبيد . در اثناى مهمانى با پسر احمد بن محمّد كه نايب غطير بود و غطير او را به قتل رسانيده بود گفت : اينك غطير ، قاتل پدر ، با اندك جماعت اينجا حاضر است و چون از خانهء ما بيرون رود تو در بازار به او بگوى كه : اى ظالم ، تو ناحقّ پدر مرا كشتى ! و درشتى چند بگو . غطير البتّه با تو سفاهت خواهد كرد . در اين وقت تمامى مردم به اشارهء من با تو موافقت خواهند كرد و تو او را به عوض پدر خود به قصاص رسان و از هيچ كس مترس ؛ كه من متعهدّم كه هيچ‌كس به واسطهء كشتن او به تو متعرّض نخواهد شد .\r\nالقصّه ، پسر احمد به فرمودهء زنك عمل نموده غطير را به قتل رسانيد . چون غطير به قتل رسيد بنى نمير حميّت كرده گفتند كه : يا زنك از اين شهر بيرون رود يا ما او را به عوض غطير مىكشيم . و به اين گفتن اكتفا ننموده جماعتى از ايشان به شهر درآمده حوالى خانهء زنك را تاراج كردند و جماعتى را به قتل رسانيدند . چون زنك بر اين حال اطلاع يافت لشكرى جمع كرده متوجّه دفع بنى نمير شد . در اثناى جنگ و جدال شخصى از بنى نمير سنگى در فلاخن نهاده آنچنان بر پيشانى زنك زد كه گويا هرگز حيات نداشت . آخر الأمر ، صالح بن مرداس پيش ناصر الدّوله شفاعت كرد رهّا را به طريق تنصيف از براى پسر غطير و پسر عمش ابن شبل گرفت . و باقى احوال ابن غطير بتفصيل خواهد آمد . ان شاء اللّه تعالى .\r\nو از جمله وقايع اين سال آنكه قيصر روم لشكرى انبوه به تسخير جزيرهء صقلّيّه فرستاد .\r\nاهل روم قبل از آنكه به جزيرهء صقّليّه رسند جزيرهء قلّوريّه « 1 » را كه قريب به جزيرهء صقلّيّه بود از\r\n\r\n\r\n","description":"","footnote":"\r\n( 1 ) . م : تاوريه ؛ ق ، س : قلّويّه .\r\n","page_name":" 2105 ","page_number":621},
  {"content":"\r\n\r\nمسلمانان گرفتند و در آن جزيره درآمده شروع در عمارت و آبادانى او نمودند . و غرض ايشان از آن توقّف در قلّوريّه « 1 » انتظار لشكرى بود كه به همراهى خواهرزادهء قيصر روم به مدد ايشان تعيين شده بود . چون اين خبر به عزير باديس « 2 » ، كه والى آن ولايت بود ، رسيد چهار صد كشتى را پر از لشكر كرده متوجّه دفع ايشان شد . و چون آن كشتيها به جزيرهء [ 248 الف 
  ] قوصره ، كه در نواحى افريقيه واقع است ، رسيدند آنچنان باد مخالف و باران تند پيدا شد كه اكثر كشتيهاى ايشان غرق گشت و خلايق بىنهايت هلاك گشتند .\r\nو از جمله وقايع اين سال آنكه يمين الدّوله ، سلطان محمود ، خلعتى را كه از براى او الظّاهر لإعزاز دين اللّه علوى از مصر فرستاده او را به بيعت خود دعوت نموده بود به بغداد پيش القادر باللّه فرستاد . القادر باللّه فرمود تا آن خلعت را بر يكى از دروازه‌هاى شهر بغداد كه مشهور به باب نوبى « 3 » ، سوختند و آنچه طلا از آن حاصل شد بر بنى هاشم قسمت نمودند .\r\nو در ماه ربيع الاوّل اين سال شرف الدّولة بن بويهء ديلمى در بغداد وفات يافت . مدّت زندگانى او بيست و سه سال و سه ماه بود و ايّام حكومتش پنج سال و بيست و پنج روز بود .\r\nچون شرف الدّوله وفات يافت در بغداد به نام برادر او ابو طاهر جلال الدّوله ، كه در آن وقت در بصره مىبود ، خطبه مىخواندند و مسرعى فرستاده او را به بغداد طلبيدند . جلال الدّوله از بصره بيرون آمده متوجّه بغداد شد . چون به واسط رسيد چند روز در آنجا توقّف نموده باز به جانب بصره مراجعت نمود . و چون اهل بغداد اين حال را مشاهده نمودند نام جلال الدّوله را از خطبه بر طرف ساختند و به القاب برادرزادهء او ابو كاليجار بن سلطان الدوله خطبه را مزيّن ساختند . و ابو كاليجار در اين وقت در خوزستان به محاربهء عمّ خود ابو الفوارس ، والى كرمان ، مشغول بود . و چون جلال الدّوله بر حقيقت حال و تغيير نام او از خطبه اطلاع يافت با لشكرى آراسته بار ديگر متوجّه بغداد گشت و اهالى بغداد در مقام ممانعت درآمده او را تمكين ندادند و خزاين او را غارت كردند ؛ بنابراين ، جلال الدّوله به جانب بصره بازگشت و اهالى بغداد به طلب ابو كاليجار كس فرستادند . امّا چون او به محاربهء ابو الفوارس مشغول بود در اين سال متوجّه بغداد نتوانست شد ؛ بنابراين ، در اين سال در بغداد عياران آنچنان غارت و تاراج كردند كه اكثر اهل آن شهر جلاى وطن كردند . و در اين سال از وزراى كبار شاپور بن اردشير ، كه وزير بهاء الدّوله بود و به صلاح و تقوى و عموم احسان مشهور و معروف ، وفات يافت . او در بغداد مدرسه [ اى 
  ] جهت علم ساخته ده هزار مجلّد كتاب از اقسام علوم در آنجا وقف نموده بود .\r\nو آن مدرسه در زمان طغرل بيگ آنچنان بسوخت كه اثرى از اسباب و آلات و كتب آن نماند .\r\n\r\n\r\n","description":"","footnote":"\r\n( 1 ) . متن : تاوريّه . - و .\r\n( 2 ) . الكامل : المعز بن باديس .\r\n( 3 ) . هر سه نسخه : نوى .\r\n","page_name":" 2106 ","page_number":622},
  {"content":"\r\n\r\n\r\nذكر وقايع سال چهار صد و هفتم از رحلت خير البشر\r\nاز جمله وقايع اين سال محاربه ميان علاء الدّولة بن كاكويه و كردان جوزقان بود . تفصيل اين واقعه در تواريخ معتبر بر اين منوال مسطور است كه علاء الدّولة بن كاكويه پسر عمّ خود ابو جعفر ، را به ايالت ولايت شاپور و اكراد جوزقان فرستاد و ابو الفرج بابونى را كه از جملهء رؤساى آن ديار بود [ به همراه او بر كردها فرماندار كرد 
  ] « 1 » . اكثر آن مردم ، بلكه تمامى آن ديار ، با ابو الفرج در مقام اطاعت و انقياد مىبودند . بعد از اندك مدّت با ابو جعفر منازعتى پيدا شد و روزبه‌روز عداوت ميانهء ايشان استحكام مىيافت تا آنكه كار به جايى رسيد كه هر يكى در صدد كشتن يكديگر شدند .\r\nچون اين خبر به علاء الدّوله رسيد هر دو ايشان را نصيحت كرده ميانهء ايشان مصالحه فرمود . امّا عداوت باطنى همچنان استحكام داشت تا آنكه آخر الأمر ، روزى ابو الفرج را به دست آورده به قتل رسانيد . و چون كردان جوزقان اين معنى را مشاهده نمودند در صدد انتقام درآمدند و علاء الدّوله [ ابو منصور پسر عمّ خود ، برادر بزرگ أبى جعفر ، را به حكومت آن ناحيه برقرار كرد و فرهاد بن مرداويج و علىّ بن عمران را همراه او روانه داشت 
  ] « 2 » .\r\nچون جوزقانيان از توجّه اين جماعت خبر يافتند دانستند كه ايشان طاقت مقاومت آنها ندارند ؛ بنابراين ، در خفيه جماعتى را پيش علىّ بن عمران ، كه اصل از قبيلهء ايشان بود ، فرستاده التماس نمودند كه نوعى كنند كه علاء الدّوله از سر گناه ايشان درگذرد . علىّ بن عمران در صدد\r\n\r\n\r\n","description":"","footnote":"\r\n( 1 ) . گسيختگى مطلب از الكامل ابن أثير اصلاح گرديد .\r\n( 2 ) . جمله در هر سه نسخه فاسد و مشوش بود . مطب بين [ 
  ] از الكامل اضافه شد .\r\n","page_name":" 2107 ","page_number":623},
  {"content":"\r\n\r\nمصالحه درآمده امّا فرهاد و ابو منصور و ابو جعفر به مصالحه راضى نمىشدند الّا به شرط آنكه جماعتى كه مادّهء فساد و فتنه‌اند از جوزقانيان به ايشان سپارند تا از گناه ديگران درگذرند .\r\nالقصّه ، كار به جايى رسيد كه علىّ بن عمران نيز پيش قبيلهء خود رفت و كار به محاربه انجاميد . آخر الأمر ، فرهاد بن مرداويج در معركه به قتل رسيد و ابو منصور و ابو جعفر هر دو زنده به دست جوزقانيان افتادند . ابو جعفر را به قصاص ابو الفرج كشتند و ابو منصور را در بند نگاه داشتند . و علىّ بن عمران از علاء الدّوله رويگردان شده در آن ولايت به رياست و ايالت مستقل گشت و اين همه فتنه و فساد به واسطهء آن به هم رسيد كه ابو جعفر با آن جماعت كه بىنهايت امتناع داشتند سلوك هموار نكرد .\r\nو از جملهء وقايع اين سال محاربهء قرواش بن مقلّد بود با بنى خفاجه . و تفصيل اين مجمل آنكه جمعى از خفاجه به ولايت قرواش بن مقلّد درآمده دست‌درازى نمودند و قرواش در صدد دفع ايشان درآمده جمعى را به سياست رسانيده و بنى خفاجه استغاثه به دبيس « 1 » بن علىّ مزيد اسدى و ابو الفتان ، كه مير بنى خفاجه بود ، بردند . و ايشان هر دو قبيله خود را جمع نموده با لشكرى بسيار متوجّه دفع قرواش شدند . در نواحى كوفه مقدّمهء هر دو طايفه به هم رسيد و غلبه از جانب بنى اسد و بنى خفاجه بود . چون قرواش دانست كه طاقت مقاومت ايشان ندارد شباشب با جمعى قليل ، اكثر سپاه خود را گذاشته روى به انبار نهاد . مردم او خبر يافته در عقب او روان شدند . بنى اسد و بنى خفاجه نيز بر اين حال اطلاع يافته ايشان را تعاقب نمودند .\r\nچون به حدود انبار رسيدند و قرواش ديد كه دشمن رسيد ناچار انبار را گذاشته به جانب ديگر رفت و بنى اسد و بنى خفاجه بر انبار استيلا يافتند .\r\nو در اين سال به واسطهء آنكه در بغداد والى سايسى نبود ؛ چرا كه ، ابو كاليجار به حرب عمّ خود ، ابو الفوارس ، گرفتار بود و جلال الدّوله در بصره مىبود تركان و عيّاران و ساير اوباش بغداد شروع در افساد نموده به خانه‌هاى مردم درمىآمدند و صاحب خانه را شكنجه مىكردند كه : ذخاير خود را بيرون آر . و مردم بغداد كوچه‌بندها كرده ، ولى فايده نمىداد . آخر الأمر ، ميانهء رعايا و آن جماعت كار به محاربه رسيد . امّا از دست رعايا كارى برنمىآمد و مهمّ به آنجا رسيد كه محلّهء كرخ را ، كه بزرگترين محلّات بغداد بود ، غارت كردند و اموال بىنهايت بردند و كار اهل شرّ به جايى رسيد كه فوق آن تصوّر نتوان كرد . بنابراين ، اتّفاق نموده به طلب جلال الدّوله كس فرستادند . چون جلال الدّوله به بغداد درآمد فتنه و فساد تسكين يافت .\r\nو از جمله وقايع اين سال ، رفتن أثير بن عنبر بود به جانب موصل . ابن أثير بن عنبر اوّل\r\n\r\n\r\n","description":"","footnote":"\r\n( 1 ) . هر سه نسخه : بين .\r\n","page_name":" 2108 ","page_number":624},
  {"content":"\r\n\r\nسواد عراق عرب حاكمى بود نافذ الأمر كه حكمش آنچنان در سپاه او نافذ بود كه هيچ حاكمى را چنين نشان نمىدادند . آخر الأمر ، به واسطهء شدّتى كه در بعضى امور مىكرد لشكر او بر وى شوريدند و او از ترس ايشان گريخته به قرواش بن مقلّد پيوست و اتّفاق او به موصل رفت و اقطاع و ضياع او را در عراق عرب حكّام آنجا متصرّف شدند . در اين اثنا ، بدران بن مقلّد ، برادر قرواش ، نافع بن حسين و نجد الدولة بن مراد را با خود متّفق ساخته با جمعى كثير از بنى عقيل متوجّه حرب برادر خود قرواش گشت . چون قرواش از توجّه برادر خبر يافت او نيز در صدد جمعيّت لشكر شده غريب بن قيس را با خود متّفق گردانيد و أثير بن عنبر خود پيش او مىبود .\r\nالقصّه ، قرواش دوازده هزار كس جمع آورده متوجّه حرب برادر و دفع او گرديد و در حوالى موصل فريقين با يكديگر ملاقات نموده شروع در جنگ كرد . از جانبين آنچنان ثبات قدم ورزيدند كه اكثر فريقين رسيدند . آخر الأمر ، تروان بن مراد كه « نجد الدوله » عبارت از اوست در اثناى جنگ ملاحظه نمود كه تمامى اين خلايق كشته خواهد شد ، در ميان معركه درآمد و غريب بن قيس « 1 » را پيدا كرده متوجّه او گشت . و چون نزديك او رسيد گفت : اى غريب ، من نه از براى جنگ و وحشت آمده‌ام ، عرض من آن است كه با تو معانقه و مصافحه نموده از سر اين فتنه و فساد درگذريم .\r\nالقصّه ، چون غريب بن قيس و تروان بن مراد در اثناى محاربه با يكديگر معانقه نموده مصالحه نمودند . بدران بن مقلّد نيز به جانب قرواش رفته همين شيوه مسلوك داشت و آن فتنه به اين وجه تسكين يافت . و از ابتداى عالم تا انقراض آن هرگز چنين قضيّه روى ننموده بود . و چون فريقين با يكديگر سينه صاف كردند قرواش شهر نصيبين را باز به برادر خود بدران داد و مهمّات ايشان اصلاح پذيرفت .\r\nو از جمله وقايع اين سال يكى [ 248 ب 
  ] آن بود كه بنى خفاجه شهر انبار را سوختند .\r\nكيفيت اين واقعه را ابن أثير جزرى در الكامل فى التاريخ چنين آورده كه در اوايل اين سال رفيع بن حسّان ، كه امير خفاجه بود ، لشكر آراسته متوجّه بلدهء جامعين ، كه از آن نور الدّولة بن مزيد بود ، گشت . چون نور الدّوله در جامعين نبود رفيع بن حسّان شهر را تاراج و غارت كرده بازگشت و نور الدّوله بر حقيقت حال اطلاع يافته او را تعاقب نمود . چون رفيع در وقت مراجعت از جامعين راه كوفه را پيش گرفته بود نور الدّوله نيز به جانب كوفه در عقب او رفت و رفيع از توجّه نور الدّوله خبر يافته از راه كوفه برگشته قصد انبار ، كه قرواش از وى بازگرفته بود ، كرد . چون به انبار درآمد اهل آن شهر از ممانعت او عاجز آمدند و رفيع انبار را نيز\r\n\r\n\r\n","description":"","footnote":"\r\n( 1 ) . الكامل : مقن .\r\n","page_name":" 2109 ","page_number":625},
  {"content":"\r\n\r\nغارت و تاراج كرد و بعد از تاراج فرمود تا آن شهر را آتش زدند ؛ چنانچه تمامى بازارهاى آن شهر بسوخت . چون قرواش بر اين حال اطلاع يافت به اتّفاق غريب بن قيس و أثير بن عنبر متوجّه دفع او گشت . اتّفاقا ، چون قرواش به انبار رسيد رفيع بن حسّان بيرون رفته بود و قرواش در انبار توقّف ناكرده به جانب قصر ، كه قصبه‌اى است در آن نواحى ، رفت . رفيع بن حسّان بار ديگر به انبار مراجعت نموده آنچه گذاشته بود پاك غارت كرد و نوبت ديگر تمامى آن شهر را آنچنان آتش زد كه هيچ خانهء درست در آن شهر نماند . در اين مرتبه ، قرواش به اتّفاق نور الدوله ، والى جامعين ، با ده هزار سوار متوجّه دفع رفيع شد . و رفيع هزار سوار بيش نداشت .\r\nآن نامرد با ده هزار سوار از مقاومت آن هزار سوار عاجز آمده كارى نتوانست كرد . غايت آنكه قرواش به اهالى انبار امداد نمود كه در دور شهر قلعه و خندقى ساختند . و زمستان اين سال قرواش در انبار توقّف نمود و رفيع بن حسّان قصد ملازمت ابو كاليجار نموده در امراى او انتظام يافت و بسى از ولايت كوفه در حوزهء تصرّف ابو كاليجار درآمد . و بنى عقيل را رفيع بن حسّان از آن ولايت بيرون كرد و خطبهء ابو كاليجار بر منابر آن ولايت خواند .\r\nو از جمله وقايع اين سال آنكه ميانهء قبيلهء كتامه و زناته ، كه دو حشم بزرگ بودند ، در ديار مغرب به سعى معزّ بن باديس ، والى افريقيه ، مصالحه واقع شد و هر دو طايفه به عهد و پيمان در اطلاعت و انقياد معزّ بن باديس درآمده به خلعتهاى پادشاهانه و نوازشهاى خسروانه معاودت نمودند و به واسطهء آن مصالحه ، آن ولايت آبادان و معمور گشت .\r\nو از جمله وقايع اين سال فوت حماد بن منصور پسر عمّ معزّ بن باديس بود و هميشه در مقام منازعت و مخالفت مىبود . بعد از فوت حماد ، معزّ الدّوله جاى او را به پسرش داد و كار معزّ بن باديس بعد از فوت حماد استقامت تمام گرفت ؛ چه ، از ابناى اعمام معزّ كسى غير از حماد اين حالت نداشت كه داعيهء مقاومت به معزّ داشته باشد . و در اين سال در عراق عرب آنچنان سرما شد كه تمامى رودخانه‌ها حتّى دجله به آن كلانى يخ بست و مردم از روى آب بىكشتى تردّد مىنمودند و اين حالت قبل از اين سال در عراق عرب هرگز ظهور نيافته بود . و در اين سال از اعيان ، ابو سعيد بن ماكولا وزير جلال الدّوله ، در حبس وفات يافت .\r\n\r\n","description":"","footnote":"","page_name":" 2110 ","page_number":626},
  {"content":"\r\n\r\n\r\nذكر وقايع سال چهار صد و هشتم از رحلت خير البشر\r\nو در سال چهار صد و هشتم از رحلت سيّد البشر ، عليه و آله التّحيّة من الملك الأكبر ، ميانهء علاء الدّولة بن كاكويه و اسپهبد محاربه‌اى عظيم واقع شد . تفصيل اين مجمل آنكه قبل از اين قلمى شد كه علىّ بن عمران در قضيّهء جوزقان و كشتن پسر عمّ علاء الدّوله ، ابو جعفر ، از اطاعت علاء الدّوله بيرون رفته بود و هميشه از علاء الدّوله ترسان و خائف مىبود تا آنكه در اين سال علىّ بن عمران با اسپهبد ، صاحب طبرستان كه در رى اقامت داشت ، اتّفاق نموده و ليكن بن وندرين « 1 » را نيز با خود متّفق ساخته قصد بلاد علاء الدّوله كردند . در اين اثنا ، به منوچهر بن قابوس كه با وجود سلطنت و شوكت به دامادى يمين الدّوله ، سلطان محمود ، نيز مفتخر بود ، مكتوبى نوشته از وى خواستند .\r\nالقصّه ، علىّ بن عمران لشكرى عظيم به هم رسانيده و اسپهبد طبرستان را امير لشكر گردانيده متوجّه حرب علاء الدّوله گشتند . و چون به همدان رسيدند در ساعت آن شهر را در حوزهء تصرّف خود درآورده تمامى جبل را متصرّف شدند و عمّال علاء الدّوله را از آن شهر بيرون كردند . و در اين وقت از جانب منوچهر بن قابوس ، لشكر به مدد ايشان رسيد و ايشان به استظهار آن لشكر متوجّه اصفهان ، كه مقرّ سلطنت علاء الدّوله بود ، گشتند . چون علاء الدّوله از توجّه ايشان خبر يافت دست به خزانه برآورده سپاه را آن مقدار رعايت نمود كه اكثر مردم ايشان فرار نموده پيش علاء الدّوله آمدند و هركه پيش علاء الدّوله مىآمد او را رعايت مىكرد ؛ به نحوى كه او شاكر و راضى مىشد . القصّه ، ميانهء فريقين كرّات و مرّات متعدّده قتال\r\n\r\n\r\n","description":"","footnote":"\r\n( 1 ) . م : وليكر بن وندر .\r\n","page_name":" 2111 ","page_number":627},
  {"content":"\r\n\r\nو جدال واقع شد و در همه بار فتح و نصرت علاء الدّوله را بود . آخر الأمر ، علاء الدّوله جوزقانيان را استمالت نموده با خود متّفق ساخت و نوبت آخر كار محاربه به جايى رسيد كه دو پسر ولكين در معركه كشته شدند و اسپهبد با دو پسرش دستگير شدند ، ولكين با جماعتى قليل به جانب جرجان رفت و علىّ بن عمران در قلعهء لشكر متحصّن گشت و علاء الدّوله به محاصرهء او مشغول گشت و اسپهبد يك سال در بند بود و آخر در آنجا وفات يافت .\r\nو چون ولكين به جانب جرجان رفت منوچهر بن قابوس در ولايت رى وى را تطميع نمود و گفت : الحال كه علاء الدّوله به محاصرهء علىّ بن عمران مشغول است ملك را به آسانى مىتوان گرفت . و با وجود اين حال ، ولكين به پسر خود ، كه داماد علاء الدّوله و از جانب او والى قم بود ، نوشت كه او نيز در مقام تمرّد و عصيان شده متوجّه ولايت رى شود . پس به اتّفاق پسر خود با لشكر منوچهر متوجّه رى شدند و با مجد الدّولة بن فخر الدّولة بن بويه كه والى رى بود و اكثر اوقات او به مطالعهء كتب و معاش با زنان مىگذشت ، مرّات متعدّده قتال و جدال نمودند امّا در جميع مرات ظفر اهل رى را مىبود . چون علاء الدّوله بر اين حال اطلاع يافت با علىّ بن مهران مصالحه نموده متوجّه دفع ايشان شد . ولكين چون از آمدن علاء الدّوله خبر يافت رى را گذاشته به‌جانب جرجان رفت و علاء الدّوله به رى درآمده به منوچهر تهديدات نوشت و گفت : چون اوّل نقض عهد از جانب تو بود ، الحال مردانه منتظر صدمات مردان مىبايد بود . و علىّ بن عمران به واسطهء آنكه از علاء الدّوله امن نبود در اين وقت به منوچهر نوشت كه : « اگر تو متوجّه ولايت رى بر دفع علاء الدّوله مىشوى من با تو متّفقم و يقين است كه هرگاه ما با يكديگر اتّفاق نموده دفع او را وجههء همّت خود سازيم به اندك سعى مقصود حاصل خواهد بود . »\r\nو در اين وقت كه علاء الدّوله در تهيّهء لشكر كشيدن به جانب جرجان و تسخير ولايت منوچهر مىبود كه خبر نفاق علىّ بن عمران و مكتوبى كه او به منوچهر نوشته بود به علاء الدّوله رسانيدند . علاء الدّوله ترك عزيمت جرجان نموده بار ديگر استيصال علىّ بن عمران را وجههء همّت خود ساخته عنان عزيمت به جانب قلعهء كنكور « 1 » منعطف داشت . علىّ بن عمران چون از توجّه علاء الدّوله خبر يافت از منوچهر مدد طلبيد و منوچهر ششصد سوار و جمعى كثير از پياده با يكى از علماى امراى خود به مدد او فرستاد . علاء الدّوله همه را در قلعهء كنكور محاصره نموده كار به جايى رسانيد كه توشهء ايشان آخر شد و مردم مضطر و حيران شدند .\r\nچون علىّ بن على ديد كه كار بر مردم بسيار تنگ شد و او را طاقت مقاومت نماند و مدد از\r\n\r\n\r\n","description":"","footnote":"\r\n( 1 ) . م : لنكرو ؛ ق ، س : يشكر . مراد كنگاور است .\r\n","page_name":" 2112 ","page_number":628},
  {"content":"\r\n\r\nهيچ جانب متصوّر نيست ، بالضروره شروع در تضرّع و ملايمت نموده مردم در ميان انداخت كه علاء الدّوله از سر گناه او درگذرد و با او مصالحه نمايد . علاء الدّوله فرمود كه به چند شرط ملتمس او را قبول مىكنم : يكى آنكه كشندگان پسر عمّ من ، ابو جعفر ، را به من سپارد ؛ ديگر آنكه اميرى كه از قبل منوچهر به مدد او آمده او را با متابعانش نزد من فرستد ؛ سيّم آنكه قلعهء لنكرو را بگذارد كه من او را به عوض آن ولايت ديگرى مىدهم .\r\nعلىّ بن عمران از روى اضطرار و بىچارگى جمع شرايط را قبول نمود و قاتلان ابو جعفر را با كسان منوچهر پيش او فرستاد . و علاء الدّوله به عوض آن قلعهء ولايت دينور را به او داد و قاتلان ابو جعفر را فى الحال به قتل رسانيد و مردم منوچهر را در حبس كرد . علىّ بن عمران نيز به جانب دينور رفت و فتنه تسكين يافت . و بعد از آن منوچهر در مقام ملايمت و مصالحه درآمده كسان خود را طلب نمود . علاء الدّوله ايشان را رعايت نموده پيش منوچهر فرستاد .\r\nو از جمله وقايع اين سال ، مخالفت اهل بطيحه بود با ابو كاليجار . و منشأ عصيان و تمرّد آن جماعت اين بود كه ابو كاليجار ، ابو محمّد بن پادشاه را كه وزير او بود به تحصيل آن ولايت [ 249 الف 
  ] فرستاد . ابو محمّد چون مردى ظالم‌طبيعت بود بسيار ظلم و تعدّى مىكرد و در رنگ جزيه بر هر خانه چيزى مقرّر گردانيد كه از ايشان مىگرفته باشد . از اين جهت اهل بطيحه به تنگ آمده اكثر ايشان جلاى وطن شدند و جماعتى ديگر كه باقى مانده بودند با يكديگر اتّفاق نموده پيش ابو عبد اللّه « 1 » الحسين بن بكر الشّرابى كه قبل از اين صاحب ولايت بطيحه بود كس فرستاده التماس نمودند كه : بزرگى و مروّت مقتضى آن است كه همّت ورزيده خود را به اينجا رسانى و ما را كه رعيّت قديمى شماييم از جور و ظلم اين خداناترس خلاصى دهى .\r\nالقصّه ، ابو عبد اللّه الحسين به بطيحه آمد و مردم آن ولايت با خود به عهد و سوگند متّفق ساخته ايشان را به پنهان داشتن حال خود وصيّت كرد . بعد از آن با وزير ابو كاليجار طرح خصوصيت و اتّحاد انداخته او را بر اين داشت كه مردم خود را جهت تحصيل اموال به ولايات فرستاد . بعد از آن به او گفت : بايد كشتيها را جمع ساخته در فلان موضع حاضر سازند كه غلّه كه از رعيّت مىگيرند در كشتيها كرده از اطراف ولايت به دار السّلطنهء آن ولايت بيارند . ابو محمّد وزير اين سخن را نيز دولتخواهى دانسته القصّه ، چون ابو محمّد ، جميع مردم را از براى تحصيل اموال ديوانى در ولايت متفّرق ساخت . ابو عبد اللّه فرصت غنيمت دانسته با جمعى كثير بر سر وى ريختند . ابو محمّد خود را به هزار حيله از پشت خانه بيرون انداخته به جانبى به دررفت و اهل بطيحه خانهء او را غارت نمودند و محصّلان او را از ولايت بيرون كردند و\r\n\r\n\r\n","description":"","footnote":"\r\n( 1 ) . الكامل : عبد اللّه .\r\n","page_name":" 2113 ","page_number":629},
  {"content":"\r\n\r\nولايت را ابو عبد اللّه متصرّف شدند و بعد از اندك روز ابن عبرانى « 1 » با لشكرى آراسته متوجّه تسخير ولايت بطيحه گشت . ابو عبد اللّه چون طاقت مقاومت او نداشت ناچار ولايت را گذاشته نزد دبيس بن مزيد رفت و پيش او مكرّم و معزّز مىبود . و در اين سال ، ميانهء ابو كاليجار و عمّش ابو الفوارس بعد از محاربات بسيار مهمّ به مصالحه انجاميد به شرط آنكه ابو كاليجار هر ساله از خراج قدس و خوزستان بيست هزار دينار جهت ابو الفوارس مىفرستاده باشد « 2 » .\r\nو در اين سال ، ابو القاسم مغربى [ الخطّاب 
  ] ، والى ميّافارقين ، در سنّ چهل و شش سالگى وفات يافت و قبل از فوت خود به چند روز به امرا و ياران خود مكتوبات نوشته وصيّت نمود كه او را بعد از فوت او به مشهد امير المؤمنين علىّ بن أبى طالب ، عليه السّلام ، دفن كنند . و چون فوت شد اعيان دولت او به موجب وصيّتش تابوت او را به نجف اشرف برده دفن كردند « 3 » .\r\nو در اين سال ، در عراق عرب ژاله باريد كه هر يكى از آنها به وزن دو رطل « 4 » بود و اصغر آن برابر يك بيضه بود . و در ماه تشرين ثانى « 5 » آنچنان بادى سرد وزيد كه تمامى آبها بسته شد .\r\nو چه جاى آب ، كه سركه و ساير مايعات منجمد گشت و نهر دجله با وجود آن عظمت و وسعت آنچنان يخ بست كه كشتيها از تردّد معطّل بماند .\r\nو از جملهء وقايع اين سال آنكه چون جلال الدّوله از بصره به بغداد آمد و خليفه ، القادر باللّه عباسى ، در كشتى نشسته به استقبال او رفت جلال الدّوله پيش خليفه ، چنانچه معهود بود ، زمين ادب بوسيده بر پاى ايستاد و خليفه او را فرمود كه بنشين جلال الدّوله بار ديگر زمين ادب بوسيده در مجلس خليفه بنشست . بعد از ساعتى خليفه به جانب دار الخلافه مراجعت نموده و جلال الدّوله قبل از آنكه به دار الاماره رود به مشهد امام موسى كاظم ، عليه السّلام ، رفته مراسم زيارت به فعل آورد و بعد از آن به دار الاماره درآمد . و چون جلال الدّوله در بغداد قرار گرفت فرمود تا بر در خانهء او پنج نوبت در اوقات نماز زدند و خليفه كس فرستاده او را از اين معنى منع نمود ؛ چه اين معنى مخصوص به خلفا مىبود . جلال الدّوله از روى غضب فرمود كه :\r\nنوبت زدن را بر طرف كردند . آخر الأمر ، القادر باللّه باز كس فرستاده او را رخصت فرمود تا در پنج وقت نماز نوبت مىزدند .\r\n\r\n\r\n","description":"","footnote":"\r\n( 1 ) . الكامل : ابن معيرانى .\r\n( 2 ) . ابن اثير مىنويسد : « همين‌كه ابو كاليجار به اهواز بازگشت زمام امور دولت خود را به عادل بن مافنه سپرد . . . و عادل در پذيرفتن آن مقام شرط كرد كه آنچه وى انجام مىدهد با وى معارضه نشود . . . » ؛ - منبع پيشين ، ص 74 .\r\n( 3 ) . وى شعر نيز مىسرود و ابن اثير ابياتى از اشعار وى را آورده است ؛ - منبع پيشين ، ص 76 .\r\n( 4 ) . رطل عراقى معادل تقريبا پانصد و پنجاه گرم و قدرى از نيم كيلو بيشتر است .\r\n( 5 ) . مطابق نوامبر و آذر .\r\n","page_name":" 2114 ","page_number":630},
  {"content":"\r\n\r\n\r\nذكر وقايع سال چهار صد و نهم از رحلت خير البشر\r\nو در سال چهار صد و نهم از رحلت خير البشر ، عليه و آله التّحيّة من الملك الأكبر ، اتراك با جلال الدّوله در مقام شور و شغب درآمده از ابو على ماكولا كه وزير او بود مرسومات طلب نموده خانهء او را غارت كردند و جلال الدّوله را در سراى او محاصره نموده كار بر وى تنگ آوردند ؛ چنانچه جلال الدّوله قرار بر آن داد كه با اهل و عيال خود در كشتى نشسته به جانب بصره روى آورد . آخر الأمر ، خليفه القادر باللّه در ميانه ، سعى بسيار نمود تا جلال الدّوله اسباب سلطنت ، حتّى فرش و جامه ، را فروخته سپاه را تسلّى نمود . و در همين سال ، ميانهء اتراك و ديلميان در بصره نزاع و فتنه پيدا شد و پسر جلال الدّوله ، ملك عزيز ، جانب تركان را تقويت كرد و ديلميان به آن واسطه از بصره بيرون آمده به ابلّه رفتند و نزاع ميانهء ايشان روزبه‌روز زياده مىشد . چون ابو كاليجار بر اين حال اطّلاع يافت فى الحال لشكرى فرستاد و بصره را از دست ملك عزيز گرفت . بعد از تسخير بصره ، ابو كاليجار حكم فرمود كه واسط را مسخّر سازند . لشكر ابو كاليجار به واسط رفته متعلّقان و نوكران جلال الدّوله را غارت كردند .\r\nجلال الدّوله هرچند ارادهء آن كرد كه به دفع سپاه ابو كاليجار قيام نمايد لشكر او به واسطهء نيافتن مرسومات اطاعت و انقياد او نمىكرد و جلال الدّوله مطلقا چيزى نداشت . آخر الأمر ، بالضّروره تجّار و اغنياى بغداد را مصادره نموده هركس را كه گمان زر داشت حوالهء جمعى از سپاه خود مىنمود . و به اين واسطه اهل بغداد از وى آزرده شدند .\r\nو از جملهء وقايع اين سال فوت ابو الفوارس بود ، والى كرمان ، در راه شيراز ؛ چه ، او در اين سال ، چون ابو كاليجار به جانب بصره رفته بود لشكرى برداشته به عزم تسخير فارس متوجّه آن صوب گشت . اتّفاقا ، به شومى خلف عهد و پيمان ، كه بدترين افعال است خصوصا از سلاطين ،\r\n\r\n","description":"","footnote":"","page_name":" 2115 ","page_number":631},
  {"content":"\r\n\r\nدر راه وفات يافت . او مردى بود بنهايت ظلم و ستم ؛ چنانچه هميشه در وقت شراب خوردن فرمودى تا امرا و اعيان دولت او را چوب زدندى . نوبتى در مستى فرمود تا وزيرش را دويست تازيانه زدند . چون به هوش آمد وزير را طلبيده به اطلاق سوگند داد كه آنچه به آن كرده به هيچ احدى نگويد « 1 » . بنابراين ، در سفر او را زهر دادند تا از شرّ او ، سپاه و رعيّت خلاص شدند .\r\nو چون ابو الفوارس از ميان رفت اعيان دولت و امرا در ساعت كس به طلب ابو كاليجار ، كه در آن وقت در اهواز مىبود ، فرستادند . ابو كاليجار بعد از اطّلاع بر حقيقت حال بسرعت هرچه تمام‌تر متوجّه ولايت كرمان شد و آن ولايت بىجنگ و منازعه در تحت تصرّف او درآمد . قبل از اين ، لشكرش بصره را نيز گرفته بودند . و چون ابو كاليجار را در كرمان و فارس مزاحم و منازعى نماند از روى اطمينان خاطر لشكر جمع آورده متوجّه تسخير ولايت واسط گشت . جلال الدّوله نيز از بغداد لشكرى انبوه جمع آورده به عزم محاربهء او بيرون آمد . چون به حوالى واسط رسيدند بارندگى بسيار شد . امرا و اعيان جلال الدّوله ديلمى تدبير كردند كه چون خزانه نداريم كه بر سپاه قسمت كنيم صلاح در آن است كه اهواز و خوزستان را غارت كنيم تا لشكريان را چيزى به دست افتد ؛ بعد از آن متوجّه حرب ابو كاليجار شويم . در اين اثنا خبر رسيد كه سيّده مادر مجدّ الدولهء ديلمى كه مدار تدبير عراق عجم منوط به رأى و رؤيت او بود ، وفات يافت و يمين الدّوله ، سلطان محمود ، كه هميشه منتظر تسخير آن ولايت مىبود و به واسطهء جواب سيّده كه به او نوشته بود و قبل از اين قلمى گشت اين مهمّ را در تعويق مىداشت ، عازم آن ديار شد .\r\nالقصّه ، چون ابو كاليجار اين خبر وحشت‌اثر را شنيد رسولى پيش جلال الدّوله فرستاد كه :\r\nاگر قبل از اين ما را با يكديگر نزاع و جدال بود ، اين زمان كه بيگانه‌اى غالب در مملكت ما طمع كرده ، مناسب آن است كه ما ترك اين نزاع كرده به اتّفاق يكديگر به دفع بيگانه مشغول شويم تا ملك از دست ديلميان بيرون نرود . و هنوز فرستادهء ابو كاليجار باز نيامده بود كه سپاه او مجدّ شدند كه : ما را به بغداد بايد رفت كه به عوض آنچه جلال الدّوله از مردم ما غارت كرده از ولايت او بگيريم . و ابو كاليجار به اين معنى رضا نمىداد و منتظر جواب جلال الدّوله بود .\r\nاتّفاقا ، جلال الدّوله به سخن ابو كاليجار التفات ننموده به اهواز رفت و آن ولايت را غارت نمود و مادر و دختر ابو كاليجار را به دست آورده از ايشان به اهانت تمام مال بسيار حاصل\r\n\r\n\r\n","description":"","footnote":"\r\n( 1 ) . ماجراى بدمستيهاى قوام الدّوله ابو الفوارس بن بهاء الدّوله فرمانرواى كرمان در روضة الصّفا ( ج 4 ، ص 62 ) بتفصيل آمده است .\r\n","page_name":" 2116 ","page_number":632},
  {"content":"\r\n\r\nكرده و ايشان را همراه خود به بغداد برد . ابو كاليجار چون بر اين حال اطلاع يافت خواست كه در صدد انتقام شده از پى او برود ، امّا جمعى از امراى او در اين وقت با وى مخالفت كردند .\r\nبنابراين ، نتوانست رفت . و باقى [ 249 ب 
  ] احوال ايشان عن قريب مذكور خواهد شد .\r\nان شاء اللّه تعالى .\r\nو از جمله وقايع اين سال ، آنكه منصور بن حسين اسدى بر جزيرهء دبيسيّه كه نزديك به خوزستان [ بود 
  ] استيلا يافت و قبل از اين ، والى آن جزيره طراد بن دبيس اسدى بود و چون طراد وفات يافت منصور بن اسدى آن جزيره را به دست خود درآورد و پسر طراد ، ابو الحسن على ، را چون طاقت مقاومت منصور نبود ناچار به جانب بغداد رفته جلال الدّوله التماس نمود كه لشكرى همراه او كند تا ولايت پدرش را از دست منصور گرفته باز به او سپارند . چون منصور ، اوّل حال كه بر جزيره استيلا يافته بود خود را به جلال الدّوله منسوب مىداشت و خطبه به اسم او مىخواند و در اين وقت جلال الدّوله را از خطبه انداخته خطبه را به اسم ابو كاليجار گردانيد ، جلال الدّوله به اين واسطه از منصور رنجيده جماعتى از اتراك خونخوار همراه علىّ بن طراد كرد كه آن ولايت را از منصور گرفته به او سپارند . و چون به واسط رسيد اتراك از براى بعضى مهمّات در شهر توقّف نمودند . علىّ بن طراد از كمال حمقى كه داشت انتظار ايشان ناكشيده با بعضى از آنها متوجّه آن صوب گشت .\r\nاتّفاقا ، در اين اثنا ابو صالح بوركيركانى « 1 » كه از جلال الدّوله گريخته بود كه پيش ابو كاليجار رود ، به واسط رسيده بر اين حال اطّلاع يافت كه علىّ بن طراد با جماعتى قليل متوجّه دفع منصور ، كه به ابو كاليجار منسوب است ، مىرود . با مردم خود گفت كه : مصلحت آن است كه ما به مدد منصور رفته علىّ بن طراد را نگذاريم كه بر وى دست يابد و به اين خدمت ما را پيش ابو كاليجار قدر و اعتبار تمام حاصل مىشود . بنابراين ، ابو صالح با جمعى كه همراه او بودند متوجّه آن جزيره شده به منصور ملحق شدند . و علىّ بن طراد غافل از اين حال به اعتقاد آنكه منصور هنوز آن مقدار قوّت و شوكت ندارد و اهالى جزيره خواهان مااند ، به آن ولايت درآمد . ايشان نيز با لشكرى آراسته بيرون آمدند . بعد از تلاقى فريقين نايرهء جدال و قتال اشتعال يافت و علىّ بن طراد در معركه به قتل رسيد و اكثر سپاه او در حين گريختن به تشنگى هلاك مىشدند و منصور بر آن ولايت استيلا و استقلال گرفت .\r\nاز جمله وقايع اين سال آنكه الظّاهر لاعزاز دين اللّه لشكرى عظيم به عزم تسخير ولايت شام فرستاد و والى آن ولايت صالح بن مرداس بود و ابن جرّاح طايى نيز بعضى از ثغور شام را\r\n\r\n\r\n","description":"","footnote":"\r\n( 1 ) . الكامل : ابو صالح كوركير .\r\n","page_name":" 2117 ","page_number":633},
  {"content":"\r\n\r\nداشت . القصّه ، ميانهء لشكر مصر و صالح بن مرداس و ابن جرّاح طايى محاربه و مقاتله‌اى عظيم دست داد ؛ چنانچه صالح بن مرداس با پسرش در معركه كشته شدند و ابن جرّاح روى به هزيمت نهاد و تمامى ولايت شام در حوزهء تصرّف الظّاهر لاعزاز دين اللّه علوى درآمد .\r\nو در اين سال قسطنطين بن قيصر روم وفات يافت و چون از وى پسرى نمانده بود سلطنت بر دختر او قرار گرفت . امّا تدبير امور ملكى به شوهر آن دختر كه پسر خال قسطنطين بود تعلّق داشت .\r\n\r\n","description":"","footnote":"","page_name":" 2118 ","page_number":634},
  {"content":"\r\n\r\n\r\nذكر وقايع سال چهار صد و دهم از رحلت خير البشر\r\nو در اوايل سال چهار صد و دهم از رحلت خير البشر ، عليه و آله التّحيّة من الملك الأكبر ، سلطان محمود غزنوى به عزم تسخير عراق عجم از غزنين متوجّه آن صوب گشت . چون به مازندران رسيد منوچهر « 1 » قابوس ، كه داماد يمين الدّوله بود ، با تحف لايق به ملازمت رسيده به نوازشهاى پادشاهانه سرافراز گشت . امّا بعد از چند روز به مجرّد توهّمى كه او را روى نمود بىرخصت به ولايت خود مراجعت فرمود . اين معنى بر خاطر سلطان بسيار دشوار نمود ؛ بنابراين ، در مقام آن شد كه اوّلا او را به دست آورد و بعد از آن متوجّه عراق عجم شود . امّا پيش از آنكه رايات محمودى به آن جانب متوجّه شود منوچهر چهار صد هزار دينار زر و ضروريات چند روزهء سپاه سلطانى را فرستاده عذرخواهى نمود . سلطان محمود را چون با زر علاقهء تمام بود از فرستادن آن مبلغ بسيار خوشحال شده از سر گناه منوچهر درگذشت . و در اين اثنا ، مكتوبى مشتمل بر شكوه از سپاه ، از جانب مجد الدّولة بن فخر الدّوله كه بعد از فوت سيّده مادرش از انتظام امور ملكى و نگاه داشتن از سپاه عاجز بود رسيد ؛ چه در اين مدّت چون مدار تدبير عراق به عجم رأى به رؤيت سيّده مربوط و منوط بود مجد الدّوله هميشه به مطالعهء كتب علمى و معاشرت به زنان مشغول مىبود و ملكه ملكدارى از وى مفقود گشته بود . و چون سلطان محمود بر حقيقت حال مجد الدّوله اطّلاع يافت فى الحال از روى استظهار تمام يكى از امراى\r\n\r\n\r\n","description":"","footnote":"\r\n( 1 ) . منوچهر پس از كشته شدن پدرش قابوس در قلعهء جناشك در چهار صد و سه هجرى قمرى به جاى وى نشست ، از خليفه لقب « فلك المعالى » دريافت داشت ، و نيز سيادت محمود غزنوى را بر خود پذيرفت و به وى وعدهء پرداخت خراج داد ؛ شايد بدان منظور كه حمايت محمود را در برابر دعوى تاج و تخت احتمالى برادرش دارا ، كه پيش از اين به دربار محمود پيوسته بود ، به خود اختصاص دهد .\r\n","page_name":" 2119 ","page_number":635},
  {"content":"\r\n\r\nخود را با لشكرى گران روانهء رى گردانيد و ايشان را وصيّت بسيار نمود كه : زنهار مجد الدّوله را آزار مرسانيد و او را زنده به صحّت و سلامت پيش من آريد .\r\nالقصّه ، چون سپاه سلطان محمود به رى رسيدند مجد الدّوله ، خود آمده به ايشان ملحقّ شد و پسرش ابو دلف نيز همراه پدر خود آمده به لشكر سلطان محمود پيوست . اين خبر چون به سمع سلطان محمود رسيد از مازندران كوچ نموده بسرعت هرچه تمام‌تر متوجّه رى شد و تا آن ولايت در هيچ‌جا توقّف نفرمود و باعث بر تعجيل اينچنين بود كه به گوش آن رسيده بود كه در خزانهء مجد الدّوله كه از جواهر نفيسه كه سيّده ذخيره داشت بسيار است ؛ ملاحظهء آن داشت كه مبادا دست خيانت به آن رسد .\r\nالقصّه ، چون يمين الدّوله به رى درآمد و خزانهء مجد الدّوله را تحقيق نمود مبلغ هزار هزار دينار نقد و موازى پانصد هزار دينار جواهر و شش هزار طاق جامهء ابريشمين و ظروف طلا و نقره بسيار پيدا شد . سلطان محمود مجد الدّوله را طلبيده پرسيد : شاهنامه خوانده‌اى ؟ و تاريخ طبرى مطالعه كرده‌اى ؟ گفت : آرى . باز پرسيد : شطرنج باخته‌اى ؟ گفت : بلى . سلطان گفت :\r\nدر آن كتب هيچ به نظر تو نيامده كه در يك مملكت دو پادشاه حكومت كرده باشند « 1 » و در بساط شطرنج در يك خانه دو شاه ديده‌اى ؟ گفت : نى . سلطان فرمود : پس چه چيز تو را بر اين داشت كه اختيار خود را به كسى دادى كه از تو قوىتر بود ؟ مجد الدّوله جوابى كه لايق بود نتوانست گفت .\r\nآنگاه سلطان محمود فرمود تا مجد الدّوله را با پسرش بند كرده به غزنين بردند « 2 » و مكتوبى به خليفه القادر باللّه عباسى نوشت كه : در فلان تاريخ به شهر رى درآمديم و عراق عجم را مسخّر گردانيديم و مجد الدّوله را گرفتيم و در سراى او پنجاه زن آزاد يافتيم ؛ از آن جمله زياده از سى ، مادر فرزندان شده بودند . از وى سؤال كرديم كه اين زنان را به كدام مذهب نگاه مىدارى و حال آنكه زياده از چهار زن در شرع حرام است . در جواب گفت : در مذهب ما به عقد متعه « 3 » كسى هرچند خواهد تواند گرفت حلال است و زياده از چهار زن به عقد دائمى جايز نيست ، امّا عقد متعه منحصر در عددى نيست « 4 » . و سلطان محمود در كتابخانهء مجد الدّوله\r\n\r\n\r\n","description":"","footnote":"\r\n( 1 ) . اگر اين گفت‌وشنود سلطان محمود با مجد الدّوله ، كه به‌هرحال از قصد اغفال و فريب وى پرده برمىدارد ، درست باشد تأمل و غور محمود را در حوادث تاريخ و آشنايى او را با اثرى كه چندان علاقه‌اى به آن و به سرايندهء آن فردوسى نشان نداده بود معلوم مىدارد ؛ - دكتر زرّين‌كوب ، تاريخ مردم ايران ، ج 2 ، ص 245 .\r\n( 2 ) . اين طرز تسلّط خدعه‌آميز محمود بر رى و مجد الدّوله كه شيوهء نامردانه ايلك خان قراخانى را در تسخير بخارا و برانداختن سامانيان به ياد مىآورد ، نزد خود سلطان محمود هم نوعى سوء استفادهء آگاهانه از اعتماد بىجاى مجد الدّوله محسوب مىشد و به قول دكتر زرّين‌كوب : « صبغهء ماكياولى سياست او را نشان مىداد » ؛ - منبع پيشين .\r\n( 3 ) . متعه : زنى كه جهت تمتّع زناشويى براى مدّت معيّنى گرفته شود .\r\n( 4 ) . عنصر المعالى مىنويسد كه : « مجد الدّوله ناخلف بود ، پادشاهى را نشايست . همان نام ملك بر وى بود ، امّا در خانه نشسته بود [ و 
  ] با كنيزكان خلوت همى كرد . » ؛ - قابوسنامه ، باب بيست و نهم ، ص 146 .\r\n","page_name":" 2120 ","page_number":636},
  {"content":"\r\n\r\nكتب بسيار ، چنانچه از حدّ شمار بيرون بود ، يافت . اكثر آن كتب حكمى بودند و بعضى از فقه و ساير علوم عربيّه . يمين الدّوله چون سليقهء فقيهانهء محض به هم رسانيده بود و غير از فقه ، جميع علوم حكمى را كفر و زندقه مىدانست ، فرمود كه تمامى كتب حكمى را سوخته و آنچه فقه بود به غزنين بردند « 1 » .\r\nو در طبقات الامم قاضى صاعد اندلسى مسطور است كه اوّل كسى كه كتب حكمى را بسوخت عمروعاص بود . و كيفيّت اين واقعه را چنين آورده كه چون عمروعاص در ايّام خلافت فاروق ، فتح مصر نمود از مشاهير حكماى اسلام يحيى كه در وقت نصرانيّت مشهور و معروف به « طرماطيقوس » بود و بعد از اسلام به « يحيى » موسوم گشت ، پيش عمروعاص آوردند . عمروعاص مقدم او را مكرّم داشته از صحبت او محظوظ مىبود و روزبه‌روز مرتبهء او پيش عمروعاص زياد مىشد ؛ چه ، او با وجود تبحّر در حكمت خوش‌صحبت و آداب‌دان بود . و چون در عرب حكما كم بودند و عمروعاص از سخنان حكمت‌آميز يحيى بسيار فريفته شد و چون مصاحبت يحيى با عمرو عاص استحكام پذيرفت روزى از روى اعتماد تمام گفت :\r\nايّها الامير ، اتمام غنايم ديار مصر و اسكندريّه از زر و جواهر و ساير نفايس را شما همه متصرّف شديد و ما در آنجا هيچ طمع نكرديم ، اكنون يك چيز مانده كه شما را به كار نمىآيد و در نظر سپاه شما عبث مطلق است و ما به آن محتاجيم . اگر آن را به ما واگذاريد بسيار عنايت خواهد بود .\r\nعمروعاص پرسيد : آن‌چه چيز است ؟ يحيى گفت : آن كتب حكمت است كه در خزاين ملوك اين ديار كه ايشان عنايت تمام و اهتمام مالاكلام به تعليم و تعلّم حكمت داشتند ، جمع شده‌اند . عمروعاص در جواب يحيى گفت : اگرچه آن كتب به كار من نمىآيد ، امّا بىاذن امير المؤمنين عمر خطّاب من دست تصرّف در آن كتاب [ ها 
  ] نمىتوانم زد . آن مقدار زمان صبر كن تا من به عرض رسانيده رخصت حاصل كنم . پس عمروعاص حقيقت حال را نوشته به مدينه ارسال [ 250 الف 
  ] داشت . فاروق « 2 » بعد از اطلاع بر مضمون ، به عمروعاص نوشت كه :\r\n« آنچه در باب كتب حكمت كه در خزاين ملوك آن ديار بوده نوشتند . جواب آن است كه آن كتب را جمع نموده بسوزانى . اگر آنچه در آن كتب است موافق قرآن است ، قرآن كافى است و آن كتب محتاج اليه نيستند و اگر آن كتب مخالف قرآن باشند ، پس سوختن آنها واجب است . » و چون اين خبر به امير المؤمنين على ، عليه السّلام ، رسيد فاروق را منع فرمود و گفت : آنچه در\r\n\r\n\r\n","description":"","footnote":"\r\n( 1 ) . قسمت عمدهء كتب كتابخانهء مجد الدّوله از مصادرهء اموال صاحب بن عبّاد و ابو الفتح بن العميد به دست آمده بود .\r\nاين كتب براى رسيدن به غزنين بار صد شتر شده بود .\r\n( 2 ) . فاروق : يا « فاروق اعظم » لقب عمر خطّاب . فاروق به معنى جداكننده حق از باطل است . - و .\r\n","page_name":" 2121 ","page_number":637},
  {"content":"\r\n\r\nآن كتاب است موافق قرآن است ، امّا قرآن مجملى است كه هركس از وى استنباط آن علوم نمىتواند نمود ؛ و بر تقدير آنكه آنچه در آن كتب باشد مخالف قرآن باشد ، سوختن آن روا نيست ؛ چه ، شايد كه مشتمل بر شرايع و نواميس ماتقدّم « 1 » باشد و سوختن شرايع ماتقدّم به هيچ وجه جايز نيست . امّا اين سخن پيش فاروق هيچ فايده نكرد و حكم او چون به عمروعاص رسيد فرمود تا تمامى كتب حكمت را از ديار مصر و اسكندريّه و ساير نواحى جمع نموده بر حمامهاى آن ولايت قسمت نمودند تا به جاى علف در حمّامها سوختند . و يحيى از گفتن خود پشيمان شد ، امّا هيچ سودى نداشت .\r\nغرض از ايراد اين قضيّه آن بود كه اوّل كسى كه كتب حكمت را بسوخت عمروعاص بود و در مصر و آخر كسى كه به اين امر مبادرت نمود سلطان محمود غزنوى بود در رى .\r\nو چون سلطان محمود عراق عجم را به تصرّف خود درآورد « 2 » و از اهالى اين ولايت به هر كه گمان زر داشت از وى زرها گرفت و مردم را به بهانه‌هاى دروغ جريمه مىنمود و زرها از ايشان مىگرفت ؛ چنانچه به اتّفاق اهل تواريخ نوشته‌اند كه سلطان محمود غير از اين عيبى نداشت كه مردم را زردار نمىتوانست ديد . و اين خصلت معتاد او شده بود ؛ چنانچه منقول است كه وقتى به سمع سلطان محمود رسيد كه مردى در نيشابور مىباشد كه زر بسيار دارد و نفايس بىشمار ، سلطان محمود فرمان به طلب او فرستاد . چون آن مرد به حضور رسيد به او خطاب كرد كه : اى فلانى ، به من چنين رسيده كه تو از ملاحدهء قرامطه‌اى .\r\nآن شخص در جواب گفت : اى پادشاه باانصاف ، من هيچ ملحد و قرامطه نيستم . عيبى كه دارم همين است كه حقّ ، سبحانه و تعالى ، مرا غنى ساخته و مال فراوان به من ارزانى داشته . هر چه دارم از من بستان و مرا بدنام مكن « 3 » . سلطان محمود تمامى اموال او را گرفت و نشانى در باب حسن عقيدت نوشته به او داد .\r\nالقصّه ، چون خاطر محمود از مهمّات عراق اطمينان يافت پسر كلان خود مسعود را به حكومت آن ديار معين گردانيد . امّا مسعود آن را قبول نكرد و گفت : اكنون كه مردم اين ولايت را درويش و گدا كردى ، مرا بر ايشان حاكم مىگردانى ! من از حكومت اين ديار بيزارم .\r\n\r\n\r\n","description":"","footnote":"\r\n( 1 ) . ماتقدّم : گذشتگان . - و .\r\n( 2 ) . آخرين اقدام جنگى و تجاوزطلبانه سلطان محمود لشكركشى وى به عراق عجم و فتح ولايت جبال و رى بود سلطان محمود كه مىخواست فتح رى را ، كه دروازه ايران مركزى بود ، هم مثل غزوه‌هاى هند در نظر خليفه و عامهء اهل سنّت نوعى خدمت به شريعت جلوه دهد . در رى نسبت به شيعهء ولايت خشونت و شدّت عمل بسيار نشان داد و با فتح رى قلمرو غزنويان از جانب غرب تا رى و اصفهان توسعه داد .\r\n( 3 ) . در خصوص شيوهء سلطان محمود در مصادرهء اموال متموّلين به بهانهء قرمطى ، اباحه و زندقه ؛ - تاريخ بيهق ، ص 285 به بعد ؛ مجمل التواريخ ، ص 143 ؛ المنتظم ، ج 8 ، ص 38 .\r\n","page_name":" 2122 ","page_number":638},
  {"content":"\r\n\r\nو چون سلطان محمود از مسعود به واسطهء جرأت و جسارت [ ى 
  ] كه هميشه با پدر خود مىكرد و در جواب گفتن ملاحظه نمىنمود « 1 » بسيار آزردگى خاطر داشت ، و از پسر كوچك خود محمّد به واسطهء آنكه كمال اطاعت و انقياد پدر مىورزيد و در مجلس او از سخنى كه اندك درشتى داشت بسيار احتراز مىنمود بسيار راضى و شاكر بود ، مىخواست كه قائم مقام او بعد از وى محمّد باشد نه مسعود « 2 » . و چون اين معنى به حضور مسعود ميسّر نمىشد مىخواست كه او را در عراق گذارد تا غزنين و خراسان و هندوستان به محمّد تعلّق داشته باشد و او مزاحمت او نتواند رساند . و مسعود اين معنى را فهميده بود و به عراق راضى نمىشد . آخر الأمر ، سلطان محمود ، مسعود را استمالت و دلجويى داده هفده هزار كس از لشكر غزنين و خراسان تابين او كرد تا به حكومت آن ديار راضى شد و رى را دار السّلطنهء مسعود گردانيد .\r\nو در روضة الصّفا مسطور است كه چون مسعود بن محمود به بودن در رى راضى شد سلطان محمود او را گفت : اكنون تو را سوگند بايد خورد كه متعرّض برادر خود محمّد نشوى و او را مزاحمت نرسانى . مسعود گفت : وقتى اين سوگند خورم كه تو از من بيزار شوى و مرا از پسرى خود بيرون كنى . محمود گفت : محمود گفت : اى فرزند ، چرا امثال اين سخنان را مىگويى ؟ مسعود گفت : به واسطهء آنكه اگر من فرزند تو باشم هر آينه مرا در املاك و اسباب تو حقّى و نصيبى خواهد بود . محمود گفت : حقوق تو را برادر تو به تو مىرساند ؛ اكنون قسم ياد كن كه با او جنگ و جدل نكنى و خصومت و لجاج ننمايى . مسعود گفت : اگر او بيايد و قسم ياد كند كه حقّ مرا به من برساند ، من نيز قسم ياد كنم كه با او منازعه نورزم . امّا او در غزنين و من در رى چگونه سوگند خوريم ؟\r\nو نيز منقول است كه روزى يمين الدّوله از پسر كوچك « 3 » خود محمّد پرسيد : اى فرزند ، اگر من داعى حقّ را اجابت كنم تو بعد از من به چه امر مشغول شوى ؟ محمّد گفت : نماز و روزه و صدقه و ملازمت تربت پدر بزرگوار و قرآن خواندن و ثواب آن به روح مطهّر او بخشيدن .\r\nآنگاه از پسر ديگر خود مسعود پرسيد : اگر مرا حالى پيش آيد به چه كار مشغول خواهى شد و با برادر خود چگونه سلوك خواهى كرد ؟ او جواب داد : من آن كنم كه تو به برادر خود\r\n\r\n\r\n","description":"","footnote":"\r\n( 1 ) . به موجب فحواى روايت ابن أثير ، مسعود چنان كه بايد در اجراى فرامين پدر كوشا نبوده است .\r\n( 2 ) . از ابو نصر مشكان ، دبير رسائل سلطان ، نقل كرده‌اند كه سلطان محمود از خليفه درخواسته بود تا نام محمّد را در نامه‌ها قبل از نام مسعود نويسد ؛ - منهاج الدّين سراج ، طبقات ناصرى ، ج 1 ، ص 232 .\r\n( 3 ) . بنا به تصريح دكتر زرّين‌كوب ، سلطان محمود به غير از محمّد و مسعود ، پسر ديگر به نام عبد الرّشيد داشت كه او نيز بعدها يكچند به سلطنت رسيد ؛ - تاريخ مردم ايران ، ج 2 ، ص 248 ؛ در مورد اينكه عبد الرّشيد پسر سلطان محمود بوده نه پسر سلطان مسعود ؛ - دول الاسلاميّه ، طبع اسلامبول ، ص 454 ؛ معجم الأنساب ، طبع قاهره ، ص 418 ؛ منهاج الدّين سراج ، طبقات ناصرى ، ج 1 ، ص 235 .\r\n","page_name":" 2123 ","page_number":639},
  {"content":"\r\n\r\nاسماعيل كردى . سلطان محمود از اين سخن برآشفت و خشمناك شد . و كيفيّت قضيّهء اسماعيل چنان بود كه چون سلطان محمود او را از قلعهء غزنين به عهود و مواثيق گرفتار گردانيد ، در مجلسى از مجالس از وى پرسيد : اگر من بر دست تو گرفتار مىشدم با من چه مىكردى و انديشهء تو دربارهء من چه بود ؟ اسماعيل گفت : نيّت من آن بود كه اگر بر تو ظفر يابم تو را به قلعه‌اى فرستم و آنچه مراد و مطلوب تو باشد از علم و كنيز و ادوات معاشرت براى تو مهيّا سازم . چون يمين الدّوله از برادر خود اسماعيل اين جواب شنيد بعد از چند روز او را به والى جرجان سپرده به مقتضاى انديشهء او عمل كرده فرمان داد كه او را در قلعه‌اى نگاه دارد و آنچه از اسباب عيش و طرب او باشد بىقصور و فتور آماده سازد .\r\nو از جمله وقايع اين سال آن است كه چون يمين الدّوله از رى به جانب غزنين مراجعت نمود ابراهيم بن مرزبان ابن اسماعيل و هوذان بن محمّد بن سامر الديلمى كه مشهور به « سلار » بود و زنجان و ابهر و شهرزور و ساير آن نواحى به او تعلّق داشت و او در اين وقت كه يمين الدّوله در شهر رى نزول اجلال فرموده بود چون به ملازمت ايشان مشرّف نشد ، يمين الدّوله از وى منحرف خاطر گشته مرزبان بن حسن را كه از اولاد ملوك ديلم بود و مدّتى مديد بود كه به يمين الدّوله التجا آورده خدمت مىكرد با لشكرى امداد نموده به عزم تسخير ولايت سلار مذكور فرستاد . و چون مرزبان به حسن به آن جانب رفت ، يمين الدّوله به جانب غزنين مراجعت نمود و سلار ابراهيم چون از مراجعت يمين الدّوله خبر يافت فى الحال لشكرى انبوه به هم رسانيده متوجّه قزوين شد و مردم يمين الدّوله را از آن ، به ضرب شمشير آبدار بيرون كرد و اكثرى را به قتل رسانيد . چون مسعود بن محمود بر افعال سلار ابراهيم اطلاع يافت لشكرى آراسته متوجّه دفع او شد و ميانهء ايشان مرّات متعدّده جدال و قتال واقع شد و ظفر در جميع مراتب با سلار ابراهيم بود . آخر الأمر ، مسعود بن محمود چون ديد كه به جنگ ، حريف سلار نيست شروع در تدبير كرده جماعتى كثير از مردم سلار را به زر و وعدهء ولايت فريفته به جانب خود كشيد . بنابراين ، آن جماعت سلار ابراهيم را بر مراجعت تحريض نمودند .\r\nچون سلار برگشت در تنگناى راه ، آن ، جماعت كه بر مسعود بن محمود مواضعه كرده بودند بر وى ريختند . و چون سلار اين حالت را مشاهده نمود زىّ « 1 » خود را تغيير داده مختفى گشت .\r\nآخر الأمر ، كنيزكى سياه بر آن حال اطلاع يافت و مردم مسعود را خبر داد كه سلار ابراهيم در فلان موضع پنهان است . چون سلار ابراهيم را پيش مسعود بن محمود آوردند فرمود تا او را به قلعه‌اى كه پسرش در آنجا متحصّن گشته ببرند و به او بگويند كه : اگر قلعه را به ما دهى از سر\r\n\r\n\r\n","description":"","footnote":"\r\n( 1 ) . زىّ : شكل و هيأت . - و .\r\n","page_name":" 2124 ","page_number":640},
  {"content":"\r\n\r\nگناه شما مىگذريم و الّا پدرت را همين‌جا هلاك مىسازيم . پسر سلار مطلقا گوش به سخنان ايشان نداد و قلعه را براى ايشان نگشود و در ضبط و حفظ آن داد مبالغه مىداد ، امّا قلاع ديگر كه در تصرّف سلار بود به تصرّف مسعود بن محمود درآمد و پسر سلار مالى قبول كرد كه هر ساله به خزانهء مسعود مىرسانيده باشد .\r\nو از جمله وقايع اين سال آنكه يمين الدّوله در وقت مراجعت از عراق عجم اتراك غز را كه هميشه در ولايت خراسان فساد مىكردند و متابعت ارسلان بن سلجوق ، كه عن قريب تفصيل احوال او مذكور خواهد شد ، ان شاء اللّه تعالى ، مىكردند ، در ولايت خود متفرّق ساخت تا از قوّتى كه به واسطهء كثرت و جمعيّت به هم رسانيده‌اند بيفتند . و اكثر ايشان در نواحى بخارا مىبودند . و در همين سال ارسلان بن سلجوق به ملازمت يمين الدّوله آمد و يمين الدّوله او را گرفته به هند فرستاد كه در آنجا در يكى از قلاع محبوس باشد و لشكرى بر سر حشم او فرستاده اكثر مردم او را به قتل رسانيد و جماعتى كثير از ايشان گريخته به خراسان آمدند و يمين الدّوله استيصال ايشان را [ 250 ب 
  ] وجههء همّت خود ساخته لشكرى به عقب ايشان فرستاد . ايشان از آن حال خبر يافته دو هزار خرگاه به جانب اصفهان رفته به علاء الدّوله پيوستند . و يمين الدّوله مكتوبى به علاء الدّوله نوشته كه : « چون جمعى از اتراك غز كه هميشه در افساد بلاد و اهلاك عباد مىكوشيدند و ما چون بر افعال شنيعهء ايشان اطلاع يافتيم همّت بر استيصال ايشان گماشته كثيرى از ايشان را به سزا رسانيديم . الحال معلوم مىشود كه دو هزار خرگاه از آن جماعت گريخته به ولايت تو درآمدند . صلاح در آن است كه ايشان را حمايت نكنيد و راه ندهيد ، بلكه قاعدهء محبت و اخلاص مقتضى آن است كه سرهاى ايشان را روانهء دار السّلطنهء غزنين سازيد . » چون علاء الدّوله بر مضمون مكتوب يمين الدّوله اطلاع يافت پسر خود را گفت كه چون مخالفت يمين الدّوله از حوصلهء ما بيرون است مناسب آن است كه تو طرف ضيافت انداخته بزرگان آن جماعت را طلب دارى و در آنجا ايشان را گرفته مقيّد سازى تا براى يمين الدّوله بفرستيم .\r\nپسر علاء الدّوله به فرموده عمل نموده ايشان را به ضيافت طلب نمود . جماعتى از اعيان آن جماعت خالى الذّهن متوجّه آنجا گشتند . اتّفاقا ، يكى از غلامان علاء الدّوله كه بر حقيقت حال اطلاع داشت به واسطهء مناسبت تركيب و همجنسى ، در راه به ايشان رسيده گفت : رفتن شما به اين ضيافت مصلحت نيست . چون آن جماعت بر مكرى كه علاء الدّوله كرده بود اطلاع يافتند از راه برگشته متوجّه خرگاههاى خود شدند . فرستادهء پسر علاء الدّوله در مقام منع آمده خواست كه ايشان را از مراجعت بازدارد . بنابراين ، مهمّ ميانهء ايشان به محاربه و مقاتله انجاميد .\r\nچون در اين معركه كسان پسر علاء الدّوله بسيار كم بودند ، طاقت مقاومت نياورده روى به گريز\r\n\r\n","description":"","footnote":"","page_name":" 2125 ","page_number":641},
  {"content":"\r\n\r\nنهادند و غزان به خرگاههاى خود رسيده فى الحال كوچ كردند و راه آذربايجان پيش گرفتند .\r\nوالى آن ولايت ، وهسودان « 1 » ، ايشان را تفقّد و رعايت نموده جاى داد . جمعى كثير ديگر از آن جماعت كه در بلاد خراسان مانده بودند ، يمين الدّوله ارسلان جاذب را كه در آن وقت امير طوس بود حكم فرمود كه : در بلاد خراسان اثرى از آثار غزان نگذارى كه از ايشان افساد بسيار به عمل مىآيد . بنابراين ، ارسلان جاذب در صدد استيصال ايشان درآمده جمعى كثير از ايشان را به قتل رسانيد و باقى فرار نموده به جانب خوارزم و جرجان رفتند و جمعى نوكرى مسعود بن محمود اختيار كرده خود را از حوادث پناه دادند .\r\nو از جمله وقايع اين سال آنكه ابو كاليجار شهر واسط را از ملك عزيز « 2 » ، پسر جلال الدّوله ، گرفته اموال بسيار از آن شهر به دست ابو كاليجار افتاد . منشأ اين قضيّه آن بود كه ميانهء نور الدّوله رنگين بن على مزيد كه والى ولايت حلّه بود و ابو احسان المقلد عداوت قديم بود ؛ و اين امير احسان ، امير منيع را كه بزرگ بنى خفاجه بود با خود متّفق ساخته متوجّه قتال نور الدّوله گشت . چون نور الدّوله از مقاومت ايشان عاجز آمده اظهار شعار ابو كاليجار نموده رؤوس منابر را در ولايت خود به القاب ابو كاليجار مزيّن گردانيد و رسولى چرب‌زبان را پيش او فرستاده او را در اخذ ولايات جلال الدّوله ترغيب و تحريض نمود . و چون ابو كاليجار در سال قبل از اين ، بصره را گرفته در اين وقت به عزم تسخير واسط رفته آن را به حوزهء تصرّف خود درآورد . و در همين سال ، در ولايت بطيحه نيز شعار ابو كاليجار اظهار نموده خطبه و سكّه به نام او كردند و نور الدّوله ترك ولايت خود كرده به ابو كاليجار پيوست . ابو كاليجار استيصال جلال الدّوله را وجههء همّت خود ساخته كس به طلب قرواش بن مقلّد و اثير بن عنبر ، كه با او مىبود ، فرستاد . چون ايشان قصد آن كردند كه پيش ابو كاليجار روند ، جلال الدّوله در صدد ممانعت آمده به ايشان بنوشت كه : « سبب چيست كه شما ولايت خود را گذاشته پيش أبو كاليجار مىرويد . » و ايشان نيز چون عاقبت كار مبهم بود توقّف نمودند .\r\n\r\n\r\n","description":"","footnote":"\r\n( 1 ) . م : وهوذان ؛ س : وهزدان ؛ ق : لفظ « وهسودان » را ندارد .\r\n( 2 ) . م : عزير .\r\n","page_name":" 2126 ","page_number":642},
  {"content":"\r\n\r\n\r\nذكر وقايع سال چهار صد و يازدهم از رحلت خير البشر\r\nو در سال چهار صد و يازدهم از رحلت سيّد البشر ، عليه و آله التّحيّة من الملك الأكبر ، مسعود بن محمود لشكرى آراسته از رى به همدان فرستاد . به مجرّد رسيدن همدان ، راه متصرّف شد و نوّاب و عمّال علاء الدّولة بن كاكويه را از آن ولايت بيرون كردند . و مسعود خود به عزم تسخير اصفهان عنان عزيمت به آن صوب منعطف داشت . چون علاء الدّوله از توجّه مسعود بن محمود خبر يافت و دانست كه حريف او نيست ، قبل از آمدن او اصفهان را گذاشته به جانب خوزستان رفت كه از ابو كاليجار و جلال الدّوله استمداد نموده ولايت خود را از دست مسعود بن محمود انتزاع نمايد . مسعود در اصفهان درآمده بيوتات علاء الدّوله را نهب و تاراج نمود .\r\nو چون چند روز مسعود در اصفهان قرار گرفت خبر فوت يمين الدّوله به او رسيد . بنابراين ، مسعود از اصفهان عزيمت خراسان مصمّم گردانيده متوجّه آن صوب گشت و علاء الدّوله بىمنّت ابو كاليجار و جلال الدّوله بازگشته به بلاد خود درآمد .\r\n\r\nذكر فوت سلطان محمود بن سبكتكين\r\nدر تاريخ حافظ ابرو مسطور است كه در ماه ربيع الاوّل اين سال سلطان محمود بن سبكتكين به مرض اسهال وفات يافت . ولادت او در روز عاشورا بود در سال سيصد و شصت هجرى . و بعضى اهل تاريخ برآن‌اند كه وفات يمين الدّوله سلطان محمود در يازدهم ماه صفر اين سال بود « 1 » ؛ و اللّه أعلم بحقيقة الحال .\r\n\r\n\r\n","description":"","footnote":"\r\n( 1 ) . گرديزى مىنويسد : « روز پنج‌شنبه بيست و سيّوم ماه ربيع الآخر . »\r\n","page_name":" 2127 ","page_number":643},
  {"content":"\r\n\r\nو در اكثر تواريخ مسطور است كه يمين الدّوله به اين مرضى كه به آن فوت شد دو سال داشت ، امّا هرگز در اين مدّت پهلو بر زمين ننهاد . و از بعضى تواريخ معتبره چنين معلوم مىشود كه سلطان محمود به مرض سل وفات يافت و بعضى سوء القينه نيز گفته‌اند « 1 » . و على الاختلاف الاقوال مدّت دو سال بيمار بود ، امّا از كمال جلادت و شجاعت هميشه سوارى و حركت مىكرد « 2 » و هرچند اطبّا او را نصيحت مىكردند گوش به سخن ايشان نمىداد ، تا آنكه روزى اعراض كرد و گفت مرا بر سرير حكومت نمىتوانيد ديد ! و به صحّت رسيده كه سلطان محمود پيش از وفات خود به دو روز فرمان داد تا از خزينه ، صرّه‌ها زر سرخ و سفيد و انواع جواهر نفيسه و اصناف نفايس كه در مدّت حيات خود جمع كرده بود ، در صحن سراى او حاضر ساختند و آن صحن را آنچنان آراستند كه مانند گلستان ارم در نظر مىآمد و سلطان محمود به چشم حسرت در آنها مىنگريست و بعد از گريهء بسيار فرمود تا همه را به خزينه بردند و موازى يك فلس از آن جنس و نقد به كسى نداد با آنكه يقين مىدانست كه در همين دو سه روز جان شيرين به صد تلخى خواهد داد .\r\nو بعد از آن روز ديگر به محفّه نشست و به ميدان سبزى رفت و در آنجا فرمود تا جميع مماليك خاصّه و انواع دواب از اسبان تازى و استران بردعى « 3 » و شتران و غير ذلك بر وى عرض كردند . او بعد از تأمّل بسيار در آنها مانند نوحه‌گران به آواز بلند بنياد گريه كرد و گريه‌كنان باز به جانب قصر خود مراجعت نمود . و از ابو الحسين علىّ بن ميمندى منقول است كه سلطان محمود از ابو طاهر سامانى پرسيد كه : آل سامان از جواهر قيمتى چه مقدار جمع كرده بودند ؟ جواب داد كه : امير نوح سامانى هفت رطل جواهر در خزانه داشت . سلطان محمود روى بر خاك نهاد و گفت : الحمد للّه كه حقّ ، سبحانه و تعالى ، مرا زياده از صد رطل ارزانى داشته .\r\nو در روضة الصّفا مسطور است كه نخست كسى كه وزارت سلطان محمود كرد ابو العباس فضل بن احمد بود « 4 » . و اين وزير بغايت ظالم و بىباك بود و به واسطهء كثرت ظلم سلطان محمود\r\n\r\n\r\n","description":"","footnote":"\r\n( 1 ) . گرديزى مىنويسد : « و مر امير محمود ، رحمه اللّه ، علّت دق پديد كرد . » ؛ - زين الأخبار ، ص 193 .\r\n( 2 ) . فرّخى هم در مرثيهء وى به اين معنى اشاره دارد :\r\n خفتنِ بسيار اى خسرو ، خوى تو نبود * هيچ كس خفته نديده است تو را زين كردار\r\nخوى تو تاختن و شغل سفر بود مدام * بنياسودى هرچند كه بودى بيمار ؛ \r\n- ديوان فرّخى سيستانى ، ص 94 .\r\n( 3 ) . بردعى : منسوب به بردع كه شهرى بوده در ايران قديم و امروز جزو آذربايجان ( شوروى ) است . - و .\r\n( 4 ) . اين وزير همان ابو العباس فضل بن احمد اسفراينى است كه در سال چهار صد و يك هجرى معزول شد . وى مردى كاردان و علاقه‌مند به زبان فارسى و ايران بود ؛ چنان كه به امر او دفاتر و دواوين دولتى را به زبان فارسى مىنوشتند .\r\n","page_name":" 2128 ","page_number":644},
  {"content":"\r\n\r\nاو را عزل كرده و اموالش مصادره فرمود و به سعى بعضى از امرا چندان او را شكنجه كردند كه هلاك شد . بعد از ابو العباس ، خواجهء بزرگوار احمد بن حسن ميمندى وزير شد . او مدّت هيجده سال وزير بود و اين مهمّ خطير را به نوعى سرانجام نمود كه از سپاه و رعايا هيچ آفريده‌اى از او آزرده‌خاطر نبود « 1 » . آخر سلطان محمود از وى رنجيده رقم عزل بر صفحهء احوال او كشيد و او را در قلعهء هند محبوس گردانيد و وزارت خويش به امير حسنك ميكال « 2 » داد .\r\nو اين حسنك وزير ، مردى چرب‌زبان و شيرين‌سخن بود و از زمان كودكى در ملازمت سلطان مىبود و وزارت او تا زمان فوت سلطان به حال خود بود . امّا در فيصل قضايا تمشيت امور زياده وقوفى نداشت ، و لهذا مهمّات خلايق در زمان وزارت او بسيار معطّل مىماند و از اين جهت مردم بسيار سرگردان و آزرده‌خاطر مىبودند .\r\nنقل است كه در ايّام جوانى سلطان محمود كه به استدعاى نوح بن منصور [ 251 الف 
  ] به جنگ ابو على سيمجورى به خراسان مىرفت در منزلى از منازل گفتند كه در اين نزديكى شخصى است منزوى و از دنيا منقطع ، او را « زاهد آهوپوش » مىگويند . چون سلطان محمود از اوايل حال به درويشان و اهل اللّه اعتقادى تمام داشت ميل ملاقات او كرده و حسن ميكال كه به درويشان اعتقادى تمام نداشت در آن سفر ملازم ركاب نصرت انتساب بود . سلطان با او گفت : هرچند ما مىدانيم كه تو را با مشايخ و صوفيه و ارباب رياضت الفتى و محبّتى نيست ، امّا با وجود آن مىخواهم كه با من به صومعهء درويش آهوپوش همراه [ ى 
  ] كنى . امير حسنك در ركاب سلطان روان شد و سلطان به نيازى هرچه تمام‌تر با زاهد ملاقات كرد و هنگام وداع سلطان به زاهد گفت : از اموال دنيوى آنچه مطلوب باشد خازنان تسليم نمايند . زاهد دست به هوا كرده مشتى زر مسكوك به كف سلطان نهاد و گفت : هركه از خزانهء غيب مثل نقود تواند گرفت او را با مال مخلوق چه احتياج ؟ سلطان آن زر به دست حسنك ميكال داد . حسنك چون در آن زر نگاه كرد همه را مسكوك به سكّهء ابو على سيمجور يافت .\r\nچون سلطان از صومعهء زاهد بيرون آمد روى به حسنك آورد كه : در باب اين كرامت چه مىگويى ؟ و امثال اين خوارق عادات را منكر نتوان شد . حسنك گفت : آنچه سلطان مىگويد محض صدق و عين صواب است و هيچ‌كس را در آن مجال تكلّم نيست ، امّا مناسب نمىنمايد\r\n\r\n\r\n","description":"","footnote":"\r\n( 1 ) . حمد اللّه مستوفى ، حسن ميمندى را با القاب « شيخ جليل شمس الكفاة » ياد كرده است ؛ - تاريخ گزيده ، ص 397 .\r\n( 2 ) . ابو على حسن ابن محمّد ابن ميكال معروف به « حسنك وزير » كه در آخر ماه صفر چهار صد و بيست و دو هجرى قمرى در بلخ به دستور سلطان مسعود به دار كشيده شد . بيهقى داستان به دار كشيده شدن وى را با لطف و شيوايى خاصى بيان كرده است ؛ - تاريخ بيهقى ، ص 221 .\r\n","page_name":" 2129 ","page_number":645},
  {"content":"\r\n\r\nكه سلطان به جنگ كسى رود كه در غيب سكّه به نام او مىزنند . سلطان حقيقت حال استفسار نمود . امير حسنك زرهاى مسكوك را به سلطان نمود . سلطان منفعل شده خاموش گشت .\r\nو نيز در روضة الصّفا مسطور است كه روزى سلطان محمود در قصر خود نشسته بود و از دريچه ، نظر بر چپ و راست مىانداخت كه ناگاه چشمش بر بىسروپايى افتاد كه سه قطعه مرغ دارد . آن شخص چون سلطان را ملتفت خويش ديد اشارتى كرده سلطان اغماض نموده با خود گفت كه : اين اشارت از روى چه تواند ؟ ساعتى ديگر باز سلطان به آن جانب التفات كرد .\r\nهمچنان اشارت كرد . در اين نوبت نيز سلطان تغافل ورزيد تا نوبت ديگر ، آن مرد نيز اشارت كرد . سلطان فرمود كه او را بياوردند . چون آن شخص را پيش سلطان آوردند پرسيد : اين مرغان چيست و اشاره براى چه بود ؟ گفت : مردى قماربازم و امروز به شركت سلطان غايبانه قمار باخته‌ام و اين سه مرغ را برده‌ام . سلطان محمود فرمود تا آن مرغان را از وى گرفتند . روز ديگر قمارباز بازآمد و دو مرغ ديگر گذرانيد . سلطان محمود فرمود كه آيا اين قمارباز چه خيال كرده ؟ روز سيّم باز آمد و سه مرغ گذرانيده . روز چهارم دست تهى و ملول و محزون برابر سراپردهء سلطان بايستاد و سر در پيش انداخت . سلطان چون او را بديد گفت كه : شريك ما را امروز حالى و حادثه‌اى عجيب افتاده كه آثار ملالت از وى فهم مىشود . او را طلبيده استفسار نمود كه : موجب غم و اندوه چيست ؟ گفت : امروز به شركت سلطان هزار درم از من حريفان برده‌اند . سلطان متبسّم شده فرمود : پانصد درم به وى دهيد ، امّا بعد از اين تا من حاضر نشوم به شركت من قمار مباز « 1 » .\r\nو در تاريخ حافظ ابرو مسطور است كه سلطان محمود در روز پنجشنبه بيست و سيّم ماه ربيع الاخر اين سال در سنّ شصت و سه سالگى از دار الفنا به دار البقا رحلت فرمود و او را در قصر فيروزهء غزنين در شب تاريك كه باران سخت مىباريد دفن كردند . او مردى ميانه‌بالا بود ، خوش‌اندام ، آبله‌روى « 2 » . پسرش محمّد به او شباهت تمام داشت ، امّا مسعود از وى بلند و فربه‌تر بود ؛ چنانچه اسب ، مسعود را به زحمت مىكشيد ، لهذا اكثر اوقات مسعود بن محمود بر فيل سوار مىشد .\r\n\r\n\r\n","description":"","footnote":"\r\n( 1 ) . مؤلف اين لطيفه را با كمى تغيير در الفاظ از روضة الصّفا ( ج 4 ، ص 125 ) آورده است . مير خواند پس از ذكر اين مطالب اضافه مىكند : « . . . از سلطان لطايف و حكايات بسيار منقول است ، امّا ايراد آنها مناسب سياق تاريخ نيست . »\r\n( 2 ) . بر خلاف ادعاى خواجه نظام الملك كه ضمن حكايتى مىگويد : روىنيكو نبود ، كشيده‌روى بود و خشك و دراز گردن . ( سياستنامه ، ص 34 ) آن‌گونه كه از روايات قابل اعتماد برمىآيد وى از جهت قيافه چهره‌اى بانمك ، و حسن صورت با چشمانى ريز و موى سرخ بود ؛ - ( ترجمهء الكامل ، ج 16 ، ص 115 ) و اين صفات انتساب وى را به تركان قرلق محقّق مىسازد ؛ - دكتر زرّين‌كوب ، تاريخ مردم ايران ، ج 2 ، ص 247 .\r\n","page_name":" 2130 ","page_number":646},
  {"content":"\r\n\r\n\r\nذكر سلطنت محمّد بن محمود بن سبكتكين\r\nچون يمين الدّوله ، سلطان محمود ، به صد حسرت و آرزو از دنيا درگذشت ، امرا و اركان دولت او به موجب وصيّتش محمّد را ، كه در غزنين « 1 » حاضر بود ، بر سرير سلطنت نشانيده همه با او بيعت كردند و خطبه و سكّه به نام او خواندند . مسعود در اين وقت در همدان بود . چون خبر فوت پدر به او رسيد ، فى الحال به جانب خراسان توجّه نمود و در عراق عجم نوّاب و عمّال خود را نصب فرمود و سپاه نيز در هر شهرى گذاشت .\r\nصفاهانيان چون خبر از توجّه مسعود به جانب خراسان و از فوت پدرش ، سلطان محمود ، يافتند فى الحال نوّاب و عمّال او را با جمعى از سپاه او ، كه در اصفهان مىبودند ، به قتل رسانيدند و اظهار تمرّد و عصيان نمودند . و چون اين خبر به مسعود رسيد از اثناى راه بازگشته اصفهان را محاصره نمود و به اندك توجّه آن بلده را قهرا و جبرا فتح نمود و اكثر مردم آن شهر را به ضرب تيغ آبدار هلاك گردانيد و نايب خود را نصب نموده به جانب خراسان مراجعت نمود و به برادر خود محمّد مكتوبى نوشته ارسال داشت كه : « من بدان ولايت كه پدرم به تو داده هيچ طمع ندارم ؛ چه ، بلاد جبال و طبرستان و عراق عجم كه به شمشير گرفته‌ام مرا كافى است ، امّا ملتمس آن است كه نام من در خطبه مقدّم باشد . »\r\nچون اين مكتوب به محمّد بن محمود رسيد جواب از روى شدّت و غلظت هرچه تمام‌تر نوشته ارسال داشت و خود در عقب آن به تهيّهء اسباب جدال و قتال مشغول شد . هرچند اهل بصارت و اشفاق خصوصا حاجب كبير امير آلتونتاش ، كه از اعيان امراى يمين الدّوله ، سلطان محمود ، به محمّد گفتند كه : صلاح در آن است كه با مسعود صلح كنى و در مقام جدال و نزاع نشوى كه چون برادران با يكديگر در مقام جدال و قتال شوند بيگانگان طمع در ملك كنند مع هذا عاقبت محاربه معلوم نيست ؛ محمّد قبول نكرد و عمّ خود يوسف بن سبكتكين را در مقدمهء لشكر به جنگ مسعود فرستاد و خود نيز با لشكرى انبوه متعاقب او از غزنين بيرون آمده در غرّهء شهر رمضان به موضع تگناباد « 2 » رسيد و تمامى ماه روزه را در آنجا توقّف نمود . و در شب سيّم ماه شوّال امراى او با يكديگر اتّفاق نموده جمعى از دليران سپاه را با خود يار ساخته گفتند كه : امشب بايد كه محمّد بن محمود را دستگير نموده در قلعهء تگناباد « 3 » بند كنيم و مسعود را بر سرير سلطنت نشانيم . اتّفاقا ، در همين شب جمعى از لشكريان پيرامون خرگاه محمّد بن محمود درآمده او را از بستر استراحت بيرون كشيدند و در قلعهء تگناباد محبوس گردانيد . و\r\n\r\n\r\n","description":"","footnote":"\r\n( 1 ) . گرديزى : گوزگانان [ - جوزجانان 
  ] .\r\n( 2 ) . م : هكناد ؛ ق ، ش : هكناور . منظور تگين آباد محلى است در طخارستان بين هرات و غزنه .\r\n( 3 ) . محل حبس محمّد بن محمود را قلعهء كوهيتز نوشته‌اند .\r\n","page_name":" 2131 ","page_number":647},
  {"content":"\r\n\r\nيكى از آن طايفه كه در گرفتن محمّد ساعى بودند على خويشاوندى بود از اقرباى سلطان محمود و سلطان از بسيارى محبّت كه با او داشت هميشه او را به لفظ « خويشاوند » مىخواند و يوسف بن سبكتكين با ايشان در اين معامله همداستان بود و امير حسنك ميكال با وجود آنكه در زمان سلطان محمود ميانهء او و مسعود عداوت تمام بود در اين معامله ، شريك غالب بود « 1 » .\r\nالقصّه ، چون محمّد را مقيّد ساختند امرا و اركان به خدمت مسعود شتافتند و از همه پيشتر امير حسنك خود را به نيشابور به موكب مسعود رسانيد . چون چشم مسعود بر حسنك افتاد فرمود تا او را در ساعت از حلق بياويختند « 2 » . و على خويشاوندى و يوسف بن سبكتكين در هرات به ملازمت مسعود رسيدند . مسعود عمّ خود ، يوسف ، را در زندان بازداشت و على خويشاوندى در همان‌جا به قتل رسانيد و كوچ بر كوچ متوجّه غزنين شد . و چون به غزنين آمد فرمود تا برادرش ، محمّد ، را ميل كشيدند « 3 » و احمد بن حسن وزير را ، كه در مدّت پنج سال بود كه يمين الدّوله سلطان محمود او را جهت طمع مال حبس كرده بود ، بيرون آورده وزارت ممالك محروسهء خود را به او ارزانى داشت .\r\nو در همين سال ، مسعود لشكر به كيج و مكران فرستاده آن ولايت را مسخّر گردانيد . و از تاريخ ابن أثير جزرى چنين معلوم مىشود كه فتح كيج و مكران از جمله وقايع سال آينده است .\r\nعلى اىّ حال ، سبب فرستادن مسعود بن محمود لشكر به آن ديار آن بود كه والى آن ولايت فوت شده « 4 » و از وى دو پسر مانده : يكى ابو العساكر و ديگرى عيسى نام . عيسى ولايت پدر خود را متصرّف شده ابو العساكر را من كل الوجوه بىدخل ساخت . چون ابو العساكر از مقاومت برادر خود عاجز آمد ناچار روى به درگاه مسعود بن محمود آورده التماس آن نمود كه ولايت پدرش را گرفته به او سپارند تا او در آن ولايت در سلك دولتخواهان منسلك بوده خطبه و سكّه به نام مسعود بن محمود مىخونده باشد . [ 251 ب 
  ] و مسعود ملتمس او را اجابت كرده لشكرى گران همراه او كرد و ايشان را گفت : اگر عيسى در مقام صلاح درآمده با برادر\r\n\r\n\r\n","description":"","footnote":"\r\n( 1 ) . مرگ نابهنگام سلطان محمود فرصت مناسبى به درباريان داد تا از محيط آكنده از سوء ظنّ حاكم بر دربار استفاده كنند و جهت تصفيه‌حسابهاى كهنهء خود پشت سر محمّد و مسعود قرار بگيرند . مؤلّف كتاب حاضر از تحريكات اياز هيچ سخنى به ميان نياورده .\r\n( 2 ) . سلطان مسعود ، حسنك وزير را متهمّ به قرمطى بودن كرده بود . گرديزى مىنويسد : « . . . [ حسنك 
  ] از شام به مصر رفت و از عزيز مصر خلعت ستد . او را متهمّ كردند كه او به عزيز مصر ميل كرد و بدين تهمت رجم بر وى لازم شد . پس امير مسعود فرمود : او را بر دار كردندش و سنگريز كردندش . . . » ؛ - زين الأخبار ، ص 197 .\r\n( 3 ) . در خصوص ميل كشيدن به چشمان محمّد ؛ - ابن فندق ، تاريخ بيهق ، ص 71 ؛ منهاج الدّين سراج ، طبقات ناصرى ، ج 1 ، ص 231 .\r\n( 4 ) . امير مكران حسين بن معدان بود ؛ - گرديزى ، زين الأخبار ، ص 197 ؛ ولى ابن حوقل حكمران مكران را عيسى بن معدان ذكر كرده است ؛ - صورة الأرض ، ص 325 .\r\n","page_name":" 2132 ","page_number":648},
  {"content":"\r\n\r\nخود منصفانه ولايت را بخش كند و در اطاعت و انقياد ما درآيد فهو المراد ، و الّا ولايت از وى انتزاع نموده به ابو العساكر سپاريد . چون ابو العساكر با لشكر مسعودى به آن حدود رسيد عيسى از روى حمق و غرور مطلقا گرد صلاح و آشنايى نمىگشت . بنابراين ، مهمّ ايشان به جدال و قتال انجاميد و كار به جايى رسيد كه بسيارى از مردم عيسى از ابو العساكر امان خواسته به وى ملحقّ گشتند و عيسى با اندك جماعت در معركه درآمده آن مقدار كوشش نمود كه كشته شد و ابو العساكر بر بلاد پدر مستولى گشت .\r\nو از جمله وقايع اين سال آنكه ، قيصر روم با سيصد هزار سوار به قصد تسخير بلاد شام و حلب و توابع متوجّه آن صوب گشت . در آن وقت والى حلب شبل الدّوله نصر بن صالح بن مرداس بود . چون سپاه روم به يكروزه به حلب رسيدند آب كمى كرد و چندان تشنگى بر اهل روم غالب آمد كه اكثر ايشان خودبه‌خود به تشنگى هلاك مىشدند . بنابراين ، ميان روميان اختلاف پيدا شد . جمعى گفتند كه : مصلحت آن است كه بازگشته به جانب ولايت خود رويم . و قيصر مىخواست در اين موضع آن مقدار بماند كه وقت باران شود تا مهمّ پيش تواند برد . امّا اكثر امرا خصوصا ابن دوقس ، كه مشهور به « دمستق بود » و منتظر سلطنت ، در مقام مخالفت درآمده با جمعى كثير از لشكر قيصر جدا شد . چون اين خبر به قيصر رسيد مضطرب گشته و در اين اثنا ، جماعتى از مقرّبان قيصر به او رسانيدند كه : ابن لؤلؤ و ابن دوقس با چهل كس بر قتل تو سوگند خورده‌اند . بنابراين ، قيصر روم در ساعت كوچ كرده به جانب قسطنطنيّه روان شد . در وقت مراجعت از سببش پرسيدند . قيصر گفت : لشكر عرب بسيار جمع شده و ما را طاقت مقاومت ايشان نبوده ؛ بنابراين ، برگشتيم .\r\nالقصّه ، قيصر آن مقدار ايشان را نگاه داشت كه جماعتى كه با ايشان مقرّر ساخته بود در گرد ايشان درآمده هر دو را دستگير كردند . و به اين سبب در لشكر روم غوغا و شورش به هم رسيد . اعراب بر حقيقت حال اطلاع يافته ايشان را تا ولايت ارمن تعاقب نمودند و جمعى كثير از ايشان را به قتل رسانيدند و غنايم بسيار گرفتند تا آنكه چهار صد استر خزانهء پسر قيصر بتمامه به دست عربان افتاد . همچنين از خزانهء قيصر آن مقدار غنايم گرفتند كه از حدّ حصر و شمار بيرون بود . قيصر با جمعى قليل گريخته خود را به قسطنطنيه رسانيد .\r\nو از عجايب حالات آنكه ، در تواريخ مسطور است كه اكثر روميان را در آن لشكر آنچنان تشنگى عارض شده بود كه هرچند آب مىخوردند تسكين نمىيافتند و هلاك مىشدند . و اللّه أعلم بحقيقة الأحوال .\r\nو در ماه شوّال اين سال ، جلال الدّوله لشكرى فرستاد به تسخير بعضى از ولايات خوزستان كه در تصرّف ابو كاليجار بودند . چون به موضع مدان رسيدند لشكر ابو كاليجار كه در آنجا بود\r\n\r\n","description":"","footnote":"","page_name":" 2133 ","page_number":649},
  {"content":"\r\n\r\nبيرون آمده با يكديگر مقاتله و محاربه شروع كردند . بعد از كشش و كوشش بسيار ، اصحاب جلال الدّوله غاب آمدند و مدان را گرفتند . چون اين خبر به سمع ابو كاليجار رسيد به مدد آن جماعت لشكرى عظيم فرستاد . اين نوبت مردم ابو كاليجار سپاه جلال الدّوله را مغلوب ساخته از شهر بيرون كردند و اكثر را به قتل رسانيده شهر را متصرّف شدند . چون جلال الدّوله بر ولايت واسط دست يافت پسر خود ملك عزيز را به ايالت آن ديار فرستاد و وزير خود ابو على بن ماكولا را با لشكرى عظيم به عزم تسخير ولايت بطايح و بصره تعيين نمود . ابو على ، بطايح را به اندك توجّه تسخير نموده كشتى بسيار جمع كرده از راه دريا به صوب بصره متوجّه گشت . در آن وقت از قبل أبو كاليجار در بصره ابو منصور بختيار بن على بود . چون ابو منصور خبر توجّه ابو علىّ بن ماكولا را شنيد او نيز چهار صد كشتى را پر لشكر و آلات حرب ساخته و ابو عبد اللّه شرابى را كه حاكم ولايت بطايح بود بر ايشان امير گردانيده به جنگ ابو علىّ بن ماكولا فرستاد .\r\nالقصّه ، چون هر دو طايفه به هم رسيدند اتّفاقا باد شمال پيدا شد كه موافق بود به كشتيهاى ابو علىّ بن ماكولا و مخالف بود به كشتيهاى اهل بصره . بنابراين ، بصريان هزيمت يافته به جانب بصره رفتند . ابو منصور چون بر حقيقت حال اطلاع پيدا كرد ارادهء آن كرد كه از بصره رفته به عبّادان « 1 » پناه گيرد . امّا مردم بصره او را مانع آمده نگذاشتند كه او از بصره بيرون رود . لشكر ابو علىّ بن ماكولا او را گرفتند كه : فرصت غنيمت دانسته زودتر خود را به بصره بايد رسانيد و ابو منصور بختيار را به دست آورد ، و الّا او باز لشكر جمع كرده قوّت خواهد گرفت . بنابراين ، ابو علىّ بن ماكولا با هزار و سيصد كشتى متوجّه بصره گشت و ابو منصور بختيار سى كشتى بيش نداشت ، امّا پانصد كشتى ديگر در فم نهر خصيب « 2 » پر از اموال خود كرده با جمعى از سپاه نگاه داشته و اكثر لشكر ابو منصور بختيار با هرزه‌گردان شهر بصره در دو طرف نهر تفرّج مىكردند . و چون ابو علىّ بن ماكولا به آنجا درآمد آن سى كشتى ابو منصور در مقابل درآمد و مردم در طرف نهر شروع در جنگ كردند و جماعتى كه در آن پانصد كشتى بودند نيز به ايشان ملحق شدند . و چون ابو على را نظر بر كثرت خلايق كه اكثر ايشان تفرّج‌گر و رعيّت بودند افتاد ، بسيار متوهّم شده با آن جماعت گفت : شما مرا فريب داديد كه مىگفتيد : ابو منصور كسى ندارد و او را به آسانى دستگير مىتوان نمود .\r\nالقصّه ، ابو على بخت‌برگشته فى الحال اعراض كرد و گفت كه : كشتيها را بازگردانيده به كنار بريد كه فردا جنگ خواهيم كرد . چون كشتيها را بازگردانيدند اهل بصره از اطراف و جوانب\r\n\r\n\r\n","description":"","footnote":"\r\n( 1 ) . عبّادان : آبادان .\r\n( 2 ) . الكامل : دهانهء رود أبى خصيب .\r\n","page_name":" 2134 ","page_number":650},
  {"content":"\r\n\r\nفرياد « الهزيمة ، الهزيمة » « 1 » برآوردند . به اين سبب ، مردم دلير شده بر سر كشتيها ريخته چندان مردم ابو علىّ بن ماكولا را غرق كردند كه از حساب بيرون بود . ابو منصور بختيار نيز خود در ميان آب درآمده مردم را بر نهب و غارت و قتل تحريض مىنمود تا آنكه كار به جايى رسيد كه ابو علىّ بن ماكولا را گرفته پيش ابو منصور بختيار آوردند . ابو منصور او را كمال تعظيم و تكريم به جاى آورده پرسيد : آنچه مطلوب تو است بگو تا به فعل آورده شود . ابو على گفت :\r\nمرا پيش ابو كاليجار فرست تا آنچه صلاح داند در حقّ من به ظهور رساند . ابو منصور ، ابو على را با جماعتى همراه ساخته پيش ابو كاليجار فرستاد . ابو كاليجار متعرّض او نشده او را گذاشت كه هر جا كه خواهد برود . آخر الأمر ، او را در همين سال غلام و كنيز خودش اتّفاق نموده او را كشتند .\r\nو سبب اين آن بود كه ، آن غلام با كنيز ابو على مصاحبتى داشت و هميشه با يكديگر فرصت يافته صحبت مىداشتند و ابو على بر اين معنى اطلاع يافته و ايشان نيز بر اطلاع ابو على خبر يافتند . بنابراين ، از ترس آنكه مبادا او ايشان را بكشد سبقت جسته او را بكشتند . و اين ابو علىّ بن ماكولا مردى بود ظالم و خسيس‌طبيعت و در ايّام وزارت خود چندان بدعت قبيح نهاد كه تا اين زمان و بال او بر گردن او خواهد بود . مثل آنكه « 2 » به زنان و سبزىفروش و عوراتى كه به طريق دلالگى چيزها در خانهء مردم مىفروختند و بر حمّالان كه بارهاى مردم را بر دوش خود برداشته به كشتى مىبردند مقرّرى ديوان تعيين نموده بود . از اين جهت ، بعد از مردن ، جميع مردم او را نفرين مىكردند و از مرگ وى خوشحالى مىنمودند . همچنين لشكر نيز از وى آزرده بودند .\r\nو در ماه شعبان اين سال جلال الدّوله باز لشكرى بسيار از ديلم و ترك جمع نموده به عزم تسخير ولايت بصره فرستاد . اين نوبت ابو منصور بختيار از مقاومت ايشان عاجز آمده از بصره بيرون رفت و در ابلّه قرار گرفته كس به طلب مدد پيش ابو كاليجار فرستاد . و مردم جلال الدّوله در بصره درآمده شهر را متصرّف شدند . ابو كاليجار با وزير خود ابو الفرج لشكرى بسيار فرستاد و ابو الفرج ذى السعادات در ابلّه درآمده به ابو منصور ملحقّ شد . ابو منصور اوّلا جماعتى كثير را در كشتيها نشانيده به جنگ سپاه جلال الدّوله فرستاد و ايشان تاب مقاومت نياورده روى به هزيمت بازگشتند . بنابراين ، ابو منصور ايشان را سرزنش بسيار نموده خود متوجّه حرب شد و در اثناى جنگ به قتل رسيد و اموال و اسباب بسيار به دست سپاه جلال الدّوله افتاد و بصره بر وى قرار گرفت .\r\nو از جمله وقايع اين سال ، كشته شدن فضلون كرد بود . و اين فضلون بر اكثر ولايات\r\n\r\n\r\n","description":"","footnote":"\r\n( 1 ) . فرار ، فرار ؛ شكست ، شكست . - و .\r\n( 2 ) . مثل آنكه : از قبيل آنكه . - و .\r\n","page_name":" 2135 ","page_number":651},
  {"content":"\r\n\r\nآذربايجان استيلا يافته در اين سال ، لشكر جمع آورده به عزم تسخير بلاد خزر رفت و در آن ولايت كشش بسيار كرد و غنايم بىشمار به دست آورد . به گمان آنكه ايشان را ياراى مقاومت او نيست و با او مقاتله نتوانند ، كرد آهسته‌آهسته به جانب آذربايجان مراجعت نمود [ 252 الف 
  ] و مطلقا احتياط سپاهيانه مرعى نمىداشت . خزريان بر حقيقت حال اطلاع يافته در عقب او ايلغار نموده او را در اثناى راه گرفته به قتل رسانيدند و ده هزار مرد او در يك شبانه‌روز به قتل رسيد و جميع غنايم را با اسبان اهل اسلام گرفته بازگشتند . و اين شآمت « 1 » غرور و خودپسندى بود .\r\nو در اين سال ، القادر باللّه خليفهء عباسى بيمارى صعب پيدا كرد ؛ چنانچه از حيات خود مأيوس گشت و هر روز آوازهء وفات او در ميانهء مردم شايع مىشد . بنابراين ، مجمعى عام به هم رسانيده صاحب ابو القائم « 2 » را فرمود تا در آن مجمع برخاسته خليفه ، القادر باللّه ، را مخاطب گردانيد و گفت : خادمان امير المؤمنين بعد از دعا و شكرگذارى التماس آن دارند كه امير المؤمنين وليعهد خود را براى عموم مردم معيّن فرمايد . پس القادر باللّه فرمود : وليعهد من القائم بامر اللّه ابو جعفر عبد اللّه بن قادر است .\r\nو در تاريخ ابن أثير جزرى مسطور است كه القادر بامر اللّه قبل از اين به مدّتى مىخواست كه ابو جعفر را وليعهد خود سازد . اتّفاقا ، ابو الحسن حاجب بن نعمان « 3 » مانع آمد تا آنكه در اين وقت ، اين صحبت منعقد شد و ابو جعفر را وليعهد گردانيد . مردم ، تمامى آمده دست أبو جعفر را مىبوسيدند . و ابو جعفر بر سرير خلافت نشسته بود كه ابو الحسن حاجب بن نعمان پيش آمده دست او را بوسيد . أبو جعفر فى الحال اين آيه را خواند :  وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ  « 4 » .\r\nو چون القائم بامر اللّه اين آيه را از روى تعرّض خواند ابو الحسن حاجب فى الحال دويد و روى خود را بر پاى او نهاده عذر خواست القائم بامر اللّه عذر او قبول نموده از سر گناه او درگذشت .\r\nو در اين سال ، جلال الدّوله منصب وزارت را به ابو سعيد « 5 » عبد الرّحيم ارزانى داشته جميع اقطاعات ابن ماكولا را به او بخشيد . و هم در اين سال ، ابو الحسن حاجب بن نعمان كه چهل سال به امارت و وزارت در دولت عباسيّه به سر برده بود وفات يافت . و در اين سال در غزنين سيل عظيم آمده بسى از عمارات رفيعهء آن شهر را خراب گردانيد و خلايق بسيار در اين سيل\r\n\r\n\r\n","description":"","footnote":"\r\n( 1 ) . شآمت : شومى ، بداقبالى . - و .\r\n( 2 ) . الكامل : الصاحب ابو الغنائم .\r\n( 3 ) . الكامل : ابو الحسن بن حاجب النعمان .\r\n( 4 ) . و خدا كافران را با [ همهء 
  ] خشمشان بازگردانيد ، درحالىكه هيچ خيرى نيافتند و خدا مؤمنان را در جنگ بسنده است ؛ ( احزاب ، 25 ) متن آيه از الكامل نقل شد .\r\n( 5 ) . الكامل : ابو سعد .\r\n","page_name":" 2136 ","page_number":652},
  {"content":"\r\n\r\nهلاك شدند و بندى كه عمرو بن ليث در ايّام سلطنت خود ساخته بود آنچنان به اين سيل خراب شد كه اثرى از آن ظاهر نشد . و اين از وقايع عظمى و غرايب حوادث اين سال بود . اهل بصيرت ، آن سال ، اين واقعه را از آثار فوت پادشاه عادل سلطان محمود سبكتكين مىدانستند ؛ چه ، عدل آن پادشاه به مرتبه‌اى بود كه روزى شخصى پيش سلطان محمود به دادخواهى آمد . سلطان به او ملتفت شده احوال او را استفسار نمود . آن شخص گفت : اى پادشاه عادل ، شكوهء من نه آنچنان است كه در انجمن توانم گفتن ! اگر سلطان عنايت فرموده حال مرا در خلوت پرسند توانم گفتن . سلطان محمود او را در خلوت طلبيده پرسيد . آن مرد گفت : مدّتى مديد است كه خواهرزادهء پادشاه به من ستمى مىكند كه هيچ احدى به كسى نكرده . او هر شب به خانهء من مىآيد و مرا به ضرب تازيانه از خانه بيرون مىكند و با زن من تا صباح مىباشد و من در اين مدّت به تمامى امرا و اعيان دولت گفته‌ام . هيچ كس را ياراى آن نيست كه به عرض شما رساند ؛ چرا كه ، همه از او ملاحظه دارند و هيچ كس را اين مقدار ترس حقّ ، سبحانه و تعالى ، نيست كه خاطر فقير عاجز را ملاحظه نمايد و در صدد فريادرسى او درآيد . و چون مدّتى است كه از جميع اركان دولت نااميد شده‌ام ، روى به درگاه تو آورده منتظر فرصت مىبودم تا امروز كه ميسّر شد . اكنون به تو كه پادشاهى و حقّ ، سبحانه و تعالى ، احوال رعايا و زيردستان از تو خواهد پرسيد ، معلوم كردم . اگر به فرياد من مىرسى فهو المراد ، و الّا صبر مىكنم تا حقّ ، سبحانه و تعالى ، به عدل و قهر خود انتقام من كه عاجزم از ظالمان بستاند . سلطان از شنيدن اين سخن آن مقدار متأثر شد كه شروع در گريه كرد و گفت :\r\nاى مسكين ، چرا قبل از اين مرا آگاه نساختى ؟ گفت : اى پادشاه ، بعد از مدّتى كه انتظار كشيدم امروز به هزار حيله از حاجبان و دربانان و يساولان ، به نحوى كه ايشان ندانستند ، خود را به خدمت تو رسانيدم ، و الّا امثال ما فقيران را كجا قدرت و ممكن است كه حال خود را به خدمت پادشاه عرض تواند كرد . سلطان گفت : چون حال خود به من گفتى ، به كسى ديگر مگوى كه من احوال خود را به عرض پادشاه رسانيدم ؛ فارغ البال برو و به خانه خود بنشين تا هر وقتى كه خواهرزادهء من باز به عادت خود بيايد و تو را از منزل من « 1 » بيرون كرده خود پيش زن تو نشيند ، فى الحال بيا و مرا آگاه گردان .\r\nآن مرد گفت : اى پادشاه ، مرا در آن وقت از كجا ميسّر مىشود كه خود را به پادشاه توانم رسانيد ؟ دربانان و حاجبان كى مىگذارند ؟ سلطان محمود دربانان را طلب نموده آن مرد را به ايشان نمود و گفت : هر وقتى كه اين مرد بيايد او را مانع نشويد و بگذاريد كه هر جا كه من باشم\r\n\r\n\r\n","description":"","footnote":"\r\n( 1 ) . منزل من : يعنى منزلى كه متعلق به تو است . - و .\r\n","page_name":" 2137 ","page_number":653},
  {"content":"\r\n\r\nبيايد ؛ مع هذا به آن مرد گفت : اگر وقتى باشد كه ايشان گويند پادشاه در خواب است يا به بهانه‌اى ديگر تو را توقّف فرمايند ، از فلان موضع بيا و فرياد آهسته بكن ، كه به مقصود خود خواهى رسيد .\r\nالقصّه ، آن شب از روى اطمينان خاطر به خانهء خود رفت . آن شب كسى آزار او نرسانيد .\r\nشبى ديگر نيز كسى به خانهء او نرفت . چون شب سيّم درآمد خواهرزادهء سلطان محمود در نصف شب باز به خانهء آن مرد درآمد و او را از خانه بيرون كرده به فراغت خود مشغول گشت .\r\nآن شخص دوان‌دوان به در خانهء سلطان محمود درآمده ، جماعتى از حاجبان گفتند : اى مرد ، تو ديوانه‌اى ، اين هنگام پادشاه در حرم است . هيچ كس را به حرم پادشاه نمىتوان فرستاد . آن مرد هرچند گفت كه : در حضور من شما را سفارش كرد كه مانع من نشويد ، ايشان گفتند : اگر پادشاه در بيرون ديوانخانه باشد هيچ‌كس منع نمىتوانست كرد ، امّا الحال كه سلطان در حرم است چگونه كسى را توان گذاشت ؟\r\nالقصّه ، آن مرد به آن ، موضع كه سلطان محمود گفته بود رفته آهسته فرياد برآورد كه سلطان محمود فى الحال آواز داد كه : اى مرد فقير ، باش كه بيرون مىآيم . پس سلطان محمود بيرون آمده همراه آن شخص متوجّه خانهء او شد . چون به خانهء او رسيد ، درآمد ، ديد كه خواهرزاده‌اش با زن آن مرد در يك فراش خوابيده و شمعى بر سر ايشان مىسوزد .\r\nسلطان محمود فى الحال شمع را فرونشانيد و خنجر برآورده سر خواهرزادهء خودش را از تن جدا ساخت . بعد از آن فرمود كه اى مرد ، جرعه آبى دارى ، بيار تا بنوشم . آن مرد كوزهء آب آورد . سلطان محمود آب نوشيده برخاست و گفت : اى بابا ، برو و به فراغت خود بخواب . آن مرد دست بر دامن يمين الدّوله ، سلطان محمود ، زد و گفت : به آن خدايى كه تو را اين مقدار عدل كرامت فرموده با من بگوى كه سبب فرونشانيدن شمع چه بود و بعد از آن آب خوردن از براى چه . و الحال چه كردى كه به من مىگويى : برو و به فراغت خواب كن .\r\nسلطان گفت : شرّ ظالم از تو دفع كردم و سرش را از تن جدا ساخته اينك مىبرم . شمع فرونشانيدن من از براى آن بود كه خواهرزادهء من بود ، مىترسيدم كه اگر در روشنايى سرش را ببرم نظر من بر وى افتد و رحم و شفقت به خاطرم رسد و پيش حقّ ، سبحانه و تعالى ، موأخذ باشم . و آب طلبيدن از براى آن بود كه تو وقتى كه حال خود به من گفتى من با خداى عهد كرده بودم كه تا شرّ اين ظالم را از اين فقير دفع نكنم طعام و آب نخورم ، و در اين سه شبانه‌روز هميشه منتظر تو مىبودم . الحال كه شرّ او را از تو دفع كردم تشنگى بر من غلبه كرده بود ، جرعه آبى خوردم .\r\nو بر عقلاى نيك‌انديش مخفى و مستور نخواهد بود كه اگرچه از سلاطين نامدار ، عدالت بسيار است ، امّا اينچنين عدالتى از هيچ يك منقول نيست . و اللّه اعلم بسرائر العباد .\r\n\r\n","description":"","footnote":"","page_name":" 2138 ","page_number":654},
  {"content":"\r\n\r\n\r\nذكر وقايع سال چهار صد و دوازدهم از رحلت خير البشر\r\nو در سال چهار صد و دوازدهم از رحلت خير البشر ، عليه و آله التّحيّة من الملك الأكبر ، خليفه القادر باللّه عباسى وفات يافت . مدّت حيات او هشتاد و شش سال و ده ماه بود و ايّام خلافتش چهل و يك سال و سه ماه و بيست روز بود . هيچ از خلفاى عباسى اين مقدار عمر و خلافت نكردند .\r\nدر تاريخ ابن أثير جزرى مسطور است كه قبل از القادر باللّه ، سلاطين ديالمه طمع در خلافت كرده بودند ، امّا چون القادر باللّه بر سرير خلافت متمكّن گشت آنچنان امور خلافت را رواج و رونق داد كه ديالمه و غيره دست از آن كوتاه داشته مأيوس گشتند . و القادر باللّه در علوم شرعيّه مهارتى تمام داشت ؛ چنانچه او را در شرعيات تصانيف بسيار است و در زمان او ، آن تصانيف متعارف مىبود . و در عدالت از جميع خلفا امتياز داشت . از حسين بن هرون منقول است كه در كرخ بغداد جماعتى يتيم مانده بودند و از پدران ايشان ملكى نفيس مانده بود و [ 252 ب 
  ] او مرا وصىّ ايشان ساخته بود و ابو الحسن بن حاجب نعمان ، طمع در آن ملك كرده پيش من كس فرستاد كه آن ملك را از براى خريدن او تجويز نمايم . و من چون مىدانستم كه غبطهء ايتام در فروختن آن ملك نيست ، خصوصا به حاجب نعمان ، كه بسيار مفت و ارزان مىخواست ، تكاهل و تكاسل مىورزيدم تا آنكه حاجب با من در مقام پرخاش شده روزى از روى شدّت به طلب من جماعتى از اتراك فرستاد ؛ چنانچه مرا يقين شد كه او مرا البتّه هلاك مىكند . بنابراين ، به مردم او گفتم كه شما برويد كه من اينك متعاقب شما مىآيم .\r\nو چون يقين به هلاكت خود كرده بودم غسل كرده متوجّه زيارت احمد حنبل شدم كه به\r\n\r\n","description":"","footnote":"","page_name":" 2139 ","page_number":655},
  {"content":"\r\n\r\nمقتضاى « 1 » از آن بزرگوار استمداد همّت نموده متوجّه خانهء آن ظالم كردم . چون به مزار احمد حنبل رسيدم ديدم كه مردى پير موقّر به تلاوت قرآن مشغول است . من بعد از اداى مراسم زيارت ، شروع در تضرّع و زارى كرده از حقّ ، سبحانه و تعالى ، به بركت آن بزرگوار خلاصى از شرّ آن ظالم مسئلت مىنمودم . چون از دعا و تضرّع فارغ شدم آن پير روى به من آورده اشاره كرد . چون من پيش او رفتم گفت : از كه تظلّم داشتى و به چه سبب بر تو ظلم مىكند ؟ حقيقت حال بر او عرضه كردم . گفت : برو پيش وى و خاطر جمع دار كه دعاى تو اميد كه مستجاب شده باشد .\r\nالقصّه ، من ترسان و لرزان به در خانهء حاجب نعمان رفتم . چون نظرش بر من افتاد شروع در غلظت و شدّت نموده آغاز سفاهت كرد ، و من در مقام عذرخواهى و فروتنى درآمده موانع فروختن آن ملك مىگفتم و او همچنان در مقام سفاهت و غلظت مىبود و مىگفت : تا آن ملك را به من نفروشى تو را رها نمىكنم ، و هنوز ميان من و حاجب گفتگوى مىگذشت كه خادمى از بيرون درآمد و رقعه‌اى به دست حاجب نعمان داد . رقعه را گرفت و مطالعه كرد . در اثناى مطالعه ديدم كه روى او متغيّر شده و هر ساعت در خواندن رقعه به من نگاه مىكند ؛ تا آنكه رقعه را بتمامه مطالعه كرد . بعد از آن روى به من آورد و گفت : مگر تو به شكايت من پيش القادر باللّه رفته بودى يا كس فرستاده‌اى ؟ سوگند ياد كردم كه من كس پيش خليفه نفرستاده‌ام و خليفه را هرگز نديده‌ام و نمىشناسم .\r\nحاجب عذرخواهى من نموده مرا رخصت داد . آخر معلوم شد كه آن مرد پير خليفه ، القادر باللّه عباسى ، بود كه اكثر اوقات به مزار صلحا و علماى منكر حال مىرفت « 2 » .\r\n\r\nذكر خلافت القائم بامر اللّه ابو جعفر عبد اللّه بن القادر باللّه\r\nدر تاريخ ابن كثير شامى مسطور است كه چون القادر باللّه در شب دوشنبه يازدهم ماه ذيحجّه اين سال از دار الفنا به دار البقاء رحلت نمود پسرش القائم بامر اللّه ، كه قبل از اين به يك سال او را قادر باللّه وليعهد خود گردانيده بود چنانچه سابقا قلمى شد ، هفت روز به تعزيهء پدر خود مشغول بود از براى تعظيم پدر خود و در روز يكشنبه بيستم شهر ذيحجّه جميع امرا و اركان دولت و سادات و قضاة و علماى جميع با القائم بامر اللّه ابو جعفر بيعت كردند « 3 » . اوّل كسى كه با\r\n\r\n\r\n","description":"","footnote":"\r\n( 1 ) . در هر سه نسخه جاى آيه يا حديث خالى است .\r\n( 2 ) . ابن أثير نمونه‌هاى ديگرى از عواطف و بلندنظرىهاى القادر باللّه عباسى را آورده است ؛ - الكامل ، ج 16 ، ص 128 به بعد .\r\n( 3 ) . ابن خلدون مىنويسد كه : « در روز بيعت با القائم بامر اللّه هرج و مرج و اختلاف عظيمى در بغداد به وقوع پيوست . » ، - العبر ، ج 2 ، ص 693 ؛ مقايسه شود با : ابن اثير ، ترجمهء الكامل ، ج 16 ، ص 130 .\r\n","page_name":" 2140 ","page_number":656},
  {"content":"\r\n\r\nاو بيعت كرد شريف مرتضى علم الهدى بود و بعد از بيعت كردن ، قصيده‌اى مشتمل بر تعزيت و تهنيت كه شريف مرتضى انشا فرمودند در مجلس خواندند .\r\nو از جمله وقايع اين سال آنكه روميان قلعهء افانيه « 1 » ، كه از مشاهير قلاع شامات بود ، فتح نمودند و اموال و غنايم بسيار به دست ايشان افتاد و عورات و اطفال را به اسيرى بردند . منشأ اين قضيّه آن بود كه الظّاهر لاعزاز دين اللّه خليفهء مصر وزير خود وزراى « 2 » را به عزم تسخير ولايت شام فرستاد . در آن وقت حسّان بن مفرح طايى بر اكثر ولايات شام حاكم و مستولى شده بود . چون وزراى به شامات درآمد حسّان طاقت مقاومت او نياورده به جانب روم رفت و از قيصر روم استمداد خواسته با صليب و لشكرى انبوه متوجّه ولايت شام شده ، اوّلا قلعهء مذكور را فتح نموده دست غارت برآورد و وزراى در مقام جمعيّت مردم و تحريض ايشان بر جهاد شده دست ايشان را از اخذ باقى ولايات كوتاه گردانيد .\r\nو از جمله وقايع اين سال آنكه در بغداد غلامان ترك جمع شده پيش جلال الدّوله به فرياد آمدند كه : ما را از فقر و فاقه هلاك شديم و از گرسنگى به حدّ مردن رسيديم و تمامى ولايت را اقواد و امراى تو متصرّف شدند و به جمع ذخاير و خزاين مشغول‌اند و مرسومات ما را نمىرسانند . و از آن جمله ، از امراى بزرگ تو بار سطغان و يلدزك آن مقدار خزاين جمع نمودند و تو را و ما را فقير ساختند . و چون اين خبر به بارسطغان و يلدزك رسيد ترك آمدن به در خانهء جلال الدّوله كرده در خانه خود به ضبط كار پرداختند و جلال الدّوله عاجز آمده غلامان و ساير سپاه را به خانهء ايشان فرستاد كه از ايشان علوفه‌هاى خود را تحصيل نمايند . و ايشان در مقام عذرخواهى شده مىگفتند كه : ما هيچ نداريم و از ولايتى كه به ما دادند چيزى حاصل نمىشود . و بارسطغان و يلدزك هر دو از بغداد بيرون آمده متوجّه مداين شدند و اتراك از رفتن ايشان پشيمان گشته باز جلال الدّوله را بر اين داشتند كه ايشان را باز طلبد .\r\nبنابراين ، جلال الدّوله ، شريف مرتضى علم الهدى و مؤيّد الملك رجحى را به طلب ايشان فرستاده بازگردانيد . امّا چون دولت ديالمه به آخر رسيده بود و ضعف تمام در امور ايشان ظاهر شده غلامان و تركان بر خانهء جلال الدّوله ريختند و آنچه از فرش و بساط و ساير ادوات به‌دست ايشان افتاد همه را به غارت بردند و جلال الدّوله را چون قدرت منع و دفع ايشان نبود در نيم روز با جمعى از غلامان خود و جماعتى از عامّهء خلايق كه همراه او بودند سوار شده متوجّه دار الخلافه شد . خليفه ، القائم بأمر اللّه ، چون بر اين حال اطلاع يافت متوهّم گشت كه :\r\nآيا سبب آمدن او به دار الخلافه چه باشد ؟ مبادا حيله و مكرى داشته باشد ؛ تا آنكه جلال الدّوله\r\n\r\n\r\n","description":"","footnote":"\r\n( 1 ) . الكامل : افاميه .\r\n( 2 ) . الكامل : ذزبرى .\r\n","page_name":" 2141 ","page_number":657},
  {"content":"\r\n\r\nبه دار الخلافه درآمد ، ظاهر شد كه او از ترس جان خود پناه به خانهء خليفه برده . بنابراين ، خليفه القائم بامر اللّه او را تسلّى داده بازگردانيد . جلال الدّين قربوس « 1 » زين مركب خليفه را بوسيده دست بر ديوار خانهء خليفه ماليده بر روى خود مسح كرده بازگشت .\r\nو از جمله وقايع اين سال آنكه مسعود بن محمود ايالت ولايت رى و همدان و ساير بلاد جبال را به تاش فرّاش « 2 » خود ارزانى داشت و به والى نيشابور فرمان صادر شد كه در باب امداد تاش فرّاش و تمشيت مهمّات سپاه او خود را معاف نداند و من جميع الوجوه در مقام كارسازى او شده نوعى كند كه مساعى جميلهء آن امارت پناه به درگاه ظاهر گردد . و والى نيشابور به مقتضاى فرمان مسعودى عمل نموده تاش فرّاش را آنچنان امداد نمود كه ولايت رى و همدان و ساير بلاد جبل را به اندك توجّه از نوّاب و عمّال ديالمه انتزاع نموده متصرّف گشت .\r\nو از جمله وقايع اين سال آنكه روميان مدينهء رها را از مسلمانان انتزاع نموده اكثر اهالى آن را به قتل رسانيدند و عورات و اطفال را به اسيرى بردند . منشأ اين واقعه آن بود كه قبل از اين مذكور شد كه بعد از قتل غطير ، كه والى آن مدينه بود ، صالح بن مرداس پيش نصر الدّوله شفاعت نموده باز آن شهر را به پسر غطير و ابن شبل به مناصفه « 3 » گرفت . در مدينهء رها دو برج مىباشد كه به استحكام آن دو برج ، اهل تاريخ چنين نوشته‌اند عمارتى نمىباشد . يكى از آن دو برج بسيار وسيع است و ديگرى كوچك . و چون شهر رها به دو كس تعلّق گرفت پسر غطير در برج اعظم مىبود و ابن شبل در آن ديگر .\r\nمدّتى مديد ايشان با يكديگر به صفا به سر مىبردند تا آنكه در اين سال پسر غطير كس پيش ارمانوس ، قيصر روم ، فرستاد و حصّهء خود را از شهر رها به مبلغ بيست هزار دينار فروخت و ارمانوس قيصر روم مبلغ مذكور را تسليم وكلاى پسر غطير نموده جماعتى از سپاه خود را فرستاد كه حصّهء او را از شهر رها تصرّف نموده در برج اعظم قرار گيرند . چون روميان به شهر رها درآمدند ابن شبل از مقاومت ايشان عاجز آمده آن برج ديگر را نيز گذاشته از شهر بيرون رفت و روميان شروع در خرابى شهر نموده تمامى مساجد و مدارس و آثار اسلام را از آن شهر برانداختند . چون اين خبر به سمع والى حلب ، نصر الدّولة بن مروان ، رسيد لشكرى عظيم به دفع روميان فرستاد . روميان پس از جدال و قتال بسيار از مدافعهء ايشان عاجز آمده در آن دو برج متحصّن شدند و بقيّهء نصارى پناه به كنيسهء آن شهر آورده مسرعى پيش ارمانوس ، قيصر روم ، فرستادند و تا آمدن لشكر از جانب قيصر ، سپاه نصر الدّوله شهر رها را به حوزهء\r\n\r\n\r\n","description":"","footnote":"\r\n( 1 ) . قربوس : برآمدگى زين . - و .\r\n( 2 ) . هر سه نسخه : باش فراش . تمامى منابع متقدّم و متأخّر « تاش فراش » ضبط كرده‌اند .\r\n( 3 ) . مناصفه : دو بخش كردن به قسمت مساوى ، نصفانصف . - و .\r\n","page_name":" 2142 ","page_number":658},
  {"content":"\r\n\r\nتصرّف خود درآورده روميان را در آن دو برج به تنگ آوردند كه در اين اثنا ده هزار سوار از جانب روم رسيد و سپاه نصر الدّوله [ 253 الف 
  ] تاب مقاومت ايشان نياورده روى به گريز نهادند و شهر را باز روميان به تصرّف خود درآوردند . آخر الأمر ، ابن نمرى از قيصر روم مال قبول نموده آن شهر را از دست ايشان خلاص كرد .\r\nو از جملهء وقايع اين سال آنكه ، مسعود بن محمود لشكرى به عزم تسخير بلاد كرمان فرستاد . چون افواج مسعودى به حدود آن ولايت رسيدند نوّاب و عمّال ابو كاليجار با جمعى قليل از سپاه ، كه در آن ولايت بودند ، در شهر بردسير « 1 » متحصّن شدند . سپاه مسعود ايشان را محاصره نموده شروع در جنگ كردند . ابو كاليجار چون بر حقيقت حال اطلاع يافت يكى از امراى خود را ، كه او را « عادل بهرام » گفتندى ، با لشكرى انبوه به مدد ايشان فرستاد . چون آن جماعت را كه در شهر بردسير متحصّن بودند خبر قدوم امير عادل بهرام رسيد دلير شده پيش از رسيدن او از شهر بيرون آمده بر سپاه مسعود حمله آوردند . آن روز ميان هر دو طايفه آنچنان كارزار شد كه شرح آن از حيّز تحرير و تقرير بيرون بود ، امّا آخر الأمر ، ديالمه غالب آمدند و خراسانيان روى به گريز نهادند و سپاه ابو كاليجار تعاقب ايشان نموده اكثر ايشان را به ضرب تيغ آبدار هلاك ساختند . و امير عادل در كرمان قرار گرفت تا آن ولايت را باز به اصلاح آورد . بعد از آن به جانب فارس مراجعت نمود .\r\n\r\n\r\n","description":"","footnote":"\r\n( 1 ) . دهستان مشيز امروزى .\r\n","page_name":" 2143 ","page_number":659},
  {"content":"\r\n . \r\n","description":"","footnote":"","page_name":" 2144 ","page_number":660},
  {"content":"\r\n\r\n\r\nذكر وقايع سال چهار صد و سيزدهم از رحلت خير البشر\r\nو در ماه ربيع الاوّل سال چهار صد و سيزدهم از رحلت سيّد البشر ، عليه و آله التّحيّة من الملك الأكبر ، باز ميانهء اتراك و جلال الدّوله فتنه‌اى نايره به هم رسيد و مهمّ به آنجا كشيد كه جلال الدّوله در خانهء خود در ميان زنان خود پنهان شد و تمامى بيوتات او را تركان آنچنان نهب و غارت نمودند كه دروازه‌ها را نيز نگذاشتند و در مقام گرفتن ابو اسحاق سهل « 1 » ، كه وزير جلال الدّوله بود ، شدند . و او بر ارادهء ايشان اطلاع يافته خود را به خانهء غريب بن محمّد انداخت او از دست ايشان خلاصى يافت . و تركان از غارت خانهء جلال الدّوله فارغ شدند جلال الدّوله فرصت غنيمت يافته از خانهء عورات بيرون آمده به جانب عكبر « 2 » رفت . و اتراك فى الحال خطبه به نام ابو كاليجار كردند و مسرعى به طلب او فرستادند . در اين وقت ابو كاليجار در اهواز بود . چون مسرع اتراك به او رسيد ابو كاليجار مىخواست كه متوجّه بغداد گردد ، امّا امير عادل بهرام او را مانع آمده گفت : اگر جماعتى از امراى اتراك تو را خواسته ، رفتن تو مناسب است ، امّا به مجرّد مكتوبى كه از آن جماعت مفتّن « 3 » رسيده رفتن تو به آن حدود مناسب نيست ؛ چه ، بر قول و فعل ايشان مطلقا اعتماد نيست . بنابراين ، ابو كاليجار در رفتن تعلّل نمود . و چون اهالى بغداد و اتراك از توجّه ابو كاليجار مأيوس شدند باز خطبه را به اسم جلال الدّوله كرده كس به طلب او فرستادند و در مقام اعتذار شده بعد از چهل و سه روز باز جلال الدّوله را به بغداد درآوردند و وزارت او را به ابو القاسم بن ماكولا دادند . و بعد از اندك\r\n\r\n\r\n","description":"","footnote":"\r\n( 1 ) . الكامل : ابو اسحاق سهلى ؛ العبر ، ( ج 2 ، ص 694 ) : ابو اسحاق سهيلى .\r\n( 2 ) . عكبرا : شهركى است [ به عراق 
  ] بر شمال بغداد ، بر مشرق دجله ، جايى آبادان ؛ - حدود العالم .\r\n( 3 ) . مفتّن : فتنه‌انگيز . - و .\r\n","page_name":" 2145 ","page_number":661},
  {"content":"\r\n\r\nفرصت ابو القاسم را عزل كرده عميد الملك ابو سعيد بن عبد الرّحيم را وزير او گردانيدند . و چون عميد الملك در منصب وزارت قرار گرفت ، روزى جلال الدّوله او را فرمود كه : حساب ابو العمر ابراهيم بن حسين [ سامى 
  ] « 1 » را جمع ساخته آنچه از مال ديوانى پيش او باشد تحصيل بايد نمود و به هيچ وجه او را مهلت نبايد داد . بنابر فرمودهء جلال الدّوله ، عميد الملك ، ابو العمر را گرفته در خانهء خود نگاه داشت .\r\nچون اتراك بر اين معنى اطلاع يافتند فى الحال به خانهء عميد الملك درآمده ابو العمر را بيرون آوردند و جامه‌هاى عميد الملك را پاره‌پاره ساخته دستار از سر وى برداشتند و انگشترى از دست وى كشيده گرفتند . جلال الدّوله در حمّام اين غوغا را شنيده بيرون آمد .\r\nعميد الملك پيش او رفته ماجرى را به عرض رسانيد . جلال الدّوله گفت : اى عميد الملك ، من پسر بهاء الدّوله‌ام . ملاحظه نماى كه با من چه مىكنند تا به تو چه رسد .\r\nو از جمله وقايع اين سال آنكه ، بار ديگر مسعود بن محمود لشكرى به استيصال علاء الدّوله فرستاد . و در تاريخ ابن أثير جزرى مسطور است كه در مرتبهء اوّل كه مسعود بن محمود بر سر ولايت علاء الدّوله رفته بود علاء الدّوله در محاربه زخمى خورده به جانب قلعهء فرد خان « 2 » رفت و چند روز در آن قلعه از براى معالجهء خود توقّف نموده و فرهاد بن مرداويج در آنجا به او وعدهء امداد كرده او را اميدوار ساخته بود . ( و چون علاء الدّوله از تشويش جراحت خلاص شد ارادهء آن نمود كه باز به جانب ولايت خود متوجّه شود كه خبر رسيد كه تاش فرّاش را مسعود با لشكرى عظيم به رى فرستاد ) « 3 » . چون تاش فرّاش در ولايت رى استقرار گرفت ، در اين سال باز مسعود در صدد استيصال علاء الدّوله شده تاش فرّاش را حكم فرمود كه لشكرى به دفع علاء الدّوله بفرستد . علاء الدّوله به اتّفاق فرهاد بن مرداويج از قلعهء فردخان بيرون آمده به بروجرد رسيده بود كه تاش فرّاش لشكرى آراسته و امارت آن لشكر را به علىّ بن عمر نام شخصى داده به جنگ علاء الدّوله فرستاد . چون علىّ بن عمر به نواحى بروجرد رسيد فرهاد بن مرداويج به جانب قلعهء سليموه رفت و علاء الدّوله به صوب شاپور خواست توجّه نموده در ميانهء اكراد جوزجان درآمد . علىّ بن عمر بروجرد را به تصرّف خود درآورده در آن شهر قرار گرفت و فرهاد بن مرداويج در مقام تدبير شده جماعتى از اكراد را ، كه همراه علىّ بن عمر بودند ، به جانب خود مايل ساخته ايشان را به زر و وعدهء اقطاعات فريفته بر اين داشت كه علىّ بن عمر را به قتل رسانند . اتّفاقا ، چون اين خبر به علىّ بن عمر رسيد فى الحال در آن شب با\r\n\r\n\r\n","description":"","footnote":"\r\n( 1 ) . به قياس الكامل اضافه شد ؛ العبر ( ج 2 ، ص 694 ) : ابو المعمر ابراهيم بن الحسين البسامى .\r\n( 2 ) . الكامل : فردجان .\r\n( 3 ) . ق ، س : مطلب بين ( ) را ندارد .\r\n","page_name":" 2146 ","page_number":662},
  {"content":"\r\n\r\nجماعتى اندك به جانب همدان گريخت . فرهاد بن مرداويج به اتّفاق آن كردان تعاقب او كرده نزديك همدان در دهى كه مشهور به كسب « 1 » بود رسيد . علىّ بن عمر چون واقف شده [ بود 
  ] به هلاكت خود ، قرار داده در محوطهء آن قريه متحصّن گشت و از حيرت نمىدانست كه چه حيله انديشد . اتّفاقا حقّ ، سبحانه و تعالى ، آن روز ، بىموسم ، آنچنان باران فرستاد كه فرهاد با لشكرش نتوانست توقّف نمود ؛ چرا كه ، ايشان جريده ايلغار كرده بودند و خيمه و پوشش مطلقا همراه نداشتند و باران با سرما آنچنان زور آورد كه ايشان از محاصرهء آن ده برخاسته به طلب پناه جهت خود رفتند . لشكر فرهاد به واسطهء آن متفرّق شده هر يكى به جانبى كه پناه گمان داشتند رفتند . در اين وقت علىّ بن عمر فرصت غنيمت دانسته مسرعى پيش تاش فرّاش فرستاده مدد طلبيد . تاش فرّاش فى الحال لشكرى تازه به مدد او فرستاد و فرهاد بن مرداويج بازگشته به بروجرد رفته به علاء الدّوله پيوست و بعد از مشاورت قرار به آن دادند كه به اتّفاق يكديگر به همدان روند . بنابراين ، علاء الدّوله جمعى را با برادرزادهء خود ، ابو منصور ، به اصفهان فرستاد كه خزانهء او را با آلات حرب و سلاح بياورند تا استعداد بر اصل كرده متوجّه همدان شوند . و علىّ بن عمر بر اين معنى اطلاع يافته به استظهار لشكرى تازه ، كه از جانب امير تاش فرّاش به او رسيده بود ، به جانب اصفهان ايلغار نمود و در جرپادقان « 2 » آن جماعت را كه خزانه و سلاح جهت علاء الدّوله مىبردند دريافته اكثر ايشان را به قتل رسانيد و تمامى اموال و اسلحهء ايشان را به دست آورده ابو منصور را بند كرده به رى پيش امير تاش فرّاش فرستاد .\r\nعلاء الدّولهء بىچاره بىخبر از اين قضيّه ، به مجرّد آنكه به او رسيده بود كه علىّ بن عمر از همدان بيرون رفته گمانش آن بود كه او فرصت يافته گريخته ، روى به همدان رفت و آن شهر را در حوزهء تصرّف خود درآورده و در آنجا بر وى ظاهر شد كه علىّ بن عمر اينچنين دستبردى نموده تمامى اموال و اسلحهء او را از ميان ربوده . علاء الدّوله از شنيدن اين خبر بسيار نادم و پشيمان گشت و بىتوقّف به اتّفاق فرهاد بن مرداويج در عقب او ايلغار نمود .\r\nعلىّ بن عمر چون اينچنين مالى مفت زده بود به طمع اصفهان و خزانهء علاء الدّوله ، كه در آنجا مىبود ، روى به اصفهان مىرفت كه به يك ناگاه علاء الدّوله و فرهاد از جانب همدان رسيدند . بعد از تلاقى فريقين آتش قتال و جدال شعله زد و از صبح تا قريب به نيم روز ، جانبين كارزار مردانه كردند . آخر الأمر ، نسيم نصرت و ظفر بر پرچم [ و 
  ] علم علاء الدّوله وزيده و علىّ بن عمر با جماعتى قليل از معركه روى بتافت و تمامى آنچه گرفته بود با زيادتى بسيار به\r\n\r\n\r\n","description":"","footnote":"\r\n( 1 ) . كسب : دهى از دهستان آورزمان شهرستان ملاير ، واقع در هيجده كيلومترى شمال آن ؛ - فرهنگ جغرافيايى ، ج 5 .\r\n( 2 ) . م : جردپادقان ؛ ق ، س : جودپادقان . گلپايگان امروزى است .\r\n","page_name":" 2147 ","page_number":663},
  {"content":"\r\n\r\nدست علاء الدّوله افتاد و اكثر سپاه علىّ بن عمر به قتل رسيد و آنچه از مردم علاء الدّوله در بند علىّ بن عمر بود همه خلاص شدند ، إلّا برادرزادهء علاء الدّوله ابو منصور كه او را به رى فرستاده بود .\r\nالقصّه ، علىّ بن عمر راست به رى رفت و امير تاش را از حقيقت حال خبردار كرد « 1 » . امّا امير تاش فرّاش فى الحال از يك طرف خود با لشكرى عظيم متوجّه علاء الدّوله گشت و از طرف ديگر ، علىّ بن عمر را فرستاد . امّا علاء الدّوله و فرهاد بعد از اين فتح فارغ البال به جانب بروجرد رفته در دامنهء كوه فرود آمدند و از هيچ جانب پريشانى و تفرقه به خود راه نمىدادند ، كه به يك [ 253 ب 
  ] ناگاه در وقتى خبردار شدند كه از چهار طرف ، لشكرى آراسته رسيد . و چون سپاه علاء الدّوله اكثر ايشان متفرّق شده بودند ، علاء الدّوله به هزار حيله خود را از ميان آن معركه بيرون انداخته راه اصفهان پيش گرفت و فرهاد به جانب قلعهء سليموه « 2 » رفته در آنجا متحصّن گشت . امير تاش چندان از سپاه علاء الدّوله به قتل رسانيد كه از حيّز شمار بيرون بود و تمامى آلات و اسلحه و اسباب حرب به تصرّف او درآمد .\r\nو از جملهء وقايع اين سال آنكه ، مسعود بن محمود ، آلتونتاش حاجب والى خوارزم را به جنگ على تگين ، صاحب تمامى ماوراء النهر تا حدود تركستان كه هميشه سلطان محمود را داعيهء آن بود كه او را از ماوراء النهر بيرون كند اما ميسّر نشد و اين آرزو در دل او ماند ، فرستاد . تفصيل اين واقعه را در تواريخ معتبره چنين آورده‌اند كه چون على تگين ، حاكم ماوراء النهر ، در زمان سلطان محمّد كمال استيلا يافته بود ؛ چنانچه سلطان هميشه در فكر دفع او بود امّا خصم زبردست بود و در باب محاربهء او سلطان محمود بسيار انديشه مىنمود تا آنكه از دنيا رحلت فرمود و نوبت سلطنت به مسعود رسيد .\r\nدر اين سال ، مسعود صلاح چنان ديد كه آلتونتاش حاجب ، حاكم خوارزم ، را به جنگ او فرستد . بنابراين ، فرمان به اسم آلتونتاش صادر شد كه در خوارزم از قبل خود نايبى گذاشته خود به دفع على تگين بايد قيام نمايد . و از دار السّلطنهء غزنين پانزده هزار سوار جرّار به مدد آلتونتاش تعيين شد . اين جماعت در حدود بلخ به آلتونتاش پيوستند و آلتونتاش با لشكر خوارزم و پانزده هزار سوارى كه مسعود بن محمود به مدد او فرستاده بود روى به ماوراء النهر نهاد .\r\nعلى تگين چون از توجّه لشكر مسعود خبر يافت بخارا را مستحكم ساخته مستعدّ جدال و قتال شد . امّا آلتونتاش به مجرّد رسيدن در حملهء اوّل ، شهر بخارا را گرفت و مردم بخارا به\r\n\r\n\r\n","description":"","footnote":"\r\n( 1 ) . بنا به تصريح ابن أثير ، امير تاش فرّاش اين زمان در كرج بود ؛ - الكامل ، ج 16 ، ص 136 .\r\n( 2 ) . ق : سلموه ؛ س : سليره .\r\n","page_name":" 2148 ","page_number":664},
  {"content":"\r\n\r\nاستقبال او آمده اظهار بشاشت و شاديها نمودند . آلتونتاش ايشان را استمالت و نوازش نموده متوجّه على تگين گشت . على تگين نيز سپاه خود را آراسته محل جنگ را در صحرايى كه در يك طرف بيشه و درخت بسيار داشت [ قرارداد « 1 » 
  ] . بعد از تلاقى فريقين نايرهء جدال و قتال اشتعال گرفت و خوارزميان جنگهاى مردانه كردند ، امّا چون على تگين جماعتى را به كمينگاه گذاشته بود آن جماعت از عقب سپاه آلتونتاش درآمده خلقى بىشمار را به ضرب تيغ آبدار هلاك ساختند . و اين معنى موجب تزلزل سپاه مسعود گشت . امّا آلتونتاش آنچنان ثبات قدم ورزيد كه شرح آن به تقرير و تحرير ادا نتوان نمود ؛ تا آنكه كار به جايى رسيد كه جمعى از تركان تيرانداز روى به آلتونتاش آورده و تيرى بر وى زدند . اتّفاقا آن تير به جايى رسيد كه قبل از اين ، در وقت گرفتن قلعه‌اى از قلاع در حضور سلطان محمود سنگ منجنيق بر همان جاى آلتونتاش خورده بود و مدّتى مديد دست او معيوب بود و چون آن تير باز به همان جاى آمد بسيار كارگر افتاد . امّا آلتونتاش از كمال مردى در معركه اظهار آن ننمود و جمعى از غلامان خود را فرمود تا آن زخم را مضبوط بستند و پاى محكم كرده تا سپاه تركان را هزيمت داد . امّا چون بيشه و جنگل نزديك بود چندان شكست ظاهر نشد و هر طايفه به جاى خود رفتند .\r\nچون آلتونتاش به آرامگاه خود آمد سران سپاه را طلبيده حكايت زخم خود به ايشان باز گفت و چنين اظهار نمود كه : از اين زخم بوى خلاصى نمىآيد ؛ شما فكر خود كنيد . ايشان بعد از مشاورت ، صلاح در مصالحه ديدند . و على تگين چون از حقيقت حال اطلاع نداشت و مطّلع نشده بود ، مصالحه را از خدا مىخواست . القصّه ، جماعتى در ميان افتاده مصالحه را به آن قرار دادند كه بخارا تعلّق به مسعود داشته باشد و از سمرقند تا آن طرف از آن على تگين .\r\nالقصّه ، چون مهمّ صلح قرار گرفت ، روز ديگر على تگين به جانب سمرقند كوچ كرده و آلتونتاش به جانب آب آمويه . اتّفاقا در همان روز آلتونتاش به واسطهء آن زخم وفات يافت « 2 » و وكلا و وزرا وفات او را پنهان داشتند و احمد بن عبد الصّمد « 3 » ، كه از كبار وزراى او بود ، لشكر را سركرده شده به جانب خوارزم رفت . و آن جماعتى كه از غزنين آمده بودند به جانب غزنين مراجعت نمودند . چون خبر فوت آلتونتاش به مسعود رسيد حكومت خوارزم را به\r\n\r\n\r\n","description":"","footnote":"\r\n( 1 ) . افزودگى ميان دو قلاب از ويراستار است .\r\n( 2 ) . محل فوت آلتونتاش « دبوسيّه » بود ؛ - تاريخ ايران ، پژوهش دانشگاه كيمبريج ، ج 4 ، ص 167 ؛ بيهقى ، تاريخ بيهقى ، ص 422 .\r\n( 3 ) . بيهقى وى را « مرد كافى دانا » معرفى مىكند ؛ - تاريخ بيهقى ، ص 422 ؛ نيز ؛ - مقدّمهء ديوان منوچهرى ، ص بيست و چهار .\r\n","page_name":" 2149 ","page_number":665},
  {"content":"\r\n\r\nپسرش هارون داد . و چون هارون در ملازمت مسعود مىبود احمد بن عبد الصّمد را به نيابت خود در خوارزم نصب نمود .\r\nو در اين سال ابو كاليجار ، خواجه « 1 » صندل را ، كه آنچنان در ايّام حكومت او استيلا يافته بود كه ابو كاليجار را مطلقا در نظر نمىآورد و در مهمّات ملكى به استقلال و استعداد خود آنچه مىخواست مىكرد و ابو كاليجار از سلطنت ( غير از نام ) « 2 » نداشت ، به قتل رسانيد و مهمّات ملكى را پيش گرفت . و در اين سال در اكثر ربع مسكون باران نيامد و قحط عظيم پيدا شد و متعاقب قحط وبايى عام پيدا شد ؛ چنانچه در اكثر اقاليم سرايت كرد . چنانچه در اكثر تواريخ معتبره مسطور است كه در كمتر از يك ماه در اصفهان چهل هزار كس مردند و اكثر بلاد هندوستان در اين و با آنچنان شد كه هيچ متنفّسى نماند . و در حوالى بغداد و موصل و بلاد جبال ، آنچنان جدرى « 3 » شايع شد كه هيچ خانه‌اى نبود كه در آنجا به واسطهء جدرى يك كس يا دو كس فوت نشده باشد .\r\nو در تاريخ ابن كثير شامى مسطور است كه در اين سال ، از جمله مشاهير اهل حديث و فقه محمّد بن الطيّب ، كه مشهور به « صبّاغ » است ، وفات يافت . مدّت حيات او نود و پنج سال بود .\r\nو وى در اين مدّت هفتصد زن را به نكاح خود درآورده بود . و العهدة على الرّاوى .\r\n\r\n\r\n","description":"","footnote":"\r\n( 1 ) . گويا اين شخص از لحاظ اينكه « بىخايه » بود ، خواجه ناميده مىشد ؛ - ابن أثير ، الكامل ، ج 16 ، ص 138 .\r\n( 2 ) . م : مطلب بين ( ) را ندارد .\r\n( 3 ) . جدر : آبله .\r\n","page_name":" 2150 ","page_number":666},
  {"content":"\r\n\r\n\r\nذكر وقايع سال چهار صد و چهاردهم از رحلت خير البشر\r\nو در سال چهار صد و چهار دهم از رحلت خير البشر ، عليه و آله التّحيّة من الملك الأكبر ، باز اهالى رى و جبال آغاز مخالفت نمودند . و هم در اين سال ، خبر رسيد كه نايب « 1 » مسعود ، كه در ولايت هندوستان اظهار تمرّد نموده ، خيالات فاسد به خاطر خود مىرساند . تفصيل اين مجمل آن است كه در ماه رجب اين سال مسعود بن محمود به عزم تسخير ولايت عراق از غزنين به نيشابور رفت و آن جماعت را كه در خراسان از ايشان دغدغهء مخالفت داشت برانداخت ، تا آنكه عمّ خود ، يوسف بن سبكتكين ، را نيز در حبس مضبوط گردانيد . و چون در اين اثنا خبر رسيد كه احمد ينالتگين « 2 » ، كه در زمان سلطان محمود به ايالت و امير الامرائى بلاد هند قرار يافته بود ، ياغى شده دم از مخالفت مىزند و مسعود چون اين خبر را شنيد فى الحال از روى اضطرار از نيشابور به جانب غزنين مراجعت نمود و كس پيش علاء الدّوله فرستاده امارت اصفهان را به او ارزانى داشت ، امّا به شرط آنكه هر ساله مبلغى معيّن به خزانهء غزنين مىفرستاده باشد و علاء الدّوله اين معنى را فوز عظيم دانسته متقبّل شد . همچنين ولايت طبرستان و جرجان را به مبلغى معيّن حوالهء پسر قابوس بن وشمگير كردند .\r\nو چون اهالى شهر رى از ظلم تاش فرّاش به جان رسيده بودند و هميشه در مقام مخالفت و تمرّد مىشدند ، مسعود ، ابو سهل همدانى را ، كه به عدالت و شفقت بر رعايا مشهور و معروف\r\n\r\n\r\n","description":"","footnote":"\r\n( 1 ) . وى « اريارق » نام داشت ؛ - دكتر زرّين‌كوب ، تاريخ مردم ايران ، ج 2 ، ص 252 .\r\n( 2 ) . وى خازن محمود بود و گويند فرزند او بود . و چون سلطان مسعود با نهايت آزار و استخفاف اموال او را مصادره كرد كه بعد از اعزام دوباره‌اش به هند ، در آنجا سر به شورش برآورد و تركمانان را هم در خراسان بر ضدّ سلطان تحريك كرد ؛ - گرديزى ، زين الأخبار ، به نقل از دكتر زرّين‌كوب ، تاريخ مردم ايران ، ج 2 ، ص 253 .\r\n","page_name":" 2151 ","page_number":667},
  {"content":"\r\n\r\nبود ، به آن ولايت فرستاد . و چون ابو سهل همدانى به آن ولايت درآمد رعايا را آنچنان رعايت نمود كه هم ، ولايت معمور و آبادان گشت و هم رعايا خوشحال و مسرور گشته در اطاعت و انقياد هيچ دقيقه‌اى نامرعى نمىگذاشتند . و مسعود در غزنين توقّف ناكرده متوجّه هندوستان شد و چون رايات مسعودى به هندوستان رسيد مخالفان در مقام اطاعت و انقياد آمده از تقصيرات عذرخواهى نمودند و مسعود در اين مرتبه ، قلعهء سرستى « 1 » را فتح نمود ؛ چنانچه عن قريب تفصيل آن مذكور خواهد شد . ان شاء اللّه تعالى .\r\nو از جمله وقايع اين سال آنكه خواجه أحمد بن حسن ميمندى « 2 » ، كه چند سال وزير نيكو خصال سلطان محمود بود و مسعود او را از ابتداى سلطنت خود به منصب وزارت سرافراز ساخته بود ، وفات يافت . چون خواجهء مشار اليه فوت شد مسعود بن محمود فرمود تا ابو نصر احمد بن عبد الصّمد را ، كه از قبل هارون بن آلتونتاش در خوارزم مىبود ، طلبيدند . چون ابو نصر احمد بن عبد الصّمد به پايهء سرير سلطنت رسيد منصب وزارت را به او ارزانى داشتند .\r\nو از جمله وقايع اين سال آنكه ملك عزيز پسر جلال الدّوله با لشكرى انبوه از واسط به بصره رفت . منشأ اين قضيّه آن بود كه ابو منصور بختيار ، كه والى بصره بود ، وفات يافت و قائم مقام او در حكومت بصره ، پسر خال او ابو القاسم شد . و او خود را از جمله متابعان ابو كاليجار مىدانست و خطبه و سكّه به نام او بود . آخر الأمر ، جماعتى از مفسدان به ابو كاليجار رسانيدند كه : ابو القاسم ، محض از براى حمايت خود از شرّ جلال الدّوله اظهار اطاعت تو مىنمايد ، و الّا او نادولتخواه است و [ 254 الف 
  ] كه شاهد بر صدق اين دعوى ، آن است كه اگر تو او را از حكومت بصره عزل نموده ولايت ديگر به او ارزانى دارى ، البته قبول نمىكند .\r\nالقصّه ، اهل غرض چندان از اين باب سخنان به عرض ابو كاليجار رسانيدند كه در خاطر او مركوز شد . بنابراين ، فرمانى به عزل او نوشت ؛ مضمون آنكه : « ابو القاسم بايد كه بصره را در تصرّف نوّاب و كاركنان سركار گذاشته خود متوجّه ملازمت گردد كه به او مهمّات لايقه مرجوع خواهد شد . »\r\nاتّفاقا ، پيش از آنكه اين حكم به بصره رسد ابو القاسم بر حقيقت حال اطلاع يافته در مقام مخالفت شد و كسى به واسط پيش ملك عزيز ، پسر ملك جلال الدّوله ، فرستاده او را به بصره طلب داشت و خطبه و سكّه را فى الحال به نام جلال الدّوله گردانيد . و ملك عزيز بسرعت هرچه\r\n\r\n\r\n","description":"","footnote":"\r\n( 1 ) . هر سه نسخه : نرسى . سرستى قلعه‌اى در درّهء كشمير ، كه به قول مؤلّف تاريخ فرشته و خلاصة التواريخ يكى از آبهاى پنجاب هند است ؛ - گرديزى ، زين الأخبار ، پابرگ ص 198 .\r\n( 2 ) . وى خواجه ابو سهل احمد بن حسن حمدوى است . اين خواجه از بزرگان منشيان و فضلا و ادب‌پروران زمان خود بوده است . وى در مدّت هفت ماه سلطنت محمّد بن محمود ، امر وزارت را داشت .\r\n","page_name":" 2152 ","page_number":668},
  {"content":"\r\n\r\nتمام‌تر خود را به بصره رسانيده مردم ابو كاليجار را بيرون كرد و در بصره قرار گرفت . و ابو القاسم همچنان مدار عليه بود در جميع مهمّات ؛ و ملك عزيز از حكومت بجز نامى پيش نداشت .\r\n\r\n","description":"","footnote":"","page_name":" 2153 ","page_number":669},
  {"content":"\r\n . \r\n","description":"","footnote":"","page_name":" 2154 ","page_number":670},
  {"content":"\r\n\r\n\r\nذكر وقايع سال چهار صد و پانزدهم از رحلت خير البشر\r\nو در سال چهار صد و پانزدهم از رحلت خير البشر ، عليه و آله التّحيّة من الملك الأكبر ، باز به مسعود خبر رسيد كه باز والى هند ينالتگين « 1 » متمرّد شده از عمّال و نوّاب سلطان مسعود هركه در مقام اطاعت و انقياد او نمىآيد سياست مىنمايد . بنابراين ، سلطان مسعود باز متوجّه هندوستان شده مخالفين را بالكليّه مستأصل ساخت و بسى از قلاع محكم آن ديار را فتح نمود ؛ خصوصا قلعهء سرستى را كه از مشاهير قلاع هند بود و مكرّر سلطان محمود غازى آن را محاصره كرده ، امّا فتح نتوانست كرد .\r\nو در تاريخ ابن كثير شامى مسطور است كه مسعود به محاصرهء قلعه‌اى از قلاع مشغول بود و كار ايشان را به جايى رسانيده بود كه از قلّت آذوقه و كمى آب به جان رسيده بودند كه به يك ناگاه پيره‌زالى از درون قلعه بيرون آمده و جاروبى در دست داشت و چون در برابر بارگاه مسعود رسيد از همان موضع جاروب را تر ساخته به جانب مسعود افشاند . و اين فعل را مكرّر سه نوبت كرده باز به جانب قلعه رفت . اتّفاق ، در همان روز مسعود بيمار شد و مرض او روزبه‌روز به ازدياد مىنهاد . بنابراين ، از آنجا مراجعت نموده كوچ كردند و مراجعت نمودند و به مجرّد بازگشتن مرض روى به خفّت مىنهاد تا آنكه در پنج شش روز صحّت كامل حاصل شد .\r\nامّا از تاريخ حافظ ابرو چنين معلوم مىشود كه در اين سال مسعود از براى دفع احمد ينالتگين لشكرى فرستاد و ميانهء ايشان و أحمد ينالتگين محاربات بسيار واقع شد . آخر الأمر ،\r\n\r\n\r\n","description":"","footnote":"\r\n( 1 ) . احمد ينالتگين به دليل چستى و چالاكى ، مورد اعتماد سلطان محمود و عامل او در هندوستان بود .\r\n","page_name":" 2155 ","page_number":671},
  {"content":"\r\n\r\nكار به جايى رسيد كه احمد قصد خود كرده خود را هلاك ساخت . و اللّه اعلم بحقايق الامور .\r\nو در الكامل التاريخ مسطور است كه چون مسعود قلعه سرستى را محاصره كرد بعد از چند روز ، والى آن قلعه كس پيش مسعود فرستاده مالى عظيم قبول كرد كه بدهد هر ساله مبلغى معيّن و اصل خزانه مىساخته باشد . مسعود ملتمس او را اجابت نمود و آن راجه در اندرون قلعه جماعتى از تجّار مسلمانان را گرفته تمامى آن مال را ، كه مسعود قبول كرده بود ، از ايشان گرفته جهت مسعود فرستاد . سوداگران اين مضمون را نوشته پيش مسعود بن محمود فرستادند و ضعف و عجز هنود را نيز باز نمودند كه : اگر سلطان پنج شش روز ديگر توقّف نمايد ايشان همهء قلعه را گذاشته جريده بيرون خواهند رفت و ايشان را مطلقا طاقت جنگ و جدال نيست .\r\nبنابراين ، سلطان مسعود از سر صلح بازگشته فرمود تا خندق را به نيشكر ، كه در آن نواحى بسيار بود ، پر ساخته بالا رفتند و تمامى هنود آن قلعه را به قتل رسانيدند و زن و فرزندان ايشان را اسير گرفتند و غنايم بسيار از آن قلعه به دست مسعود افتاد .\r\nو از جملهء بلاد هند ، كه در زمان مسعود فتح شد ، مدينهء سرستى بود و لشكرى كه اين شهر را فتح كردند سلطان محمود در حيات خود فرستاده ، امّا در اثناى آنكه ايشان را فرستاده بود و در راه بودند سلطان محمود فوت شد و مسعود ايشان را امداد نموده لشكرى ديگر نيز متعاقب ايشان فرستاد ؛ چنانچه مجموع يك لك « 1 » سوار به عزم تسخير بلدهء سرستى ، كه از عظام بلاد هند بود و قبل از اين هرگز رايات اسلام به آن شهر نرسيده بود ، [ رهسپار شدند 
  ] . و عظمت آن شهر را آنچنان در تواريخ معتبر آورده‌اند كه ابن كثير شامى مىگويد كه يك شبانه‌روز ، اين صد هزار سوار ، بازار عطّاران و جوهريان را غارت مىكردند و به جانب ديگر شهر اصلا آسيبى نرسيده بود . و طول آن شهر يك منزل متعارف هندوستان بود . و العهدة على الرّاوى . و از آن يك بازار ، آن قدر طلا و نقره و جواهر به دست اهل اسلام افتاد كه از شمار عاجز آمده به پيمانه بخش مىكردند .\r\nو در اين سال ، سلجوقيان « 2 » در خراسان ابتداى فتنه و فساد مىكردند . و چون از سلاجقه ، سلاطين عظيم الشأن به ظهور آمدند ، چنانچه بعد از اين ، تفاضيل انساب مذكور خواهد شد ، ان شاء اللّه تعالى ، ناچار است كه شمّه‌اى از اصل و نسب ايشان ايراد نمايم .\r\nدر روضة الصّفا مسطور است كه ناظم كتاب ملك‌نامه « 3 » چنين آورده كه قبايل اتراك دشت\r\n\r\n\r\n","description":"","footnote":"\r\n( 1 ) . صد هزار .\r\n( 2 ) . سلجوقيان به تركان اغز تعلّق داشتند كه در تاريخ به عنوان گروهى از نه قبيله يا « تقز اغز » ظاهر مىشوند . اين قبايل ، بخش شرقى امپراتورى ترك را تشكيل مىدادند كه در سال صد و بيست و پنج هجرى فرو پاشيد .\r\n( 3 ) . ملك‌نامه گزارشى است دربارهء خاستگاه سلجوقيان كه گويا براى الپ ارسلان نوشته شده بود .\r\n","page_name":" 2156 ","page_number":672},
  {"content":"\r\n\r\nخزرقاق را ، كه پدر سلجوق « 1 » است ، « تمر باليغ » « 2 » يعنى : سخت كمان گفتندى . او در تنظيم مصالح ملك ، آرائى صائب و تدبيرى ثاقب داشت و كمال شجاعت و شهامت او در السنه و افواه داير و ملك خود را « يبغو » گفتندى « 3 » . اتّفاقا ، روزى يبغو ، عساكر « 4 » خود را جمع نموده عزيمت فتح بعضى بلاد اتراك اهل اسلام را مصمّم گردانيد . دقاق چون اعتبار تمام داشت و معظمات امور ملكى بىصوابديد او فيصل نمىيافت در اين باب ، يبغو نيز از وى استفسار نموده و دقاق در مقام ممانعت شده گفت : جماعتى كه به هيچ‌وجه جريحه و گناه ندارند به هيچ‌وجه معقول نيست آزار ايشان . و يبغو سخن او نشنيده بر امضاى عزيمت خود جدّ آورده متوجّه گشت .\r\nدقاق چون بر اين حال اطلاع يافت ، آتش خشم او زبانه كشيده از منزل خود بيرون آمده به سر راه پادشاه رفت و با او سخنان درشت گفت و آنچه صلاح دولت بود همه را به عرض رسانيد .\r\nامّا از آنجا كه حقّ ، ظاهرا تلخ مىباشد ؛ چرا كه ، حقّگو از خوش‌آمد گفتن بسيار دور است و هر كلامى كه خوش نداشته باشد بر خلايق بسيار گران مىآيد . خصوصا اهل جاه را سخن درشت و مخالفت رأى خود شنيدن بسيار مشكل است . القصّه ، چون دقاق سخنان درشت گفت و در مقام منع جدّ ورزيد ، يبغو در مقام غضب آمده تيغ ، حوالهء دقاق نمود . اتّفاقا ، تيغ بر دقاق خورده خون بسيار روان شد . دقاق چون زخمدار شد از كمال خشم عمودى برداشته آنچنان بر يبغو زد كه سرش بشكست و از اسب درگشت . و چون مهمّ به اينجا رسيد ، يبغو فرمان داد كه دقاق را بكشند ، امّا چون عادت اهل خرد آن بود كه بر قتل هيچ كس از غنى و فقير ، ضعيف و قوى ، شريف و دنى ، بىتحقيق و تفتيش تمام اقدام نمىنمودند ، بزرگان و اعيان دولت در كشتن دقاق جرأت نكرده متوقّف شدند و دقاق به آواز بلند فرياد برآورد كه : جرم من بيش از اين نيست كه يبغو پادشاه شما را از فعل شنيع و قصد بىگناهان [ ى 
  ] چند كه ضرر و شآمت آن به تمامى شما خواهد رسيد منع كردم و از ظلمى كه مستلزم خرابى مملكت و زوال سلطنت او بود بازداشتم و جواب نصيحت خود شمشير يافتم .\r\nامراى ترك و عظماى دشت خرد چون اين كلمات از دقاق شنيدند همه رعايت جانب حقّ كرده پادشاه خود را به مواعظ سودمند و نصايح دلپسند تسكين داده گفتند كه : باعث بر ايذاى دقاق ، وسوسهء شيطان بود كه هر آينه ارتكاب آن موجب ناخشنودى پادشاه عالميان است .\r\n\r\n\r\n","description":"","footnote":"\r\n( 1 ) . در مورد تلفظّ اين كلمه ؛ - كاشغرى ، ديوان لغات الترك ، ج 1 ، ص 297 ؛ راوندى ، راحة الصّدور ، ص 88 .\r\n( 2 ) . متن : تمرياليغ . در حقيقت « تيمور باليغ » به معنى كمان آهنين است .\r\n( 3 ) . در منابع اروپايى با عنوان « شاه تركان » خوانده مىشود ؛ - تاريخ ايران ، پژوهش دانشگاه كيمبريج ، ج 5 ، ص 25 .\r\nدر هر سه نسخه به صورت « بيغو » آمده است كه غلط است ، و اكثر منابع تاريخى نيز همين اشتباه را مرتكب شده‌اند .\r\n( 4 ) . عساكر : لشكريان . - و .\r\n","page_name":" 2157 ","page_number":673},
  {"content":"\r\n\r\nالقصّه ، اركان دولت و عظماى سلطنت از اين نوع كلمات چندان بر يبغو القا كردند كه او از كردهء خود پشيمان شد . اظهار شرمندگى نمود . بنابراين ، امرا جشنى ترتيب كردند كه ديدهء زهرهء ميناگرد از نظاره ، خيره و حيران مانده و سروران سپاه ، دقاق را برداشته به ملازمت يبغو بردند تا يكديگر را در كنار گرفته سر و روى يكديگر را بوسه دادند . و اين معنى موجب عظمت دقاق و ارتفاع صيت او در آفاق شد . و چون از اين قضيّه مدّتى گذشت دقاق را حقّ ، سبحانه و تعالى ، فرزندى ارجمند كرامت فرمود و سمىّ « 1 » سلجوق گشت و چون سلجوق به سن رشد و تميز رسيد دقاق وفات يافت . يبغو ، سلجوق را منظور بر اعزاز و اكرام گردانيده فرمود كه او را به « سباشى » خطاب كنند « 2 » . و معنى سباشى مقدّم الجيش است ؛ يعنى : سپهسالار . روزبه‌روز مرتبهء سلجوش نزد يبغو سمت ازدياد مىگرفت ؛ تا آنكه محسود تمامى اركان دولت و اعيان سلطنت گشت . به حسب اتّفاق ، روزى سلجوق را يبغو در حرم طلبده و سلجوق درآمد و بر جميع فرزندان و زنان يبغو مقدّم نشست . اين معنى بر خاتون بزرگ يبغو [ 254 ب 
  ] بسيار دشوار آمد . بعد از آنكه سلجوق از مجلس بيرون رفت ، خاتون به عرض يبغو رسانيد كه : اين پسر آن پدر است و در مبدأ حال گستاخ شده پاى از اندازهء خود بيرون نهاد . يقين است كه اگر چندگاه بر اين وضع بگذرد و اسباب مكنت او زياده شود كار به كجا خواهد كشيد و مهمّ به دشوار خواهد انجاميد .\r\nاين سخن در خاطر يبغو تأثير كرده او را از خواب غفلت بيدار گردانيد . بنابراين ، در فكر آن شد كه خاطر از مهمّ سلجوق فارغ گرداند . و سلجوق اين معنى را به فهم و فراست دريافت و از اين ممر ، بسيار انديشناك گشت و در فكر خلاص و نجات خود ، انديشهء بسيار كرده آخر الأمر ، قرار بر آن داد كه روى به عزيمت نهد . چون سلجوق ، عزيمت سفر مصمّم گردانيد با صد سوار از اتباع خويش و هزار و پانصد شتر و صد و پنجاه هزار گوسفند روى به جانب ديار سمرقند نهاد . چون به حوالى جند « 3 » رسيد حقّ ، سبحانه و تعالى ، باطنش را به نور ايمان منوّر گردانيد و داعيهء مسلمان شدن در وى قوى شد . بنابراين ، قاصدى را نزد والى سمرقند فرستاده پيغام داد كه : آمدن من بدين صوب صواب بر آن است كه در سلك اهل اسلام انتظام يافته از عذاب اخروى خلاصى يابم . صواب آن است كه يكى از اعيان فقها و فحول علما متوجّه اين جانب گردد تا به تعليم قرآن و حقايق ايمان و اسلام پرداخته سرگشتگان باديهء غرايب به سرچشمهء هدايت رساند « 4 » . والى سمرقند از شنيدن اين خبر مسرّت‌اثر بسيار\r\n\r\n\r\n","description":"","footnote":"\r\n( 1 ) . سمّى : ناميده شده . - و .\r\n( 2 ) . سباشى يا « سو - باشى » يا « سو - بگى » به معنى فرمانده سپاه است و فرمانده زيردست را « ينال كوچك » مىگفتند .\r\n( 3 ) . از بلاد كنار سيحون كه در قرن هفتم هجرى هنگام حملهء مغول يكسره ويران و نابود گرديد .\r\n( 4 ) . بارتولد يادآور شده است كه مشايخ صوفيه كه در دشتهاى آسياى ميانه تبليغ اسلام مىكردند ، غالبا واعظان -\r\n","page_name":" 2158 ","page_number":674},
  {"content":"\r\n\r\nخوشحال و مسرور گشته فى الحال يكى از اعيان علما را به آن جانب فرستاد . و سلجوق با تمامى اتباع خويش كلمهء طيّبهء لا إله الّا اللّه ، محمّد رسول اللّه را از صدق طويّت « 1 » و صفاى نيّت گفته در سلك اهل نجات منسلك « 2 » گشت و در بعضى از چمنهاى جند رحل اقامت انداخته به تعليم قرآن و مسائل شرعيّه مشغول شد . و در اين اثنا ، ايلچى كفّار به طلب خراجى كه هر سال از جند مىستاندند رسيدند . چون كيفيّت احوال بر سلجوق ظاهر شد از اين صورت استبعاد نموده كس پيش والى جند فرستاد كه : در دين محمّد رواست كه مسلمانان خراج و باج به كفّار داده باشند ؟ والى جند جواب داد كه : اين در دين ما روا نيست . چون ما را طاقت مقاومت كفّار نيست بالضّروره از براى حفظ جان و مال خود متقبّل اين معنى شده‌ايم . سلجوق گفت : مرا حقّ ، سبحانه و تعالى ، قوّت مدافعت ايشان ارزانى داشته . شما جمعى از سپاه خود به مدد من تعيين فرماييد كه من شرّ ايشان را به عنايت الهى از سر مسلمانان دفع كنم .\r\nاهالى جند و حوالى ، اين معنى را فوز عظيم دانسته به مال و لشكر او را امداد نمود و جمعى كثير از تركمانان آن ولايت ، كه ميل غزا و جهاد داشتند ، به سلجوق ملحقّ شده عزيمت قلع و قمع كفّار را مصمّم گردانيدند « 3 » . در خلال اين حال ، معاندان فرصت غنيمت دانسته شتران سلجوق را از چراگاه رانده ، بردند . سلجوق از اين معنى خبر يافته با فوجى از جوانان خود ايشان را تعاقب نموده جمعى كثير را به تيغ بىدريغ روانهء دار البوار گردانيد . و چون بقيّة السّيف صولت مردانگى سلجوق را مشاهده كردند فرار بر قرار اختيار نموده دست از شتران بازداشته خلاصى خود را مغتنم شمردند . سلجوق شتران خود را با غنايم ديگر از اسب و سلاح گرفته مظفّر و منصور بازگشت . و اين باعث بلندى و سرافرازى سلجوق گشت ؛ چنانچه از اطراف و جوانب روى به درگاه او نهادند و ملوك اطراف به امداد و اعانت وى محتاج گشتند ؛ چنانچه ابراهيم سامانى را [ كه 
  ] از ايلك خان هزيمت يافته پناه به او برد و ابراهيم را معاودت نموده تا بار ديگر به جنگ ايلك خان را هزيمت داد . و رايت اقبال سلجوق سر به عيّوق كشيد و در صحراى بخارا با اتباع و حشم نزول فرمود . و حقّ ، سبحانه و تعالى ، او را چهار پسر ارزانى داشت كه يكى از ايشان در اوايل جوانى وفات يافت و سه ديگر كه ميكائيل و موسى و ارسلان ، كه ملقب به يبغو بود ، در ملازمت پدر آثار جميله و مساعى حميده به ظهور\r\n\r\n\r\n","description":"","footnote":"\r\n- بىپرواى پرشورى بودند كه شنوندگان خود را بر هاويه مىآويختند و آنها را از عذاب آخرت مىترساندند ؛ نه اينكه لذايذ و خوشيهاى مبارز راه فردوس برين را براى آنها مجسّم سازند ؛ - تاريخ ايران ، پژوهش دانشگاه كيمبريج ، ج 5 ، ص 23 .\r\n( 1 ) . طويّت : راز دل ، نيت درونى . - و .\r\n( 2 ) . منسلك : داخل‌شونده . - و .\r\n( 3 ) . تهاجم به تركانى كه در كفر مانده بودند ، بالاخره شامل حال يبغو نيز شد ؛ - منبع پيشين ، ص 25 .\r\n","page_name":" 2159 ","page_number":675},
  {"content":"\r\n\r\nرسانيدند . و حافظ ابرو چنين آورده كه سلجوق پنج پسر داشت : اسرائيل و ميكائيل و يوسف و يونس ؛ هر يكى شايستهء امارت و سلطنت بودند « 1 » .\r\nو به روايت روضة الصّفا ميكائيل در محاصرهء قلعه‌اى از قلاع تركستان به تيرى ، كه از اندرون قلعه به مقتل او رسيده بود ، وفات يافت . و سلجوق از فوت ميكائيل بسيار ملول و محزون گشت . از ميكائيل سه پسر ماند : يكى طغرل بگ ، ديگرى چغرى بيگ ، و سيّم داود « 2 » . و چون سلجوق آثار رشد و امارت در ناصيهء اولاد ميكائيل ديد ؛ چرا كه ، در خدمت پدر خود هيچ دقيقه‌اى از دقايق نامرعى نمىگذاشت و اين شيوه را از او بر وجه اكمل و اتمّ مشاهده مىنمود ، در مقام تربيت ايشان درآمده اكثر اوقات همّت ذى نهمت خود را در حقّ ايشان مصروف مىداشت ، تا آنكه طغرل بيگ و چغرى بيگ بر بسيارى از معمور ارض ، چنانچه عن قريب بتفصيل مذكور خواهد شد ، استيلا يافتند . و چون به فحواى ارباب الدّول ملهمون « 3 » سلجوق را يقين بود كه اولاد ميكائيل شايستهء بزرگى و سرورىاند ، زمان حلّ و عقد طبقات حشم و خدم را به رأى و رؤيت ايشان مربوط و منوط داشته ايشان را در اين باب مطلق العنان گردانيد .\r\nامّا در الكامل التاريخ چنين آورده كه ميكائيل بعد از فوت پدر خود سلجوق ، در جنگ كفّار شهيد شد . و اللّه اعلم بحقايق الامور . و سلجوق بعد از آنكه عمر يك صد و هفت سال گذرانيده بود ، در بلدهء جند وفات يافت و در آنجا مدفون است ، رحمة اللّه عليه . و در تاريخ حافظ ابرو مسطور است كه چون بعد از محاربات بسيار ، ميانهء محمود بن سبكتكين و ايلك خان قواعد محبّت و مصادقت استحكام پذيرفت و محمود به كنار جيحون آمده عهود و مواثيق خود را با ايلخان به ايمان معتبره مؤكّد ساخته حدود ولايات يكديگر را معيّن ساختند ، ايلك خان به واسطهء آنكه هميشه از آل سلجوق ، كه با شوكت و عظمت در صحارى ولايت او قرار گرفته بودند ، خائف و ترسان بود ، كس پيش سلطان محمود فرستاده پيغام داد كه : در اين ولايت قومى از اتراك با قوّت و شوكت تمام سالهاست كه از تركستان آمدند و به حوالى بخارا و سغد سمرقند مقام گرفته‌اند و چراگاههاى آن بلاد را تمام فرو گرفته‌اند . رأى دورانديش سلطان كامگار مقتضى آن است كه از ايشان عهد و ميثاق بر اصل گيرند كه اگر وقتى رايات آخرت آيات شما به جانب هندوستان حركت كنند از ايشان فتنه و فسادى ، كه تلاقى آن متعذّر نباشد ، به ظهور نيايد .\r\n\r\n\r\n","description":"","footnote":"\r\n( 1 ) . نام پنجمين پسر نيامده است .\r\n( 2 ) . در تاريخ ايران ، پژوهش دانشگاه كيمبريج ، ( ج 5 ، ص 25 ) تعداد پسران سلجوق سه نفر : موسى ، ميكائيل و ارسلان اسرائيل ضبط شده و دو پسر ميكائيل هم : طغرل بگ محمّد و چغرى بگ داود ذكر شده است .\r\n( 3 ) . نظير :\r\n خاطر شاه را چو آينه دان * همه نقشى در او معاينه دان \r\n؛ - ( ديوان اوحدى ) ، ( به نقل از امثال و حكم دهخدا ) .\r\n","page_name":" 2160 ","page_number":676},
  {"content":"\r\n\r\nسلطان محمود بعد از تأمّل در اين قضيّه مصلحت چنان ديد كه در وقت نهضت به جانب بخارا ، از جهت ايلك خان در اين باب انديشه نمايد . آخر الأمر ، در آن يورش رسولى چرب‌زبان پيش آل سلجوق فرستاده پيغام داد كه : عجب از دانايى و ديندارى شما ! با وجود آنكه پدر بزرگوار شما هميشه در باب جهاد با كفّار تركستان جدّ و جهد مىنمود و در اين باب مساعى و آثار جميله از وى به ظهور مىرسيد ، در اين مدّت كه رايات آخرت آيات ما هر ساله يك نوبت به عزيمت جهاد كفّار هندوستان به آن صوب مىشدند و در هر نوبت بسى از قلاع و بلاد ايشان فتح نموده مىشد از جميع جوانب تركستان به نيّت غزا ملازمت اين درگاه اختيار كرده از مثوبات اخروى و مال دنيوى بهره‌اى عظيم مىيافتند از خيل و قبيلهء شما با وجود كثرت و شجاعت در اين امر ، با ما همراهى نكردند و خود را از اينچنين سعادت دنيا و آخرت بىبهره ساختند . به‌هرحال ، مىبايد كه بعد از اين بر خلاف گذشته ، چون بعد مسافت به قرب جوار مبدّل گشته ، مقدّم و مهتر شما از روى استظهار و اميدوارى تمام متوجّه اين درگاه عرش اشتباه گردد تا آنچه مصلحت و مقتضاى وقت باشد استماع نموده ، با خلعت و نوازش پادشاهانه مراجعت نمايد .\r\nچون پيغام سلطان محمود به ايشان رسيد . برادر بزرگ ايشان اسرائيل ، كه سرور تمامى آن قبيله بود ، با ده هزار سوار گزيدهء آراسته عزم ملازمت سلطان محمود را جزم كرده متوجّه آن صوب گرديد . و چون از كيفيّت و كميّت ايشان خبر يافت بسى انديشناك گشته ، متعاقب رسولى ديگر فرستاد كه : الحال ما را به مدد احتياج نيست ، بلكه چون مقصود محض آشنايى و ديدن است جريده بايد متوجّه درگاه گردند . بنابراين ، اسرائيل تمامى مردم را رخصت داده با سيصد نفر از جوانان خوب‌منظر مرغوب‌پيكر با پسر خود ابو الفوارس قتلقمش ، كه جوانى بود به حسن صورت و شجاعت معروف و مشهور ، متوجّه ملازمت سلطان [ 255 الف 
  ] محمود گرديد .\r\nسلطان محمود مقدم او را عزيز دانسته او را به اعزاز و اكرام تمام در مجلس خود آورده بر گوشهء تخت بالاى جميع امرا نشانيد و بزم پادشاهانه آراسته . در اثناى سخن گفتن ، محمود با وى گفت : چون ما را هر ساله بنابر نذرى كه كرده‌ام به جانب هندوستان از جهت غزاى كفّار و اعلام معالم اسلام بايد رفت . اگر در آن وقت كسى در ولايت خراسان فتنه و فساد نمايد شما را به دفع بايد كوشيد و به آن خدمت علاقهء محبّت و مودّت با ما مستحكم بايد گردانيد .\r\n[ الفوارس 
  ] در جواب گفت : از ما در بندگى و خدمتكارى پادشاه اسلام بعد از اين تقصيرى و تأخيرى نخواهد بود و آثار دولتخواهى ما روزبه‌روز در تزايد خواهد بود .\r\nسلطان محمود باز فرمود : اگر ما را وقتى به لشكرى احتياج شود شما به چه مقدار مرد\r\n\r\n","description":"","footnote":"","page_name":" 2161 ","page_number":677},
  {"content":"\r\n\r\nجنگى مدد توانيد كرد ؟ اسرائيل سلاح خود از كماندار گرفت و از سر غرور لشكر و جوانى گفت : اين كمان به نشانى پيش قوم خود فرستم ، سه هزار چيده « 1 » در حال سوار شوند .\r\nمحمود گفت : اگر به زياده احتياج اوفتد ؟ اسرائيل يك چوبه تير به كمان افزوده گفت : اگر كمان را با اين چوبه نيز بفرستم ، ده هزار سوار در حال متوجّه شوند .\r\nسلطان محمود باز فرمود : اگر به زياده احتياج افتد ؟ اسرائيل تير ديگر را به آن ضمّ كرده گفت : اگر اين را به نشانه برند سى هزار سوار در ساعت بيرون مىآيد . تا آنكه پرسش سلطان و جواب اسرائيل به آنجا رسيد كه اسرائيل سه چوبهء تير با كمان يك جا ساخته گفت : اگر اين را به نشانه برند شصت هزار سوار جرّار خونخوار از قبيلهء ما بيرون آيد . سلطان گفت : اگر زياده بر آن حاجت افتد ؟ اسرائيل گفت : اين كمان و تركش را به تركستان فرستم تا چندان‌كه مرد خواهى بيايد .\r\nسلطان محمود از اين سخن بغايت انديشه‌مند گشت و گفت : كسى كه به كمانى و سه چوبهء تير با اين همه جرأت و شجاعت شصت هزار سوار تواند به هم رساند ، كار او آسان نتوان گرفت . امّا در ظاهر اصلا اظهار چيزى نفرموده تا سه شبانه‌روز با اسرائيل بزم پادشاهانه مىداشتند . بعد از سه روز ، سلطان محمود او را با تمام نوكرانش خلعتهاى پادشاهانه پوشانده و به نوازشهاى پادشاهانه سرافراز ساخته به امراى خود گفت كه : اسرائيل با پسرش و ده كس از مقرّبان او بايد كه مهمان من باشد و باقى نوكران او را شما مهمان خود سازيد . امرا به موجب فرموده عمل نموده هر يكى جماعتى را به منزل خود برده به لوازم ضيافت و صحبت داشتن مشغول گشتند .\r\nسلطان محمود با اسرائيل و پسرش بزمى آراسته به عيش و طرب مشغول شدند . چون سلطان محمود در خاطر خود فكر گرفتن اسرائيل داشت در شراب خوردن ملاحظه مىكرد و ايشان را پيمانه پر مىدادند ؛ تا آنكه در نيم شب اسرائيل و همراهانش آنچنان مست شدند كه مطلقا از حال خود خبر نداشتند . محمود فرمود تا همه را گرفته مقيّد ساختند و اسرائيل را در ساعت به جانب هند فرستاد كه در قلعهء كالنجر « 2 » در حدود ملتان او را نگاه دارند « 3 » .\r\nچون غفلت مستى و خواب از سر اسرائيل بيرون رفت خود را در زنجير گران ديد ؛ ناچار تن به قضاى آسمانى و حكم سلطانى درداده صبر نمود . سلطان محمود بعد از گرفتن اسرائيل ، از باقى برادران « 4 » او بسيار انديشه داشت ؛ بنابراين ، جهت ايشان خلعتهاى پادشاهانه فرستاده\r\n\r\n\r\n","description":"","footnote":"\r\n( 1 ) . چيده : دست‌چين ، گزيده . - و .\r\n( 2 ) . امروز هم به همين نام در جنوب غربى اله‌آباد در فاصلهء نوزده كيلومترى در جنوب نراينى واقع است .\r\n( 3 ) . مقايسه شود با : گرديزى ، زين الأخبار ، ص 189 .\r\n( 4 ) . راوندى برادران اسرائيل را : موسى يبغو ، يونس و ميكائيل ضبط كرده است ؛ - راحة الصّدور ، ص 89 .\r\n","page_name":" 2162 ","page_number":678},
  {"content":"\r\n\r\nپيغام داد كه : چون اسرائيل به حضرت ما رسيد نوازش و رعايت تمام يافت ، امّا به سبب آنكه درگاه پادشاهان نديده بود و آداب و رسوم ايشان ندانسته در حالت مستى حركتى چند نالايق از وى به ظهور آمد كه ما را ناچار شد كه از براى حفظ ناموس سلطنت روزى چند او را مقيّد ساخته تأديب نمايم . بايد كه ايشان را از ممر او هيچ دغدغه به خاطر خود راه نداد كه عن قريب است كه اسرائيل با تشريفات پادشاهانه به وطن خود مراجعت خواهد كرد .\r\nبرادران اسرائيل چون بر حقيقت حال اطلاع يافتند و پيغام سلطان محمود را استماع نمودند خواستند كه در مقام انتقام كار ، انديشه كرده شتاب را صلاح خود ندانسته صبر و تحمّل شعار خود ساختند و رسول سلطان محمود را به تازه‌رويى و خوشحال ملاقات نموده رعايت كردند و در جواب سلطان گفتند كه : ما همه بندگان سلطانيم ؛ آنچه ايشان در حقّ ما مىكنند و مىانديشند عين تربيت و صلاح ما خواهد بود و ما را به غير از رضا و تسليم چاره نيست . و چون اسرائيل مدّتى مديد در آن قلعه بود و خويشان و برادران او خبر يافتند كه او كجا در بند است ، جماعتى از تركمانان ايشان راه هندوستان پيش گرفته به انواع حيل ، اسرائيل را از آن قلعه بيرون آورده روى به خراسان نهادند . اتّفاقا ، چون ارادهء الهى به خلاصى اسرائيل تعلّق نگرفته بود ، ايشان راه گم كردند و در جنگل افتادند كه به هيچ وجه به در رو نداشت . و تا صباح در آن جنگل متحيّر و مبهوت مانده بودند . على الصّباح كوتوال قلعه خبر يافت كه اسرائيل به در رفته . مردم را به اطراف و جوانب فرستاد و خود نيز با جمعى در جستجوى ايشان به جانبى بيرون رفت . اتّفاقا ، گذار او بر آن جنگل افتاد كه اسرائيل و تركمانان سرگردان بودند . چون نظر اسرائيل بر كوتوال افتاد ، آن جماعت را گفت كه : شما از من طمع ببريد و برويد و به برادران من بگوييد كه زنهار ! و هزار زنهار ! كه در طلب ملك خراسان سستى و تهاون نورزيد و سعى بليغ در طلب ملك به جا آريد كه آخر اين دولت روى به ما خواهد نهاد ؛ چه ، اين پادشاه بنده زاد و بداصل است و بىقول . حقّ ، سبحانه و تعالى ، به شآمت بدقولى اين مملكت از وى خواهد گرفت . و زنهار ، هزار زنهار ! كه شما به قول او فريفته نشويد . و چون او مرا بىگناه مقيّد و محبوس ساخته ، به فحواى البادى اظلم « 1 » بعد از اين ، هرچه شما به او مىكنيد پيش خدا و خلق پسنديده خواهد بود .\r\nالقصّه ، آن تركمانان اسرائيل را گذاشته پنهان شدند . كوتوال چون اسرائيل را به دست آورد ملتفت به ديگران نشد ؛ چه ، مىترسيد كه مبادا جماعتى ديگر در كمين باشند كه مقاومت ايشان ممكن نباشد و اين جماعت به اعلام ايشان رفته باشند . بنابراين ، اسرائيل را غنيمت\r\n\r\n\r\n","description":"","footnote":"\r\n( 1 ) . آغازكننده [ در جنگ 
  ] ستمكار است . - و .\r\n","page_name":" 2163 ","page_number":679},
  {"content":"\r\n\r\nدانسته بازگشت و در حبس او شرايط احتياط مرعى مىداشت تا آنكه اسرائيل در آن قلعه وفات يافت . و پسرش چون از بند گريخته چندگاه به ذىّ غير متعارف در آن شهر مىگشت كه شايد بار ديگر پدر را به دست تواند آورد . چون دانست كه پدرش فوت شده را بيابان پيش گرفت و به جانب سيستان رفت و از آنجا به اسفراين و از آنجا پيش اعمام « 1 » خود رفت و كماهى حالت را به عرض ايشان رسانيد .\r\nچون فوت اسرائيل بر ايشان مشخّص گشت در صدد حيله و انتقام شده حيله و فرصتى مىطلبيدند تا آنكه ميانهء خود مصلحت چنان ديدند كه : جمعى از ايماق « 2 » ما بايد كه به ولايت خراسان درآيند تا به آن سبب آمد و رفت ما به خراسان متعارف شود و حقيقت حال آن ولايت بر وجه اتمّ بر ما مشخّص گردد . بنابراين ، كس پيش سلطان محمود فرستاده التماس آن نمودند كه : چون مواشى ما بسيار شده ، چنانچه صحراى بخارا « 3 » و اين نواحى از براى چراگاه ايشان كافى نيست ، اگر سلطان به كرم عميم خود رخصت فرمايد كه جمعى قليل از قبيلهء ما بعضى از گلّه و مواشى را از آب گذرانيده در حدود نسا و ابيورد در خراسان مقام كنند و مال ديوانى سال‌به‌سال مىداده باشند ، از لطف پادشاه دور نخواهد بود . سلطان محمود از جهت طمع مال ، ايشان را رخصت داده و هرچند ارسلان جاذب ، كه در آن وقت والى طوس بود و رباط سنگ بست در خراسان از آثار اوست ، سلطان را گفت كه : مصلحت ملك نيست كه ايشان را به خراسان گذارند ، سلطان قبول نكرد ؛ چه ، هر سال مبلغى كلّى از ايشان به خزانهء سلطان و اصل مىشد و اسب بسيار از ايشان به دست مىآورد . القصّه ، سلطان رخصت داد كه قريب به بيست هزار خانهء ايشان از آب آمويه گذشته در مراعى خراسان جاى گرفتند . و تا محمود زنده بود هيچ حركتى نكردند و مخالفت ننمودند « 4 » . امّا بعد از فوت سلطان محمود چون ميانهء مسعود و محمّد مخالفت پيدا شد ، سلجوقيان فرصت غنيمت دانسته شروع در بىاندامى كردند و روزبه‌روز كار ايشان بالا مىگرفت و عقلا ، آثار سلطنت از صفحات احوال ايشان مشاهده مىنمودند تا آنكه در سال چهار صد و بيست و هشتم از رحلت خير البشر ، عليه و آله التّحيّة من الملك الاكبر ، ظهور كردند و لشكر مسعود را شكست داده ؛\r\n\r\n\r\n","description":"","footnote":"\r\n( 1 ) . اعمام : عموها . - و .\r\n( 2 ) . متن : ايماغ ؛ ايماق : كلمه‌اى تركى مغولى است كه معنى طايفه و قبيله مىدهد . - و .\r\n( 3 ) . سامانيان سالها پيش از اين ، سلجوقيان را در قريهء نور ، از قراى شمال شرقى بخارا ، ساكن كرده بودند ؛ چنان كه معزّى در مطلع قصيده‌اى گويد :\r\n گوهر سلجوق كز نور بخارا دررسيد * هم به مشرق ، هم به مغرب نور از آن گوهر رسيد \r\n( 4 ) . ولى يك بار در سال چهار صد و نوزده هجرى طغيان كردند و محمود بر ايشان تاخت و پس از كشتار بسيار ، بقيّه را به جنوب خوارزم منهزم كرد .\r\n","page_name":" 2164 ","page_number":680},
  {"content":"\r\n\r\nچنانچه عن قريب تفصيل آن در وقايع آن سال مذكور خواهد شد . ان شاء اللّه تعالى .\r\nو از تاريخ روضة الصّفا چنين ظاهر مىشود كه باعث برگرفتن آل سلجوق ، سلطان محمود غزنوى را قدر خان ، كه در ميانهء سلاطين تركستان به شوكت و عظمت از همه ممتاز بود ، شد نه ايلك خان . [ 255 ب 
  ] و از فرزندان سلجوق ، موسى يبغو پيش سلطان محمود رفته بود نه اسرائيل . و يبغو بود كه در قلعه‌اى از قلاع هندوستان در بند وفات يافت نه اسرائيل « 1 » ؛ چنانچه از روايتى كه سابقا از تاريخ حافظ ابرو منقول شد معلوم مىشد . و اللّه اعلم بحقايق الامور .\r\nعلى اىّ حال ، حاصل روايت روضة الصّفا آن است كه چون قدر خان از دفع ايلك خان « 2 » عاجز آمده بود امرا و اركان دولت خود را جمع كرده در آن باب مشورت نمود . همگنان به اتّفاق چنين به عرض او رسانيدند كه : چون ايلك خان آنچنان حريفى نيست كه ما تنهايى به دفع او قيام توانيم نمود ، پس مصلحت آن است كه پيش سلطان محمود غزنوى ، كه پادشاه عظيم الشأنى است ، كس فرستيم و با او از در دوستى درآمده طرح خويشى و مصاهرت « 3 » بنياد نهيم و بعد از آن ، او را بر آن داريم كه از آن جانب او با عساكر خود متوجّه ايلك خان گردد و از اين جانب ما . يقين كه ايلك خان را طاقت مقاومت اين دو پادشاه نيست . قدر خان را چون اين سخن بسيار معقول افتاد فى الحال رسولى دانا و چرب‌زبان را با تحف و هداياى تركستان روانهء ملازمت سلطان محمود ساخت . چون ايلچى قدر خان به دار السّلطنهء غزنين رسيد به شرف بساط بوس سلطان محمود مشرف گشت . بعد از تمهيد قواعد اخلاص و تشييد « 4 » مبانى اختصاص به عرض رسانيد كه : چون ميانهء قدر خان و ايلك وحشتى روى نموده و ايلك خان را داعيهء محاربه و مقاتله مصمّم گشته ، اگر العياذ باللّه غالب آيد يمكن « 5 » كه بعد از تسخير توران‌زمين [ روى 
  ] به جانب ايران نهد . اكنون اگر سلطان طريق وفاق مسلوك داشته متوجّه جانب سمرقند گردد و قدر خان نيز از آن طرف متوجّه دفع او شود . يقين است كه چون ايلك خان بر اتّفاق شما اطلاع يابد ترك ولايت خود كرده خائب و خاسر در گوشهء مذلّت و خمول « 6 » نشيند .\r\nالقصّه ، چون سلطان محمود كلمات ايلچى قدر خان را استماع نمود ملتمس او را مبذول داشته فى الحال به احضار عساكر گردون‌مآثر حكم فرمود . در اندك زمانى ، جمعى نامحدود از عساكر ظفرقرين در دار السّلطنهء غزنين جمع آمدند و سلطان محمود از دار السّلطنهء غزنين متوجّه ولايت ماوراء النهر گشت و بعد از طىّ مراحل و منازل ،\r\n\r\n\r\n","description":"","footnote":"\r\n( 1 ) . ج 4 ، ص 242 .\r\n( 2 ) . مراد ، على تگين حاكم سمرقند است .\r\n( 3 ) . مصاهرت : با كسى خويشى كردن به وسيله زن دادن و زن گرفتن . - و .\r\n( 4 ) . تشييد : استوار كردن . - و .\r\n( 5 ) . يمكن : امكان دارد . - و .\r\n( 6 ) . خمول : گمنامى و بىنشانى . - و .\r\n","page_name":" 2165 ","page_number":681},
  {"content":"\r\n\r\nساحل آب جيحون را مخيّمگاه « 1 » ساخته نزول اجلال فرمود .\r\nمقارن اين حال ، از آن جانب قدر خان نيز در حركت آمده متوجّه سمرقند گشت .\r\nايلك خان از توجّه اين دو پادشاه عظيم الشأن خبر يافته از سمرقند بيرون آمده روى به تركستان نهاد . سمرقند در تحت تصرّف قدر خان درآمده و ميانهء او و سلطان محمود قواعد محبّت و مودّت مؤكّد گشت . غرض آنكه در اين وقت قدر خان به واسطهء آنكه هميشه از شوكت آل سلجوق انديشه داشت ، سلطان محمود را بر آن داشت كه ايشان را از جيحون گذرانيده در خراسان جاى داد . و به روايتى آنكه ، محمود به ارادهء خود رسولى پيش طغرل بيگ و چغرى بيگ فرستاده التماس نمود كه ايشان را از توران به ايران توجّه نموده از ولايت خراسان در هر يورتى كه مناسب دانند نزول نمايند « 2 » . ايشان ابا و امتناع نموده يبغو « 3 » را ، كه عمّ ايشان بود ، نزد سلطان محمود فرستادند و سلطان او را مقيّد ساخته به هند فرستاد . و اين معنى موجب توّحش آن دو برادر گشت .\r\nو چون سلطان محمود به جانب غزنين مراجعت نمود و قدر خان به كاشغر رفت ، ايلك خان باز از بيابان ، روى به معمورهء سمرقند نهاده به ضبط و ربط مملكت مشغول گشت . و چون سلجوقيّه از سلطان محمود رنجيده بودند ، ايلك خان مىخواست كه به مكر و حيله ايشان را به دست آورده خاطر از رهگذر ايشان فارغ سازد ؛ بنابراين ، بر سبيل تعاقب و تواتر رسل و رسائل نزد ايشان فرستاده پيغام داد كه : سلطان محمود به واسطهء عداوت و مخالفت شما ، خود در اين ديار توقّف نتوانست نمود و به سردارى نيز نتوانست سپرد . اكنون مصلحت آن است كه شما عنان به جانب سمرقند معطوف داريد كه مملكت بلكه هرچه در تحت تصرّف من است ميان من و شما بر سبيل اشتراك خواهد بود و پيران شما به جاى پدر ، و جوانان به مثابهء برادر و طفلان به منزلهء فرزندان من خواهند بود .\r\nالقصّه ، هرچند ايلك خان اين نوع پيغام مكرّر مىفرستاد ، آل سلجوق به واسطهء بىقولى [ اى 
  ] كه از سلطان محمود مشاهده نموده بودند مطلقا به سخن او گوش نكردند و از حيل و فريب او بازى نخوردند . چون ايلك خان از اطاعت ايشان مأيوس گشت ، مصلحت چنان ديد كه حكومت تراكمه را به يوسف بن موسى [ بن 
  ] سلجوق دهد تا به واسطهء آن ميان ايشان عداوت و مخالفت پيدا شود . بنابراين ، انواع تحف و هدايا پيش يوسف فرستاده ايالت و\r\n\r\n\r\n","description":"","footnote":"\r\n( 1 ) . مخيّمگاه : جايى كه در آن خيمه زنند . - و .\r\n( 2 ) . محل اسكان اين دسته از تركمانان حواشى شمالى خراسان نزديك به سرخس و ابيورد و فراوه بود .\r\n( 3 ) . گويا اين لقب را سلجوقيان به رقابت با يبغوهاى ينگى كنت و جند به خود داده بودند ؛ - تاريخ ايران ، پژوهش دانشگاه كيمبريج ، ج 5 ، ص 26 .\r\n","page_name":" 2166 ","page_number":682},
  {"content":"\r\n\r\nحكومت تركمانان را به او ارزانى داشت و يوسف در مقام ضبط و ربط ايل و اولوس « 1 » شده بود روزبه‌روز علم دولت او ارتفاع مىيافت . اين معنى بر طغرل بيگ دشوار آمده خواست كه يوسف را گوشمالى بر اصل دهد . امّا چغرى بيگ مانع شده با برادر گفت كه : قطع رحم از مروّت نيست و شآمت تمام دارد ؛ مع هذا غرض ايلك از امارت يوسف ، همين عداوت و مخالفت ميانهء ماست . پس ، اگر تو در صدد منازعت و مخالفت با يوسف درآيى ، همانا غرض او حاصل كرده باشى و خلايق در اين باب زبان به معايب ما خواهند گشود .\r\nالقصّه ، طغرل بيگ سخن برادر ناصح مشفق قبول نموده از سر تعرّض يوسف درگذشت و به مقام موافقت درآمد . و چون ايلك خان ديد كه تدبير او به هدف نيامد ، الپ « 2 » قراى برانى را ، كه متهوّر بىباك بود ، تربيت نموده فرمان داد تا با فوجى از دلاوران شيرشكار متوجّه اردوى آل سلجوق گشته دمار از روزگار ايشان برآورد . الپ قرا به موجب فرمودهء ايلك خان با لشكرى گران روى به اولوس سلجوقيّه نهاده شبى كه ايشان غافل بودند به يك بار بر ايشان ريختند . ايشان نيز در ساعت مستعدّ قتال و جدال شده دست به جنگ درآوردند . بعد از كشش و كوشش بسيار ، يوسف بن سلجوق با طايفه‌اى از تراكمه به قتل رسيد . طغرل بيگ و چغرى بيگ با اتباع و اشياع « 3 » خود بيرون رفته مردم خود را جمع نموده مستعدّ دفع الپ قراگشتند .\r\nاتّفاقا ، در اثناى راه خبر رسيد كه همين لحظه حقّ ، سبحانه و تعالى ، چغرى بيگ را فرزندى گرامى ارزانى داشت . ايشان او را به فال نيك گرفته نام او را « الپ ارسلان » نهادند . بعد از آن ، از روى استظهار و اميدوارى تمام روى به جنگ الپ قرانهادند . بعد از محاربه و مجادلهء بسيار الپ قرا با صد كس از اعيان لشكر او اسير و دستگير گشتند و چغرى بيگ چشمهاى الپ قرا را به كارد از حدقه بيرون آورده سرش را از تن جدا كردند و مظفّر و منصور به منزل خود معاودت نمودند .\r\nچون چغرى بيگ و طغرل بيگ بر الپ قرا ظفر يافتند ، خوارزمشاه با ايشان بنياد مصادقت كرده ايلچى [ اى 
  ] پيش ايشان فرستاده عهود و مواثيق در ميان آورد و ايشان را به توجّه جانب خوارزم ترغيب و تحريض فرمود . آل سلجوق به تصوّر آنكه خوارزمشاه جهت آن ايشان را به مدد خود مىطلبد كه ميانهء او و مسعود بن محمود نقارى واقع شده عنان عزيمت به جانب خوارزم معطوف داشته در نواحى آن ولايت نزول نمودند . و خوارزمشاه فى الحال عهود و مواثيق را ناكرده انگاشته به صاحب جيش خود شاه ملك نامه‌اى نوشته مضمون آنكه :\r\n\r\n\r\n","description":"","footnote":"\r\n( 1 ) . اولوس : يا الوس كلمه‌اى تركى مغولى است كه به معنى طايفه و قبيله است . - و .\r\n( 2 ) . الپ به معنى شجاع است .\r\n( 3 ) . اشياع : پيروان و ياران ، جمع شيعه . - و .\r\n","page_name":" 2167 ","page_number":683},
  {"content":"\r\n\r\n« بىتوقّف با سپاهى جرّار متوجّه دفع سلجوقيّه كه در حدود ما فرودآمدند شده آنچنان در قلع و قمع ايشان سعى بايد نمود كه متنفّسى از ايشان زنده نماند . »\r\nشاه ملك به موجب فرموده ، لشكر كشيده بر سر ايشان رفت و طايفه‌اى از تراكمه را در عرضهء هلاك و فنا درآورد . امّا طغرل بيگ و چغرى بيگ با جمهور اعيان و ايل و اولوس ، خود را از آن مهلكه بيرون انداخته در اطراف و اكناف عالم متفرّق شدند . آخر الأمر ، هر دو برادر بعد از تقديم مشورت صلاح در آن ديدند كه از جيحون گذشته در نواحى نسا و ابيورد رحل اقامت اندازند و با مسعود قواعد محبّت و مودّت مستحكم دارند . پس اگر مسعود با ايشان از در مصادقت درآيد در موافقت و معاونت جدّ و جهد مسلوك دارند ، و الّا به مقتضاى وقت عمل نمايند « 1 » .\r\nصاحب روضة الصّفا گويد كه آمدن آل سلجوق در ولايت خراسان به اين طريق است . و آن روايتى كه در اكثر كتب تاريخى مسطور است كه سلطان محمود آل سلجوق را بنابر طمع مال ايشان ، هرچند ارسلان جاذب مانع آمده ، قبول نكرده از آب جيحون گذرانيده در خراسان جاى داده به صحّت نرسيده .\r\nعلى اىّ حال ، چون طغرل بيگ و چغرى بيگ از آب جيحون گذشته بعد از طى مراحل و منازل به نسا رسيده بر سر [ 256 الف 
  ] بيابان لمحان « 2 » نزول فرمودند و ايلچى [ ى 
  ] سخندان را نزد سلطان مسعود فرستاده از موافقت و مصادقت نسبت به وى پيغام دادند . مسعود را اين سخن ، موافق مزاج نيفتاده در جواب آن سخنان درشت گفت و بعد از درشتى و سفاهت بسيار ، ايلچى را گفت كه : صلاح آل سلجوق در آن است كه از مملكت ما بيرون روند تا از قهر و شدّت ما به ايشان نرسد .\r\nچون اين خبر به سمع برادران رسيد از مصالحهء مسعود مأيوس گشته متعلقان و عورات خود را در كوهها محكم ساخته دست تعرّض به اموال رعايا دراز كردند و به تهيّهء اسباب محاربه اشتغال نموده منتظر مىبودند تا از ممكن غيب چه روى نمايد .\r\nو از جمله حوادثى كه آل سلجوق را در آن ايّام روى نموده ، غدر بقرا خان بود نسبت به ايشان . و تفصيل اين مجمل در تواريخ معتبره چنين ايراد نمودند كه چون ايلك خان هميشه از شوكت و عظمت طغرل بيگ و چغرى بيگ انديشهء تمام داشت بنابراين ، گاهى با ايشان ظاهرا در مقام دوستى و يگانگى آمده مراسم اشفاق مرعى مىداشت و وقتى ديگر به مقتضاى ما\r\n\r\n\r\n","description":"","footnote":"\r\n( 1 ) . طغرل بيگ و چغرى بيگ پس از شكست خوردن از شاه ملك ، صاحب جند ، در نامه‌اى بسيار فروتنانه به وزير مسعود غزنوى خود را « العبيد يبغو ، طغرل و چغرى ، موالى امير المؤمنين » خواندند و درخواستند كه شهرهاى نسا و فراوه به آنان اعطا گردد ؛ - تاريخ ايران ، پژوهش دانشگاه كيمبريج ، ج 5 ، ص 27 .\r\n( 2 ) . ق : ملحان .\r\n","page_name":" 2168 ","page_number":684},
  {"content":"\r\n\r\nفى الضّمير در مقام قمع و استيصال ايشان شده در خاطر خود قرار مىداد كه بعد از دفع اين جماعت ، تسخير ولايت تركستان به أسهل وجوه ميسّر خواهد بود . و چون برادران بر ما فى الضّمير ايلك خان اطلاع يافتند ، ايشان نيز به فحواى الحديد بالحديد « 1 » دست از آستين مخالفت بيرون آورده متعرّض اطراف ممالك ايلك خان مىشدند . و ايلك خان چون قدرت ايشان نداشت اعيان دولت خود را جمع نموده در مهمّ ايشان مشورت پرسيد . بعد از استشاره ، رأى همگنان بر آن قرار گرفت كه از اطراف و جوانب لشكرها جمع نموده در مقام دفع ايشان بايد آمد و تا بالكليّه ايشان مستأصل نگردند به حيثيتى كه اثرى از آثار ايشان نماند ، آسايش و اطمينان بر خود حرام بايد گرفت .\r\nالقصّه ، ايلك خان به اين قصد شده به جمع لشكرهاى اطراف ولايت فرمان داد . و چون اين خبر به سمع آل سلجوق رسيد ايشان نيز در مقام استعداد و هشيارى خود شده ايل و اولوس خود را ، كه از جهت مواشى « 2 » در چراگاه آن صحراها متفرّق بودند ، جمع نمودند و بعد از تقديم مراسم مشورت ، چغرى بيگ مصلحت چنان ديد كه از مملكت ايلك خان بيرون رفته به بقرا خان التجا برند . اين رأى پسنديدهء همگنان افتاده از نواحى ولايت ايلك خان كوچ نموده متوجّه ممالك بقرا خان شدند . و چون به نواحى مملكت او رسيدند ايلچى دانايى را به پايهء سرير سلطنت بقرا خان فرستاده از توجّه خويش اعلام نمودند . بقرا خان ايلچى را به اعزاز و اكرام ملاقات نموده بسيار خوشحالى و مسرّت نمودند . و بعد از سه روز فرستادهء سلجوقيّه را به نوازشهاى پادشاهانه سرافراز ساخته رخصت مراجعت نموده و در جواب آل سلجوق گفت كه : بعد از اين ، حكومت ميان ما و شما بر سبيل شركت خواهد بود . بايد كه خاطر خود را از جميع جهات فارغ و مطمئن ساخته در ممالك ما هرجا كه مقبول طبايع ايشان افتد نزول فرمايند و مجلس ما را به حضور موفور السّرور خود منوّر ساخته قواعد دوستى و صداقت را به شواهد مجالست و مؤانست مؤكّد گردانند .\r\nالقصّه ، چون ايلچى آل سلجوق مراجعت نموده پيغام بقرا خان را به ايشان رسانيدند ، چغرى بيگ گفت كه : رفتن ما به هيئت اجتماعى پيش خان مصلحت نيست ، بلكه صلاح در آن است كه در هر هفته ، به طريق نوبت يكى از ما دو برادر به ملازمت خان رفته مراسم خدمتكارى و وظايف اتّحاد و يارى به جاى آورده مراجعت نمايد ؛ چه ، در اين صورت اگر او را غدرى و مكرى به خاطر رسيده دليرى نتواند كرد . همگنان قرار بر اين معنى نهاده قدم در\r\n\r\n\r\n","description":"","footnote":"\r\n( 1 ) . صورت صحيح مثل چنين است : « الحديد بالحديد يفلح . » يعنى : آهن به آهن شكافد . تمثل :\r\n بشكاف آهنين دل دشمن به نوك تيغ * قد يفلح الحديد كما قيل بالحديد \r\n- ديوان ابن يمين ( به نقل از امثال و حكم دهخدا ) .\r\n( 2 ) . مواشى : چارپايان ، جمع ماشيه . - و .\r\n","page_name":" 2169 ","page_number":685},
  {"content":"\r\n\r\nمملكت بقرا خان نهاده در دو فرسخى اردوى بقرا خان در موضعى مناسب فرودآمدند و به دستورى كه قرار يافته بود به‌نوبت هر يكى از برادران به خدمت خان مىرفتند و ديگرى در يورت ، شرايط حزم و احتياط نگاه مىداشت .\r\nو مدّتى مديد بقرا خان مترصّد و منتظر آن مىبود كه شايد نوعى شود كه هر دو برادر در يك مجلس جمع شوند تا ايشان را گرفته در قيد بلا و محنت گرفتار كند ، امّا چون ايشان را حقّ ، سبحانه و تعالى ، حافظ بود ، به هيچ وجه سعى چنين سلاطين كامگار عالىمقدار در باب ايشان مفيد نيفتاد ، بلكه همه از كردهء خود پشيمان و نادم گشته مغلوب و مقهور ايشان گشتند ؛ چنانچه عن قريب تفصيل آن مذكور خواهد شد . ان شاء اللّه تعالى .\r\nو چون بقرا خان از اجتماع هر دو برادر در يك مجلس نااميد و مأيوس گشت ، به تصوّر آنكه اگر يكى از اين دو برادر را به دست آوريم ديگرى را به دست آوردن به زودى ميسّر خواهد شد ان شاء اللّه تعالى ؛ بنابراين ، شيمهء « 1 » بىوفايى را اختيار كرده از عهود و مواثيق [ ى 
  ] كه كرده بود تغافل ورزيده به گرفتن طغرل بيگ اشاره فرمود . بعد از گرفتن طغرل بيگ بىتوقّف فوجى از داوران سپاه خود را به خيال آنكه چغرى بيگ در عين غفلت خواهد بود ، بر سر او تعيين نمود . امّا آن بيداربخت پيش از رسيدن فوج بقرا خان از حقيقت حال آگاهى يافته در مقام استعداد دفع دشمن درآمده جوانان خود را آراسته و مكمّل داشته منتظر مىبود . و چون تلاقى فريقين روى نمود ، آتش جدال و قتال شعله زدن گرفت . با وجود آنكه چغرى بيگ بعد از شنيدن واقعهء طغرل بيگ تمامى عورات و متعلّقان خود را كوچانيده به جانب بيابان فرستاده بود و خود با جمعى قليل در مقام مدافعهء فوج بقرا خان ايستاد و شجاعت و مردانگى نموده يكصد و سى نفر از اعيان امراى بقرا خان گرفتار شده و بقيّه السّيف فرار بر قرار اختيار نموده خبر به بقرا خان رسانيدند و آنچه از شجاعت و دليرى چغرى بيگ و اتباعش ديده بودند به عرض رسانيدند . بقرا خان از كردهء خود پشيمان شده دانست كه اين جماعت مؤيّد به تأييد الهىاند و منازعه با ايشان به هيچ وجه فايده نخواهد بخشيد . بنابراين ، طغرل بيگ را از بند بيرون آورده در مقام اعتذار شده مراسم دلجويى و نوازش به فعل آورد و از وى التماس نمود كه چون به برادر ملحقّ شود جماعتى را كه در دست او گرفتار شدند خلاص كرده روانهء اين جانب گردانند . طغرل بيگ متقبّل اين معنى شده از پيش بقرا خان رخصت يافته متوجّه اردوى برادر گشت . چون چغرى بيگ خبر قدوم برادر خود يافت استقبال او نموده اسيران بقر خان را رعايت نموده رخصت فرمود و هر دو به اتّفاق ، عنان عزيمت به جانب سمرقند منعطف داشتند .\r\n\r\n\r\n","description":"","footnote":"\r\n( 1 ) . شيمه : خوى و خلق . - و .\r\n","page_name":" 2170 ","page_number":686},
  {"content":"\r\n\r\nامّا ايلك خان چون از توجّه ايشان خبر يافت ، فى الحال به اطراف و جوانب مسرعان دوانيد كه لشكرها جمع شوند . و اين سعادتمندان چون از آن حال خبر يافتند مضطر و متحيّر مانده با يكديگر بعد از مشورت ، چغرى بيگ قرار به آن داد كه : طغرل بيگ ايل و اولوس را برداشته به بيابانى دوردست كه دست تطاول خوانين تركستان از دخول آن عاجز باشد رفته و من از شما رخصت گرفته به جانب روم روم به غزاى كفّار آن ديار روزگار گذرانم ، شايد كه به اين سبب دشمنان دست از دامن غرض ما كوتاه داشته به حال خود نشينند .\r\nبنابراين ، طغرل بيگ با اولوس و ايماق « 1 » خود روى به بيابان صعب رفته از آبادانى دور رفت ، و چغرى بيگ با سى سوار خونخوار كه در رزم رستم و اسفنديار را خوار مىشمردند ، بر سمت خراسان روان شد كه از آنجا به‌جانب ارمنيه رفته به مراسم جهاد قيام نمايد . و چون اين خبر به والى طوس رسيد ، جمعى كثير را تعيين نمود كه سر راههاى چغرى بيگ را محفوظ داشته از هركجا كه باشد او را به دست آورند . اتّفاقا ، آن جماعت بعد از تردّد و سعى بسيار به گرد او نرسيده مأيوس بازگشتند و خبر رسيد كه چغرى بيگ از رى گذشته به صوب روم رفت .\r\nو چون اين خبر به سلطان محمود رسيد ، فرمانى مشتمل بر عتاب و سرزنش بسيار به والى طوس فرستاده پيغام داد كه : چغرى بيگ با سى سوار از ولايت تو عبور نموده و تو او را نتوانستى گرفت . اين قضيّه بىآنكه اهمال و تغافل از جانب تو بوده معنى معقول ديگرى ندارد ، و الّا اينچنين رايگان چغرى بيگ را از دست دادن از عقل و فراست و دولتخواهى دور بود .\r\nوالى طوس چون بر مضمون فرمان اطلاع يافت از غضب سلطان محمود بسيار هراسان شده جماعتى از دلاوران سپاه خود را بر سر راهها گذاشت كه : عن قريب است كه چغرى بيگ مراجعت خواهد نمود ؛ چه ، او از برادر بالكليّه جدا نمىتواند شد و كار ايشان بتنهايى پيش نمىرود . به‌هرحال ، بايد كه در حين مراجعت او را به دست آورده پيش سلطان فرستيم . و چون چغرى بيگ به نواحى روم رسد ، جمعى از تراكمه به وى ملحقّ شدند . اتّفاق ايشان به مراسم غزا قيام نموده بعضى قلاع را فتح كرده غنايم بسيار به‌دست آوردند و بعد از حصول مقصود ، تراكمه را وداع نموده عزيمت [ 256 ب 
  ] وطن كرد و بعد از قطع منازل و مراحل چون به حوالى مرو رسيد مردم خود را متفرّق ساخته ، خود در زىّ سوداگران به شهر درآمده و يك شب در شهر مانده و على الصّباح بيرون رفت . بعد از رفتن او والى طوس خبر يافت دانست كه چغرى بيگ مؤيّد به تأييد الهى و منظور نظر عاطفت سبحانى است . و چون چغرى بيگ قريب به بخارا رسيد كس پيش برادر طغرل بيگ فرستاده از آمدن خود اعلام\r\n\r\n\r\n","description":"","footnote":"\r\n( 1 ) . متن : ايماغ . - و .\r\n","page_name":" 2171 ","page_number":687},
  {"content":"\r\n\r\nنمود . طغرل بيگ از شنيدن اين خبر بسيار مبتهج و مسرور گشته با ايل و اولوس از منزل خود حركت نموده به برادر پيوست . و در اين اثنا ، جمعى كثير از تراكمه كه در نواحى بخارا مىبودند به چغرى بيگ ملحقّ شده باز جمعيت بر اصل به هم رسانيدند . چون عمّ ايشان يبغو ارسلان صورت جمعيت برادرزادگان را مشاهده نمود ، نايرهء حقد و حسد در باطن او اشتعال يافته در صورت نصيحت با ايشان گفت كه : اين جمعيّت شما منجر به آن خواهد شد كه باز ملوك ماوراء النهر و تركستان در صدد قلع و استيصال ما درآيند . مناسب آن است كه مردم را از خود متفرّق ساخته به فراغ بال بوده باشيد .\r\nو چون اين سخن را ايشان ناصحانه دانسته به تفرّق اتباع خود فرمان دادند . بعد از اندك روز از قراين و اوضاع ايشان معلوم شد كه او در مقام نفاق و حسد است كه مردم را از ايشان متفرّق مىسازد ، بنابراين ، ايشان باز جمعيّت خود را به حال خود داشته در مقام احتياط مىبودند .\r\nاين بود مجملى از احوال آل سلجوق قبل از سلطنت ، و باقى حالات ايشان سال‌به‌سال مذكور خواهد شد . ان شاء اللّه تعالى .\r\nو از جمله وقايع اين سال ، فوت ارمانوس « 1 » قيصر روم بود . چون او را فرزندى نماند شخصى مجهول الحال را ، كه مىگفتند او از اولاد قسطنطين ملك است ، بر سرير سلطنت متمكّن ساختند . و در اين سال در ولايت مصر و شام زلزله بسيار شد و خلقى بسيار در آن زلزله‌ها هلاك شدند ؛ چنانچه از شهر رمله « 2 » زياده از ثلثش خراب شد به زلزله . و جامع رمله كه از مشاهير مساجد بود در بزرگى و عمارت او را نظير بيت المقدّس مىدانستند در اين سال در زلزله خراب شد و بعضى از محرابهاى بيت المقدّس نيز افتاد و محرابى كه مشهور به « محراب داود » بود ، على نبيّنا و عليه الصّلوة و السّلام ، با ركنى از مسجد ابراهيم خليل اللّه ( ع ) روى به ويرانى نهاد و منارهء شهر عسقلان « 3 » كه مقابل منارهء شهر اسكندريه بود و قبّهء منارهء بلند غزنين و نيمهء قلعهء شهر نابلس « 4 » ، كه از مشاهير بلاد مغرب است ، نيز در اين سال به واسطهء زلزله خراب\r\n\r\n\r\n","description":"","footnote":"\r\n( 1 ) . اين غير از ارمانوس سردار و قيصر روم است كه در سال چهار صد و شصت و سه هجرى با الب ارسلان سلجوقى نبرد كرد .\r\n( 2 ) . رمله : شهرى است عظيم در فلسطين كه فاصلهء آن تا بيت المقدّس به قدر هيجده روز است ؛ - ياقوت ، معجم البلدان . اين شهر را به سال هفتصد و شانزده ميلادى سليمان بن عبد الملك بنا كرد ؛ - اعلام المنجد .\r\n( 3 ) . عسقلان : شهرى است از شام بر كران درياى روم ؛ - حدود العالم و آن را « عروس شام » لقب داده‌اند ؛ - ياقوت ، معجم البلدان .\r\n( 4 ) . نابلس : شهرى در فلسطين ( اردن ) ، در شمال اورشليم ، كه سامرىها [ فرقه‌اى از يهوديان 
  ] در آنجا نماز مىگزارند .\r\nامروز مركز عمدهء تجارت سامريّه است .\r\n","page_name":" 2172 ","page_number":688},
  {"content":"\r\n\r\nشد و اهالى قصبهء باوان از آدمى و حيوانات تمامى به زيرزمين فرو رفتند . و در اكثر بلاد مغرب ، قحطى عظيمى شد كه آنچه از زلزله خلاص شده بود به گرسنگى هلاك شد . و هم در اين سال در شهر نصيبين آنچنان بادى سياه وزيدن گرفت كه از شدّت و سطوت آن اكثر عمارات رفيعهء مستحكم و درختان بزرگ مانند درخت جوز و عنّاب از بيخ بركنده شد ، و بعد از آنكه باد تسكين يافت باران عظيم پيدا شد و در اثناى باران تگرگ و ژاله به صورت دست و انگشت و صاعد آدمى ظاهر شد . و اين از غرايب امور بود . و از جملهء امور عجيبه در اين سال در آن ناحيه به ظهور رسيد ، آن بود كه دريا به طريق جزر مقدار سه فرسخ زمين واپس رفت و مردم بسيار از براى گرفتن ماهى ، كه در زمين مانده ، به آنجا درآمدند . و ديگر خلايق لا تعدّ و لا تحصى از براى تفرّج در آنجا درآمده بودند كه به يك دفعه به طريق مدّ آب مراجعت نمود و تمامى آن مردم هلاك شدند . الغرض ، در اين سال آن مقدار مردم به اين حوادث به هلاكت رسيده بودند كه محاسب وهم از احصاى آن به عجز معترف بود . و از جمله امور غريبه‌اى كه عهدهء صحّت آن بر راوى است آنكه در بغداد در يك ماه ذيحجّه نود هزار كس به مرض خناق هلاك شدند .\r\nو از جمله وقايع اين سال آنكه ، دارا بن منوچهر بن قابوس كه قبل از اين مسعود بن محمود او را بر ولايت جرجان و طبرستان و مازندران مسلّم گذاشت به شرط آنكه هر سال مبلغى معيّن به خزانهء دار السّلطنهء غزنين بىقصور و فتور و اصل مىساخته باشد و به واسطهء استمالت دارا دختر ابو كاليجار كوهى « 1 » ، كه وكيل و مدبّر امور داراء مذكور بود ، به نكاح خود درآورده بود ، كس پيش علاء الدّولة بن كاكويه و فرهاد بن مرداويج فرستاده به اتّفاق ايشان بر مخالفت مسعود بن محمود قرار داده منع ارسال مال مقرّرى نمود .\r\nو چون در اين وقت ، مسعود بن محمود به جانب هند از جهت دفع و فساد و فتنهء احمد ينالتگين رفته بود ، ايشان فرصت يافته پاى از دايرهء احتياط بيرون نهادند و آل سلجوق كه در خراسان شروع در افساد كرده بودند نيز فرصت يافته خواهان اين معنى بودند .\r\nالقصّه ، چون خبر عصيان دارا بن منوچهر به سمع مسعود رسيد از هندوستان بر سبيل استعجال مراجعت نموده در غزنين توقّف ناكرده متوجّه ولايت طبرستان گشت . دارا چون از توجّه رايات مسعودى خبر يافت شهر را گذاشت و به جنگل آن ولايت ، كه تردّد سوار در آنجا بسيار مشكل است ، پناه برد . مسعود در مقام جدّ و اهتمام شده لشكرها را در عقب ايشان فرستاد . چون دارا ديد كه مسعود به هيچ وجه از سر ايشان نخواهد گذشت و مردم بسيار از سپاه\r\n\r\n\r\n","description":"","footnote":"\r\n( 1 ) . هر سه نسخه : قوهى . به قياس الكامل ( ج 16 ، ص 152 ) تصحيح شد .\r\n","page_name":" 2173 ","page_number":689},
  {"content":"\r\n\r\nدارا به قتل رسيدند و اكثر شهرهاى آن ولايت به واسطهء نزول لشكر مسعودى روى به خرابى نهادند ، از حركات ناپسنديدهء خود پشيمان گشته در مقام اعتذار درآمد و مال مقرّرى به خدمت مسعود فرستاد تا از سر تقصيرات او درگذشته باز آن ولايت را بر وى مقرّر داشت .\r\nو از جمله وقايع اين سال آنكه ، وثّاب « 1 » نميرى جمعى كثير از اعراب و اكراد به هم رسانيده متوجّه ولايت نصر الدولة بن مروان گشت . و با وجود لشكرى كه از اعراب و اكراد به هم رسانيده ، از والى بلدهء رها كه به طريق بيع و شرا در تحت تصرّف روميان درآمده ؛ چنانچه تفصيل آن قضيّه سابقا قلمى گشته ، نيز استمداد خواست و لشكرى مستعدّ از روم به همراهى او متوجّه بلاد موصل گشته شروع در خرابى كردند . و چون نصر الدّوله بر حقيقت حال اطلاع يافت ، او نيز در مقام جمعيت لشكر درآمده از قرواش مدد خواست . و قرواش در مقام امداد نصر الدّوله شده لشكرى بسيار با او همراه كرد . و چون وثّاب ديد كه طاقت مقاومت نصر الدّوله ندارد روى به گريز نهاده به جانب روم رفت . نصر الدّوله با آن لشكر ظفراثر متوجّه ولايت روم شده ايلچى [ اى 
  ] پيش قيصر روم فرستاد كه : تا اين زمان ميانهء ما و شما به عهود و ميثاق صلح شده بود . الحال چون ابتداى نقص عهد و پيمان از جانب شما ظهور يافت ، به مقتضاى البادى اظلم بعد از اين ، هرچه لشكر اسلام نسبت به شما به ظهور رسانند نزد عقلا ملام « 2 » نخواهند بود .\r\nچون پيغام نصر الدّوله به قيصر روم رسيد و خبر كثرت سپاه نصر الدّوله را ، كه از اطراف و جوانب به نيّت جهاد در ظلّ رايت او مجتمع شده بود ، شنيد ، انديشهء بسيار كرد . بنابراين ، در مقام اعتذار شده هدايا و تحف بسيار به نصر الدّوله فرستاد و سوگند ياد كرد كه : از من نقض عهد نشده و من از اين معنى خبر ندارم و آنچه از حاكم شهر رها پيكر نام به ظهور رسيده بىاجازهء من بود و ايشان را بر وجه ابلغ ، تنبيه نموده خواهد شد و ميانهء ما و شما همان عهود و مواثيق باقى است ؛ بايد كه روزبه‌روز قواعد دوستى و مصادق را به ارسال رسل و رسائل مؤكّد داشته نوعى نمايند كه موجب رفاهيّت رعايا ، كه ودايع الهىاند ، بوده باشد . و چون قيصر در مقام اعتذار آمد ، نصر الدّوله نيز از سر داعيهء جدال و قتال گذشته به جانب ولايت خود مراجعت نمود . و در اين سال ، روميان لشكرى عظيم جمع كرده به عزم تسخير ولايت حلب بيرون آمدند . والى حلب شبل الدّوله « 3 » بر عزيمت روم اطلاع يافته در مقام استعداد خود شد .\r\nبعد از وصول لشكر روم ، هر دو طايفه در حوالى حلب صف‌آرايى كرده در مقام جدال و قتال درآمدند و نايرهء حرب آنچنان اشتعال يافت كه فوق آن متصوّر نبود . آخر الأمر ، نسيم ظفر بر پرچم علم شبل الدّوله وزيد و اهل اسلام غالب آمدند و روميان روى به هزيمت نهاده خائب و\r\n\r\n\r\n","description":"","footnote":"\r\n( 1 ) . الكامل : ابن وثّاب .\r\n( 2 ) . ملام : ملامت شده . - و .\r\n( 3 ) . شبل الدّولة بن صالح بن مرداس .\r\n","page_name":" 2174 ","page_number":690},
  {"content":"\r\n\r\nخاصر بازگشتند . شبل الدّوله ايشان را تا به موضع غراز « 1 » تعاقب نموده خلقى بسيار را به قتل رسانيده و غنايم بىشمار به دست اهل اسلام افتاد .\r\nو از جمله وقايع اين سال آنكه ابو الحسن « 2 » بن ابو البركات بن ثمال خفاجى ، بر امير « 3 » خود خروج كرده او را به قتل رسانيد و امارت بنى خفاجه بر وى قرار يافت . چون ابو الحسن بن ابو البركات ، امير خفاجه شد لشكرى جمع كرده متوجّه تسخير كوفه گشت و چندان نهب و غارت در كوفه كرد كه اكثر آن شهر روى به خرابى آورد . و در اين سال ، ابو على نهر سابسى ، كه مدّت دو سال بود كه در بند قرواش مانده بود ، از بند خلاصى يافته روى به قبيلهء خود نهاد .\r\nابو سعد بن عبد الرّحيم وزير جلال الدّوله در اين سال از وزارت استعفا نموده پيش ابو الشّوك [ 257 الف 
  ] رفت و جلال الدّوله منصب وزارت را به ابو القاسم ارزانى داشت . چون ابو القاسم به واسطهء كثرت مطالبات سپاه ، از عهدهء آن امر بيرون نتوانست آمد ، مضطر و متحيّر مانده بنابراين ، بعد از مدّت دو ماه و هشت روز او را سربرهنه در يك پيراهن از دار الوزاره بيرون آورده محبوس گردانيدند و باز ابو سعد بن عبد الرّحمن را به وزارت مقرّر داشتند . و در اين سال ، به واسطهء كثرت افساد اعراب راه حجّ ، از عراق هيچ كس به زيارت بيت اللّه و روضهء مطهّرهء حضرت رسالت‌پناه ، عليه و آله السّلام ، مشرّف نشد . و از نقباى بصره در اين سال ابو العال علوى و ابو محمّد بن فقيه علوى وفات يافت . و از كبار محدثين ، ابو على الحسن بن احمد بن شاذان اشعرى رحلت نمودند . مولد احمد بن شاذان در سال سيصد و بيست و هفتم بود از رحلت خير البشر ، عليه و آله التّحيّة من الملك الأكبر .\r\n\r\n\r\n","description":"","footnote":"\r\n( 1 ) . ق : غدار ؛ ش : عذار . مرحوم دهخدا از قول صاحب منتهى الارب مىنويسد : « موضعى است » .\r\n( 2 ) . الكامل : حسن .\r\n( 3 ) . وى علىّ بن ثمال خفاجى بود .\r\n","page_name":" 2175 ","page_number":691},
  {"content":"\r\n . \r\n","description":"","footnote":"","page_name":" 2176 ","page_number":692},
  {"content":"\r\n\r\n\r\nذكر وقايع سال چهار صد و هفدهم از رحلت خير البشر\r\nدر الكامل التّاريخ مسطور است كه در اوايل اين سال در بغداد ، اتراك بر جلال الدّوله تمرّد نموده در مقام اخراج او شدند . هرچند جلال الدّوله سه روز مهلت خواست ، قبول نكردند تا آنكه بىحيايى را به جايى رسانيدند كه به جانب او خشت و سنگ انداختن شروع كردند ؛ چنانچه چند خشت پاره به جلال الدّوله خورد . غلامان او چون اين حال را مشاهده نمودند در مقام ممانعت و مدافعت آمده ايشان را از خانهء جلال الدّوله بيرون كردند . و جلال الدّوله از ترس ايشان از راه ديگر بيرون رفته كه كسى او را نمىشناخت به كشتى سوار شده به جانب محلهء كرخ رفت ، و از كشتى پياده شده پناه به سيد مرتضى علم الهدى برد . و روز ديگر ، از سراى شريف علم الهدى بيرون آمده راه تكريت پيش گرفتند و در آنجا در منزل رافع بن حسين ، كه والى تكريت بود ، قرار گرفت .\r\nاتراك بىباك چون خبر يافتند كه جلال الدّوله از خانهء خود بيرون رفته به خانهء او درآمدند و آنچنان نهب و غارت كردند كه دروازه و پنجرهء خانهء او را نيز شكسته ، بردند . آخر الأمر ، خليفه ، القائم بامر اللّه ، در مقام اصلاح درآمده باز جلال الدّوله را طلب داشت و مهمّ سپاه را صورت داده اتراك را در مقام اطاعت و انقياد درآورد « 1 » . امّا چون دولت ديالمه روى به تنزّل و زوال نهاده بود ، اين مصالحه هيچ فايده نداشت ؛ چه ، حاكم هرگاه يك‌مرتبه ، بىاعتبار و\r\n\r\n\r\n","description":"","footnote":"\r\n( 1 ) . با مطالعهء كارنامهء هفده سال امارت جلال الدّوله در بغداد ، چنين نتيجه‌گيرى مىتوان كرد كه وى در واقع ملعبهء اغراض و اهواى تركان بود . با آنكه آنها پشتيبان امارت وى بودند ، وى به هيچ عنوان بر آنها تسلّطى نداشت . بغداد در دوران امارت وى ( 418 - 435 ه . ق ) عرضهء شورشهاى سپاه و شهرى بود كه در آن جنگهايى بين شيعه و سنّى اتفاق افتاد و محل غلبهء عياران و رندان شد .\r\n","page_name":" 2177 ","page_number":693},
  {"content":"\r\n\r\nبىوقع شد هرگز حكومت از وى منتظم نمىگردد ، مگر آنكه آن جماعت را بالكليّه به انواع عقوبات مولمه « 1 » آنچنان استيصال نمايد كه ساير مفسدان و متهوّران از ايشان عبرت گرفته پيرامون آن نوع جرأتها نشوند . و اين حالت از سلاطين در اقبال دولت ظاهر مىشود ، امّا در حين ادبار دولت هرگز اين نوع سياسات از پيش نمىرود .\r\nو از جملهء وقايع اين سال آنكه طايفه‌اى از سپاه ابو سهل حمدونى وزير مسعود بن محمود ، كه در اصفهان مىبود ، از علاء الدّولة بن كاكويه مطالبهء اقوات و علوفه نمودند . علاء الدّوله شخصى را تعيين كرد كه جهت سپاه مسعود ، كه همراه ابو سهل حمدونىاند ، از دهات نواحى اصفهان توجيه نموده علوفه مقرّر نمايند . چون آن جماعت از شهر بيرون آمده به طلب علوفه در نواحى متفرّق شدند جمعى كثير از ديالمه به اشارت علاء الدّوله بر ايشان شبيخون آورده اكثر ايشان را به قتل رسانيدند و اسباب ايشان را به غارت بردند . بعد از قتل ايشان ، علاء الدّوله با لشكرى انبوه از ديالمه و اتراك روى به اصفهان نهاد كه ابو سهل حمدونى را نيز به ايشان رساند و اصفهان را از روى استقلال متصرّف شود .\r\nچون ابو سهل حمدونى از توجّه علاء الدّوله خبر يافت ، او نيز در استعداد شده با لشكرى آراسته از شهر بيرون آمد . بعد از تلاقى فريقين نايرهء حرب اشتعال گرفت و نزديك به آن رسيد كه علاء الدّوله غالب آيد كه اتراك بىباك با او غدر نموده به جانب ابو سهل رفتند .\r\nعلاء الدّوله بالضروره روى به گريز نهاده به جانب بروجرد رفت و از آنجا به طرم « 2 » . والى طرم ، ابن سلار او را تمكين نداد و گفت كه : ما را طاقت مقاومت مسعود بن محمود نيست ؛ بنابراين ، علاء الدّوله بالضروره به جانب فارس رفت .\r\nو از جمله وقايع اين سال آنكه ، ابن وثّاب با ابن غطير مصاهرت نموده به اتّفاق يكديگر و امداد نصر الدّولة بن مروان به عزم تسخير بلدهء سويدا ، از بلاد روم ، متوجّه آن جماعت گشتند و از اطراف و جوانب خلايق بسيار از سپاهى و مطّوّعه همراه ايشان شدند ؛ چنانچه سياهى سپاه ايشان زياده از پنجاه هزار كس مىنمود .\r\nالقصّه ، شهر سويدا را بعد از محاربه و مقاتلهء بسيار فتح نموده و غنايم بسيار به دست اهل اسلام افتاد و سه هزار و پانصد نفر از سپاه روم در سويدا به قتل رسيد و آن مقدار از اطفال و عورت اسير گرفتند كه از حساب بيرون بود ، و بعد از فتح با آن جماعت روى به شهر رها ، كه\r\n\r\n\r\n","description":"","footnote":"\r\n( 1 ) . مولمه : دردناك و غم‌انگيز . - و .\r\n( 2 ) . صاحب اللسان گويد : به خطّ شيخ رضىّ الدّين شاطبى حاشيه‌اى ديدم كه نوشته بود : طرم بفتح ، شهر و هشوذان است كه عضد الدّولهء فنا خسرو آن را منهزم كرد ؛ - لغتنامهء دهخدا . و ياقوت مىنويسد : « ناحيهء بزرگى است در جبال مشرف بر قزوين در طرف بلاد ديلم . » ؛ - معجم البلدان .\r\n","page_name":" 2178 ","page_number":694},
  {"content":"\r\n\r\nروميان از مسلمانان گرفته بودند ، نهادند . بطريقى « 1 » كه در شهر رها مىبود در مقام محافظت شهر و قلعه شده به حرب مشغول شد و مدّتى مديد آن شهر را محاصره نموده راه آذوقه بر ايشان بستند ؛ چنانچه اهل رها از قحطى غلّه به تنگ آمدند و چون از گرسنگى به جان رسيدند بطريق از شهر پنهانى بيرون آمده روى به قيصر روم نهاد و مردم خود را گفت : چند روز به هر وضع كه باشد صبر نماييد و شهر را محافظت كنيد و اظهار بيرون رفتن من نكنيد كه ان شاء اللّه تعالى [ ؟ 
  ] به زودى زود من با لشكر بسيار و آذوقهء بىشمار خود را به شما رسانيده دمار از روزگار اين جماعت برمىآريم .\r\nالقصّه ، چون بطريق از روى سرعت و استعجال تمام ، خود را به قيصر روم رسانيد ، حقيقت حال معروض داشت . قيصر روم فى الحال پنج هزار سوار گزيده همراه او كرده بازگردانيد .\r\nچون بطريق با لشكر به حوالى رها رسيد ، ابن وثّاب خبردار گشت و ابن غطير را در حوالى شهر رها گذاشته خود با مردم خود و لشكرى از نصر الدّولة بن مروان به امداد ايشان آمده به استقبال بطريق رفت و بطريق از اين حال غافل بود . و ابن وثّاب ، سپاه نصر الدّوله را در برابر سپاه بطريق فرستاد و خود در كمينگاه ايستاده منتظر فرصت مىبود .\r\nچون بطريق با پنج هزار چيده آن جماعت قليل را مشاهده نمود ، از روى غرور و استيلا بر ايشان حمله آورد و آن جماعت روى به گريز نهاده جنگ گريز مىكردند و اروام « 2 » را دلير مىساختند ، تا آنكه ايشان را در جايى ، كه ابن وثّاب در كمين بود ، گذرانيده پيش بردند . و در اين محل ابن وثّاب از كمينگاه جستن كرده خود را شيروار بر روميان رسانيده شروع در قتل نمود . آن جماعت كه پيش‌پيش مىگريختند نيز بازگشته شمشير نيز در روميان نهادند تا آنكه اكثر آن طايفه به قتل رسيدند و بطريق با جمعى از اعيان لشكر روم دستگير شد .\r\nابن وثّاب ، بطريق را با آن جماعت برداشته بر در شهر آمد و اهالى شهر را پيغام فرستاد كه :\r\nاينك بطريق كه والى شما بود با جمعى از اعيان شما در دست من آمده . اگر دروازهء شهر را مىگشاييد بطريق و اين جماعت را رها مىكنم كه پيش پادشاه خود رود ، و الّا او را با اين جماعت پاره‌پاره مىكنم و شهر را خواهىنخواهى گرفته تمامى شما را به ضرب تيغ بىدريغ به دار البوار مىرسانم . مردم شهر چون از قحط و جوع به تنگ آمده بودند بالضّروره دروازهء شهر را بگشادند . سپاه اسلام به شهر رها درآمده و غنايم بىشمار از نقد و جنس به دست ايشان افتاد و اكثر اروام آن شهر به قتل رسيد ؛ چنانچه شصت عرّابه را از سرهاى روميان پرساخته به\r\n\r\n\r\n","description":"","footnote":"\r\n( 1 ) . بطريق ، اصلش لاتينى است و به معنى پدر است و مقصود روحانى عيسويان است ؛ پدر روحانى ؛ - لغتنامهء دهخدا .\r\n( 2 ) . ق ، ش : ايشان . اروام جمع رومى است .\r\n","page_name":" 2179 ","page_number":695},
  {"content":"\r\n\r\nآمد فرستادند . اما هنوز قلعهء رها فتح نشده بود كه خبر رسيد كه حسّان بن جرّاح طايى با هزار سوار از عرب و روم به مدد اهل رها مىآيد . چون ابن وثّاب بر اين حال اطلاع يافت فى الحال از رها بيرون آمده متوجّه جنگ حسّان شد . در اين وقت روميانى كه در قلعهء رها بودند از قلعه بيرون آمده روى به حرّان نهادند . حرّانيان در مقام ممانعت درآمده مسرعى به ابن وثّاب فرستاده از حقيقت حال اعلام نمودند . ابن وثّاب در اثناى راه ، عنان عزيمت به جانب حرّان منعطف داشته مرگ مفاجاةوار خود را بر اروام رسانيده اكثر ايشان را به ضرب تيغ بىدريغ هلاك گردانيد و بقيّة السيف روى به گريز نهاده ، باز خود را به قلعهء رها رسانيدند .\r\nو از جمله وقايع اين سال آنكه خلايق بسيار از ولايت خراسان و آذربايجان و طبرستان و جرجان و ساير بلاد اسلام به قصد زيارت بيت اللّه الحرام و تقبيل سدّهء سنيّهء سيّد الانام « 1 » ، عليه و آله التّحيّة و السّلام ، از راه ارمنيّه و أخلاط « 2 » متوجّه آن صوب باصواب گشتند . ( چون به آنى دو سلطان ، كه قصبهء مشهور آن ولايت است ) « 3 » ، رسيدند ارامنهء آن بلاد ، خذلهم اللّه تعالى من بين العباد ، به اتّفاق سناسنه « 4 » كه ايشان نيز طايفه‌اى از ارامنه‌اند [ 257 ب 
  ] امّا قلاع منيعهء حصينه‌اى دارند و هنوز رايات نصرت آيات سلاطين اسلام به آن ديار نرسيده بود و سطوت و شوكت اهل ايقان را نديده بودند ؛ چه ، بلاد ايشان ، چنانچه تفصيل آن ان شاء اللّه تعالى مذكور خواهد شد و در تاريخ سنهء پانصد و هشتاد و دو هجرى مفتوح اهل اسلام خواهد شد ، بر قافلهء حاجّ ريخته اكثر ايشان را به قتل رسانيدند و اموال ايشان را به نهب و غارت بردند و فرزندان ايشان را به اسيرى برده در ولايت روم فروختند .\r\nچون اين قضيّهء شنيعه به سمع ناصر الدّولة بن مروان ، والى ديار بكر و آمد « 5 » رسيد ، در مقام حميّت شده از اطراف و اكناف ولايت به جمع سپاه فرمان داد . در اندك فرصت لشكرى انبوه جمع آورده از قرحيد « 6 » به عزم تسخير ولايت سناسنه و دفع ايشان بيرون آمد . چون آن جماعت از توجّه نصر الدّوله و جدّ و اهتمام او در باب اخذ انتقام خبر يافتند بسيار هراسان شده جميع آنچه از حجّاج گرفته بودند بازگردانيدند و اسيران را نيز گذاشتند و در مقام اعتذار آمده پيش نصر الدّوله كس فرستادند كه : اگرچه اين حركت ناپسنديده از بعضى اجلاف به ظهور رسيده بود ؛ امّا بعد از اطلاع بر قبح آن تمامى آنچه گرفته بودند گرفته به صاحبانش باز داديم ، و\r\n\r\n\r\n","description":"","footnote":"\r\n( 1 ) . بوسه زدن بر پيشگاه رفيع سرور آفريدگان . - و .\r\n( 2 ) . اخلاط ؛ يا خلاط از بزرگترين شهرهاى ارمنيه واقع در ساحل غربى درياچهء وان .\r\n( 3 ) . هر سه نسخه : ( چون ما بين آن و وسطان كه قصبهء مشهور آن ولايت‌اند ) . به قياس الكامل تصحيح شد .\r\n( 4 ) . م ؛ : ستار سته ؛ ق : سپادسته ؛ ش : سنارسته .\r\n( 5 ) . آمد : از شهرهاى قديم بين النهرين كه رودخانهء دجله از كنار آن مىگذشت .\r\n( 6 ) . شناخته نشد .\r\n","page_name":" 2180 ","page_number":696},
  {"content":"\r\n\r\nبعد از اين ، ان شاء اللّه تعالى ، هرگز اين حركات ناشايسته نخواهد رفت . و چون نصر الدّوله استحكام قلاع و صعوبت راههاى ايشان را به واجبى مىدانست به مصالحه راضى شده مراجعت نمود .\r\nو از جمله وقايع اين سال آنكه در منتصف ماه شعبان خليفهء مصر و ساير ولايات مغرب ، الظاهر لاعزاز دين اللّه ابن الحاكم العلوى در سنّ سى و سه سالگى به علّت استسقا از دار الفنا به دار البقا رحلت فرمود . مدّت خلافت او پانزده سال و نه ماه و هفده روز بود . او را يك فرزند بيش نبود . در روز وفات الظاهر لاعزاز دين اللّه عظماى دولت علويّه به اتّفاق يكديگر به پسرش ، كه هفت ساله بود ، بيعت كردند و او را به « المستنصر باللّه » ملقّب گردانيدند .\r\nاين المستنصر باللّه هشتم خليفه بود از خلفاى علويه . تدبير امور او به بدر بن عبد اللّه كه ملقّب به « افضل » بود تعلّق گرفت . در ميان خلفاى علويه ، بلكه سلاطين اسلام ، هيچ‌كس را امتداد سلطنت برابر او ميسّر نشد ؛ چه ، مدّت خلافت او شصت سال و چهار ماه بود . با وجود آنكه پيوسته سلاطين اطراف و جوانب ، خصوصا خلفاى عباسيّه ، با او در مقام جدال و قتال بودند و وسعت مملكت او زياده از ساير سلاطين اسلام بود ؛ چه ، تمامى مغرب از افريقيّه و اندلس و مصر و قيروان و تهامه « 1 » و نجد و يمن و نوبه « 2 » و ديار بكر و ديار ربيعه در تحت تصرّف مستنصر بود ، و مدّت يك سال بساسيرى « 3 » در بغداد و موصل و نواحى آن ، خطبه به اسم مستنصر مىخواند ، اگرچه در بعضى ولايات ولاة او تمرّد نموده خطبهء او را قطع كرده خطبهء عباسيّه مىخواندند ، چنانچه تفاصيل آن سال‌به‌سال مذكور خواهد شد ، ان شاء اللّه تعالى ، امّا آخر باز به اطاعت مستنصر درمىآمدند . الغرض ، هيچ احدى از سلاطين اسلام آن مقدار تمتّع ، كه مستنصر از سلطنت يافته ، نيافته بود « 4 » ،  ذلِكَ فَضْلُ اللَّهِ يُؤْتِيهِ مَنْ يَشاءُ  « 5 » .\r\n\r\n\r\n","description":"","footnote":"\r\n( 1 ) . تهامه : ناحيه‌اى است شامل مكّه و شهرهاى جنوبى حجاز .\r\n( 2 ) . نوبه ؛ ايالتى است در شمال شرقى كشور سودان .\r\n( 3 ) . به طورى كه ابن أثير اظهار داشته : « وى غلامى بود از غلامان بهاء الدّولة بن عضد الدوله » ؛ - الكامل ، ذيل وقايع سال چهار صد و پنجاه هجرى . اخبار بساسيرى به‌طور مبسوط در شذرات الذّهب ( ج 3 ، ص 288 ) و وفيات الأعيان ، ذيل مادهء « ارسلان » آمده است .\r\n( 4 ) . همين مستنصر است كه شاعر نامدار ايران ، يعنى ناصر خسرو ، به خدمت او رسيده و از وى اجازت خواست تا در خراسان به نفع او دعوت و تبليغ كند . نام مستنصر در اشعار اين شاعر بوفور آمده است از جمله :\r\n داغ مستنصر باللّه نهادستم * بر بر و سينه و بر پهنهء پيشانى\r\nپيش داعىّ من امروز چو افسانه است * حكمت ثابت بن قرّهء حرّانى \r\nو حسن صبّاح نيز پنهانى به نام وى در ايران دعوت و تبليغ مىكرد .\r\n( 5 ) . اين فضل خداست ، آن را به هركه خواهد مىدهد ؛ ( مائده ، 54 ) .\r\n","page_name":" 2181 ","page_number":697},
  {"content":"\r\n . \r\n","description":"","footnote":"","page_name":" 2182 ","page_number":698},
  {"content":"\r\n\r\n\r\nذكر وقايع سال چهار صد و هيجدهم از رحلت خير البشر\r\nدر الكامل التّاريخ ابن أثير مسطور است كه در اوايل اين سال ، باز ميانهء جلال الدوله و بارس طغان « 1 » مخالفت تازه به هم رسيده مهمّ ايشان به آنجا كشيد كه بارس طغان كس پيش ابو كاليجار فرستاده اظهار اطاعت و انقياد نمود و از وى لشكرى از براى تسخير بغداد طلب نمود . ابو كاليجار ملتمس او را مبذول داشته در ساعت لشكرى نبوه به جانب بغداد فرستاد . و قبل از آمدن سپاه ، أبو كاليجار ، بارس طغان سپاه واسط را از پسر جلال الدّوله ، ملك عزيز ، منحرف ساخته به ايشان قرار داده بود كه : هرگاه سپاه ابو كاليجار به واسط رسد شما بايد با ايشان اتّفاق نموده واسط را متصرّف شويد و ملك عزيز را از شهر بيرون كنيد . بنابراين ، چون سپاه ابو كاليجار به واسط رسيد مردم آنجايى برقرار داد بارس طغان عمل نموده به ايشان متفّق شدند و ملك عزيز را با چند غلام خود تنها گذاشتند . ملك عزيز چون اين حالت را مشاهده نمود ؛ بالضّروره واسط را گذاشته قصد ملازمت پدر خود كرد . چون ملك عزيز به پدر خود پيوست ، بارس طغان در بغداد پرده از روى كار برداشته مخالفت جلال الدّوله را ظاهر ساخت و جمعى كثير از غلامان ترك به جانب خود برده شعار ابو كاليجار را پيش گرفت و كس پيش خليفه ، القائم باللّه ، فرستاده از وى استدعا نمودم كه نام جلال الدّوله را از خطبه انداخته به جاى آن نام ابو كاليجار درآرند و وزير ابو الفضل عباس بن حسن را فرمود كه به نيابت ابو كاليجار در بغداد مهمّات را فيصل مىداده باشد .\r\nچون خليفه ملتمس بارس طغان را مبذول داشته فرمود كه در خطبه ، القاب ابو كاليجار را\r\n\r\n\r\n","description":"","footnote":"\r\n( 1 ) . وى از بزرگان امرا و ملقّب به « صاحب الحجّاب » بود .\r\n","page_name":" 2183 ","page_number":699},
  {"content":"\r\n\r\nآورده جلال الدّوله را از خطبه برانداخت . جلال الدّوله بالضّروره از بغداد بيرون رفته متوجّه ولايت قرواش بن مقلّد گشت . و پيش از رفتن خود ، كس پيش او فرستاده استمداد نمود .\r\nقرواش لشكرى آراسته به قصد امداد جلال الدّوله بيرون رفت . در اثناى راه با يكديگر ملاقات نموده به اتّفاق هم به جانب بغداد مراجعت نمودند ولكين بن علىّ بن مزيد اسدى نيز با ايشان متّفق شده به بغداد درآمدند و در جانب غربى شهر فرود آمدند و بارس طغان با اتباعش در جانب شرقى شهر مىبود و هر روز در ميانهء هر دو طايفه جنگ مىشد تا آنكه كار به جايى رسيد كه در جانب غربى ، خطبه به نام جلال الدّوله مىخواندند و در جانب شرقى ، به اسم ابو كاليجار . و در اين اثنا ، ابو الفوارس منصور بن الحسين با لشكرى بسيار به بغداد آمد و جانب بارس طغان را تقويت نمود . و چون جلال الدّوله را طاقت مقاومت نماند بالضّروره از بغداد به جانب انبار « 1 » رفت و قرواش از وى جدا شده به مستقر ايالت خود ، كه عبارت از موصل باشد ، مراجعت نمود و بارس طغان بر بغداد استيلا يافت ، امّا بعد از اندك روز ، ميانهء او و ابو الفوارس مخالفت شد ؛ چنانچه ابو الفوارس بغداد را گذاشته به جانب ولايت خود رفت و همچنين اكثر مردم از بارس طغان متفرّق شدند و بارس طغان از انديشهء جلال الدّوله در بغداد توقّف نتوانست كرد بالضّروره روى به واسط نهاد به قصد آنكه خود را به ابو كاليجار رساند . امّا جلال الدّوله چون بر اين حال اطلاع يافت بسرعت هرچه تمام‌تر متوجّه بغداد گشت و در بغداد توقف ناكرده به اتّفاق ولكين بن علىّ أسدى ، بارس طغان را تعاقب نموده و در موضع ضروان به او رسيده ، بين الفريقين مهمّ به جدال و قتال رسيد . در بين محاربه ، بارس طغان از اسب درافتاد و غلامان جلال الدّوله او را درربوده پيش جلال الدّوله بردند . جلال الدّوله بىتوقّف فرمود تا گردنش بزدند و فتنه و فساد تسكين يافت و جلال الدّوله باز از روى استقلال در بغداد قرار گرفت . و از ابتداى فتنهء بارس طغان تا اين نوبت كشته شدن او ، مدّت شش ماه و ده روز كشيده بود . و چون بارس طغان كه هميشه فتنه‌انگيزى مىكرد از ميان برداشته شد ، ميانهء ابو كاليجار و جلال الدّوله محبّت و دوستى استحكام يافته به مرتبهء مصاهرت و دامادى رسيد ؛ چه ، در اين سال دختر جلال الدّوله را به پسر ابو كاليجار عقد كردند و عداوت ميانهء ايشان به صداقت منجر شد .\r\n\r\nاحوال شيخ الرئيس ابو على سينا\r\nو از جمله وقايع اين سال ، به روايت ابن أثير جزرى ، فوت شيخ ابو على سيناست ؛ چه ، او در\r\n\r\n\r\n","description":"","footnote":"\r\n( 1 ) . انبار : نام شهرى است واقع در ساحل شرقى فرات و از اين جهت انبار گفته‌اند كه انبارهاى دولتى ساسانى در آنجا قرار گرفته بود . در باب وجه تسميهء اين شهر ؛ - ياقوت ، معجم البلدان .\r\n","page_name":" 2184 ","page_number":700},
  {"content":"\r\n\r\nالكامل التّاريخ چنين آورده كه در ماه شعبان اين سال ، امام الحكما و رئيس الفلاسفه ابو علىّ بن عبد اللّه بن سينا وفات يافت . امّا در ساير تواريخ معتبر ، فوت شيخ الرئيس ابو على از جملهء وقايع سال سابق آورده‌اند و لهذا در السنه و افواه داير است كه :\r\n حجّة الحقّ ابو على سينا * در « شجع » آمد از عدم به وجود\r\nدر « شصا » كرد كسب جمله علوم * در « تكز » كرد اين جهان بدرود « 1 » \r\nعلى اىّ حال ، پدر شيخ ابو على ، عبد اللّه ، اصل از بلخ بود و در زمان سلطنت امير نوح سامانى به بخارا رفت . وزراى امير نوح او را جهت عمل ديوانى به قريهء افشنه فرستادند « 2 » . عبد اللّه در آن قريه عورتى را به نكاح خود درآورد و شيخ ابو على از آن عورت در ماه صفر سيصد و هفدهم متولّد شد . چون مدّت [ 257 ب 
  ] پنج سال از عمر شيخ ابو على گذشت ، پدرش به بخارا مراجعت نمود و شيخ را به معلّمى سپرد و او به واسطهء كمال حدّت فهم و ذكا در مدّت پنج سال تمامى علوم اصول ادب و قواعد عربيّت را ضبط نمود . بعد از آن پيش محمود ساح ، كه بقّال بود امّا در فن حساب مهارتى تمام داشت ، علم حساب را فرا گرفت و در آن علم ممتاز گشت . بعد از آن ، پدرش او را پيش ابو عبد اللّه ناتلى « 3 » ، كه از جمله حكماى آن وقت بوده ، برده التماس تعليم او نمود . چون ابو عبد اللّه فطانت و ادراك ابو على را مشاهده نمود در مقام تربيت او شده هيچ دقيقه‌اى از دقايق تعليم از وى دريغ نمىداشت تا آنكه در اندك زمان ابو على علم منطق و تحرير اقليدس و مجسطى را از وى فرا گرفت . بعد از آن به علم الهى و طبيعى پرداخت . چون در اين علوم امتياز تمام پيدا كرد « 4 » به مطالعهء علم طبّ مشغول شد . و\r\n\r\n\r\n","description":"","footnote":"\r\n( 1 ) . مطابق اين قطعه ، ابن سينا در سيصد و هفتاد و سه هجرى به جهان آمده ، در سيصد و نود و يك هجرى همهء دانشها را فراگرفته ، و در چهار صد و بيست و هفت هجرى در گذشته است . اين قطعه به‌طور يقين در زمان بو على سينا گفته نشده ؛ زيرا در آن زمان هنوز معمول نبود كه تاريخ را به حساب جمّل بياورند . بنا به تحقيقات شادروان نفيسى ، در نادرستى اين روايت ترديدى نيست ؛ قدر مسلّم اين است كه سال تولّد بو على سينا سيصد و هفتاد هجرى است و مرگ او چهار صد و بيست و هشت هجرى ؛ - پور سينا ، ص 147 .\r\n( 2 ) . آنچه از منابع نزديك به احوال و آثار ابن سينا به دست مىآيد اين است كه عبد اللّه پدر ابو على سينا را جهت تنظيم اعمال ديوانى خورميثن فرستادند نه افشنه . و عبد اللّه بعدها زنى از قريهء افشنه به نكاح درآورد به نام ستاره و ابو على از آن زن متولّد شد . خورميثن از دو جزء « خور » به معنى آفتاب و « ميثن » ( در اوستا مئثن  Maethana  به معنى ميهن تركيب شده . ابو على در همين خورميثن متولّد شده است ؛ - خورشيد سواران ، مقالهء « ابو على سينا » به قلم مرحوم دكتر صفا ، ص 62 .\r\n( 3 ) . هر سه نسخه : بابلى . ابو عبد اللّه ناتلى از منجّمين و فلاسفهء قرن چهارم و از مردم ناتل مازندران بود ؛ - سعيد نفيسى ، پور سينا ، ص 138 .\r\n( 4 ) . بو على براى آموختن الهيات ، كه دشوارترين مباحث فلسفه است ، تا موقعى كه كتاب اغراض ما بعد الطبيعه تأليف -\r\n","page_name":" 2185 ","page_number":701},
  {"content":"\r\n\r\nچون علم طبّ نسبت به آن علم ، سهل المأخذ بود ؛ چه ، علم طبّ از فروع طبيعى است و يقين است كه ضبط اصول مستلزم حصول فروع خواهد بود ، به آسانى فرا گرفت .\r\nالقصّه ، شيخ ابو على در اندك وقت در علم طبّ نيز گوى سبقت را از اقران ربوده به مرتبه‌اى رسيد كه اطّباى زمان از وى استفاده مىنمودند . امّا شيخ ابو على در اين مدّت تحصيل ، هرگز شب به خواب نرفتى و در روز به غير از مطالعه به امر ديگرى نپرداختى و هميشه در ميان كتب نشستى و در هر مسئله ، مقدّمات قياسى آن را كتابت كردى و شرايط منطق رعايت نمودى . و در شبها هرگاه خواب بر وى غلبه كردى يا ضعفى در مزاج احساس نمودى ، قدحى شراب آشاميدى تا مزاج او قوّت گرفتى .\r\nدر ايّام تحصيل شيخ ابو على ، امير نوح سامانى را مرضى صعب روى نموده ؛ چنانچه اطبّاى وقت از معالجهء آن مضطر شدند . ابو على در مقام معالجه شده به اندك زمانى مزاج امير نوح را به حال صحّت اصلى خود درآورد . بنابراين ، امير نوح در مقام تربيت او شده كتابخانهء بخارا را ، كه جميع كتب متقدّمين و متأخرّين در آن كتابخانه جمع شده بود ، حوالهء ابو على فرمود .\r\nشيخ خود مىفرمود كه من در آن كتابخانه كتبى چند ديدم كه هرگز نام آن كتب و نام مصنّفان او نيز نشنيده بودم . آخر الأمر ، شبى در آن كتابخانه آتش درافتاد و تمامى آن كتابها بسوخت .\r\nو بعضى معاندان شيخ ، آن احتراق را قصدا به شيخ ابو على نسبت مىنمودند و مىگفتند كه :\r\nغرض او آن بود كه مصنّفات او در ميانهء مردم شايع بود و اين علوم به او منسوب باشد .\r\nبنابراين ، كتب قدما را بسوخت . « 1 » و العلم عند اللّه « 2 » .\r\nالقصّه ، چون احوال سلاطين سامانيّه پريشان و بىسامان گشت و دولت ايشان روى به زوال نهاد ، شيخ به خوارزم رفت . والى خوارزم كه با اهل علم خصوصا اهل حكمت محبّتى تمام داشت و در اين علم سعى بليغ مىورزيد و استاد ابو ريحان بيرونى با او مىبود ، مقدم شيخ ابو على را عزيز دانسته به اعزاز و اكرام تلقى نمود . و چون چندگاه شيخ در خوارزم توقّف نمود و جمعى ديگر از حكما مثل مسيحى و ابو ريحان نيز در ملازمت والى خوارزم مىبود « 3 » .\r\n\r\n\r\n","description":"","footnote":"\r\n- ابو نصر محمّد بن محمّد بن طرخان فارابى را به دست نياورده بود چندان توفيقى نداشت ؛ چرا كه ، اغلب كتبى فلسفى كه از يونانى ترجمه شده بودند تحت اللفظ و مبهم بودند و ابو على هم چندان‌كه بايد و شايد از آن كتب استفاده‌اى نبرد ؛ - منبع پيشين ، ص 63 . تحصيل الهيات را تحت نظر اسماعيل صوفى آغاز كرد ؛ - تاريخ پزشكى ايران ، ص 214 .\r\n( 1 ) . اگرچه به گفتهء مسعود ورّاق ، مورّخ ايرانى ، اين داستان به وسيلهء نويسندگان همزمان او هم حكايت شده ، شايد تهمت و افترايى بيش نباشد ؛ - تاريخ پزشكى ايران ، ص 214 .\r\n( 2 ) . دانش در نزد خداست . - و .\r\n( 3 ) . بو على سينا پس از ترك بخارا و رسيدن به اورگنج يا گرگانج ، علاوه بر ملاقات با ابو ريحان بيرونى و ابو سهل مسيحى ، با علماى ديگرى از جمله ابو نصر بن عراقى و ابو الخير خمار نيز آشنا شد . مرحوم سعيد نفيسى معتقد بودند كه -\r\n","page_name":" 2186 ","page_number":702},
  {"content":"\r\n\r\nو اين والى خوارزم ، ظاهرا اطاعت سلطان محمود غزنوى مىكرد ؛ چه ، طاقت مقاومت او نداشت و ميانهء ايشان امر دامادى و مصاهرت نيز به هم رسيده بود ؛ چه ، دختر سلطان محمود را چنانچه سابقا قلمى شد ، والى خوارزم داشت . جمعى از اهل حسد و جهالت به عرض سلطان محمود غزنوى ، كه كمال تعصّب در مذهب حنفى داشت و اعتقادش به آنجا رسيده بود كه « حكما همه كافرند » ، رسانيد كه هرجا حكيمى و مبتدعى است پيش خوارزمشاه جمع شده . از جمله ، شيخ ابو على را پيش سلطان محمود به بدمذهبى نسبت كرده خاطرنشان او نمودند كه :\r\nدفع او جهت ترويج دين واجب است . بنابراين ، سلطان محمود در مقام ايذاى شيخ ابو على شده حسين ميكال را نزد خوارزمشاه فرستاده پيغام داد كه : چنان معلوم شده كه جمعى از افاضل عديم المثل در خوارزم توطّن دارند . بايد كه ايشان را به پايهء سرير اعلى فرستى تا به شرف مجلس همايون ما مشرّف شوند . چون خوارزمشاه بر غرض سلطان محمود اطلاع داشت ، پيش از ملاقات حسين ميكال ، شيخ را طلب داشته صورت حال را با او در ميان نهاد و گفت : من نمىخواهم كه تو را به تكليف پيش سلطان فرستم . اگر ميل صحبت سلطان ندارى پيش از رسيدن حسين ميكال به خوارزم ، فكر خود بكن « 1 » .\r\nابو على به تعجيل از خوارزم به صوب جرجان رفت « 2 » و در آنجا در كاروانسرايى به طبابت مشغول گشت « 3 » . و چون اكثر معالجات شيخ بر وجه صواب مىنمود ، در آن ولايت شهرتى عظيم پيدا كرد . و از آنجا به رى رفت . والى رى ، مجد الدّولة بن فخر الدّولهء ديلمى ، احوال شيخ را به واجبى شنيده بود و مىدانست . در مقام استرضاى خاطر شيخ شده نوعى نمود كه شيخ را به بردن آنجا راضى ساخت . اتّفاقا ، در همان ايّام فخر الدّوله را مرض ماليخوليا طارى شد و شيخ در معالجهء او يد بيضا نمود .\r\nبعد از اندك زمان ، خبر توجّه سلطان محمود به عزم تسخير عراق رسيد . شيخ بالضّروره از\r\n\r\n\r\n","description":"","footnote":"\r\n- ابن سينا از خاندانى اسماعيلى و به اصطلاح آن زمان از « شعوبيّه » بوده و علّت فرار وى از بخارا ، مركز حنفيان ماوراء النهر ، به همين خاطر بوده است ، - پور سينا ، ص 95 .\r\n( 1 ) . در ميان پزشكانى كه آزادى را بر خدمت در دربار سلطان محمود ترجيح دادند علاوه بر ابن سينا ، استاد سالخوردهء او ابو سهل و ابو علىّ بن مسكويهء پزشك نيز بودند ، ولى ابو ريحان بيرونى فرمان را گردن نهاد ؛ - تاريخ پزشكى ايران ، ص 216 .\r\n( 2 ) . هدف اصلى بو على سينا از عزيمت به گرگان ، رسيدن به خدمت شمس المعالى قابوس بن وشمگير مرداويج زيارى پادشاه دانشمند گرگان و طبرستان بود . ولى چون قابوس در اين ايّام دچار طغيان سپاهيان خويش و محبوس و مقتول شده بود ، ابو على گرگان را به سوى رى ترك كرد .\r\n( 3 ) . طبق تحقيقات شادروان دكتر ذبيح اللّه صفا ، در گرگان يكى از رجال و فاضلان به نام ابو محمّد شيرازى خانه‌اى براى ابو على خريد و يكى از معروف‌ترين شاگردان ابو على به نام ابو عبيد جوزجانى به خدمت او پيوست ؛ - خورشيد سواران ، ص 64 .\r\n","page_name":" 2187 ","page_number":703},
  {"content":"\r\n\r\nرى به جانب همدان رفت . شمس الدّولة بن فخر الدّوله ديلمى مقدم شيخ را غنيمت دانسته در مقام خدمتكارى درآمد . او مرض قولنج داشت . كه در هرچند روز معاودت مىنمود . شيخ در مقام معالجهء او شده من كلّ الوجوه او را از دغدغهء آن مرض فارغ گردانيد و شمس الدّوله منصب وزارت خود را به وى تفويض نمود « 1 » . و شيخ را ، بنابر شغل مهمّات ديوانى ، مطلقا روز فرصت درس گفتن نمىشد و جمعى كثير از فضلا در مقام استفاده جدّ داشتند و هميشه از شيخ ، التماس درس مىنمودند . بنابراين ، درس ايشان را شب قرار داده بود و هر شب به نوبت يكى را درس مىگفت .\r\nو از جملهء آن جماعتى كه از تلامذهء ابو على بودند يكى ابو عبد اللّه معصومى بود كه شيخ ابو على مكرّر در حقّ او مىفرمود كه : نسبت او با من همچو نسبت ارسطوست به افلاطون ؛ و او در آن اوقات قانون « 2 » مىخواند ، و ديگر ابو عبيد جوزجانى شاگرد مريد طور بود نزد شيخ . و او شفا مىخواند « 3 » و اكثر تصانيف شيخ بنابر ابرام [ تأليف 
  ] شده ؛ چه ، او سى سال بود كه در سفر و حضر از ملازمت شيخ ابو على تخلّف نورزيد و هميشه در صحبت ايشان حاضر بود . و يكى ديگر از تلامذهء شيخ ، ابن زيله بود كه به نوبت خود اشارات « 4 » را مىخواند . و بهمنيار « 5 » در يك نوبت حاصل و در نوبت ديگر ، محصول مىخواند . و چون طلبه [ ها 
  ] از درس فارغ مىشدند ، مغنّيان و اهل طرب حاضر مىشدند و ساعتى از جهت ترطيب دماغ و انتعاش « 6 » قوى به ايشان متوجّه مىشدند .\r\nو از عجايب حالات شيخ ابو على آن بود كه از ابو عبيد جوزجانى منقول است كه : من مدّت سى سال در ملازمت شيخ بودم ، نديدم كه او كتابى على الولا « 7 » مطالعه فرموده باشد ، بلكه عادت او اين بود كه چون كتابى جديد كه نديده بود به دست او مىآمد ، بعضى مواضع مشكلهء او را اقرار نظر مىفرمود و مرتبهء صاحب آن كتاب معلوم مىكرد .\r\n\r\n\r\n","description":"","footnote":"\r\n( 1 ) . داستان طغيان سربازان كرد و ترك بر ابو على سينا از جهت تأخير حقوق خود و تاراج خانهء شيخ و زندانى شدن وى در بسيارى از كتب از جمله همين اثر آمده است .\r\n( 2 ) . القانون فى الطّب ، كتابى است در پزشكى . اين كتاب در قرن دوازدهم ميلادى به زبان لاتين ترجمه شده و در سال هزار و چهار صد و سى و هفت ميلادى در ميلان به چاپ رسيد .\r\n( 3 ) . ابو عبيد جوزجانى گويد : من در اين اوان از شيخ الرئيس تقاضا كردم كه كتاب شفا را تمام كند و او در دو روز تمام اصول مطالب را بىآنكه به كتابى مراجعه نمايد ، در بيست جزء نوشت و سپس آن اجزاء را توضيح و ترتيب داد .\r\n( 4 ) . مراد كتاب الاشارات و التّنبيهات است كتابى مختصر در منطق و طبيعيات و حاوى خلاصهء عقايد ارسطو . از شروحى كه بر آن نوشته شده شرح مفصّل امام فخر رازى است در اواخر قرن ششم و شرح خواجه نصير الدّين طوسى است در قرن هفتم هجرى .\r\n( 5 ) . بهمنيار يا بهمن داده [ - ايزد آفريده 
  ] ابن مرزبان مكّنى به « ابو الحسن » . وى از زردشتيان آذربايجان بود و كتاب المباحثات شيخ بيشتر در جواب سؤالات اوست .\r\n( 6 ) . انتعاش : بانشاط شدن ، نيكويى حال . - و .\r\n( 7 ) . على الولا : پىدرپى ، متوالى . - و .\r\n","page_name":" 2188 ","page_number":704},
  {"content":"\r\n\r\nو از شيخ ابو على منقول است كه مىفرمود كه : من در ايّام تحصيل كتاب ما بعد الطبيعهء ارسطو را ملاحظه مىكردم و به هيچ وجه بر مطالب او اطلاع نمىيافتم ، بنابراين ، چهل نوبت او را از اوّل تا آخر خواندم ؛ چنانچه عبارات آن كتاب بتمامه محفوظ من شد . امّا چون حاصل او را نيافته بودم ، مأيوس شدم و گاهى مىگفتم كه اين عمل محض ترّهات است . و گاهى مىگفتم كه : اين كتابى است كه هيچ‌كس را ياراى و قدرت فهميدن آن نيست . در اين اثنا ، روزى از بازار كتابفروشان مىگذشتم كه دلّال كتب ، كتابى كهنه مجزّا پيش من آورد و گفت : صاحب اين كتاب بسيار محتاج است ، بنابراين ، كتاب را مىفروشد . شيخ گفت : چون در بالاى آن كتاب نوشته [ اى 
  ] ديدم كه در علم ما بعد الطبيعه است و خاطر من از نافهميدن آن علم بسيار آزرده ، از روى ابرام به دلّال گفتم : اين كتاب به كار من و به كار هيچ‌كس نمىآيد ؛ چه ، اين علم بىفايده است . دلّال گفت : هرچند بىفايده باشد به سى درم ارزان است .\r\nشيخ گويد : چون مبالغهء دلّال از حدّ گذشت ، من به غلام خود گفتم كه اين كتاب را بستان و چون از بازار به خانه آمدم ، غلام را گفتم كه : آن اوراق را بيار كه ببينم . چون نيك ملاحظه كردم ، ديدم آن كتابى است از معلّم ثانى ، ابو نصر فارابى ، كه مشتمل است بر شرح اغراض كتاب ارسطو در علم ما بعد الطبيعه كه چهل نوبت خوانده بودم و مقصود نيافته بودم . اكنون از آن كتاب تمامى اغراض آن كتاب معلوم شد و من بسيار خوشحالى كرده شكر نعم الهى را به جاى آوردم و مبلغى كثير بر فقرا تصدّق نمودم .\r\nو از كرمانى ، كه يكى ديگر از تلامذهء شيخ بود ، منقول است كه فضاى شيراز شبهه‌اى چند بر منطق النّجاة « 1 » شيخ نوشته پيش من فرستادند كه آن را به نظر شيخ رسانيده جواب آن را جهت ايشان فرستم . اتّفاقا ، در ايّام تابستان وقت غروب آفتاب بود كه من آن نوشته را به نظر شيخ رسانيدم . آن جزو را پيش خود گذاشته از هرجا به حرفى مشغول گشت تا آنكه وقت نماز عشا رسيد . [ 258 ب 
  ] شيخ به اتّفاق حاضران نماز عشا را ادا نموده به منزل خود رفت و طلبه هر كدام به وثاق خود بازگشتند .\r\nكرمانى « 2 » گويد : من هنوز نماز صبح نگزارده بودم كه پنج جزو و ربعى را شيخ در جواب آن فضلاى شيراز نوشته بود و پيش من فرستاد كه چون قاصد اهل شيراز بازمىگردد دست\r\n\r\n\r\n","description":"","footnote":"\r\n( 1 ) . مراد ، كتاب النّجات است كه در آن به اختصار راجع به منطق و طبيعيات و الهيات بحث شده است . بو على اين كتاب را در سفرى كه با علاء الدّوله كاكويه به شاپور خواست رفته بود نوشته است . شروحى چند بر اين كتاب نوشته شده است ، از جمله شرح فخر الدّين رازى و شرح حارثى سرخسى ؛ - خورشيد سواران ، مقالهء « ابو على سينا » ، ص 62 ؛ سعيد نفيسى ، پور سينا ، ص 23 .\r\n( 2 ) . در خصوص مناظرهء اين ابو القاسم كرمانى و ابن سينا ؛ - سعيد نفيسى ، پور سينا ، ص 137 .\r\n","page_name":" 2189 ","page_number":705},
  {"content":"\r\n\r\nخالى نرود ، و آنچه در بادى النّظر در جواب مشكلات ايشان روى نمود جهت ايشان بفرست .\r\nاگر دغدغه‌اى ديگر دارند ، باز اعلام نمايند كه در دفع آن كوشيده شود .\r\nو فاضل شهرزورى در تاريخ الحكماء آورده كه عادت ابو على اين بود كه [ اگر 
  ] بر وى در علم مشكلى روى مىنمود ، به مسجد جامع مىرفت و بعد از نماز ، تضرّع و ابتهال به درگاه متعال مىنمود . حقّ تعالى از خزانهء فيض و جود خود ، آن مشكل را بر وى آسان مىكرد تا آنكه بىطلب و خواست او كتابى كه حلّ آن مشكل در آنجا مشروحا مبين شد به دست او مىفرستاد . و اين از عجايب توفيقات الهى بود كه نسبت به شيخ ابو على روى نموده بود .\r\nو نيز در تاريخ الحكماء مسطور است كه حكماى سابق مثل افلاطون و ارسطو همه زهاد و عباد بودند و به شرب خمر مطلقا اقدام نمىنمودند ، و شيخ ابو على سينا ايشان را تغيير نموده بر شرب خمر و كثرت جماع اقدام مىنمودند . و بعد از وى هركه ظاهر مىشد از حكما ، متابعت شيخ نموده مرتكب لذّات اين نشأه مىشدند .\r\nالقصّه ، چون مدّتى مديد شيخ در همدان به تدبير امور شمس الدّوله شغل نمود ، شمس الدّوله به عزم محاربهء والى طارم ، بها ، متوجّه آن صوب گشت . در اثناى راه باز به واسطهء سوء تدبير و عدم حميّت و بىپروايى از شنيدن قول شيخ ، قولنج نمود و امراض ديگر كه از ناپرهيزى به آن منضم شد و كار او به جايى رسيد كه شيخ از معالجهء او مأيوس شد . بنابراين ، اعيان دولت او را به جانب همدان بازگردانيدند و در اثناى راه فوت شد .\r\nبعد از فوت شمس الدّوله ، اعيان عساكر با پسرش بيعت كردند و او را به جاى پدر بر سر ايالت نشانيدند و شيخ ابو على را هرچند تكليف وزارت پسر شمس الدّوله كردند قبول نكرد ؛ چرا كه ، در زمان وزارت پدرش ، كه وى به از پسر استقلال داشت ، شيخ از سپاه او آزار بسيار كشيده بود و خانهء شيخ را غارت كرده بودند و در باب قتل او ، آن مقدار اهتمام و سعى داشتند كه اگر در آن وقت شمس الدّوله را قولنج عارض نمىشد ، شيخ را به واسطهء غلوّ سپاه ضايع مىساخت . غايتش طالع شيخ در آن وقت اين قدر مدد كرد كه چون سپاه [ بر 
  ] شيخ شوريد و خانهء او را نهب و غارت كردند شيخ در منزل ابو سعيد متوارى گشت و لشكر شمس الدّوله را به آن ملجاء داشتند كه : شيخ را بايد كشت و گذاشتن او به هيچ‌وجه صورت ندارد . و شمس الدّوله ناچار در صدد تفحصّ آن شد كه شيخ را پيدا كند . اتّفاقا ، در اين اثنا ، قولنج او معاودت نمود و كار او به جايى رسيد كه پيش از شيخ به سفر آخرت نزديك شد . بنابراين ، شيخ را طلبيده عذر خواست و شيخ اين نوبت [ نيز 
  ] او را معالجه نموده از آن مرض خلاص ساخت .\r\nالقصّه ، چون شيخ مكرّر در ايّام وزارت شمس الدّوله از او اهانت بسيار كشيده بود ، هرچند امرا و اعيان لشكر او را تكليف وزارت پسرش كردند مفيد نيفتاد و شيخ چند مدّت در خانهء\r\n\r\n","description":"","footnote":"","page_name":" 2190 ","page_number":706},
  {"content":"\r\n\r\nابو غالب عطّار متوارى مىبود و در آنجا بىآنكه كتابى پيش او باشد طبيعيات و الهيّات شفا « 1 » را تصنيف نمود و شروع در منطق آن كتاب كرده چند جزو نوشته بود كه او را تاج الملك به آن متهّم ساخت كه : او هميشه احوال آنجا را به علاء الدّولة بن كاكويه مىنويسد و او را به اين ولايت مىخواهد درآرد . بنابراين ، شيخ را گرفته در قلعه‌اى « 2 » بردند و او را بند كردند . و شيخ در آن قلعه مدّت چهار ماه محبوس بود و رسالهء حىّ « 3 » بن يقظان « 4 » و رسالة [ فى القولنج 
  ] « 5 » و كتاب هداية « 6 » را تصنيف نمود .\r\nدر اين اثنا ، علاء الدّوله به عزم تسخير ولايت همدان آمده بر آن ولايت مستولى گشت ، اما چون خاطر از راه گذر ولايت خود مطمئن نداشت ، فى الحال مراجعت نمود . چون علاء الدّوله مراجعت نمود ، تاج الملك ، پسر شمس الدّوله « 7 » ، باز به همدان آمد و شيخ را نيز از بند بيرون آوردند . شيخ چند روز در سراى علوى متوارى بود . آخر الأمر ، به اتّفاق برادر خود محمود و ابو عبيد جوزجانى و جمعى از غلامان خود تغيير وضع داده در زىّ صوفيان از همدان بيرون آمده عازم اصفهان شد . چون به نواحى اصفهان رسيد ، علاء الدّوله اعيان و اكابر خود را به استقبال فرستاد كه شيخ را به اعزاز و اكرام تمام به شهر آوردند و علاء الدّوله مقدم او را عزيز دانسته در مقام خدمتكارى درآمد و شيخ را هرچند تكليف وزارت نمود قبول نفرمود . امّا هر شب جمعه شيخ به ديدن علاء الدّوله مىآمد و آن شب تمامى علماى عراق در آن مجلس جمع مىشدند و غير از سخن علمى قرار بود كه در آن شب نگذرد .\r\nالقصّه ، از هر علمى سخن مىگذشت و در تمامى علوم همهء علماى آن وقت از شيخ مستفيد مىبودند تا آنكه شبى سخن از نجوم مىگذشت و به آن منجر شد كه در تقويم كواكب خلل\r\n\r\n\r\n","description":"","footnote":"\r\n( 1 ) . مهم‌ترين كتاب فلسفى ابو على سيناست . بو على اين كتاب را براى بيان فلسفهء ارسطو نوشت و جز در بعضى موارد ، كه عقايدى از خود اظهار نموده ، در ساير موارد عقايد ارسطو و فلسفهء مشاء را توضيح داده است .\r\n( 2 ) . محل حبس بو على ، قلعهء فردجان بود از قلاع مشهور همدان از توابع جرا . توقيف بو على در سال چهار صد و چهارده هجرى بوده است .\r\n( 3 ) . هر سه نسخه : حسن .\r\n( 4 ) . از آثار تمثيلى عرفانى بو على است كه به زبان عربى نوشته شده و يكى از شاگردانش به امر علاء الدّوله كاكويه به فارسى ترجمه كرده است ؛ - منبع پيشين . رسالهء حىّ بن يقظان به نام « رسالة الطبرية » نيز مشهور است ؛ - سعيد نفيسى ، پور سينا ، ص 20 .\r\n( 5 ) . سعيد نفيسى ، پور سينا ، ص 16 ؛ مرحوم دكتر صفا ، مقالهء « ابو على سينا » ، خورشيد سواران ، ص 63 .\r\n( 6 ) . كتاب الهدايه را بو على در قلعهء فردجان براى برادرش نوشته و شامل منطق و طبيعيات و الهيات است ؛ - منبع پيشين ، ص 27 .\r\n( 7 ) . شادروان سعيد نفيسى طبق تحقيقاتى معتقد است كه ابو نصر بن بهرام كوهى ملقّب به « تاج الملك » پسر شمس الدّوله نيست ، بلكه وى وزير سماء الدّوله پسر شمس الدّوله است ؛ چرا كه ، در رسالهء سرگذشت ابو عبيد جرجانى « تاج الملك و ابن شمس الدّوله » تحريف شده به صورت « تاج الملك بن شمس الدّوله » ضبط شده است ؛ - پور سينا ، ص 180 و 183 .\r\n","page_name":" 2191 ","page_number":707},
  {"content":"\r\n\r\nبسيار است و اصلاح آن امرى است ضرورى . بنابراين ، علاء الدّوله از شيخ التماس رصد نمود .\r\nشيخ قبول آن كرد و علاء الدّوله امور ما يحتاج امور رصدخانه حواله فرمود . و شيخ شروع در رصد كرد و ابو عبيد جوزجانى را ناظر آن ساخت . و مدت هشت سال در امر رصد مشغول بود و بسيارى از مسائل دقيق و نكات عجيبه كه بر قدما ظاهر نشده بود در رصد شيخ به ظهور رسيد . امّا چون زمانه فرصت نداد آن مهمّ به انجام نرسيد ؛ چه ، در اثناى اين حال ، ميانهء ابو سهل حمدونى « 1 » ، كه از قبل مسعود بن محمود در اصفهان مىبود ، و ميانهء علاء الدّوله محاربه واقع شد . و اگرچه در اين محاربه ابو سهل حمدونى مغلوب گشت ، امّا متعاقب آن واقعه ، خبر توجّه مسعود بن محمود به اصفهان رسيد و اين معنى موجب پريشانى خاطر گشت و شيخ از سر رصد بستن باز ماند ، امّا كتاب انصاف « 2 » ، كه از مصنّفات برگزيده شيخ است در حكمت ، در آنجا به اتمام رسانيد . و چون مسعود به اصفهان رسيد ، علاء الدّوله از اصفهان بيرون رفت و خواهر علاء الدّوله در اصفهان به دست مسعود افتاد و علاء الدّوله از اين معنى بسيار آزرده‌خاطر بود ؛ چنانچه مردم از وى در آن قضيّه ، آن مقدار كلفت و كدورت از علاء الدّوله مشاهده مىنمودند كه يقين ايشان شد كه او قصد خود خواهد كرد . بنابراين ، شيخ به مسعود نوشت كه : « اگر سلطان خواهر علاء الدّوله را به عقد شرعى در نكاح خود آورد ، علاء الدّوله ولايت را پيشكش كرده خود نيز به شرف بساط بوسى مشرّف مىگردد . »\r\nچون اين مكتوب به مسعود رسيد ، فى الحال قضاة و علما را طلبيده خواهر علاء الدّوله را به نوعى كه لايق سلاطين بود به عقد خود درآورد . و علاء الدّوله به اين تدبير آن مقدار معتقد شيخ گرديد كه فوق آن متصوّر نبود .\r\nچون خواهر علاء الدّوله به عقد مسعود بن محمود درآمد ، علاء الدّوله از روى اطمينان خاطر شروع در استعداد محاربه كرد . مسعود دانست كه غرض ايشان حفظ ناموس بود .\r\nبنابراين ، كس پيش علاء الدّوله فرستاد كه : اگرچه تو به من مكرى ورزيدى ، امّا هنوز كار در دست من است . من خواهر تو را حواله به تمامى لشكر خود مىكنم .\r\nعلاء الدّوله باز از جاى درآمده شيخ را طلبيد و گفت : الحال فكر اين چه مىكنى ؟\r\nشيخ گفت : فكر اين كار بر من است . پس فى الحال در جواب مسعود نوشت كه : « آن ضعيفه اگرچه خواهر علاء الدّوله است ، امّا حرم محترم تو است . اگر تو او را طلاق كنى باز مطلّقهء\r\n\r\n\r\n","description":"","footnote":"\r\n( 1 ) . در اخبار الدّولة السلجوقيّه ( ص 6 ) ؛ زين الأخبار ( ص 194 ) ؛ تتمهء صوان الحكمه به صورت « ابو سهل حمدوى » آمده است .\r\n( 2 ) . مرحوم نفيسى نام اين كتاب را در فهرست آثار شيخ ، به نام « الأنصاف » يا « الأنصاف و الاتصاف » آورده ؛ - پور سينا ، ص 11 .\r\n","page_name":" 2192 ","page_number":708},
  {"content":"\r\n\r\nتوست و غيرت زنان بر شوهران است نه بر برادران . اكنون كه آن عفيفه به شرف زنى تو رسيده ، هرچه خواهى بكن كه آن ناموس تو است نه ناموس علاء الدّوله . » مسعود از جواب اين سخن معقول عاجز آمده خواهر علاء الدّوله را به اعزاز و اكرام تمام پيش برادرش فرستاد . امّا در اين وقت ابو سهل حمدونى خانهء شيخ را در اصفهان آنچنان غارت نمود كه از اجزا و اوراق نيز اثرى نگذاشت « 1 » . آخر الأمر ، چون در مجامعت بسيار تفريط مىنمود و به هيچ‌وجه خود را از مجامعت نمىتوانست گذرانيد ، مزاج وى منحرف گشت و ضعف بر وى مستولى شد . و در سالى كه ميانهء علاء الدّوله و امير حسام الدّين محاربه واقع شد قولنجى عظيم بر شيخ طارى شد .\r\nتا آنكه در يك روز هشت مرتبه حقنهء « 2 » خود فرمود . و اين منجر به قرحهء امعا « 3 » و سحج « 4 » گشت .\r\nو با وجود اين حال ، او را در لشكر با علاء الدّوله مىبايست بود .\r\nالقصّه ، در اين اثنا ، صرعى كه از لوازم قولنج است نيز ظاهر شد . و چون مادهء قولنج شيخ باد بود ، شيخ فرمود كه در ادويهء حقنه دو دانگ تخم كرفس داخل [ 259 الف 
  ] كنند كه موجب كسر بادهاست . اتّفاقا ، آن شخص كه راست مىكرد ، دانسته از تخم كرفس به جاى دو دانگ پنج درم انداخت . و اين موجب زيادتى سجح امعا گشت . و باز چون شيخ براى معالجه متريديطوس « 5 » تناول مىفرمود بعضى از غلامان كه خيانتى تمام در اموال شيخ كرده بودند به واسطهء ترس در متريديطوس سه برابر آنچه افيون مىبايست كرد داخل ساختند و اين موجب مضرّت عظيم گشت .\r\nالقصّه ، كار شيخ ابو على به جايى رسيد كه از برخاستن بماند . بنابراين ، علاء الدّوله فرمود تا او را در محفّه كرده به اصفهان بردند « 6 » . در اصفهان شيخ در مقام معالجهء خود شده آن مقدار كرد كه باز قدرت بر رفتن و تردّد كردن پيدا شد و روزبه‌روز مزاج او قوّت مىگرفت ؛ چنانچه باز به مجلس علاء الدوله آمد و با وجود اين ضعف ، از مجامعت زمانى خود را معاف نمىداشت و هميشه بر جماع نمودن اقدام مىنمود . و چون مزاج او هنوز بالكليّه صحّت نيافته بود ، اين نوبت جماع در مزاج او تأثيرى تمام كرد و مهمّ به آنجا كشيد كه مرض او منجر به نوبه شد ؛ يك هفته صحيح و يك هفته بيمار . در اين اثنا ، علاء الدّوله متوجّه همدان شد و شيخ نيز به اتّفاق او به همدان رفت . چون به همدان رسيد مرض بر وى استيلا يافت . شيخ نيز دست از\r\n\r\n\r\n","description":"","footnote":"\r\n( 1 ) . اين واقعه مربوط است به سال چهار صد و بيست و پنج هجرى . به‌طور يقين علّت اينكه سراى بو على را آتش زدند و كتب وى را بكلّى سوختند ، معامله‌اى است كه مخالفين شيعه و شعوبيّه ، بويژه حنفيان با ايشان مىكرده‌اند .\r\n( 2 ) . حقنه : داروى مايع كه از طريق مقعد داخل روده‌ها كنند .\r\n( 3 ) . قرحهء امعا : زخم روده .\r\n( 4 ) . سحج : بيمارى است كه از زخم روده به هم رسد ؛ - آنندراج .\r\n( 5 ) . مفهوم نشد .\r\n( 6 ) . اين واقعه مربوط است به سال چهار صد و بيست و هفت هجرى .\r\n","page_name":" 2193 ","page_number":709},
  {"content":"\r\n\r\nمعالجهء خود بازداشته در مقام انابه و توبه درآمد « 1 » و اموال خود را بر فقرا تصدّق نمود و از هر كه حقّى بر ذمّهء خود داشت در ابراى ذمّهء خود سعى بليغ نموده ردّ مظالم فرمود و غلامان خود را به تمامهم آزاد كرد . و چون در اصل قرآن حفظ داشت در اين حال ، تمامى اوقات خود را به تلاوت قرآن صرف مىنمود ؛ چنانچه در هر سه روز ختم قرآن را به اتمام مىرسانيد و در روز جمعه اوّل ماه رمضان اين سال متوجّه سفر آخرت گرديد . و اين رباعى از نتايج خاطر شيخ ابو على است كه :\r\n ماييم به لطف حقّ تو لا كرده * وز نيك و بد جهان تبرّا كرده\r\nآنجا كه عنايت تو باشد ، باشد * ناكرده چو كرده ، كرده چون ناكرده « 2 » \r\nو چون اين رباعى به سمع شيخ ابو سعيد ابو الخير رسيد ، در جواب فرمود :\r\n اى نيك نكرده و بديها كرده * آنكه به خلاص خود تمنّا كرده\r\nبر عفو مكن تكيه ، كه هرگز نَبَود * ناكرده چو كرده ، كرده چون ناكرده « 3 » \r\nو مصنّفات شيخ ابو على از كتب و رساله قريب به صد رسيده ؛ از آن جمله آنچه الحال در ميان مردم متداول است اين است :\r\nقانون دو جلد ، شفا هيجده جلد ، حاصل و محصول « 4 » بيست جلد ، انصاف بيست مجلّد ، نجاة ، اشارات « 5 » ، هدايه ، البرّ و الاثم ، « 6 » ارصاد كليه « 7 » ، مبدأ و معاد « 8 » ، حكمت علائى « 9 » ، قولنج ، حكمت\r\n\r\n\r\n","description":"","footnote":"\r\n( 1 ) . جمعى از روحانيان سنّى بو على را به كفر و الحاد متّهم مىساختند ؛ چنان كه ابن أثير مىنويسد : « . . . و در تصانيف خود در الحاد و ردّ بر شرايع . . . اقدام كرده است . » به همين خاطر است كه بو على در مقدمهء معراج‌نامه مىگويد : « . . . به هر وقتى دوستى از دوستان ما اندر معنى معراج سؤالها مىكرد و شرح آن بر طبق معقول همى خواست و من به حكم خطر محترز مىبودم . . . »\r\n( 2 ) . شادروان سعيد نفيسى ، تمامى اشعار ، بويژه رباعياتى كه منسوب به بو على سيناست ، گرد آورده است ؛ - پور سينا ، ص 42 - 54 .\r\n( 3 ) . در خصوص روابط معنوى ، ملاقات ، و مكاتبات اين دو ؛ - محمد بن منوّر ، اسرار التوحيد ، ص 159 ، شيخ بهايى ، كشكول ، ص 623 - 625 ؛ جلال الدّين دوانى ، اخلاق جلالى .\r\n( 4 ) . بو على اين كتاب را براى فقيه ابو بكر برقى همسايهء خود در بخارا نوشته است .\r\n( 5 ) . مراد ، الاشارات و التّنبيهات فى المنطق و الحكمه است . گويا اين كتاب آخرين تأليف بو على است و شروح زيادى بر آن نوشته شده است ؛ - سعيد نفيسى ، پور سينا ، ص 11 .\r\n( 6 ) . م ، ش : براتم ؛ ق : براثم . گاها به خطابه به صورت « البرء الاتم فى الاخلاق » نيز مىنويسند .\r\n( 7 ) . بو على اين رساله را در گرگان براى ابو محمّد شيرازى نوشته است .\r\n( 8 ) . كتاب المبدأ و المعاد كه به ابو محمّد شيرازى اهدا شده ، داراى فصلى است دربارهء « امكان توليد يك حالت روانى غير عادى » كه جامى براى ساختن شعر « سلسلة الذّهب » از آن اقتباس كرده است ؛ - تاريخ پزشكى ايران ، ص 223 .\r\n( 9 ) . مهم‌ترين كتابى است كه بو على سينا آن را به زبان فارسى ، بنا به خواهش علاء الدّوله كاكويه در منطق و طبيعيات\r\n","page_name":" 2194 ","page_number":710},
  {"content":"\r\n\r\nمشرقيّه ، حكمت عرشيّه « 1 » ، كه مشتمل است بر بيان امور عجيبهء غريبه ، نادرة الوقوع - و اين كتاب از عجايب است - ، رسالهء قضا و قدر « 2 » ، رسالهء بهرام علويه « 3 » ، رسالهء آلات رصد « 4 » ، رسالهء نبض « 5 » ، رسالة القلبيّه ، رسالهء حىّ بن يقظان ، رسالهء طير « 6 » ، رسالهء حدود ، رسالهء ابعاد اجرام ، رسالهء در تقسيم حكمت ، رسالهء اخلاق ، رسالهء اوسط در منطق ، رسالهء قوى ، كتاب المكتوبات أبى العلماء و المشايخ سيّما أبى الشيخ أبى سعيد أبى الخير ، رساله در بيان كيفيت اصحاب كهب ، رساله در بيان نفس فلك ، رسالهء هندباء ، رسالهء الاطباء ، رسالهء بيان فيض الهى ، منظومه در طبّ المشهوره به ارجوزة الشيخ « 7 » ، كتاب الاستبصار ، كتاب اللهجه ، رسالهء حدوث حرف ، رساله در تعريف راى محصل « 8 » ، رساله در معرفة النفس « 9 » .\r\n\r\nذكر ظهور دولت آل سلجوق « 10 »\r\nو از جمله وقايع اين سال آنكه آل سلجوق در خراسان قوّت و شوكت بسيار به هم رسانيده ، كس پيش عميد نيشابور و سورى ، صاحب ديوان آن بلده از قبل مسعود بن محمود ، فرستادند .\r\nهمچنين يكى را پيش حاجب سوباشى كه از قبل مسعود امير الامراى خراسان بود و در آن وقت در مرو مىبود ، فرستاده پيغام دادند كه : در نواحى خراسان غير از اين مواضعى كه مردم ما نشسته‌اند جايى ديگر از براى ما تعيين كنيد كه مردم ما در اين نواحى نمىگنجد .\r\nو در اين حال ، سلطان مسعود در جرجان بود از براى طمع مواضعه كه از شرف المعالى نوشيروان بن فلك المعالى منوچهر داشت و نيز انتظار خراج شهر رى و قم كه عميد ابو سعيد\r\n\r\n\r\n","description":"","footnote":"\r\nو الهيات ، نگاشته است . اهميّت اين كتاب يكى از بابت فارسى بودن آن است و ديگرى تلاش مؤلّف در پيدا كردن معادل اصطلاحات عربى فلسفه در زبان فارسى است .\r\n( 1 ) . الحكمة العرشيّه ، يا العروش ، يا رسالة العرش كه به خطا آن را « الحكمة القدسيّه و العروس » هم ضبط كرده‌اند .\r\n( 2 ) . يا رسالة فى استناد حقيقة القضاء .\r\n( 3 ) . شناخته نشد .\r\n( 4 ) . بو على غير از اين ، رساله‌اى ديگر به نام رسالة فى رؤية الكواكب فى الليل در باب رصد ستارگان در شب نوشته است .\r\n( 5 ) . اين رساله را خود بو على يا شخص ديگرى براى علاء الدّوله كاكويه ترجمه كرده است .\r\n( 6 ) . اين رساله را عمر بن سهلان ساوجى به فارسى ترجمه كرده است .\r\n( 7 ) . مرحوم نفيسى در فهرست آثار بو على سينا سه كتاب به نام « ارجوزة فى الطب » معرفى كرده است ؛ - پور سينا ، ص 10 .\r\n( 8 ) . نام كامل اينچنين است : « رسالة فى تعريف راى المحصل الذى قسمت عليه روية الاقدمين » .\r\n( 9 ) . مرحوم نفيسى حدودا چهار صد و پنجاه و شش جلد كتاب و رساله به نام بو على سينا ذكر كرده است ؛ - منبع پيشين ، ص 9 - 27 . براى مزيد اطلاع در خصوص ابن سينا ؛ - ابن أبى أصيبعه ، عيون الاطباء فى طبقات الاطباء ، ج 2 ، ص 1 - 20 ؛ ابن خلّكان ، وفيات الأعيان ، ج 1 ، ص 440 ؛ قفطى ، ترجمهء تاريخ الحكماء ، ص 555 - 570 ؛ ابن عبرى ، مختصر تاريخ الدّول ، ج 9 ، ص 229 ؛ سيريل الگود ، ترجمهء تاريخ پزشكى ايران ، ص 213 - 226 .\r\n( 10 ) . نقل از حاشيهء « م » .\r\n","page_name":" 2195 ","page_number":711},
  {"content":"\r\n\r\nحمدونى تحصيل نموده بود مىكشيد ؛ كه در اين اثنا ، از جانب نيشابور و مرو اين نغمهء سلجوقيّه به گوش او رسيد . سلطان مسعود فى الحال متوجّه نيشابور گرديد . امّا چون لشكر او از سفر مازندران ، كوفته و خسته شده بود و به واسطهء عرصه تنگى آن ولايت نسبت به لشكر مسعود قحط و گرانى بسيار شده بود . بنابراين ، سپاه مسعود بسيار پريشان و بدحال بودند و اسبان از قوّت افتاده مع هذا اسلحهء ايشان از هواى مازندران زنگ گرفته و خراب شده بودند .\r\nبه‌هرحال ، در آن يورش از سپاه لا تعدّو و لا تحصى مسعود ، با او اندكى همراه [ ى 
  ] نموده به نيشابور رسيدند و باقى سپاه آهسته‌آهسته متعاقب او مىرسيدند .\r\nالقصّه ، چون سلطان مسعود به نيشابور رسيد ، كس پيش آل سلجوق فرستاده مال مقرّرى خواست . ايشان در جواب گفتند كه : ما مال به كسان خود مىدهيم و ما نيز از نژاد پادشاهانيم و لشكرى داريم . در تواريخ گزيده مسطور است كه سلجوق از فرزندان افراسياب به سى و چهار كس واسطه بود .\r\nالقصّه ، سلطان مسعود چون پيغام سلجوقيّه را شنيد ، از جاى درآمده لشكرى انبوه بر سر ايشان فرستاد . سلجوقيّه اگرچه از لشكر و مرد بىخبر و غافل بود ، امّا چون صاحب اقبال بودند بخت ايشان بيدار بود ؛ چه ، لشكر مسعود چون غافل بر ايشان ريختند « 1 » ، ايشان متفرّق شدند و سپاه مسعود دست به تاراج درآوردند . سلجوقيّه اين معنى را غنيمت دانسته در كنارى جمع آمده از روى استعداد بر ايشان هجوم آوردند و اكثر ايشان را به قتل رسانيدند و بقيّة السّيف به هزار جان كندن خود را به مسعود رسانيدند . سلاجقه غنايم بسيار به دست آوردند . و در اين اثنا ، خبر رسيد كه اكثر واليان هند در مقام عصيان و تمرّد شده از ربقهء اطاعت و انقياد بيرون رفتند . مسعود از شنيدن اين سخن ، بسيار مضطرب شده از روى مصلحت با سلجوقيان مصالحه نموده به جانب غزنين توجّه نمود ؛ چه ، شوكت سلطان محمود غزنوى و پسرش و تغلّب ايشان و ساير سلاطين و ملوك ، به واسطهء خزانهء هند بود .\r\nالقصّه ، چون مسعود به غزنين رسيد بلاتوقّف روى به هندوستان آورده ، و هرچند امرا و اعيان دولت گفتند كه : اين سال ، رفتن به هندوستان مصلحت نيست ؛ چه ، سلجوقيّه در خراسان نه آنچنان سر برآورده كه در دفع ايشان تأخير توان نمود ، مناسب آن است كه باز اين سال به جانب خراسان معاودت نمايى و مهمّ سلاجقه را بالكليّه از پيش بردارى كه مهمّ هندوستان نسبت به ايشان بسيار سهل و آسان است ، قبول نكرد و گفت :\r\n\r\n\r\n","description":"","footnote":"\r\n( 1 ) . نيشابورى محلّ حملهء غزنويان به سلاجقه را حدود حصار طاق ، ميان ولايت نور و شهرستانه ، نوشته ؛ - سلجوقنامه ، ص 14 .\r\n","page_name":" 2196 ","page_number":712},
  {"content":"\r\n\r\nچون من نذر كرده‌ام كه خود به هندوستان روم خلاف نذر ممكن نيست و خراسان از دست رفتن ، پيش من از خلف عهد و نذر با خداى تعالى آسان‌تر است . و چون من به ابقاى نذر قيام نمايم حقّ ، سبحانه و تعالى ، جميع مهمّات مرا سرانجام خواهد داد .\r\nالقصّه ، سلطان مسعود سخن اركان دولت و نصحيحت ايشان گوش نكرده در اين سال ، به هندوستان رفت « 1 » و مهمّات آن ولايت را صورت داده برگشت . و چون به غزنين رسيد شوكت سلجوقيّه به جايى رسيده بود كه در نيشابور ، كه در آن وقت كه دار الملك خراسان بود ، خطبه به نام طغرل بيگ خوانده بودند . و تفصيل اين قضيّه ، در تواريخ معتبره بر اين وجه ايراد نموده‌اند كه در اوايل سال چهار صد و نوزدهم از رحلت پيغمبر ، عليه و آله التّحيّة من الملك الأكبر ، سلطان مسعود بن محمود به امير حاجب سوباشى فرمان فرستاد كه : در باب محاربهء سلجوقيّان تأخير ناكرده در ساعت لشكرهاى خراسان را جمع آورده در استيصال آن جماعت بايد كه آثار مساعى جميله به ظهور رسانى .\r\nامير سوباشى در جواب به عرض رسانيد كه : كار سلجوقيّه از آن گذشته كه امثال من از عهدهء ايشان تواند بيرون آمد . چارهء ايشان بىآنكه سلطان به استعداد تمام خود متوجّه نشوند بسيار مشكل است .\r\nاتّفاقا ، در اين اثنا جماعتى از معاندين امير حاجب سوباشى و خوش‌آمدگويان ، از خراسان به مسعود نوشتند كه : « آنچه امير حاجب در باب قوّت و شوكت سلجوقيّه نوشته كه لشكر خراسان از دفع ايشان عاجزند ، بنابرآن است كه او ميل جنگ ندارد و فراغت دوست [ است 
  ] ، و الّا ايشان را اين مقدار حالت نيست كه در مقابلهء لشكر خراسان توانند كرد . »\r\nسلطان مسعود با وجود آنكه مكرّر احوال سلجوقيّه و جنگهاى ايشان را ديده و شنيده [ بود 
  ] اين سخن را قبول نموده در مقام اظهار ناخوشى [ 259 ب 
  ] با امير سوباشى شد و گفت : او را از خراسان به اينجا بايد طلبيد و كسى ديگر كه از دست او كار تواند آمد به جاى او بايد فرستاد .\r\nو چون اين خبر به امير حاجب رسيد در ساعت در مقام استعداد محاربه شده مىخواست كه از نيشابور به جانب سرخس متوجّه شود كه ابو سهل حمدونى و صاحب ديوان سورى « 2 » و\r\n\r\n\r\n","description":"","footnote":"\r\n( 1 ) . گويا هنگامى كه مسعود به بخش علياى درّهء سند رسيد ، فرماندهان سپاه وى را از سرير پادشاهى فرو كشيدند و براى مدتى كوتاه برادرش محمّد بن محمود را بر تخت نشاندند ؛ - گرديزى ، زين الأخبار ، ص 12 - 107 ؛ بيهقى ، تاريخ بيهقى ، ص 34 - 616 ؛ اشپولر ، ايران در قرون نخستين اسلامى ، ترجمهء عبد الجواد فلاطورى ، ص 212 .\r\n( 2 ) . مراد ، صاحب ديوان خراسان ابو الفضل سورى بن المعتزّ است كه مردم نيشابور از بىدادهاى او و ساير عمّال غزنويان به جان آمده و محرمانه با سلاجقه ساخته بودند .\r\n","page_name":" 2197 ","page_number":713},
  {"content":"\r\n\r\nعميد نيشابورى و ساير امرا و اكابر آنجايى او را مانع آمده مصلحت در جنگ نديدند ؛ چه ، بر همهء عالم ، اقبال و شوكت سلجوقيّه نه آنچنان ظاهر شده بود كه كسى را ياراى مقابله با ايشان تواند بود . بنابراين ، بار ديگر امير حاجب از نيشابور محضرى به خطوط امرا و اركان دولت و سادات و علما كه همه او را مانع آمدند و صلاح دولت در محاربهء سلجوقيّه نديدند ، رسانيده به پايهء سرير سلطنت فرستاده معروض داشت كه : بنده در ساعتى كه فرمان واجب الاذعان رسيد مىخواست كه به جانب سرخس كوچ نمايد ، امّا ساير امرا و دولتخواهان در مقام منع من شده نگذاشتند . و چون من از سطوت قهر سلطان مىترسيدم ، محضرى به خطوط ايشان رسانيده به پايهء سرير اعلى فرستادم . بعد از اين منتظر فرمانم . و اين معتمد من متعهّد شده كه مدّت يك ماه از نيشابور به دار السّلطنهء غزنين رفته باز جواب به من رساند .\r\nو در تاريخ حافظ ابرو مسطور است كه فرستادهء حاجب سوباشى در سيزدهم روز ، از نيشابور به غزنين آمده .\r\nالقصّه ، چون مسعود بر مضمون مكتوب امير حاجب و محضرى كه فرستاده بود اطلاع يافت ، اصلا به او التفات نكرده باز به او نوشت كه : « بددلى « 1 » از خود دور ساخته ، مردوار قدم در مصاف دشمنان بايد نهاد كه آنچه تقدير شده تغييرپذير نيست . اميدوارم كه حقّ ، عزّ و جلّ ، نصرت كرامت فرمايد ، و السّلام . » و چون اين جواب به حاجب سوباشى رسيد ، توسن مطاوعت زير زين كشيده و جوشن امتثال در تن پوشيده و خود توكلّى بر سر نهاده به مضمون اين مصراع كه :\r\n چه كند بنده كه گردن ننهد فرمان را \r\nروى به جنگ سلجوقيّه نهاد . امّا بعد از تلاقى فريقين طاقت مقاومت نياورده روى به گريز نهاد و تا هرات هيچ‌جا توقّف ننموده « 2 » و در هرات چند روز توقّف نمود تا بقيّة السّيف از سپاه او به او پيوستند . بعد از آن ، از هرات متوجّه غزنين شد و تمامى احوال خود را به عرض مسعود رسانيده . بعد از انهزام حاجب ، سلجوقيّه ممالك خراسان را متصرّف شده طغرل بيگ را به سلطنت قبول كردند و در نيشابور سكّه و خطبه به نام او كردند « 3 » . و تفصيل اين ماجرا عن قريب مذكور خواهد شد .\r\n\r\n\r\n","description":"","footnote":"\r\n( 1 ) . بددلى : ترس و واهمه . - و .\r\n( 2 ) . امير حاجب سوباشى ، مردى مماطله‌كار بود و ظاهرا با سلاجقه دست يكى داشت ؛ لذا پيش از آنكه نتيجهء جنگ قطعى شود ، شبانه اموال خود را برداشت و گريخت ؛ - عباس اقبال ، تاريخ مفصّل ايران ، ص 276 .\r\n( 3 ) . بيهقى مىنويسد : « و طغرل لقب شاهى « السلطان المعظم » اختيار كرد . » ؛ - تاريخ بيهقى ، ص 553 . نيشابور زود به دست سلطان مسعود افتاد و تا سال چهار صد و سى و يك هجرى در دست غزنويان بود ؛ - تاريخ ايران ، پژوهش دانشگاه كيمبريج ، ج 5 ، ص 28 و 30 .\r\n","page_name":" 2198 ","page_number":714},
  {"content":"\r\n\r\nو از جمله محارباتى كه آل سلجوق را با غزنويّه روى نمود جنگ بكتغدى بود . و تفصيل اين مجمل آنكه ، چون به سمع مسعود رسيد كه آل سلجوق در فسا و ابيورد و اكثر ولايات خراسان به اخذ باج و خراج و استعداد لشكر مشغول‌اند و بىتحاشى دست تعدّى به اموال و مواشى رعايا دراز مىكنند ، فرمود تا در خزاين گشوده نقد و جنس بسيار بر سپاه قسمت نمودند و آن سپاه جرّار را با بكتغدى ، كه سردارى صاحب‌وجود بود ، همراه نمود و هزار شتر سلاح و صد استر پر از دنانير و دراهم بار كرده با چند زنجير فيل ، مصحوب « 1 » او گردانيد « 2 » . و بكتغدى به تجمّلى هرچه تمام‌تر به دفع آل سلجوق روان شد .\r\nچون امير چغر بيگ و طغرل بيگ بر اين حال اطلاع يافتند ، ايشان نيز مستعدّ جدال شده بعد از تلاقى فريقين ، آنچنان نايرهء قتال اشتعال گرفت كه دلهاى مبارزان در طپيدن آمد . بعد از اندك زمان ، از جانبين خلقى بسيار به قتل رسيدند . امّا فتح و نصرت آل سلجوق را ميسّر شد و غزنويّه روى به هزيمت نهاده به قبيح‌ترين وجهى مراجعت نمودند و غنايم بسيار به دست آل سلجوق افتاد « 3 » .\r\nچون گريختگان به پايهء سرير رسيدند و كيفيّت واقعه را معروض داشتند ، سلطان محمود را اضطراب و قلق عظيم روى نمود و وهمى و خوفى از سلجوقيّه بر باطن او استيلا يافت . امّا با وجود اين در ساعت از دار الملك غزنين با عساكر گردون‌مآثر دفع آل سلجوق را وجههء همّت خود ساخته عازم خراسان شد . بعد از طىّ مراحل و منازل ، چون به ولايت نيشابور رسيد در باب جنگ با آن جماعت با اعيان دولت مشورت نمود . طايفه‌اى ظاهربين او را بر جنگ تحريض نموده گفتند كه : هرگاه سلطان به نفس نفيس خود با اين حشم و خيل متوجّه دفع ايشان شود ، يقين است كه يك متنفّسى از ايشان خلاص نخواهد يافت و من كلّ الوجوه خاطر عالميان از فتنه و فساد ايشان جمع خواهد شد .\r\nو جماعتى از اهل خرد عاقبت‌انديش چون آثار دولت سلجوق را آنچنان مشاهده مىنمودند ، به عرض سلطان مسعود رسانيد كه : مصلحت آن است كه ناصحى مشفق چرب‌زبان را با تحف و هداياى لايقه به جانب ايشان فرستى تا به زلال مواعظ و نصايح ، غبار اين فتنه را فرونشاند .\r\n\r\n\r\n","description":"","footnote":"\r\n( 1 ) . مصحوب : همراه . - و .\r\n( 2 ) . گرديزى در باب انتخاب بكتغدى به امارت سپاه مىنويسد : « . . . و بكتغدى حاجب گفت : تباهى اين [ - اوضاع نيشابور 
  ] از سالار [ - حاجب سوباشى 
  ] است ، اگر يك تن بدين شغل فرستى ، تيمار اين به واجبى دارد و اين شغل را تمام كند . امير شهيد [ - مسعود 
  ] بكتغدى را گفت : تو را ببايد شد و حسين بن علىّ بن ميكائيل با تو بيايد . » ؛ - زين الأخبار ، ص 199 .\r\n( 3 ) . اين جنگ كه در نزديكى نسا روى داد و به شكست غزنويان انجاميد ، اولين وهن بزرگى بود كه به شوكت و دولت سلطان مسعود وارد آمد و برعكس سلاجقه را جرىتر كرد .\r\n","page_name":" 2199 ","page_number":715},
  {"content":"\r\n\r\nسلطان مسعود چون در باطن هراسى از ايشان داشت ، اين رأى را در باطن پسنديده داشت ، امّا در ظاهر اظهار كراهت از اين معنى نمود تا آنكه آخر الأمر ، گويا از روى كراهت قبول اين معنى نموده ايلچى [ اى 
  ] با اصناف هدايا از شمشيرهاى هندى و غزنوى و غير آن ، از نفايس هندوستان فرستاده پيغام داد كه : آنچه فيما بين واقع شده مرضى اين جانب نبود ، بلكه سفها ما را باعث بر آن معنى شدند . اكنون بايد كه به فحواى مضى ما مضى « 1 » عمل نموده از گذشته سخن نگوييم و بساط مخالفت را درنورديده دم از مصادقت و موافقت زنيم . و ما سه جميله از اعيان امراى خود نامزد سه كس كه عبارت از طغرل بيگ و چغرى بيگ و اينانج بيگ بن سلجوق است كرده‌ايم كه آن سه عفيفه را در عقد ايشان درآوريم تا مواد نزاع از ميان برخيزد و بندگان خدا و رعايا ، كه ودايع الهىاند ، در مهد امان فارغ البال بوده از آسيب حوادث محفوظ و مصون باشند « 2 » .\r\nالقصّه ، چون ايلچى مسعود به اردوى سلجوقيّه رسيد و پيغام سلطان مسعود را ادا نمود ، چغرى بيگ در جواب گفت كه : اگر همچنانكه سلطان مسعود الحال با ما در مقام تلطّف و تعطّف سخنان دلپذير مىگويد و در باطن نيز با اين ظاهر موافق است و اين را مكر و تدبير خيال نكرده ، ما نيز ميل نزاع و وحشت با كسى نداريم و ايشان را پادشاه بزرگ دانسته در لوازم اطاعت و انقياد تأخير و تقصير نخواهيم كرد . و اگر همانا بعد از اين افعال او موافق اقوال او نخواهد بود و خلاف آنچه الحال پيغام رسانيده از وى ظهور نمايد ، آن زمان نيز از ما آنچه ارادهء حقّ ، سبحانه و تعالى ، خواهد بود به ظهور خواهد انجاميد . و چون چغرى بيگ به اين نوع جواب ايلچى سلطان مسعود را گفت ، امراى سلجوقيّه همه ، زبان به تحسين گشاده بر وى آفرين كردند و ايلچى مسعود را مقضى المرام « 3 » بازگردانيدند . و چون پيش سلطان مسعود رسانيده پيغام آل سلجوق را به عرض رسانيد ، مسعود بسيار مبتهجّ و مسرور گشته در ساعت به والى مرو فرمان داد كه : بىتوقّف و تعلّل به شرايط خدمت امراى ثلاثه قيام نموده بعد از عهود و مواثيق ، چهل كوس و صد خرگاه و سراپردهء گرانبها و سر علم ظفرپيكر به ايشان داده فيلى را كه از لشكرگاه ما گرفته‌اند طلب دارند . بعد از آن ، اسباب مناكحت « 4 » مرتّب داشته دختر امير\r\n\r\n\r\n","description":"","footnote":"\r\n( 1 ) . گذشت آنچه گذشت . - و .\r\n( 2 ) . پيش از اين ، قبل از شروع جنگ بين سلجوقيان و بكتغدى ، سلجوقيان رسولى پيش بكتغدى فرستاده و تقاضاى صلح كرده بودند . ولى بكتغدى بر ايلچى درشتى كرده و گفته بود : ميان من و شما شمشير است . و اگر شما طاعت داريد و فرمانبريد ، كس خويش به نزديك ملك مسعود فرستيد و اين عذر از وى بخواهيد ؛ - گرديزى ، زين الأخبار ، ص 199 .\r\nمرحوم اقبال مىنويسد : « بعد از شكست بكتغدى ، تركمانان سلجوقى از ترس انتقام سلطان ، رسولى پيش او فرستادند و بار ديگر خواجه احمد عبد الصّمد را شفيع ساختند . » ؛ - تاريخ مفصّل ايران ، ص 276 .\r\n( 3 ) . مقضى المرام : كامياب . - و .\r\n( 4 ) . مناكحت : عقد زناشويى . - و .\r\n","page_name":" 2200 ","page_number":716},
  {"content":"\r\n\r\nسورى را به اينانج بن سلجوق دهد و كريمه‌اى از كرايم امير عبدوس را در نكاح امير طغرل بيگ دارد و عفيفه‌اى ديگر را ، كه به زينت حسن و جمال و زيب نسب و كمال حسب آراسته باشد ، با چغرى بيگ در سلك ازدواج كشد .\r\nچون منشور مسعود به حاكم مرو رسيد ، در ساعت آنچه به او مأمور شده مهيّا ساخته همراه متعمدان خود روانهء اردوى امراى سلجوق گردانيده پيغام داد كه : امراى سلجوقيّه بايد به مرو آيند تا به مراسم عرس و لوازم طوى « 1 » قيام نموده آيد .\r\nچون فرستادگان والى مرو به اردوى سلاجقه رسيده تحف و هدايا گذرانيدند و التماس توجّه ايشان به جانب مرو نمودند ، جماعتى از بىباكان تركمانان سفاهت كرده زبان به توبيخ و سرزنش مسعود گشادند و گفتند : اگر مسعود پيش از انهزام لشكر او با ما در مقام تلطّف و تعطّف آمده مبانى محبّت و و داد را تشييد مىنمود ، قبول مىكرديم و به اطاعت او درمىآمديم . اكنون كه از روى زبونى و عجز اين شيوه پيش گرفته ، ما از وى بازى « 2 » نمىخوريم و بر مزخرفات او مطلقا اعتماد نداريم .\r\nآخر الأمر ، عمّ طغرل بيگ و چغرى بيگ و اينانج بن سلجوق تحف و هداياى خود را قبول كرده به تزويج رضا داد و ايشان فرمودند تا كوسات و رايات و سرادقات را در حضور فرستادگان والى مرو پاره‌پاره كردند . و آن جماعت خائب و خاسر بازگشتند . و چون اين قضيّه مسموع سلطان محمود گشت بر محاربهء ايشان عزيمت مصمّم گردانيده در مقام استعداد و آراستگى لشكر شد . و اميران سلجوق ، هر دو ، از عمّ خود جدا شده در ساحل جيحون به منزلى [ 260 الف 
  ] مناسب فرود آمدند و زمستان در آن موضع گذرانيده در اوّل بهار لشكرهاى سلجوقيّه در اطراف و اكناف ولايت مسعود متفرّق گشتند و مدّت سه سال تركمانان دست به نهب و تاراج دراز كرده اكثر ممالك محروسهء مسعود را ويران و خراب ساختند . و هرچند مسعود لشكر به دفع ايشان مىفرستاد ، همه طاقت مقاومت ايشان نياورده به أقبح وجوه شكست مىيافتند و اموال و اسلحه و مراكب غزنويّه به باد تاراج سلجوقيّه مىرفت .\r\nتا آنكه ، تمامى لشكرهاى ولايت خراسان از دفع ايشان به عجز معترف شده دست از قتال ايشان بازداشتند و به اين سبب ، خوفى عظيم بر ضمير سلطان مسعود استيلا يافت . آخر الأمر ، بعد از تقديم مشورت ، قرار بر آن يافت كه سباشى را كه از عظماى امراى غزنويّه و به مزيد شوكت و مكنت و اطلاع بر مكايد حروب از امثال و اقران منفرد و ممتاز بود ، با لشكرى بىشمار به جنگ سلجوقيّه نامزد فرمود . سباشى با لشكرى آراسته متوجّه دفع آل سلجوق گشت .\r\n\r\n\r\n","description":"","footnote":"\r\n( 1 ) . طوى : لفظ تركى است به معنى جشن و سور عروسى و ضيافت و امثال آن .\r\n( 2 ) . م : يارى .\r\n","page_name":" 2201 ","page_number":717},
  {"content":"\r\n\r\nچون سلجوقيّه از توجّه سباشى خبر يافتند ، ايشان نيز مستعدّ قتال و جدال شده اكثر اوقات شبها خود را بر اردوى غزنوى به رسم شبيخون مىزدند و دستبردهاى نمايان مىنمودند . و هرگاه سباشى متوجّه جنگ ايشان مىشد ايشان مركز خويش را خالى گذاشته به جاى ديگر مىرفتند تا آنكه مدّتى مديد بر اين منوال سلوك مىنمودند و لشكرهاى مسعود از اين وضع بسيار به تنگ آمدند و اكثر ستوران ايشان را به رسم شبيخون بردند و ولايات خراسان روى به خرابى نهاد .\r\nدر اين وقت از اطراف و جوانب ، مردم به عرض سلطان مسعود رسانيدند كه سباشى هر چند جدّ و جهد مىنمايد از عهدهء سلجوقيّه برنمىتواند آمد و روزبه‌روز شوكت اعدا زيادى مىشد و مسعود از شنيدن اين خبر ، بسيار پريشان‌خاطر شد ، قرار داد كه اين نوبت بالضّروره به نفس نفيس خود از اطراف و جوانب سپاه جمع آورده با فيلان كوه‌پيكر روى به ولايت خراسان نهاده همّت ذى نهمت خود را در دفع آل سلجوق گماشته تا از مهمّ ايشان بالكليّه فارغ البال گردد و دست از محاربهء ايشان باز ندارد .\r\nچون سلطان بر اين عزيمت مصمّم گشت و از اطراف و جوانب ولايات ، مسرعان فرستاده امرا و سلاطين را با حشمهاى ولايات طلب داشت ، پسرش مودود به اتّفاق وزير در مقام منع آمده به عرض رسانيدند كه : هرگاه پادشاه عالميان به نفس نفيس خود متوجّه آن طايفه گردد ، يقين كه ايشان را طاقت مقاومت پادشاه عالميان نخواهد بود ؛ پس ، بالضّروره مركز خود را گذاشته به بيابانهاى دوردست كه از جهت قلّت آب و علف ، رفتن عساكر گردون‌مآثر در آنجا ممتنع است خواهند رفت و يا بر قلل جبال عاليهء شامخه دست زده خود را از آسيب پادشاهى خلاص خواهند كرد . و بعد از آنكه پادشاه معاودت خواهد نمود ، باز چون سباع درنده از بيشه‌ها بيرون خواهند آمد و در صدد خرابى ولايت و رعيّت خواهند شد ؛ و اين معنى ، موجب بىناموسى بندگان پادشاه خواهد بود « 1 » . و اگر نعوذ باللّه ، در برابر حشم گردون‌احتشام درآمده دست جلادت از آستين وقاهت بيرون آرند و به مقتضاى الحرب خدعة « 2 » چشم‌زخمى به عساكر گردون‌مآثر رسد ، بر صفحات دولت اين عيبى مؤيدّ و نقضى مخلّد خواهد ماند .\r\n\r\n\r\n","description":"","footnote":"\r\n( 1 ) . تركمنان صحراگرد امتياز مهمّى كه داشتند سبكبارى و تحرّك آنها بود . آنها در برابر گرما و سرماى شديد و شرايط قحطى كه در آن ايّام در خراسان شايع بود مقاوم‌تر بودند و به قول بيهقى : « بيابانها آنها را پدر و مادر است ، چنان كه ما را شهرها . » ؛ - تاريخ بيهقى ، ص 537 . و بر خلاف ، سپاهيان غزنويان ناگزير نبودند از پايگاههاى معيّنى دست به عملّيات جنگى بزنند . - باسورث ، تاريخ غزنويان ، ص 252 .\r\n( 2 ) . ق : الحرب دول . يعنى : در ناورد و پيكار ، دغا و گريزى روا باشد . تمثل :\r\n كژ نهم تا راست گردد اين جهان * حرب خدعه ، اين بود اى پهلوان \r\n؛ - مثنوى معنوى ( به نقل از امثال و حكم دهخدا )\r\n","page_name":" 2202 ","page_number":718},
  {"content":"\r\n\r\nالقصّه ، چون سلطان مسعود امثال اين سخنان از ناصحان بىغرض استماع نمود ، در دل او جايگير آمد . بنابراين ، از سر اين انديشه درگذشته در مقرّ عزّ خويش به فراغت نشسته بساط نشاط و انبساط بگستراند و با پريرويان حورسرشت به عيش و شرب مدام روز را به شب و شب را به روز مىرسانيد و روزگار به زبان حال با او اين خطاب مىكرد كه :\r\n شاها ز مىِ گران چه بر خواهد خواست * وز مستىِ بىكران چه بر خواهد خواست\r\nشه مست و جهان خراب و دشمن پس و پيش * پيداست كز آن ميان ، چه بر خواهد خواست \r\nتا آنكه در سنهء سبع و عشرين و اربعمأ « 1 » سباشى از جنگ و نزاع آل سلجوق به فغان درآمده از حوالى نسا مراجعت نموده به جانب هرات رفت و چغرى بيگ متوجّه مرو شده دست نهب و تاراج به حوالى و حواشى آن ولايت دراز نموده . بنابراين ، جمعى از علما و صلحاى آن ديار پيش سباشى آمده استغاثه نمودند و دفع آن بليّه را چاره خواستند . سباشى بعد از استخاره و استشاره با جمعى از دلاوران از سپاه خود ، ايلغار نموده در سه روز شصت فرسخ خراسان قطع نموده به حوالى مرو رسيده و چغرى بيگ از اين معنى خبر يافته در مقام استعداد درآمد .\r\nو چون هر دو طايفه در برابر هم صف كشيدند ، سباشى را رعبى و ترسى عظيم در دل ظاهر شد ؛ چنانچه قدرت ثبات در معركه نداشت . بالضّروره بىآنكه بر جنگ اقدام نمايد به شهر مرو درآمد و با خود مىگفت كه : اين امر الهى است و ايشان من عند اللّه مؤيّد شدند . و چون سباشى به مرو درآمد اكثر سپاه او متفرّق شدند و چغرى بيگ چهل كس از اعيان سباشى را دستگير نموده همه را به سياست تمام به قتل رسانيد .\r\nو از جمله محاربات آل سلجوق محاربهء ايشان بود با والى جوزجان و ظفر يافتن ايشان .\r\nو تفصيل اين مجمل در تواريخ معتبره چنين ايراد نموده‌اند كه چون سباشى روى از معركهء چغرى بيگ بگردانيده به مرو درآمد بعد از فكر بسيار قرار به آن داد كه در دفع آن حادثه امداد از والى جوزجان كه از امراى كبار غزنين و صاحب لشكر و استعداد بود ، بايد نمود .\r\nبنابراين ، جماعتى از سپاه خود را پيش او فرستاده پيغام داد كه : چون مدّتى مديد است كه به آل سلجوق در مقام جدال و قتال مشغولم ، لشكر من بسيار كوفته و نالان است و ستوران ايشان چون چند سال است كه بهار « 2 » نخورده‌اند كمال ضعف و ناتوانى پيدا كرده‌اند . مصلحت و دولتخواهى ، مقتضى آن است كه تو با لشكر خود شرايط حزم و احتياط را نگاهداشته متوجّه دفع\r\n\r\n\r\n","description":"","footnote":"\r\n( 1 ) . سال چهار صد و بيست و هفت . - و .\r\n( 2 ) . م : بها ؛ بهار : گياهى از تيرهء مركبان كه چهارگونه از آن شناخته شده . - و .\r\n","page_name":" 2203 ","page_number":719},
  {"content":"\r\n\r\nايشان گردى و در اين باب تهاون و تغافل نورزى ؛ چه ، روزبه‌روز مهمّ ايشان در تزايد است « 1 » .\r\nالقصّه ، چون مكتوب سباشى به والى جوزجان رسيد ، فى الحال با طايفه‌اى از سپاه گردون شكوه ، كه هريك از ايشان در اقسام لعب مهارتى و در فن حرب جسارتى تمام داشتند ، متوجّه جنگ چغرى بيگ گشت . چغرى بيگ نيز لشكر خود را آراسته در برابر يكديگر صفها كشيدند و زبانهء آتش جدال به فلك رسيد . آخر الأمر ، نسيم نصرت و ظفر بر پرچم علم آل سلجوق وزيد و والى جوزجان در معركه به قتل رسيد و هزار نفر از اعيان لشكر او و سباشى اسير و دستگير آل سلجوق گشتند و جماعتى معدود از آن گرداب بلاد و سيلاب فنا به ساحل نجات رسيدند و باقى همه شربت فنا چشيدند . چون سباشى اين خبر را شنيد ، بىتحاشى « 2 » از مرو بيرون آمده به جانب نيشابور رفت و آن ولايت را مانند زلف خوبان پريشان و دل عاشقان خراب يافت تا آنكه به حدّى آن ولايت روى به ويرانى نهاده بود كه سباشى جهت نيافتن عليق « 3 » مراكب در آنجا توقّف نتوانست كرد « 4 » . بالضّروره از آنجا گذشته روى به دهستان نهاد و در آنجا لنگر اقامت انداخته حقيقت حال را به عرض سلطان مسعود رسانيد .\r\nامّا چغرى بيگ ، چون مرو را از سردار صاحب‌وجود خالى ديد ، متوجّه آن ولايت شده به محاصرهء آن بلده مشغول گشت . و چون كار بر اهل مرو تنگ شد و از قحطى تمام به فغان آمدند سه نفر از اعيان علما و فضلاى آن بلده از شهر بيرون آمده متوجّه ملازمت چغرى بيگ و طغرل بيگ شدند و بعد از اداى مراسم نياز از زبان اهل مرو به عرض ايشان رسانيدند كه :\r\nاهالى مرو مىگويند كه در اوايل اين فتنه ، مكرّر به عرض مسعود رسانيده بوديم كه فكر مملكت خود به وجهى كند كه روى به خرابى ننهد ، امّا او به واسطهء انغماس « 5 » در لذّات شهوات و شرب مدام مطلقا گوش به سخنان ما نكرده تا آنكه آخر الأمر ، كه اكثر ولايت خراب شده بود سباشى را ، كه از عظماى امراى غزنويّه و به مزيد شوكت و حشمت ميان اقران ممتاز بود ، فرستاد كه بر دفع اين حادثه چاره‌اى جويد . با وجود آن شوكت ، هرچند جدّ بسيار كرد هيچ فايده نداد . الحال ما به عين اليقين مىبينيم كه آل سلجوق مؤيّد به تأييد الهىاند و هيچ‌كس را طاقت مقاومت و مدافعت ايشان نخواهد بود .\r\nاميران سلجوق گفتند : غرض از اين مقدّمات چيست ؟\r\n\r\n\r\n","description":"","footnote":"\r\n( 1 ) . سلاطين و امراى غزنوى دير متوجّه خطر عظيم تركمنها گرديدند ؛ زيرا آنها را دقيقا موجى از مهاجمان دشتها تلقّى مىكردند كه يا از ايران گذشته به نواحى دور تر مىروند ، يا در اقتصاد و ساخت اجتماعى موجود ايران جذب مىشوند ؛ - تاريخ ايران ، پژوهش دانشگاه كيمبريج ، ج 5 ، ص 22 .\r\n( 2 ) . بىتحاشى : بىپروا ، بدون ملاحظه . - و .\r\n( 3 ) . عليق : خوراك ستوران . - و .\r\n( 4 ) . مير خواند ، روضة الصّفا ، ج 4 ، ص 249 .\r\n( 5 ) . انغماس : فرو رفتن . - و .\r\n","page_name":" 2204 ","page_number":720},
  {"content":"\r\n\r\nعلماى ثلاثه گفتند : غرض آن است كه چون شما به شريعت غرّاى مصطفوى و ملّت بيضاى محمّدى مقيّديد و مىدانيد كه در شرع شريف تخريب بلاد و تعذيب عباد جايز نيست ؛ خصوصا كسانى را كه داعيهء سلطنت دارند . و الحال كار به جايى رسيده كه عروس معمورهء عالم ، كه خراسان است ، روى به خرابى نهاده و اين معنى ، موجب بدنامى شما خواهد شد . ما شهر مرو را تسليم شما مىكنيم ، اما به شرط آنكه از [ 260 ب 
  ] تركمانان سپاه شما به هيچ احدى از آحاد النّاس اين ولايت ضررى و آسيبى نرسد .\r\nاميران اين معنى را قبول كرده ، در اين باب عهود و مواثيق نوشتند و علماى ثلاثه مسرور و مبتّهج به جانب شهر مرو معاودت نموده كليد شهر را نزد طغرل بيگ و چغرى بيگ فرستادند « 1 » .\r\nروز بعد هر دو برادر به شهر مرو درآمدند و امير چغرى بيگ به اشارهء برادر بزرگ نوّاب و عمّال تعيين نموده به عمارت و زراعت فرمان داد « 2 » و استمالت‌نامه‌اى به اطراف و جوانب ولايت نوشته رعايا را طلب داشتند . و در شهر مرو خطبه به نام طغرل بيگ خواندند و امارت جيوش بر چغرى بيگ مقرّر شد .\r\nسباشى در دهستان چون بر حقيقت حال اطلاع يافت دود حيرت به كاخ دماغ او متصاعد گشت و با وجود آنكه مىدانست كه آل سلجوق مؤيّد من عند اللّه‌اند و مقاومت ايشان كردن از جملهء محالات است ، حشر بسيار از سوار و پياده جمع آورده بار ديگر متوجّه حرب ايشان شد . چون اميران از توجّه سباشى خبر يافتند ، همان علماى ثلاثه را طلب داشته صورت حال را با ايشان در ميان نهادند و از حال رضاى رعيّت مرو از سلجوقيّه استفسار نمودند . علماى ثلاثه در جواب گفتند : وضيع و شريف ، بزرگ و كوچك ، خواهان دولت سلجوقيّه‌اند و اصلا ايشان را با اين دولت غدرى و مكرى در خاطر نيست ؛ چراكه ، چندان خيرات و مبرّات از شما به ايشان رسيده كه زبان ناطقه از بيان آن عاجز است و متوطّنان اين ديار در امداد شما به جان و مال دريغ نخواهند داشت .\r\nالقصّه ، چون اميران را خاطر از رهگذر شهر مرو مطمئن گشت ، از قبل خود نايبى عادل منصف در شهر تعيين نموده به تهيّهء اسباب جدال و قتال پرداخته با لشكرى آراسته بيرون آمدند . و از آن جانب ، سباشى نيز با لشكرى انبوه متوجّه ايشان شد . و بعد از تلاقى فريقين از مبدأ طلوع آفتاب تا وقت غروب آفتاب نايرهء قتال و جدال اشتعال داشت و حاكم تيغ به فيصل\r\n\r\n\r\n","description":"","footnote":"\r\n( 1 ) . ديگر شهرهاى بزرگ خراسان از جمله نيشابور و هرات داوطلبانه تسليم سلجوقيان شدند . در همهء اين موارد اعيان و زمينداران پيش قدم صلح بودند ؛ - تاريخ ايران ، پژوهش دانشگاه كيمبريج ، ج 5 ، ص 28 ؛ باسورث ، تاريخ غزنويان ، ص 266 . البته اين تسليم بيشتر انگيزهء اقتصادى داشت تا سياسى ؛ - تاريخ ايران ، پژوهش دانشگاه كيمبريج ، ج 4 ، ص 169 .\r\n( 2 ) . باسورث ، تاريخ غزنويان ، ص 65 - 252 .\r\n","page_name":" 2205 ","page_number":721},
  {"content":"\r\n\r\nمهمّات روح مىپرداخت . آخر الأمر ، نسيم نصرت و ظفر بر پرچم علم آل سلجوق وزيد و سباشى با معدودى چند به جانب هرات گريخت و چندان اموال و اسلحه و اسبان تازى به دست تركمانان افتاد كه محاسب وهم از شمارهء عشرى از معشار « 1 » و اندكى از بسيار آن عاجز بود .\r\nو اميران در اين فتح كان يسار و بحر استظهار گشتند و اكثر خزاين غزنويّه به ايشان رسيد و علم دولت ايشان مرتفع شد . و ايشان با وجود اين مكنت و قدرت ، عفو گناه را شعار خود ساخته « 2 » لشكر مقهور را امان دادند و تركمانان را نگذاشتند كه گريختگان را تعاقب نمايند . و مظفّر و منصور به جانب مرو مراجعت نموده فتحنامه‌ها به اطراف و جوانب فرستاده دوستان خود را از آن حال اعلام نمودند .\r\nو چون در آن وقت دار الملك نيشابور بود ، امير طغرل بيگ در مقام تسخير آن بلده شده ابراهيم بيگ را با دويست نفر به نيشابور فرستاده اهالى آن ديار را پيغام داد كه : اگر ايشان در مقام اطاعت و انقياد آمده خطبه به نام ما بخوانند و تو را در شهر جاى دهند فهو المراد ، و الّا آمادهء حرب شوند كه اينك افواج قاهرهء ما متعاقب مىرسد . ابراهيم بعد از دوازده روز به نيشابور رسيده پيغام اميران را به اهالى آن ديار رسانيده و اهل نيشابور فرستادهء ابراهيم را در منزلى نيكو فرود آورده و همه به اتّفاق يكديگر پيش قاضى صاعد ، كه در آن وقت مقتداى آن ولايت بود ، آمدند . ابو سهل حمدونى و سورى كه در آن ولا از عراق آمده بودند چون اين خبر شنيدند از ترس گريختند . مردم نيشابور قاضى صاعد را گفتند كه : مقتداى اين شهر تويى .\r\nجواب اين مرد را بگو .\r\nقاضى صاعد گفت : اگر شما را طاقت جنگ ايشان هست شهر را نگاهداريد ، و الّا غير از اطاعت چاره نيست . و سلطان مسعود ، كه صاحب اين ولايت است ، اگر خواهان اين شهر خواهد بود فكرى در بابت ولايت شما خواهد كرد ، و الّا مقاومت نمودن شما را با جماعتى كه مثل سباشى از مقاومت ايشان عاجز آمده كمال احمقى است . مع هذا ، مگر به شما نرسيده وقتى كه سلطان محمود ، پدر مسعود ، به جانب هندوستان رفته بود و على تگين به ولايت او درآمده بلخ را محاصره نمود و مردم بلخ در مقام ممانعت درآمدند و او جبرا و قهرا آن را گرفته اكثر آن شهر را بسوخت ؛ چنانچه بازارهايى كه سلطان محمود ساخته بود همه نابود گشت . و چون\r\n\r\n\r\n","description":"","footnote":"\r\n( 1 ) . معشار : يك دهم چيزى . - و .\r\n( 2 ) . بنا به روايت عماد الدّين ، تاريخ‌نگار سلجوقيان ، طغرل به امر و نهى و بخشش و گرفتن و ابرام رسوم نيك و نابود كردن بدعتها پرداخت و از رسوم گذشته آنچه شايسته بود بر جا نهاد و هرچه ناپسند بود منسوخ ساخت . در دو روز يكشنبه و چهارشنبه براى رسيدگى به دعاوى و احقاق حقّ مىنشست ؛ - تاريخ ايران ، پژوهش دانشگاه كيمبريج ، ج 5 ، ص 30 .\r\n","page_name":" 2206 ","page_number":722},
  {"content":"\r\n\r\nسلطان محمود به جانب خراسان معاودت نموده به بلخ درآمد و اين بازارهاى خود را سوخته ديد ، فرمود كه از رعاياى بلخ تاوان بايد گرفت ؛ چه ، ايشان را با سلاطين جنگ نمودن و ممانعت نمودن وجهى ندارد . وظيفهء ايشان آن است كه هركه بر ايشان استيلا يابد اطاعت و انقياد نمايند . و در اين واقعه ، اگر ايشان با على تگين در مقام قتال و جدال نمىشدند و شهر را به او مىسپردند ، هيچ خرابى نمىشد . القصّه ، اهالى شهر نيشابور سخنان قاضى صاعد را تحسين نموده ابراهيم بيگ سلجوقى را به شهر درآورده خطبه به نام طغرل بيگ خواندند « 1 » . و سلجوقيّه اكثر بلاد خراسان را به تصرّف خود درآوردند .\r\nو در تاريخ حافظ ابرو مسطور است كه اهالى نيشابور بعد از آنكه از قاضى صاعد فتوى آن گرفتند كه اطاعت سلجوقيّه كه دست به جان و مال و عرض مردم دراز كردند و دفع ايشان ممكن و مقدور ما نيست ، واجب و لازم است ، كس پيش ابراهيم بيگ فرستاده پيغام دادند كه :\r\nما مردم رعيّتيم و ما را چاره جز خدمتكارى و انقياد نيست ، امّا مردم به واسطهء آنكه از تركمانان ظلم و تعدّى بسيار ديد [ ه‌ا 
  ] ند ، بسى ترسان و هراسان‌اند ؛ چه ، شما در اين مدّت خراسان به نهب و تاراج خراب ساختيد . اكنون شما مردم را امان داده از خود مطمئن گردانيد و نوعى كنيد كه به هيچ‌وجه ظلم و تعدّى بر رعايا نشود . شما پادشاه ماييد و ما رعيّت و بندهء شما ، و اگر تركمانان شما باز بر عادت قديم ظلم و جور پيش خواهند گرفت ، بر ما نيز شرعا و عقلا واجب خواهد شد كه در مقام مخالفت شده آنچه از دست آيد تقصير نكنيم . چون اين پيغام به ابراهيم بيگ رسيد بسيار پسنديده گفت : سخن معقول گفتند ، امّا اين مقدار نفهميدند كه در آن اوقات غارات و تاراج ما به واسطهء آن بود كه ملك بر ما قرار نگرفته بود . اكنون هيچ عاقلى در صدد خرابى ولايت خود كه به جاى خانهء اوست ، نمىشود . و چون اهل نيشابور را خاطر از رهگذر سلجوقيّه مطمئن گشت ، از اعيان شهر سالار ابو القاسم و موفّق ابو عمرو بسطامى با جمعى از ارباب و رؤسا پيشكش مناسب‌تر برداشته به ديدن ابراهيم رفتند و او را در موضع مناسب فرودآورده از براى او توجيه كرده نزول و علوفه تحصيل نمودند . و در روز جمعه اكابر و اعيان از علما و صلحا به اتّفاق ابراهيم به مسجد جامع رفته خطبه را به اسم طغرل بيگ خواندند . و در آن روز ، سالار ابو القاسم چهار هزار مرد مسلّح با خود در مسجد جامع آورده به طنطنهء تمام خطبه‌اى خواندند .\r\n\r\n\r\n","description":"","footnote":"\r\n( 1 ) . به طورى كه قبلا نيز گفته شد يك سال بعد از فتح مرو ( اوايل سال 428 ه . ) دروازه‌هاى نيشابور به روى سلجوقيان گشاده شد و طغرل در مدّتى كه در نيشابور بود و كرسى ادارى شهر را در تصرّف داشت ، بر تخت مسعود نشست و چنان رفتار مىكرد كه گويى پادشاه خراسان است . چند ماه بعد كه مسعود در نيشابور پيدا شد دستور داد تخت مزبور را خرد كردند .\r\n","page_name":" 2207 ","page_number":723},
  {"content":"\r\n\r\nو ابراهيم بيگ عريضه‌اى مشتمل بر دولتخواهى اهل نيشابور و اخلاص و خدمتكارى نوشته نزد طغرل بيگ فرستاد و طغرل بيگ متوجّه نيشابور شد و قبل از آمدن جواب مكتوب ابراهيم چنين نوشت كه : چون از اهل نيشابور آنچه لايق ايشان و مستحسن عقلا بود به ظهور رسيد ان شاء اللّه تعالى از ما نيز آنچه لايق سلاطين است از شفقت و مرحمت بر وجه اكمل به ظهور خواهد رسيد .\r\nو مردم نيشابور از جواب طغرل بيگ بسيار مبتهج و مسرور گشته باغ شاه تاج را از براى نزول سرادقات جلال طغرل بيگ مهيّا ساخته بودند و همهء اكابر و اعيان ، غير از امام قاضى صاعد ، به استقبال او شتافتند . بعد از سه روز ، طغرل بيگ با سه هزار چيدهء مسلّح و مكمّل به زىّ سلاطين مزيّب و مزيّن گشته و كمانى در بازو افكنده و سه چوبه تير در ميان زده چترى از ديباج سرخ بر سر او داشته بودند به شهر درآمد . آن روز در نيشابور گويا روز عيد بود . تمامى مردم ذكورا و اناثا به عيش و طرب مشغول بودند .\r\nالقصّه ، طغرل بيگ به باغ شاه تاج غزنوى فرودآمده بر تخت مسعود بن محمود قرار گرفت و از لشكر او آنچه در باغ مىگنجيد در آنجا فرود آمدند و باقى در حوالى آن باغ . و آن روز ، طغرل بيگ از مرد نيشابور با سالار ابو القاسم و موفّق بسطامى سخن مىگفت و حقيقت احوال مردم نيشابور را از وضيع و شريف تحقيق مىنمود . و روز ديگر ، قاضى صاعد ، كه در نيشابور به جاى امام بود ، با فرزندان و شاگردان و نقيبان به ديدن طغرل بيگ مىآمد . چون قاضى صاعد نمايان شد ، طغرل بيگ از براى تعظيم او برخاست و در پايين تخت فرمود تا بالش نهادند و قاضى صاعد را بر بالش نشانيدند . قاضى بعد از اداى مراسم تهنيت [ 261 الف 
  ] و مباركبادى سلطان در مقام نصيحت آمده سخنان خوب بيان فرمود .\r\nدر بعضى تواريخ آورده‌اند كه چون قاضى شروع در سخن كرده بعضى آيات قرآنى را كه در حقّ سلاطين نزول يافته تفسير فرمود و همچنين پندى از احاديث مصطفوى ، عليه و آله التّحيّة و السّلام ، در باب عدل نقل نموده به سخنان حكما درآمده نصايح دلپذير پرتأثير به زبان فصيح و بليغ ادا مىفرمود . طغرل بيگ بسيار متأثر شده از تخت فرود آمده در برابر قاضى صاعد به دو زانوى ادب نشست .\r\nو آن نصايح در كتب سير ملوك مشهور به « نصايح صاعديّه » است . و برخى از آن در اين اوراق قلمى مىگردد . چنين آورده‌اند كه اوّل سخنى كه قاضى صاعد به طغرل بيگ گفت اين بود كه : زندگانى امير دراز بود . اين تخت مسعود است كه بر آنجا نشسته . و در غيب چنين چيزها بسيار است و نتوان دانست كه ديگر چه مىشود . اى امير ؛ هشيار باش و از خداى تعالى كه مالك الملك حقيقى است بترس و داد ده و سخن مظلومان را به گوش بشنو كه از پيغمبر ما ،\r\n\r\n","description":"","footnote":"","page_name":" 2208 ","page_number":724},
  {"content":"\r\n\r\nصلّى اللّه عليه و آله ، منقول است كه إذا قال المظلوم : يا ربّ . قال اللّه سبحانه و تعالى : لبّيك عبدى ، فبعزّتى و جلالى إن لم انتقم من ظالمك ، فانا ظالم . يعنى : هرگاه مظلومى از روى تضرّع و زارى فرياد كند كه يا ربّ ، حقّ ، سبحانه و تعالى ، در جواب او مىفرمايد : لبيك اى بندهء من . تضرّع تو را دانستم و فرياد تو شنيدم . پس قسم به عزّت و جلال خودم كه اگر انتقام تو از ظالم نستانم ، پس من ظالم باشم . تعالى اللّه عن ذلك علوّا كبيرا .\r\nبعد از آن قاضى صاعد فرمود : اى امير ، بايد كه از اين مغرور نشوى كه ظلمه بسيار است كه ظلم مىكنند و به ايشان بالفعل آسيبى نمىرسد ؛ چه ، يكى از حكم الهى اهمال و فرصت ظالمان است ، چنانچه كريمهء  فَلَمَّا نَسُوا ما ذُكِّرُوا بِهِ فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ  « 1 » به آن ناطق است . يعنى : هرگاه بندگان من فراموش كنند كه اوامر و نواهى ما را و در مقام طغيان و عصيان دلير درمىآيند ، ما مىگشاييم بر ايشان ابواب مرادات ايشان را تا آنكه خوشحال مىشوند به آنچه به ايشان داده شده از مكنت و ثروت دنياوى . و چون تمرّد ايشان از حدّ تجاوز نمايد صفت جلالّيت ما در جنبش آمده ناگاه آنچنان در مقام انتقام مىآيد كه عبرت عالميان گردند .\r\nبعد از آن فرمود : اى امير ، وجه ديگر در فرصت و مهلت ظالمان آن است كه حقّ ، سبحانه و تعالى ، هميشه صفت قدرت را دارد و از فوت فرصت انتقام ، انديشه ندارد و به خلاف بندگان كه ايشان در اخذ انتقام فرصت غنيمت مىدانند ؛ چه ، ايشان را هميشه قدرت نيست .\r\nو امّا آنچه در آن مجلس از سخنان حكما بيان فرمود يكى آن بود كه حقّ ، سبحانه و تعالى ، جواد مطلق است و از صفت بخل مبرّا و منزّه و فيض عام او ، مقتضى آن است كه هر موجودى از موجودات را آنچه قابليّت و استعداد آن داشته باشد ساعت به ساعت بىتوقّف و درنگ مىرسيده باشد . بنابراين ، چون امير را الحال به اين اوضاع پسنديده و اخلاق حميده كه دارد قابليّت و استعداد سلطنت و رياست عامهء خلايق حاصل بود حقّ ، سبحانه و تعالى ، از خزانهء جود خود پىدرپى فتوحات ارجمند به ايشان ارزانى داشته آنچنان رعبى در دل اعدا كه در ظاهر اسباب شوكت و حشمت صد برابر امير داشتند ، انداخت كه در هيچ معركه به هيچ‌وجه ، طاقت مقاومت نتوانستند آورد . و يقين است كه مادام كه امير اين اوضاع و اخلاق را تغيير و تبديل نخواهند فرمود روزبه‌روز عنايات الهى و فيوضات نامتناهى كه متتبّع اين اوضاع‌اند در ترّقى و تزايد خواهد بود . و اگر اين اوضاع و اخلاق را ترك نمايند ، از جانب فيّاض على الإطلاق نيز آنچه مناسب آن وضع خواهد بود بر ايشان فايض خواهد شد . پس ، معيار عقلا\r\n\r\n\r\n","description":"","footnote":"\r\n( 1 ) . انعام ، 44 .\r\n","page_name":" 2209 ","page_number":725},
  {"content":"\r\n\r\nدر ثبات دولت و نعمت كه حقّ ، سبحانه و تعالى ، به ايشان ارزانى داشته و زوال آن نفس خودش است ؛ بايد كه ديدهء بصيرت باز كرده هر روز ، بلكه هر ساعت ، در احوال خود ملاحظه نمايد و مناسب احوال و اوضاع خود از حقّ ، سبحانه و تعالى ، فتوحات را متوقّع باشد .\r\nو از جمله نصايح صاعديّه يكى آن بود كه با طغرل بيگ گفت : اى امير ، بقاى تو زياده باد .\r\nبدان كه ثبات دولت و دوام سلطنت منوط و مربوط به دو چيز است : يكى اشاعهء عدل ، دويم دفع ظلم . و ظلم نه همين ستم كردن است به رعيّت و بس ؛ بلكه ظلم ، عبارت است از وضع شىء در غير محلش . پس سلاطين بايد كه هركسى را به كارى دارند كه از عهدهء او بيرون توان آمد ؛ چه ، زوال بسى دولتهاى عظيم به سبب اين بود كه ايشان كارهاى بزرگ را به مردم اراذل و ادانى مىفرمودند و مهمّات حقير را حوالهء مردم شريف مىفرمودند . و چون مردم اراذل و ادانى از عهدهء مهمّات عظيم بيرون نمىآمدند و بزرگان به واسطهء ننگ و ناموس پيرامون مهمّات خسيس نمىگشتند ، لاجرم جميع امور ايشان مختل و پريشان شده روزبه‌روز خلل در اركان دولت ايشان به هم مىرسيد . پس ، از اينجا معلوم شد كه عدل در حقيقت عبارت است از آنكه هركسى به آنچه استعداد و مكنت دارد مأمور سازند تا جميع امور ، صفت استحكام و انتظام پذيرفته از فساد و زوال مصون و محفوظ باشند و آن اصلى است كه رعايت آن بر سلاطين عظيم الشأن واجب و لازم است .\r\nالقصّه ، چون قاضى صاعد از تقرير نصايح دلپذير ، كه ايراد جميع آن مناسب مقام نيست ، فارغ گشت گفت : اى امير ، من حقّ تو را بدين آمدن بگذاردم و ديگر نيايم كه به علم مشغولم و كار ديگر بر علم نمىگيرم . اگر به خرد خود رجوع خواهى كرد اين پند كه من دادم تو را كفايت خواهد بود .\r\nطغرل بيگ گفت : رنج قاضى پس از اين به آمدن نخواهم داد و اگر مهمّى باشد پيغام گفته‌ايد و پذيرفتم كه به آنچه گفتى كار كنم . بعد از آن فرمود : اى قاضى ، ما مردمان غريبيم و در صحرا برآمده و رسوم بزرگان را نمىدانيم . قاضى بايد كه نصيحت از ما باز نگيرد . قاضى گفت : چنين كنم .\r\nبعد از آن ، قاضى صاعد از مجلس برخاست و طغرل بيگ را عظيم اعتقاد نسبت به ايشان پيدا شد . و چون طغرل بيگ در نيشابور متمكّن گشت زمام حلّ و عقد امور را در كف كفايت سالار ابو القاسم ، كه مطاع و منقاد اهالى نيشابور بود ، گذاشت . و سالار مذكور ، مهمّات ايشان را به نوعى كه موجب استقامت و استحكام دولت باشد به فيصل رسانيده علم دولت سلجوقيّه را در خراسان بلند و مرتفع گردانيد .\r\nو چغرى بيگ بعد از دو روز روى به هرات نهاده آن ولايت را نيز مسخّر گردانيد و عمّ\r\n\r\n","description":"","footnote":"","page_name":" 2210 ","page_number":726},
  {"content":"\r\n\r\nخود را در هرات نشانيده خود به جانب مرو معاودت نمود . و در تمامى بلاد خراسان غير از بلخ به نام سلجوقيّه خطبه خواندند . و سباشى كه در هرات مىبود چون خبر توجّه چغرى بيگ را شنيد در ساعت شهر را گذاشته روى به دار السّلطنهء غزنين نهاد . سلطان مسعود زبان سرزنش و توبيخ برآورده سباشى را به خطابهاى عنيف معاتب گردانيد و سباشى در مقام اعتذار آمده به عرض رسانيد كه : آنچه از لوازم سپاهيگرى و جانسپارى باشد از ما تقصير نشده . امّا جماعتى كه مؤيّد من عند اللّه باشند اگر تمامى مردم با ايشان در مقام نزاع و جدال درآيند غير از مقهوريّت و مغلوبيّت ، امرى ديگر بر آن مترتّب نخواهد بود .\r\nسلطان مسعود چون اين معنى را مىدانست ، لاجرم از سر سرزنش سباشى درگذشته در فكر استعداد لشكر و تهيّهء اسباب محاربه شد و فرمود تا خزاين اموال را بىحساب به ارباب شجاعت و شهامت و اصحاب جلادت داده با لشكرى فزون از مور و ملخ و شصت زنجير فيل از غزنين بيرون آمده به هفت روز به بلخ رسيد . و چون حصار آن شهر مندرس « 1 » شده بود حكم فرمود كه برج و بارهء آن شهر را محكم نموده مضبوط ساختند . و سلطان مسعود خود در بلخ قرار گرفته جمعى كثير از مبارزان سپاه خود را به رسم قراولى به سر راهها فرستاد . چون چغرى بيگ ، كه در مرو مىبود ، بر اين معنى اطلاع يافت ، مسرعان به اطراف و جوانب فرستاده از عمّ خويش و ساير امراى سلجوقيّه استمداد نمود . و چون در آمدن ايشان فى الجمله تأخيرى واقع شد ، چغرى بيگ با خوّاص امراى خود از مرو بيرون آمده عنان عزيمت به جانب بلخ منعطف گردانيد . و در اين اثنا ، يكى از سرهنگان چغرى بيگ كه در صحراهاى بلخ مىبود انتهاز « 2 » فرصت نموده با سى سوار جرّار به كنار اردوى سلطان مسعود رفته فيلى از فيلان خاصهء سلطان مسعود را راند و جمعى كثير از فيلبانان به عقب او شتافتند . سرهنگ چغرى بيگ فيل را پيش انداخت و خود با سوارى چند برگشته اكثر آن فيلبانان را به ضرب تيغ آبدار هلاك گردانيد و بقيّة السيف روى به گريز نهاده خبر به سلطان مسعود رسانيدند . سلطان مسعود از شنيدن اين خبر ، متحيّر و مبهوت شده دانست كه آفتاب دولت در صدد زوال و انتقال است . بنابراين ، مدّت يك سال و شش ماه در [ 261 ب 
  ] بلخ نشست و تراكمه اطراف و نواحى و رساتيق « 3 » آن مملكت را تاراج و غارت مىكردند تا آنكه در محرّم سنهء تسع و عشرين و اربعمائه هجرى [ - برابر با چهار صد و نوزدهم از رحلت خير البشر ، عليه و آله التّحيّة من الملك الأكبر 
  ] سلطان مسعود ، لشكرها آراسته با هفتاد هزار سوار جرّار و سى هزار پياده متوجّه حرب سلجوقيّه شد .\r\n\r\n\r\n","description":"","footnote":"\r\n( 1 ) . مندرس : كهنه و فرسوده . - و .\r\n( 2 ) . انتهاز : غنيمت شمردن ، فرصت به دست آوردن . - و .\r\n( 3 ) . رساتيق : جمع رستاق ، به معنى روستاها . - و .\r\n","page_name":" 2211 ","page_number":727},
  {"content":"\r\n . \r\n","description":"","footnote":"","page_name":" 2212 ","page_number":728},
  {"content":"\r\n\r\n\r\nذكر وقايع سال چهار صد و نوزدهم و چهار صد و بيستم از رحلت خير البشر\r\nچغرى بيگ در اين وقت ، صلاح در توقّف مرو نديده به جانب سرخس رفت و در آنجا طغرل بيگ و عمّ ايشان با ايشان جمعيّتى عظيم به هم رسانيدند . و چون سلطان مسعود به مرو رسيد در كار خويش فرومانده با خود انديشيد كه : پيش از اجتماع امراى سلجوقيّه ، از ملازمان چغرى بيگ آنچنان جرأت كه عقول عقلا در آن متحيّر بود صدور يافت . اكنون كه طغرل بيگ و عمّ ايشان با ساير سلجوقيّه يكى شدند توان دانست كه مهمّ به كجا رسد . لاجرم ، صلاح در آن ديد كه به هر نحوى كه باشد با سلجوقيّه مصالحه نموده به جانب غزنين مراجعت نمايد .\r\nبنابراين ، اركان دولت و ارباب تجربه را جمع نموده در اين باب با ايشان مشورت نمود . چون آراى همه بر مصالحه قرار گرفت ، سلطان مسعود وزير خود را نزد آل سلجوق فرستاد تا در امر مصالحه سعى بليغ نموده غبار فتنه و فساد را فرونشاند .\r\nچون وزير مسعود به اردوى سلجوقيّه رسيد و مهمّ مصالحه را در ميان آورد ، ايشان قبول نموده ملتمس او را مبذول داشتند . طغرل بيگ به جانب نيشابور مراجعت نمود و سلطان مسعود مسرور و مبتهج به جانب غزنين مراجعت نمود . امّا چغرى بيگ باز به مرو رفته جماعتى از امراى غزنويّه را ، كه در اين نوبت سلطان مسعود ايشان را در آنجا گذاشته بود ، محاصره نموده و ايّام محاصرهء ايشان تا به هفت ماه امتداد يافت . و چون در اين مدّت از جانب مسعود به ايشان امدادى نشد و آذوقهء ايشان به آخر رسيده بود ناچار دست در دامن اعتذار زده امان طلبيدند .\r\nچغرى بيگ ايشان را امان داده از شهر بيرون كرد و بار ديگر ، مرو در تصرّف چغرى بيگ درآمد . و چون اين خبر به سلطان مسعود رسيد دانست كه : آل سلجوق در مقام غلبه و تسلّطاند و به جزئيات قانع نمىشوند ، و هرچند ما با ايشان در مقام مصالحه مىشويم ايشان در مقام\r\n\r\n","description":"","footnote":"","page_name":" 2213 ","page_number":729},
  {"content":"\r\n\r\nنزاع درمىآيند . بنابراين ، غيرت سلطنت مسعود در حركت آمده در اوايل سال چهار صد و بيستم از رحلت خير البشر ، عليه و آله التّحيّة من الملك الأكبر ، سلطان مسعود باز با لشكرى جرّار به طريق ايلغار عنان عزيمت به جانب نيشابور منعطف گردانيد . و چون طغرل بيگ از توجّه ايشان خبر يافت بعد از تقديم مشورت ، شهر نيشابور را خالى گذاشته بيرون رفت .\r\nمسعود از شنيدن اين خبر ، بسيار مبتهج و مسرور گشته رفتن طغرل بيگ را از امارات اقبال دولت پنداشته ، آن زمستان رحل اقامت در نيشابور انداخت . و در اين اوقات ، تراكمه دست نهب و غارت به نواحى آن ولايت دراز كرده آنچنان حوالى و حواشى را خراب كردند كه در شهر نيشابور تنگى و قحطى به هم رسيد . و با وجود اين حال ، سلطان مسعود در زمستان حركت نتوانست كرد ؛ چه ، فيلان او در زمستان خراسان اگر محافظت از سرما نمىشدند همه هلاك مىشدند .\r\nالقصّه ، چون زمستان گذشت ، سلطان مسعود لشكرى رزم‌آزماى به دفع طغرل بيگ نامزد فرمود . طغرل بيگ به سبب آنكه نوعى كند كه سلطان مسعود را از نيشابور بيرون آورد ، در مقابل آن لشكر نيامده به جانبى ديگر به‌در رفت . مسعود ، اين را از امارت حشمت و دولت خود پنداشته قرار به آن داد كه طغرل بيگ آنچنان عروس مملكت را طلاق گفته كه ديگر مراجعت نخواهد نمود ، بنابراين ، با خود گفت كه : چون يك برادر گريخته ، از آن ديگر كه در مرو است به آسانى انتقام مىتوان گرفت .\r\nپس ، از نيشابور بيرون آمده به جانب سرخس رفت . و چون آن ولايت آنچنان خراب بود كه محلّ اقامت مسعود را گنجايش نداشت ، ناچار از سرخس عازم مرو گشت . و چون چغرى بيگ از عزيمت او خبر يافت احمال و أثقال خود را با سيصد سوار كارديده به دامغان پيش برادر خود فرستاد و خود در برابر لشكر سلطان مسعود آمد . و چون سلطان مسعود بر جرأت چغرى بيگ اطلاع يافت ، ايشان را قلقى و اضطرابى عظيم روى نمود و خوفى و هراسى تمام بر ضمير او استيلا يافت ؛ چه ، او با خود اين قرار نداده بود كه چغرى بيگ تنها بىبرادر و عمّ خود در برابر لشكر كوه‌پيكر مسعود در مقام جدال و قتال درآيد .\r\n\r\n","description":"","footnote":"","page_name":" 2214 ","page_number":730},
  {"content":"\r\n\r\n\r\nذكر وقايع سال چهار صد و بيست و يكم از رحلت خير البشر\r\nالقصّه ، در ماه رمضان سال چهار صد و بيست و يكم ، از رحلت خير البشر ، عليه و آله التّحيّة من الملك الأكبر ، تلاقى فريقين دست داده آنچنان نايرهء حرب اشتعال يافت كه در مدّت چندين هزار سال ، ديدهء گردون پير شبيه و نظير آن نديده بود . چون سلطان مسعود آثار عجز و انكسار بر صفحات لشكر خود مشاهده نمود ، به آواز بلند احسان و انعامات خود را به ياد وضيع و شريف سپاه خود داده گفت : تسليم خراسان به تركمانان حاصل جز خسران نخواهد بود . اكنون مطموع آن است كه مردانه بكوشيد تا در سلك نامردان منتظم نشويد .\r\nهرچند سلطان امثال اين سخنان بر زبان گذرانيد ، هيچ‌كس به سخن او التفات نمىكرد و هر كس از معركهء جنگ روى برگردانيده مىگريخت . و سلطان مسعود با خواص خود ساعتى توقّف كرد ؛ آخر الأمر ، چون كار به آنجا رسيد كه تراكمه نزديك رسيدند بالضّروره عنان گردانيده روى به گريز نهاد . تركمانان خواستند كه گريختگان را تعاقب نمايند ، امّا چغرى بيگ ايشان را مانع آمده نگذاشت كه متعرّض ايشان شوند .\r\nدر روضة الصّفا « 1 » مسطور است كه چون خبر استيلاى سلجوقيّه متواتر و متعاقب به مسعود رسيد و نزد او مشخص گشت كه امراى غزنويّه به هيچ‌وجه از عهدهء سلجوقيّه بيرون نمىتوانند آمد ، خود به نفس نفيس خود با لشكرى ، كه كوه و هامون از كثرت آن به ستوه آمدند ، از غزنين بيرون آمده متوجّه خراسان گشت . چون به حدود آن مملكت رسيد شنيد كه طغرل بيگ در طوس و چغرى بيگ در مرو است . سلطان مسعود مفارقت هر دو برادر را فوزى\r\n\r\n\r\n","description":"","footnote":"\r\n( 1 ) . ج 4 ، ص 129 .\r\n","page_name":" 2215 ","page_number":731},
  {"content":"\r\n\r\nعظيم دانسته خود بر فيل سوار شده با جمعى كثير از دلاوران لشكر خود ، اختيار فرموده ايلغار نمود كه طغرل بيگ را غافل يافته گوشمالى بر اصل دهد . امّا چون بخت طغرل بيگ بيدار بود سلطان در وقت صبح كه به طوس رسيد در پشت فيل به خواب رفت و هيچ‌يك از خواص و خدم از بيم خشم سلطان مسعود ، او را به بىخوابى آشفته نگردانيدند . اتّفاقا ، هنوز سلطان در خواب بود كه خبر رسيد كه چغرى بيگ از مرو آمده به برادر خود طغرل بيگ پيوست و سلطان مسعود چون از خواب بىهنگام به هوش آمد حقيقت حال به عرض او رسانيدند دانست كه سعى او بىفايده بود ، ناچار بازگشته به اردوى خود پيوست .\r\nروز ديگر ، فريقين صفوف آراسته متوجّه حرب شدند و نايرهء قتال و جدال آنچنان اشتعال يافت كه از شراره‌هاى تيغ مبارزان مرغ در هوا مىسوخت . امّا چون سلجوقيّه قبل از شروع در محاربه آبى كه ضرورى بود برداشته چاههاى آن موضع را انباشته بودند ، در اثناى محاربه حرارت تشنگى بر غزنويّه استيلا يافت و چون آب به هيچ‌وجه پيدا نمىشد ، سپاه مسعود را از تشنگى جان به لب رسيده دست از محاربه بازداشتند و سلطان مسعود را در معركه گذاشته روى به گريز نهادند « 1 » .\r\nسلطان مسعود چون اين حال را ديد از روى اضطراب بر پشت پيلى كه از هيبت او زلزله در دل سنگ و لرزه بر اعضاى شتر و پلنگ مىافتاد سوار شده روى به گريز نهاد و جمعى از تركمانان او را تعاقب نمودند . سلطان مسعود هرچند گفت كه : صلاح شما در مراجعت است ، قبول نكردند . سلطان مسعود توقّف نمود تا اين جماعت به وى رسيدند . يكى از آنها قصد سلطان كرد . سلطان مسعود از روى جذبهء سلطنت و پادشاهى ، آنچنان گرز گران‌سر را كه در آن وقت غير از سلطان مسعود كسى نمىتوانست كشيد ، بر سر آن تركمان كوفت كه با اسبش به راه عدم رفت .\r\nديگران چون اينچنين ضربدست از سلطان مسعود مشاهده كردند ، جان خود مفت دانسته روى به گريز نهادند . در اين وقت ، ركابدارى كه همراه سلطان مسعود بود ، گفت : كسى كه به يك اشارت گرز دمار از روزگار گردان تواند برآورد ؛ چرا گرد هزيمت بر چهرهء شجاعت اينچنين نشاند ؟\r\nسلطان مسعود فرمود : راست مىگويى . امّا هرگاه كه اقبال مساعدت ننمايد و سعادت معاونت نكند ، همهء اسباب شوكت مانند خشت زدن در آب ، ضايع باشد و چون رگ گردن در پيرى بىحاصل نمايد .\r\n\r\n\r\n","description":"","footnote":"\r\n( 1 ) . اين واقعه در محلّى موسوم به « دندانقان » اتّفاق افتاد در تاريخ روز جمعه هشتم رمضان سال چهار صد و سى و يك هجرى . با پيروزى سلجوقيّان در اين محلّ و امن شدن نواحى شرقى ، ديگر ، راه تهاجم به مناطق غربى بر روى آنان گشوده گشت و جميع ايران و ماوراء النهر با سرعت تحت امر دولت سلجوقيان درآمد . بيهقى مورّخ بزرگ دورهء مسعودى خود در اين مصاف حضور داشته و وقايع را به رأى العين مشاهده كرده است .\r\n","page_name":" 2216 ","page_number":732},
  {"content":"\r\n\r\nمترجم كتاب ملك‌نامه آورده كه چون مسعود از معركهء سلجوقيّه روى بتافت ، هزار كس از اعيان لشكر مسعود اسير و دستگير آل سلجوق شد . امّا چغرى بيگ همه را آزاد و راحله « 1 » داده رخصت فرمود .\r\nو چون اين معركه به اين وجه فيصل پذيرفت چغرى بيگ بىتوقّف با لشكرى [ 262 الف 
  ] متوجّه بلخ گشت . والى بلخ چون خبر توجّه چغرى بيگ شنيده ، شهر را محافظت نموده به اسباب محاربه و مقاتله پرداخت . چغرى بيگ چون به حوالى بلخ رسيد ، ايلچى پيش او فرستاده پيغام داد كه : « بعد از آنكه پادشاه شما طاقت مقاومت ما نياورده به آن وضع كه به تو معلوم شده باشد گريخته ، تو را در مقام جدال و قتال آمدن بسيار حماقت و خرافت است .\r\nمناسب آن است كه شهر را گذاشته متوجّه پادشاه خود گردى تا به اتّفاق آنچه توانيد كرد بكنيد ، و گرنه چون روايت از شما به واسطهء افعال شنيعه و ظلم برگشته يقين كه اين شهر فتح خواهد شد و تو به انواع سياست و عذاب معذّب خواهى بود .\r\n( القصّه ، والى بلخ اين سخنان را حرف و صوت پنداشته به اعلان كلمهء عصيان مبادرت نمود و رايت شقاق و عناد برافراشته برج و باره به مردم سپرده مهيّاى جنگ شد . بنابراين ، چغرى بيگ فرمود تا در حوالى بلخ دست به غارت و تاراج برآورده در ظاهر آن بلده ديارى را نگذاشتند . ) « 2 »\r\nدر اين اثنا ، خبر رسيد كه مودود بن مسعود با طايفه‌اى از بهادران لشكر متوجّه است و دو هزار سوار جرّار به رسم قراولى نزديك رسيدند . چون چغرى بيگ بر اين حال اطلاع يافت فى الحال جمعى از تراكمه را به دفع ايشان نامزد فرمود . بعد از تلاقى فريقين ، حربى صعب روى نمود و خلقى بسيار از غزنويّه به قتل رسيده و مودود بن مسعود طاقت مقاومت نياورده روى به گريز نهاد . چون والى بلخ بر اين حال اطلاع يافت از كردهء خود پشيمان شده جمعى از علما و مشايخ را از شهر بيرون فرستاده در مقام اعتذار شد . چغرى بيگ گناه او را به ذيل عفو و اغماض پوشيده دست تعرّض به او و اتباعش نرسانيد و شهر بلخ را نيز به تصرّف خود درآورد .\r\nدر اين اثنا ، خبر رسيد كه خوارزمشاه « 3 » متوجّه ملازمت است . چغرى بيگ چون خبر توجّه خوارزمشاه را شنيد بلخ را به سردارى صاحب‌وجود سپرده به طريق سير و شكار متوجّه كنار جيحون شد . در آن سرزمين ، خوارزمشاه در سلك ملازمان انتظام يافت .\r\n\r\n\r\n","description":"","footnote":"\r\n( 1 ) . راحله : مركب و ستور سوارى . - و .\r\n( 2 ) . ق : مطلب بين ( ) را ندارد .\r\n( 3 ) . وى اسماعيل خندان ، يكى از پسران آلتونتاش خوارزمشاه بود كه در ايّام كشمكش سلطان مسعود غزنوى با تركمانان سلجوقى ، ولايت خوارزم را از چنگ عمّال غزنويان بيرون آورد .\r\n","page_name":" 2217 ","page_number":733},
  {"content":"\r\n\r\nو سبب آمدن خوارزمشاه آن بود كه صاحب جيش و امير الامرا « 1 » با او در مقام مخالفت شده دست تصرّف او را از دامن ولايت خوارزم كوتاه گردانيده بود و به اين اكتفا نكرده در صدد قتل او برآمد . و اكثر امراى خوارزمشاه و اعيان آن ولايت با آن شخص در اين باب متّفق بودند ؛ چه ، خوارزمشاه ظلم و تعدى را « 2 » از حدّ گذرانيده و روى التفات از سپاه گردانيده بودند .\r\nالقصّه ، چون خوارزمشاه به چغرى بيگ پناه آورده ، التماس آن نمود كه انتقام او از نوكرانش گرفته آيد . چغرى بيگ قبول اين معنى نموده بعد از چند روز كه از شكار فارغ گشت به اتّفاق خوارزمشاه متوجّه آن ولايت گشت . شاه ملك برج و بارهء شهر را مضبوط ساخته در مقام ممانعت و مدافعت درآمده و مدّتى مديد ، چغرى بيگ به محاصره خوارزم مشغول بود و به هيچ‌وجه فتح آن ميسّر نمىشد . تا آنكه زمستان رسيد و چغرى بيگ به واسطهء شدّت برودت و سرماى صحراى خوارزم ، صلاح در توقّف نديد ؛ چه ، توقّف او در آن فصل موجب خرابى لشكر مىشد . بنابراين ، با خوارزمشاه گفت : مصلحت آن است كه در اين زمستان مراجعت نموده ، در خراسان به سر بريم و چون اوّل بهار شود . ، كه وقت حركت لشكر است ، به اتّفاق طغرل بيگ بار ديگر متوجّه اين جانب شويم . بنابراين ، چغرى بيگ عازم خراسان شد .\r\nامّا مجارى احوال سلطان مسعود بر اين وجه روى نمود كه چون ايشان از معركهء آل سلجوق روى برتافته به جانب غزنين رفتند ، به واسطهء آنكه خزاين و اسباب سلطنت او بالتمام به دست سلجوقيّه افتاده بود دماغ او پريشان شده رأيش بر آن قرار گرفت كه جمعى از امراى خود را كه به اعتقاد او در جنگ سلجوقيّه تقصير كرده بودند سياست نمايد . بنابراين ، جمعى كثير از امراى خود را به قتل رسانيد « 3 » و پسر خود مودود را با فوجى از سپاه و ابو نصر احمد بن محمّد بن عبد الصّمد به جانب بلخ فرستاد « 4 » ، چنانچه سابقا قلمى گشت . و خود با برادر خود محمّد مكحول و پسران احمد و عبد الرّحمن و عبد الرّحيم و ساير اقارب و عشاير متوجّه هندوستان گشت به قصد آنكه زمستان در هندوستان قشلاق كند و در موسم بهار خزينه و لشكرها آراسته متوجّه دفع سلجوقيّه گردد .\r\nاتّفاقا ، چون دولت برگشته و ادبار اقبال نموده بود ، همين‌كه مسعود از آب سند عبور نمود و هنوز خزينهء او از آب نگذشته بود كه توشكين و جمعى از غلامان خاصّش با يكديگر اتّفاق\r\n\r\n\r\n","description":"","footnote":"\r\n( 1 ) . مراد ، شاه ملك بن على ، يكى از امراى تحت حكم سلطان مسعود است ؛ - به صفحات آتى همين كتاب .\r\n( 2 ) . متن : ظلم و تعزير . - و .\r\n( 3 ) . گرديزى ، اين سرداران را سپهسالار على دايه ، حاجب بزرگ سباشى ، و بكتغدى حاجب ذكر كرده و مىنويسد : « هر سه را بند كرد و سوى هندوستان به قلعه‌ها فرستاد . و هم اندرين روز هر سه تن بمردند » . - زين الأخبار ، ص 203 .\r\n( 4 ) . گرديزى : و ارتگين [ - ارتگين ، حاجب سرايى ؛ - تاريخ بيهقى 
  ] را حاجبى او داد ؛ - منبع پيشين ، ص 204 .\r\n","page_name":" 2218 ","page_number":734},
  {"content":"\r\n\r\nنموده گفتند : كه اين مرد را دولت برگشته است و كار او به هيچ‌وجه رونق نخواهد گرفت .\r\nمناسب آن است كه محمّد مكحول را پادشاه سازيم كه شايد بخت او كارى كند . بنابراين ، روى به خزينهء مسعود آورده تمامى خزاين او را غارت كرده پيش محمّد مكحول رفته به سلطنت بر وى سلام كردند . محمّد در مقام ابا و امتناع شد . ايشان گفتند : كه ما از براى دولتخواهى تو از مسعود برگشته و غرض ما اين بود كه چون ادبار به او روى نموده و تو مدّتى است كه در فلاكت مىگذرانى ، شايد كه به مقتضاى   فَإِنَّ مَعَ الْعُسْرِ يُسْراً ، إِنَّ مَعَ الْعُسْرِ يُسْراً   « 1 » بخت تو بيدار شده باشد و به قوّت طالع تو دولت سلسلهء غزنويّه رونق‌پذير گردد . اكنون اگر تو قبول نمىكنى ما تو را مىكشيم و با ديگرى بيعت مىكنيم .\r\nمحمّد مكحول چون اين نغمه را از ايشان شنيد ، ناچار به آن رضا داده و غلامان در ركاب محمّد بن محمود از آب گذشته با مسعود محاربه نمودند . چون سپاه مسعود در غايت قلّت و ضعف بودند ، طاقت مقاومت نياورده روى به گريز نهاد و مسعود پناه به رباطى « 2 » كه در كنار آب سند بود آورد . آخر الأمر ، غلامان او را گرفته پيش برادر بردند . محمّد مكحول گفت : من قصد كشتن تو ندارم ، امّا از براى بودن خود جايى اختيار كن كه با حرم خود در آنجا باشى .\r\nمسعود قلعهءگيرى « 3 » را اختيار كرد و محمّد او را با جمعى از متعلّقان به آن قلعه فرستاد و جمعى كثير را در آنجا به محافظت او تعيين نمود .\r\nگويند كه مسعود در وقت توجّه به آن حصار به خرج ضرورى محتاج شده كس پيش محمّد مكحول فرستاده خرج ضرورى خود را طلب داشت . محمّد مكحول پانصد درم جهت او فرستاد . چون اين مبلغ به او رسيد . بسيار متأثر گشت ، چنانچه قطرات عبرات بر وجنات او جارى گشت و گفت : سبحان مقلّب الاحوال « 4 » ! ديروز همين وقت مالك سه هزار خروار خزينه بودم و امروز به يك درم قادر نيستم .  فَاعْتَبِرُوا يا أُولِي الْأَبْصارِ  « 5 » .\r\nو به صحّت رسيده كه آن شخص كه پانصد درم پيش او مىبرد ، هزار دينار از خاصهء خود به او داد . و اين سخاوت سبب سعادت او شده در زمان سلطنت مودود بن مسعود اثر آن به ظهور رسيد .\r\n\r\n\r\n","description":"","footnote":"\r\n( 1 ) . همانا با هر دشوارى آسانى است ، البتّه با هر دشوارى آسانى است ؛ ( انشراح ، 5 و 6 ) .\r\n( 2 ) . گرديزى اين رباط را « ماريگله » ضبط كرده است ؛ - زين الأخبار ، ص 204 . و ماريگله كوتل كوچكى است در سى و پنج ميلى ماوراى شرقى درياى سند بين تكسيلا و راولپندى ، كه نقطه نهايى گندهارا و كشور پستون شمرده مىشود و تاكنون به همين نام معروف است ؛ - پتهانها ( متن انگليسى ) ص 49 ( به نقل از محشىّ زين الأخبار ) .\r\n( 3 ) . م : كرى ، ق ، ش : كهرى . بيرونى گويد : در حدود سوات در جبال ناحيت كيرى وادىاى است كه مجمع سى و پنج رود باشد ؛ - تحقيق ماللهند ، ص 490 ؛ مقايسه كنيد با : تعليقات طبقات ناصرى ، ج 2 ، ص 362 و 411 ؛ - تعليقات بر تاريخ هند ، ج 2 ، ص 651 .\r\n( 4 ) . منزه است او كه دگرگونيها پديد آورد . - و .\r\n( 5 ) . اى خردمندان پند گيريد . - و .\r\n","page_name":" 2219 ","page_number":735},
  {"content":"\r\n\r\nو چون چشم محمّد بن محمود از نور باصره بىنصيب بود سلطنت را به پسر خود احمد گذاشت و او از امر سلطنت و حكومت نامى بيش نداشت ؛ چنان كه اكنون شاه سلطان محمّد خداىبنده به شاه طهماسب در عراق همين حال دارد . و بعد از چند روز ، احمد بن محمّد بن محمود با عمّ خود يوسف سبكتگين و پسر على خويشاوندى ، اتّفاق نموده بىاستصواب پدر خود به قلعه رفته مسعود را به قتل رسانيد . در تاريخ ابن اثير آورده كه سر مسعود را در چاهى انداختند . و بعضى برآن‌اند كه او را زنده در چاه انداخته سرش را انباشتند . و بعضى از مورّخين بر آن‌اند كه احمد پدر خود را بر اين داشت كه كسان فرستاده مسعود را به قتل رسانيدند « 1 » . و اللّه اعلم بحقيقة الحال . مدت سلطنت او نه سال و يازده ماه بود « 2 » . او پادشاهى بود شجاع ، كريم الاخلاق . سخاوتى مفرط داشت و با فضلا و علما مجالست نمودى و دربارهء ايشان انواع احسان و انعام مبذول داشتى . جمعى كثير از فضلا به اسم او كتب نوشته‌اند . از آن جمله استاد ابو ريحان بيرونى كه علّامهء وقت بود ، خصوصا در فن رياضيات عديم النّظير بود كه در اواخر مثل او پيدا نشده . كتابى كه مشهور به قانون مسعودى و در فنّ رياضى منتهى و مأخذ جميع كتب است به نام او نوشته و فيلى از نقره به او صله دادند . و در روضة الصّفا « 3 » مسطور است كه مسعود بن محمود بسيار تصدّق بر مستحقّان كردى ؛ چنانچه نقل است كه در ايّام رمضان يك نوبت فرمود كه مبلغ هزار درم به مستحقّان دادند . و در اوان سلطنت او در ممالك محروسه آن مقدار مساجد و مدرسه بنا نهادند كه زبان از تعداد آن قاصر است .\r\nفى الجمله چون مسعود كشته شد محمّد مكحول نامه‌اى به مودود بن مسعود فرستاد كه مضمونش اين بود كه : « فلان و فلان به قصاص پدر خود ، مسعود را كشتند و برادر را در آن اختيارى نبود . »\r\nمودود در جواب نوشت كه : « حقّ ، سبحانه و تعالى ، بقاى عمر امير را زياده گرداند و فرزند ديوانهء تو را عقلى روزى كند كه بر آن معاش تواند كرد كه امرى عظيم مرتكب شده و خون پادشاهى ريخته كه امير المؤمنين او را « سيّد الملوك و السلاطين » مىخواند . زور باشد [ 262 ب 
  ] كه پاداش آن به او برسد .  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  « 4 » .\r\nو بعد از كشته شدن مسعود ، مملكت خراب شد و محمّد و سپاه او را در نظر سپاه و رعيّت ، اعتبارى نماند و تمامت اموال ممالك بر شاور « 5 » ، كه مملكتى بس عريض و فسيح بود ، به غارت\r\n\r\n\r\n","description":"","footnote":"\r\n( 1 ) . گرديزى گويد : « . . . كوتوال گيرى او را بكشت و سر او برداشت و به نزديك امير محمّد بفرستاد » ؛ - زين الأخبار ، ص 205 .\r\n( 2 ) . حمد اللّه مستوفى مدّت سلطنت مسعود را سيزده سال نوشته است ؛ - تاريخ گزيده ، ص 398 .\r\n( 3 ) . ج 4 ، ص 131 .\r\n( 4 ) . و به زودى بدانند آن كسان كه ستم كردند كه به كدام بازگشتگاه بازمىگردند ؛ ( شعراء )\r\n( 5 ) . شناخته نشد .\r\n","page_name":" 2220 ","page_number":736},
  {"content":"\r\n\r\nرفت . و در آن مملكت ، غلامى به يك دينار و خرى به دو دينار مىفروختند و خريدار خر زياده از خريدار غلام بود .\r\nو از جمله وقايع اين سال ، محاربهء مودود بن مسعود بود با عمّش ، محمّد بن محمود ، و انتقال دولت و ملك او به مودود . تفصيل اين مجمل آنكه ، چون خبر قتل مسعود به مودود رسيد از ظاهر بلخ كوچ كرده متوجّه غزنين شد . محمّد نيز از نواحى هند به حدود غزنين آمد .\r\nهر دو لشكر صف بياراستند و نايرهء قتال و جدال اشتعال يافت و خلقى كثير از جانبين به قتل رسيدند « 1 » . آخر الأمر ، نسيم نصرت و ظفر بر پرچم علم مودود وزيد و محمّد مكحول با پسرانش و توشگين بلخى ، كه مادهء فتنه و فساد بود ، و پسر على خويشاوندى همه اسير و دستگير شدند . مودود همه را به قتل رسانيد ، الّا عبد الرّحيم بن محمّد را .\r\nو سبب خلاصى او آن بود كه در آن اوان كه مسعود را حبس كردند ، برادرزادگان او ، عبد الرّحيم و عبد الرّحمن ، به ديدن او رفته بودند و عبد الرّحمن دست دراز كرده طاقه از سر مسعود برگرفت ، و عبد الرّحيم آن را از دست او گرفته بر سر عمّ بزرگوار خود نهاد و برادر بىادب را بسيار دشنام داد . و بدين يك ادب ملاحظه كردن از كشتن رهايى يافت و عبد الرّحمن به واسطهء بىحميّتى خود را در عرصهء هلاك انداخت .\r\nبعد از فتح ، مودود بن مسعود در همان موضع كه فتح كرده بود قلعه و رباطى ساخت و آن را « فتح‌آباد » نام نهاد . بعد از آن ، به جانب غزنين مراجعت نموده فارغ البال بر سرير سلطنت قرار گرفت و منصب وزارت را به ابو نصر احمد بن محمّد بن عبد الصّمد مقرّر داشت و عدالت را شعار خود كرده با رعايا و ساير برايا « 2 » در مقام شفقت و مرحمت سلوك مىنمود . و او را بعد از آن هيچ انديشه نماند ، الّا انديشهء برادر كوچك ممدود « 3 » بن مسعود كه او را پدرش در ايّام حيات خود به هندوستان فرستاده بود و او ملتان و چند ولايت ديگر را گرفته لشكرى به استعداد و قّوت تمام به هم رسانيده دعوى استقلال و استبداد سلطنت نمود .\r\nو چون بر احوال او اطلاع يافت قبل از آنكه نايرهء فتنه او ارتفاع يابد لشكرى آراسته به دفع او نامزد فرمود . ممدود نيز با سپاه فراوان از مركز خود حركت نموده به موضع بلهاور « 4 » رسيد و در آنجا به مراسم عيد اضحى قيام نمود و صباح سيّم عيد ، او را در خرگاه خود مرده يافتند و كيفيّت آن معلوم نشد . بعد از فوت ممدود ، آنچه از هندوستان به او تعلّق داشت بىمنازع به\r\n\r\n\r\n","description":"","footnote":"\r\n( 1 ) . محل جنگ مودود و محمّد دنپور بود ، كه امروز « جلال‌آباد » خوانده مىشود . اين محل در با برنامه به صورت « آدينه‌پور » و در شاهنامه به صورت « دنبر » ضبط شده است . بنا به تصريح محشىّ زين الأخبار ( ص 205 ) در حفريات جديد آثار عتيقهء مهم بودايى از آن بيرون آمده است .\r\n( 2 ) . برايا : آفريدگان ، مخلوقات . - و .\r\n( 3 ) . الكامل : مجدود .\r\n( 4 ) . الكامل : لهاوور . كه همان لاهور است .\r\n","page_name":" 2221 ","page_number":737},
  {"content":"\r\n\r\nمودود متعلّق گشت و ملوك ماوراء النهر نيز او را اطاعت نمودند . امّا سلجوقيّه همچنان در مقام نزاع و جدال مىبودند و احوال ايشان عن قريب در سنوات خود مذكور خواهد شد .\r\nان شاء اللّه تعالى .\r\nو از جمله وقايع اين سال آنكه ، در مغرب زمين اولاد حماد بر معزّ بن باديس ، صاحب افريقيه ، عاصى شدند و قريب به دو سال معزّ ايشان را محاصره نموده به دست آورد .\r\nو در افريقيهء مغرب در اين سال به واسطهء قلّت باران قحطى و گرانى عظيم روى نمود و خلقى بسيار به گرسنگى هلاك شدند .\r\n\r\n","description":"","footnote":"","page_name":" 2222 ","page_number":738},
  {"content":"\r\n\r\n\r\nذكر وقايع سال چهار صد و بيست و چهارم از رحلت خير البشر\r\nدر اوايل اين سال ، طغرل « 1 » بيگ و چغرى بيگ به اتّفاق خوارزمشاه به عزم تسخير ولايت خوارزم از خراسان به جانب خوارزم توجّه فرمودند . چون شاه ملك « 2 » ، امير الامراى خوارزمشاه ، همچنان در مقام جدال و قتال درآمده قلعهء خوارزم را ضبط نمود ، بنابراين ، ايشان در موضعى مناسب فرود آمده به محاصره مشغول شدند . چون ايّام محاربه به دور و دراز كشيد ، طغرل بيگ مصلحت چنان ديد كه يك منزل از جاى خود حركت نموده پس‌تر نشيند ، شايد كه شاه ملك خيال گريختن ايشان نمايد و تعاقب كند .\r\nاتّفاقا ، اين تدبير موافق تقدير افتاد و خوارزميان به دست سلجوقيان هلاك شدند ؛ چه ، همين‌كه طغرل بيگ با لشكرى از آن موضع طبل رحيل كوفته برخاست ، خوارزميان به خيال آنكه ايشان گريختند به هيئت اجتماعى خود از شهر بيرون آمده ايشان را تعاقب نمودند .\r\nسلجوقيّه در اين وقت ، در رفتن سرعت مىنمودند تا آنكه ايشان به يك بار دليرانه از حدود شهر بيرون آمده در صحرا درآمدند . در اين وقت ، طغرل بيگ فرمود تا جمعى كثير از دلاوران تركمانان از اطراف مراجعت نموده روى به خوارزميان نهادند و ايشان پاى ثبات را مستحكم داشته شروع در كارزار نمودند . نايرهء جدال و قتال آنچنان اشتعال يافت كه از جانبين ، بسيارى از دلاوران راه صحراى عدم پيمودند . امّا آخر الأمر ، نسيم نصرت و ظفر بر پرچم علم طغرل بيگ وزيد و چهل نفر از خويشان شاه ملك اسير و دستگير شدند . چون اين خبر به سمع\r\n\r\n\r\n","description":"","footnote":"\r\n( 1 ) . بنا به تصريح شادروان عباس اقبال « ضبط صحيح اين كلمه به كسر » را و شكل ديگر آن « طغريل » است ؛ - تاريخ مفصل ايران ، ص 308 .\r\n( 2 ) . هر سه نسخه : شاعلك . احتمالا خطاى كاتبان است كه « شاهملك » را به صورت « شاعلك » ثبت كرده‌اند .\r\n","page_name":" 2223 ","page_number":739},
  {"content":"\r\n\r\nشاه ملك و اهالى خوارزم رسيد ، جمعى از علما و اعيان مشايخ آن ولايت بيرون آمده متوجّه ملازمت طغرل بيگ و چغرى بيگ گشته التماس عفو از گناه خوارزميّه نمودند . و شاه ملك دل از حكومت برداشته با كوچ و بنهء خود روى به صحراى دوردست نهاد و تركمانان در خوارزم دست به غارت و تاراج دراز كردند و چندان اموال و اسباب به دست آوردند كه محاسب وهم از حساب آن به عجز معترف بود .\r\nو شاه ملك نمك‌حرام مىخواست كه از آن صحرا به جانب غزنين رفته از مودود بن مسعود استظهار نموده انتقام خود را از سلجوقيّه بگيرد ، امّا چون اصل او حرام‌نمك بود و با ولينعمت خود متمرّد شده بود ادبار او را آنچنان فرو گرفته بود كه در اثناى راه به جزاى اعمال خود رسيده مهمّ او به پايان رسيد و به مرضى كه او را طارى گشته بود هلاك گشت . و بعد از فتح خوارزم و نصب خوارزمشاه در آنجا طغرل بيگ عنان عزيمت به جانب دهستان « 1 » منعطف داشت و از آنجا به جرجان رفته آن ولايت را از اولاد قابوس بن وشمگير گرفته به حوزهء تصرّف خود درآورد و از جرجان به جانب رى رفته آن مملكت فسيح وسيع را نيز مسخّر گردانيد . القصّه ، از كمال اقبالى كه داشت در كم‌تر از يك سال بر جميع بلاد عراق مستولى گشت .\r\nو از جمله وقايع اين سال آنكه ، ميانهء جلال الدّوله ديلمى والى عراق عرب و قرواش بن مقلّد عقيلى صاحب موصل منازعت و مخالفت ، بعد از آنكه ميانهء ايشان موافقت و اتّحاد بود ، به ظهور رسيد . منشأ نزاع ميانهء ايشان آن بود كه قرواش قبل از اين لشكرى فرستاده بود كه تكريت را از فهش بن تغلب بگيرند و مردم قرواش مدّتى تكريت را محاصره داشتند . چون فهش از مقاومت سپاه قرواش عاجز آمد ، شخصى را نزد جلال الدّوله فرستاده از وى امداد خواست و تحف و هداياى لايقه جهت جلال الدّوله و اركان دولت او فرستاده در اين باب الحاح بسيار نمود .\r\nجلال الدّوله ملتمس او را مبذول داشته ، اوّلا به اعتماد آنكه ميانهء او و قرواش بن مقلّد كمال محبّت و اتّحاد است و قرواش با او در مقام اطاعت و انقياد است ، كس پيش او فرستاده فرمود كه لشكر خود را از تكريت بازگردان . چون فرستادهء جلال الدّوله پيش قرواش رسيد ، قرواش به سخن جلال الدّوله التفات ننموده در مقام شدّت شد و خود با لشكرى ديگر سوار شده به جانب تكريت رفت . و اين معنى ، بسيار موجب آزار خاطر جلال الدّوله شد . و قرواش بر اين اكتفا نكرده جماعتى از مفسدان را به بغداد فرستاد تا تركمانان را اغوا و افساد نموده با جلال الدّوله متمرّد سازند . و حقيقت اين حال نيز بر جلال الدّوله ظاهر شد .\r\n\r\n\r\n","description":"","footnote":"\r\n( 1 ) . صاحب حدود العالم آن را ناحيتى از ديلمان دانسته است ؛ - حدود العالم ، مصحّح دكتر ستوده ، ص 144 . و صاحب انجمن‌آرا گويد : « نام شهرى است كه اكنون استرآباد گويند از حدود گرگان تا خوارزم . »\r\n","page_name":" 2224 ","page_number":740},
  {"content":"\r\n\r\nالقصّه ، چون امثال اين حركات ناپسنديده ، بسيار از قرواش به ظهور رسيد ، جلال الدّوله يكى از امراى خود را كه مشهور به « ابو الحرث فساسيرى » بود با جمعى از اتراك و خلقى بسيار از اعراب فرستاد كه به ولايت موصل درآمده نوّاب و عمّال قرواش را از آن ولايت بيرون كنند و آن ولايت را در حوزهء تصرّف خود درآورند . اتّفاقا ، ابو الحرث به آن ولايت درآمد و ميانهء ايشان و گماشتگان قرواش مكرّر محاربات واقع شد . آخر الأمر ، مردم ابو الحرث تاب مقاومت نياورده روى به هزيمت نهادند و از اطراف و جوانب ولايت موصل اعراب بسيار جمع شده ابو الحرث را از آن ديار بيرون كردند . چون جلال الدّوله بر اين حال اطلاع يافت ، لشكرى جمع آورده متوجّه انبار ، كه از ولايات قرواش بود ، گشت . قرواش نيز در مقام استعداد و آراستگى لشكر شده عزيمت محاربه را مصمّم گردانيد . امّا چون جلال الدّوله در حوالى انبار فرود آمد ، نوّاب قرواش راه غلّه را بر وى بستند ؛ چنانچه در اردوى او گرانى و قحطى به هم رسيد . بنابراين ، جلال الدّوله جمعى كثير از ارباب نجدت « 1 » و شجاعت را از سپاه خود [ 263 الف 
  ] چيده ، نامزد فرمود كه بر سر راهها رفته مردم قرواش را مانع آيند تا غلّه به اردوى او فراوان گردد . مقدّم اين جماعت ابو الوفا ، كه از امراى جلال الدّوله به شجاعت مشهور بود ، بود .\r\nالقصّه ، چون ابو الوفا سر راهها را گرفت و غلّه‌هاى بسيار جمع كرده به جانب اردوى جلال الدّوله فرستاد ، خلقى بسيار از اعراب آن ديار آمده بر ابو الوفا شبيخون زدند . در آن شب ، ابو الوفا آنچنان ثبات قدم ورزيد كه مردى و مردانگى بر وى مسلّم گشت . امّا از سپاه او اكثرى گريخته روى به اردوى جلال الدّوله آوردند . ابو الوفا با جماعتى اندك تمام شب با آن اعراب ، كه از شماره بيرون بودند ، مدافعت و ممانعت مىنمود و چون آفتاب عالمتاب از دريچهء مشرق طلوع نمود نايرهء جدال و قتال ما بين الفريقين اشتعال يافت و خلقى بسيار از طرفين به قتل رسيد . چون اين خبر به جلال الدّوله رسيد در ساعت سوار شده با لشكرى انبوه متوجّه آن موضع گشت . چون اعراب از توجّه جلال الدّوله [ اطلاع 
  ] يافتند روى به گريز نهاده متفرّق شدند . در اين اثنا ، عقيل ، برادر قرواش با او در مقام منازعت و مخالفت درآمده علم عصيان و تمرّد برافراشت . قرواش از آن ممر بسيار مضطرب گشته كس پيش جلال الدّوله فرستاده اعتذار نموده از زلّات « 2 » خود عفو درخواست نمود و پيشكش مناسب فرستاده سوگندان مغلّظه ياد كرد كه بعد از اين با او نفاق و مخالفت نورزد . بنابراين ، جلال الدّوله التماس او را مبذول داشته به جانب بغداد مراجعت نمود .\r\n\r\n\r\n","description":"","footnote":"\r\n( 1 ) . نجدت : دليرى ، مردانگى . - و .\r\n( 2 ) . زلّات : لغزشها ، خطاها . - و .\r\n","page_name":" 2225 ","page_number":741},
  {"content":"\r\n\r\nو از جمله وقايع اين سال آنكه ميانهء ابو الماجد مهلهل بن محمّد بن عباد ، والى ولايت دقوقا ، و برادرش ، حسام الدّوله ، منازعت و مخاصمت واقع شد . و سبب اين آن بود كه حسام الدّوله ، ابو الشول سعدى را با لشكرى فرستاد كه دقوقا را از نوّاب ابو الماجد گرفته متصرّف شود . و چون ابو الشول به دقوقا رسيد ، جماعتى كه از قبل ابو الماجد در آن شهر به محافظت آن قيام مىنمودند در مقام ممانعت و مدافعت درآمده برج و باره را استحكام دادند و ابو الشول در باب محاصره و تسخير آن جدّ و جهد بسيار ورزيده فرمود تا از بيرون نقب زده سپاه به اندرون حصار درآمدند . چون گماشتگان ابو الماجد مهلهل بر اين حال اطلاع يافته از روى اضطرار از دروازه ، بيرون رفته روى به گريز نهادند و سپاه حسام الدّوله دست به غارت و نهب برآورده اكثر آن شهر را تاراج نمودند . حسام الدّوله خود نيز به دقوقا درآمده چون يك شب در آنجا بود ، روز ديگر خبر رسيد كه سرخاب بن محمّد بن عباد ، برادر كوچك ايشان ، لشكرى جمع آورده روى به ولايت حسام الدّوله نهاده نزديك است كه حلوان را فتح كند .\r\nحسام الدّوله چون اين خبر را شنيد در ساعت از دقوقا بيرون آمده متوجّه دفع سرخاب گشت .\r\nچون طاقت مقاومت او نداشت ، كس پيش جلال الدّوله فرستاده از وى استمداد نموده شرّ سرخاب را از خود دفع نمود .\r\nو از جمله وقايع اين سال آنكه ميانهء سپاه المستنصر باللّه علوى و روميان محاربه‌اى عظيم واقع شد . تفصيل اين مجمل آنكه ، قبل از اين ، ميانهء المستنصر باللّه علوى و قيصر روم مصالحه و مهادنه « 1 » بود و در اين اوقات ، روميان در مقام مكر و حيله درآمده صالح بن مرداس و صالح سقوى را با خود موافق ساختند كه بلدهء رقّه را بگيرند . و چون دريزى « 2 » بر اين حال اطلاع يافت كس پيش صالح بن مرداس فرستاده او را تهديد و تخويف نمود . و صالح بن مرداس در مقام انكار درآمده سوگند ياد كرد كه : من از اين حال خبر ندارم و با روميان اصلا زبان نداشتم . در اين اثنا ، جمعى از عربان بنى جعفر بن كلاب اتّفاق نموده به ولايت روميان رفته چند ده ايشان را تاراج كردند . و چون سپاه روم اطلاع يافتند سر راه ايشان را گرفته در مقام انتقام گرفتن درآمدند و عربان ثبات قدم ورزيده محاربه كردند و روميان را هزيمت داده باز گردانيدند و بسيارى از دهات را متصرّف شدند .\r\nچون اين خبر به ناظر والى حلب رسيد ، فرمود تا تجّار فرنج را از شهر حلب بيرون كردند و به دريزى نوشت كه : « روميان در مقام استعداد محاربه و مقاتله درآمده از اطراف و جوانب سپاه را جمع مىآورند . بايد كه تو نيز حزم و احتياط نگاهداشته در صدد دفع و رفع ايشان\r\n\r\n\r\n","description":"","footnote":"\r\n( 1 ) . مهادنه : آشتى و صلح . - و .\r\n( 2 ) . الكامل : دزبرى .\r\n","page_name":" 2226 ","page_number":742},
  {"content":"\r\n\r\nباشى . » چون نوشتهء ناظر حلب به دريزى رسيد فى الحال لشكرى انبوه جمع آورده و ناظر را مقدّم ايشان ساخته روانهء بلاد روم گردانيد . اتّفاقا ، چون عساكر اسلام در نواحى حما رسيدند از آن جانب لشكر روم متوجّه ديار اسلام شده نيز رسيدند و بعد از تلاقى فريقين حربى صعب روى نموده خلقى بىشمار از طرفين كشته شد . امّا آخر الأمر ، نسيم نصرت و ظفر بر رايات اسلام وزيد و روميان روى به هزيمت نهادند و پسر عمّ قيصر اسير و دستگير اهل اسلام شد .\r\nو اين فتحى عظيم بود كه سپاه مستنصر را روى نمود . و قيصر از براى استخلاص پسر عمّ خود زر بسيار با اسيران اهل اسلام فرستاده او را خلاص نمود .\r\n\r\n","description":"","footnote":"","page_name":" 2227 ","page_number":743},
  {"content":"\r\n . \r\n\r\n","description":"","footnote":"","page_name":" 2228 ","page_number":744}
  ]