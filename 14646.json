[
  {"content":"\r\n\r\nبسم الله الرحمن الرحيم\r\nسازمان اوقاف وامور خيريه\r\nپژوهشكدهء علوم ومعارف حديث\r\nمؤسسهء علمى - فرهنگى دارالحديث\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nپژوهشكدهء علوم ومعارف حديث : 194\r\nكنگرهء بين المللى بزرگداشت ثقة الاسلام كلينى ؛ 1388 .\r\nشناخت نامه كلينى والكافى / به كوشش : محمد قنبرى . - قم : دارالحديث ، 1387 .\r\nج . نمونه - ( پژوهشكدهء علوم ومعارف حديث 194 ) . ( مجموعهء آثار كنگرهء بين المللى بزرگداشت ثقة الاسلام كلينى ؛ 35 ) .\r\n1 - 439 - 493 - 964 - 978 : ISBN ( SET )\r\n75000 ريال 4 - 441 - 493 - 964 - 978 : ISBN\r\nفهرست نويسى بر اساس اطلاعات فيپا .\r\nكتاب نامه به صورت زير نويس .\r\n1 . كلينى ، محمد بن يعقوب ، - 329 ق . - سرگذشتنامه . 2 . كلينى ، محمد بن يعقوب ، - 329 ق . - نقد و تفسير ، 3 . كلينى ، محمد بن يعقوب ، - 329 ق . - كليني ، محمد بن يعقوب ، - 329 ق . - مقاله ها وخطابه ها . الف . قنبرى ، محمد ، 1350 - ، گردآورنده . ب . مؤسسهء علمى فرهنگى دار الحديث پژوهشكده . ج . عنوان .\r\n1387 207 ك 8 ك / 2 / 52 BP\r\nفهرست نويسى پيش از انتشار ، توسط كتاب خانهء تخصصى حديث / قم .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nشناخت نامهء كلينى والكافى\r\nجلد دوم\r\nمباحث كلينى والكافى\r\nبه كوشش\r\nمحمد قنبرى\r\nمجموعهء آثار كنگره بين المللى بزرگداشت ثقة الاسلام كلينى - 35\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشناخت نامهء كلينى والكافى / ج 2\r\nبه كوشش محمد قنبرى\r\nنمونه خوان : مهدى جوهرچى\r\nصفحه آرا : محمد كريم صالحى\r\nناشر : دار الحديث با همكارى سازمان اوقاف وامور خيريه\r\nنوبت چاپ : اول ، 1387\r\nچاپ خانه : اسوه\r\nشمارگان : 1000\r\nقيمت : 75000 ريال\r\nسازمان اوقاف وامور خيريه\r\nپژوهشكدهء علوم ومعارف حديث\r\nمؤسسهء علمى - فرهنگى دار الحديث\r\nسازمان چاپ و نشر دار الحديث : قم ، خيابان معلم ، نبش كوچهء 12 ، پلاك 125\r\nتلفن : 7741650 0251 - 7740523 0251 ، ص . پ : 4468 / 371\r\nhadith @ hadith . net\r\nhttp : / / www . hadith . net\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nالجزء الثاني\r\n\r\nالكافى فى الحديث « 1 »\r\nآقا بزرگ تهرانى\r\nو هو أجل الكتب الأربعة الأصول المعتمدة عليه لم يكتب مثله فى المنقول من آل الرسول لثقة الإسلام محمد بن يعقوب بن إسحاق الكلينى الرازى ، ابن أخت علان الكلينى ، و المتوفى 328 مشتمل على أربعة و ثلاثين كتاباً ، و ثلاثمائة و ستة و عشرين بابا ، و أحاديثه حصرت فى ستة عشر ألف حديث ، الصحيح 5072 الحسن 144 ، الموثق 178 ، القوى 302 ، الضعيف 9485 و مائة و تسعة و تسعين حديثا أزيد من جميع صحاح الست ، لأن الصحيحين أقل من سبعة آلاف ، و البقية لا تبلغ التسعة أوله :\r\n[ الحمد للَّه‌المحمود لنعمته المعبود لقدرته 
  ] و كتبه فى الغيبة الصغرى فى مدة عشرين سنة ، و لم يصنف مثله فى الإسلام ، و قد كتبت على بعض نسخه عدة أحاديثه موصوفا بما على ، و قد طبع أصوله و فروعه مكررا ، منها طبع أصوله فى إيران فى 1281 به خط محمد شفيع التبريزى جيدا ، و فروعه فى مجلدين فى غاية اللطافة و التنقيح و التصحيح ، بنفقة جمع من الأخيار فى 1315 و طبع أيضا بالهند و لما أن الاخبار الخمس كان متفرقا فى أبواب الكافى و لم يكن في الكافي كتاب الخمس مستقلا بعنوانه ، أخرج أخبار الخمس من سائر أبواب الكافى بعض فضلاء العصر ، و جمعها فى عنوان كتاب الخمس ، و ألحقه به آخر المجلد الأول من الكافى و أشار فى الهامش إليه ، و نسخه فى غاية النفاسة ، ممتازة من جهة الخط و الكاغذ و التذهيب و التجليد و غيرها ، في ست\r\n\r\n\r\n","description":"","footnote":"\r\n( 1 ) . الذريعة ، ج 17 ، ص 245 - 246 .\r\n","page_name":" 9 ","page_number":9},
  {"content":"\r\n\r\nمجلدات من أول الأصول إلى آخر الروضة تاريخ تمام الأخير فى 1062 و كلها من وقف الحاج إبراهيم خان فى 1095 للخزانة الرضوية ، و نسخه تامة نفيسة أيضا فى مجلد كبير ، كلها بقلم الشيخ عبد اللَّه بن حسن على شيخ زقة من توابع تون كتب تمامه فى مشهد الرضا عليه السلام ، شرع فى كتابه الأصول 23 صفر 1056 و فرغ عن الروضة أواخر ربيع الآخر فى 1057 ثم وصلت النسخة إلى السيد المير مرتضى بن السيد مصطفى التبريزى في مشهد خراسان ، فصححها و قابلها بنسخة مصححة به قدر الوسع و الطاقة ، و كتب فى هامش آخر كتاب الحج ، أنه فرغ عن التصحيح فى المشهد فى العشر الثانى من رجب فى 1059 و قرأ المير مرتضى شطرا من أواخر الكتاب على أستاذه محمد مؤمن بن شاه قاسم السبزوارى فى المشهد ، فكتب أستاذه له إجازة مفصلة بخطه الجيد فى 1060 و إمضائه : [ العبد المحتاج إلى رحمة ربه البارى محمد مؤمن بن شاه قاسم السبزوارى 
  ] و انتقلت النسخة إلى الحاج الشيخ محمد جواد الواعظ العراقى الكرهرودى فى 1374 و أهداها إلى مكتبة أمير المؤمنين فى 1375 .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكتاب كافى ثقة الاسلام كلينى\r\n\r\nكتاب كافى ثقة الاسلام كلينى « 1 »\r\nزين العابدين قربانى\r\n\r\nچكيده\r\nنويسنده در اين مقاله به زندگى كلينى پرداخته و از مشايخ و شاگردان و راويان او سخن به ميان آورده است .\r\nانگيزهء تأليف الكافى و بيان ديدگاه‌هاى افراطى ، تفريطى و واقع گرايانه دربارهء الكافى ديگر بخش مقاله است . او با نقل اين ديدگاه‌ها به نقد و بررسى آنها پرداخته است .\r\nنخستين جامع حديثى كه در زمان غيبت صغرى نوشته شده ، و نسبت به ديگر كتب اربعة از لحاظ معنوى و روايت ، جامع‌تر و افزون‌تر است . كتاب ارزشمند « كافى » است كه مشتمل بر مجلدات « اصول - 2 جلد » و « فروع - 5 جلد » و « روضة - 1 جلد » و سى كتاب و 16199 حديث است .\r\nاين كتاب ، وسيله ثقة الاسلام ابى جعفر محمد بن يعقوب بن اسحاق كلينى « 2 » رازى كه سال تولدش متأسفانه در تاريخ مشخص نيست ولى وفات او در سال 328 يا 329\r\n\r\n\r\n","description":"","footnote":"\r\n( 1 ) . علم حديث و نقش آن در شناخت و تهذيب حديث ، زين العابدين قربانى ، قم : انتشارات انصاريان ، چاپ اول ، ص 258 - 318 .\r\n( 2 ) . كلين ، قريه‌اى است چند كيلومترى شهر « رى » كه ميان جاده تهران - قم قرار دارد كه محدثين بزرگى از آن‌جابرخاسته‌اند و قبر پدر كلينى در همان‌جا است . ولى خود كلينى در سال‌هاى اواخر حياتش به بغداد سفر كرده و و در محله « درب السلسله » اقامت گزيد و سرانجام در همان‌جا وفات كرد و در همان جا دفن گرديد و سلام عليه يوم ولد ويوم مات ويوم يبعث حياً .\r\n","page_name":" 11 ","page_number":11},
  {"content":"\r\n\r\nيعنى سال وفات آخرين نائب خاص امام زمان عليه السلام جناب « ابو الحسن على بن محمد سمرى » صورت گرفته به مدت بيست سال به رشته تحرير درآمده است . وى با ديدن اساتيد فراوان و تعلّم از محضرشان ، و در دست داشتن اصول و مصنفات زياد از پيشينيان و اصحاب ائمه عليهم السلام و مسافرت به شهرهاى مختلف براى آگاهى هر چه بيشتر از حديث و مسائل اسلامى توانست علاوه بر كتاب كافى كتاب‌هايى از قبيل :\r\nتفسير الرؤيا ، كتاب الرجال ، الرد على القرامطة ، رسائل الائمة عليهم السلام و ما قيل في الائمة عليهم السلام من الشعر بنويسد و در زمره مشايخ و رؤساى فرقه محقه قرار گيرد و شخصيت‌هاى عظيمى به بىمانندى كتابش و والايى مقامش اعتراف كنند كه از آن جمله است اعترافات زير :\r\n1 . نجاشى دربارهء او نوشت :\r\nشيخ اصحابنا فى وقته بالرّى ، ووجههم وكان أوثق الناس فى الحديث وأثبتهم ، صنّف الكتاب الكبير المعروف بالكلينى يسمّى الكافى فى عشرين سنة ؛ « 1 »\r\nاو در زمانش بزرگ و پيشواى اصحاب ما در شهر « رى » بود و در حديث ، موثق‌ترين و ضابطترين آنها به شمار مىآمد ، او كتاب بزرگ و معروف « كافى » را ظرف بيست سال ، نوشت .\r\n2 . محمد تقى مجلسى دربارهء او فرمود :\r\nوالحق انه لم يكن مثله فيما رأيناه في علمائنا وكل من يتدبر في اخباره و ترتيب كتابه ، يعرف انه كان مؤيداً من عند اللَّه تبارك و تعالى جزاه اللَّه عن الاسلام خير الجزاء ؛ « 2 »\r\nحق اين است كه در ميان علماء شيعه تا آن‌جا كه ما خبر داريم مانند كلينى نيامده است و هر كه در اخبار و ترتيب كتاب او دقت كند ، مىفهمد كه او از جانب خداوند تبارك و تعالى مؤيد بوده است ، خداوند به او از ناحيه اسلام ، بهترين جزا را مرحمت فرمايد .\r\n\r\n\r\n","description":"","footnote":"\r\n( 1 ) . رجال نجاشى ، ص 266 .\r\n( 2 ) . مقدمهء اصول كافى ، ص 27 .\r\n","page_name":" 12 ","page_number":12},
  {"content":"\r\n\r\n3 . شيخ حسين بن عبدالصمد حارثى والد معظم شيخ بهائى دربارهء او مىنويسد :\r\nشيخ عصره في وقته ووجه العلماء والنبلاء كان أوثق الناس في الحديث وأنقدهم له وأعرفهم به ، صنّف الكافى وهذّبه في عشرين سنة وهو مشتمل على ثلاثين كتاباً تحتوى على ما لا يحتوى عليه غيره مما ذكرناه من العلوم ، حتى ان فيه يزيد على ما في الصحاح الست للعامة متوناً وأسانيد . « 1 »\r\n4 . شهيد اول دربارهء كتاب او مىنويسد :\r\nكتاب الكافى فى الحديث ، الذى لم يعمل الامامية مثله . « 2 »\r\n5 . ملا خليل قزوينى دربارهء او مىنويسد :\r\nاعترف المؤالف والمخالف بفضله وقال أصحابنا : وكان أوثق الناس في الحديث وأثبتهم وأغورهم في العلوم . « 3 »\r\n6 . شيخ بهائى دربارهء او تأكيد مىكند :\r\nامّا الكافى فهو تأليف ثقة الاسلام ابى جعفر محمد بن يعقوب الكلينى الرازى - عطّر اللَّه مرقده - ألّفه في مدة عشرين سنة وتوفّى ببغداد سنة ثلاثين أو تسع وعشرين وثلاثمأة ولجلالة شأنه عده جماعة من علماء العامة كابن الأثير في كتاب جامع الاصول من المجدّدين لمذهب الامامية على رأس المأة الثالثة بعدما ذكر ان سيدنا وامامنا ابا الحسن على بن موسى الرضا عليهما السلام هو المجدّد لذلك المذهب على رأس المأة الثانية . « 4 »\r\n\r\nمشايخ كلينى\r\nمرحوم كلينى از بزرگان زيادى نقل حديث كرده و از محضر آنها استفاده نموده كه از آن جمله افراد زير مىباشند :\r\n1 . ابو على احمد بن ادريس بن احمد الاشعرى القمى متوفى به سال 306 .\r\n2 . ابوالعباس احمد بن محمد بن سعيد بن عبدالرحمن الهمدانى المعروف بابن عقدة المتوفى سنة 333 .\r\n\r\n\r\n","description":"","footnote":"\r\n( 1 ) . وصول الاخبار ، ص 85 .\r\n( 2 ) . مقدمه اصول كافى ، ج 1 ، ص 33 .\r\n( 3 ) . مقدمه اصول كافى ، ج 1 ، ص 27 .\r\n( 4 ) . وجيزهء شيخ بهائى ، ص 17 .\r\n","page_name":" 13 ","page_number":13},
  {"content":"\r\n\r\n3 . ابو عبداللَّه احمد بن عاصم العاصمى الكوفى .\r\n4 . ابو جعفر احمد بن محمد بن عيسى بن عبداللَّه بن سعد بن مالك بن الاحوص بن السائب بن مالك بن عامر الاشعرى القمى .\r\n5 . ابو عبداللَّه الحسين بن محمد بن عمران بن ابى بكر الاشعرى القمى المعروف بابن عامر .\r\n6 . ابوالقاسم سعد بن عبداللَّه بن ابى خلف الاشعرى القمى .\r\n7 . احمد بن مهران .\r\n8 . اسحاق بن يعقوب .\r\n9 . الحسن بن فضل بن يزيد اليمانى .\r\n10 . ابو العباس عبداللَّه بن جعفر بن الحسين بن مالك بن جامع الحميرى القمي .\r\n11 . ابوالحسن على بن ابراهيم بن هاشم القمي صاحب تفسير المعروف المتوفى بعد سنة 307 .\r\n12 . ابوالحسن علي بن محمد بن ابراهيم بن ابان الرازى الكلينى المعروف بعلّان .\r\n13 . ابوالحسن على بن محمد بن ابى القاسم عبداللَّه بن عمران البرقى القمى ابن بنت احمد بن محمد بن خالد البرقى المعروف .\r\n14 . على بن موسى بن جعفر الكميذانى .\r\n15 . ابو العباس محمد بن جعفر الرزاز .\r\n16 . ابو الحسن محمد بن ابى عبداللَّه جعفر بن محمد بن عون الاسدى الكوفى ساكن الرّى .\r\n17 . ابو جعفر محمد بن الحسن بن فروخ الصفار الاعرج القمى صاحب كتاب بصائر الدرجات المتوفى سنة 290 .\r\n18 . ابو جعفر محمد بن عبداللَّه بن جعفر بن الحسين بن جامع بن مالك الحميرى القمى .\r\n19 . محمد بن عقيل الكلينى .\r\n20 . ابو الحسين محمد بن على بن معمر الكوفى صاحب الصبيحى .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n21 . ابو جعفر محمد بن يحيى العطار الاشعرى القمى . « 1 »\r\n\r\nشاگردان و كسانى كه از او روايت كرده‌اند\r\nاز مرحوم كلينى نيز افراد زيادى روايت كرده و از محضرش استفاده نموده‌اند كه از آن گروهند افراد زير :\r\n1 . ابوعبداللَّه احمد بن ابراهيم المعروف بابن ابى رافع الصيمرى .\r\n2 . ابو الحسين احمد بن احمد الكاتب الكوفى .\r\n3 . ابو الحسين احمد بن على بن سعيد الكوفى .\r\n4 . ابو الحسين احمد بن محمد بن على الكوفى .\r\n5 . ابو غالب احمد بن محمد بن محمد بن سليمان بن الحسن بن الجهم بن بكير بن اعين بن سنسن الزرارى .\r\n6 . ابو القاسم جعفر بن محمد بن جعفر بن موسى بن قولويه .\r\n7 . ابو الحسن عبد الكريم بن عبداللَّه بن نصر البزار التنيسى .\r\n8 . على بن احمد بن موسى الدقاق .\r\n9 . ابو عبداللَّه محمد بن ابراهيم بن جعفر الكاتب النعمانى المعروف بابن زينب كان خصيصاً به يكتب كتابه الكافى .\r\n10 . ابو عبداللَّه محمد بن احمد بن عبداللَّه بن قضاعة بن صفوان بن مهران الجمال .\r\n11 . ابو عيسى محمد بن احمد بن محمد بن سنان السنانى الزاهرى نزيل الرى .\r\n12 . ابو المفضل محمد بن عبداللَّه بن المطلب الشيبانى .\r\n13 . ابو محمد هارون بن مونس بن احمد بن سعيد ابن سعيد شيبانى التلعكبرى متوفى سنة 385 .\r\n14 . محمد بن على ماجيلويه .\r\n15 . محمد بن محمد بن عصام الكلينى . « 2 »\r\n\r\n\r\n","description":"","footnote":"\r\n( 1 ) . مقدمه اصول كافى ، ج 1 ، ص 23 .\r\n( 2 ) . مقدمه استاد حسين على محفوظ بر اصول كافى ، ج 1 ، ص 20 - 25 .\r\n","page_name":" 15 ","page_number":15},
  {"content":"\r\n\r\n\r\nانگيزهء تأليف كتاب كافى\r\nمرحوم كلينى در مقدمه كتاب كافى ، انگيزه اقدامش را براى تأليف اين كتاب ، اين طور بيان مىكند كه : يكى از شيعيان و برادران دينى ، نامه‌اى به او نوشته و يا پيغامى برايش فرستاده مبنى بر اين‌كه : مردم زمان ما علم و دانش را رها كرده و در جهل و نادانى غوطه ور شده‌اند ، نام خود را مسلمان گذاشته‌اند ، ولى از محتوى و متن اسلام بى خبرند ، كارها را دلبخواه و طبق عادات و رسوم و تقليد از نياكانشان انجام مىدهند و در همه امور ، به عقول ناقص خود تكيه دارند ، آيا چنين كارى درست است ؟\r\nآن‌گاه از قول او نقل مىكند كه درخواست نموده كتابى كه شامل جميع علوم دينى باشد او و همه مؤمنين را كفايت كند ، بنويسد تا كسانى كه مىخواهند حقيقت اسلام را از ديدگاه پيشوايان راستگوى دينى ما و سنت‌هاى استوارى كه مدار تكليف و عملند به دست آورند ، و بر طبق آنها عمل كنند ، به آن مراجعه نمايند .\r\nوقلت انك تحب ان يكون عندك كتاب « كاف » يجمع فيه من جميع فنون علم الدين والعمل به بالآثار الصحيحة عن الصادقين عليهم السلام والسنن القائمة التي عليها العمل وبها يؤدى فرض اللَّه عز و جل وسنة نبيه وقلت لو كان ذلك رجوت ان يكون ذلك سبباً يتدارك اللَّه تعالى بمعونته وتوفيقه إخواننا وأهل ملتنا ويقبل بهم الى مراشدهم . « 1 »\r\nمرحوم كلينى در پاسخ آن برادر دلسوخته شيعه و تأمين خواسته او پس از يك سلسله مقدمات ، مبنى بر اين‌كه : خداوند آدمى را بيهوده نيافريده و دستور العمل‌هايى جهت تبلور استعدادهاى او مقرر فرموده و پيامبرانى را براى ابلاغ و پياده كردن آنها گسيل داشته است و بديهى است كه اين هدف عالى جز با علم و بصيرت و دورى از گمان و تقليد ، حاصل شدنى نيست ، نتيجه مىگيرد كه روش آن مردم كه تو متذكر شدى خداپسندانه نخواهد بود و بدين جهت اقدام به تأليف همان كتابى نمودم كه تو\r\n\r\n\r\n","description":"","footnote":"\r\n( 1 ) . مقدمه اصول كافى ، ج 1 ، ص 5 ، 8 - 9 .\r\n","page_name":" 16 ","page_number":16},
  {"content":"\r\n\r\nمىخواستى ( كافى ) و شكر خداى را كه وسائل تأليف و تدوين چنان كتابى را فراهم فرمود ، اميدوارم چنان كه خواسته بودى باشد زيرا نصيحت و خيرخواهى برادران دينى بر ما لازم است و اگر در آن نقصانى وجود داشته باشد ، مقدور ما بيش از اين نبوده و گرنه در نيت ما كه خيرخواهى است ، نقصانى وجود نداشته است :\r\nوقد يسّر اللَّه وله الحمد تأليف ما سألت وأرجو أن يكون بحيث توخّيت فمهما كان فيه من تقصير فلم تقصر نيتنا في إهداء النصيحة إذ كانت واجبة لإخواننا وأهل ملتنا ما رجونا أن نكون مشاركين لكل من اقتبس منه و عمل بما فيه في دهرنا هذا وفي غابره الى انقضاء الدنيا . « 1 »\r\nو به حق مىتوان اعتراف كرد كه نيت پاك اين مرد خدا و اين دانشمند بزرگوار و پر تلاش كار خود را كرد ، دائرة المعارفى به وجود آورد كه حدود يازده قرن ، مورد استفاده عام و خاص قرار گرفته دانشمندانى در توضيح ابعاد مختلف آن ، به شرح و تعليق و ترجمه آن پرداخته ده‌ها كتاب ارزشمند در اين رابطه نوشته‌اند كه در ميان پنجاه شرح و تعليق و ترجمه چاپى و خطى موجود مهم‌ترين آنها عبارتند از :\r\n1 . شرح اصول كافى صدر المتألهين شيرازى .\r\n2 . شرح اصول و روضة كافى ملا صالح مازندرانى .\r\n3 . مرآة العقول مجلسى .\r\n4 . وافى مرحوم فيض كاشانى .\r\n5 . ترجمه و شرح دوست فقيد ما مرحوم دكتر سيد جواد مصطفوى بر اصول كافى در چهار جلد .\r\nو اميد است همان‌گونه كه او آرزو كرده « ما رجونا أن نكون مشاركين لكل من اقتبس منه و عمل بما فيه في دهرنا هذا وفي غابره الى انقضاء الدنيا » تا ظهور حضرت مهدى عليه السلام اين چراغ ، پر فروغ باشد و سمپاشى دشمنان نتواند در اين كاخ رفيع ، خلل پديد آورد ، آمين يا رب العالمين . « 2 »\r\n\r\n\r\n","description":"","footnote":"\r\n( 1 ) . مقدمه اصول كافى ، ج 1 ، ص 5 ، 8 - 9 .\r\n( 2 ) . به مقدمه اصول كافى ، نوشته استاد حسين على محفوظ ، چاپ تهران مراجعه شود .\r\n","page_name":" 17 ","page_number":17},
  {"content":"\r\n\r\n\r\nكتاب كافى در سه ديدگاه مختلف :\r\nدر مورد كتاب كافى مرحوم كلينى ، سه ديدگاه مختلف وجود دارد كه يكى افراطى است و ديگرى تفريطى و سومى واقع گرايانه است و حقيقى :\r\n\r\n1 . كتاب كافى ، تالى تلو قرآن است\r\nاخبارىها و افراد خوش باور ولى سطحى معتقدند : نظر به اين‌كه :\r\n1 . مرحوم كلينى از بزرگان شيعه و مرجع مراجعات دينى مردم بوده و در زمان غيبت صغرى مىزيسته است .\r\n2 . در بغداد سكونت داشته كه نواب خاصه امام زمان عليه السلام نيز در آن‌جا زندگى مىكردند و طبعاً با آنان حشر و نشر داشته است .\r\n3 . كلينى در نوشتن كتاب كافى بيست سال زحمت كشيده و اصول و مصنفاتى كه از شاگردان ائمه از زمان على عليه السلام تا حضرت مهدى عجّل اللَّه تعالى فرجه نوشته شده بوده و در انتساب و صحت آنها شكى نبوده در اختيار داشته است .\r\n4 . كلينى چنان كه در مقدمه كافى نوشته : « و گفتى كه مىخواهم كتابى داشته باشم كه تمام قسمت‌هاى علم دين در آن باشد كه دانشجو را بى نياز كند و مرجع هدايتخواه باشد و كسى كه علم دين و عمل به اخبار صحيح امامان صادق عليهم السلام و سنت‌هاى ثابته مورد عمل را خواهد ، از آن كتاب برگيرد و واجبات خدا و سنت پيغمبر را از روى آن كتاب انجام دهد ، و گفتى كه اگر چنين كتابى باشد اميدوارم خداى تعالى به وسيله آن و به يارى و توفيق خويش ، برادران و هم‌مذهبان ما را اصلاح كند و به هدايت‌شان متوجه كند . . . خدا را شكر كه تأليف چنين كتابى را ميسر گردانيد ، اميدوارم چنان كه خواستى باشد . . . ما اميدواريم كه با مردم اين زمان و آنها كه تا پايان دنيا از اين كتاب ، استفاده و به آن عمل مىكنند ، در ثواب شريك باشيم » « 1 » اين كتاب را براى برآوردن\r\n\r\n\r\n","description":"","footnote":"\r\n( 1 ) . مقدمه اصول كافى ، ج 1 ، ص 9 .\r\n","page_name":" 18 ","page_number":18},
  {"content":"\r\n\r\nنيازهاى معنوى مؤمنين در طول تاريخ نگاشته كه مرجع مراجعات آنان باشد .\r\nبا توجه به نكات ياد شده بعيد است كه مرحوم كلينى در نگارش اين كتاب از ارشادات نوّاب خاصه امام زمان عليه السلام بهره نگرفته و مهر تأييد روى آن نگذاشته باشند .\r\nدر صورتى كه در مورد امور كوچك دنيوى مانند اختلاف زن و شوهرى « ابو غالب زرارى » به وسيله « حسين بن روح » از ناحيه مقدسه كمك مىخواهد كه توقيع شريف بدين مضمون : « والزوج والزوجة فأصلح اللَّه ذات بينهما » صادر مىشود و شقاق ميان آنها به محبت و مودت تبديل مىگردد . « 1 »\r\nو يا وقتى كه به « ابى القاسم حسين بن روح » خبر مىرسد كه « محمد بن على شلمغانى » كتاب « التكليف » را نوشته است آن را مىطلبد و مطالعه مىكند و مىگويد :\r\nما فيه شيء إلا وقد روى عن الأئمة عليهم السلام إلا موضعين أو ثلاثة فإنه كذب عليهم في روايتها لعنه اللَّه . « 2 »\r\nو آيا اهميت كتاب كلينى كه براى آوردن نيازهاى معنوى مؤمنين در طول تاريخ نوشته شده بوده به قدر امور جزئى ياد شده ، اعتبار نداشت كه به نواب خاصه عرض و مورد تأييد قرار گيرد ؟\r\nو لذا مرحوم مامقانى از كتاب دراية الحديث سيد عبداللَّه شبر نقل مىكند كه محدث جزائرى در شرح تهذيب گفته است :\r\nبعض المعاصرين يذهب الى ان كتاب الكافى مما عرض على مولانا صاحب الزمان عجل اللَّه تعالى فرجه لانه كان في زمن الغيبة الصغرى التى كان فيها الابواب تخرج بالكتب والرسائل من الامام عليه السلام إلى الشيعة في أقطار الأرض وكانوا يتمكّنون من الوصول اليه في أكثر الأوقات فكيف يكون شيخنا الكلينى في مثل ذلك العصر ويؤلف مثل هذا الكتاب الجليل الذي أراد جعله مرجعاً للشيعة وكان متمكناً من عرضه على الناحية المقدسة أو استخبار حاله منه ليعلم احاديثه ويتميز الصحيح من غير الصحيح ولا يعرضه وهذا القول لا يخلو من قرب كما لا يخفى .\r\nهمچنين نقل مىكند كه :\r\nگفته شده : كتاب كافى ، محضر مبارك امام زمان عليه السلام عرضه شده و حضرت آن\r\n\r\n\r\n","description":"","footnote":"\r\n( 1 ) . مستدرك الوسائل ، ج 3 ، ص 533 .\r\n( 2 ) . همان .\r\n","page_name":" 19 ","page_number":19},
  {"content":"\r\n\r\nرا پسنديده و در حقش فرموده است : « الكافى كاف لشيعتنا » . « 1 »\r\nروى اين حساب ، قانون جرح و تعديل ، در مورد روايات كافى اجرا نخواهد شد و همه اخبار آن ، صحيح و معتبر است و نمىشود روايات آن را به دليل ضعف راوى آن ، طرد كرد و ناديده گرفت و در حقيقت اين كتاب ، تالى تلو قرآن است ! ! « 2 »\r\n\r\nآيا همه روايات كافى ، صحيح و معتبر است ؟\r\nچه « صحيح » را طبق عقيده متقدمين معنى كنيم يعنى روايتى كه قرينهء داخلى مانند وثاقت راوى و يا خارجى مانند بودن در اصل و كتاب معتبر ، موجب مىشود اطمينان بر صدور آن داشته باشيم ، و چه طبق نظر متأخرين تفسير كنيم يعنى روايت عدل امامى متصل ، نكات ياد شده در اين ديدگاه نتيجه نمىدهد كه همه روايات كتاب شريف كافى ، صحيح و معتبر است و نيازى به اعمال قواعد رجالى و درايه‌اى ندارد زيرا :\r\nاولًا ، اگر قبول كنيم كه اصول و مصنفات و كسانى را كه مرحوم كلينى از آنها نقل حديث كرده است ، مورد وثوق و اعتماد بوده‌اند ، معنى اين اعتماد اين است كه آنها دروغ نگفته‌اند نه آن‌كه ديگران به آنها دروغ نگفته‌اند و يا آنها مصون از خطا و اشتباهند . چه بسا ممكن است صاحبان اصول و مصنفات از كسانى نقل حديث كرده باشند كه آنها تورّع از كذب نداشته باشند و يا كسانى كه مرحوم كلينى از آنها روايت كرده است اين‌گونه باشند و يا ممكن است مرتكب سهو و اشتباه شده باشند از اين رو بى نياز از تفحص و اعمال قواعد رجالى نخواهد بود .\r\nثانياً ، اين‌كه از مرحوم كلينى درخواست شده كتابى جامع طبق احاديث صحيحه از آثار صادقين عليهم السلام براى پاسخگويى به همه نيازهاى اعتقادى ، اخلاقى و حقوقى فرقه ناجيه بنويسد و او نيز به اين درخواست ، جامه عمل پوشانيد و اين كتاب را نوشت .\r\nاين‌كار ، مستلزم آن نيست كه اين احاديث ، فى الواقع درست و از معصوم عليه السلام صادر شده باشد چه بسا ممكن است مرحوم كلينى روى اجتهادش ، روايتى را معتبر و\r\n\r\n\r\n","description":"","footnote":"\r\n( 1 ) . تنقيح المقال ، ج 3 ، ص 203 .\r\n( 2 ) . به كتاب‌هاى وسائل ، ج 20 ، فائده 4 ؛ مستدرك الوسائل ، ج 3 ، فائده 4 ؛ فوائد المدنيه محمد امين استرآبادى ، دراسات في الكافى والصحيح للبخارى مراجعه شود .\r\n","page_name":" 20 ","page_number":20},
  {"content":"\r\n\r\nصحيح بداند و در واقع ، چنين نباشد او در تشخيص اشتباه كرده باشد . عليهذا تشخيص او تنها براى خود او حجت است نه ديگران .\r\nثالثاً ، مرحوم كلينى طبق نوشته نجاشى : « محمد بن يعقوب بن إسحاق ابو جعفر الكلينى وكان خاله علّان الكلينى الرازى ، شيخ أصحابنا في وقته بالرّى ووجههم » « 1 » بزرگ شيعيان در شهر « رى » بوده و در اواخر عمر - طبق گفته بعضى : دو سال مانده به وفاتش - به بغداد رفته بود كه على الظاهر تا آن وقت ، كتاب كافى را نوشته و در اختيار مردم قرار داده بود . « 2 »\r\nرابعاً ، هيچ قرينه‌اى كه بين او و نواب خاصه روابطى وجود داشته نه در كتاب و نه در تاريخ وجود ندارد و شايد شرايط زمان چنين اجازه‌اى را نمىداد .\r\nخامساً ، شايد مصلحت ايجاب مىكرد كه ناحيه مقدسه و نواب خاصه مردم را - طبق رهنمود كلى كه داده بودند - در تعليم و اخذ مسائل حلال و حرام و ارشاد و هدايت جامعه به خودشان واگذارند و آنان را طورى بار آورند كه روى پاى خود بمانند و لذا دخالتى در كتاب كافى نكردند .\r\nو اما دعا براى « زرارى » يك امر شخصى بوده نه يك امر عمومى كه تكليف مردم در آن مشخص شده و اصلاح كتاب « التكليف » شلمغانى نيز به خاطر انحرافى بود كه در او پديد آمده بود ، جاى اين داشت كه مورد پرسش قرار گيرد كه آيا تأثير در نوشته‌هاى پيش از انحراف داشته است يا خير و به اصطلاح ، بازبينى جناب « حسين بن روح » را طلب مىكرده است و اين امور با تأليف كتاب كافى كه تكليف مردم در امثال آن از ناحيه مقدسه روشن شده است ، فرق بسيار دارد .\r\nسادساً ، اين‌كه ادعا شده : امام زمان عليه السلام در مورد كتاب كافى فرموده است : « الكافى كاف لشيعتنا » نه قائل معين و نه سند معتبرى دارد . « 3 » بلكه طبق قول مرحوم مجلسى\r\n\r\n\r\n","description":"","footnote":"\r\n( 1 ) . رجال نجاشى ، ص 266 .\r\n( 2 ) . كليات في علم الرجال ، ص 360 .\r\n( 3 ) . علامه عسكرى مىفرمايد : اما ما قيل من ان المهدى عليه السلام قال : ان الكافي كاف لشيعتنا فإنه قول مجهول راويه ولم‌يسم احد اسمه ويدل على بطلانه تأليف مئآت كتب الحديث بمدرسة اهل البيت بعد الكافى ( معالم المدرستين ، ج 3 ، ص 383 ) .\r\n","page_name":" 21 ","page_number":21},
  {"content":"\r\n\r\nگزافه‌گويى و حرف بدون حساب است كه در مرآة العقول در اين رابطه مىفرمايد :\r\n« وأما جزم بعض المجازفين ، « 1 » بكون جميع الكافى معروضاً على القائم عليه السلام لكونه في بلدة السفراء فلا يخفى ما فيه على ذى لب » . « 2 »\r\nسابعاً ، نه تنها طبق تفسير متأخرين ، حدود نه هزار حديث « ضعيف » در كتاب كافى وجود دارد « 3 » بلكه طبق تفسير متقدمين نيز رواياتى در كافى موجود است كه اولًا از آثار صادقين عليهم السلام « 4 » نيست و ثانياً متن حديث ، نشان مىدهد كه از معصوم عليه السلام صادر نشده است كه از آن جمله است روايات زير :\r\nالف . عن معاذ بن كثير عن ابى عبداللَّه عليه السلام قال : شهر رمضان ثلاثون يوماً لا ينقص واللَّه ابداً . « 5 »\r\nدر صورتى كه بالحس والعيان مىبينيم كه بعضى از سال‌ها ماه رمضان بيست و نه روزى و بعضى از سال‌ها سى روزى است . و از قديم گفته‌اند : « ليس الخبر كالمعاينه » . « 6 »\r\nب . عن ابى بصير عن ابى عبداللَّه عليه السلام في قول اللَّه عز و جل :  « وَ إِنَّهُ لَذِكْرٌ لَكَ وَ لِقَوْمِكَ وَ سَوْفَ تُسْئَلُونَ »  « 7 » . فرسول اللَّه صلى الله عليه و آله الذكر و اهل بيته عليهم السلام المسئولون وهم اهل الذكر . « 8 »\r\nحضرت آية اللَّه العظمى الخوئى بعد از آن‌كه حديث فوق را به عنوان يك نمونه روشن از احاديث نادرست نقل مىكند در وجه نادرستى آن ، مىافزايد : « اگر مراد به ( ذكر ) در آيهء مباركه ( چنان كه در روايت مذكور آمده است ) رسول خدا باشد ، پس\r\n\r\n\r\n","description":"","footnote":"\r\n( 1 ) . مرحوم نورى در حاشيهء مستدرك الوسائل ، ج 3 ، ص 534 مىنويسد : منظور از بعضى « مولى خليل قزوينى » است .\r\n( 2 ) . مرآة العقول مجلسى ، ج 1 ، ص 32 .\r\n( 3 ) . مستدرك الوسائل ، ج 3 ، ص 541 ؛ دراسات في الكافى والصحيحين ، ص 129 .\r\n( 4 ) . آية اللَّه العظمى خوئى در معجم رجال الحديث ، ج 1 ، ص 89 - 91 دوازده مورد از اين‌گونه روايات كافى را به‌عنوان شاهد نقل مىكند .\r\n( 5 ) . فروع كافى ، ج 4 ، ص 79 .\r\n( 6 ) . در اين‌كه بعضى از قدما بر اثر خوش‌باورى بر خلاف حس و دلايل رياضى مضمون اين روايات را - كه به طور مكرر در كافى و من لا يحضره الفقيه آمده - پذيرفته‌اند در صورتى كه مسأله جزء بديهيات است به خصوص روايات مستفيضه‌اى بر خلاف آنها داريم ، در اين باره مراجعه شود به كتاب‌هاى : معجم رجال الحديث آية اللَّه العظمى خوئى ، ج 1 ، ص 30 - 34 ؛ پاورقى فروع كافى ، ج 4 ، ص 89 - 80 ؛ مرآة العقول مجلسى ، ج 16 ، ص 232 - 235 .\r\n( 7 ) . سورهء زخرف ، آيهء 44 .\r\n( 8 ) . اصول كافى ، ج 1 ، ص 211 ، روايت 4 .\r\n","page_name":" 22 ","page_number":22},
  {"content":"\r\n\r\nمنظور از مخاطب و ضمير ( لك ولقومك ) چه كسى خواهد بود ؟ چگونه ممكن است ملتزم شد كه مثل اين كلام از معصوم عليه السلام صادر شده تا چه رسد كه ادعا شود : قطعاً از معصوم عليه السلام رسيده است ؟ » . « 1 »\r\nج . مرحوم كلينى در « كتاب الحجه » كافى ضمن روايتى از حمارى ياد مىكند كه نامش « عُفَيْر » بود كه به محض وفات رسول خدا خود را در نزديكى « قُبا » به چاه انداخت و هلاك شد و به اصطلاح خودكشى كرد ، آن‌گاه اضافه مىكند : « و روى ان امير المؤمنين عليه السلام قال : ان ذلك الحمار كلّم رسول اللَّه صلى الله عليه و آله فقال : بأبى أنت وامى إن أبى حدثنى عن أبيه عن جدّه عن أبيه أنّه كان مع نوح فى السفينة فقام إليه نوح فمسح على كفله ثم قال : يخرج من صلب هذا الحمار يركبه سيد النبيين وخاتمهم » . « 2 »\r\nچه داعى است كه ما شعر بگوييم و در قافيه‌اش گير بكنيم ، چرا با آن‌كه همه عوامل امكان صدق و كذب در اخبار كافى مانند ديگر خبرها وجود دارد ، آن را در هاله‌اى از عصمت مصونيت از خطا قرار مىدهيم و حاضريم اين احاديث افسانه‌اى و دروغ را به معصومين عليهم السلام نسبت بدهيم ولى حاضر نيستيم كلينى را غير معصوم و كتابش را محتمل الصدق والكذب بدانيم و قواعد رجالى و درايه‌اى را دربارهء آن اجرا كنيم ؟\r\nشكى نيست كه اين طرز تفكر مصداق « حب الشىء يعمى ويصم » و « لا يرى الجاهل إلا مفرطاً أو مفرّطاً » است .\r\nثامناً ، از همه اينها كه بگذريم ، خود كلينى اعتراف دارد كه در صورت تعارض اخبار كه جمع عرفى ممكن نيست ، بايد به مرجحات مراجعه كرد و از جمله مرجحات ، موافقت با كتاب و شهرت و مخالفت با عامه است كه اگر مرجحى در ميان نبود در اخذ به هر كدام از آنها مخيّريم و عين عبارت او چنين است : « فاعلم يا أخى أرشدك اللَّه إنه لا يسع أحداً تمييز شيء مما اختلف الرواية فيه عن العلماء عليهم السلام برأيه إلا على ما أطلقه العالم بقوله عليه السلام : أعرضوهما على كتاب اللَّه فما وافق كتاب اللَّه عز و جل فخذوه و ما خالف كتاب اللَّه فردّوه ، وقوله : دعوا ما وافق القوم فإنّ الرشد في خلافهم ، وخذوا\r\n\r\n\r\n","description":"","footnote":"\r\n( 1 ) . معجم رجال الحديث ، ج 1 ، ص 36 .\r\n( 2 ) . اصول كافى ، ج 1 ، ص 237 ، روايت 9 .\r\n","page_name":" 23 ","page_number":23},
  {"content":"\r\n\r\nبالمجمع عليه فإنّ المجمع عليه لا ريب فيه ، ونحن لا نعرف من جميع ذلك الا اقله ولا نجد شيئاً احوط ولا اوسع من ردّ علم ذلك كله الى العالم عليه السلام وقبول ما وسع من الامر فيه بقوله : بأيّهما أخذتم من باب التسليم وسعكم » « 1 » و معنى اين كلام اين خواهد بود كه در بعضى از صور ( مثل مخالفت با قرآن و يا مجمع عليه ) حديث مخالف ، از معصوم عليه السلام صدور نيافته است .\r\nتاسعاً ، اگر روايات كافى آنگونه كه اخبارىها مىگويند ، قطعى الصدور و يا صحيحه است ، چرا بزرگانى مانند شيخ صدوق و شيخ طوسى كه از مؤلفين كتب اربعه هستند بعضى از رواياتى را كه كلينى در كتابش آورده و صحيح دانسته است نپذيرفته و تضعيفش كرده‌اند كه از آن جمله مرحوم شيخ صدوق در كتاب من لا يحضره الفقيه گفته است :\r\nأما خبر صلاة يوم غديرخم والثواب المذكور فيه لمن صامه فإن شيخنا محمد بن الحسن كان لا يصححه ويقول انه من طريق محمد بن موسى الهمدانى وكان غير ثقة وكل ما لا يصححه ذلك الشيخ قدّس اللَّه روحه و لم يحكم بصحته من الاخبار فهو عندنا متروك غير صحيح . « 2 »\r\nو در جاى ديگر فرمود :\r\nكان شيخنا محمد بن الحسن بن احمد بن الوليد رضى الله عنه ، سىّء الرأى فى محمد بن عبداللَّه المسمعى راوى الحديث وإنى اخرجت هذا الخبر فى هذا الكتاب لأنه كان فى كتاب الرحمة وقد قرأته عليه فلم ينكره ورواه لى . « 3 »\r\nو نيز مرحوم شيخ در كتاب استبصار بعد از ذكر دو حديث از « اصحاب عدد » در مورد روزه مىفرمايد :\r\nمن انهما خبر واحد لا يوجبان علماً ولا عملًا ولأن راويهما عمران الزعفراني وهو مجهول وفي اسناد الحديثين قوم ضعفاء لا نعمل بما يختصّون بروايته . « 4 »\r\n\r\n\r\n","description":"","footnote":"\r\n( 1 ) . مقدمه اصول كافى ، ج 1 ، ص 8 .\r\n( 2 ) . كتا من لا يحضره الفقيه ، ج 2 ، ص 241 ؛ عيون ، ج 2 ، حديث 45 به نقل از كليات فى علم الرجال ، ص 364 .\r\n( 3 ) . همان .\r\n( 4 ) . استبصار ، ج 2 ، ص 76 .\r\n","page_name":" 24 ","page_number":24},
  {"content":"\r\n\r\nدر صورتى كه هر دو حديث را مرحوم كلينى در كتاب كافى آورده است « 1 » و اگر همه روايات كافى ، قطعى الصدور و يا معتبر بود ، مرحوم شيخ نمىفرمود : ما به روايات آنان عمل نمىكنيم .\r\nو نيز ، مرحوم شيخ ، در كتاب « ظهار » از استبصار ، بعد از ذكر سه روايت كه هم كلينى و هم صدوق آنها را در كافى و من لا يحضره الفقيه آورده‌اند ، مىفرمايد :\r\nاوّل ما في هذه الاخبار ان الخبرين منهما وهما الأخيران مرسلان ، والمراسيل لا يعترض بهما على الأخبار المسندة لما بيّناه في غير موضع ، وأما الخبر الاول فراويه ابو سعيد الآدمي وهو ضعيف جدّاً عند نقاد الأخبار ، وقد استثناه ابو جعفر بن بابويه في رجال نوادر الحكمة . « 2 »\r\nو اگر شيخ ، معتقد بود كه جميع روايات كافى و فقيه قطعى الصدور و يا صحيح است ، متعرض ضعف سند و ارسال اين روايات نمىشد ، به خصوص كه ارسال اين روايات وسيله « ابن بكير » كه از « اصحاب اجماع » است و « ابن فضال » كه معروف به وثاقت است صورت گرفته است . « 3 »\r\n\r\n2 . ديدگاه غير منصفانه تفريطى !\r\nبر خلاف نظريه افراطى گذشته كه بدون توجه به واقعيت‌ها ، كتاب كافى را در هاله‌اى از قداست و عصمت قرار داده تمام احاديث آن را بلا استثناء قابل عمل بلكه واجب العمل مىدانست ، گروهى از افراد مغرض و سنى زده و احياناً دلسوز ولى كم اطلاع ، اظهار مىدارند كه : مرحوم كلينى ، كاسبى بوده در بغداد مىزيسته و هر خبرى را كه از هر كسى مىشنيده چه با تقوى و چه بى تقوى ، چه مغرض و چه غالى ، چه عالم و چه عامى در دفترى گرد مىآورده و اين كار در طول بيست سال ادامه داشته و بدين وسيله كتاب « كافى » را به رشته تحرير درآورده است . « 4 »\r\n\r\n\r\n","description":"","footnote":"\r\n( 1 ) . فروع كافى ، ج 4 ، ص 80 - 81 .\r\n( 2 ) . استبصار ، ج 3 ، ص 261 .\r\n( 3 ) . معجم رجال الحديث ، ج 1 ، ص 30 .\r\n( 4 ) . مسوده‌هاى وهابيت‌هاى وطنى ، ص 14 .\r\n","page_name":" 25 ","page_number":25},
  {"content":"\r\n\r\nيكى از نويسندگان معاصر ، دانسته و يا نادانسته تحت تأثير اين گروه قرار گرفته اظهار مىدارد : « از آن‌جا كه از مجموع 16121 حديث كافى تنها 4428 حديث آن صحيح و معتبر است و ما بقى آن كه 11693 حديث مىشود ، صحيح و قابل اعتماد نيست ، « 1 » از اين جهت بايد دور ريخته شود » و بر اين اساس دست به تصفيه كتاب كافى زد و تنها اخبار صحيح آن را در سه مجلد تحت عنوان « صحيح الكافى » به چاپ رسانيد . « 2 »\r\nطبق نظر اين گروه از آن‌جا كه كتاب كافى مشتمل بر بيش از يازده هزار حديث غير صحيح است از اين رو در مرحله نازلى از اعتبار قرار دارد به خصوص كه در « كتاب الحجة » آن رواياتى وجود دارد كه مشعر بر اين است كه امامان عليهم السلام سيزده نفرند كه دوازده نفر آنها از نسل فاطمه و پيامبر سلام اللَّه عليهما مىباشند و همچنين در كتاب « فضل القرآن » و « كتاب الحجة » آن ، رواياتى موجود است كه دلالت بر تحريف قرآن دارند ، عليهذا چگونه مىتوان به چنين كتابى اعتماد كرد ؟ ! !\r\n\r\nنادرستى و نقاط ضعف اين ديدگاه\r\nاين ديدگاه نيز غير منصفانه و نادرست است زيرا نه با واقعيت تاريخ زندگى مرحوم كلينى و هويت كتابش تطبيق دارد و نه آن صغرى و كبرى آن نتايج غلط را به دنبال خواهد داشت . عليهذا لازم است به نكات زير توجه شود :\r\n\r\n1 . تحريف واقعيت !\r\nناديده گرفتن شخصيت علمى كلينى و پايين آوردن موقعيت او تا مرحله يك كاسب دوره گرد كه دفترى در دست داشته هر چه را مىشنيده بدون توجه به درستى و\r\n\r\n\r\n","description":"","footnote":"\r\n( 1 ) . در مورد آمار روايات كافى ، نقل‌ها مختلف است : صاحب لؤلؤة البحرين مىنويسد : مجموع احاديث كافى 16199 حديث است و 5072 حديث آن ، صحيح و 144 حديث آن ، « حَسَنْ » و 1118 حديث آن « موثق » و 302 حديث آن « قوى » و 9485 حديث آن « ضعيف » مىباشد ( مستدرك الوسائل ، ج 3 ، ص 541 ) ولى روضات الجنات از همين كتاب اين طور نقل مىكند : « مجموع احاديث كافى 16190 حديث است و صحيح آن 5072 حديث و موثق آن 1118 حديث و قوى آن 302 حديث و ضعيف آن 9485 حديث است ( ج 6 ، ص 116 ) البته همانطور كه ملاحظه مىفرماييد : هم آمار اقسام و هم مجموع آن با هم اختلاف دارند به خصوص كه مجموع احاديث به نقل مستدرك مىشود 16121 كه متأسفانه 16199 نقل كرده است و به نقل روضات حديث حسن افتاده است .\r\n( 2 ) . علامه عسكرى مىنويسد : ولما كان المؤلف ( محمد باقر بهبودى ) قد اعتمد في عمله على الاقوال المنقوله عن كتاب الرجال المنسوب إلى ابن الغضائري و علماء الدراية والرجال ينكرون وجود كتاب كهذا لابن الغضائري لهذا لم يلق عمله المذكور القبول في الحوزات العلمية ( معالم المدرستين ، ج 3 ، ص 228 ) .\r\n","page_name":" 26 ","page_number":26},
  {"content":"\r\n\r\nنادرستى آن ، آن را در دفتر ثبت مىكرده ، عدم توجه به واقعيت و تحريف آن است زيرا چنان‌كه قبلًا متذكر شديم : طبق اعتراف نجاشى و ديگران ، او از يك سو رئيس شيعه در « رى » بوده و تنها در دو سال آخر عمرش به بغداد رفته بود ، و از سوى ديگر ، او دانشمندى بوده كه از محضر اساتيد و بزرگانى مانند « على بن ابراهيم قمى » صاحب تفسير معروف ، و « محمد بن حسن صفار » صاحب كتاب « بصائر الدرجات » و ده‌ها اساتيدى كه قبلًا ياد كرديم ، علم حديث و دانش فرا گرفت و نيز شاگردانى از قبيل :\r\n« ابن قولويه » و « تلعكبرى » و « شيخ صدوق » تربيت كرد كه آنها نيز به نوبه خود اعاظمى چون شيخ مفيد و نجاشى و كشى و نظائر اينها را پرورش دادند . « 1 » به علاوه چنان‌كه مىدانيم : مرجع تشخيص در اين‌گونه موارد ، دانشمندان علم رجال و خبرگان اين فن‌اند ، از اين رو علاوه بر مطالبى كه قبلًا در اين باره نقل كرده‌ايم ، توجه شما را به اعترافات زير جلب مىنمايم :\r\n1 . ابن حجر دربارهء شخصيت كلينى مىنويسد :\r\nوكان من فقهاء الشيعة والمصنفين على مذهبهم ، هو من رؤساء فضلاء الشيعة في أيام المقتدر . « 2 »\r\n2 . مرحوم فيض كاشانى دربارهء كتاب كافى مىنويسد :\r\nاما الكافى فهو وإن كان أشرفها ( كتب اربعة ) وأوثقها وأتمها وأجمعها لاشتماله على الاصول من بينها وخلوّه من الفضول وشينها . « 3 »\r\n3 . مرحوم مجلسى در مقدمه كتاب مرآة العقول دربارهء او و كتابش مىنويسد :\r\nوابتدأت بكتاب الكافى للشيخ الصدوق ثقة الاسلام ، مقبول طوائف الإمام ، ممدوح الخاص والعام : محمد بن يعقوب الكلينى حشره اللَّه مع الائمة الكرام ، لأنه كان أضبط الاصول وأجمعها وأحسن مؤلفات الفرقه الناجيه وأعظمها . « 4 »\r\n\r\n\r\n","description":"","footnote":"\r\n( 1 ) . به مقدمه اصول كافى نوشته « حسين على محفوظ » و مقدمه معانى الاخبار به قلم مرحوم آية اللَّه ربانى شيرازى و ديگر كتب رجال و تراجم مراجعه شود .\r\n( 2 ) . لسان الميزان ، ج 5 ، ص 433 به نقل از مقدمه كافى به قلم حسين على محفوظ .\r\n( 3 ) . وافى ، ج 1 ، ص 1 .\r\n( 4 ) . مرآة العقول ، ج 1 ، ص 3 .\r\n","page_name":" 27 ","page_number":27},
  {"content":"\r\n\r\n4 . ميرزا عبداللَّه افندى دربارهء او چنين مىگويد :\r\nالشيخ الأقدم ، المسلم بين العامة والخاصة ، والمفتى بكلا الفريقين . « 1 »\r\n5 . محقق كركى دربارهء او مىگويد :\r\nوأعظم الأشياخ في تلك الطبقة - يعنى المتقدمة على الصدوق - الشيخ الأجل ، جامع أحاديث أهل البيت عليهم السلام محمد بن يعقوب ، صاحب كتاب الكافى في الحديث لم يعمل الأصحاب مثله . « 2 »\r\n6 . مرحوم شيخ طوسى دربارهء او فرموده است :\r\nثقة ، جليل القدر ، عارف بالأخبار . « 3 »\r\n7 . مرحوم سيد مهدى بحرالعلوم دربارهء او مىنويسد :\r\nمحمد بن يعقوب بن اسحاق ابو جعفر الرازى الكلينى ، ثقة الاسلام وشيخ مشايخ الأعلام ومروّج المذهب في غيبة الامام عليه السلام ، ذكره أصحابنا والمخالفون ، واتفقوا على فضله وعظم منزلته . « 4 »\r\n8 . مرحوم علامه حلى دربارهء كلينى مانند نجاشى مىنويسد :\r\nو محمد ابن يعقوب ، شيخ أصحابنا في وقته بالرى ووجههم وكان أوثق الناس في الحديث وأثبتهم ، صنّف كتاب الكافى في عشرين سنة ومات ببغداد في سنة ثمان وعشرين وثلاثمأة . « 5 »\r\n9 . ابن داود نيز همانند علامه و نجاشى مىنويسد :\r\nمحمد بن يعقوب بن إسحاق أبو جعفر الكلينى شيخ من أصحابنا في وقته ووجههم كان أوثق الناس في الحديث وأثبتهم صاحب الكافى صنفّه في عشرين سنة . « 6 »\r\n10 . صاحب روضات الجنات ، دربارهء او اين‌گونه مىنويسد :\r\nهو في الحقيقة امين الاسلام وفي الطريقة دليل الاعلام وفي الشريعة جليل\r\n\r\n\r\n","description":"","footnote":"\r\n( 1 ) . رياض العلماء ، ص 226 به نقل از مقدمه كافى به قلم حسين على محفوظ .\r\n( 2 ) . رجال بحر العلوم ، ج 3 ، ص 329 .\r\n( 3 ) . فهرست شيخ طوسى ، ص 135 .\r\n( 4 ) . رجال بحر العلوم ، ج 3 ، ص 325 .\r\n( 5 ) . رجال علامه ، ص 145 .\r\n( 6 ) . رجال ابن داود ، ص 341 .\r\n","page_name":" 28 ","page_number":28},
  {"content":"\r\n\r\nقدام ، ليس في وثاقته لأحد كلام ولا فى مكانته عند أئمة الأنام . « 1 »\r\n11 . مرحوم حاج آقا بزرگ تهرانى دربارهء كتاب كافى مىنويسد :\r\nوهو أجلّ الكتب الأربعة الأصول المعتمدة عليه ، لم يكتب مثله في المنقول من آل الرسول لثقة الاسلام محمد بن يعقوب الكلينى . . . . « 2 »\r\nبنابر اين ، اظهار اين‌كه او فردى عامى و كاسب دوره گرد بوده و يا گفتارش ارزش روايى ندارد ، اهانتى است به علم و حديث . « 3 »\r\n\r\n2 . نه هر حديث صحيحى قابل عمل است و نه هر خبر ضعيفى متروك\r\nچنان‌كه در پايان اقسام حديث ، متذكر شديم : درست است كه حديث ، از لحاظ سند به چهار قسم كلى : صحيح ، حسن ، موثق و ضعيف تقسيم مىشود ، اما معنى اين تقسيم ، اين نيست كه تنها خبر صحيح ، قابل عمل است و اقسام ديگر آن را بايد دور انداخت . خير ، اين تقسيم ، تنها تبيين ارزش ذات حديث است از جهت سند آن ، و گرنه چه بسا ممكن است حديثى از جهت ذات و سند ، صحيح باشد ولى به واسطه قرائن خارجيه قابل عمل نباشد و همچنين چه بسا ممكن است حديثى از لحاظ سند ضعيف باشد ولى به واسطه قراين ديگر ، قابل عمل و اعتبار باشد .\r\nما در اين‌جا دو اظهارنظر از دو متخصص علم رجال و فقه كه از اعاظم دانشمندان اسلامى ما هستند در تأييد مطلب فوق نقل مىكنيم :\r\nالف . علامه مامقانى در كتاب نفيس مقباس الهدايه ضمن بيان اين‌كه : تطاول روزگار و پنهان ماندن قراين و مشتبه شدن امور ، موجب شده كه متأخرين ، اصطلاح جديدى براى تميز اخبار معتبر از غير معتبر ، اختراع كنند ، دربارهء حد و مرز اعتبار و عدم اعتبار روايت از جهت سند متذكر مىشود كه : منظور آنها از اين كار ، تنها ضابطه قرار دادن براى اعتبار و عدم اعتبار روايت از جهت رجال سند بدون در نظر گرفتن قراين\r\n\r\n\r\n","description":"","footnote":"\r\n( 1 ) . روضات الجنات ، ج 6 ، ص 112 .\r\n( 2 ) . الذريعة ، ج 17 ، ص 245 .\r\n( 3 ) . لازم است دربارهء دورنمايى از شخصيت كلينى و ستايشى كه از او و كتابش شده به كتب رجال و تراجم به خصوص مقدمه كتاب كافى ، چاپ تهران ، سال 1374 ق نوشته حسين على محفوظ و مستدرك الوسائل ، ج 3 ، مقدمه چهارم مراجعه شود .\r\n","page_name":" 29 ","page_number":29},
  {"content":"\r\n\r\nخارجيه است نه حصر اعتبار و عدم اعتبار روايت به طور كلى و لذا مىبينيد كه چه بسا حديث صحيح و موثق را دور مىاندازند و به روايت ضعيف و قوى عمل مىكنند و اين كار يا به خاطر قراين خارجيه از قبيل شهرت روايى يا فتوايى صورت مىگيرد و يا به جهت موقعيت و وضعيت خاص راويان است مثل اين‌كه از اصحاب اجماعند و يا به جهت اين است كه راوى جز از افراد مورد اعتماد روايت نمىكند و امثال اينها . و اين است متن فرمايش او :\r\nانا قد نبّهنا آنفاً على أن تطاول العهد واختفاء أكثر القرائن والالتباس الأمر ، هو الذي دعا المتأخرين الى جعل هذا الاصطلاح لتمييز الأخبار المعتبرة عن غيرها وحينئذ فاعلم ان متعلق نظرهم في ذلك هو ضبط طريق الاعتبار الرواية وعدمه من جهة رجال السند خاصة مع قطع النظر عن القرائن الخارجية ، لا حصر اعتبار الرواية وعدمه فيما ذكروه على الإطلاق ، ولذا تراهم كثيراً ما يطرحون الموثّق بل الصحيح ويعملون بالقوى بل بالضعيف ، فقد يكون ذلك لقرائن خارجه ، منها الانجبار بالشهرة رواية أو عملًا ، وقد يكون بخصوص ما قيل في حق بعض رجال السند كالإجماع على تصحيح ما يصحّ عنه أو على العمل بما يرويه على أحد الاحتمالين فيه أو قولهم انه لا يروى أو لا يرسل إلا عن ثقة ونحو ذلك . « 1 »\r\nب . استاد الفقهاء وحيد بهبهانى در تعليقه بعد از آن‌كه امورى را به عنوان امارات و قرائن حجيت اخبار ، مىشمرد ، اضافه مىكند : ممكن است خبرى ذاتاً صحيح نباشد اما بر اثر جهاتى از قبيل اين‌كه دانشمندان اسلامى بالكل يا به طور اكثرى بر طبق آن فتوا داده و يا عمل كرده و يا آن را روايت و يا تلقى به قبول كرده‌اند ، و يا آن‌كه محتواى آن موافق با كتاب يا سنت يا اجماع و يا عقل است و يا تجربه صحت محتواى آن را ثابت كرده و يا آن‌كه متن آن به گونه‌اى است كه گواهى مىدهد تنها از معصوم عليه السلام ، صدور كلماتى ، مانند آن ممكن و متصور است مانند دعاى كميل ، خطب ، كتب و حكم نهج البلاغه ، ادعيه صحيفه سجاديه ، دعاى ابو حمزه ثمالى ، زيارت جامعه كبيره ، و يا\r\n\r\n\r\n","description":"","footnote":"\r\n( 1 ) . مقباس الهداية ، ص 36 .\r\n","page_name":" 30 ","page_number":30},
  {"content":"\r\n\r\nآن‌كه روايت به طور استفاضه و عالى السند نقل شده مانند رواياتى كه كلينى و ابن الوليد و صفّار و صدوق و امثال آنها از امام زمان و حضرت عسكرى و حضرت هادى و جواد الائمه عليهم السلام نقل كرده‌اند و از اين قبيل است : توقعاتى كه از ناحيه مقدسه رسيده و در دست اينها قرار گرفته است ، كوتاه سخن اين‌كه : بايد مجتهد به اين قرائن و نظاير اينها توجه داشته باشد و در هر صورت هدايت از ناحيه خدا است .\r\nو اين است متن كلام اين فقيه و رجالى كم نظير و وحيد عصر :\r\nاعلم ان الامارات والقرائن كثيرة : و من القرائن لحجية الخبر وقوع الاتفاق على العمل به أو على الفتوى به أو كونه مشهوراً بحسب الرواية أو الفتوى ، أو مقبولًا مثل مقبولة عمر بن حنظلة أو موافقاً للكتاب أو السنة أو الإجماع ، أو حكم العقل ، أو التجربة مثل ما ورد في خواص الآيات والأعمال والأدعية التى خاصيتها مجربة مثل قرائة آخر الكهف للانتباه في الساعة التى تراد و غير ذلك ، أو يكون فى متنه ما يشهد بكونه من الائمة عليهم السلام مثل خطب نهج البلاغة ونظائرها و الصحيفة السجّاديّة ودعاء أبى حمزة والزيارة الجامعة الكبيرة الى غير ذلك ، و مثل كونه كثيراً مستفيضاً أو عالى السند مثل الروايات التى رواها الكلينى وابن الوليد والصفّار وأمثالهم والصدوق وأمثاله أيضاً عن القائم المنتظر عجل اللَّه تعالى فرجه والعسكرى والتقى والنقى عليهم السلام ومنها التوقيعات التى وقعت فى أيديهم منهم عليهم السلام . وبالجملة ينبغى للمجتهد التنبّه لنظائر ما نبّهنا عليه والهداية من اللَّه تعالى . « 1 »\r\nبنابر اين ، صرف اين‌كه حدود يازده هزار حديث در كتاب « كافى » طبق تفسير متأخرين ، جزء احاديث صحيحه نيستند ، نبايد مايه نگرانى ما و بى اعتبارى كافى گردد و به هيچ وجه نبايد در حذف آنها اقدام شود زيرا چنان‌كه رقم رفت ، چه بسا ممكن است قرائنى از آنگونه كه در بالا شمرده شده در بسيارى از آنها وجود داشته باشد كه موجب قابل العمل بودن آنها گردد و يا بر عكس ، قرائنى در احاديث صحيحه وجود داشته باشد كه دلالت بر بىاعتبارى بعضى از آنها نمايد ( دقت شود ) .\r\n\r\n\r\n","description":"","footnote":"\r\n( 1 ) . مقباس الهداية ، ص 80 .\r\n","page_name":" 31 ","page_number":31},
  {"content":"\r\n\r\nو شايد يكى از عواملى كه موجب شده بعضى از مؤلفين ، احاديث فراوانى را كه طبق تفسير متأخرين ، جزء احاديث صحيحه نيستند ، در كتب خود آورده‌اند ، مانند :\r\nبحار ، وسائل ، مستدرك و غير آنها همين جهت بوده و البته اختلاف نظرها و اجتهادها نيز بى اثر نبوده است .\r\nعليهذا معيار در پذيرش خبر واحد ، چنان‌كه قبلًا توضيح داديم : موثوق الصدور بودن آن است و چون از عوامل موثوق الصدور بودن خبر ، قرب به زمان صدور آن ( عالى السند ) و بودن قرائن و امارات حجيت از انواع ياد شده است . از اين رو چه بسا همان روايات كافى كه اكنون در زمره اخبار ضعاف قرار دارند ، در آن زمان ، براى كلينى و محدثين هم‌عصرش ، محفوف به قرائن بوده كه بعدها بر اثر تطاول زمان و خفاء آن قرائن ، در زمره اخبار ضعاف ، قرار گرفتند و لذا تا زمانى كه قرائن بر كذب آنها به دست نيامده نبايد از آن اخبار ، صرف نظر كرد و آنها را دور ريخت .\r\n\r\n3 . رواياتى كه شائبه سيزده امامى دارد ، مُحَرَّفْ است\r\nدر جلد اول كتاب اصول كافى موجود « باب ما جاء في الاثنى عشر والنص عليهم عليهم السلام » شش حديث نقل شده كه دلالت دارند : آن دوازده امامى كه شيعه به آنها عقيده دارد ، از نسل پيغمبر و ذريه زهرا عليها السلام هستند ، در صورتى كه دلايل قطعى و روايات متواتر داريم كه يازده نفر آنها از نسل پيغمبر و على و زهرا عليهم السلام هستند و اولى آن ائمهء اثنى عشر ، على بن ابى طالب عليه السلام است .\r\nعليهذا روايات ششگانه مورد بحث ، اگر راستند ، ائمه سيزده نفر خواهند بود و اگر دروغند ، كتاب كافى از اعتبار خواهد افتاد . « 1 » و آنها كه با ديد تفريطى به كافى مىنگرند ، اين امر را مستمسك قرار داده ، عليه آن به سمپاشى مشغولند . از اين رو لازم است پيش از همه چيز ، متن آن احاديث را از اصول كافى نقل كنيم ، آن‌گاه ببينيم كه راه علاج اين معضله چيست و چگونه بايد از آن پاسخ گفت ؟\r\n\r\n\r\n","description":"","footnote":"\r\n( 1 ) . مسوده وهابىهاى وطنى ، ص 14 ، 339 و 363 .\r\n","page_name":" 32 ","page_number":32},
  {"content":"\r\n\r\n\r\nاحاديث ششگانه\r\n1 . محمد بن يحيى عن عبداللَّه محمد الخشاب ، عن ابن سماعة ، عن على بن الحسن بن رباط ، عن ابن اذينة ، عن زرارة ، قال : سمعت أبا جعفر عليه السلام يقول : الاثنا عشر الامام من آل محمد عليهم السلام كلّهم محدث من ولد رسول اللَّه صلى الله عليه و آله و من ولد علىّ ورسول اللَّه وعلىّ هما الولدان عليهما . . . . « 1 »\r\n2 . ابو على الاشعرى ، عن الحسن بن عبيداللَّه ، عن الحسن بن موسى الخشاب ، عن علي بن سماعة ، عن علي بن الحسن بن رباط ، عن ابن اذينة ، عن زرارة قال سمعت ابا جعفر عليه السلام يقول : الاثنا عشر الامام من آل محمد كلّهم محدث من ولد رسول اللَّه وولد على بن ابى طالب عليه السلام فرسول اللَّه صلى الله عليه و آله وعليّ عليه السلام هما الوالدان . « 2 »\r\n3 . محمد بن يحيى ، عن محمد بن احمد ، عن محمد بن الحسين ، عن ابى سعيد العصفورى ، عن عمرو بن ثابت ، عن أبى الجارود ، عن أبى جعفر عليه السلام قال قال رسول اللَّه صلى الله عليه و آله : إنى واثنى عشر من ولدى وأنت يا على رُزّ الأرض يعنى أوتادها وجبالها بنا أوتد اللَّه الأرض أن تسيخ بأهلها ، فإذا ذهب الاثنا عشر من ولدى ساخت الأرض بأهلها و لم ينظروا . « 3 »\r\n4 . وبهذا الإسناد ، عن أبى سعيد رفعه ، عن أبى جعفر عليه السلام قال قال رسول اللَّه صلى الله عليه و آله : من ولدى اثنا عشر نقيباً ، نجباء ، محدثون ، مفهمون ، آخرهم القائم بالحق يملأها عدلًا كما ملئت جوراً . « 4 »\r\n5 . محمد بن يحيى ، عن محمد بن الحسين ، عن ابن محبوب ، عن أبى الجارود ، عن أبى جعفر عليه السلام ، عن جابر بن عبداللَّه الأنصارى قال : دخلت على فاطمة عليها السلام و بين يديها لوح فيه أسماء الأوصياء من ولدها ، فعددت اثنى عشر آخرهم القائم عليه السلام ثلاثة منهم محمد وثلاثة منهم علي . « 5 »\r\n6 . محمد بن يحيى ، عن محمد بن الحسين ، عن مسعدة بن زياد ، عن أبى عبداللَّه\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 531 ، ح 7 .\r\n( 2 ) . همان ، ص 533 ، ح 14 .\r\n( 3 ) . همان ، ص 534 ، ح 17 .\r\n( 4 ) . همان ، ص 534 ، ح 18 .\r\n( 5 ) . همان ، ص 532 ، ح 9 .\r\n","page_name":" 33 ","page_number":33},
  {"content":"\r\n\r\nو محمد بن الحسين ، عن إبراهيم ، عن ابن أبى يحيى المدنى ، عن أبى هارون العبدى ، عن أبى سعيد الخدرى . . . فقال له أمير المؤمنين عليه السلام : إنّ لهذه الامة اثنى عشرى إمام هدى من ذرية نبيها وهم مني ، وأما منزل نبيّنا في الجنة ففي أفضلها وأشرفها جنة عدن وأما من معه في منزله فيها فهؤلاء الاثنى عشر من ذريته وامّهم وجدّتهم وامّ امّهم وذراريهم ، لا يشركهم فيها أحد . « 1 »\r\n\r\nاسناد و متون اصلى اين احاديث\r\nگر چه روايت اول و دوم به خاطر تعدد سند ، مىنمايانند كه دو روايتند اما در حقيقت چنان‌كه متن حديث و اسناد آن از « ابن رباط » تا « زرارة » از امام باقر عليه السلام نشان مىدهد ، يك حديث بيشتر نيست ولى چنان‌كه مجلسى رحمه الله در مرآة العقول آورده : اين روايت به خاطر « ابن سماعة » كه ميان « على بن سماعة » و « حسن بن سماعة » و « حسن بن محمد بن سماعة » و « محمد بن سماعة » مردد است ، مجهول است و غير معتبر . « 2 »\r\nو اما متن حديث ، ظاهراً در آن تحريف صورت گرفته زيرا مرحوم شيخ مفيد و شيخ صدوق و طبرسى آن را از مرحوم كلينى به گونه‌اى نقل كرده‌اند كه توهم مورد بحث در آن راه ندارد و اين است نقل آن بزرگان :\r\nمرحوم مفيد در ارشاد اين‌گونه نقل مىكند :\r\nأخبرنى أبو القاسم عن محمد بن يعقوب عن أبى على الأشعرى عن الحسن بن عبيد اللَّه عن الحسن بن موسى الخشاب عن على بن سماعة عن على بن الحسن بن رباط عن ابن اذينة عن زرارة قال سمعت أبا جعفر عليه السلام يقول :\r\nالاثنى عشر الائمة من آل محمد كلّهم محدّث ، على بن أبى طالب وأحد عشر من ولده ، ورسول اللَّه صلى الله عليه و آله وعلي هما الوالدان . « 3 »\r\nمرحوم شيخ صدوق ، همين حديث را از كلينى چنين نقل مىكند :\r\nحدثنا محمد بن علي ماجيلويه رضى الله عنه ، قال : حدثنا محمد بن يعقوب الكلينى\r\n\r\n\r\n","description":"","footnote":"\r\n( 1 ) . همان ، ص 532 ، ح 8 .\r\n( 2 ) . مرآة العقول ، ج 6 ، ص 222 - 230 ؛ لمحات في الكتاب والحديث والمذهب ، تأليف آية اللَّه صافى ، ص 222 - 229 .\r\n( 3 ) . الارشاد في معرفة حجج اللَّه على العباد ، ج 2 ، ص 328 .\r\n","page_name":" 34 ","page_number":34},
  {"content":"\r\n\r\nقال : حدثنا أبو على الأشعرى ، عن الحسين بن عبيد اللَّه ، عن الحسن بن موسى الخشاب ، عن على بن سماعة عن على بن الحسن بن رباط ، عن أبيه عن ابن اذينة ، عن زرارة بن اعين ، قال : سمعت أبا جعفر عليه السلام يقول : نحن اثنا عشر إماماً من آل محمد كلّهم محدثون بعد رسول اللَّه صلى الله عليه و آله وعلى بن أبى طالب منهم . « 1 »\r\nمرحوم امين الاسلام طبرسى در إعلام الورى همين حديث را اين‌گونه آورده است :\r\nعن الكلينى عن محمد بن يحيى عن عبداللَّه بن محمد عن الخشاب ، عن الحسن بن سماعة عن على بن الحسين بن رباط عن ابن اذينة عن زرارة قال :\r\nسمعت أبا جعفر عليه السلام يقول : من آل محمد اثنى عشر كلّهم محدث من ولد رسول اللَّه صلى الله عليه و آله وولد على بن أبى طالب عليه السلام فرسول اللَّه وعلى هما الوالدان . « 2 »\r\nچنان‌كه ملاحظه مىفرماييد : همان روايتى را كه در كتاب كافى بدان‌گونه آمده بود ، مرحوم مفيد ، شيخ صدوق و طبرسى از مرحوم كلينى به گونه‌اى نقل كردند كه با روايات متواتر و دلايل قطعى مربوط به ائمه اثنى عشر ، صد در صد انطباق دارد و همين امر نشان مىدهد كه در نُسَخ كافى بعد از آنها تحريف به عمل آمده و نُسّاخ در نوشتن كافى اشتباه كرده و بعدىها همان اشتباه را تكرار نمودند ، در صورتى كه روايات مورد بحث موجود در كافى كنونى با عنوان « باب ما جاء في الاثنى عشر والنص عليهم عليهم السلام » سازگار نخواهد بود چرا كه يا دلالت به سيزده امام و يا دوازده امام از نسل پيغمبر - منهاى على عليه السلام - دارد كه هر دو قسم به نظر ما ناصحيح و باطل است .\r\nمتن حديث سوم و چهارم\r\nبى شك ، در اين دو حديث نيز ، تحريف و تصحيف صورت گرفته زيرا « ابى سعيد عصفورى » كه در سلسله اين حديث‌ها قرار گرفته از كسانى است كه داراى « اصل » است و اصل او هم اكنون موجود است و مشتمل بر نوزده حديث است . « 3 »\r\n\r\n\r\n","description":"","footnote":"\r\n( 1 ) . عيون اخبار الرضا ، ج 1 ، ص 56 ؛ صدوق رحمه الله همين حديث را در خصال ، ص 480 نيز آورده فقط در اول حديث ، كلمه « نحن » ندارد .\r\n( 2 ) . اعلام الورى ، ص 390 .\r\n( 3 ) . مستدرك الوسائل ، ج 3 ، ص 299 ؛ لمحات في الكتاب والحديث والمذهب ، ص 299 ؛ معالم المدرستين ، ج 3 ، ص 263 - 264 .\r\n","page_name":" 35 ","page_number":35},
  {"content":"\r\n\r\nحديث سوم در اصل عصفرى « 1 » چنين آمده است :\r\nانى و أحد عشر من ولدى ، وأنت يا على ، رزّ الأرض ، أعنى أوتادها ( و ) جبالها ، وقال : وتّد اللَّه الأرض أن تسيخ بأهلها فإذا ذهب الأحد العشر من ولدى ساخت الأرض بأهلها ( و ) لم ينظروا . « 2 »\r\nو حديث چهارم نيز در اصل عصفرى اين‌گونه آمده است :\r\nقال : قال رسول اللَّه صلى الله عليه و آله : من ولدى أحد عشر نقباء ، نجباء ( نقيباً ، نجيباً ) محدثون ، مفهمون ، آخرهم القائم بالحق يملأها ( الأرض ) عدلًا كما ملئت جوراً . « 3 »\r\nعلى هذا چنان كه ملاحظه مىكنيد : اين دو متن ، موافق با الفاظ ساير احاديث متواتره‌اى است كه در اين باب وارد شده است و به طور وضوح ، نشان مىدهد كه در متن حديث كافى ، تحريف ، صورت گرفته است « 4 » . « 5 »\r\nمتن حديث پنجم\r\nمرحوم صدوق ، همين حديث را از دو طريق از « حسن بن محبوب » از « ابى الجارود » از « ابى جعفر عليه السلام » از « جابر بن عبداللَّه انصارى » اين‌گونه نقل مىكند :\r\nدخلت على فاطمة عليها السلام ، و بين يديها لوح فيه أسماء الأوصياء فعددت اثنا عشر آخرهم القائم عليه السلام ، ثلاثة منهم محمد واربعة منهم على عليهم السلام . « 6 »\r\nچنان كه ملاحظه مىكنيد ، در اين روايت ، نه جمله « من ولدها » دارد و نه « ثلاثة منهم على » كه مستلزم سيزده امام مىشد بلكه به جاى آن جمله « اربعة منهم على » آمده است\r\n\r\n\r\n","description":"","footnote":"\r\n( 1 ) . بر خلاف موجود در كافى ، كلمه « عصفوري » در اصل ابى سعيد بدون « واو » يعنى عصفرى آمده ، است .\r\n( 2 ) . اصل ابى سعيد ، ح 6 .\r\n( 3 ) . همان ، ح 4 .\r\n( 4 ) . در بارهء اين بحث مراجعه شود به كتاب‌هاى لمحات في الكتاب والحديث والمذهب ، ص 229 - 230 ؛ معالم المدرستين ، ج 3 ، ص 263 - 264 . اصل عصفرى با پانزده اصل ديگر به نام الاصول الستة عشر اخيراً چاپ شده است و روايات مورد بحث ، به طور صحيح در آن آمده است .\r\n( 5 ) . البته حديث سوم و چهارم كه در كافى آمده اولى ضعيف و دومى مرفوع است ( مرآة العقول ، ج 6 ، ص 232 - 233 ) .\r\n( 6 ) . عيون اخبار الرضا عليه السلام ، ج 1 ، ص 46 - 47 ، ح 6 و 7 ؛ كمال الدين ، ج 1 ، ص 311 ، ح 3 و ص 313 ، ح 4 .\r\n","page_name":" 36 ","page_number":36},
  {"content":"\r\n\r\nكه در اين صورت هماهنگ با ديگر رواياتى خواهد بود كه ائمه عليهم السلام را دوازده نفر معرفى كرده‌اند .\r\nو البته با توجه به حديث مفصل ديگرى كه مرحوم شيخ صدوق در اين باره نقل كرده ، به خوبى روشن مىشود كه روايت مورد بحث در كافى تحريف شده است « 1 » و اصل حديث ، همان‌گونه است كه در بالا نقل گرديد و آن مختصر اين مفصل است كه ذيلًا نقل مىگردد :\r\nقال الصدوق : حدثنا على بن الحسين بن شاذويه المؤدب ، و احمد بن هارون القاضى رضى الله عنه قالا : حدثنا محمد بن عبداللَّه بن جعفر الحميرى عن ابيه عن جعفر بن محمد بن مالك الفزارى الكوفى عن مالك السلولى عن درست بن عبدالحميد عن عبداللَّه بن القاسم بن عبداللَّه بن جبله عن أبى الفاتج عن جابر الجعفى ، عن ابى جعفر محمد بن على الباقر عليهما السلام ، عن جابر بن عبداللَّه انصارى ، قال : دخلت على مولاتى فاطمة عليها السلام وقدامها لوح يكاد ضوئه يغشى الأبصار ، فيه اثنى عشر أسماً ثلاثة فى ظاهره وثلاثة فى باطنه وثلاثة أسماء فى آخره ، وثلاثة أسماء فى طرفه فعددتها فإذا هى اثنا عشر اسماً فقلت :\r\nأسماء من هؤلاء ؟ قالت : « هذه أسماء الأوصياء أولهم ابن عمّى وأحد عشر من ولدى ، آخرهم القائم ، صلوات اللَّه عليهم اجمعين .\r\nقال جابر : فرأيت محمداً ، محمداً ، محمداً فى ثلاثة مواضع ، وعلياً وعلياً وعلياً وعلياً فى أربعة مواضع . « 2 »\r\nمتن حديث شش\r\nچنان كه در صدر اين حديث آمده است ، موضوع اين حديث ، مربوط به آمدن فردى يهودى است به محضر خليفه دوم جناب عمر كه پس از پرسش‌هايى از او ، جناب خليفه او را به على عليه السلام حواله فرمود و از جمله سؤال‌هايش مربوط به جانشينان بر حقش بود كه حضرت به همه سؤال‌هايش و از جمله‌هاى بعد از او پاسخ فرمود . و\r\n\r\n\r\n","description":"","footnote":"\r\n( 1 ) . مرحوم مجلسى در مرآة العقول ، ج 6 ، ص 227 حديث پنجم كافى را ضعيف مىداند .\r\n( 2 ) . عيون اخبار الرضا عليه السلام ، ج 1 ، ص 46 ؛ كمال الدين ، ج 1 ، ص 311 .\r\n","page_name":" 37 ","page_number":37},
  {"content":"\r\n\r\nاين موضوع در جاهاى مختلفى از اين كتاب « 1 » و كمال الدين « 2 » و عيون أخبار الرضا « 3 » و خصال « 4 » شيخ صدوق و در مقتضب الاثر « 5 » و ينابيع المودة « 6 » و عبقات الأنوار « 7 » آمده و ظاهراً همه اين احاديث از واقعه احدى حكايت دارند و در هيچ كدام آنها تعبير « ذرية نبينا ونبيّه » نيامده بلكه در بعضى از آنها آمده است : ان لمحمّد اثنى عشر إمام عدل .\r\nو در بعضى ديگر آمده است :\r\nيكون لهذه الامة بعد نبيّها اثنا عشر إماماً عدلًا والذين يسكنون معه في الجنة هؤلاء الائمة الاثنا عشر .\r\nو در بعضى ديگر :\r\nفان لهذه الامة اثنا عشر إماماً هادين مهديين وأما قولك : من مع محمد من امته في الجنة فهؤلاء الاثنا عشر ائمة الهدى .\r\nو در بعضى ديگر :\r\nان لمحمد من الخلفاء اثنا عشر اماماً عدلًا ويسكن مع محمد في جنة عدن معه اولئك الاثنا عشر الأئمة العدل .\r\nو در بعضى ديگر :\r\nيا هارونى لمحمد بعده اثنا عشر إماماً عدلًا و منزل محمد في جنة عدن والذين يسكنون معه هؤلاء الاثنا عشر .\r\nو در بعضى ديگر اين‌جور آمده است :\r\nقال : كم لهذه الامة من امام هدى لا يضرّهم من خالفهم ؟ قال : اثنا عشر اماماً قال : فمن ينزل معه ( يعنى مع النبي صلى الله عليه و آله ) في منزله ؟ قال : اثنا عشر .\r\nچنان كه ملاحظه مىفرماييد ، در هيچ كدام از اين متون ، تعبيرى كه روايت كافى آورده ( من ذرية نبيها فهؤلاء الاثنا عشر من ذريته ) وجود ندارد و اين ، گواه صادقى\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 529 - 530 ، ح 5 ، و ص 294 - 295 ، ح 3 .\r\n( 2 ) . كمال الدين ، ج 1 ، ص 297 - 299 ، ح 5 ، و ص 299 - 300 ، ح 6 و ص 300 ، ح 7 و ص 301 - 302 ، ح 8 .\r\n( 3 ) . عيون اخبار الرضا عليه السلام ، ج 1 ، ص 53 - 54 ، ح 19 .\r\n( 4 ) . خصال ، ج 2 ، ص 476 - 477 ، ح 40 .\r\n( 5 ) . مقتضب الاثر ، ص 14 - 17 .\r\n( 6 ) . ينابيع المودة ، ص 443 .\r\n( 7 ) . فرائد السمطين طبق نقل عبقات الأنوار ، ج 12 ، ص 240 ، ح 12 .\r\n","page_name":" 38 ","page_number":38},
  {"content":"\r\n\r\nاست كه در اين روايت مسامحه در نقل الفاظ يا مضمون شده و يا در آن تحريف و تصحيف ، صورت گرفته است . « 1 »\r\n\r\nآخرين كلام\r\nبا توجه به بحث‌هاى گذشته لازم است به وجوه نادرستى روايات ياد شده و نكات زير توجه شود :\r\n1 . اسناد اين روايات ، معتبر نيستند از اين رو تنها به اين روايات نمىشود اعتماد كرد . « 2 »\r\n2 . متون اين روايات ، تصحيف وتحريف شده است و بايد با توجه به روايات سالم ديگر ، آنها را تصحيح كرد .\r\n3 . بعضى از اين روايات ، متون ديگرى با الفاظى صحيح و سالم از اشكال دارند كه شايسته است بر آنها اعتماد شود نه اين روايات .\r\n4 . و بر فرض صحت صدور اين روايات از ائمه عليهم السلام ، بايستى به گونه‌اى ميان آنها و ديگر ادله ، جمع دلالى كرد مثلًا كلمه « ذريه » را به طور مجاز حمل بر « عترت » كرد و يا آن‌كه چون : يازده نفر از اوصياء از فرزندان پيامبر و زهرا عليها السلام هستند ، از اين جهت از باب تغليب ، از نسل آنها به حساب آمده‌اند . « 3 »\r\n5 . در معيار درستى و نادرستى احاديث گفتيم : عدم مخالفت با كتاب و سنت قطعى و اجماع و عقل از شرايط صحت اخبار است . على هذا اخبار مورد بحث ، نظر به اين‌كه با اصول ياد شده ، مخالف است زيرا طبق اخبار متواتره و دلايل قطعى از كتاب و عقل و اجماع ، يقين مىدانيم : على عليه السلام امام است و ائمه سيزده نفر نيستند ، از اين جهت لازم است اين اخبار را ( در صورتى كه تغيير و تجوزى در آنها صورت نگيرد ) طرد كنيم و از اعتبار ساقط بدانيم و چنين كارى را حتى خود كلينى چنان كه در مقدمهء\r\n\r\n\r\n","description":"","footnote":"\r\n( 1 ) . لمحات في الكتاب والحديث والمذهب ، ص 232 - 233 ؛ بحار ، ج 36 ، باب 43 ، دربارهء اين روايات كه محرفند به الاخبار الدخيله علامه تسترى ، ج 1 ، ص 1 - 10 نيز مراجعه شود .\r\n( 2 ) . مرآة العقول ، ج 6 ، ذيل احاديث ياد شده ؛ لمحات ، ص 222 - 227 .\r\n( 3 ) . مرآة العقول ، ج 6 ، ص 226 - 227 .\r\n","page_name":" 39 ","page_number":39},
  {"content":"\r\n\r\nكافى ديديم « 1 » و قبلًا دربارهء آن بحث كرده‌ايم ، اجازه داده‌اند ، و بودن چند روايت نادرست در كافى موجب بى اعتبارى كل كتاب ، نخواهد بود .\r\nولى در پايان اين بحث از تذكر يك نكته ناگزيرم و آن اين‌كه : براى دورى از ايجاد شبهات در ذهن مردم مسلمان ، و گرفتن حربه از دست مغرضين و دشمنان تشيع ، مسئولين طبع و نشر كتب اسلامى ، اگر لازم مىدانند براى حفظ امانت كتاب كافى و يا هر كتاب ديگرى كما في السابق چاپ شود ، حتماً در پاورقى ، توضيحات لازم را به گونه‌اى كه موجب رفع شبهه و گرفتن حربه از دست مخالفين باشد ، بدهند :  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَمِيعٌ عَلِيمٌ »  « 2 »  . \r\n\r\n4 . تحريف قرآن و كم و زياد دانستن آن ، مردود است\r\nچهارمين ايرادى كه اين گروه تفريطى بر كافى گرفته‌اند ، اين است كه : اين كتاب ، مشتمل بر رواياتى است كه قرآن را تحريف شده معرفى مىكند ، در صورتى كه اگر كم و زياد شدن قرآن را بپذيريم ، اساس اسلام را متزلزل كرده ، كتاب و سنت را از اعتبار انداخته‌ايم . از اين رو چاره‌اى جز حكم به بىاعتبارى كتاب كافى و سلب اعتماد از روايات آن ، نخواهيم داشت ! !\r\n\r\nنمونه‌هايى از روايات ادعايى تحريف ، در كافى\r\nبرخى از دشمنان شيعه به خصوص وهابىها ، اصرار دارند كه به هر طريق ممكن ، وصله ناجور « تحريف قرآن » را به اين گروه بچسبانند در صورتى كه در كتاب‌هاى خود آنها چنان كه بعداً توضيح خواهيم داد ، مطالب روشن‌ترى در اين باره وجود دارد ، و از آن‌جا كه كتاب كافى اقدَم كتب اربعه ماست بيشتر از همه لبه تيز انتقاد خود را متوجه اين كتاب كرده رواياتى از ابواب مختلفه آن را گواه بر تحريف قرآن گرفته‌اند « 3 » كه از آن جمله است انواع روايات زير :\r\nنوع اول رواياتى است كه مربوط به شأن و نزول آيات قرآن و يا تأويل و بيان\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 8 .\r\n( 2 ) . سورهء انفال ، آيهء 42 .\r\n( 3 ) . در ميان معاصرين « احسان الهى ظهير » نويسنده كتاب‌هاى الشيعة والسنة ، الشيعة والقرآن ، الشيعة وأهل البيت‌بيشتر از همه در اين باره اصرار دارد .\r\n","page_name":" 40 ","page_number":40},
  {"content":"\r\n\r\nمصداقى از آن و يا مربوط به فضائل اهل بيت و ائمه معصومين عليهم السلام است مانند :\r\n- عن عبداللَّه بن سنان عن ابى عبداللَّه عليه السلام في قوله : « ولقد عهدنا الى آدم من قبل » « 1 » كلمات في محمد وعلي وفاطمة والحسن والحسين والائمة عليهم السلام من ذريتهم فنسى ، هكذا واللَّه انزلت على محمد صلى الله عليه و آله . « 2 »\r\n- على بن محمد عن بعض أصحابه عن أحمد بن محمد بن أبى نصر قال : دفع الىّ أبو الحسن عليه السلام مصحفاً وقال : لا تنظر فيه ، ففتحته وقرأت فيه   « لَمْ يَكُنِ الَّذِينَ كَفَرُوا »   فوجدت فيها اسم سبعين رجلًا من قريش بأسمائهم وأسماء آبائهم قال : فبعث إلىّ ابعث الىّ بالمصحف » . « 3 »\r\n- عن أبى بصير عن أبى عبداللَّه عليه السلام في قول اللَّه عز و جل :  « وَ مَنْ يُطِعِ اللَّهَ وَ رَسُولَهُ »  في ولاية علىّ والأئمة من بعده  « فَقَدْ فازَ فَوْزاً عَظِيماً »  « 4 » هكذا نزلت . « 5 »\r\nچنان كه ملاحظه مىفرماييد ، در اين روايات ، معانى و اسامى مذكور ، به عنوان تفسير و بيان مقصود ، ذكر شده نه اين‌كه اين الفاظ ، از ناحيه پروردگار ، به عنوان قرآن نزول يافته و بعد ، حذف شده باشد و به عبارت ديگر ، منظور از اين « نزول » و بودن اسامى ياد شده يا نزول معنوى و اندراج اين اسامى ضمن الفاظ نازله قرآن است و يا نزول لفظى غير قرآن « 6 » و گرنه اين روايات ، مخالف با قرآن و دلايل قطعى ديگر كه به طور قطع ، تحريف را از قرآن ، نفى مىكنند ، خواهد بود كه در آن صورت چاره‌اى جز طرح اين روايات ، نخواهيم داشت به خصوص كه اين روايات ضعاف و غيرقابل اعتمادند « 7 » و دليل اين توجيه ، روايتى است كه مرحوم كلينى از امام ششم عليه السلام به شرح\r\n\r\n\r\n","description":"","footnote":"\r\n( 1 ) .  « وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً »  ( سورهء طه ، آيهء 115 ) .\r\n( 2 ) . اصول كافى ، ج 1 ، ص 416 .\r\n( 3 ) . اصول كافى ، ج 1 ، ص 631 .\r\n( 4 ) . سورهء احزاب ، آيهء 71 .\r\n( 5 ) . اصول كافى ، ج 1 ، ص 414 .\r\n( 6 ) . وافى ، ج 2 ، ص 273 - 274 ؛ البيان ، آية اللَّه خوئى ، ص 244 ؛ عقائد ، صدوق ، ص 93 - 94 . مخصوصاً مرحوم‌صدوق در مورد نزول لفظى غير قرآن توضيحات مفيدى داده است .\r\n( 7 ) . مرآة العقول ، مرحوم مجلسى ، ج 5 ، ص 14 - 26 به خصوص كه روايت دوم ، مرسل است و احمد بن محمدواقفى است ( صيانة القرآن من التحريف ، ص 223 ) .\r\n","page_name":" 41 ","page_number":41},
  {"content":"\r\n\r\nزير آورده است :\r\nعن ابى بصير قال : سألت ابا عبداللَّه عليه السلام عن قول اللَّه عز و جل :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  فقال : نزلت في على بن أبى طالب والحسن والحسين عليهم السلام . فقلت له : إن الناس يقولون : فما له لم يسمّ علياً و اهل بيته عليهم السلام في كتاب اللَّه عز و جل ؟ قال : فقال : قولوا لهم : ان رسول اللَّه صلى الله عليه و آله نزلت عليه الصلاة و لم يسمّ اللَّه لهم ثلاثاً ولا أربعاً حتى كان رسول اللَّه هو الذي فسرّ ذلك لهم . . . . « 1 »\r\nچنان كه ملاحظه مىفرماييد ، امام عليه السلام در اين روايت ، در عين آن‌كه معتقد است آيه شريفه  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  در حق على و حسن و حسين عليهم السلام نازل شده منظور از « اولى الامر » اين بزرگوارانند ، اظهار مىدارد : اسامى آنها در قرآن نيامده است ، همان‌گونه كه اصل نماز در قرآن آمده ولى ركعات و خصوصيات آن در قرآن توضيح داده نشده است و بر اين اساس است كه استاد الفقهاء آية اللَّه خوئى بعد از ذكر اين حديث مىفرمايد :\r\nفتكون هذه الصحيحة حاكمة على جميع تلك الروايات وموضحة للمراد منهم وإن ذكر اسم أمير المؤمنين عليه السلام في تلك الروايات قد كان بعنوان التفسير . . . . « 2 »\r\nو با اين توجيه ، قسمت زيادى از رواياتى كه دشمنان مغرض و دوستان نادان ما بدان وسيله بر وجود تحريف در كتاب آسمانى ما قرآن ، استدلال كرده و اصرار دارند اين عقيده سخيف را به شيعه بچسبانند ، پاسخ گفته خواهد شد . « 3 »\r\nنوع دوم رواياتى است كه از قرآنى خبر مىدهد كه به وسيله على عليه السلام گردآورى شده و هم اكنون پيش امام زمان عليه السلام است و سرانجام بته وسيله آن حضرت ، آشكار خواهد شد ، مانند :\r\n- عن جابر قال سمعت أبا جعفر عليه السلام يقول : ما ادّعى أحد من الناس انه جميع القرآن\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 287 .\r\n( 2 ) . البيان ، ص 251 .\r\n( 3 ) . بسيارى از اين نوع روايات ، در كتاب‌هاى الشيعة والقرآن ، الشيعة والسنة و فصل الخطاب آمده است .\r\n","page_name":" 42 ","page_number":42},
  {"content":"\r\n\r\nكلّه كما انزل إلا كذاب و ما جمعه وحفظه كما نزله اللَّه تعالى إلا على بن أبى طالب والأئمة من بعده عليهم السلام . « 1 »\r\n- عن سالم بن سلمه قال : قرأ رجل على أبى عبداللَّه عليه السلام وأنا أستمع حروفاً من القرآن ليس على ما يقرئها الناس ، فقال أبو عبداللَّه عليه السلام : كفّ عن هذه القراءة اقرأ كما يقرء الناس حتى يقوم القائم فإذا قام القائم عليه السلام قرء كتاب اللَّه عز و جل على حدّه وأخرج المصحف الذى كتبه علىّ عليه السلام « 2 » .\r\n- عن محمد بن سليمان عن بعض أصحابه عن أبى الحسن عليه السلام قال : قلت له : جعلت فداك أنا أسمع الآيات فى القرآن ليس هى عندنا كما نسمعها ولا نحن ان نقرئها كما بلغنا عنكم فهل نأثم ؟ فقال : لا ، اقرئوا كما تعلمتم فسيجيئكم من يعلمكم . « 3 »\r\nچنان كه مىدانيم و بزرگانى چون مفيد و شهرستانى و علامه طباطبايى و آية اللَّه العظمى خوئى تصريح كرده‌اند : قرآن گرد آمده به وسيلهء امام على عليه السلام كه توسط امام زمان عليه السلام آشكار و تعليم داد خواهد شد ، از لحاظ كلمات و آيات و سور و حتى قرائات و حركات ، با قرآن معمولى فرقى ندارد جز اين‌كه بر حسب نزول و تقديم منسوخ بر ناسخ و مشخص كردن محكم از متشابه تنظيم شده و توضيحاتى نيز به عنوان تفسير و تبيين مصاديق ، بر حاشيه آن افزوده شده است . « 4 » عليهذا اين‌گونه روايات كه در كتب احاديث آمده به هيچ وجه دلالت بر تحريف قرآن كه همان كم و زياد كردن الفاظ قرآن است ، نخواهد داشت به خصوص كه يا آن روايات ، ضعيفند مانند احاديث ياد شده « 5 » و يا در صورت صحت و دلالت ، قدرت معارضه با آيات قرآن و دلايل قطعى دال بر عدم تحريف قرآن را ندارند . « 6 »\r\nنوع سوم رواياتى است كه ايماء و يا تصريح بر كم و زياد شدن قرآن دارند و احياناً\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 228 .\r\n( 2 ) . اصول كافى ، ج 2 ، ص 633 .\r\n( 3 ) . اصول كافى ، ج 2 ، ص 619 .\r\n( 4 ) . البيان ، ص 243 ؛ الميزان ، ج 12 ، ص 116 ؛ اوائل المقالات ، مفيد ، ص 55 ؛ التحقيق في نفي التحريف ، ص 75 - 80 ؛ صيانة القرآن من التحريف ، ص 218 .\r\n( 5 ) . مرآة العقول ، ج 3 ، ص 30 - 12 و ص 523 - 506 .\r\n( 6 ) . البيان ، ص 245 .\r\n","page_name":" 43 ","page_number":43},
  {"content":"\r\n\r\nمشتمل بر كلمه تحريف نيز هستند مانند :\r\n- على بن الحكم عن هشام بن سالم عن أبى عبداللَّه عليه السلام قال : ان القرآن الذى جاء به جبرئيل الى محمد صلى الله عليه و آله سبعة عشر ألف آية . « 1 »\r\n- على بن سويد مىگويد : در آن هنگام كه حضرت موسى بن جعفر عليهما السلام در زندان بود ، نامه‌اى برايم نوشته و از مسائلى پرسش كردم . حضرت ، پس از مدتى نامه‌اى برايم نوشت و ضمن آن دستور فرمود : « ولا تلتمس دين من ليس من شيعتك ولا تحبّن دينهم فإنهم الخائنون الذين خانوا اللَّه ورسوله وخانوا أماناتهم وتدرى ما خانوا أماناتهم ؟ ائتمنوا على كتاب اللَّه فحرّفوه وبدّلوه » . « 2 »\r\n- رساله‌اى كه امام باقر عليه السلام به « سعد الخير » نوشت ، ضمن آن متذكر شد : « وكان من نبذهم الكتاب إن اقاموا حروفه وحرّفوه حدوده فهم يروونه ولا يرعونه والجهّال يعجبهم للرواية والعلماء يحزنهم تركهم للرعاية » . « 3 »\r\n- سهل بن زياد عن محمد بن سليمان الديلمى المصرى عن أبيه عن أبى بصير عن أبى عبداللَّه عليه السلام قال : قلت له قول اللَّه عز و جل :  « هذا كِتابُنا يَنْطِقُ عَلَيْكُمْ بِالْحَقِّ »  « 4 » فقال : إنّ الكتاب لم ينطق و لن ينطق و لكن رسول اللَّه صلى الله عليه و آله هو الناطق بالكتاب قال اللَّه عز و جل :  « هذا كِتابُنا يَنْطِقُ عَلَيْكُمْ بِالْحَقِّ »  قال قلت : جعلت فداك أنا لا نقرئها هكذا فقال : هكذا واللَّه نزل به جبرئيل على محمد صلى الله عليه و آله ولكنّه حُرّف من كتاب اللَّه » . « 5 »\r\n\r\nتوضيح لازم دربارهء اين روايات\r\nدر مورد روايت اول ، اهل تحقيق بر اين‌اند كه كلمهء « عشر » زائد است بعضى از نساخ و يا روات آن را به روايت اضافه كرده‌اند . لذا مرحوم فيض كاشانى كه در نقل احاديث ، معروف به دقت و ضبط درست احاديث است . همين روايت را بدون كلمه « عشر » اين‌گونه نقل كرده است : « ان الذين الذي جاء به جبرئيل عليه السلام على محمد صلى الله عليه و آله\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 624 .\r\n( 2 ) . روضه كافى ، ج 8 ، ص 125 .\r\n( 3 ) . همان ، ص 53 .\r\n( 4 ) . سورهء جاثيه ، آيهء 29 .\r\n( 5 ) . روضه كافى ، ص 50 .\r\n","page_name":" 44 ","page_number":44},
  {"content":"\r\n\r\nسبعة آلاف آية » « 1 » و معلوم است كه نسخه موجود كافى پيش او كلمه « عشر » را نداشته است .\r\nعلامه شعرانى نيز در توجيه آن فرموده است : از آن‌جا كه عدد تقريبى آيات قرآن ، حدود هفت هزار آيه است از اين رو در اين روايت ، همان عدد تقريبى بدون در نظر گرفتن كسر آن « 2 » اعلام شده است و اين‌گونه اعلام آمار و ارقام ، رايج و معمولى است چنان كه مىگوييم : كتاب كافى مشتمل بر شانزده هزار حديث است ، و يا در روايت آمده است كه : امام چهارم عليه السلام بعد از شهادت پدر چهل سال گريه كرده است . در صورتى كه كتاب كافى به طور دقيق 16199 حديث دارد و امام چهارم عليه السلام نيز ، سى و پنج سال بعد از پدر ، بيشتر زندگى نكرده است . « 3 »\r\nعليهذا اين روايت ، بر فرض كه موثّق و يا صحيح باشد ، « 4 » يا به گونه‌اى كه توضيح داده شد ، هماهنگ با آيات و روايات و ادله قطعى است كه دلالت بر عدم تحريف قرآن دارند ، و يا آنگونه كه ديگران فهميده‌اند ، دلالت بر تحريف و كم شدن حدود دو ثلث قرآن دارد « 5 » كه در اين صورت به خاطر مخالفت با قرآن و دلايل قطعى و رواياتى كه تعليم مىدهند كه مخالف قرآن را دور بيندازيد ، ناگزير به طرد آن هستيم . « 6 »\r\n\r\n\r\n","description":"","footnote":"\r\n( 1 ) . وافى ، ج 2 ، ص 274 .\r\n( 2 ) . مشهور ميان مردم اين است كه مجموع آيات قرآن 6666 آيه است ولى مرحوم طبرسى در مجمع البيان ، ج 10 ، ص 406 نقل مىكند كه مجموع آيات قرآن ، 6236 آيه است . عليهذا كسر آن در صورت اول 334 آيه و در صورت دوم 746 آيه خواهد بود .\r\n( 3 ) . حاشيه مرحوم شعرانى بر شرح اصول كافى ملا صالح مازندرانى ، ج 11 ، ص 76 ؛ حاشيه آن مرحوم بر كتاب وافى مرحوم فيض كاشانى ، ج 2 ، ص 235 - 232 .\r\n( 4 ) . مرحوم مجلسى در مرآة العقول ، ج 12 مىنويسد : اگر راوى اين روايت « هشام بن سالم » باشد ، خبر صحيح است‌و اگر « هارون بن مسلم » باشد كه در بعضى از نسخ آمده روايت موثق خواهد بود .\r\n( 5 ) . بعضى عدد « سبعة عشر الف آية » را در روايت پذيرفته مازاد بر آيات فعلى قرآن را آيات منزله به شكل حديث‌قدسى و امثال آن دانسته‌اند . چنان كه گفته‌اند : از عبارت صدوق در اعتقادات ، ص 93 كه فرموده است : « بل نقول انه قد نزل من الوحى الذي ليس من القرآن ، لو جمع الى القرآن لكان مبلغه مقدار سبعة عشر الف آى ، نيز مىشود اين معنى را استفاده كرد اما اين معنى با جمله « ان القرآن الذي . . . » كه در حديث آمده سازگار نخواهد بود .\r\n( 6 ) . البيان ، ص 245 .\r\n","page_name":" 45 ","page_number":45},
  {"content":"\r\n\r\nو اما حديث دوم و سوم ، كلمه تحريف در آنها مربوط به تحريف معنوى است كه در شريعت و جامعه اسلامى وجود داشته و دارد ، نه تحريف لفظى كه مورد نزاع است .\r\nمنظور از تحريف معنوى همان‌گونه كه راغب و ديگران گفته‌اند : بدون دليل ، كلامى را به يكى از معانى محتمله آن ، برگرداندن و به اصطلاح ، تفسير به رأى كردن است « 1 » كه اين نوع از تحريف ، همواره در ميان اقوام و ملل پيش از اسلام بوده « 2 » و در ميان مسلمين نيز رواج داشته و فرقه‌ها و مذاهب مختلف را پديد آورده است . « 3 »\r\nعليهذا روايات مورد بحث ، نيز مربوط به اين نوع از تحريف است كه تحريفگران ، در عين حفظ عبارات قرآن ، با تفسير به رأى و تأويل‌هاى غلط ، نظرات نادرست خود را تحميل مىكنند : « أقاموا حروفه وحرّفوا حدوده . . . » و اين‌گونه تحريف ، مورد نزاع نيست ، آنچه كه اكنون مورد بحث است ، تحريف لفظى است كه عبارت از كم و زياد كردن الفاظ و كلمات قرآن است .\r\nو اما حديث چهارم به آن قسمت از تحريف لفظى يعنى اختلاف قرائات و حركات مربوط مىشود كه در صدر اسلام ، بر اثر عدم تعلم صحيح قرآن و تفرق مسلمين در بلاد مختلف و دور ، و بودن لهجه‌ها و لغات گوناگون ، و عدم رسم نقطه گزارى در گذشته پيش آمده است كه اكثر اهل سنت و برخى از شيعه آن را جايز مىدانند ولى از آن‌جا كه قبول اين‌گونه اختلافات ، دست كشيدن از قرآن متواتر قطعى به وسيله اخبار آحاد است . از اين رو جايز نخواهد بود ، به خصوص كه اين روايت ، به خاطر « سهل بن زياد » كه غالى و دروغگو بوده و بدين جهت « احمد بن محمد بن عيسى » او را از قم اخراج كرده ، ضعيف و غيرقابل اعتماد است . « 4 »\r\n\r\n\r\n","description":"","footnote":"\r\n( 1 ) . تحريف الكلام ان تجعله على حرف الاحتمال يمكن حمله على الوجهين ( مغرات راغب ، ص 114 ) نثر طوبى ، ج 1 ص 167 صيانة القران من التحريف ، ص 11 .\r\n( 2 ) . البيان ، ص 315 .\r\n( 3 ) . بعضى معتقدند كه قرآن هر جا كه كلمه تحريف به كار برده شده به همين معنى است نه تحريف لفظى ( صيانة القران ، من التحريف ، ص 11 14 .\r\n( 4 ) . مرآة العقول ، ج 25 ، ص 107 ؛ رجال ابن داود ، ص 460 .\r\n","page_name":" 46 ","page_number":46},
  {"content":"\r\n\r\nنوع چهارم رواياتى است كه در كافى پيرامون علم امام على و ديگر ائمه و صحيفهء فاطمه سلام اللَّه عليهم اجمعين و جفر و جامعه آمده است . « 1 » اين گروه افراطى ، از اين نوع روايات ، استدلال بر صحت تحريف ، نزد شيعه كرده و از آنها گواه بر نادرستى كتاب كافى آورده‌اند « 2 » در صورتى كه چنان كه متن بعضى از آن روايات ، گواهى مىدهد « 3 » و با توضيحاتى كه در پيش ، پيرامون جفر و جامعه و صحيفه فاطمه عليها السلام داده‌ايم ، روشن خواهد بود كه در اين نوشته‌ها شرح و تفصيل احكام قرآن و يا حوادثى كه در آينده اسلام ، پيش خواهد آمد ، و يا بعضى از معارفى كه حضرت طول دوران زندگى از رسول خدا فرا گرفته بوده و در آن گرد آورده بود ، بيان گرديده است نه قسمتى از آيات قرآن باشد كه مكتوم مانده است . « 4 »\r\n\r\nتحريف و مسائل مربوط به آن\r\nدر پايان بحث تبيين ديدگاه تفريطىها پيرامون كافى كه به درازا كشيد ، لازم است به طور فشرده مطالب زير را مورد بررسى قرار دهيم :\r\n\r\n1 . دلايل بطلان تحريف\r\nدانشمندان اسلامى به خصوص شيعه دلايل فراوانى از قرآن و عقل و سنت ، براى نادرستى تحريف قرآن كريم و كم و زياد شدن آيات و سُور و كلمات آن ارائه كرده‌اند كه از آن جمله است :\r\n\r\n1 . آياتى از قرآن مجيد\r\nاز ميان آياتى كه براى اين منظور ، استدلال شده دو آيه زير است : الف .   « وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ  \r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 239 - 241 .\r\n( 2 ) . الشيعة والسنة ، ص 80 - 81 ؛ الشيعة والقرآن ، ص 31 - 32 كه اين هر دو كتاب به وسيلهء احسان الهى ظهيرپاكستانى نوشته شده است .\r\n( 3 ) . در بعضى از آن روايات آمده است : اما انه ليس فيه شىء من الحلال والحرام و لكن فيه علم ما يكون ( كافى ، ج 1 ، ص 240 ) و نيز در بعضى ديگر آمده : « واللَّه ما فيه من قرآنكم حرف واحد » ( كافى ، ج 1 ، ص 240 ) .\r\n( 4 ) . اكذوبة تحريف القرآن بين الشيعة والسنة ، ص 65 ؛ آلاء الرحمن في تفسير القرآن ، ص 27 .\r\n","page_name":" 47 ","page_number":47},
  {"content":"\r\n\r\n حَمِيدٍ »  « 1 » و اين كتابى است شكست‌ناپذير كه هيچگونه باطلى نه از پيش رو و نه از پشت سر ، به سراغ آن نمىآيد زيرا كه از سوى خداوند حكيم و شايسته ستايش نازل شده است .\r\nب .  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  « 2 » ما قرآن را نازل كرديم و به طور قطع آن را حفظ خواهيم كرد .\r\nچنان كه ملاحظه مىكنيد : قرآن خود را كتاب شكست‌ناپذير مىداند كه به هيچوجه بى اعتبارى در آن راه ندارد زيرا كه خداى حكيم حفظ آن را به عهده دارد . و با اين اوصاف ، چگونه ممكن است زياده و نقصان و تحريف ، در آن راه يابد ؟ « 3 »\r\n\r\n2 . تواتر قرآن\r\nاز آن‌جا كه قرآن براى مسلمين ، همه چيز بود : قانون اساسى ، دستور العمل زندگى ، برنامه حكومت ، كتاب مقدس ، رمز عبادت ، معيار انديشه و جهان بينى درست و . . . .\r\nاز اين رو شخص پيغمبر و آحاد مسلمين در جمع و حفظ آن عنايت خاصى داشتند و بر اين اساس ، پيامبر اكرم صلى الله عليه و آله « كُتّاب وحى » داشت كه هر آيه و سوره‌اى نازل مىشد نوشته و به دستور حضرت ، در جاى مناسبش قرار مىدادند ، و افراد زيادى آنها را فرا گرفته و احياناً در حافظه‌هاى نيرومند خود ضبط مىكردند تا جايى كه در تواريخ آمده است : در جنگ « بئر معونه » كه در زمان حيات رسول خدا واقع گرديد ، هفتاد قارى قرآن شهيد و در جنگ « يمامة » كه در زمان ابوبكر واقع گرديد ، هفتصد نفر كشته شدند « 4 » و اين امور ، نشان مىدهد كه تدوين و جمع و حفظ و قرائت قرآن ، در سر لوحه برنامه روزمره مسلمين قرار داشته است . عليهذا چگونه مىتوان باور كرد كه آيات و كلمات و سوره‌هايى از قرآن حذف گرديده و آنها عكس العملى نشان نداده باشند در صورتى كه آنها حتى به عدد حروف و نقطه‌ها و تشديدها و زير و زبر قرآن\r\n\r\n\r\n","description":"","footnote":"\r\n( 1 ) . سورهء فصّلت ، آيهء 42 .\r\n( 2 ) . سورهء حجر ، آيهء 9 .\r\n( 3 ) . براى توضيح بيشتر به كتاب‌هاى الميزان ، ج 12 ، ص 101 ؛ البيان ، ص 226 - 229 ؛ صيانة القرآن من التحريف ، ص 27 - 37 مراجعه شود .\r\n( 4 ) . البيان ، ص 168 - 169 .\r\n","page_name":" 48 ","page_number":48},
  {"content":"\r\n\r\nعنايت داشتند چنان كه سيد حيدر علوى دربارهء آنها چنين مىنويسد : « قرآن داراى 114 سوره و 6666 آيه و 77437 كلمه و 322670 حرف و 93243 فتحه و 40804 ضمه و 39586 كسره و 19253 تشديد و 1771 مدّ و 3273 همزه و 48872 الف است و همين طور بيست و هشت حرف ديگر كه به جهت اختصار نقل نگرديد » . « 1 »\r\nروى همين جهت است كه همواره بزرگان از اهل سنت و تشيع معتقد بوده‌اند كه قرآن موجود ، همان است كه بر محمد صلى الله عليه و آله نازل گرديده و هيچ كم و زيادى حتى حركات و سكنات ، در آن پديد نيامده است « 2 » چنان كه شيخ صدوق در اعتقادات ، در اين باره چنين مىنويسد :\r\nاعتقادنا ان القرآن الذى أنزله اللَّه تعالى على نبيه محمد صلى الله عليه و آله هو ما بين الدفّتين وهو ما فى أيدى الناس ليس بأكثر من ذلك . . . و من نسب إلينا انا نقول انه أكثر من ذلك فهو كاذب . . . . « 3 »\r\nو نيز علامه شيخ جواد بلاغى مىنويسد :\r\nو من أجل تواتر القرآن الكريم بين عامة المسلمين جيلًا بعد جيل ، استمرّت مادته وصورته وقرائته المتداولة على نحو واحد فلم يؤثر شيئاً على مادته وصورته ما يروى عن بعض الناس من الخلاف في قرائته من القراء السبع المعروفين وغيرهم . « 4 »\r\n\r\n3 . ادله عدم تحريف در روايات\r\nالف . از طرق شيعه و سنى ، روايات فراوانى در دست است كه براى شناخت درستى و نادرستى اخبار ، دستور داده‌اند كه آنها را با قرآن بسنجند كه اگر با قرآن موافق بودند ، مورد استفاده قرار دهند و گرنه دورشان بيندازند كه از آن جمله است\r\n\r\n\r\n","description":"","footnote":"\r\n( 1 ) . وافى ، ج 2 ، ص 274 .\r\n( 2 ) . به كتاب‌هاى الميزان ( ج 12 ) ، البيان استاد الفقهاء آية اللَّه خوئى ، التحقيق في نفى التحريف ، افسانه تحريف قرآن ، صيانة القرآن من التحريف مراجعه شود .\r\n( 3 ) . اعتقادات صدوق كه با شرح باب حادى عشر چاپ شده ، ص 93 .\r\n( 4 ) . آلاء الرحمن في تفسير القرآن ، ص 29 .\r\n","page_name":" 49 ","page_number":49},
  {"content":"\r\n\r\nروايات زير :\r\n- خطب رسول اللَّه صلى الله عليه و آله بمنى فقال : أيّها الناس ما جائكم عنّى فوافق كتاب اللَّه فانا قلته و ما جائكم يخالف القرآن فلم أقله . « 1 »\r\n- عن أبى عبداللَّه عن آبائه عن على عليهم السلام قال : ان على كلّ حقّ حقيقة وعلى كل صواب نوراً فما وافق كتاب اللَّه فخذوا به و ما خالف كتاب اللَّه فدعوه . « 2 »\r\n- عن أيوب بن الحر قال سمعت أبا عبداللَّه عليه السلام يقول : كلّ شىء مردود إلى كتاب اللَّه والسنة وكل حديث لا يوافق كتاب اللَّه فهو زخرف . « 3 »\r\n- عن أبى عبداللَّه عليه السلام قال : ما آتاكم عنّا من حديث لا يصدّقه كتاب اللَّه فهو باطل . « 4 »\r\n- عن عبد الرحمن ابن أبى عبداللَّه عن الصادق عليه السلام : إذا ورد عليكم حديثان مختلفان فأعرضوهما على كتاب اللَّه ، فما وافق كتاب اللَّه فخذوه و ما خالف كتاب اللَّه فردّوه . . . . « 5 »\r\nهرگاه قرآن موجود كم و زياد شده باشد و يا غير از اين باشد كه در دست همه بوده و هست چگونه مىتواند معيار موافقت و يا مخالفت با اخبار و در نتيجه موجب درستى و يا نادرستى آنها باشد ؟\r\nب . حديث « ثقلين » كه از طريق شيعه و سنى به اسانيد مختلف نقل شده و از احاديث متواتر به شمار مىرود دليل روشنى است بر عدم تحريف قرآن كه رسول خدا صلى الله عليه و آله فرمود : « إنّى تارك فيكم الثقلين ما إن تمسّكتم بهما لن تضلّوا بعدى ، كتاب اللَّه حبل ممدود من السماء إلى الأرض وعترتى أهل بيتى ، ولن يفترقا حتى يردا علىّ الحوض فانظروا كيف تخلفوننى فيهما » . « 6 »\r\nچنان كه ملاحظه مىفرماييد ، پيامبر اكرم از مرجعيت دو شىء گرانبها كه هرگز از هم جداشدنى نيستند و همواره به عنوان عامل نجات ، در ميان مسلمين ، قرار دارند و مردم موظفند به آنها تمسك جويند ياد مىكند و اين امر ، با تحريف كتاب كه خاصيت\r\n\r\n\r\n","description":"","footnote":"\r\n( 1 ) . بحار ، ج 2 ، ص 242 - 243 .\r\n( 2 ) . همان .\r\n( 3 ) . همان .\r\n( 4 ) . همان .\r\n( 5 ) . وسائل الشيعه ، ج 18 ، ص 84 .\r\n( 6 ) . دربارهء اسناد و اختلاف متن اين روايت مراجعه شود به كتاب نفيس المراجعات ، ص 20 .\r\n","page_name":" 50 ","page_number":50},
  {"content":"\r\n\r\nمرجعيت و عنوان عامل نجات را از دست مىدهد ، سازگار نخواهد بود . « 1 »\r\nج . احاديث فراوانى داريم كه مردم را ترغيب به فهم حقايق قرآن و اهتداء به نور آن مىكنند و اين‌كه دواى دردها و نظم امور مردم ، در تبعيت و به كار بستن دستورات قرآن است و همچنين رواياتى كه دلالت دارند : ائمه اهل بيت عليهم السلام در موارد احتياج و احتجاج ، به آيات قرآن موجود تمسك مىكرده‌اند و نيز احاديثى كه اعلام مىكنند :\r\nآنچه كه در دست مردم است ، همان قرآنى است كه از ناحيه خدا بر پيغمبر صلى الله عليه و آله نازل شده است و رواياتى كه دستور مىدهند : « اقرئوا كما قرأ الناس » كه مجموع اين روايات با اختلاف اصنافشان به طور قاطع دلالت دارند : « اين قرآنى كه اكنون در دست ماست ، همان قرآنى است كه بر پيامبر اكرم صلى الله عليه و آله نازل گرديده بدون آن‌كه حرفى از آن كم شده باشد » . « 2 »\r\n\r\n2 . دلايل قائلين به تحريف !\r\nجمعى از محدثين شيعه و سنى معتقد به تحريف به معنى زياده و نقص و تغيير در لفظ و يا ترتيب عبارات قرآن شده و دلايلى براى اثبات آن اقامه كرده‌اند كه اهم آنها رواياتى است كه از طريق اهل سنت و تشيع ، در اين باره روايت شده است :\r\n\r\nتحريف در روايات اهل سنت :\r\nبر خلاف نظر نويسندگان مغرض كه مىنمايانند كه تنها شيعه به اين عقيده سخيف ، معتقد است ، اهل سنت در صحاح و سنن و كتب تفاسير خود ، به قدرى احاديث در مورد تحريف قرآن ، نقل كرده‌اند كه « آلوسى » در تفسيرش مىگويد : كه آن اخبار ، فوق احصاء است « 3 » و ما تنها به نمونه‌هاى زير ، اكتفا مىكنيم :\r\nمسلم در صحيحش از « علقمة » نقل مىكند كه گفت :\r\nقدمنا الشام فأتانا ابو الدرداء فقال : فيكم احد يقرء عليّ قرائة عبداللَّه ؟ فقلت :\r\nنعم أنا ، قال فكيف سمعت عبداللَّه يقرأ هذه الآية :   « وَ اللَّيْلِ إِذا يَغْشى »   « 4 » قال\r\n\r\n\r\n","description":"","footnote":"\r\n( 1 ) . در چگونگى استدلال به اين حديث ، مراجعه شود به كتاب ارزشمند البيان في تفسير القرآن ، ص 229 - 233 .\r\n( 2 ) . الميزان ، ج 12 ، ص 108 .\r\n( 3 ) . تفسير روح المعانى ، ج 1 ، ص 24 .\r\n( 4 ) . سورهء ليل ، آيهء 1 - 3 .\r\n","page_name":" 51 ","page_number":51},
  {"content":"\r\n\r\nسمعته يقرأ : « وَ الَّيْلِ إِذَا يَغْشَى وَالذَّكَرَ وَ الْأُنثَى » قال : وانا واللَّه هكذا سمعت رسول اللَّه صلى الله عليه و آله يقرئها و لكن هؤلاء يريدون ان اقرأ « و ما خلق » فلا اتابعهم . « 1 »\r\nچنان كه ملاحظه مىفرماييد ، قرآن موجود     « وَ اللَّيْلِ إِذا يَغْشى * وَ النَّهارِ إِذا تَجَلَّى * وَ ما خَلَقَ الذَّكَرَ وَ الْأُنْثى »     است ولى ابودرداء و علقمه مىگويند از عبداللَّه بن مسعود و از دهان رسول اللَّه شنيديم كه تلاوت مىكردند : « والليل اذا يغشى والنهار اذا تجلى والذكر والانثى » بدون جمله « ما خلق » و اين همان تحريف به نقيصه است كه نويسندگان مغرض اهل سنت و وهابىها مىكوشند كه آن را مخصوص به شيعه بدانند و دانشمندان اهل سنت وقتى كه به اين‌گونه روايات مىرسند و جوابى براى آنها ندارند ، ناگزير آنها را از راه « نسخ تلاوت » توجيه مىكنند « 2 » كه خود عبارت اخراى تحريف به نقص است . « 3 »\r\nجلال الدين سيوطى در تفسير خود ، ابتداى سوره احزاب مىنويسد :\r\nأخرج عبد الرزاق فى المصنّف والطيالسى وسعيد بن منصور وعبداللَّه بن احمد فى زوائد المسند وابن منيع والنسائى والدارقطنى فى الافراد وابن المنذر وابن الانبارى فى المصاحف والحاكم - وصححه - وابن مردويه والضياء فى المختارة عن زرّ قال : قال لى أُبى بن كعب : كيف تقرأ سورة الأحزاب - أو كم تعدها ؟ - قلت ثلاثاً وسبعين آيه فقال أبى : قد رأيتها وانها تعادل سورة البقره وأكثر من سورة البقرة ولقد قرأنا فيها : « الشيخ والشيخه إذا زنيا فارجموهما البتّه نكالًا من اللَّه واللَّه عزيز حكيم » فرفع منها ما رفع . « 4 »\r\nچنان‌كه مىدانيم : سوره بقره داراى 286 آيه است و سوره احزاب در قرآن موجود\r\n\r\n\r\n","description":"","footnote":"\r\n( 1 ) . صحيح مسلم ، ج 1 ، ص 329 . همين حديث را با اختلاف كمى ، بخارى در صحيح خود ، ج 6 ، ص 210 ؛ ترمذى در الجامع الصحيح ، ج 5 ، ص 191 آن را حديث صحيح مىداند . احمد در مسند ، ج 6 ، ص 448 - 449 و جلال الدين سيوطى در الدر المنثور ، ج 6 ، ص 358 آورده است .\r\n( 2 ) . به پاورقى جامع الاصول ، ابن اثير ، ج 2 ، ص 496 مراجعه شود .\r\n( 3 ) . به البيان آية اللَّه خوئى ، ص 224 مراجعه شود .\r\n( 4 ) . الدرّ المنثور ، ج 5 ، ص 179 .\r\n","page_name":" 52 ","page_number":52},
  {"content":"\r\n\r\n73 آيه و اگر آن‌گونه كه اين حديث تعليم مىدهد : سوره احزاب ، از لحاظ آيات معادل بقره و يا بيشتر باشد ، بايد بيش از 213 آيه از جمله آيه « الشيخ والشيخة اذا زنيا . . . » از آن حذف شده باشد و اين مصداق روشن تحريف است كه اهل سنت از انتساب آن به خود شديداً ابا دارند و تنها آن را براى شيعه مظلوم مىپسندند !\r\nو نيز سيوطى در فصل نوزده از كتاب إتقان پيرامون عدد سور و آيات و كلمات و حروف قرآن ، مىنويسد : « سُوَر قرآن ، در مصحف ابن مسعود 112 سوره است زيرا او « معوذتين » را از قرآن نمىداند و لذا ننوشته است ولى در مصحف « ابىّ بن كعب » سُوَر قرآن 116 سوره است زيرا او علاوه بر سوره‌هاى موجود ( 114 سوره ) دو سوره « الحفد » و « الخلع » را نيز آورده است و آن‌گاه متن اين دو سوره را اين‌گونه نقل مىكند :\r\n« بسم اللَّه الرحمن الرحيم اللّهم انا نستعينك ونستغفرك ونثنى عليك ولا نكفرك ونخلع ونترك من يفجرك » ، « اللّهم اياك نعبد ولك نصلّى ونسجد واليك نسعى ونحفد نرجوا رحمتك ونخشى عذابك ان عذابك بالكفار للحق » . « 1 »\r\nاز اين نوع اخبار كه دلالت روشن بر تحريف قرآن دارند به مقدار خيلى زياد ، از شخصيت‌هاى معروف و مورد قبول عامه از صحابه و تابعين و غيرهم ، از قبيل : عمر ، عثمان ، عبداللَّه بن عباس ، عبداللَّه بن عمر ، عبدالرحمن بن عوف ، ابىّ بن كعب ، عبداللَّه بن مسعود ، زيد بن ثابت ، ابو موسى اشعرى ، حذيفه بن اليمان ، جابر بن عبداللَّه ، زيد بن ارقم ، عايشه ، حفصه ، سعيد بن جبير ، عكرمه ، ضحاك ، سعيد بن مسيب ، عروة بن زبير ، محمد بن مسلم زهرى ، زر بن جيش ، مجاهد ، حسن بصرى و . . . از كتاب‌هاى معتبر اهل سنت نقل شده است مانند كتاب‌هاى : موطأ مالك ، صحيح بخارى ، صحيح مسلم ، صحيح ترمذى ، صحيح نسائى ، صحيح ابن ماجه ، مصنّف ابن أبى شيبه ، مسند احمد ، مستدرك حاكم ، جوامع طبرانى ، مسند أبى يعلى ، سنن بيهقى ، جامع الاصول ابن اثير ، فتح البارى ، ارشاد السارى ، المصاحف ابن انبارى ، دُرّ المنثور سيوطى ، كنز العمال ، تاريخ دمشق ، تفسير طبرى ، تفسير رازى ، تفسير قرطبى ، تفسير بغوى ، تفسير خازن ، كشّاف زمخشرى ، بحر المحيط ، تفسير ابن كثير ، مشكل الآثار ، التسهيل لعلوم التنزيل ، البرهان في علوم القرآن ، مناهل العرفان فى علوم القرآن ، الإتقان فى علوم القرآن و . . . « 2 » از اين رو مايه\r\n\r\n\r\n","description":"","footnote":"\r\n( 1 ) . الاتقان في علوم القرآن ، ج 1 ، ص 65 .\r\n( 2 ) . التحقيق في نفى التحريف ، ص 194 .\r\n","page_name":" 53 ","page_number":53},
  {"content":"\r\n\r\nپررويى است كسانى كه كتاب‌هايشان پُر است از اين نوع اخبار ، لبه تيز حمله را متوجه شيعه كنند و تنها به خاطر بودن بعضى از اخبار تحريف در كتاب‌هاى آنها و اعتقاد جمع قليلى از اخبارىهايشان ، همه شيعيان را متهم به تحريف كنند در صورتى كه در ميان بزرگان آنها و كتاب‌هايشان چنان‌كه اشاره شد ، افراد و كتاب‌هاى بيشترى متهم به اين اعتقاد نادرست و مشتمل به اين‌گونه اخبار ، مىباشند !\r\nگرچه دانشمندان اهل سنت ، به شدت با تحريف قرآن مخالفند و همه رواياتى را كه در متون اسلامى در اين رابطه نقل شده يا از لحاظ دلالت و يا از لحاظ سند مخدوش مىدانند ولى هرگز چنين كارى را براى شيعيان جايز نمىشمارند و تنها به خاطر احاديثى كه اخبارىها به خصوص مرحوم نورى در فصل الخطاب آورده و آنها نيز چنان‌كه بعداً توضيح خواهيم داد ، سرنوشتى مشابه اخبار عامه دارند ، تمام شيعه را متهم به اين عقيده سخيف كرده به آنها مىتازند ! ! « 1 »\r\n\r\nتحريف در روايات شيعه\r\nدر كتب شيعه نيز ، احاديثى وجود دارد كه يا به طور عام و يا به گونه‌اى خاص ، بر تحريف قرآن ، دلالت دارند كه بعضى از محدثين ، بدون توجه به همه جهات ، آنها را دليل بر تحريف قرار داده چه بسا كتاب‌هايى در اين باره مانند فصل الخطاب نوشته مستمسكى به دست دشمنان اسلام داده‌اند ، در صورتى كه اگر كمى توجه مىكردند ، مىفهميدند كه اين كار ، صرف نظر از اين‌كه از لحاظ « مَبنى » و « بناء » درست نيست ، تيشه به ريشه اسلام و تشيع زدن است ، از اين رو لازم است جهت يك بررسى كلى پيرامون اين مطلب ، به نكات زير توجه شود :\r\n1 . چه اخبارى كه از طريق عامه و چه احاديثى كه از طريق خاصه در مورد تحريف قرآن نقل شده ، اكثر آنها ضعاف و غيرقابل اعتمادند : يا از كتاب‌هايى نقل شده كه\r\n\r\n\r\n","description":"","footnote":"\r\n( 1 ) . براى آگاهى از نمونه‌هاى تحريف در كتب اهل سنت و توجيه آنها مراجعه شود به كتاب‌هاى : التحقيق في نفى التحريف ؛ اكذوبة التحريف بين الشيعة والسنة ؛ صيانة القرآن من التحريف ؛ تفسير الميزان ، ج 12 ؛ افسانه تحريف قرآن ؛ تفسير آلاء الرحمان و . . . .\r\n","page_name":" 54 ","page_number":54},
  {"content":"\r\n\r\nنويسندگان آنها مجهول ، ساختگى ، و مطرودند و يا راويانى آنها را نقل كرده‌اند كه كذّاب ، ناشناخته ، فاسق ، غالى و متهم‌اند تا جايى كه از 1122 حديث كتاب « فصل الخطاب » 815 حديث آن به اين سرنوشت گرفتارند و تنها 320 حديث آن را شخصى به نام « احمد بن محمد سيارى » كه آدمى فاسد العقيده ، غالى و دروغگو بوده نقل كرده است . « 1 »\r\n2 . اخبارى كه دلالت بر تحريف قرآن دارند ، اخبار آحادند و با اخبار آحاد نمىشود اثبات قرآن كرد كه قطعى الصدور است و ثبوت آن نياز به تواتر دارد و قرآن موجود به اين‌گونه ثابت شده است .\r\n3 . بسيارى از اين اخبار ، يا اصلًا مربوط به تحريف نيستند و يا اگر دلالتى دارند مربوط به تحريف اصطلاحى يعنى كم و زياد شدن قرآن نمىباشند بلكه مربوط به تفسير و بيان مقصود و شأن نزول و جهاتى مىباشند كه قبلًا توضيح داديم .\r\n4 . بيش از صد حديث از آنها كه در مورد تحريف نقل شده مربوط به اختلاف قرائات است كه برادران اهل سنت ما نيز دربارهء آنها حساسيت ندارند و اكثر آن روايات را مرحوم طبرسى از بزرگان اهل سنت از قبيل : كسائى ، ابن مسعود ، جحدرى ، ابى عبدالرحمن السلمى ، ضحاك ، قتاده ، ابن عمرو ، ابن حجاز ، مجاهد ، عكرمه ، عائشه ، ابن زبير ، حمزه ، ابى يعمر ، ابن نهيك ، سعيد بن جبير ، شعبى ، عمرو بن قائد و . . . نقل كرده است . « 2 »\r\nگر چه ما معتقديم ، هر قرائتى كه خلاف قرائت قرآن موجود باشد ، معتبر نخواهد بود و خود ائمه معصومين عليهم السلام به مردم دستور داده‌اند كه قرآن را طبق قرائت مشهور و متواتر ، قرائت نمايند : « اقرئوا كما يقرء الناس » ، « اقرئوا كما علمتم » . « 3 »\r\n5 . هرگاه ما بقى آن روايات ، به گونه‌اى دلالت بر تحريف داشته باشند كه به هيچ\r\n\r\n\r\n","description":"","footnote":"\r\n( 1 ) . رجال ابن داود ، قسم دوم ، ص 422 ؛ معجم رجال الحديث ، ج 2 ، ص 282 - 284 ؛ صيانة القرآن من التحريف ، ص 197 ؛ اكذوبة تحريف القرآن ، ص 71 .\r\n( 2 ) . اكذوبة تحريف القرآن ، ص 71 .\r\n( 3 ) . اصول كافى ، ج 2 ، ص 619 .\r\n","page_name":" 55 ","page_number":55},
  {"content":"\r\n\r\nوجه نشود آنها را تأويل كرد ، طبق معيارهايى كه قبلًا براى درستى و نادرستى اخبار ، ارائه كرديم و گفتيم : از معيارهاى نادرستى خبر ، مخالفت با قرآن و عقل و اجماع است ، از اين جهت لازم است اين‌گونه اخبار ، دور انداخته شود . « 1 »\r\n\r\nنظر بزرگان شيعه دربارهء تحريف قرآن ؟\r\nبيش از نود و پنج درصد از بزرگان و دانشمندان شيعه معتقدند كه در قرآن به هيچوجه تحريف ، صورت نگرفته و اين قرآنى كه در دست ماست ، همان قرآنى است كه بر محمد صلى الله عليه و آله نازل شده بدون يك كلمه كم و يا يك كلمه زياد .\r\nگر چه ذكر اسامى اين بزرگان و نقل كلمات‌شان از مصادر مربوطه ، خود تأليف رساله جداگانه‌اى را مىطلبد ولى ما براى آن‌كه خواننده محترم بداند كه دشمنان ما چقدر دروغگو و مغرض‌اند تنها به ذكر اسامى بعضى از آنها و نقل چند عبارت‌شان اكتفا مىكنيم :\r\nاز شيخ صدوق گرفته كه عباراتش را قبلًا نقل كرديم تا شيخ مفيد ، سيد مرتضى ، شيخ طوسى ، شيخ طبرسى ، علامه حلى ، مقدس اردبيلى ، كاشف الغطاء ، شيخ بهائى ، فيض كاشانى ، شيخ حر عاملى ، محقق كركى ، سيد مهدى بحر العلوم ، سيدمحمد مجاهد طباطبايى ، شيخ محمد حسن آشتيانى ، شيخ عبداللَّه مامقانى ، شيخ جواد بلاغى ، سيد هبة الدين شهرستانى ، شريف رضى ، ابن ادريس ، سيد محسن امين عاملى ، سيد عبدالحسين شرف الدين ، سيد هادى ميلانى ، سيدمحمد حسين علامه طباطبايى ، سيد ابوالقاسم خوئى ، سيد محمدرضا گلپايگانى ، سيد شهاب الدين نجفى مرعشى ، امام خمينى و . . . همه و همه بر عدم تحريف قرآن تأكيد دارند كه از آن جمله است نمونه‌هاى زير :\r\n1 . مرحوم سيد مرتضى در جواب مسائل طرابلسيّات در اين باره چنين مىنويسد :\r\nان العلم بصحة نقل القرآن كالعلم بالبلدان والحوادث الكبار ، والوقايع العظام\r\n\r\n\r\n","description":"","footnote":"\r\n( 1 ) . دربارهء نادرستى تحريف قرآن و مسائل مربوط به آن مراجعه شود به كتاب‌هاى تفسير الميزان ، ج 12 ؛ البيان ؛ صيانة القرآن ؛ التحقيق في نفى التحريف ؛ مع الخطيب في خطوطه العريضه ؛ مقدمة تفسير آلاء الرحمان ؛ افسانه تحريف قرآن ؛ اكذوبة تحريف القرآن بين الشيعة والسنة .\r\n","page_name":" 56 ","page_number":56},
  {"content":"\r\n\r\nوالكتب المشهورة و اشعار العرب المسطورة فان الغاية اشتدت والدواعى توفرت على نقله وحراسته وبلغت الى حد لم يبلغه فيما ذكرناه لأن القرآن معجزة النبوة ومأخذ العلوم الشرعية والاحكام الدينية و علماء المسلمين قد بلغوا فى حفظه وحمايته الغاية حتى عرفوا كل شىء اختلف فيه من اعرابه وقرائته وحروفه وآياته فكيف يجوز أن يكون مغيراً ومنقوصاً مع العناية الصادقة والضبط الشديد . . . ان من خالف في ذلك من الامامية والحشوية لا يعتدّ بخلافهم فإن الخلاف فى ذلك مضاف الى قوم من اصحاب الحديث نقلوا اخبار ضعيفة ظنوا صحتها ، لا يرجع بمثلها عن المعلوم المقطوع على صحّته ؛ « 1 »\r\nبه طور قطع ، علم به صحت نقل قرآن ، همانند علم به شهرها و حوادث و وقايع بزرگ ، و كتب مشهور و اشعار نوشته شده عرب است زيرا انگيزه‌ها و مقاصد فراوانى كه ايجاب نقل و حراست آن مىكرد در امور ياد شده ديگر چنين دواعىاى وجود نداشت زيرا قرآن معجزه نبوت و مأخذ علوم شرعيه و احكام دينيه است و دانشمندان اسلامى در حفظ و حمايتش در حد نهايت تلاش كردند تا جايى كه تمام موارد اختلاف آن از اعراب و قرائت و حروف و آياتش را شناختند على هذا چگونه ممكن است با اين همه عنايت صادقانه‌اى كه در حفظ و ضبط آن داشته‌اند ، تحريف و ناقص شده باشد ؟ . . . و كسانى كه از اماميه و حشويه در اين امر مخالفت كرده‌اند ، به مخالفت آنها نبايد اعتنا كرد زيرا اختلاف در اين امر مربوط به جمعى از اهل حديث است كه به جهت بعضى از رواياتى كه پنداشته‌اند ، آن روايات درست است به چنين عقيده‌اى معتقد شده‌اند در صورتى كه با چنين اخبار ضعافى نبايد از قرآنى كه علم و قطع به صحت و صدورش دارند دست بردارند .\r\n2 . استاد الفقهاء مرحوم شيخ جعفر كاشف الغطاء در اين باره چنين مىنويسد :\r\nلا زيادة فيه من سورة ولا آية من بسملة وغيرها لا كلمة ولا حرف و جميع ما بين الدفّتين ممّا يتلى كلام اللَّه تعالى بالضرورة من المذهب بل الدين وإجماع\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 15 .\r\n","page_name":" 57 ","page_number":57},
  {"content":"\r\n\r\nالمسلمين وأخبار النبى صلى الله عليه و آله والأئمة الطاهرين عليهم السلام وإن خالف بعض من لا يعتدّ به . . . وكذلك لا ريب فى أنّه محفوظ من النقصان بحفظ الملك الديّان كما دلّ عليه صريح القرآن وإجماع العلماء في جميع الأزمان ولا عبرة بالنادر ، و ما ورد من اخبار النقيصة تمنع البديهة من العمل بظاهرها ولا سيما ما فيه من نقص ثلث القرآن أو كثير منه فإنه لو كان ذلك لتوفّر نقله لتوافر الدواعى عليه ، ولاتّخده غير أهل الاسلام من أعظم المطاعن على الاسلام وأهله ، ثم كيف يكون ذلك وكانوا شديدى المحافظه على ضبط آياته وحروفه وخصوصاً ما ورد انه صرح فيه بأسماء كثير من المنافقين فى بعض السور ومنهم فلان و فلان . وكيف يمكن ذلك وكان من حكم النبى صلى الله عليه و آله الستر على المنافقين ومعاملتهم بمعاملة اهل الدين ؛ « 1 »\r\nهيچ زياده‌اى در قرآن ، چه سوره ، چه آيه ، چه بسم اللَّه ، چه كلمه ، چه حرف و چه غير اينها صورت نگرفته و به ضرورت مذهب بلكه دين و اجماع مسلمين و اخبار پيامبر و ائمه طاهرين عليهم السلام ، تمام آنچه كه هم اكنون به نام قرآن در دست ماست و قرائت مىشود ، كلام خدا است ، اگر چه بعضى از افرادى كه قابل اعتنا نيستند ، در اين باره مخالفت كرده‌اند . . . .\r\nو همچنين شكى نيست كه قرآن ، از هرگونه نقصى با حفظ پروردگار محفوظ مانده است چنان‌كه صريح قرآن و اجماع دانشمندان در جميع زمان‌ها - مگر معدودى از آنها كه ارزشى ندارند - به آن دلالت دارد .\r\nو آن اخبارى كه دلالت بر نقص دارد ، بداهت ، از عمل كردن به ظاهر آن منع مىكند به خصوص آن اخبارى كه دلالت دارد بر اين‌كه ثلث و يا بيشتر قرآن حذف شده است زيرا اگر چنين بود ، به خاطر انگيزه‌هاى فراوانى كه در اين راستا وجود داشته و حربهء خوبى براى دشمنان اسلام جهت كوبيدن اسلام و مسلمين به شمار مىرفته ، مىبايد آن حذف شده‌ها به طور تواتر نقل مىشد در صورتى كه چنين نيست . به علاوه چگونه اين كار شدنى است در صورتى\r\n\r\n\r\n","description":"","footnote":"\r\n( 1 ) . كشف الغطاء عن مبهمات شريعة الغراء ، كتاب القرآن ، ص 298 - 299 .\r\n","page_name":" 58 ","page_number":58},
  {"content":"\r\n\r\nكه آنها شديداً عنايت به ضبط آيات و حروف قرآن داشتند به خصوص كه ادعا شده در آنها تصريح به اسامى بسيارى از منافقين و از جمله فلان و فلان شده است ؟ و اصولًا با توجه به اين‌كه شيوه رسول خدا پرده‌پوشى بر وضع منافقين بوده و با آنها معامله با اهل دين مىكرده اين كار چگونه ممكن است ؟ .\r\n3 . علامه سيد شرف الدين عاملى در اين باره چنين تأكيد مىكند :\r\nوكل من نسب اليهم تحريف القرآن فانه مفتر عليهم ، ظالم لهم ، لأن قداسة القرآن الحكيم من ضروريات دينهم الاسلامى ومذهبهم الامامى ، و من شك فيها من المسلمين فهو مرتدّ بإجماع الامامية . . . وظواهر القرآن فضلًا من نصوصه من أبلغ حجج اللَّه تعالى وأقوى أدلة أهل الحق به حكم البداهة الأولية من مذهب الامامية ولذلك تراهم يضربون بظواهر الأحاديث المخالفة للقرآن عرض الجدار ولا يأبهون بها وإن كانت صحيحة وتلك كتبهم فى الحديث والفقه والاصول ، صريحة بما نقول ، والقرآن الحكيم الذى لا يأتيه الباطل من بين يديه ولا من خلفه انما هو ما بين الدفّتين وهو ما فى أيدى الناس لا يزيد حرفاً ولا ينقص حرفاً ولا تبديل فيه لكلمة بكلمة ولا لحرف به حرف من حروفه وكلّ حرف من حروفه متواتر فى كل جيل تواتراً قطعياً إلى عهد الوحى والنبوة وكان مجموعاً على ذلك العهد الاقدس مؤلفاً على ما هو عليه الآن ، وكان جبرئيل عليه السلام يعارض رسول اللَّه صلى الله عليه و آله بالقرآن فى كل عام مرة وقد عارض به عامّ وفاته مرّتين . والصحابة كانوا يعرضونه ويتلونه على النبى حتى ختموه عليه صلى الله عليه و آله مراراً عديدة وهذا كله من الامور المعلومة الضرورية لدى المحققين من علماء الامامية ، ولا عبرة بالحشوية فإنهم لا يفقهون ؛ « 1 »\r\nو هر كس نسبت تحريف به اماميه مىدهد ، به آنها تهمت مىزند و بر آنها ستم روا مىدارد ، زيرا قداست قرآن حكيم ( از تحريف ) از ضروريات دين اسلامى و مذهب امامى آنها است ، و هر كس از مسلمين در اين امر شك كند ، به اجماع اماميه مرتد است . . . و ظواهر قرآن - تا چه رسد به نصوص آن - از رساترين و\r\n\r\n\r\n","description":"","footnote":"\r\n( 1 ) . الفصول المهمة في تأليف الامة ، ص 150 - 151 .\r\n","page_name":" 59 ","page_number":59},
  {"content":"\r\n\r\nنيرومندترين حُجج الهى و ادله اهل حق به حكم بداهت اولى از مذهب اماميه بر اين حقيقت دلالت دارند و بدين جهت است كه مىبينى آنها ظواهر احاديث مخالف قرآن را دور مىاندازند و اعتنا به آن نمىكنند اگر چه آن روايات صحيحه باشند و اين كتب حديث و فقه و اصول آنها است كه گواه روشنى بر گفته ماست و قرآن حكيمى كه باطل در آن راه ندارد ، همان است كه از دست ماست نه يك حرف زياده در آن است و نه يك حرف كم دارد ؛ و تبديلى در كلمات و حروف آن صورت نگرفته است و تمام حروف آن در ميان همه اقوام مسلمين در طول تاريخ تا عهد پيامبر صلى الله عليه و آله به طور تواتر قطعى ثابت است و در زمان پيامبر اكرم صلى الله عليه و آله و به دستور او به همين گونه كه اكنون در دست ماست جمع و تدوين شده است ، و جبرئيل در هر سال ، يك بار ، قرآن را بر آن حضرت عرضه مىداشت و تنها در سال وفات آن حضرت ، دو بار آن را عرضه كرد ، و صحابه نيز آن را به طور كامل به حضرتش عرضه مىداشتند و در محضرش تمام آن را مكرر تلاوت مىكردند . و تمام اين امور ، پيش محققين از دانشمندان امامى ، معلوم و بديهى است و به حرف افراد سطحى نگر و ظاهربين ، نبايد اعتنا كرد زيرا آنها نمىفهمند .\r\nو در جاى ديگر در اين باره اين‌گونه تأكيد مىكند :\r\nنعوذ باللَّه من هذا القول ونبرأ الى اللَّه تعالى من هذا الجهل وكل من نسب هذا الرأى إلينا جاهل بمذهبنا أو مفتر علينا فإنّ القرآن العظيم والذكر الحكيم متواتر من طرقنا بجميع آياته وكلماته وسائر حروفه وحركاته وسكناته تواتراً قطعياً عن أئمة الهدى من أهل البيت عليهم لا يرتاب فى ذلك إلا معتوه وأئمة أهل البيت كلّهم أجمعون رفعوه إلى جدّهم الرسول صلى الله عليه و آله عن اللَّه وهذا أيضاً ممّا لا ريب فيه ؛ « 1 »\r\nبه خدا پناه مىبريم از اين گفته ( كه شيعه قائل به تحريف است ) و برائت مىجوييم از اين نادانى و هر كس چنين مطلبى را به ما نسبت مىدهد و يا بر ما\r\n\r\n\r\n","description":"","footnote":"\r\n( 1 ) . اجوبة مسائل جار اللَّه ، ص 28 .\r\n","page_name":" 60 ","page_number":60},
  {"content":"\r\n\r\nتهمت و افترا مىبندد ؛ زيرا قرآن عظيم و ذكر حكيم تمام آيات ، كلمات ، حروف ، حركات و سكناتش از ديدگاه متواتر قطعى است و اين امر از ائمه اهل بيت عليهم السلام به ما رسيده و هم شك و شبهه‌اى در آن راه ندارد مگر آن‌كه شك كننده ناقص العقل باشد ، و امامان بزرگوار ما قرآن را از جدّشان و او از خدا براى ما نقل كرده‌اند و هيچ شكى در اين امر نيز وجود ندارد .\r\n4 . مرحوم شيخ بهائى در اين باره چنين تأكيد مىكند :\r\nالصحيح ، ان القرآن العظيم محفوظ عن ذلك زيادة كان أو نقصاناً ، ويدلّ عليه قوله تعالى :  « وَ إِنَّا لَهُ لَحافِظُونَ »  و ما اشتهر بين الناس من إسقاط اسم اميرالمؤمنين عليه السلام منه في بعض المواضع مثل قوله تعالى :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ »  - في على - و غير ذلك فهو غير معتبر عند العلماء ؛ « 1 »\r\nقول درست اين است كه قرآن مجيد از تحريف چه در زياده و چه نقصان محفوظ است و بر اين قول دلالت دارد قول پروردگار كه فرمود : « وانا له لحافظون » . « 2 »\r\nو اين‌كه شهرت يافته كه اسم على عليه السلام از قرآن در بعضى موارد حذف شده است مانند آيه شريفه : « اى پيامبر آنچه كه در مورد على عليه السلام به تو نازل شد ابلاغ كن » و نظاير آن ، پيش علما معتبر نيست » .\r\n5 . علامه حلى در اجوبة مسائل مهناويه در اين باره چنين تأكيد مىكند :\r\nالحق انه لا تبديل ولا تأخير ولا تقديم فيه ، وانه لم يزد و لم ينقص ونعوذ باللَّه تعالى من أن يعتقد مثل ذلك وأمثال ذلك فإنه يوجب التطرّق إلى معجزة الرسول عليه وآله المنقولة بالتواتر ؛ « 3 »\r\nحق اين است كه تبديل و تقديم و تأخير و زياده و كم در قرآن صورت نگرفته است و پناه مىبريم به خدا از اين‌كه كسى به امثال اين‌گونه امور ، معتقد شود ،\r\n\r\n\r\n","description":"","footnote":"\r\n( 1 ) . آلاء الرحمن في تفسير القرآن ، ص 26 .\r\n( 2 ) .\r\n مصطفى را وعده كرد الطاف حق * تو بميرى و نميرد اين ورق ( مثنوى ) \r\n( 3 ) . اجوبة المسائل المهناويه ، ص 121 .\r\n","page_name":" 61 ","page_number":61},
  {"content":"\r\n\r\nزيرا چنين عقيده‌اى شبهه در معجزه خالده پيامبر صلى الله عليه و آله خواهد بود كه به تواتر براى ما نقل شده است .\r\nو ما از اين‌گونه نمونه‌ها زياد داريم ، اهل تحقيق به مصادر مربوطه مراجعه نمايند . « 1 »\r\n\r\n3 . ديدگاه واقع گرايانه و حقيقى\r\nدر سابق گفتيم : دربارهء كتاب كافى سه ديدگاه وجود دارد :\r\nاول ، افراطى است كه كتاب كافى را تالى تلو قرآن مىداند و تمام احاديث و روايات آن را درست و قابل اعتماد مىشناسد .\r\nدوم ، تفريطى است كه اكثر روايات آن را ضعيف و غيرقابل اعتماد به حساب مىآورد و با بىاعتبارى به محتواى آن مىنگرد .\r\nما در بحث‌هاى گذشته ، هم دلايل اين دو گروه و هم دلايل نادرستى ديدگاه‌هايشان را مورد بررسى قرار داده و روشن ساخته‌ايم و اينك ديدگاه سوم را كه دور از افراط و تفريط بلكه واقع‌گرايانه و حقيقى است ، مورد بررسى قرار مىدهيم :\r\nكتاب كافى نيز مانند ديگر كتاب‌هاى فقهى ، كلامى ، فلسفى ، حديثى و . . . است كه به وسيلهء فرد غير معصومى نوشته شده كه امكان خطا و اشتباه در او راه دارد . گر چه نوشته كلينى به خاطر قرب به عهد ائمه عليهم السلام و هم‌عصر بودن با نواب خاصه و در دست داشتن بسيارى از كتب اربعمأة و كمى واسطه ميان او و مآخذى كه حديث را از آنها نقل مىكرده و تلاش شبانه روزى بيست ساله‌اى كه در راه تدوين اين دائرة المعارف عظيم اسلامى متحمل گرديد ، از ويژگى خاصى برخوردار است كه در ديگر نوشته‌ها يا اصلًا وجود ندارد و يا كم رنگ‌تر و در سطحى پايين‌تر است . از اين رو كتاب كافى در ميان دانشمندان اسلامى به خصوص شيعه داراى مكانت خاصى است ولى با اين همه چنين نيست كه تمام مرويات كافى بى چون و چرا درست و مطابق با واقع و دور از اخبار ضعيف و مجعول باشد . درست است او به جهات ياد شده قرائنى در دست\r\n\r\n\r\n","description":"","footnote":"\r\n( 1 ) . براى آگاهى بيشتر از نظرات بزرگان دربارهء عدم تحريف قرآن مراجعه شوه به كتاب‌هاى : التحقيق في نفي التحريف ؛ صيانة القرآن من التحريف ؛ آلاء الرحمن ؛ مجمع البيان ؛ البيان ؛ الميزان و . . . .\r\n","page_name":" 62 ","page_number":62},
  {"content":"\r\n\r\nداشته توانسته بدان وسيله وثوق به صدور رواياتى كه جمع آورى كرده پيدا كند و بين خود و خدايش در عمل به آن اخبار ، حجت داشته باشد ولى مقتضاى خبر واحد بودن آن روايات ، از يك سو و گذشت زمان و تطاول دوران از سوى ديگر كه موجب خفاى بعضى از قرائن و دگرگونى ابزار اجتهاد و احياناً مايه تحريف برخى از كلمات گرديد ، به قداست مطلق و بى چون و چراى آن لطمه زد . اما اين امر ، به هيچ وجه بى حرمتى به كلينى و كتاب او نخواهد بود و آن را از اعتبار ساقط نخواهد كرد . مگر با ديد اجتهادى « ابن ادريس » نسبت به نظرات مرحوم شيخ طوسى و نادرستى برخى از نظرات او در تهذيب و استبصار و مبسوط و نهايه به نظر وى اين كتاب‌ها به طور كلى از اعتبار خواهند افتاد ؟\r\nبلى اگر ما مثل برادران اهل سنت بوديم كه به كتاب كافى همانند « بخارى » مىنگريستيم و تمام روايات آن را صحيح و غيرقابل رد مىدانستيم ، هرگاه در آن ، رواياتى مانند « كور كردن چشم عزرائيل به وسيلهء حضرت موسى « 1 » ، تحريف قرآن ، « 2 » ديدن ساق پاى خدا در قيامت « 3 » و . . . مىديديم ديگر نمىتوانستيم ادعا كنيم كه آن كتاب صحيح و مرويات آن غيرقابل رد است . ولى چنان‌كه گفتيم : ما كتاب كافى را در عين اعتبار والايى كه برايش قايليم ، همه روايات آن را صحيح و غيرقابل رد نمىدانيم .\r\n« غَث » و « سمين » در آن ، كنار هم قرار دارند ، اين حديث‌شناس است با ابزارى كه در دست دارد ، صحيح و حسن و موثق آن را از ضعيف ، جدا مىكند و آن‌گاه با قراينى كه در اختيار اوست ، از هر كدام آنها بهره مناسب گرفته ناخالص‌ها و دور از واقعيت‌ها را دور مىريزد . « 4 »\r\nگر چه بعضى از ظاهربين‌ها از جمله‌اى كه مرحوم كلينى در مقدمه كتاب كافى مرقوم فرموده‌اند : در پاسخ آن دوست دلسوخته شيعى خود كه درخواست نگارش\r\n\r\n\r\n","description":"","footnote":"\r\n( 1 ) . صحيح بخارى ، جزء دوم ، ص 113 .\r\n( 2 ) . همان ، جزء 6 ، ص 210 .\r\n( 3 ) . همان ، جزء 6 ، ص 198 .\r\n( 4 ) . در اين باره به كتاب دراسات في الكافى والصحيحين ، فصل الكافى به نظر الشيعة مراجعه شود .\r\n","page_name":" 63 ","page_number":63},
  {"content":"\r\n\r\nكتابى كرده بود كه « يأخذ منه من يريد علم الدين والعمل به بالآثار الصحيحة عن الصادقين عليهم السلام » « 1 » استنباط كرده‌اند كه : تمام احاديث كافى صحيح و غيرقابل رد است ، ولى استاد الفقهاء حضرت آية اللَّه خوئى در پاسخ آنها تأكيد مىكنند كه :\r\nاولًا سائل ، از وى درخواست كرده كتابى كه مشتمل بر آثار صحيح از « صادقين » باشد بنويسد و شرط نكرده كه غيرصحيح و يا از غيرصادقين ولو استطراداً نباشد و لذا چنان‌كه ديديم ، در آن ، هم غير صحيح هست و هم از غير صادقين وجود دارد .\r\nثانياً اگر منظور مرحوم كلينى اين است : همه اخبارى كه در كافى آورده ذاتاً صحيح هستند كه چنين نيست و اگر منظورش اين است كه قراين خارجيه دلالت بر صحت آنها دارد ، اين امر ، ممكن است اما بعيد است كه براى همه آن روايات ، چنين قراينى وجود داشته باشد . به علاوه اين ، يك اجتهاد شخصى از ناحيه اوست كه اگر آن قراين ادعايى به ما مىرسيد ، چه بسا چنان يقينى بر صحت آن روايات ، براى ما حاصل نمىشد .\r\nثالثاً چنان‌كه ديديم : رواياتى در كافى وجود دارد كه اگر ادعا نكنيم كه قطع به عدم صدور آنها از معصوم عليه السلام داريم ، لا اقل شك در صدور آنها خواهيم داشت ، عليهذا چگونه ممكن است كه ادعاى قطع ، بر صحت همه روايات كافى داشته باشيم ؟ !\r\nمعظم له در پايان ، اين‌گونه نتيجه مىگيرند :\r\nوالمتحصل ، انه لم تثبت صحة جميع روايات الكافى بل لا شك فى ان بعضها ضعيفة بل أن بعضها يطمئن بعدم صدورها من المعصوم عليه السلام . « 2 »\r\nو قطعاً ستايش‌هايى كه از بزرگان ، در مورد كتاب كافى رسيده « 3 » و همچنين انتقاداتى كه برخى از مغرضان ، بر كتاب كافى وارد كرده‌اند ، « 4 » بيش از اين مقدار ، نخواهد بود .\r\nو اما اين‌كه برخى از مغرضين ، بدون توجه به اين‌كه كلينى در چه زمانى ( يازده قرن\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 8 .\r\n( 2 ) . معجم رجال الحديث ، ج 1 ، ص 87 - 92 .\r\n( 3 ) . به مقدمهء اصول كافى و مستدرك الوسائل ، ج 3 ، فايده 4 مراجعه شود .\r\n( 4 ) . مسوده وهابى وطنى ؛ و نوشته‌هاى احسان الهى ظهير .\r\n","page_name":" 64 ","page_number":64},
  {"content":"\r\n\r\nپيش ) مىزيسته و بدون توجه به خفقان و ستمى كه از طرف نظام حاكم بر شيعه روا داشته مىشد ، زندگى مىكرده است و نيز بدون توجه به اين‌كه كافى نخستين دايرة المعارفى است كه با اين گستردگى و عظمت در حوزه تشيع نوشته شده كه به تنهايى از همه « صحاح » ششگانه حديث ، بيشتر دارد ، « 1 » و نيز با توجه به اين‌كه ابزار صحت و سقم احاديث در آن زمان و اين زمان با هم فرق داشته است و خلاصه اين‌كه مقتضاى نوشته‌هاى بشر معمولى كه از عصمت الهى محروم باشد ، عدم مصونيت از خطا و اشتباه است ، قلم در دست گرفته همه آن زحمات را ناديده گرفته يك باره قلم قرمز روى همه آنها كشيده‌اند ، بى شك اين گروه يا متعصبند كه تعصب ، آنها را كور و كر كرده و يا مزدورند كه همه چيزشان حتى انصاف و مروت را فروخته‌اند ، و يا از اصول نگارش و سير تكامل علوم بى اطلاعند كه  « أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ »  . « 2 »\r\n\r\n\r\n","description":"","footnote":"\r\n( 1 ) . وصول الاخبار الى اصول الاخبار ، ص 85 - 86 .\r\n( 2 ) . سورهء اعراف ، آيهء 179 .\r\n","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\nالكافى\r\n\r\nالكافى « 1 »\r\n\r\nچكيده\r\nدر اين نوشتار از موضوع ، ارزش و اعتبار كتاب الكافى ، سخنان علما ، انگيزهء نگارش و ويژگىهاى الكافى ، روايات الكافى ، شرح‌هاى الكافى ، حواشى الكافى و ترجمه‌هاى فارسى آن سخن به ميان آمده و گزارشى از آن ارائه شده است .\r\nاثرى گرانقدر از ابو جعفر ، محمد بن يعقوب كلينى رازى از برجسته‌ترين علماى شيعه در آغاز قرن چهارم هجرى ( متوفاى 329 هجرى ) .\r\n\r\nموضوع\r\nكتاب الكافى شامل مجموعه روايات اصول و فروع دين است كه از ائمه عليهم السلام روايت گرديده است .\r\nشيخ كلينى با سفر به شهرها و روستاهاى سرزمين‌هاى اسلامى و ارتباط با روات احاديث و دستيابى به اصول چهار صد گانه شيعه كه توسط ياران ائمه عليهم السلام نگاشته شده‌اند و با ارتباط با نواب خاص امام زمان عجل اللَّه تعالى فرجه الشريف ، مجموعه‌اى ارزشمند و اثرى گران‌بها و كتابى معتبر و جامع به نگارش درآورده است .\r\n\r\nارزش و اعتبار\r\nكتاب الكافى از قديمىترين و معتبرترين كتاب‌هاى روايى شيعه است كه در عصر غيبت صغرى نگاشته شده است .\r\n\r\n\r\n","description":"","footnote":"\r\n( 1 ) . نرم‌افزار نور .\r\n","page_name":" 67 ","page_number":67},
  {"content":"\r\n\r\nاين كتاب توسط يكى از برجسته‌ترين روات و فقهاى شيعه نگاشته شده است كه تا كنون مانند آن نگاشته نشده و در طول بيش از هزار سال پيوسته مورد توجه و عنايت خاص علما و فقهاى شيعه قرار داشته و بزرگان شيعه در منابع مهم روايى و تأليفات ارزشمند خود به آن استناد كرده‌اند .\r\nاين كتاب شامل روايات پيامبر و اهل بيت آن حضرت عليهم السلام است كه در آن به علوم و معارف اسلامى به بهترين شكل اشاره شده و با ترتيبى زيبا ارائه شده است .\r\nاين كتاب فاصله زمانى كمى با اصول معتبر و اوليه شيعه دارد كه از آنها گرفته شده و علاوه بر آن از دقت و گزيده گويى بالايى نيز برخوردار است .\r\n\r\nسخنان علما\r\nشيخ مفيد مىفرمايد : « الكافى هو من أجلّ كتب الشيعة و أكثرها فائدة » .\r\nكتاب الكافى از بهترين كتاب‌هاى شيعه و پر فايده‌ترين آنهاست .\r\nشهيد اول ، محمد بن مكى مىفرمايد : « كتاب الكافى فى الحديث الذى لم يعمل الأصحاب مثله » .\r\nكتاب الكافى ، كتاب روايتى است كه تا كنون اصحاب و علماى شيعه مانند آن را ننگاشته‌اند .\r\nفيض كاشانى مىفرمايد : « الكافى أشرفها و أوثقها و أتمها و أجمعها لاشتماله على الأصول من بينها و خلوه من الفضول و شينها » .\r\nكتاب الكافى ارزشمندترين و معتبرترين و كامل‌ترين و جامع‌ترين كتاب از كتب اربعه است زيرا بر خلاف بقيه كتب اربعه ، علاوه بر فروع دين و ابواب فقه ، شامل اصول دين نيز است و روايات غير صحيح و ضعيف هم در آن وجود ندارد .\r\nشهيد ثانى مىفرمايد : « الكتاب الكافى و المنهل العذب الصافي ، و لعمري لم ينسج على منواله ، و منه يعلم قدر منزلته و جلالة حاله » .\r\nكتاب الكافى آبى شيرين ، زلال و گواراست و به جان خودم سوگند كه همانند آن نگاشته نشده است و از ارزش كتاب مىتوان به منزلت و جلال و بزرگى مؤلف آن نيز پى برد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nعلامه مجلسى مىفرمايد : « أضبط الأصول و أجمعها ، و أحسن مؤلفات الفرقة الناجية و أعظمها » .\r\nكتاب الكافى با ضابطه‌ترين و كامل‌ترين كتاب روايى و بهترين و بزرگ‌ترين تأليف مذهب بر حق شيعه است .\r\n\r\nانگيزهء نگارش\r\nشيخ كلينى اين كتاب را به درخواست يكى از دوستان خود به نگارش درآورده است . وى در مقدمهء كتاب مىفرمايد : « و ذكرتَ أن أمورا قد أشكلت عليك ، لا تعرف حقائقها لاختلاف الرواية فيها و أنك تعلم أن اختلاف الرواية فيها لاختلاف عللها و أسبابها و أنك لا تجد بحضرتك مَن تذاكره و تفاوضه ممن تثق بعلمه فيها و قلت إنك تحب أن يكون عندك كتاب كاف يجمع فيه من جميع فنون علم الدين ، ما يكتفى به المتعلم و يرجع إليه المسترشد ، و يأخذ منه من يريد علم الدين و العمل به بالآثار الصحيحة عن الصادقين عليهم السلام و السنن القائمة التي عليها العمل و بها يؤدي فرض اللَّه عز و جل و سنة نبيه صلى الله عليه و آله و قلت لو كان ذلك رجوت أن يكون ذلك سببا بتدارك اللَّه بمعونته و توفيقه إخواننا و أهل ملتنا و يقبل بهم إلى مراشدهم . . . و قد يسَّر اللَّه و له الحمد تأليف ما سألت و أرجو أن يكون بحيث توخيت فمهما كان فيه من تقصير فلم تقصر نيتنا في إهداء النصيحة إذ كانت واجبة لإخواننا و أهل ملتنا مع ما رجونا أن نكون مشاركين لكل من اقتبس منه و عمل بما فيه في دهرنا هذا و في غابره إلى انقضاء الدنيا » .\r\nيعنى برادرم ! امورى را فرموده بوديد كه بر شما مشكل گشته و حقايق آنها را نمىدانيد چرا كه روايات مختلفى دربارهء آنها وارد شده و اختلاف روايات نيز به دليل اختلاف علل و اسباب آن است و كسى كه بتوانى با او مذاكره و مباحثه نمايى نيز در اختيار ندارى و گفته بودى دوست دارى كتابى داشته باشى كه شامل تمام علوم و معارف دين باشد و دانشجو و دانشمند نيز بتوانند به آن مراجعه نمايند و از آن علم دين را فرا گرفته و به آن عمل نمايند و آن گرفته شده از روايات صحيح از ائمه عليهم السلام و سنت هاى پا برجايى باشد كه به آنها عمل مىشود و واجبات الهى و سنت پيامبر صلى اللَّه عليه و آله و سلم به وسيله آنها عمل مىشود . و گفته بودى كه اميد وارى به يارى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو توفيق خداوند اين كتاب وسيله‌اى گردد براى مراجعهء ديگر برادران و پيروان اهل بيت عصمت و طهارت عليهم السلام و موجب راهنمايى آنها گردد . . . .\r\nو خدا را شكر كه نگارش كتابى را كه درخواست كرده بوديد آسان ساخت و اميدوارم كه همان‌گونه باشد كه انتظار داشتيد و اگر كوتاهى در آن باشد ، در خير خواهى خود هيچ كوتاهى نكرده‌ام چرا كه نيت خير براى برادران دينى و اهل مذهب حق واجب است . به اميد آن كه ما نيز در ثواب كسانى كه آن را فرا گرفته و به آن عمل مىكنند در اين زمان تا پايان دنيا شريك باشيم .\r\n\r\nويژگىهاى كتاب\r\n1 . از ويژگىهاى مهم اين كتاب ، هم عصر بودن مؤلف آن با سفراى امام زمان عجل اللَّه تعالى فرجه الشريف و دسترسى داشتن وى به آنها است .\r\nخصوصا كه سفراى آن حضرت در شهر بغداد بودند و كلينى نيز در آن شهر بوده و سال وفات وى مصادف با سال وفات آخرين سفير امام عصر ارواحنا له الفداء على بن محمد سمرى بوده است .\r\n2 . مؤلف در اين كتاب مقيد به ذكر كل سند تا امام معصوم عليه السلام است و اين خود ارزش و اعتبار خاصى را به روايات كتاب مىدهد .\r\n3 . در اين كتاب روايات به ترتيب اعتبار آورده شده‌اند و روايات اول هر باب از جهت سند و اعتبار از درجه بالاترى برخوردارند .\r\n4 . اين كتاب شامل تمام علوم و معارف اسلامى است كه از اهل بيت عليهم السلام روايت شده و به دست مؤلف آن رسيده و شامل اكثر مباحث عقيدتى و فقهى است .\r\n\r\nروايات كتاب\r\nكتاب الكافى شامل بيش از 16 هزار روايت است كه اين تعداد روايت از تمام روايات صحاح سته نيز بيشتر است .\r\n\r\nشرح‌هاى كتاب\r\n1 . جامع الأحاديث و الأقوال نوشته شيخ قاسم بن محمد بن جواد بن الوندى متوفى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبعد از سال 1100 هجرى .\r\n2 . الدر المنظوم من كلام المعصوم نوشته شيخ على بن محمد بن حسن بن زين الدين شهيد ثانى ، درگذشته 1104 هجرى .\r\n3 . شرح ملا صدراى شيرازى ، درگذشت 1050 هجرى .\r\n4 . مرآة العقول في شرح أخبار آل الرسول نوشته علامه مجلسى ، درگذشته به سال 1110 هجرى .\r\n5 . الوافي نوشته فيض كاشانى متوفاى 1091 هجرى .\r\n\r\nحواشى كتاب\r\n1 . حاشيه علامه مجلسى .\r\n2 . حاشيه ابو الحسن شريف فتونى عاملى متوفاى 1138 هجرى .\r\n3 . حاشيه سيد مير ابو طالب بن ميرزا بيك فندرسكى از افاضل اوائل قرن دوازدهم هجرى .\r\n4 . حاشيه شيخ زين الدين ابو الحسن على بن شيخ حسن صاحب معالم .\r\n5 . حاشيهء شيخ محمد بن حسن بن زين الدين شهيد ثانى معروف به شيخ محمد سبط عاملى درگذشت سال 1030 هجرى .\r\n\r\nترجمه فارسى\r\n1 . تحفة الاولياء نوشته محمد على بن حاج محمد حسن اردكانى\r\n2 . الصافي شرح اصول كافى و شرح فروع كافى نوشته شيخ خليل بن غازى قزوينى\r\n\r\nخلاصه\r\nمحمد جعفر بن محمد صفى ناعسى فارسى اين كتاب را خلاصه كرده است .\r\n\r\nتحقيق\r\nبر اين كتاب تحقيقات فراوانى نگاشته شده است مانند :\r\n1 . رموز التفاسير الواقعة في الكافي و الروضة نوشته مولى خليل بن غازى قزوينى\r\n2 . جامع الرواة نوشته حاج محمد اردبيلى از شاگردان علامه مجلسى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n3 . الفوائد الكاشفة نوشته محمد حسين طباطبايى تبريزى\r\n4 . البيان البديع نوشته سيد حسن صدر\r\n5 . رجال الكافى حاج سيد حسين طباطبائى بروجردى\r\n\r\nنسخه‌هاى خطى\r\n1 . نسخه‌اى در خزانه نسخه‌هاى خطى كتابخانه حضرت آية اللَّه نجفى مرعشى در شهر مقدس قم .\r\nتاريخ نگارش اين نسخه 1071 هجرى است و در محضر علامه مجلسى نيز قرائت شده است .\r\n2 . نسخه‌اى ديگر در خزانه نسخه‌هاى خطى كتابخانه حضرت آية اللَّه نجفى مرعشى در شهر مقدس قم .\r\nتاريخ نگارش اين نسخه 1092 هجرى است و تعليقه‌هاى فراوانى به خط شيخ حر عاملى بر آن است .\r\n3 . نسخه ديگرى در خزانه نسخه‌هاى خطى كتابخانه حضرت آية اللَّه نجفى مرعشى در شهر مقدس قم .\r\nاين نسخه تصحيح و مقابله شده و تعليقه‌هاى فراوانى از شرح مولى صالح مازندرانى بر آن است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nعرضهء كافى بر امام عصر\r\n\r\nعرضهء كافى بر امام عصر عليه السلام « 1 »\r\nمحمد محمدى گيلانى\r\n\r\nچكيده\r\nدر اين نوشتار كوتاه از اين مطالب سخن به ميان آمده است . اصول و كتاب‌هاى حديث عرضه شده به ائمهء اطهار عليهم السلام كه در جوامع اوليه ثبت شدند .\r\nجامع الكافى در وسط اسماء جوامع حديثى چون خورشيد جهان افروز و ديگران اقمارند .\r\nعمر اين آفرينش برجستهء كلينى به درازاى عمر شريعت است .\r\nآگاهى كلينى را به عظمت آفرينندهء خويش مىتوان از خطبهء كتاب الكافى دريافت . تعبير كلينى ضمانت نامه‌اى است بر صحت احاديث و اخبار مندرج در الكافى .\r\n. . . ضبط احاديث و روايت موجود در كتب موروث نزد ائمهء اطهار عليهم السلام به وسيلهء اصحاب‌شان در نهايت دقت ممكن انجام پذيرفت ، و رساله‌هاى كوچكى كه هر يك از آنها « اصل » ناميده مىشد در اين باب تدوين گرديد ، كه بالاخره به جوامع حديثيه كه هم اكنون در دست ماست منتهى شد ، و جوامع اوليه احاديث شيعه همين كتب اربعه است كه جامع شريف « كافى » امام المحدثين محمد بن يعقوب كلينى رضى الله عنه در وسط سماء احاديث موروث از رسول اللَّه صلى الله عليه و آله هم‌چون خورشيد جهان افروز است ، و\r\n\r\n\r\n","description":"","footnote":"\r\n( 1 ) . ماهنامهء پاسدار اسلام ، مرداد 1370 ، شماره 116 ، ص 16 - 18 و ش 117 ، ص 24 - 25 و 42 - 43 .\r\n","page_name":" 73 ","page_number":73},
  {"content":"\r\n\r\nجوامع ديگر اقمارى هستند كه در تبويب و انتخاب و ترتيب و تهذيب اخبار از ضياء آن خورشيد تابان استضائه كرده‌اند .\r\nكافى شريف ، آفرينش برجسته‌اى است كه به همت آسمان‌ساى دهقان كريم الاصل و النسب رازى كلينى رحمه الله انجام پذيرفت ، كلينى عظيم به خلاقيتى دست يافت ، و پديده‌اى آفريد كه عمر آن به درازاى عمر : « حلال محمد حلال وحرامه حرام الى يوم القيامه » مىباشد .\r\nجامع شريف كافى شجرهء طيبه‌اى است « اصلها ثابت وفرعها فى السماء تؤتى اكلها كلّ حينٍ باذن ربّها » كه اين باغبان هنرمند معارف و احكام ، با ابزار همت بلند و هوش سرشار و اعتماد به خداوند متعال و همكاران و هم آوازان و خريداران معارف شناس يعنى سفراء امام زمان ارواحنا له الفداء در عصر غيبت صغرى ، پديد آورده است كه از بادهاى حوادث و طوفان‌هاى تقلبات دهر هرگز گزندى نمىيابد و گردون نوپرداز كهن فرساى ، نتوانسته و نخواهد توانست ، در آستان آن ، پژمردگى فراهم سازد .\r\nكلينى عظيم به عظمت آفرينندگى خود ، نيك آگهى داشت ، بر اساس اين آگهى است كه در كمال يقين در خطبهء كافى شريف ، آن را جامع فنون علم دين ، و آثار صحيحهء صادقين عليهم السلام اعلان داشته و دوام و ابديت آن را « الى انقضاء الدنيا » توصيف مىنمايد :\r\nوقلت انّك تحبّ ان تكون عندك كتاب كاف يجمع ما يكتفى [ فيه 
  ] من جميع فنون علم الدين به المتعلّم ويرجع اليه المسترشد ويأخذ منه من يريد علم الدين والعمل به بالآثار الصحيحة عن الصادقين عليهم السلام والسنن القائمة التى عليها العمل وبها يؤدى فرض اللَّه عز و جل وسنّة نبيه صلى الله عليه و آله . . . وقد يسر اللَّه وله الحمد تأليف ما سألت وارجو ان يكون بحيث توخّيت فمهما كان فيه من تقصير فلم تقصر نيّتنا فى اهداء النصيحة اذ كانت واجبةً لاخواننا و اهل ملّتنا مع ما رجونا ان نكون مشاركين لكلّ من اقتبس منه و عمل بما فيه فى دهرنا هذا وفى غابره الى انقضاء الدنيا اذ الربّ جلّ وعزّ واحدٌ والرسول محمّد خاتم النّبيين صلوات اللَّه وسلامه عليه وآله واحدٌ ، والشريعة واحدة و حلال محمّدٍ حلالٌ\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nوحرامه حرامٌ الى يوم القيامة . . . » .\r\n- گفتيد : دوست داريد كه نزدتان كتابى باشد ، كافى جامع همهء فنون علم دين ، به گونه‌اى كه متعلم و طالب رشد ، بدان اكتفا كند ، و طالب علم و عمل از آن اخذ نمايد ، طالب علم و عمل به آثار صحيحه از ائمه صادقين عليهم السلام و روش‌ها و سنن استوارى كه مبناى عمل است ، كه فرض اللَّه عز و جل و سنت رسول اللَّه صلى الله عليه و آله بدين وسيله تأديه مىگردد . . . و خداى تعالى « كه همهء محامد از آنِ اوست » تأليف كتاب جامعى را كه خواسته بوديد بر من آسان فرمودند ، و اميدوارم مطابق خواسته‌تان باشد ، چنانچه در آن كوتاهىاى مشهود گردد نيت ما در اهداء نصيحت ، نارسا نبوده زيرا نصيحت و خيرخواهى نسبت به برادران و همكيشانمان فريضه‌اى است بر عهدهء ما مضافاً بر اين ، اميدواريم ، با هر كس كه از اين كتاب جامع بهره‌مند شود و به مضامين آن عمل كند چه در حال و چه در آينده « الى انقضاء الدنيا » شريك باشيم ، چه پروردگار عز و جل واحد ، و رسول اللَّه صلى الله عليه و آله واحد ، و شريعت واحد ، و حلال محمد حلال و حرام او حرام است تا روز قيامت . . . .\r\nاين تعبير چنان‌كه مىبينيد ضمانت‌نامه‌اى است از كلينى رحمه الله بر صحت اخبار مندرج در كافى شريف و اين‌كه تكاليف الهى با عمل به آنها تأديه مىشود ، چنان تعبيرى كه بى ترديد بر ضمانت و عهده‌دارى گوينده نسبت به صحت صدور آثار مندرج در كتابش از ائمهء معصومين عليهم السلام و مُجزى بودن عمل به آنها از عصر كلينى تا انقراض دنيا ، دلالت دارد ، بر پايه‌هايى استوار است از آن جمله آن‌كه در هنگام تأليف كتاب كافى ، اصول مرقوم و محرر به دست اصحاب ائمه عليهم السلام و كتاب‌هايى كه به عرض آنها رسيده بود ، در نزد كلينى رحمه الله وجود داشت ، زيرا تمام اين مدارك و مستندات نزد ابى محمد هارون بن موسى تلعكبرى رحمه الله كه از شاگردان كلينى است موجود بوده است و به طرق كلينى آنها را روايت مىنمود ، چنانچه اكثر اين اصول معتمده و كتب معروضه و اخبار ثقات نزد فقيه ثقه حميد بن زياد نينوائى كه از مشايخ كلينى است موجود بوده و شيخ الطائفه رحمه الله در فهرست كه آن جناب را توثيق كرده مىفرمايد :\r\nروى الاصول اكثرها له كتبٌ كثيرة على عدد كتب الاصول . . . . « 1 »\r\n\r\n\r\n","description":"","footnote":"\r\n( 1 ) . الفهرست ، ص 89 ، طبع بيروت .\r\n","page_name":" 75 ","page_number":75},
  {"content":"\r\n\r\nو از جمله ادله بر استوارى تعبير كلينى از جامع كافى ، همانا وجود اعاظمى از تلامذه آن حضرت است كه كافى را از محضرش تلقى كرده و استنساخ نمودند و منتشر ساختند ، و همهء نسخه‌هاى بعدى به آنها منتهى مىگردد ، اين اعاظم هر يك خود حجت الهى در حوزهء خويش بوده‌اند و در ميان آنان بعضىها صاحب كرامت بارزند مانند جناب صفوانى ، محمد بن احمد بن قضاعة بن صفوان بن مهران الجمال از اصحاب امام صادق و كاظم عليهما السلام ، نجاشى دربارهء او مىگويد :\r\nشيخ الطائفه ثقة ، فقيه ، فاضل ، وكانت له منزلة من السلطان ، كان اصلها انّه ناظر قاضى الموصل فى الامامة بين يدى ابن حمدان فانتهى القول بينهما الى ان قال للقاضى : تباهلنى ؟ فوعده الى غد ثم حضر [ وا 
  ] فباهله وجعل كفّه فى كفّه ، ثم قاما من المجلس وكان القاضى يحضر دار الامير ابن حمدان فى كل يوم ، فتأخر ذلك اليوم و من غده فقال الامير : اعرفوا خبر القاضى ، فعاد الرسول فقال : انه منذ قام من موضع المباهله حمّ وانتفخ الكفّ الذى مدّ للمباهله وقد اسودّت ثم مات من الغد فانتشر لابى عبداللَّه الصفوانى بهذا ذكر عند الملوك وحظى منهم وكانت له منزله . . . . « 1 »\r\n- جناب صفوانى شيخ طايفه اماميه ، ثقه ، فقيه ، فاضل بوده‌اند در نزد سلطان وقت داراى منزلتى بودند ، و سبب موقعيت وى نزد سلطان اين بود كه با قاضى موصل در مسئله امامت در محضر امير ابن حمدان مناظره كردند ، كار مناظره بدان جا انجاميد كه جناب صفوانى به وى پيشنهاد مباهله دادند قاضى قبول كردند كه فردا به مباهله حاضر شوند ، فردا در محضر امير جهت مباهله حاضر شدند و مباهله انجام پذيرفت ، و كف دست قاضى در كف دست صفوانى قرار داشت و هر دو از مجلس برخاستند و بيرون رفتند ، و قاضى مزبور كه هر روز به منزل امير مىآمد ، آن روز و فردايش را حاضر نشدند ، امير دستور داد كه از قاضى خبرى بگيرند قاصد رفت و برگشت ، گفت از هنگامى كه قاضى از موضع مباهله برخاست مبتلا به تب شده‌اند و كفّى را كه براى\r\n\r\n\r\n","description":"","footnote":"\r\n( 1 ) . رجال النجاشى ، ص 393 ، طبع قم .\r\n","page_name":" 76 ","page_number":76},
  {"content":"\r\n\r\nمباهله دراز كرده باد كرده و سياه شده ، سپس فرداى روز استخبار مردند ، و اين كرامت صفوانى انتشار يافت . . . .\r\nو نظير آن ابوغالب احمد بن محمد زرارى كه در زمان نيابت جناب شيخ ابى القاسم حسين بن روح التماس دعا از حضرت قائم عليه السلام در حل مشكل خود نمودند بدون آن‌كه مشكل را نام ببرند ، توقيع شريف از ناحيهء مقدسه بيرون آمد : « الزوج والزوجه فاصلح اللَّه ذات بينهما » كه تفصيل آن را شيخ رحمه الله در كتاب الغيبه آورده . « 1 »\r\nو از قوام مهم تضمين كلينى ، صحت آثار و احاديث مندرج در كافى اين امر است كه ذكر مىشود بلكه اين امر از اهم پايه‌هاى تعهد او است ، به اين توضيح :\r\nكوچ كردن جهت تحصيل علوم و استماع احاديث و آثار از محدثين كبار و حفاظ نامدار ، امرى بود رايج و دارج ، شيفتگان آثار و اخبار نبوت ، رنج سفر و اقامت در بلاد غربت و هجران از اهل و اولاد را بر خود هموار مىكردند ، كه رؤساء احاديث و فقاهت و عقيدت را ملاقات كنند بر مزايايى از آن جمله علو اسناد دست يابند و حتى براى استماع يك حديث از منبعى كه نزدشان معتبر بوده ، رحلاتى انجام مىدادند ، ابو داود در سنن خود خبرى عجيب از مكحول فقيه اهل شام نقل مىكند كه گفته : « كنت عبداً بمصر لامرأة من بنى هذيل فاعتقتنى ، فما خرجت من مصر وبها علم الّا حويت عليه فيما أرى ثم اتيت الحجاز فما خرجت منها و بها علم الّا حويت عليه فيما أرى ثم اتيت العراق . . . ثم اتيت الشام فغربلتها كل ذلك اسأل عن النفل فلم اجد احداً يخبرنى فيه بشىء حتّى اتيت شيخاً يقال له زياد بن جارية التميمى فقلت له : هل سمعت فى النفل شيئاً ؟ قال :\r\nنعم ، سمعت حبيب بن مسلمة الفهرى يقول : شهدت النبى صلى الله عليه و آله نفل الربع فى البدأة والثلث فى الرجعة » . « 2 »\r\n- من در مصر برده زنى از قبيله بنى هذيل بودم ، آزادم نمود ، از مصر خارج نشدم مگر آن‌كه آنچه علم در آن‌جا بوده و مطلوبم بوده برگرفتم و همين طور كه به حجاز و عراق سفر كردم علوم مطلوبم را تحصيل نمودم سپس به شام آمدم اين ديار را غربال\r\n\r\n\r\n","description":"","footnote":"\r\n( 1 ) . ص 183 .\r\n( 2 ) . ج 3 ، ص 80 .\r\n","page_name":" 77 ","page_number":77},
  {"content":"\r\n\r\nنموده دانه‌هاى درشت علوم را برگرفتم در همه اين رحلات از مسئله « نفل : اجر و مزدى كه رسول اللَّه صلى الله عليه و آله در مقابل عمل براى برخى از مجاهدين از غنيمت قرار مىداد » پرسش مىنمودم ولى كسى در اين باره به من جوابى نمىداد تا اين‌كه شيخى كه نامش زياد بن جاريه بود به من پاسخ داد كه او از حبيب بن مسلمه فهرى شنيده مىگفت : من شاهد بودم كه رسول اللَّه صلى الله عليه و آله يك چهارم غنيمت را به گروه اولى كه به دار الحرب اعزام مىشدند مىداده و يك سوم آن را به گروه دوم كه بعد از رجوع گروه اول اعزام به دار الحرب مىشدند اعطاء مىفرمودند . « 1 »\r\nبارى رحله و رحلات براى درك حضور مشايخ حديث و تحصيل مزاياى مغبوط يك سنت رايجى بوده ولى رحله و كوچ كردن جناب كلينى قدس سره از رى و سكونتش در بغداد فقط به اين انگيزه نبود اين مرد هوشمند كه بيش از هزار سال پيش از بيت طيب الاصلى از روستاى كلين از منطقه « رى » با نبود امكانات كامل ، با هوش سرشار موهوبى و همت بلند و مودت به آل البيت عليهم السلام و پارسايى كم نظير مورد توجه اماميه گرديد و مرجع شيعيان و چهرهء درخشان طايفهء محقّه در رى بودند ، در شأن همت بلند آن نبوده كه با امكان محاضره و دسترسى مداوم به نواب امام زمان عليه السلام در غيبت صغرى مسامحه كند و از اين هجرت الى اللَّه تعالى كه احياء و بقاء شريعت در آن بوده تكاسل ورزد .\r\nبه يقين مهاجرت آن هوشمند برگزيده خداى تعالى به بغداد ، به انگيزه دسترسى و محاضره با سفراء خاصه حضرت بقية اللَّه تعالى بوده ، تا جامع كافى كه در دست تأليف بوده در حريم اشراف آنان سلام اللَّه عليهم كه پرتو اشراف امام زمان عجل اللَّه فرجه بوده ، صبغهء اعتبار نزد شيعه به خود گيرد ابو غالب زرارى تلميذ كلينى رحمه الله چنان‌كه شنيدى براى حل مشكل خانوادگى به بغداد مىرود و به وسيله حضرت شيخ ابوالقاسم حسين بن روح رضوان اللَّه عليه از امام زمان عليه السلام تقاضاى دعاى براى حل مشكلش مىكند و امام عليه السلام براى حل مشكل او دعا مىفرمايند و در توقيع مرقوم\r\n\r\n\r\n","description":"","footnote":"\r\n( 1 ) . براى توضيح بيشتر به جواهر ، ج 21 ، ص 220 مراجعه شود .\r\n","page_name":" 78 ","page_number":78},
  {"content":"\r\n\r\nمىفرمايند ! چطور حضرت كلينى استاد امثال زرارىها و صفوانىها و عمانىها براى تأمين چنين مقصدى خطير كه با سرنوشت اماميه مرتبط است به بغداد ، نرود ، و اين آفرينش برجسته خويش را در حريم اشراف آن حضرت تكميل نسازد و به آن حضرت عرضه ندارد !\r\nاين دهقان پاك نژاد رازى خواهرزادهء جناب « علّان الكلينى » كه با نبود امكانات و فقد اسباب كامل با اتكال به آستان حضرت مسبب الاسباب ، آن همه امكانات آفريد و اسباب و وسائل مهيا ساخت امكان ارتباط به نواب عصر غيبت صغرى و تشرف به خدمت‌شان و عرضهء جزوه‌هاى جامع كافى به آنها همانند شمس فى رابعة النهار است مع ذلك آن بزرگوار در انجام اين فريضه تعلل ورزد و كوتاهى كند !\r\nحاشا از چنين خيالى دربارهء اين برگزيدهء خداوند منان ، انسان هر چه هم دير باور باشد با مطالعهء احوال اين نابغه رازى اطمينان حاصل مىكند كه عمده انگيزهء آن بزرگوار در اين مهاجرت ، لقاء آن امناء اللَّه تعالى و اتمام و انجام اين مأموريت الهى در مرآى و منظر آنان و احياناً عرضه كتاب كافى به آستان قدس حضرت خاتم الاوصياء عليه و عليهم السلام بود چنان‌كه عرضه اصول و كتب احاديث بر ائمهء پيش از آن حضرت ، سنتى بوده معروف و معمول بها .\r\nاطمينان داريم كه عمده انگيزه كلينى رضى الله عنه در مهاجرتش به بغداد ، تحصيل نظارت سفراء عصر غيبت صغرى ، بر كتاب شريف كافى بوده و به حدس قابل اعتماد اميد عرضه داشتن آن ، به محضر مبارك امام زمان عليه السلام بوده است ، و با ملاحظهء قراينى كه در دست است ، حرمان آن بزرگوار از تحقيق اين اميد ، بعيد به نظر مىرسد ، كه از جملهء آن قراين ماجراى جناب ثقه ، على بن محمد بن ابراهيم رازى كلينى مشهور به علّان است كه استاد و خال كلينى است كه در كافى بدون واسطه از وى روايت مىكند ، و از افراد آن عده‌اى است كه كلينى به واسطه آنها از سهل بن زياد روايت مىكند .\r\nبه نقل معاجم رجال حديث ، جناب على بن محمد علّان مذكور براى سفر حج از حضرت صاحب الامر عليه السلام استيذان نمودند ، توقيع مبارك از ناحيهء مقدسه بيرون آمد :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n« توقف عنه فى هذه السنه » - در امسال از سفر حج خوددارى كن . ولى ظاهراً آن جناب ، امر امام عليه السلام را به خوددارى از سفر حج ، بر اولويت ترك سفر حمل نمودند و مسافرت اختيار كردند ، و در راه مكه كشته شدند ، خدايش رحمت فرمايد و با اوليايش از ائمهء اطهار محشور نمايد . « 1 »\r\nعلّان رحمه الله كه دربارهء سفر حج كه سفرى است متعارف و معمولى ، مىتواند از\r\n\r\n\r\n","description":"","footnote":"\r\n( 1 ) . علّامه بزرگوار مرحوم آيت اللَّه مامقانى رضى الله عنه در تنقيح المقال بعد آن‌كه وثاقت علّان مذكور را از گروهى از ارباب معاجم نقل مىكند و اين‌كه همين بزرگوار استاد و دايى كلينى است ، و استيذان او را در امر حج و توقيع مبارك را در پاسخ وى آورده ، مىفرمايد : « اين‌جا يك چيز قابل بحث باقيمانده و آن ، اين‌كه ارباب رجال علّان را توثيق فرموده‌اند ، با آن‌كه ايشان ، فرمان امام ، حضرت حجت عليه السلام را دربارهء سفر حج مخالفت كرده و در توقيع فرموده بودند : « توقف عنه فى هذه السنة » از امتثال نهى امام عجل اللَّه تعالى فرجه ، سر باز زدند . وجه اين توثيق را نفهميدم كه چگونه اين توثيق رجاليون با اين مخالفت قابل جمع است ؟ ! و شايد دليل موجهى براى اين جمع داشت ، كه نقل نكرده‌اند » .\r\nنظر اين ماجرا را براى حماد بن عيسى كه از اصحاب اجماع است روايت كرده‌اند و در همين كتاب در ترجمه حماد بن عيسى مىگويد : « حماد بن عيسى از اصحاب امام صادق عليه السلام است و از امام كاظم و امام رضا عليهما السلام نيز روايت كرده و در زمان ابى جعفر ثانى يعنى جواد الائمه عليه السلام فوت كرده است ، و كشّى به واسطه از حماد روايت مىكند كه گفت : « دخلت على ابى الحسن الاول عليه السلام فقلت له : جعلت فداك ادع اللَّه الى ان يرزقنى داراً وزوجة وولداً وخادماً والحجّ ، فقال : اللهمّ صل على محمد وآل محمد وارزقه داراً وزوجة وولداً وخادماً والحجّ خمسين سنة » .\r\nخدمت امام موسى بن جعفر عليهما السلام رسيدم عرض كردم : فدايت شوم براى من از خداى تعالى بخواه كه خانه و همسر و فرزند و خادمى و توفيق حج به من روزى فرمايد ، امام هم چنان‌كه خواسته بودم دعا فرمودند ولى دربارهء حج خواستند كه خداى تعالى پنجاه سفر حج روزيم دارد » .\r\nحماد گفت : با اشتراط امام حج را به عدد پنجاه ، دانستم كه بيش از آن نصيبم نيست ، و اينك چهل و هشت حج انجام داده‌ام ، اين هم خانه من و زوجه‌ام هم اكنون پشت پرده است كه كلامم را مىشنود و اين هم فرزند و آن ديگرى هم خادم من و بعد از آن نيز دو حج انجام دادند ، بعد از پنجاه حج ، با اباالعباس نوفلى قصير عازم حج شدند و در مدينه با امية بن على قيسى خدمت جوادالائمه رسيدند كه از حضرت توديع كنند ، قيسى مىگويد چون امام عليه السلام از قصد ما آگاه شد فرمودند : امروز حركت نكنيد و تا فردا ماندگار شويد ، هنگامى كه از محضر حضرت بيرون آمديم حماد گفت ، چون بار و بنه‌ام از مدينه به طرف ميقات يعنى مسجد الشجره حركت كرده من نيز مىروم ، من گفتم : اما من مىمانم ، حماد رفت و همان شب به وسيله سيلى در جحفه غرق شد » .\r\nعلامه مامقانى در ذيل اين ماجرا مىفرمايد : « مخالفت حماد منع امام را از خروج ، ضررى به عدالت وى نمىزند زيرا از فرمان امام عليه السلام ، وجوب نفهميده بود . . . » و ما نفهميديم كه چرا بعداً ايشان همين توجيه را دربارهء علّان فراموش كردند ؟\r\n","page_name":" 80 ","page_number":80},
  {"content":"\r\n\r\nصاحب الزمان عليه السلام استصلاحاً سؤال كند و از ناحيهء مقدسه توقيع مبارك صادر گردد ، چگونه امام المحدثين كلينى رحمه الله كه حضور در بلده مسكونى سفراء خاص داشت ، اين چنين اثر سرنوشت آفرين الى انقضاء الدنيا را به محضر آن صاحب شريعت عرضه ندارد و صلاح چنين كتابى را براى جهان تشيع از حجة اللَّه تعالى « كه كلينى و امثال او حجت آن حضرت بر مردمانند » سؤال نكند ؟ !\r\nو از جمله قرائن مورد اشاره ، توقيعات ديگرى است كه در جواب مسائل جماعتى ، از ناحيهء مقدسه بيرون آمده ، مانند توقيعى كه در جواب مسائل اسحاق بن يعقوب بيرون آمد . و جناب صدوق الطائفه رضوان اللَّه عليه در كمال الدين از محمد بن محمد بن عصام كلينى از محمد بن يعقوب كلينى روايت كرده كه اسحاق بن يعقوب گفت : « از جناب محمد بن عثمان عمرى تقاضا كردم عريضه‌اى كه حاوى مسائل مشكلى است ، به عرض امام زمان برساند ، - او قبول فرمودند - پس از مدتى ، پاسخ آنها در توقيع به خط مولايمان صاحب الزمان عليه السلام به من رسيد . . . » . « 1 »\r\nجواب هر يك از سؤالات اسحاق بن يعقوب كه حدود پانزده مسئله مىشود ، عليحده عليحده مرقوم گرديده كه از آن جمله فقره معروفه : « و اما الحوادث الواقعة فارجعوا فيها الى روات احاديثنا فانّهم حجّتى عليكم وانا حجة اللَّه عليهم » مىباشد كه در باب اثبات ولايت فقيه مورد استناد است .\r\nو همچنان توقيعات ديگر در جواب سؤالات اهل قم و مسائل محمد بن عبداللَّه بن جعفر حميرى و غير اينها كه در كتاب كمال الدين و غيبت شيخ طوسى و احتجاج طبرسى و بحار الأنوار ثبت گرديده و اهميت آنها عشرى از معشار آنچه در كتاب شريف كافى ثبت شده نيست ، چگونه مىتوان باور نمود كه سفراء محترم بر آن كتاب شريف اشراف نداشته و كلينى عظيم تقاضاى عرضه آن را بر صاحب الامر عليه السلام نكرده باشد ؟ !\r\nو قرينهء روشن‌تر ماجراى كتاب التكليف ابو جعفر محمد بن على است كه اهل\r\n\r\n\r\n","description":"","footnote":"\r\n( 1 ) . كمال الدين ، ص 483 الى 485 .\r\n","page_name":" 81 ","page_number":81},
  {"content":"\r\n\r\nقريه شلمغان از قراء واسط ، بوده و او را ابن ابى العزاقر و پيروانش را نيز به همين مناسبت عزاقريه مىخواندند .\r\nاين شخص يكى از علماى شيعهء اثنى عشرى بود و صاحب قلم و تأليف و بيان بود و در بغداد سكونت داشت و قبل از انحراف از تبعيت جناب شيخ ابى القاسم حسين بن روح رضوان اللَّه عليه ، و تأسيس مذهب جديد ، در جامعهء اماميه اثنى عشريه مقامى ارجمند داشت و كتاب‌هايى كه در اين حال يعنى حال استقامت تأليف كرده بود ، در نزد اماميه معتبر بود ، و اعتبار شلمغانى در حال استقامتش تا آن‌جا بوده كه جناب شيخ ابوالقاسم حسين بن روح سومين سفير خاص غيبت صغرى ( از سال 305 تا شعبان 326 ) در همان روز كه جانشين جناب شيخ ابو جعفر محمد بن عثمان عمرى دومين سفير خاص غيبت صغرى گرديد ( كه دورهء نيابت ايشان و پدرش عثمان بن سعيد از سال 260 تا سال 305 طول كشيد ) و رسماً به مقام وى نشست ، پس از انجام تشريفات رسمى امر جانشينى با جمعى از بزرگان شيعه به خانهء شلمغانى رفت و در ايام اختفاء به خاطر تهمت‌هاى سياسى از آن جمله تهمت ارتباط با قرامطه ، شلمغانى را به نيابت و قائم مقامى خويش نصب كرد ، و شلمغانى در اين مقطع از زمان بين او و شيعيان ، سفارت و وساطت داشت ، و اين سفارت براى وى منشأ بدبختى گرديد ، زيرا در همين مدت توقيعات حضرت صاحب الامر عجل اللَّه تعالى فرجه به وسيله جناب حسين بن روح به دست شلمغانى صادر مىشد و مرجع امور مالى و رفع حوايج مردم بود اگر چه طول مدت اختفاء حسين بن روح به درستى معلوم نيست ولى با قراين موجود ، مىتوان استنباط كرد كه مدت پنج سال اين استتار طول كشيد و ظاهراً در اثناء اين مدت ، شلمغانى از موقعيت چنانى خويش ، سوء استفاده كرده و جمعى از بزرگان و صاحبان نفوذ طايفه اماميه را به خود دعوت كرد ، و شايد غرض وى در ابتدا ، قلمداد كردن خويش به عنوان سفارت از ناحيهء صاحب الامر عليه السلام بود ، و على اى حال ، ادعاى وى طغيان نمود و به دعواى نبوت و الوهيت انجاميد .\r\nجناب شيخ ابى القاسم حسين بن روح كه پس از دوره اختفاء در سال 312 به بهانهء\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمالى كه ديوان دولت عباسى از او مطالبه مىكرد به حبس افتاد ، شلمغانى دعوت خويش را آشكار ساخت و جناب حسين بن روح در ذيحجة الحرام همين سال 312 از محبس به امر حضرت حجت عليه السلام توقيعى در لعن او صادر فرمودند و جهت انتشار در ميان طايفه اماميه پيش ابو على محمد به همّام بن سهيل بن بيزان اسكافى بغدادى كه يكى از بزرگان مشايخ اماميه بوده فرستادند كه در كتاب غيبهء شيخ الطائفه و احتجاج با كمى اختلاف ، درج گرديده و نقل سطورى از آن در اين مقام بجا است : « عرّف ( اطال اللَّه بقاك وعرفك اللَّه الخير كله وختم به عملك ) من تثق بدينه وتسكن الى نيته من اخواننا ادام اللَّه سعادتهم بانّ محمد بن على المعروف بالشلمغانى عجل اللَّه له النقمة ولا امهله قد ارتدّ عن الاسلام وفارقه والحد فى دين اللَّه وادّعى ما كفر معه بالخالق . . .\r\nلعنّاه عليه لعائن اللَّه . . . انّنا فى التوقى والمحاذرة منه على مثل ما كنّا عليه ممّن تقدمه من نظرائه من الشريعى والنميرى والهلالى والبلالى وغيرهم . . . » .\r\n- ( خداى تعالى عمرت را دراز كند و با همهء خيرات آشنايت سازد و خاتمه خير به شما موهبت فرمايد ) به برادران‌مان آنانى كه به دين و نيت خير آنها اطمينان دارى اعلام كن كه محمد بن على معروف به شلمغانى « خداى تعالى هر چه زودتر نقمت خود را بر وى نازل كند و مهلتش ندهد » مرتد گرديده ما او را لعنت كرده‌ايم لعنت‌هاى خدا بر او باد . . . ما در تبرى از او همانند تبرّى از امثال وى : شريعى و نميرى و هلالى و بلالى كه قبلًا الحاد ورزيدند مىباشيم . . .\r\nدر آخر سال‌هاى حبس جناب حسين بن روح ، اين توقيع مبارك انتشار كامل يافته بود ، شيعيان بغداد از وى تبرّى جستند و لعن و طرد وى از ناحيهء مقدسه ، در مجالس و محافل نقل مىشد و كوشش وى براى متقاعد كردن اماميه به جايى نرسيد و بالاخره نفرين امام عليه السلام همانند اخگرى سوزان به بدترين وجهى او و طرفدارانش را به هلاكت رساند و طبق دستور قضات دولت عباسى در سه شنبه 29 ذيقعده سال 322 شلمغانى و ابن ابى عون را بعد از شكنجهء با تازيانه ، گردن زدند و سپس اجساد پليدشان را به دار آويختند و بعد از نمايش عبرت‌انگيز ، جسدشان را سوزانده و خاكسترشان را به\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآب دجله دادند . « 1 »\r\nبارى ، كتاب التكليف را شلمغانى در حال استقامت نوشته ، چنان‌كه شيخ الطائفه رحمه الله در كتاب غيبت از ابى الحسين محمد بن فضل بن تمام از شيخ‌شان نقل مىكند : « كه شلمغانى هنگامى كه مشغول تأليف كتاب تكليف بوده ، پس از اصلاح هر باب از آن ، آن را به نظر جناب شيخ ابوالقاسم حسين بن روح رضى الله عنه مىرساند ، و پس از عرضه بر آن جناب و حك و اصلاح و تصحيح در محضر آن بزرگوار ، بيرون مىآمد و آن تصحيح شده را نقل مىنمود . و ما از آن استنساخ مىكرديم » . « 2 »\r\nشلمغانى خبيث السريره مستقيم الظاهر در هنگام تأليف كتاب التكليف در بلدهء سكونت سفراء امام غايب عليه السلام ، هر باب كتاب خويش به عرض سفير وقت مىرساند و در محضر وى ، حك و اصلاح مىكند و تصحيح شده را نقل مىكند و در دسترس استنساخ مىگذارد ، اما كلينى عظيم رحمه الله از انجام چنين وظيفه‌اى در هنگام تأليف كتاب كافى ، مسامحه مىنمايد ! حاشا .\r\nبا اعتماد به اين قرائن مذكوره و قرائن غير مذكوره در اين مقاله ، دعواى اطمينان به\r\n\r\n\r\n","description":"","footnote":"\r\n( 1 ) . اين‌كه دربارهء شلمغانى اطالهء كلام دادم به انگيزهء توجه دادن نظر شريف خوانندهء عزيز به رويدادهاى در عصر غيبت صغرى بوده است و به بهانهء بررسى حادثهء شلمغانى ، طبعاً حوادث ديگرى را خواهند متذكر شد و اما شرح حال اجمالى « شريعى ، نميرى ، هلالى ، بلالى » كه در توقيع مبارك آمده بدين قرار است :\r\n1 . شريعى : ابو محمد حسن شريعى از اصحاب امام هادى و امام حسن عسكرى عليهما السلام است كه بعد از عسكرى مدعى بابيّت شد و توقيع در لعن او صادر شد ، و پيروان وى به نام شريعيّه از طوائف حلوليه از غلاتند .\r\n2 . محمد بن نُصير نُميرى نيز از اصحاب امام عسكرى عليه السلام است كه پس از شهادت آن حضرت ، مدعى مقام ابوجعفر محمد بن عثمان عمرى شد و به ادعاى نبوت و رسالت برخاست ، پيروان او نيز از فرق حلوليه و به نام نميريّه ناميده شدند .\r\n3 . ابوجعفر احمد بن هلال غَبَرتائى از اصحاب امام يازدهم عليه السلام كه از غلاة و منكر نيابت ابو جعفر عمرى بوده .\r\n4 . ابوطاهر محمد بن على بن بلال نيز از اصحاب حضرت عسگرى عليه السلام است كه سفارت جناب ابو جعفر عمرى را منكر بوده و خود مدعى سفارت از ناحيهء حضرت صاحب الامر عليه السلام بوده است .\r\nمأخذ و مصادر اين امور مذكوره ، كتاب غيبت شيخ طوسى و كمال الدين صدوق و احتجاج طبرسى و تاريخ كامل ابن اثير و مقالات شيخ اشعرى ، و الفرق بين الفرق بغدادى ، و كتب رجال است كه براى اجتناب از تطويل از ثبت صفحات مربوطه مأخذ و مصادر اغماض نموده و مطالب را به طور خلاصه نگاشتيم .\r\n( 2 ) . كتاب الغيبة ، ص 239 طبع نجف اشرف .\r\n","page_name":" 84 ","page_number":84},
  {"content":"\r\n\r\nعرضه كتاب كافى به سفراء معظم عصر غيبت صغرى كه معاصر كلينى بودند و به حدس قوى به رؤيت ولى امر ارواحنا فداه ، دعوايى است غير جزاف ، و باور نداشتن چنين دعوايى ، ناشى از ابتلاء به وسوسه است .\r\nاين خبر شيخ رحمه الله در تأليف كتاب التكليف با خبر ديگرى كه راجع به اين كتاب نقل كرده منافات ندارد ، شيخ رحمه الله در كتاب غيبت به واسطه از روح بن ابى القاسم بن روح نقل مىكند : « چون محمد بن على شلمغانى كتاب تكليف را به پايان رساند - منتشرش ساخت - جناب حسين بن روح رضى الله عنه فرمان داد تا پى جويى كنند و كتاب را نزد ايشان بياورند و آوردند ، و آن بزرگوار آن كتاب را از اول تا به آخر قرائت و فرمودند : در اين كتاب چيزى نيست مگر آن‌كه از ائمه عليهم السلام روايت كرده ، مگر دو يا سه موضع كه بر ائمه عليهم السلام افتراء بسته خدا او را لعنت كند » . « 1 »\r\nوجه عدم منافات ، اين است كه خبر اول صريح بوده كه در حين تأليف كتاب التكليف در حال استقامت ظاهرى بوده ولى مدلول خبر دوم اين است كه اين كتاب را بعد از انحراف منتشر ساخته است زيرا جناب حسين بن روح با شنيدن خبر انتشار دستور فرمودند كتاب را خدمت‌شان آوردند و تمام آن را قرائت كردند و در پايان براى افترايى كه در دو يا سه مورد به ائمهء اطهار عليهم السلام بسته بودند ، او را مورد لعن قرار دادند .\r\nمرحوم علامه حلى در كتاب خلاصة الاقوال فى معرفة الرجال در قسم دوم آن ، بعد از بيان هويت شلمغانى ، مىفرمايد : از جمله كتاب‌هايى كه شلمغانى در حال استقامت تأليف كرده ، كتاب التكليف است كه شيخ مفيد رحمه الله تمام آن كتاب را روايت كرده مگر يك حديث از آن را كه در باب شهادات است و آن اين‌كه : « يجوز للرّجل ان يشهد لاخيه اذا كان له شاهد واحد ، من غير علم » . « 2 »\r\n\r\n\r\n","description":"","footnote":"\r\n( 1 ) . كتاب الغيبة ، ص 252 .\r\n( 2 ) . كتاب الغيبة ، ص 124 .\r\n","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\nدر فضل كتاب اصول كافى و جهت تسميهء آن و عدد احاديث و كتاب‌هاى وى\r\n\r\nدر فضل كتاب اصول كافى و جهت تسميهء آن و عدد احاديث و كتاب‌هاى وى « 1 »\r\nمحمد باقر واعظ طهرانى كجورى مازندرانى\r\nو مشهور اين است كه امام عليه السلام فرموده‌اند : « هذا كافٍ لشيعتنا » « 2 » از اين جهت موسوم به اصول كافى شد ، و جلالت مؤلف اين كتاب كافى است كه تأليف آن در مدت 23 سال به اطلاع و عهد بعضى از سفراء اربعهء امام عصر عليه السلام شد .\r\nاز قرار تقرير نجاشى و جمعى ديگر اخبار مضبوطهء آن شانزده هزار و يكصد و نود و نه است . علّامه اعلى اللَّه مقامه فرمود : احاديث وى را به اين عدد نقل كردم .\r\nو شهيد ثانى « 3 » در ذكرى فرمود : آنچه در كافى است زياده است از آنچه در صحاح سته است ، و عدد ابواب و كتاب‌هاى آن سى و دو است : اول كتاب عقل و جهل است - و در او فضائل علم منطوى است - و كتاب « توحيد » و كتاب « حجّت » - و در آن خمس است - و كتاب « ايمان » و كفر - و در آن طاعات و معاصى است - و كتاب فضل قرآن و كتاب « عترت » و كتاب « طهارت » و كتاب « حيض » و كتاب « جنايز » و كتاب « صلوة » و كتاب « زكات » و كتاب « صوم » و كتاب « حج » و [ كتاب 
  ] « مزار » و كتاب « جهاد » و كتاب\r\n\r\n\r\n","description":"","footnote":"\r\n( 1 ) . روح و ريحان يا جنة النعيم والعيش السليم فى احوال السيد عبدالعظيم الحسنى عليه السلام والتكريم ، تأليف حاج محمد باقر واعظ طهرانى كجورى مازندرانى ، تحقيق سيد صادق حسينى اشكورى ، جلد چهارم ، دار الحديث ، بهار 1382 ، اول ، ص 291 - 296 .\r\n( 2 ) . خاتمة المستدرك ، ج 1 ، ص 39 و ج 3 ، ص 470 منسوب به امام عصر عجل اللَّه فرجه الشريف .\r\n( 3 ) . كذا ، كتاب الذكرى از شهيد اول است ، و اين مطلب را شهيد اول در اوائل ذكرى ، ص 6 ، فرموده است .\r\n","page_name":" 87 ","page_number":87},
  {"content":"\r\n\r\n« معيشت » - و در او انواع معاملات است - و كتاب « نكاح » و كتاب « طلاق » و آنچه به وى متعلق است و كتاب « عتق » و توابع آن و كتاب « حدود » و كتاب « ديات » و كتاب « شهادات » و كتاب « حكومات » و كتاب « ايمان » و « نذور » و كتاب « كفارات » و كتاب « صيد و ذبايح » و كتاب « اطعمه و اشربه » و كتاب « ى و مروة و تجمل » و كتاب « دواجن و رواجن » و كتاب « وقوف و صدقات » و كتاب « وصايا » و كتاب « مواريث » و كتاب « روضه » ، و آن آخر كتاب‌هاى كلينى عليه الرّحمة است .\r\nو كتاب ديگر بر ردّ قرامطه و كتاب تعبير رؤيا و كتاب رجال و كتاب رسائل الائمه و كتابى در اشعارى كه براى ائمهء طاهرين عليهم السلام شعراء گفته‌اند .\r\nخلاصه چنان‌كه صدوق طاب ثراه اشهر است بين مسلمين و اهل ايمان از پدرش على بن الحسين قمى با جلالت قدرى كه آن مرحوم داشت - كه جملتى از آن مذكور شد - همين طور محمد بن يعقوب كلينى رازى است بين كافّهء اهل اسلام و فقهاء عظام ، با علوّ رتبت و جلالت مقام [ كه 
  ] داشت خداوند عطوف به واسطهء اين بزرگواران بر تمام علماء اسلام از اولين و آخرين متقدمين و متأخّرين منّت گذارد ، و بعد از ائمهء هدى به اين بزرگواران و امثال ايشان سائرين از علماء را فضل و علم برترى داده كه يك نفر ايشان به حمد اللَّه تعالى از اهل قم است و توطّن در رى گرفت و مدفنش نيز در رى است ، و ديگرى از اهل رى و توقّفش در رى گرديد اما پدر بزرگوارش به جاى وى مدفون است رحمة اللَّه عليهم اجمعين .\r\nو عجب دارم - بنابر اقوال سابقه كه در بناء رى جملتى شرح داديم و بزرگىِ آن را ذكر نموديم - كه وقتى مساكن حنفى و شافعى و شيعى بوده است و طايفهء حنفى و شافعى بسيار بودند و شيعه بسيار كم ، مع هذا قبرى از علماء ايشان در رى پيدا نيست و ذكرى از آنها نيست و معلوم نشده است تاكنون قبور علماء عامه در رى باشد . بلى كسى كه در رى مدفون شد كسائى نحوى است اما قبر او معين نيست در كجاست .\r\nخوب است احوال او را مجملًا در عنوان على حده بنويسم .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكتاب اصول كافى و ويژگىهاى آن\r\n\r\nكتاب اصول كافى و ويژگىهاى آن « 1 »\r\nترجمه و تدوين : جواد فاضلى\r\n\r\nچكيده\r\nدر مقاله يحيى محمد ضمن اشكالاتى كه بر محمد عابد الجابرى وارد آمده بود دربارهء كتاب اصول كافى نيز اظهاراتى بيان شده بود كه برخى از آنها نادرست مىنمود و نياز به پاسخ داشت ، بر اساس نوشتار حاضر كه عمدتاً برگرفته از مقدمه عربى استاد على اكبر غفارى بر كتاب اصول كافى است تنظيم گرديد كه در طى آن به برخى از ويژگىهاى اين موسوعه گرانقدر شيعه پرداخته شده و به برخى از اشكالات پاسخ داده شده است .\r\nكتاب شريف كافى يكى از بزرگ‌ترين مجموعه‌هاى حديثى است كه شامل روايات وارده از پيامبر صلى الله عليه و آله و اهل بيت عليهم السلام و شامل علوم اسلامى اعم از اصول و فروع بوده و با بهترين نظام ، تركيب ، تبويب ، دقت ضبط فراوان و ايجاز عناوين سامان داده شده است و نسبت به كتاب‌هاى مشابه خود كه نزديك به زمان او بوده‌اند برترى فراوانى دارد . به عنوان مثال اگر كتاب صحيح بخارى را در نظر بگيريم با همهء بزرگى و مهارت و گستردگى اطلاعات مؤلف در گسترهء حديث - كه سبب شده است برخى از اهل سنت كتابش را به لحاظ اعتبار ، پس از قرآن ، صحيح بنامند - بعضاً نقايص زير را در آن مشاهده مىكنيم :\r\n1 . اين كتاب داراى ابوابى است كه هيچ ارتباطى با كتاب ندارند .\r\n\r\n\r\n","description":"","footnote":"\r\n( 1 ) . كتاب ماه دين ، شمارهء 59 و 58 ، مرداد و شهريور 1381 ، ص 62 - 63 .\r\n","page_name":" 89 ","page_number":89},
  {"content":"\r\n\r\n2 . اين كتاب داراى احاديثى است كه پيوندى با باب مورد نظر ندارند .\r\n3 . گاهى احاديثى را در آن مىيابيم كه در غير باب خود آمده‌اند .\r\n4 . گاهى يك باب در غير كتاب مربوطه آمده است .\r\n5 . گاهى مؤلف عنوان مورد نياز را نياورده است و گاهى هم عنوانى را ذكر مىكند كه مربوط نيست .\r\nمثلًا در كتاب المحاربين من اهل الفكر والرده ( كفار و مرتدان محارب ) ابوابى را آورده و آنها را « باب رجم الحبلى » ( سنگسار كردن زن حامله ) و باب « رجم المحصن » ( سنگسار كردن فرد مرتكب زناى محصنه ) ناميده است در حالى كه همانطور كه ملاحظه مىشود هيچ ربطى با كتاب مذكور ندارند و يا در كتاب المظالم والغصب بابى را آورده است با نام « باب ما جاء فى السقائف و جلس النبى صلى الله عليه و آله واصحابه فى سقيفة بنى ساعده » ( دربارهء آنچه مربوط به سايبان‌ها و نشستن پيامبر و اصحابش در محل سقيفهء بنى ساعده است ) و در ذيل اين باب سخن عمر را در مورد حضور وى به همراه برخى از انصار و ابوبكر در سقيفه پس از رحلت رسول اللَّه صلى الله عليه و آله نقل مىكند و بى آن‌كه در خصوص شخص پيامبر صلى الله عليه و آله و نشستن ايشان در زير سايبانى سخن به ميان آورد بلافاصله باب را به پايان مىبرد .\r\nدر كتاب المرضى والطب ( بيماران و پزشكى ) بابى را با نام « قوموا عنّى » ( از نزد من برخيزيد ) آورده است و حديثى را در آن‌جا در خصوص وصيت پيامبر صلى الله عليه و آله نقل مىكند كه حضرت فرمودند « بياييد براى شما مطلبى بنويسم تا پس از من گمراه نگرديد » .\r\nدر كتاب طلاق ، بابى را با نام « نكاح المشركات » ( ازدواج با زنان مشرك ) مطرح مىكند .\r\nدر كتاب « الجهاد » خصوصيات حور العين را ذكر مىكند و از اين دست موارد فراوان است .\r\nبخارى با همهء عظمت و مقام شامخى كه دارد از كسانى همچون عمران بن حطان\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nسدوسى كه ستايشگر ابن ملجم مرادى قاتل مولا اميرالمؤمنين است و نيز از برخى ديگر از دشمنان اهل بيت عليهم السلام نقل روايت مىكند در حالى كه از ائمه بزرگوار اهل بيت عليهم السلام روايتى را نقل نمىكند . البته در اين‌جا نمىخواهيم تعريضى بر بخارى وارد سازيم و كتاب‌هايش را مورد قدح و نقد قرار دهيم . ليكن سخن در ارجحيت و تقدم كلينى در فقه و ادب و علم بر وى و امثال اوست . دقت در ضبط ، علم فراوان و درايت وى در امر حديث كه مورد تصديق و اذعان بسيارى از دانشمندان است ، چنان است كه هيچ يك از نقايص موجود در كتاب بخارى در كتاب كافى به چشم نمىخورد .\r\nاين در حالى است كه عده‌اى از علماى بزرگ تصريح به عدم دقت بخارى در ضبط كرده‌اند و گفته‌اند كه وى حديث را بر اساس حافظه‌اش مىنويسد و معناى آن را [ و نه عين لفظ را 
  ] نقل مىكند .\r\nعسقلانى در الهدى السارى مىگويد : از جمله مواردى كه در كتاب بخارى واقع شده اين است كه او حديث كاملى كه سلسله سندى واحد دارد را با دو لفظ متفاوت بيان مىكند .\r\nو همو از قول محمد بن ازهر سجستانى نقل مىكند كه گفته است : « در مجلس سليمان بن حرب بوديم و بخارى با ما بود و مطالب را مىشنيد و چيزى نمىنوشت .\r\nاز يكى از حاضرين سؤال شد چرا بخارى نمىنويسد ؟ او گفت : وى به بخارا باز خواهد گشت و آن را از حفظ خواهد نوشت » . « 1 »\r\nذهبى از ابن عمرو حمدان نقل مىكند كه گفت : از ابن عقدة سؤال كردم آيا بخارى حافظتر است يا مسلم ؟ پاسخ داد : « محمد ( يعنى بخارى ) دانشمند بود و مسلم هم دانشمند بود » . من سؤالم را چندين بار تكرار كردم . ابن عقده گفت : « محمد در خصوص اهل شام ، دچار اشتباه گرديده است چرا كه او كتاب‌هاى آنان را گرفته و ديده است و گاهى در جايى فردى را با كنيه‌اش ثبت مىكند ولى در جاى ديگر تنها اسم او را ذكر مىكند و او را دو فرد متفاوت مىپندارد ولى مسلم موارد كمى اشتباه دارد زيرا\r\n\r\n\r\n","description":"","footnote":"\r\n( 1 ) . اضواء على السنة المحمدية ، ص 244 .\r\n","page_name":" 91 ","page_number":91},
  {"content":"\r\n\r\nوى روايات مسند را مىنويسد و نه روايات مقطوع يا مرسل را » . « 1 »\r\nدر اين خصوص خطيب در تاريخ خود « 2 » و جلال الدين سيوطى در كتاب تدريب الراوى « 3 » و ابن حجر عسقلانى در لسان الميزان « 4 » نيز مطالبى دارند كه براى پرهيز از طولانى شدن سخن ، از آن صرف‌نظر مىكنيم .\r\nدر حالى كه كتاب كافى با آن‌كه تعداد احاديثش به شانزده هزار مىرسد و در بيش از دو هزار باب تنظيم شده و چند برابر صحيح بخارى است ولى در آن حديثى كه در غير باب خود ذكر شده باشد يا بابى كه در غير كتاب مربوط به خود آمده باشد در آن وجود ندارد و نيز خبرى كه داراى يك سلسله سند باشد و به دو لفظ بيان شده باشد در آن نيامده است . در هيچ يك از كتاب‌ها و گفته‌هاى دانشمندان ، سخنى كه دلالت داشته باشد بر اين‌كه كلينى رحمه الله در لفظ حديثى تصرف كرده و يا آن را نقل به معنى كرده باشد و يا با استفاده از حافظهء خود آن را نوشته باشد وجود ندارد . هر قدر ما كتاب‌هاى مختلف را تفحص كنيم ، مطلبى كه دلالت بر طعن نسبت به كلينى و كتاب كافى او باشد نمىيابيم .\r\nالبته اين بدان معنا نيست كه علماى اماميه اعم از قدما و متأخر معتقد باشند كليهء احاديث روايت شده در كافى ، بدون هيچ استثنايى ، معتبر و قطعى الصدورند و يا اين‌كه كلينى داراى مقام عصمت بوده است و يا اين‌كه كسانى كه كلينى از آنها نقل مىكند جملگى مورد وثوق هستند بلكه ادعا اين است كه روايات كافى از اصول معتبرى استخراج شده است كه مورد وثوق و اعتماد سلف صالح بوده و نسبت آن اصول به مؤلفان آنها مشهور بوده است مثل كتاب‌هاى زرارة بن اعين ، محمد بن اسماعيل بزيع ، هشام بن حكم ، فضل بن شاذان ، على بن مهزيار ، عبيداللَّه حلبى ، يونس بن عبدالرحمان و ديگران . و اگر در مقدمهء كتاب كافى مىبينيم كه مؤلف مىگويد « به صحت روايات و اخبار اين كتاب عقيده دارد » به دليل فوق و به حسب اجتهاد خويش است .\r\n\r\n\r\n","description":"","footnote":"\r\n( 1 ) . همان .\r\n( 2 ) . تاريخ بغداد ، ج 2 ، ص 11 .\r\n( 3 ) . تدريب الراوى ، ص 44 .\r\n( 4 ) . لسان الميزان ، ج 3 ، ص 405 .\r\n","page_name":" 92 ","page_number":92},
  {"content":"\r\n\r\nنكتهء قابل توجه در اين‌جا ، همانطور كه استاد اكبر ، وحيد بهبهانى رحمه الله گفته ، اين است كه معناى اصطلاح روايت صحيح در نزد قدما غير از اصطلاح متأخران است .\r\nچرا كه صحيح در نزد قدما آن روايتى است كه وثوق به صدور آن از معصوم عليه السلام داشته باشيم . خواه منشأ و علت اين وثوق به صدور ، عدالت يا وثاقت راوى باشد و خواه اماراتى ديگر . ولى متأخران تعبير صحيح را در مورد روايتى به كار مىبرند كه اتصال سندش به معصوم عليه السلام از طريق راويان امامى مذهب و عادل در همهء طبقات باشد كما اين‌كه شهيد رحمه الله در كتاب بدايه به آن تصريح كرده است .\r\nبه اين ترتيب مىبينيم نسبت ميان دو اصطلاح مربوط به صحيح ، عموم و خصوص مطلق است .\r\nبرخى گفته‌اند ، « علامه مجلسى رحمه الله در مرآت العقول بيشتر روايات كافى را ضعيف شمرده است و اين دليل بر اين است كه نمىتوان بر كلينى و قدرت ضبط و ثبت او اعتماد كرد .\r\nپاسخ اين است كه نوع تقسيمى كه مرحوم مجلسى در مرآت العقول ، براى احاديث در نظر گرفته است مبتنى بر اصطلاح و چارچوب مفهومى متأخران و طبعاً خود اوست . به عنوان مثال از اين منظر اگر نام راوىاى مشترك باشد و نتوان ميان آنان تميز داد ، ايشان معتقد است كه اين مجهول است ولو آن‌كه كليه آن افراد ، امامى مذهب و ثقه و عادل باشند مثل نام احمد بن محمد كه مشترك بين برقى و اشعرى و بزنطى است و اين سه كه در يك طبقه هستند همگى مورد وثوقند .\r\nمقدمه الاصول من الكافى ، ابو جعفر محمد بن يعقوب رازى ، تصحيح و مقابله آية اللَّه حسن‌زاده آملى ، تقديم و تعليق : على اكبر غفارى ، انتشارات اسلاميه ، 1388 ق .\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\nجايگاه الكافى در ميان اماميه\r\n\r\nجايگاه الكافى در ميان اماميه « 1 » .\r\nحسن انصارى\r\n\r\nچكيده\r\nنويسنده در اين مقاله به بيان ديدگاه صاحب‌نظران دربارهء كتاب كافى پرداخته است و پس از بيان امتيازات اين كتاب در بين كتب اربعه از اعتبار روايات آن سخن به ميان آورده است .\r\nعلماى شيعه امامى بيشترين ستايش ممكن را از اين كتاب و نحوهء تنظيم روايات آن و تلاشى كه كلينى در تأليف آن متحمل شده است و در مقايسه با ساير كتاب‌هاى حديثى داشته‌اند . در ميان گرايش كلامى - اصولى شيعى ، شيخ مفيد ( درگذشته 413 ق ) معتقد بود كه اين كتاب از گرانقدرترين كتاب‌هاى شيعه و مفيدترين آنهاست ( من أجلّ كتب الشيعة وأكثرُها فائدة ) « 2 » شهيد اوّل محمد بن مكى العاملى ( درگذشته 786 ق ) نيز بر اين باور است كه در اماميه كتابى در حديث همپايه الكافى نوشته نشده است « 3 » محقق شيخ على الكركى ( درگذشته 940 ق ) كتاب الكافى را كتابى بىمانند و « الجامع الكبير لأحاديث أئمة الهدى » خوانده و مىنويسد كه اين كتاب شامل مجموعه‌اى از احاديث است كه در كتاب‌هاى ديگر ديده نمىشود « 4 » شيخ إبراهيم\r\n\r\n\r\n","description":"","footnote":"\r\n( 1 ) .  http : / / ansari . kateban . com / \r\n( 2 ) . تصحيح الاعتقاد ، ص 55 .\r\n( 3 ) . نك : بحار الأنوار ، ج 107 ، ص 190 .\r\n( 4 ) . نك : محقق كركى ، طريق استنباط الاحكام الشرعيه ، در رسائل ، ج 3 ، ص 47 ؛ بحار الأنوار ، ج 108 ، ص 47 ، 62 ، 75 - 76 ، 96 ؛ و ج 110 ، ص 18 .\r\n","page_name":" 95 ","page_number":95},
  {"content":"\r\n\r\nالقطيفى ( درگذشته 950 ق ) ، فقيه نامدار و معارض محقق كركى نيز با اشاره به نام كتاب الكافى ، اين كتاب را همانند اسمش كافى و وافى به مقصود دانسته است . « 1 » شهيد ثانى هم جمع ، ترتيب ، تنظيم و اسانيد كتاب الكافى را ستوده است . « 2 » وى كتب اربعه را عماد ايمان و بنياد دعائم اسلام مىخواند « 3 » شيخ حسين بن عبدالصمد ، پدر دانشمند شيخ بهايى در مورد كتاب الكافى مىنويسد كه كلينى كتاب خود را كه در مدت بيست سال تدوين كرده بود ، تهذيب كرد و پيراست و اين كتاب بر مجموعه‌اى از احاديث مشتمل است كه در ديگر كتاب‌ها يافت نمىشود . « 4 » سيد مير محمد باقر الداماد نيز از عالمان دوره صفوى است كه در عين حال كه فيلسوف بود ، ولى به كتاب‌هاى حديث و از همه مهم‌تر كتاب الكافى بهاى بسيار مىداد « 5 » و مىدانيم كه بر اين كتاب شرحى هم نوشت . سيد محمد مهدى بحرالعلوم ( درگذشته 1212 ق ) فقيه اصولى ، اين كتاب را كتابى « جليل » و « عظيم النفع ، عديم النظير » دانسته و آن را به دليل حسن ترتيب و تهذيب ، دقت در نقل ، جامع اصول و فروع بودن و اشتمال بر اكثر روايات امامان ، بىنظير و برتر از همه كتاب‌هاى حديثى دانسته است . « 6 » در ميان جريان اخبارى ، ملا محمد امين استرابادى ( درگذشته 1036 ق ) پيشوا و بنيانگذار اخباريان ، در الفوائد المدنية به نقل از مشايخ گذشته چنين مىآورد كه كتابى همانند كافى در تاريخ اسلام نوشته نشده است . « 7 » فيض كاشانى ( درگذشته 1091 ق ) كه وى هم مسلك اخبارى داشته است ، كتاب الكافى را به دليل اشتمال بر اصول حديث و خالى بودن از زياده گويى و مطالب بىفايده ، شريف‌ترين و كامل‌ترين و موثق‌ترين كتاب حديثى شيعه معرفى مىكند ، به اين دليل كه مشتمل بر « اصول » است « 8 » مولى محمد تقى مجلسى\r\n\r\n\r\n","description":"","footnote":"\r\n( 1 ) . بحار الأنوار ، ج 108 ، ص 114 .\r\n( 2 ) . همان ، ص 141 ؛ و ج 109 ، ص 7 ، 91 ، 104 .\r\n( 3 ) . همان ، ج 108 ، ص 138 .\r\n( 4 ) . نك : حسين بن عبدالصمد ، وصول الاخبار ؛ نيز نك : مستدرك الوسائل ، ج 3 ، ص 532 .\r\n( 5 ) . بحار الأنوار ، ج 110 ، ص 4 .\r\n( 6 ) . نك : الفوائد الرجالية ، ج 3 ، ص 330 .\r\n( 7 ) . نك : استرابادى ، الفوائد المدنية ، ص 200 ؛ نك : نورى ، مستدرك الوسائل ، ج 3 ، ص 532 .\r\n( 8 ) . نك : فيض كاشانى ، الوافى ، ج 1 ، ص 6 ؛ نيز نك : بحرانى ، لؤلؤة البحرين ، ص 5 .\r\n","page_name":" 96 ","page_number":96},
  {"content":"\r\n\r\nكتاب الكافى را كتابى بىمانند در اسلام مىداند . مولى محمد طاهر قمى هم تمامى كتب اربعه را مرجع فقها مىداند « 1 » مولى محمد باقر مجلسى ( درگذشته 1110 ق ) ، نويسنده نامدار بحار الأنوار و شارح كتاب الكافى ، اين كتاب را از لحاظ دقت و كامل بودن مهم‌تر از همه كتاب‌هاى حديثى شيعه خوانده و آن را بهترين و عظيم‌ترين تأليفات اماميه دانسته است . « 2 » ميرزا حسين نورى ( درگذشته 1330 ق ) نيز كتاب كافى را به دليل جامعيت در فقه ، عقايد و مواعظ و آداب شايسته برترى دانسته است .\r\nكتابشناسانى مانند ميرزا عبداللَّه اصفهانى افندى « 3 » كنتورى ( درگذشته 1286 ق ) « 4 » و آقابزرگ طهرانى ( درگذشته 1389 ق ) « 5 » نيز از كتاب الكافى در مقايسه با كتاب‌هاى ديگر ستايش كرده‌اند .\r\nبه ويژه در تشيع سده‌هاى متأخر و با رشد گرايش اخبارىگرى ، جايگاه كلينى و كتاب او الكافى بيشتر مورد تأكيد قرار گرفت و به ويژه پس از استقرار تشيع در ايران در عصر صفوى ، علاوه بر اهتمام فقيهان به كتاب الكافى به عنوان منبعى مهم دربارهء احاديث فقهى ، كتاب الكافى وبويژه بخش اصول آن به عنوان مهم‌ترين مرامنامه اعتقادى شيعه ، دست‌كم از ديدگاه عالمان اخبارى و محدثين و گرايش تشيع اعتقادى قلمداد شد . اين امر از نوع ستايش‌هايى كه از كلينى و كتاب الكافى در منابع متأخر شده است ، به خوبى پيداست . « 6 » در همين مورد بايد توجه داشت كه كتاب الكافى بر خلاف\r\n\r\n\r\n","description":"","footnote":"\r\n( 1 ) . بحار الأنوار ، ج 110 ، ص 129 .\r\n( 2 ) . نك : مرآة العقول ، ج 1 ، ص 3 .\r\n( 3 ) . نك : افندى ، رياض العلماء ، ج 2 ، ص 261 .\r\n( 4 ) . نك : كنتورى ، كشف الحجب ، ص 418 ؛ براى مجموعه‌اى از نظرات عالمان شيعه دربارهء الكافى ، نك : خوانسارى ، روضات الجنات ، ج 6 ، ص 116 به بعد .\r\n( 5 ) . نك : الذريعة ، ج 17 ، ص 245 .\r\n( 6 ) . علاوه بر منابع گذشته ، نيز نك : اردبيلى ، جامع الرواة ، ج 2 ، ص 218 ؛ تفرشى ، نقد الرجال ، ص 339 ؛ قهپايى ، مجمع الرجال ، ج 6 ، ص 73 ؛ نراقى ، شعب المقال ، ص 103 ؛ ابوعلى الحائرى ، منتهى المقال ، ص 297 ؛ نورى ، مستدرك ، ج 3 ، 526 - 527 ؛ حسن صدر ، عيون الرجال ، ص 84 ؛ مامقانى ، تنقيح المقال ، ج 3 ، ص 202 ؛ عباس قمى ، الفوائد الرضوية ، ص 657 ؛ همو ، الكنى والالقاب ، ج 2 ، ص 98 ؛ همو ، سفينة البحار ، ج 2 ، ص 494 .\r\n","page_name":" 97 ","page_number":97},
  {"content":"\r\n\r\nسه منبع ديگر كتب اربعهء حديثى شيعه ، علاوه بر احاديث فقهى شامل احاديث اعتقادى و تفسيرى هم هست و بنابراين از نقطه نظر اعتقادى در مقايسه با سه كتاب ديگر از اهميت بيشترى برخوردار بوده است . در راستاى تأكيد بر اعتبار كتاب الكافى نزد اماميه ، عنوان كتاب ، بهانه‌اى براى شدت بخشيدن به اعتبار كتاب الكافى را براى برخى گرايش‌هاى حديث‌گراتر شيعى فراهم كرده است . بر اين اساس ادعا شده كه اين كتاب به امام غائب عرضه شده و امام آن را تحسين كرده است . در اين مورد بايد به طور خاص به عبارتى نسبت داده شده به امام غائب از سوى برخى منابع اشاره كرد كه بر اساس آن ، امام دربارهء كتاب كافى تعبير « كتاب كافى براى شيعيان كافى است » ( الكافى كاف لشيعتنا ) را به‌كار برده‌اند « 1 » مجلسى در مرآة العقول ، كه شرحى بر كتاب الكافى است ، عرضه كتاب را بر امام غائب رد كرده ، گرچه تلويحاً تأكيد كرده كه كتاب مورد تأييد امام بوده است . البته على ابن طاووس ، عالمى با گرايش شبه اخبارى ، به كتاب الكافى به دليل آن كه در عصر نائبان خاص امام غائب نوشته شده است ، اعتبارى خاص مىبخشد و معتقد است مطالب كتاب در اين دوره مىتوانسته به سادگى مورد تحقيق و درست‌سنجى ( طبعاً از سوى وكلاى امام ) قرار گيرد . « 2 »\r\nبا وجود اعتبار فوق‌العاده‌اى كه علماى اماميه به كتاب الكافى داده‌اند ، اما بىترديد اين كتاب هيچگاه از ديدگاه آنان و به ويژه فقها و علماى اصولى ، جايگاهى را كه صحاح شش‌گانه اهل سنت و مهم‌تر از همه دو صحيح محمد بن اسماعيل بخارى و مسلم بن الحجاج نيشابورى در ميان اهل سنت پيدا كردند و در اين ارتباط كتاب بخارى را پس از كتاب قرآن ، برترين و صحيح‌ترين كتاب دانستند ، پيدا نكرد . از ديگر سو بايد دانست كه در مورد ميزان صحت احاديث الكافى ميان علماى اماميه و به ويژه ميان فقيهان و محدثان اختلاف نظر وجود دارد . علماى اصولى و فقيهان گرچه اعتبار زيادى براى اين كتاب قائل بوده و آن را منبع مهم و مطمئنى براى اخبار و احاديث\r\n\r\n\r\n","description":"","footnote":"\r\n( 1 ) . دربارهء آن ، نك : مامقانى ، تنقيح المقال ، ج 3 ، ص 202 ؛ محمد صادق بحرالعلوم ، دليل القضاء الشرعى ، ج 3 ، ص 131 ؛ حسين على محفوظ ، مقدمه ، ص 25 ؛ براى نظر برخى عالمان امامى در اين باره ، نك : ابوعلى حائرى ، منتهى المقال ، ص 298 ؛ نورى ، مستدرك الوسائل ، ج 3 ، ص 532 ؛ حسن صدر ، نهاية الدراية ، ص 219 .\r\n( 2 ) . نك : ابن طاووس ، كشف المحجة ، ص 220 .\r\n","page_name":" 98 ","page_number":98},
  {"content":"\r\n\r\nامامان مىدانستند و بويژه در بخش احاديث فقهى تكيه اصلى خود را بر اين كتاب مىگذاشته‌اند ، ولى در عين حال احاديث اين كتاب را مورد نقادى فقهى ، اصولى و رجالى قرار مىدادند . آنان همواره بر اين امر تأكيد داشته‌اند كه احاديث كتاب‌هاى اربعه حديثى و از جمله كتاب الكافى نيز مىبايست مورد دقت‌هاى رجالى و ارزيابى كارشناسانه فقهى قرار بگيرند و نمىتوان از « قطعى الصدور » بودن آنها سخن گفت « 1 » در همين ارتباط آنان به ضعيف بودن و يا دست‌كم غير صحيح بودن شمارى از احاديث كتاب الكافى حكم كرده‌اند و بدين وسيله نظريهء حجيت تمامى احاديث كتاب الكافى را كه به ويژه از سوى اخباريان طرح مىشده است ، رد كرده‌اند « 2 » به همين دليل هم پاره‌اى از عالمان امامى به وجود احاديث ضعيف و يا دست‌كم غير صحيح ، از نقطه‌نظر شيوه متأخران در زمينه تقسيم احاديث « 3 » در كتاب الكافى اشاره كرده و انواع چهارگانه حديث را از ديدگاه شيوه ياد شده ، در اين كتاب برشمرده‌اند . « 4 » در مقابل ، اخباريان كه با توجه به مبانى خاص خود در زمينه حجيت منابع چهارگانه فقه شيعى ( كتاب خدا ، سنت / حديث ، عقل و اجماع ) رويكردى متفاوت نسبت به حديث در مقايسه با اصوليان شيعى داشته‌اند و احاديث را منبع اصلى حجيت فقهى مىدانند ، بر صحت و « قطعى الصدور » بودن احاديث متون « اصول » و كتاب‌هاى اصلى حديثى اماميه و يا دست كم كتب اربعه و از جمله كتاب الكافى تأكيد كرده‌اند « 5 » و\r\n\r\n\r\n","description":"","footnote":"\r\n( 1 ) . نك : بهبهانى ، الفوائد الحائرية ، چاپ شده ضمن رجال الخاقانى ، ص 210 - 218 .\r\n( 2 ) . نك : سيد محمد مجاهد ، مفاتيح الأصول ، ص 334 ؛ خويى ، معجم رجال الحديث ، ج 1 ، ص 92 .\r\n( 3 ) . براى شيوه متأخران و اقسام چهارگانه حديث نزد آنها ، نك : شهيد الثانى ، الدراية فى علم مصطلح الحديث ، مطبعةالنعمان ، نجف اشرف ، ص 19 - 24 ؛ عاملى ، حسين بن شهاب الدين ، هداية الابرار ، ص 109 .\r\n( 4 ) . مانند فخر الدين طريحى ( درگذشته 1085 ق ) ، جامع المقال ، ص 193 ؛ يوسف بحرانى ( درگذشته 1186 ق ) ، لؤلؤة البحرين ، ص 394 به نقل از برخى مشايخ خود ؛ محمد مهدى بحر العلوم ، رجال السيد بحر العلوم ، ج 3 ، ص 331 ؛ محمد بن سليمان تنكابنى ( درگذشته 1310 ق ) ، قصص العلماء ، ص 420 ؛ آغا بزرگ طهرانى ، الذريعة ، ج 17 ، ص 245 . طريحى مىنويسد كه از مجموع 16199 حديث الكافى ، تعداد صحيح 5072 و تعداد حَسَن 144 و موثَّق 1118 وقوى 302 وضعيف 9485 حديث است .\r\n( 5 ) . نك : استرابادى ، الفوائد المدنية ، چاپ سنگى تهران ، 1321 ق ، ص 181 - 183 ؛ عاملى ، حسين بن شهاب الدين ( درگذشته 1076 ق ) ، هداية الابرار إلى طريق الائمة الاطهار ، مطبعة النعمان نجف اشرف ، 1396 ق ، ص 56 ، 82 - 85 ؛ فيض كاشانى ، الوافى ، چاپ سنگى ايران ، 1328 ق ، ج 1 ، ص 11 ؛ حر عاملى ، وسائل الشيعة ، بيروت ، دار احياء التراث العربى ، 1391 ق ، ج 20 ، ص 62 - 65 و ص 96 و 104 ؛ بحرانى ( ت 1186 ق ) ، الحدائق الناضرة ، تحقيق محمد تقى ايروانى ، نجف ، مطبعة النجف ، 1376 ق ، ج 1 ، ص 15 - 24 . اخباريان در عين حال به اظهارات كلينى و شيخ صدوق در مقدمه الكافى و من لا يحضره الفقيه و عقيده‌اى كه آنان نسبت به احاديث وارد شده در اين دو كتاب ابراز داشته و آنها را « حجت » و يا مبناى عمل فرض كرده‌اند ، استناد مىكنند تا ادعاى خود را اثبات نمايند ؛ نك : فيض كاشانى ، الوافى ، ج 1 ، ص 11 ؛ محمد تقى مجلسى ، لوامع صاحبقرانى ، مقدمة ، فائدة 1 / 11 ؛ براى نقد اين شيوه از سوى اصوليان ، نك : كاشف الغطاء ، كشف الغطاء ، ايران ، مطبعة محمد باقر ، 1371 ق ، مبحث 48 ؛ خوئى ، معجم رجال الحديث ، المدخل ، ج 1 ، ص 103 - 104 .\r\n","page_name":" 99 ","page_number":99},
  {"content":"\r\n\r\nمعتقدند كه مؤلفان اين كتاب‌ها با شيوه‌هاى خاص خود و متفاوت با شيوه متأخران در ارزيابى صحت و يا ضعف احاديث ، تنها به نقل احاديث صحيح و « قطعى الصدور » در كتاب‌هاى خود مبادرت كرده‌اند . « 1 » فى المثل ميرزا حسين نورى ( درگذشته 1320 ق ) وثوق به كتاب كافى را چندان دانسته كه از ديدگاه او نيازى به بررسى اسناد روايات آن وجود ندارد ، بلكه وى معتقد است كه مىتوان بنابر شيوهء محدثان كهن در زمينه ملاك‌هاى « تصحيحِ » اخبار ، اطمينان لازم را نسبت به ثبوت و صحت روايات كافى به دست آورد . « 2 » بنابراين اخباريان شيعه اعتبار بسيار بيشترى براى كتاب الكافى قائل بوده‌اند . اين در حالى است كه با توجه به اين‌كه از نقطه نظر رجالى ، تعداد زيادى از اسناد كتاب الكافى و همچون ساير كتاب‌هاى حديثى دچار مشكلاتى از نقطه نظر دانش رجال و دراية الحديث است و شمارى از راويان احاديث الكافى ضعيف و غير قابل اعتماد توصيف شده و يا دست كم توثيق نشده‌اند ، عموماً محدثان و به ويژه اخباريان به پاره‌اى از استحسانات استنباط شده بر اساس نقطه نظرهاى رجالى محدثان و رجاليان كهن براى تصحيح و يا رفع ضعف احاديث اين كتاب‌ها و از جمله كتاب الكافى استناد كرده و كوشيده‌اند نشان دهند با وجود تضعيف پاره‌اى از راويان احاديث اين كتاب‌ها و يا وجود مشكلاتى مانند عدم اتصال سند و ارسال حديث ( به اصطلاح احاديث مرسل ) و مشكلاتى از اين دست ، ولى مؤلفان كتاب‌هاى حديثى\r\n\r\n\r\n","description":"","footnote":"\r\n( 1 ) . نك : حر عاملى ، وسائل الشيعة ، ج 20 ، ص 64 ، فائده 6 .\r\n( 2 ) . نك : نورى ، مستدرك الوسائل ، ج 3 ، ص 532 .\r\n","page_name":" 100 ","page_number":100},
  {"content":"\r\n\r\nكهن و به ويژه مؤلفان اصول و جوامع حديثى و از جمله كتب اربعه و از همه مهم‌تر كتاب الكافى ، احاديث خود را بر اساس اعتماد به پاره‌اى از قرائن كه به شيوه قدماء معروف است « 1 » از اصول ( مانند اصول اربعمئة ) و كتب مورد اطمينان ( به اصطلاح معتمد ) اخذ كرده و آن احاديث ، حتى اگر با مشكلات رجالى توأم بوده ولى برگرفته از اصول معتبر و مورد عمل اماميه بوده است « 2 » طبعاً از اين نقطه‌نظر ، در مورد چاره‌جويى احاديث متعارض اين كتاب‌ها به مواردى مانند ضرورت تقيه « 3 » و يا جواز عمل به هر دو نوع حديث متعارض و يا سكوت و عدم رد احاديث متعارض يا نوعى تأويل براى جمع ميان اخبار و موارد مشابه ديگر روى مىآوردند . « 4 » اين شيوه‌ها البته گرچه در ميان اخباريان رواج عمومى داشته ، ولى فقيهان و عالمان اصولى نسبت به آنها اتفاق نظر نداشته‌اند و تاكنون نيز در ميان فقيهان شيعه در مورد اين مباحث اختلاف نظر وجود دارد . اما آنچه مسلم است اين است كه وجود اخبار متعارض از ديرباز نظر فقيهان و متكلمان شيعه را به خود جلب كرده بوده و از آنان آراء اصولى و انتقادى در اين مورد در اختيار داريم . « 5 » به همين دليل طبعاً كتاب الكافى و محتويات حديثى آن همواره از اين نقطه نظر مورد نقادى بوده است .\r\n\r\n\r\n","description":"","footnote":"\r\n( 1 ) . نك : حسن بن زين الدين ، معالم الاصول ، ص 163 ؛ شيوه قدما در تقسيم اخبار و احاديث مبتنى بر دسته‌اى ازقرائن و متفاوت با شيوه متأخرين بوده است . در مورد كسى كه شيوه جديد به او نسبت داده شده ، در منابع رجالى و كتاب‌هاى اخباريان كه بويژه آنان سخت اين شيوه را مورد انتقاد قرار داده‌اند ، اختلاف است . برخى احمد ابن طاووس و برخى ديگر علامه حلى را پيشنهاد مىكنند . در مورد مقايسه اين دو شيوه ، نك : حسن بن زين الدين ، منتقى الجمان فى أحاديث الصحاح والحسان ، چاپ سنگىايران ، 1379 ق ، ج 1 ، ص 3 - 13 ؛ فيض كاشانى ، الوافى ، ج 1 ، ص 11 ؛ حر عاملى ، وسائل الشيعة ، ج 20 ، ص 96 و 102 ؛ بحرانى ، الحدائق الناظرة ، ج 1 ، ص 14 - 24 ، مقدمه 2 ؛ عاملى ، هداية الابرار ، ص 96 .\r\n( 2 ) . نك : بحرانى ، الحدائق الناضرة ، ج 1 ، ص 16 - 20 .\r\n( 3 ) . نك : بحرانى ، الحدائق الناضرة ، ج 1 ، ص 15 - 16 .\r\n( 4 ) . نك : عاملى ، هداية الابرار ، ص 101 ؛ بحرانى ، حدائق ، ج 1 ، ص 8 - 13 .\r\n( 5 ) . نك : مدخل اختلاف الحديث ، در دايرة المعارف بزرگ اسلامى .\r\n","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\nشيوه و روش كلينى در الكافى\r\n\r\nشيوه و روش كلينى در الكافى « 1 » .\r\nحسن انصارى\r\n\r\nچكيده\r\nروش كلينى در نقل اخبار و اسناد آنها موضوع اين نوشتار است . نويسنده از شيوه‌هاى مختلف كلينى و امتيازات آنها سخن گفته و به مقايسهء آن با ديگر منابع روايى پرداخته است .\r\nمتأسفانه محدثان كهن جز در موارد محدودى كه مىشناسيم از ذكر شيوه‌نامهء تأليف كتاب‌هاى حديثى خود در مقدمه و يا مؤخرهء كتاب‌هاى خود اجتناب كرده‌اند ؛ اين امر مىتواند به دليل اين باشد كه شيوه‌هاى آنان براى محدثان ادوار متقدم امرى شناخته شده بوده است . البته از نوع برخورد ابن بابويه صدوق و يا شيخ طوسى با روايات كلينى ، همين حدس تأييد شود . شيوه كلينى در كتاب الكافى همواره يكسان نيست و به نظر مىرسد كه كلينى در تأليف كتاب خود به تدريج برخى شيوه‌ها را مناسب‌تر دانسته و آنها را در كتابش به‌كار گرفته است :\r\n1 . شيوه كلينى در الكافى نقل كامل سند در مورد هر حديث است و گاهى نيز براى يك حديث دو سند مختلف را نقل مىكند . البته در موارد محدودى كلينى متن احاديث را بدون سند و يا بدون سند كامل نقل مىكند و به اصطلاح حديث را به صورت مرسل روايت مىكند . شمارى از افتادگىها و سقط اسناد در كتاب الكافى\r\n\r\n\r\n","description":"","footnote":"\r\n( 1 ) .  http : / / ansari . kateban . com / \r\n","page_name":" 103 ","page_number":103},
  {"content":"\r\n\r\nمىتواند اثر راويان اين متن و يا به احتمال بيشتر اثر ناسخان نسخه‌هاى الكافى باشد .\r\n2 . كلينى گرچه در كتاب خود به ذكر همه طرق روايى يك حديث نمىپردازد و در ميان طرق مختلفى كه به يك حديث دارد و بنا بر سنت محدثان ، در بسيارى از موارد تنها يك طريق را ، به دلايل مختلف ، اختيار مىكند ، اما با اين وصف در بسيارى از موارد هم با ارائه اسناد تركيبى و يا نقل سند كامل مجزا ( اصطلاحاً حيلوله ) مىكوشد نشان دهد كه حديث طرق روايى ديگرى هم داشته و در سنت‌هاى ديگر چگونه روايت مىشده است . البته برخى از بخش‌هاى اسناد تركيبى وى كار خود او و برخى منقول از منابع وى است كه آنان هم فراخور خود احاديث را به صورت تركيبى روايت مىكرده‌اند .\r\n3 . از مهم‌ترين شيوه‌هاى روايت كلينى در الكافى بهره‌گيرى از اختصار در آغاز سند احاديث و اتكا بر اسناد احاديث قبلى است ( و عموماً با تعبير : و بهذا الاسناد ) .\r\nاين امر به اين دليل است كه در بسيارى موارد روشن است كه كلينى چند حديث در يك موضوع را به صورت تقريباً مرتبى از يك منبع نقل مىكند و بنابراين پس از ذكر سند حديث اول ، در احاديث بعدى نيازى به تكرار آغاز تكرارى سند كه اشاره به منبع او مىكند ، نداشته است . اختصار و يا تركيب در سند حديث مىتواند در دومين زنجيره از وسائط حديثى و يا حتى در زنجيره‌هاى بعدى سند ديده شود كه در مواردى از آنها اين احتمال هست كه اين كار ابتكار خود كلينى باشد كه با اختصار در ذكر سند و يا با ارائه اسناد تركيبى كوشيده است كه از بيشترين منابع و طرق و در عين حال با رعايت اختصار استفاده كند .\r\n4 . شيوه مهم ديگرى كه كلينى در كتاب الكافى در ذكر اسناد احاديث دارد و بعداً هم توسط برخى ديگر از محدثان امامى به صورت‌هاى ديگرى مورد تبعيت قرار گرفته است ، روايت از تنى چند از محدثان و نويسندگان كتب حديثى مهم و نامدار به وسائط متعدد است كه به دليل تكرار زياد احاديث روايت شده از آنان ، كلينى ترجيح داده است كه براى شمارى از وسائط هريك از اين محدثان تعبير « عدة من اصحابنا » را\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه كار برده و بدين طريق از ذكر مكرر وسائط خود در نقل از محدثان طبقه بالاتر اجتناب كند . بدين ترتيب روشن مىشود كه وى براى نقل احاديث آن دسته از محدثان ، طرق متعدد و وسائط مختلفى داشته است و تنها به يك كتاب و يك طريق روايى براى دسترسى به احاديث محدثان طبقه بالاتر خود بسنده نكرده است .\r\n5 . در طول كتاب الكافى در مواردى مشاهده مىشود كه كلينى حديثى را ، گاهى تنها متن و گاهى عين متن و سند را در ابواب ديگر كتاب‌هاى الكافى تكرار مىكند كه البته اين موارد به ضرورت استفاده مضاعفى است كه مىتوان از يك حديث و از لحاظ محتوايى در ابواب مختلف فقهى و يا اعتقادى كرد .\r\n6 . در مواردى هم كلينى يك حديث را به صورت پاره‌هاى مجزا در ابواب مختلف نقل مىكند ( به اصطلاح : تقطيع حديث ) كه اين امر به دليل موضوعات متفاوتى است كه برخى از احاديث بدانها پرداخته‌اند .\r\n7 . كلينى مانند همهء محدثان ديگر از اشكال مختلف نقل حديث استفاده كرده است . البته اين امر به منابع روايى او نيز مربوط مىشود .\r\n8 . از ويژگىهاى كتاب الكافى همچنين نقل شمارى از احاديث از نوع ادبى قرب الاسناد است كه تنها واسطهء ميان كلينى و امام سه تن هستند و اين امر با توجه به عصر كلينى البته قابل توجه است .\r\n9 . كلينى در كتاب الكافى گاهى در ذيل احاديث به تفسير حديث و يا توضيحى دربارهء آن پرداخته است . اين موارد محدود تنها شامل احاديث فقهى نيست ، بلكه شامل مباحث اعتقادى ، تاريخى و رجالى ، لغوى و استشهاد به شعر نيز مىشود ؛ مانند بيان رفع تعارض ميان دو حديث و يا يك بحث فقهى كه گاهى متضمن آراء فقهى و يا كلامى وى است . اين موارد مىتواند ما را براى شناخت بهتر شخصيت علمى و عقايد و آراء كلينى يارى رساند . در اين ميان كلينى گاهى به نقل آراء و فتاوى فقهى محدثان عصر حضور امامان مانند زرارة بن اعين ، يونس بن عبدالرحمان ، ابن ابى عمير و فضل بن شاذان مىپردازد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n10 . كلينى گاه در كتاب الكافى به روايت ديگر يك حديث كه مشتمل بر برخى اختلافات در متن حديث بوده ، اشاره مىكند .\r\nبدين ترتيب كتاب الكافى صرفاً يك كتاب جامع احاديث و بدون در نظر گرفتن ملاك‌هاى نقل حديث نيست ، بلكه كلينى در اين كتاب مشخصاً به گزينش و تركيب اسناد و متون حديثى دست زده و كوشيده كه با تبويب منظم احاديث و بر اساس مبانى فقهى و عقيدتى خود ، مواد لازم براى فقه و عقايد شيعيان امامى را فراهم كند . به همين دليل از انبوهى كتاب‌هاى حديثى كه در اختيار وى در طول سال‌هاى تدوين و گردآورى كتاب در ايران و عراق بوده ، كلينى تنها بر شمارى از كتاب‌ها ، اسناد و طرق و بالاخره متون حديثى تكيه كرده و خواسته با استفاده از شيوه تركيب اسناد و گاهى ارائه متون مشابه و گردآورى احاديث با مدلول‌هاى متعارض و مهم‌تر از همه تبويب احاديث ، زمينه لازم را براى شناخت حكم شرعى ارائه داده باشد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنقد و تحقيقى در زمينه شروح كافى\r\n\r\nنقد و تحقيقى در زمينه شروح كافى « 1 »\r\nعلى عابدى شاهرودى\r\n\r\nچكيده\r\nاين مقاله در پنج بخش فراهم آمده است : 1 . سخنى دربارهء الكافى و مؤلف آن ، 2 . گزارش شمارى از شروح نگاشته شده بر الكافى ، 3 . نقدى تحقيقى در ماهيت شرح و تفسير به مفهوم محض علمى كه مشتمل بر بخشى از بحث ماهيت اجتهاد است . اين نقد با تحقيق ماهيت شرح و تفسير ، طرق و ادوات و زمينه آن را توضيح داده و عنصرى اساسى از حقيقت اجتهاد را فراهم مىكند ، 4 . گفتار و نقدى دربارهء شرح صدرالمتألهين بر اصول الكافى ، 5 . گفتارى در شرح نويسنده مقاله بر كتاب الكافى موسوم به الحادى في شرح اسانيد و احاديث الكافى .\r\nبرخى از دوستان و متتبعان دانش‌پرور ، پيشنهاد كردند : سخنى در زمينهء شروح كتاب كافى و هم دربارهء شرحى كه بر كافى در دست تدوين دارم بنگارم . پيشنهاد ياد شده به نظر در خور پذيرش بلكه ضرورى رسيد . از اين‌رو با اتكال بر خدا بر آن شدم تا گفتارى در اين‌باره عرضه كنم .\r\nاين گفتار به مقتضاى طبع خويش به ناگزير از ماهيت تفسير آيه و شرح حديث سخن مىگويد و پيرامون اسلوب فنى شرح و شروط و حدود و عناصر و صورت آن بحث و نظر دارد ، تا هم زمينه‌اى از آشنايى با شروح كافى فراهم آيد ، هم خود شرح\r\n\r\n\r\n","description":"","footnote":"\r\n( 1 ) . كيهان انديشه ، فروردين و ارديبهشت 67 ، پياپى 17 ، ص 81 - 104 .\r\n","page_name":" 107 ","page_number":107},
  {"content":"\r\n\r\nحديث به عنوان يك كار بحثى و علمى شناسايى و نقد و تحقيق گردد و هم راه براى نقد شروح و توضيح تراز كارآيى و ميدان عمل آنها هموارتر شود .\r\nبدين جهت اين گفتار در چند بخش به شرح ذيل به خواست خدا به انجام مىرسد :\r\n1 . سخنى پيرامون كافى و مؤلف آن .\r\n2 . گزارش شمارى از شروح نگاشته بر كافى .\r\n3 . نقدى تحقيقى در ماهيت شرح و تفسير به مفهوم محض علمى كه مشتمل بر بخشى از بحث ماهيت اجتهاد است . اين نقد با تحقيق ماهيت شرح و تفسير ، طرق و ادوات و زمينهء آن را توضيح داده و عنصرى اساسى از حقيقت اجتهاد را فراهم مىكند .\r\n4 . گفتار و نقدى دربارهء شرح صدر المتألهين بر اصول كافى .\r\n5 . گفتارى در شرح نگارنده بر كافى كه به نام « الحاوى فى شرح اسانيد و احاديث الكافى » موسوم است .\r\n\r\nسخنى پيرامون كافى و مؤلف آن\r\nكتاب كافى از جوامع حديثى طراز نخست و يكى از چهار كتاب اساسى اماميه است . اين كتاب از جنبهء زمان بر سه كتاب ديگر تقدم دارد و از اين‌رو بر اساس مسلك قرائن و نظريه تجميع در سلسله اسانيد مشترك به نوعى داراى تقدم اعتبار و مدركيت است . كتاب‌هاى چهارگانه اصلى بدين شرحند : 1 . كافى ، 2 . من لا يحضره الفقيه ، تأليف صدوق ، 3 . تهذيب ، تأليف شيخ طوسى ، 4 . استبصار ، تأليف شيخ طوسى .\r\nكتاب ديگرى را هم مىتوان در كنار چهار كتاب اصلى قرار داد و شمار آنها را به پنج رساند . گو اين‌كه به دليل در دست نداشتن آن از چندى و چونى دقيق رواياتش آگاه نيستيم ، كتاب ياد شده عمده‌ترين تأليف صدوق و موسوم به « مدينة العلم » است كه گويا چند سده‌اى محيط علمى و دينى شيعه از آن محروم مانده . اميد آن كه تلاش‌هاى ثمربخشى به خواست خدا براى يافتنش انجام گيرد ، باشد كه چراغ\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nديگرى فرا راه انديشه حقيقت‌جويى براى كشف علوم حقيقى و رهيابى به درگاه قرب ربوبى افروخته گردد .\r\nبارى ، كتاب كافى ، نخستين جامع روايى اماميه پس از پايان عصر حضور معصوم عليه السلام در زمان غيبت صغرا مىباشد .\r\nمؤلف آن ، ابو جعفر محمد بن يعقوب كلينى از ثقات قدما و مروجين طريقه جعفرى و مشايخ حديث و اجازه و فقه در طائفه اماميه مىباشد . درگذشت او به سال 329 يا 328 هجرى قمرى واقع شد . وى معاصر سفراى محمودين ( نواب چهارگانه امام دوازدهم عجل اللَّه فرجه ) بود .\r\nتأليف اين كتاب ساليانى دراز ( بيست سال و به گفته صاحب اعيان الشيعه در طبع جديد رحلى اگر اشتباه در نسخه يا طبع نباشد سى سال ) به طول انجاميد .\r\nاو در اين سال‌ها با سختى و تلخى و كشيدن رنج فراوان در پيش ديدگان سفراى مخصوص امام عصر عليه السلام و در تماس با ديگر علما و مشايخ بر تأليف كتاب كافى همت گمارد . كتابى كه توانست بخش ارزنده‌اى از علوم پيغمبر صلى الله عليه و آله و ائمه معصومين عليهم السلام را در خود با امانت و دقت و درايت ثبت كرده و براى آيندگان نگهدارد ، تا بتوانند با استناد به مدارك معتبر براى دستيابى به اصول و فروع شرع راه‌هاى مطمئن و نزديكى بيابند .\r\nشمار احاديث كافى در اصول و فروع و روضه ، به 16099 حديث برآورد شده كه با احتساب اندكى تقريب ، قابل پذيرش است . ابو جعفر كلينى علاوه بر معاصر بودنش با سفراى چهارگانه ، به عصر حضور معصوم عليهم السلام بسى نزديك بود . مشايخ كلينى ، آنها كه از طبقه هشتم هستند ، روات بلاواسطه و اصحاب ائمه عليهم السلام و يا عصر آنها را درك كرده بودند ، بلكه براى برخى از آنها از جنبهء تاريخى امكان درك معصوم عليه السلام يا درك زمان وى قابل قبول است و حداقل بسى احتمال دارد . در مقال ديگر به خواست خدا بايد در اين باره و ديگر امور مربوط به آن بحث و بررسى كرد .\r\nاز جمله مشايخ كلينى كه از اصحاب ائمه عليهم السلام بدون واسطه اخذ حديث كرده‌اند ،\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nعلى بن ابراهيم بن هاشم است كه در صدر بسيارى از اسانيد كافى قرار دارد . على بن ابراهيم از طبقهء هشتم روات و از جمله مشايخ حديث و تفسير بوده و كتاب تفسيرى وى از اصول تفاسير روايى به شمار مىرود . پدر وى ابراهيم بن هاشم است كه ائمه عليهم السلام را درك كرده و از محدثين و ترويج‌دهندگان طراز اول احاديث اماميه است .\r\nابوجعفر كلينى ، از طبقهء نهم روات و مشايخ است . بزرگان روايت و فقه بر وثاقت و ثبات و معرفت وى گواهى داده‌اند :\r\nنجاشى دربارهء او گويد : موثق‌ترين و ثابت‌ترين مردم در حديث است . « 1 »\r\nعلامه حلى نيز در رجالش همين را گفته است . « 2 »\r\nشيخ طوسى در فهرست دربارهء كلينى گويد : « ثقة عارف » . « 3 »\r\nاتفاق و تسالم مشايخ و روات و فقها و علماى اماميه بر وثاقت و درايت و بصيرت وى بسى شايان توجه است .\r\nبارى وى در روزگارى مىزيست كه امكان دسترسى به سرچشمه‌هاى بكر دانش‌هاى دينى فراهم بود . زيرا : اولًا ، اصول و مصنفات اصحاب ائمه عليهم السلام در دسترس بود و وى مىتوانست از بسيارى از آنها بهره گيرد . شمار اين كتاب‌ها بر بيش از شش هزار بالغ مىشود .\r\nتنها مجموعه اصول اين كتاب‌ها به چهارصد اصل برآورد شده كه به نام اصول اربعمأة ( اصول چهارصد گانه ) شهرت دارد كه اين خود سخنى جدا آميخته با نقد را خواستار است .\r\nكتب و مصنفات ديگر محدثين و اصحاب ائمه عليهم السلام تا زمان حضرت عسكرى عليه السلام بسى بيش از اين بوده و تا شش هزار و ششصد كتاب رسيده . طرق كلينى و ديگر مشايخ آن زمان به اصول و مصنفات ياد شده يا متواتر بوده يا مستفيض و يا همراه با قرائن عينى . طرقى كه نه متواتر باشد ، نه مستفيض و نه همراه با قرائن عينى اندك بوده .\r\n\r\n\r\n","description":"","footnote":"\r\n( 1 ) . رجال نجاشى ، ص 266 .\r\n( 2 ) . خلاصة الأقوال ، ص 145 .\r\n( 3 ) . فهرست طوسى ، ص 160 .\r\n","page_name":" 110 ","page_number":110},
  {"content":"\r\n\r\nسه كتاب ديگر نيز وصفى بدين‌گونه دارند ، گرچه جامع كافى به دليل فاصلهء كمتر و نزديكى به عصر نص و قرب زمان مؤلف آن به اصحاب بلاواسطهء ائمه عليهم السلام و دسترسى عينىتر وى به مدارك و متون اصلى بر آنها مزيت دارد .\r\nثانياً ، وى معاصر سفراى خاص امام عصر ( عج ) بوده ، به گونه‌اى كه برايش از طريق آنان آگاهى بر نصوص ناب شرعى امكان داشته ، به ويژه آن كه در شهرى اقامت داشته كه آنان نيز در آن شهر بودند ( / بغداد ) .\r\nو ثالثاً ، در روزگار او مشايخ و محدثينى كه بىواسطه از اصحاب ائمه عليهم السلام احاديث را دريافت كرده بودند ، هنوز وجود داشتند . و ابو جعفر كلينى نزد آنان علوم دينى را فراگرفته و خود بىواسطه يا حداكثر با يك واسطه از آنان اخذ حديث كرده است .\r\nدر اينجا مطلبى مىماند كه تحقيق آن به فرصتى ديگر موكول مىشود ، اين مطلب در مورد اين پرسش است كه آيا ابو جعفر كلينى اصحاب ائمه عليهم السلام يا زمان آنها را درك كرده است ، يا نه ؟\r\n\r\nسخنى در ارزش اسانيد و احاديث كافى\r\nسخن مشروح در اين‌باره منوط به ارائه شرحى از نظام شناخت حديث است كه خود مقالى جداگانه مىخواهد . بدين جهت در اين گفتار كه زمينه ديگرى را آن هم نه به تفصيل پى مىگيرد ، به سخنى كوتاه بسنده مىشود .\r\nدر ارزيابى و تصحيح اسناد ، سه نظريه وجود دارد :\r\n1 . نظريهء قدما ، موسوم به نظريه قرائن .\r\n2 . نظريهء متأخران كه بر تقسيم حديث به چهار يا پنج قسم استوار است .\r\n3 . نظريهء تجميع كه به نظر حقير رسيده و به ديدگاه قدما نزديك‌تر است تا ديدگاه متأخران .\r\nو افزون بر اين توثيقات و تضعيفات رجالى را كه پايهء ديدگاه متأخران است به عنوان عناصرى از مجموعهء تجميع به نحو اساسى ملحوظ مىدارد . قرائن متون نيز در اين نظريه از جمله عناصر تجميعند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاين مسلك در عين مشاركتى كه با مسلك قرائن دارد ، به چند جهت از آن متمايز مىباشد ، از زمرهء اين جهات تمايز تفسيرى است كه مسلك تجميع از ماهيت قرائن مىدهد . بر طبق تفسير مذكور قرائنى كه براى شناسايى حديث شايسته منظور شدند تنها قرائن عينى و عمومى مىباشند كه به مقتضاى عينيت و عموميت خود از ارزش واقعى برخوردارند و مىتوانند ما را در كشف واقعيت اسناد كمك دهند .\r\nمسلك قرائن بدون تفكيك قرائن ذهنى از عينى ، مسلكى ذهنى و شخصى است ، پس نشايد كه به عنوان يك طريق علمى قلمداد شود ، چون طريق علمى بايد داراى ضابطه‌ها و تصويرها و خصلت‌هاى عمومى و واقعى باشد ، تا بتواند محك زده شود و از راه كلياتش شناسايى شده و اثبات يا ابطال گردد .\r\nاگر روشى فاقد محك عينى و همگانى باشد ، نه نقدپذير است و نه اثبات‌پذير و به همين دليل ، علمى نيست . آن كسى هم كه چنين روشى را به كار مىبرد هميشه در تار و تنش آن درمانده و راه به جايى نبرد ، گو اين‌كه هيچ‌گاه به گمان خود از ميدان به در نمىرود و پيوسته مىتواند اشكال‌ها را دفع كند .\r\nدر تصحيح احاديث ، شايد به اين دليل و نيز به دليل ديگر ، مسلك قرائن از سوى محققان كنار نهاده شد . و بيشتر توجه به طرف توثيقات و تضعيفات رجالى مبذول گرديد . اين طريق را مىتوان از آن‌رو كه توثيق و تضعيف رجال حديث را ملاك مىگيرد ، مسلك توثيق ناميد .\r\nطريق توثيق راهى است واقعى و عمومى كه هر كسى تمكن دارد آن را بيازمايد و داده‌هايش را به محك زند . از همين جهت است كه در حوزهء بحث و تحقيق استقرار يافت و محور تصحيح قرا رگرفت . اما با اين وصف ، اين طريق نقص‌ها و اشكال‌هايى دارد كه در جايش به خواست خدا تبيين خواهد گرديد .\r\nضابطه نداشتن مسلك قرائن از آغاز پيدايش معرفة الحديث سبب رد و قبول‌هاى شخصى فراوانى شده بسيارى از احاديث صحاح بر پايهء ذهنيت‌هاى اين روش از رده بيرون شدند و نيز بسيارى از احاديث ضعاف ، پذيرفته و به مثابهء صحاح تلقى گرديد ،\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nبىآن كه در كنارگذارى برخى و پذيرش برخى ديگر مدركى مشخص و ضابطه‌اى غير ذهنى ارائه شود ، هر چند ارائه ندادن ضابطه منافاتى با بودن ضابطه در واقع ندارد .\r\nبرخى از آنچه در كوران اين رد و قبول‌ها به عنوان مبناى كار در پرتو ديدگاه قرائن ارائه مىگردد از تن دادن به نقد گريزان است .\r\nفى المثل روايات نه اندكى در دست هست كه بر پايهء مسلك توثيق از جمله صحاح بشمارند ، اما به دليل ذهنيتى كه عده‌اى از مشايخ يا حديث‌شناسان در تفسير غلو يا زندقه يا ديگر عنوان‌ها داشته يا دارند ، بر آنها مهر ابطال خورده و بىچون و چرا به بايگانى سپرده شدند . اين‌گونه ابطال كه ناشى از تفسير ذهنى از عناوين ابطالگر است ، هيچ ارزش فنى ندارد ، زيرا فاقد ضابطه يك كار عملى است .\r\nاز باب نمونه هنگامى ابطال يك نقل به عنوان غلو داراى ارزش است كه نخست تفسيرى مشخص و عينى از غلو ارائه شده باشد و آنگاه به اثبات رسانده شود كه غلو با تفسير ياد شده در حوزهء غلو باطل قرار دارد و سپس انطباق غلو باطل با تفسير آن بر نقل مورد نظر ثابت گردد . هرگاه حتى يك مرحله از مراحل سه گانه مذكور ناتمام بماند كار ابطال از اعتبار مىافتد .\r\nعكس روند ابطال بدون ضابطه نيز ممكن است و بسيار رخ داده ، بدين معنا كه احاديث ضعيفى بر مسلك توثيق به دليل برداشت‌هاى شخصى در شمار احاديث صحيح قلمداد شده‌اند ، بدون توضيحى كافى و عمومى در به حساب آوردن آنها در جملهء صحاح با آن كه از جنبهء ضعف اسناد آنها مىبايست در زمرهء ضعاف قرار داده شوند .\r\nپس دو جريان تصحيح و تضعيف ، از آغاز وجود داشته كه لازم است مورد سنجش و ارزيابى و شناسايى قرار گرفته تا معيارهاى هر يك معلوم گردد .\r\nاستثنائات قدمايى مانند استثنائات محمد بن حسن بن احمد بن الوليد غالباً استثنا از صحت است كه مفيد تضعيف مىباشد ، اعراض‌ها نيز در حكم تضعيف‌اند ، گو اين‌كه از نظر محتوا از آن متمايزند ، قبول و پذيرش‌ها نيز در حكم تصحيح مىباشند ، گرچه در محتوا غير آنند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nبارى به دليل اشكال‌هايى كه بر هر دو مسلك قرائن و توثيق وارد است ، نگارنده از هر دو روش صرف‌نظر كرده و با نقدها و اصلاح‌هايى كه در آن دو به انجام رسانده و بر پايه يك نظريه عمومى در باب ادراكات غير اولى و غير متافيزيكى و غير صورى مسلك سومى را براى تصحيح احاديث به نام « مسلك تجميع » برگزيده است .\r\nاين مسلك ، بخشى از طريقه قرائن را در خود دارد و مسلك توثيق را نيز به عنوان عنصرى از عناصرى خويش مىپذيرد . اما از يك سو اطلاق يا موضوعيت مسلك توثيق را نفى كرده و آن را تنها به سان عنصرى از تجميع منظور داشته است و از سوى ديگر قرائن ذهنى و شخصى را از قرائن عينى جدا ساخته و صرفاً بدانها بها داده و براى شناختشان ضابطه‌ها و تعريف‌هاى مشخص و همگانى و تفسيرپذيرى را به سامان رسانده است .\r\nتحقيق‌هايى كه بر پايه تجميع در زمينه‌هاى گوناگون و از آن جمله در زمينه اسناد احاديث به انجام مىرسند ، تحقيقاتى نقد پذيرند كه مىتوان جاى اشكال و بحث را در آنها مشخص كرد و انگشت روى يك نقطه به عنوان نقطه ضعف يا قوت گذارد ، زيرا اين بررسىها و تحقيق‌ها بر اساس قواعد و تعاريفى سامان مىگيرند كه هم مىتوان تحقيق‌هاى متكى بدان‌ها را به دقت سنجيد .\r\nدر پرتو روش تجميع ، اعراض‌ها و ردها و هم‌پذيرش‌ها و تصحيح‌هاى قدما و متأخران چهره‌اى آشكار مىگيرند و به ارزيابى و نقد تن مىدهند .\r\nاحاديث كافى بر طبق مسلك توثيق به چهار يا پنج قسم به اين گزارش تقسيم مىشوند : 1 . صحيح ، 2 . حسن ، 3 . موثق ، 4 . قوى ، 5 . ضعيف . بنابر طريقه قرائن تنها دو قسم دارند 1 . صحيح ، 2 . ضعيف . گو اين‌كه نزد قدما ، اكثر آنها از جمله صحاح به حساب آمده‌اند .\r\nبر مسلك تجميع نيز بيش از دو قسم ندارند ، يا صحيحند يا ضعيف . گرچه مىتوان گفت اكثر آنها در مجموعه صحاح قرار دارند و تنها اندكى فاقد علايم خارجى صحت مىباشند و در ميان اين اندك آن دسته‌اى كه داراى ضد قرائن‌اند ( / قرائن پاد مجموعه‌ها ) بسى اندك و ناچيزند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nصحيح و ضعيف در دو طريقه توثيق و تجميع ، هر كدام داراى دو مفهوم متمايز با دو ملاك متمايز است ، گو اين‌كه در منظره كلىتر دو عنوان صحيح و ضعيف بسان جامع مشترك اين معانى مختلف عمل مىكنند ، و از اين نظر صحيح و ضعيف ، در عين اختلاف معانى مشترك معنوىاند ، گرچه از جهت اصطلاحى و فنى محض مشترك لفظى مىباشند .\r\n\r\nگفتارى پيرامون شروح كافى\r\nكتاب كافى با ارزش و مدركيت بنيادى خود در علوم دينى افزون بر جامعيتى كه دارد در محيط اماميه جاى خود را باز كرد و در صدر كتب حديث قرار گرفت .\r\nاز اين‌رو علما بىوقفه در حفظ متن و ثبت كردن اجازات و اسانيد خود نسبت به آن و هم پژوهش و تحقيق و شرح آن كوشا بوده و هستند .\r\nپس عجب نباشد اگر در طول سده‌ها تحقيق‌هاى ارزنده‌اى پيرامونش انجام گرفته و شرح‌هاى بسيارى بر آن نگارش يافته باشد . هر چند با نظر به اصالت و جامعيت كافى و با توجه به قضايا و مسائل محكم آن به ويژه در قسمت اصول مىبايستى اهتمامى بسى بيشتر و قوىتر به شرح و تفسير آن مىشد . اهتمامى كه اگر تهى از نگرش‌هاى ذهنى و منفى و جزميت‌هاى شخصى و غير منطقى به انجام مىرسيد و با توفيق هم رفيق بود ، سرنوشت جامعه مسلمين را مىتوانست به سوى يك جامعه مجهز به دانش برين و اخلاق برين و تمدن اسلامى پيروز دگرگونه سازد و اين كارى است كه عناصر آن در اين كتاب شريف به وديعت نهاده شده .\r\nشمارى از شروح نگاشته بر كافى به گزارش ذيل است :\r\n1 . شرح كافى ، نگاشته محمد على بن محمد البلاغى ( م 1000 ق ) گويا اين شرح از جهت زمان بر ديگر شروحى كه در اين گزارش مىآيد تقدم دارد .\r\n2 . شرح امير اسماعيل خاتون‌آبادى ، استاد سيد نعمة اللَّه جزائرى ( م 1112 ق ) .\r\nفرزند او به نام ميرمحمدباقر مدرس ، عهده‌دار تعليم و تدريس سلطان حسين از ملوك صفويه بود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n3 . شرحى آميخته با متن ، نگاشته يكى از علما كه نامش شناخته نشده آن را نگاشته ، وى اين شرح را به سال 1057 ق آغاز كرد و تا مقبوله عمر بن حنظله در اواخر كتاب عقل و جهل ، به شرح خود ادامه داد .\r\n4 . شرح مولى محمد امين بن محمد شريف الاسترآبادى ، اخبارى مشهور كه بر اصوليين حمله‌هايى سخت داشته . كتاب فوائد مدنيه در نقد اصول از مؤلفات اوست .\r\nوى شاگرد ميرزا محمد استرآبادى بود . از شرح مولى محمد امين به نام تعليقات ياد شده .\r\n5 . شرح سيدميرزا محمد باقر بن محمد ابراهيم القمى ( م 1218 ق . ق ) .\r\n6 . شرح مولى حسين سجاسى زنجانى ( م 1320 ق . ق يا بيشتر ) . وى در اين شرح بر شرح ملاصدرا اعتماد داشته . شرح مولى حسين ، در سه جزء تدوين يافته : كتاب عقل و جهل ، كتاب توحيد و كتاب حجت .\r\n7 . شرح مولى محمد حسين بن يحيى النورى ، از شاگردان مجلسى ، اين شرح به گونهء تعليقه است .\r\n8 . شرح متكلم و فلسفى ميرزا رفيعا ، از استادان مجلسى ( م 1082 ق ) .\r\n9 . شرح مولى محمد رفيع بن محمد مؤمن جيلانى ، كه بر اصول و روضه و برخى از فروع كتاب كافى به نگارش آمده .\r\n10 . شرح مولى صالح مازندرانى ( م 1081 يا 1086 ق ) كه بر اصول و روضه و برخى از فروع كافى است . اين نگاشته از جمله شروح مبسوط و تحقيقى بر كافى مىباشد . نگارنده اين شرح را ديده و تا اندازه‌اى با دقت خوانده . مولى صالح در تأليف آن كوشش بسيار به كار برده و اسناد را نيز - گرچه نه به نحو لازم و كافى - مورد بحث قرار داده .\r\nوى در خلال بسيارى از مطالب خود اعتراض‌ها و اشكال‌هايى را متوجه مطالب صدر المتألهين در شرحى كه بر اصول كافى دارد مىسازد . اين شرح همراه با تعليقات محققانه ميرزا ابو الحسن شعرانى كه بسى آن را رونق داده ، به زيور طبع جديد آراسته و منتشر شده .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n11 . شرح اصول كافى و ترجمه آن به فارسى نوشته عباس بن مولى حاجى تهران ( م 1360 ) .\r\n12 . شرح مولى محمد زمان تبريزى .\r\n13 . شرح شيخ على بن محمد بن حسن بن زين الدين الشهيد العاملى ( م 1103 ق ) .\r\n14 . شرحى بر كتاب علم كافى ، به نام هدى العقول .\r\n15 . شرحى به پارسى ، اثر ابن محمد شفيع . وى گويا از تلامذهء ميرزا رفيعا بوده .\r\n16 . شرح اصول كافى و ترجمهء آن به لغت اردو ، نگاشتهء سيد محمد بن شبر بن حسين الحسينى الجنفورى ( كه به سال 1308 متولد شد ) .\r\n17 . شرح محمد بن شيخ عبدالعلى آل عبدالجبار البحرانى القطيفى .\r\nگفته شده : اين شرح مبسوطترين شروح كافى است كه در چهار جلد نگارش يافته .\r\n18 . شرح امير محمد معصوم بن الامير القزوينى التبريزى الاصل ( م 1091 ق ) .\r\n19 . شرح مولى خليل قزوينى به پارسى كه گويا در حكم ترجمه باشد . اين كتاب در هند به طبع رسيده .\r\n20 . شرح اصول كافى « 1 » از تأليفات صدرالدين شيرازى ، مشهور به ملاصدرا و صدرالمتألهين .\r\n\r\n\r\n","description":"","footnote":"\r\n( 1 ) . اين شرح در گذشته در قطع رحلى به طبع رسيده بود ، سپس از روى طبع قديم ، به صورت افست چاپ و منتشرگرديد . طبع قديم نخست گرچه از ديدگاه فنى جديد در صنعت چاپ و فن تنظيم و ويراستارى مرغوب نبود اما خوانا بود ، كه اين خود از اركان طبع يك نوشته است . طبع افست اين خوانايى را نداشت . به علاوه قطورى و سنگينى خود كتاب كه استفاده از آن را دشوار كرده بود ، به ويژه كه كتاب مفاتيح الغيب از مؤلفات ديگر ملاصدرا با اين كتاب در يك مجلد قرار داشت . از اين‌رو كتاب ياد شده از جنبه‌اى به صورت نيمه متروك درآمده بود و تنها در نزد شمارى اندك از اهل پژوهش ديده مىشد . تا اين‌كه آقاى محمد خواجوى يكى از متتبعان و پژوهشگران گرامى همت گمارد و براى آماده‌سازى كتاب براى طبع جديد درصدد تصحيح و ويراستارى آن برآمد . و با عنايت خدا پس از تلاش بسيار وى و گذشت چند سال ، جلد اول آن از طرف مؤسسه مطالعات فرهنگى منتشر گرديد .\r\nحقير نيز مقدمه‌اى نسبتاً مبسوط بر آن نگاشته بودم كه با كوشش آقاى خواجوى و به تصحيح ايشان همراه با همان جلد اول از شرح اصول كافى صدر المتألهين به طبع رسيد . اميد آن كه ديگر اجزاء اين كتاب هر چه زودتر در اختيار طالبان علم قرار گيرد .\r\nناگفته نماند كه ايشان هم اكنون مشغول ترجمهء شرح اصول كافى ملاصدرا مىباشد .\r\n","page_name":" 117 ","page_number":117},
  {"content":"\r\n\r\nآنچه در اين نوشته از جمله شروح كافى مورد نقد و پژوهش قرار مىگيرد ، دو شرح است :\r\nنخست ، شرح صدر المتألهين بر اصول كافى و دوم ، شرحى كه نگارنده بر كافى دارد .\r\nاما پيش از پرداختن به تحقيق در دو شرح ياد شده ، لازم است سخنى دربارهء اسلوب و روش علمى شرح و تفسير آورده شود تا بر پايهء آن بتوان به سنجش و پژوهش در تفسيرات و شروح دست زد . در اينجا ديدگاهى را كه به نظرم رسيده عرضه كرده و بررسى ديدگاه‌هاى ديگر را به فرصتى واگذار مىكنم .\r\n\r\nنظريهء نگارنده در اسلوب علمى شرح و تفسير\r\nدر اين ديدگاه شرح داراى دو مرحله است : نخستين مرحله ، شرح متن كلام است ، و دومين مرحله ، به تفسير علمى محتواى كلام پس از تقرير آن اختصاص دارد و اينك گزارش دو مرحلهء مذكور :\r\nمرحلهء نخست « شرح متن » : هر كلامى از هر گوينده‌اى در بردارندهء محتوايى است كه گوينده آن را منظور كرده . گفتار يا كلام هر گوينده نخستين پديدارى است كه مقصود وى را شرح مىدهد . در مورد نوشتارها نيز سخن بدين‌گونه است .\r\nاگر محتوا و كلام به گونه‌اى باشند كه معنا به روشنى و بىهيچ دشوارى به ذهن ديگران منتقل شود ، در اين صورت نيازى به توضيح بيشتر ندارد . ولى اگر يكى از محتوا و كلام يا هر دو به گونه‌اى باشند كه شنونده يا مخاطب نتواند به آسانى معنا را دريابد ، در اين صورت كلام به تبيين نيازمند است .\r\nو هر توضيح و تبيينى براى كلام چنينى اگر بخواهد شرح آن و توضيح‌دهنده محتواى آن در نظر گوينده يا نويسنده‌اش باشد ، بايد صرفاً درصدد راه‌هايى براى اكتشاف معنا و محتوا باشد ، اگر به جاى اكتشاف در پى فرض و تطبيق و تصرف باشد ديگر توضيح آن كلام نخواهد بود ، بلكه چيزى خواهد بود خارج از طيف شرح و تفسير كه سخنش بيايد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبارى بحث در اينجا تنها دربارهء قرآن و احاديث است ، از اين‌رو سخن را از مطلق كلام بازگردانده تا در حوزه روش تفسير قرآن و شرح حديث به تبيين بپردازد :\r\nقرآن كلام خداست ، از اين‌رو : اولًا ، كلامى است تام و پاك از خلل در بلاغت و فصاحت و به عبات ديگر همهء شروط و عناصر يك كلام كامل را داشته و به قدر توان سرشت كلام قدرت شرح و رساندن معنا را دارد . « 1 »\r\nثانياً محتواى آن برآمده از علم الهى است و با نفس الامر و واقع تطابق تمام عيار دارد .\r\nو ثالثاً ، طبيعت اين محتوا گسترده‌تر و برتر از افق كلام است .\r\nعلاوه بر امور ياد شده : عبارات در قرآن گزينش شده و مبرا از هرگونه تطويل يا اجمال مخل است . اين عبارات به مثابه مجموعه‌هايى از آيات و كلماتند كه تنها به اعتبار ساخت مجموعه‌اى ملاحظه‌پذير و شرح‌پذيرند . اين مجموعه‌ها بر عام و خاص ، مطلق و مقيد ، ناسخ و منسوخ ، محكم و متشابه ، مجمل و مبين ، سابق ، لاحق ، و عناوين ديگر مشتمل مىباشند كه شناسايى همهء آنها از جمله عناصر شرح محتواى آيات به شمار مىروند .\r\nو احاديث نيز بدين‌گونه‌اند . حديث ، نقل كلام معصوم عليه السلام است . اين كلام گرچه پايين‌تر از قرآن است ، ولى كلامى است تام كه واجد شروط و عناصر تماميت و كمال مىباشد ، هم فصيح است و هم بليغ . محتواى اين كلام ، بازتاب علم معصوم است كه علمى حاصل از تعليم خدا مىباشد .\r\nاز اين‌رو طبيعت محتواى كلام او كه حديث آن را يا به صراحت و يا به معنا نقل مىكند ، گسترده‌تر از قالب عبارت است ، چه عبارت ، سخن راوى و محدث باشد و چه سخن خود معصوم عليه السلام ، لذا هماره جز در موارد خاص ، كلام نسبت به محتوا موجز است ، پس نيازمند شرح مىباشد .\r\n\r\n\r\n","description":"","footnote":"\r\n( 1 ) . در تبيين كلام كامل و رسا و خالى از عيب ، حقير را نظرى هست كه به منطق زبان به مفهوم اعم مربوط مىشود كه قدرى از آن در خلال مقالات ديگر به توفيق بارى خواهد آمد . بيان وافى آن بر عهده منطق عمومى است كه در دست تحقيق و تدوين مىباشد .\r\n","page_name":" 119 ","page_number":119},
  {"content":"\r\n\r\nافزون بر اين ، احاديث اكثراً داراى عباراتى كوتاه و گزيده‌اند و بدين جهت خواستار شرح و توضيح مىباشند .\r\nاز اينها گذشته ، احاديث مشتملند بر معاريض و مفاهيم و تعليلات و بر عام و خاص ، مطلق و مقيد محكم و متشابه ، ناسخ و منسوخ ، مجمل ، مبين ، سابق و لاحق ، نص و ظاهر و اظهر ، صادر از جهت تقيه و صادر براى بيان احكام اولى و ديگر عناوين .\r\nاضافه بر اين‌كه احاديث مانند آيات ، بر پايهء مجموعه‌ها بايد بررسى شوند كه گاه فاصله زمانى عضو يك مجموعه حديثى با عضو ديگر از يك قرن بيشتر مىباشد . به اين دليل آگاهى بر محتواى آنها به سهولت امكان‌پذير نبوده و نيازمند اطلاع بر موارد مذكور و نسبت و روابط آنها و برآورد مجموع ملاحظات مىباشد تا محتوا به قدر توان آشكار شود و اين كار عبارت است از شرح حديث .\r\nاينك دلايل ضرورت شرح احاديث را كه به نحو پراكنده ذكر شد به گزارش ذيل به طور منظم ارائه مىشود :\r\n1 . برترى طبيعت محتواى سخن معصوم از قالب عبارات .\r\n2 . موجز و گزيده بودن عبارات احاديث .\r\n3 . مجموعه‌وار بودن احاديث ، به مانند آيات .\r\nدر آيات قرآن يك آيه بايد در مجموعه‌اى از آيات مترابط ، ملحوظ گردد تا بتوان بر اساس تفسير آيات به آيات ، به قدر توان بر كشف محتواى آنها دست يافت . افزون بر اين تشكيل مجموعه‌اى ديگر براى تكميل شرح آيات ضرورت دارد ، كه عبارت است از مجموعه آيات و احاديث ، زيرا همان‌گونه كه برخى از آيات برخى ديگر را شرح مىدهد ، برخى از احاديث نيز شارح آيات مىباشند .\r\nدر احاديث هم اين مجموعه‌پردازى لازم است ، چون به سانى كه آيات قرآن كلامى واحدند ، احاديث نيز در حكم يك حديثند ، زيرا حديث پيغمبر صلى الله عليه و آله حديث اميرالمؤمنين عليه السلام است و حديث او حديث ديگر امامان تا امام دوازدهم عليه السلام ، و همچنين حديث امام دوازدهم حديث آباء معصوم وى تا پيغمبر صلى الله عليه و آله مىباشد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nپس حديث هر امامى شرح‌دهندهء حديث امام ديگر واقع مىشود . تقييد و تخصيص و ديگر امور نيز بدين مثابه در احاديث جريان دارد .\r\n4 . اشتمال احاديث بر مطلق و مقيد ، عام و خاص ، محكم و متشابه ، سابق و لاحق ، ذى تقيه و غير ذى تقيه و ديگر عناوين .\r\nمثلًا حديثى از پيغمبر صلى الله عليه و آله يا يكى از ائمه عليهم السلام به طور مطلق مىآيد ، و حديث ديگر از امام ديگر به طور مقيد كه بر طبق شرط و قانون تقييدات مىتواند حديث اول را مقيد كند . و نيز احاديثى از معصومين عليهم السلام داريم كه در ردهء محكمات روايى جاى دارند ، در كنار اينها متشابهات حديثى قرار دارند . متشابهات حديثى تا جايى كه با محكمات ارتباط دارند در سايهء آنها شرح مىشوند .\r\n\r\nتعريف ماهيت شرح متن\r\nدر سايهء آنچه پيرامون رابطهء كلامى آيات و احاديث و هم دربارهء مفهوم شرح كلام گفته شد ، مىتوان از شرح متن قرآن يا حديث بدين‌گونه تعريف داد :\r\nشرح يا تفسير كارى است به منظور كشف محتوا از كلام به وسيله قرائن عينى و قواعد محاوره و دلايل لفظى . پژوهش در امور ياد شده و تحليل و تركيب آنها تنها راه توضيح كلام است .\r\nامور ياد شده را بهتر است براى مراعات اختصار به عنوان « مختصات عينى كلام » موسوم كرد . اين مختصات به طور مستقل از اذهان ما ، متصل و متحد با كلام است ، خواه به صورت گفتار باشد و خواه به صورت نوشتار .\r\nفى المثل : حرف « كل » در عربى ، يا « هر » در فارسى ، براى رساندن معناى عموم و كليت است و واژهء « بعض » در عربى يا « برخى » در پارسى ، براى دلالت بر مفاد جزيى و غير عمومى ( / قضيه جزئيه ) گزيده شده . هر كدام از كل و هر يا بعض و برخى ، مختصه‌اى از مختصات كلامى به شمار مىآيد كه مشتمل بر آن است .\r\nهنگامى كه گفته مىشود : « هر انسانى انديشنده است » يا « هر مثلثى سه زاويه آن برابر دو زاويه قائمه است » در اين گفته واژه « هر » يك ابزار و مختصه كلامى است كه به نحوى مستقل از نظر ما بر كلى بودن دو قضيه مذكور دلالت مىكند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nواژه « است » نيز ابزار ديگرى است كه اين همانى و حمل را در آن دو بيان مىكند .\r\nعموميت و حمل تنها از متن دو واژهء « هر » و « است » استفاده مىشود و به خواست و نظر اشخاص وابسته نيستند ، گرچه پيش از استفادهء دو معناى مذكور از آنها بايد مجموعه‌اى از تصورات و تصديقات و مسلمات در ذهن ما باشد و از براى هر كدام از دو واژه نيز به طور عمومى معنايى منظور گردد .\r\nپس شرح يا تفسير هر كلام يك كار اكتشافى محض است كه خواستها و پيش‌فرض‌هاى ما هيچ دخالت در آن ندارند . بلكه صرفاً دستگاهى از تصورها و نظريه‌هايى كه زمينه‌ساز اكتشافند در كار شرح به عنوان شروط لازم آن دخالت دارند و اين دخالت هم لازم است ، زيرا هر كار فكرى به يك مجموعهء قبلى از نظريات نيازمند و وابسته است ، تا از پيش در انديشه موجود خردمند و مختار ، رده يا رده‌هايى از نظريات نباشد ، هيچ‌گونه تفكرى امكان‌پذير نمىباشد .\r\nابزار اكتشاف و شرح ، تنها مختصه‌هاى عينى كلامند كه در انديشهء ما بسان دستگاهى از نظريات ، « 1 » تبلور مىيابند . اين دستگاه نظريات متبلور ، به سان مجموعه‌اى از پرتوهاى نورند كه بر نقاط متقاطع فضا افكنده شده و به اندازهء بردى كه دارند حجم فضا را روشن مىكنند . خود اين دستگاه متبلور در پرتو يك مجموعه ديگر از نظريات قرار دارد كه آن مجموعه نيز در راستاى كشف معنا به ذهن روشنى مىدهد . و جنبهء شخصى يا دلخواهانه ندارد .\r\nبنابراين ، آراء و فرض‌هاى شخصى يا بيگانه از خصلت كشفى نمىتوانند به عنوان مبناى تفسير با ابزار شرح تلقى گردند و تنها بيانگر نظرگاه شخصى افرادند و منطقاً پيوندى با تفسير ندارند .\r\n\r\n\r\n","description":"","footnote":"\r\n( 1 ) . هر كار فكرى بايد مسبوق به نظامى از ادراكات باشد ، اين نظام ادراكات همان دستگاه نظريات قبلى كارهاى قوه‌انديشه است . دستگاه مختصه‌هاى كلام كه در متن آمده گرچه نسبت به فهم معنا از كلام يك دستگاه پيشين به شمار مىرود ولى باز مسبوق به مجموعهء ديگرى از نظريه‌ها است . يكى از اجزاء اين مجموعهء قبلى اين قضيه است كه مىگويد : هر كلامى داراى معنايى است كه در حين اداء آن مقصود متكلم بوده و پيش از كار شرح و توضيح وجود دارد و شرح كارى است كه انديشه براى فهم و كشف آن معنا انجام مىدهد .\r\n","page_name":" 122 ","page_number":122},
  {"content":"\r\n\r\nتفسير از آن رو كه يك كار فكرى است ، بر مجموعه‌اى از نظريه‌هاى پيشين توقف دارد ، ولى اين نظريه‌ها يا مبادى آنند و يا مختصات آن و علاوه بر اين جنبهء همگانى بايد داشته باشند . بدون دستگاه نظريه‌هاى پيشين ، ماهيت تفسير و شرح ، تحقق نمىگيرد .\r\nآراء و فروضى كه به ماهيت تفسير آسيب رسانده و حذفشان از حوزهء شرح ضرورت دارد ، آراء و فروضى مىباشند كه شخص پيش از مراجعه به متن دارد و مىكوشد متن را بر طبق آنها از محتواى اصلى آن منحرف كند . چنين كارى علماً شرح نيست و تنها بيان ديدگاه‌هاى شخصى و بيگانه از متن است ، با استناد به متن .\r\nاما نظريات عمومى و پيشين كه مقوم ماهيت تفسيرند و تفسير بىآنها انجام‌پذير نيست و دستگاه اكتشاف انديشه را براى تحقيق متون به راه مىاندازند ، از مقولهء ديگرند و ارتباط كلامى با محتواى كلام ندارند .\r\nو به ديگر سخن هيچ دستى به محتواى متن نزده و تغييرى بدان نمىدهند ، فقط ابزارها و عناصرى براى انديشه‌اند كه بتواند به كمك واژه‌ها و رابطه‌ها و مختصه‌هاى كلام با به كارگيرى آنها معانى را از صميم متون بدون شائبهء آراء شخصى استخراج كند .\r\nنقطهء آغاز تفسير به رأى و تأويل به رأى و تطبيق دادن آيات و احاديث بر آراء از دخالت دادن آراء در محتواى متون تكوّن يافته و رشد مىكند تا تماماً محتواى متن را دگرگونه و تباه سازد .\r\nبا اين توضيح اندك ، شرح حديث و آيه - به معناى صحيح و دقيق واژهء شرح - عبارت است از اكتشاف معناى آن به وسيله خصوصيات كلامى متن حديث و آيه . و چون حديث يا قرآن كلامى است واحد ، از اين‌رو تفسير يك آيه يا حديث توضيح آن است ، از راه ملاحظه و شناخت دلالت آن در ارتباط با ديگر آيات و احاديث و بر اساس مجموعه‌اى از شناخت‌ها و نظريه‌هاى عمومى و اكتشافى ، مانند تبيين مفردات كلام و نوعيت رابطه‌ها و تركيب‌ها و وجوه دلالت‌هاى آن ، و مانند مجموعه قرائن\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nعينى كه فهم را بر كشف بهتر مقصود گوينده توانا مىسازد . قرينه‌هاى ذهنى قرينه نيستند و كارى جز گرفتارسازى كلام در شبكه‌اى بريده از واقع نكرده و كمكى از آنها براى فهم محتوا برنمىآيد .\r\nهر كارى جز كار توضيح و كشف محتواى كلام از راه خود آن ، كارى است بيگانه از شرح و فاقد ارزش تحقيقى . و از اساس بايد گفت : درست نبودن تفسير به رأى اختصاصى به قرآن و حديث ندارد ، در هيچ كلامى اين رويه درست نيست .\r\nشرح هر گفته‌اى از هر گوينده‌اى صرفاً از راه عناصر و صور آن گفته امكان‌پذير است ، پيمودن راه ديگر و دخالت دادن رأى از پيش فراهم شده در شرح يك گفته به گونه‌اى كه گفته بر رأى تطبيق داده شود نه اين‌كه محتواى گفته كشف گردد ، ماهيتاً تفسير نيست .\r\nپس اين گمان كه منع تفسير به رأى يك منع تعبدى است ، گمان درستى نيست ، زيرا اگر از اين كار نهى هم نمىشد ، باز درست نبود . منع شارع از تفسير به رأى علاوه بر اين‌كه مىتواند منع مولوى و شرعى باشد « 1 » با نظر به اين حقيقت است كه چنين تفسيرى تفسير نيست بلكه تحميل معنا است بر كلام كه هم غير علمى است و هم فريه بر صاحب كلام .\r\nاز اين‌رو بطلان تفسير به رأى حقيقتى منطقى است كه به زبان پيغمبر صلى الله عليه و آله و اوصيا عليه السلام ابلاغ شده ، اما گويا بسيار اندك بودند كسانى كه به ژرفاى آن رسيده و محتوايش را در پيوند با منطق محض و علوم دريافته باشند .\r\nبدين جهت در روند غالب ، پيوسته گمان بر اين بوده كه تفسير به رأى تنها از آن رو نادرست است كه شرعاً جايز نيست . دليلى هم كه براى اين ممنوعيت تاكنون عرضه\r\n\r\n\r\n","description":"","footnote":"\r\n( 1 ) . اين گوشه از سخن اشاره است به ديدگاه حقير در امكان امر و نهى مولوى در زمينه‌هاى ارشادى ، بدين شرح : كه‌ممكن است امر شارع در عين منظور كردن ارشاد به مصلحت يا ملاك يا حكم عقلى داراى جنبهء مولوى هم باشد ، بر اين مبنا اگر عقل حكم الزامى در موردى صادر كرد شرع مىتواند افزون بر ارشاد محض به حكم عقلى مذكور حكم الزامى شرعى نيز صادر كند ، گرچه اين حكم فقط به ملاك آن حكم عقلى باشد . تفسير اين قضيه و شرح استدلال بر آن موكول به مباحث نقد مسالك اجتهادى در فصول بعدى نوشتار ديگر است .\r\n","page_name":" 124 ","page_number":124},
  {"content":"\r\n\r\nمىشده گويا فقط اين بوده كه محتواى قرآن ، آن چنان ژرف و دور از برد دستگاه ادراكات عادى است كه با رأى نمىتوان بر آن دست يازيد .\r\nو بايد گفت چنين است كه محتواى قرآن ، ژرف و دور از برد ادراك است ، اما اين تنها دليل ممنوعيت تفسير به رأى نيست ، بلكه دليل كافى را بايد در بافت منطقى زبان جست .\r\nتعمق در ساخت منطقى زبان مدلل مىسازد كه براى دريافت پيام‌هاى نهفته در حوزهء زبان ، ابزارهايى در ساختار آن وجود دارند كه تنها با به كارگيرى آنها تفسير گفته و نوشته امكان‌پذير است . هر اندازه بافت زبان ، منطقىتر باشد ، ابزارها گزيده‌تر و كار تفسير دقيق‌تر و عميق‌تر مىباشد . بدين جهت كار تفسير قرآن از معضل‌ترين و دقيق‌ترين كنش‌هاى منطقى نيز پيچيده و دقيق‌تر است .\r\nزيرا زبان قرآن در حوزهء محض منطق قرار دارد و به مثابهء يك معيار تلقىپذير است . و هرگاه زبانى چنين باشد هميشه از برد انديشه‌هاى عادى كه در حد ناب منطق نيستند دور مىماند .\r\nبارى به دليل منطق زبان ، تفسير آن جز از راه خود زبان ، امكان ندارد . تفسير به رأى چون كارى است بيرون از حوزهء زبان و از ابزارى جز ابزار منطقى كشف پيام‌هاى كلام استفاده مىكند ، از اين‌رو در خور كشف پيام آن نيست . بلكه در حقيقت از يك طرف ، تحميل معنا است بر كلام و از طرف ديگر تطبيق جبرى كلام است بر معناى دلخواه .\r\nبر پايهء آنچه آمد واضح مىشود كه منع تفسير به رأى از سوى پيغمبر صلى الله عليه و آله و ائمه عليهم السلام از جملهء مآثر علمى آنان است كه به سائقه رأفت و لطف در زمان‌ها و زمينه‌هاى مناسب كه ملاحظهء حكمت ، پيوسته بر انديشه‌هاى حقيقت‌جو ارزانى شده ، اين منبع از تفسير به رأى ناشى از ملاك تعبدى نيست ، بلكه برخاسته از يك ملاك محض عقلى و الزام عقلايى است و در عين حال كه با نظر به قرائن موجود منعى مولوى است ، بيانگر بطلان منطقى تفسير به رأى به عنوان يك ضد تفسير مىباشد .\r\nاينك با ايضاحى كه از ساخت منطقى لغت و زبان در پيوند با كشف پيام‌هاى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكلام به انجام رسيد ، مىتوان تفسير قرآن و شرح حديث را به اختصار بدين‌گونه شناساند :\r\nشرح يا تفسير كه هر دو يك معنا را ملحوظ مىدارند به مفهوم دقيق اين واژه عبارت است از اكتشاف محتواى آن از راه شناخت زبان قرآن و حديث و چون حديث يا قرآن كلامى است واحد ، از اين‌رو شرح يك آيه يا حديث ، توضيح آن است از راه ملاحظه و شناخت دلالت ابزارهاى كلامى با نظر به دلالت ابزارهاى كلامى ديگر آيات و احاديث . اين ابزارها عبارتند از مفردات ، روابط ، نشانه‌ها ، تركيبات ، كليات محمولى ، نوعيت جمله‌ها ، گونه‌هاى موضوع پيوند مفردات معقول با مفردات محسوس ، تلازم جمله‌هاى ملفوظ با جمله‌هاى غير ملفوظ ، گزاره‌هاى حملى ، گزاره‌هاى شرطى ، صورت‌هاى استنتاج ( / فرم‌هاى قياسى ) گزاره‌هاى عكسى و عكس نقيضى و جز اينها .\r\nو مجموعهء قرائن عينى كه به كشف مقصود كلام كمك مىكنند ، برخى از اين قرائن در ردهء مختصات زبان قرار دارند و برخى ديگر گرچه از مختصات زبان نيستند اما از مقارنات آن بوده و موجب پيدايش مختصاتى براى كلام مىباشند .\r\nعلائم يا قرائن ذهنى و شخصى از حوزهء زبان بيرونند و از جمله ابزار كشف معنا نيستند . اين قرائن تنها كارى كه مىكنند حبس كلام است در شبكه‌اى بريده از واقع و كمكى براى دريافت محتوا نمىتوانند انجام داد .\r\nهر كارى جز ايضاح معناى نفس الامرى كلام كه پيش از عمل شرح بايد موجود باشد كارى بيگانه از شرح است كه يا به تفسير به رأى يا به تأويل به رأى و يا در صورت افراط به نفى محتواى متن مىانجامد .\r\nتفسير به رأى ، آغاز گريز از حقيقت شرح است ، و تأويل به رأى كه به نظر نگارنده ژرف‌ترين مراحل تفسير است اوج اين گريز مىباشد . و نفى محتواى متن ( / تمييع و ذوب كردن معنا ) حذف يك سره شرح متون دينى به ويژه قرآن هر كدام از محتوايى ژرف برخوردار است . قرآن در اين ميان نمونهء ژرفايى شگفتىآور مىباشد . متون\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nرسيده از معصومين عليهم السلام به خصوص در بخش مبادى و حقايق در نزديكى اين مرز قرار دارند .\r\nقرآن به دليل عمق گسترده و منطق زبان و واژه‌گزينى بىبديل و به دليل روابط تنگاتنگ آياتش در مجموعه‌هاى مختلف و هم به دليل پيوند سيال و در عين حال استوارى كه واژه‌ها و گزاره‌هايش با معناها و مفهوم‌ها در يك طيف بالنده و زاينده دارند و به دلايل ديگر كه در جايش بايد شناسايى گردند و به ويژه به دليل جنبهء بديع پرداخت هنرى آن كه در عين قرار داشتن در افق اعجاز هنر لغت به دقت عقلى داراى خصلت اخبارى و گزارشى محض و خالص است كه با شگفت‌آفرينى در يك زبان هنرى بىپيشينه تبلور يافته است پيوسته تازه و شكوفا است و هر دم برى نو داده و هر لحظه به غنچه‌اى مىنشيند .\r\nتفسير در اين نمونه ژرفايى و اعجاب هميشه تر و تازه است و بويى از كهنگى به خود نمىگيرد ، با اين كه هيچ‌گاه خصلت اكتشافى را از دست نمىدهد ، زيرا محتواى قرآن به مثابه يك بىنهايت در طريق تفسير قرار دارد .\r\nپس هر اندازه در دريافت و استخراج معنا از آن كار شود باز بدان حد گستردگى و ژرفايى هست كه آنچه دريافت و استخراج شده نسبت به آنچه هنوز به دست نيامده ، نسبت به اندك به بسيار باشد . از اين‌رو انديشه هر قدر در كشف معانى قرآن پيش رود باز از درك كل آن باز مىماند . براى كلام خدا بطون و درجات و مراحلى است كه همگى در ميدان و طيف محتوا پيش از اين‌كه شرحى انجام گيرد قرار دارند .\r\nاحاديث رسيده از معصومين عليهم السلام نيز به ويژه در بخش معارف و اسرار در مرزى فروتر از اين مرز با نسبت‌هايى متفاوت از اين ويژگى برخوردارند . تازه بودن قرآن و حديث براى همه روزگارها تنها معلل به محتوا و متن است . به شرحى كه به اختصار گذشت نه به انعطاف‌پذيرى كلام كه مفهومى جز تهى بودن آن از معنا ندارد هر كلامى را مىتوان آن‌چنان انعطاف‌پذير ساخت كه منتج مفاهيم عجيب و غريب شود ، اما تنها كلامى ارزنده است كه به خودى خود داراى محتواى ارزنده باشد ، و تفسير هم تنها\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nوقتى تفسير است و ارزش دارد كه بدون اضافه كردن چيزى به كلام درصدد كشف معنا از خود آن باشد .\r\nاين بود كوتاهى از سخن در ماهيت شرح و تفسير متون ، به نحو مطلق و اخص .\r\nولى به صرف شناخت ماهيت شرح نشايد انجام مطلوب آن را انتظار برد ، زيرا شرح به عنوان يك كار انديشه به روش‌ها و ابزارها و عناصرى نيازمند است كه بدون شناخت و كاربرد آنها امكان‌پذير نمىباشد .\r\nاگر پيش از شرح حديث يا تفسير آيه ، شناختى صحيح از حقيقت شرح و متدها و ابزارها و عناصرش در دست نباشد ، هرگز امكان يك شرح علمى فراهم نخواهد شد .\r\nبلكه شرح در يك خلأ شناختى دچار آشفتگى و جدل مىشود . و از آيه يا حديث در اين خلأ ، برداشت‌هاى جورواجورى به عمل مىآيد كه ره به جايى نبرده و بسى ستيزه و ابهام را سبب مىگردند .\r\nبنابراين مرحلهء اول شرح آيه يا حديث اين است كه بايد بر پايهء يك ساختار اكتشافى محض بدون دخالت دادن آراء شخصى و امورى كه در كشف معنا اثرى ندارند به كار كشف محتواى آيه و حديث به مقدار ميسور پرداخت .\r\nهر گونه اعمال رأى و سليقه و پيش استدلال و استحسان و قياس و هزينهء ذهنى يا شخصى در تفسير ، كارى است غير علمى و غير عقلايى كه تفسير را از ماهيت خود تهى مىسازد .\r\nدر حقيقت بطلان تفسير به رأى نتيجهء منطقى از مفهوم واقعى تفسير است . و از اين‌رو تفسير به رأى از نظر علمى تفسير نيست .\r\nشرح يا تفسير با اين حساب كارى اجتهادى و تحقيقى است و به همان ابزار و عناصرى كه در اجتهاد به كار مىروند نياز دارد . اجتهاد نيز به نوبهء خود در ميدان احكام شرعى كارى است تفسيرى و اكتشافى ، زيرا اجتهاد مانند شرح و تفسير در پى كشف و دريافت امورى است در واقعيت شرح كه پيش از كار اجتهاد وجود دارند .\r\nاينك براى توضيح بيشتر نسبت شرح و اجتهاد با هم گفتارى در اين باره عرضه مىشود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nشرح و اجتهاد\r\nاز ماهيت شرح تا اندازه‌اى سخن رفت و دانسته شد كه شرح كارى است فكرى و اكتشافى كه بر پايهء اصول و ضوابط علمى و با روش و ابزارى ويژه در پى كشف محتواى متون مىباشد .\r\nبراى تتميم سخن دربارهء شرح ، بايد سخنى هم پيرامون اجتهاد بيايد ، زيرا اجتهاد نيز از منظرهء علمى ناب ، در ماهيت خويش كارى است فكرى و اكتشافى براى استخراج مطالب و احكام شرعى .\r\nدر اينجا نخستين تحقيقى موجز پيرامون اجتهاد از منظرهء علمى ناب ارائه شده ، آنگاه رابطه شرح و تفسير متون با اجتهاد به تفسير گرفته مىشود .\r\n\r\nتفسير اجتهاد از منظرهء علمى ناب\r\nاجتهاد در لغت به معناى مطلق كوشش و بذل جهد است كه با معناى مصطلح آن در ريشه تناسب دارد .\r\nاين‌كه اين واژه از چه روزگارى در حريم واژه‌هاى دينى گام نهاد و چه عللى براى ورودش به آن حريم پا در ميان شدند و چه مراحل و اطوارى را از سر گذرانده « 1 » و ديدگاه‌هاى مختلف و گاه رو در رو و متقابلى كه بر گرد آن پديد آمده‌اند چه بوده‌اند ، خواستار تفصيل و تحقيقى پر دامنه و مشتمل بر نقادى است كه از حوصلهء گفتار كنونى بيرون است .\r\nآنچه در اينجا مقصود است بيان اجمالى از محتواى حقيقى اجتهاد است . تحقيق اجتهاد و نقد نظريات مختلف دربارهء آن بر عهدهء مباحثى كه در نقد مسلك اصولى و اخبارى طرح مىشوند واگذار مىشود .\r\nبراى اجتهاد با نظر به تطورهايى كه در درازاى تاريخ فقه داشته دو نظريه كلى را\r\n\r\n\r\n","description":"","footnote":"\r\n( 1 ) . محقق محترم آقاى جناتى در سلسله مقالاتى كه در همين نشريهء كيهان انديشه منتشر مىشود ، ادوار فقه و اجتهادرا مورد بررسى و تحقيق قرار داده از آن جمله در مراحل واژه اجتهاد در تاريخ اصول و فقاهت شرح مفصل و باارزشى دارد .\r\n","page_name":" 129 ","page_number":129},
  {"content":"\r\n\r\nمىتوان در نظر گرفت : يكى تصويبى و ديگرى اكتشافى ، كه از اين ميان تنها يكى درست است كه همان اجتهاد اكتشافى باشد . اثبات و تحقيق اين نظر به علم مبادى اصول ارتباط دارد و در اين مقال از آن سخنى نمىآيد ، تنها موجزى در ماهيت تصويب و اكتشاف گفته مىشود .\r\n\r\nالف ) اجتهاد تصويبى\r\nاين ديدگاه در محيط فقهى عامه به عنوان يكى از چند نظريه اصولى ، از گذشته مطرح بوده ، گو اين‌كه مسلك غالب ، مسلك تخطئه است .\r\nاز جمله طرفداران اين ديدگاه ابو حامد غزالى است ، وى در كتاب المستصفى ( در جزء دوم صفحه 363 در حكم اجتهاد و تصويب و تخطئه ، از طبع 2 در ايران ) گويد : و آنچه محققان مصوبه بدان گراييده‌اند ، اين است كه در واقعه‌اى كه نص نيست حكم مطلوب به ظن هم نيست ، بلكه حكم تابع ظن است و حكم خدا بر هر مجتهد همان مظنون غالب او است .\r\nسپس گويد : و اين نظر مورد قبول است . منظور از تابعيت حكم واقعى نسبت به ظن در كلام ياد شده غزالى همان فرضيه تصويبى است .\r\nتعريف اجتهاد تصويبى را مىشود به طور كلى با قطع نظر از آراء مختلف در تفسير آن بدين‌گونه عرضه كرد :\r\n« اجتهاد بر اساس تصويب عبارت است از به كارگيرى دلايل معتبر در نزد مجتهد ، براى تحصيل آراء شرعى در فقه ، به وجهى كه آراء حاصل آمده از دلايل مذكور احكام شرعى براى مجتهد و مقلدين او باشد . »\r\nتصويب را زمينه‌ها و شروطى هست كه براى اختصار از ذكر آنها در تعريف خوددارى شد .\r\nاين تعريف كه به نظر نگارنده از ملاحظهء آراء اهل تصويب رسيده ، همهء اقسام تصويب را شامل مىشود . و ملاك بطلان آن ملاك مشترك براى بطلان همه اقسام تصويب است ، گرچه هر كدام از اقسام تصويب ملاكى جداگانه براى بطلان علاوه بر ملاك مشترك داشته باشد ، چنان‌كه تصويب محض داراى ملاك بطلانى مستقل است .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبارى ، اجتهاد تصويبى حتى در صورت تلطيف شده‌اش باطل و غير علمى است و نمىتواند به عنوان طريقى براى استبناط در فقه تلقى شود ، زيرا پيش‌فرض‌هاى اين روش اجتهادى با محتواى عمل استنباط تناقض دارد . گذشته از اين‌كه اين پيش‌فرض‌ها با مبانى عمومى فقه نيز سازگار نيست .\r\n\r\nب ) اجتهاد اكتشافى\r\nاين ديدگاه تنها ديدگاهى است كه علماً داراى ارزش است ، و فقه اماميه بر اين اجتهاد قرار دارد . در فقه عامه نيز اين‌گونه اجتهاد يكى از نظريات اساسى به شمار مىرود و مبناى آن اين اصل است كه مىگويد : شرع احكامى ثابت در وراء اجتهاد مجتهدين دارد كه مجتهدين موظفند از طرق معتبر براى آگاه شدن از آنها كوشش كنند . در اين كوشش گاه مجتهدين به واقع شرعى مىرسند و گاه نمىرسند .\r\nبراى تحقيق و تبيين اين نظريه ، جز اصل مذكور اصول ديگرى هم وجود دارند كه اجتهاد را از گرايش به تصويب مصون داشته و در راستاى اكتشاف تثبيت مىكنند .\r\nطرفداران اين طريق اجتهادى را بدين جهت كه قائل به امكان خطا و صوابند مخطئه گويند ، در برابر آنان كه به مصوبه ناميده شده‌اند .\r\nاجتهاد كشفى يا اكتشافى گرچه يك محتوا بيش ندارد اما در تفسير آن نظريه‌هاى چندى وجود دارد كه به طور كلى مىتوان آنها را در سه نظريه يا مسلك منظور كرد .\r\nتحقيق اين مسالك به بحثى مشروح نياز دارد ، از اين‌رو به مباحث تحقيق اجتهاد واگذار مىشود .\r\nايضاح و نقد مسلك‌هاى اجتهادى چنان‌كه گفته شد بر عهدهء مباحث اجتهاد در فصول آيندهء نوشتار ديگر است ، ولى در اين مقاله براى تتميم بحث ، پيرامون ماهيت شرح ، فهرست‌وار گفتارى از سه مسلك كلى اجتهاد كشفى ارائه مىشود :\r\n\r\n1 . مسلك اجتهاد اصولى\r\nاين مسلك بر مجموعه‌اى خاص از تعاريف و اصول استوار است كه در علم اصول مورد تحقيق و تبيين مىباشد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nپيشينه اجتهاد اصولى تا گذشته‌اى دور امتداد دارد و مىتوان رگه‌هاى آن را تا زمان اصحاب ائمه عليهم السلام جستجو كرد ، گرچه در گذشت روزگار دگرگونىهايى پديد آمده كه علم اصول كنونى را از پيشينهء آن متمايز كرده است .\r\nمسلك اصولى بر چهار پايه قرار دارد و همهء استدلال‌هايش بر آن چهار پايه همچون محورى يگانه مىچرخد . كتاب ، سنت ، عقل و اجماع ، چهار پايه و دليل آنند .\r\nمجتهد اصولى با استناد بر ادلهء استخراج شده از چهار اساس مذكور كار اجتهادى خود را به عنوان كارى اكتشافى آغاز مىكند . غايتى كه وى در پى آن است استبناط و كشف احكام شرعى است به كمك ابزارهايى كه از غور و تأمل در كتاب و سنت و عقل و اجماع به عنوان ادلهء اربعه فراهم آورده است .\r\nدر اين ميان كتاب و سنت ، داراى مقام اولند ، چون از يك سو دو مصدر منحصر تشريعند و از ديگر سو عناصر استخراج شده از آن دو ابزارهاى اصلى كشف احكام شرع مىباشند .\r\nعقل به عنوان كاشف در مقام دوم قرار دارد و دليل بودن عقل در فقه ، تنها در كاشفيت آن از برخى احكام فرعى است و هرگز به عنوان يكى از مصادر تشريع نبايد محسوب شود . از اين‌رو در عرض كتاب و سنت نيست .\r\nكاشفيت عقل به سان يكى از ادلهء اربعه ، حدود و شروطى دارد كه در مباحث محققان اصول مشخص و مبين گرديده ، علاوه بر حدود و شروط مذكور در مباحث محققان اصول ، بنابر مسلك سوم اجتهادى ، مراعات حدود و شروط ديگرى براى كاشفيت عقل از احكام فرعى و تعيين مقدار اين كاشفيت لازم است .\r\nاجماع از اين ديدگاه در مقام سوم هست ، و تنها همچون يك كاشف در فقه اماميه تلقى شده . ارزش اجماع در فقه امامى در ماهيت آن نيست ، بلكه در كشف آن از رأى معصوم عليه السلام است . اگر اجماعى نشانگر رأى معصوم عليه السلام باشد اعتبار دارد و گرنه هر اندازه هم كه نيرومند و گسترده باشد ارزشى ندارد .\r\nدر چگونگى كشف اجماع از رأى معصوم چند ديدگاه در اصول ارائه شده . و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنگارنده نيز نظرى دارد كه در فصل بحوث اجتهاد به خواست خدا مطرح گشت .\r\nگذشته از ادلهء اربعه به سان چهار پايهء اجتهاد ، اين مسلك داراى اسلوبى است كه به علم اصول ميدان وسيعى مىدهد تا بتواند به سوى دورترين نقاط استنباط حركت كند . اجتهاد اصولى به دليل اسلوب خود و ميدان وسيعى كه در گسترهء ادلهء چهارگانه دارد ، در مدار بازترى توان فعاليت دارد .\r\n\r\n2 . مسلك اجتهادى اخبارى\r\nاين مسلك ، محتواى اجتهاد امامى را مىپذيرد و از اين جهت با طريقهء اصوليان اشتراك بنيادى دارد . تمايز اجتهاد اخبارى از اجتهاد اصولى را در مبانى اجتهاد و استنباط و در اسلوب جداگانه‌اى كه هر كدام دارد بايد جست .\r\nدر مبانى استنباط نيز اين دو مسلك يك جهت اساسى مشترك دارند كه مدركيت احاديث معصومين عليهم السلام است .\r\nتمايز اصوليت از اخباريت از چند جهت مىباشد ، گرچه در برخى از ديدگاه‌هاى هر كدام همه اين جهات پذيرفته نباشد .\r\nمقصود از مسلك اخبارى يا اصولى ديدگاه‌هاى ويژه در يك مسلك نيست ، بلكه كليت هر كدام به عنوان كليت ممكن و قابل طرح ، مورد نظر است و تنها از اين‌رو تمايز واقعى بين آن دو امكان‌پذير مىباشد .\r\nدر اين كليت ممكن و قابل طرح ، هم مبانى استنباط سهمى دارند و هم اسلوب‌هاى بحث بر طبق مبانى و اسلوب ممكن براى هر يك از اين دو طريقه دو طرح ناب فراهم مىآيد : يكى اصوليت محض و ديگرى طرح اخباريت محض .\r\nجهاتى كه اخباريت محض را به عنوان يك كليت ممكن از اجتهاد اصولى متمايز مىسازند ، به شرح ذيلند :\r\n1 . عدم مدركيت عقل در احكام شرعى : بدين معنا كه عقل بشر عادى و خطاپذير ، نمىتواند از طرق استخراج احكام خدا باشد .\r\nبه ديگر سخن عقل در ديدگاه اخباريت ناب ، فاقد طريقيت براى به دست آوردن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاحكام شرع است . از اين‌رو مقدماتى را كه در راه تحصيل آنها ترتيب مىدهد ، داراى اعتبار شرعى نيستند .\r\nدر تبيين عدم مدركيت عقل و تشخيص حدود عدم مدركيت آن ، ديدگاه‌هاى چندى در بين اخباريين وجود دارد كه از آن ميان ديدگاه مولى امين استرآبادى در كتاب فوائد مدنيه است . اين ديدگاه براى عقل محض در متافيزيك و امور بيرون از تجربه ارزش تقريباً همسان با ارزش عقل در نظريهء تجربى قائل است . و براى استدلال بر نفى حكمرانى ماوراء طبيعى آن بسيارى از مبادى نظرى مذكور را به كار مىبرد ، حتى در اين استدلال نوعى مشابهت بين استدلال مولى امين و استدلال كانت هست با اين‌كه هيچ كدام از نظر ديگرى آگاه نبوده . « 1 » مولى امين ، عقل ضرورى و عقل فطرى و قضاياى صورى منطقى و رياضيات را داراى اعتبار مىداند ، اما از عقل غيرعمومى در قضاياى اكتسابى سلب ارزش مىكند .\r\nشيخ اعظم در رسائل پس از بحث تجربى امر دوم گفتارى را در اين زمينه از فوائد مدنيه مولى امين نقل مىكند . اين گفتار در كتاب فوائد به عنوان دليل نهم بر تشييد اخباريت اقامه شده و با اين‌كه از نظر ترتيب بحثى در آغاز نيامده ، اما در واقع بايد نخستين دليل صاحب فوائد به حساب آيد ، زيرا اين دليل مبناى عقلى و آغازين اخباريت را تقرير مىكند .\r\nمولى امين با اين استدلال هم فلسفه را نفى مىكند و هم اجتهاد اصولى را و در عين اذعان به استدلال مذكور ، نظريه حسى را باطل و عقل را در اثبات اصول اعتقاد حجت و داراى ارزش مىداند . اما با اين وصف در دستگاه استدلال‌هاى وى نوعى تعارض وجود دارد كه سرانجام آن را فلج كرده و از كار مىاندازد .\r\n2 . مشروط بودن استنباط احكام فقهى از قرآن به ورود تفسير آيات احكام ، از سوى ائمه عليهم السلام .\r\n\r\n\r\n","description":"","footnote":"\r\n( 1 ) . مولى امين استرآبادى ، پيش از رواج رسمى نظريهء حسى و هم پيش از كانت مىزيسته ، علاوه بر اين مولى امين‌يك فقيه و محدث متصلب در الهيات دينى است و متافيزيك را به كمك عقل عام و بر پايهء آموزه‌هاى معصومين عليهم السلام اساسىترين بخش علم مىداند . از اين‌رو ديدگاه وى از ديدگاه كانت و صاحبان نظريه حسى كاملًا جدا و مستقل است .\r\n","page_name":" 134 ","page_number":134},
  {"content":"\r\n\r\n3 . مشروط بودن استنباط احكام از سنت نبوى به ورود تفسير آن از سوى ائمه عليهم السلام .\r\nوجه مشروطيت در هر دو مورد ( كتاب و سنت نبوى ) به تفسير ائمهء معصومين عليهم السلام از اين ديدگاه بدان جهت است كه كتاب و سنت پيغمبر صلى الله عليه و آله از اول در حوزهء احكام مشروط به تفسير مفسرينى معصوم هستند كه از طرف خدا قرار داده شده‌اند . و بر طبق ديدگاه مذكور تا حكمى از سوى ائمه عليهم السلام كه مفسرين معصوم كتاب و سنت پيغمبرند تفسير و ابلاغ نشود براى ما مدركيت نداشته و اصلًا حكم شرعى منجّز نمىباشد .\r\nمولى امين استرآبادى در كتاب فوائد مدنيه در ذيل يكى از فوائد گويد : . . . استنباط احكام نظرى « شرعى » از ظواهر كتاب و ظواهر سنن نبويه مادام كه از سوى اهل ذكر عليهم السلام ( / ائمه عليهم السلام ) احوال آن ظواهر دانسته نشود جايز نيست . « 1 »\r\n4 . عدم مدركيت اجماع .\r\n5 . مشروط بودن قضا و افتاء به علم و عدم صحت افتا و قضا بر طبق ظنون .\r\n6 . عدم مأجوريت خطا در نفس احكام شرعى ، و چون كاربرد دلايل عقلى در احكام از نظرگاه اخبارى ناب جايز نيست ، پس خطا در احكام شرعى خطايى است بدون عذر كه نه تنها مأجور نيست بلكه مؤاخذه دارد ، حتى وصول به احكام شرعى از اين ديدگاه نيز منشأ اجر نيست ، پس وصول به احكام از راه عقل در طريقهء اخبارى اجر نداشته و خطا هم منشأ مؤاخذه است .\r\nمسلك اخبارى بر مبانى ياد شده و اسلوب ويژهء خود ، توسعه مسلك اصولى را محدود مىكند . مبناى اصلى در استنباط از اين نظرگاه عبارت است از احاديث ائمه عليهم السلام ، و عقل تنها به عنوان يك ناظر در حوزهء اجتهاد راه دارد ، نه به عنوان مبنايى براى اجتهاد . كتاب و سنت نبوى گرچه اساس احكامند ، اما تنها هنگامى در طريقهء اخبارى مىتوانند مأخذ استنباط قرار گيرند كه به واسطه احاديث اوصيا تفسير يا ابلاغ گردند .\r\n\r\n\r\n","description":"","footnote":"\r\n( 1 ) . فوائد مدنيه ، طبع قديم ، افست جديد ، ص 47 .\r\n","page_name":" 135 ","page_number":135},
  {"content":"\r\n\r\nاين بود اجمالى از اجتهاد در مسلك اخبارى محض . صاحب فوائد مدنيه و پيروان او را مىتوان فى الجمله از طرفداران اخباريت ناب به شمار آورد .\r\nدر اين ميان برخى از ديدگاه‌هاى اخبارى هست كه از اخباريت محض فاصله گرفته و به روش اصولى نزديك شده و به گونهء متعادل نظر داده . علاوه بر اين در علماى اخبارى برخى استنباط از قرآن را به طور مطلق بدون شروطى كه اخباريت محض قائل است ممكن مىدانند .\r\nصاحب حدائق كه خود يك اخبارى معتدل و يا يك اصولى داراى گرايش اخبارى است در كتاب حدائق الناضره گويد : در ميان اصحاب اصولى ما اختلافى در عمل و استناد به كتاب در احكام شرعيه نيست ، حتى اين‌كه گروهى از آنان در آيات مربوط به احكام فقهى كه به پانصد آيه نزدشان مىرسد ، كتاب‌هايى تصنيف كرده‌اند . « 1 »\r\nاما اخباريان بنا بر آنچه ما از گفته‌هاى متأخرين آنان آگاه شده‌ايم در افراط و تفريط نظر داده‌اند ، برخى هرگونه دريافتى از قرآن را جز به تفسير اصحاب عصمت عليهم السلام منع كرده ، حتى فهم مثل « قل هو اللَّه احد » را مشمول منع قرار داده‌اند . برخى ديگر تفسير قرآن را تجويز كرده تا آنجا كه به نوعى ادعاء مشاركت با اهل عصمت عليهم السلام در تأويل مشكلات و تأويل مبهمات قرآن نزديك شده‌اند .\r\n\r\n3 . مسلك اجتهاد نقدى\r\nاين مسلك كه به نظر حقير رسيده ، مانند دو مسلك ديگر در راستاى اكتشاف قرار دارد و در پى به دست آوردن احكام شرعى از راه‌هاى مطمئن استنباطى است ، راه‌هايى كه در فرجام بايد امضاى شرع را به عنوان پايه ارزش ، با خود داشته باشند .\r\nهر كدام از سه ديدگاه نامبرده راهى كلى براى رسيدن به احكام و وظايف فقهى است و از اين‌رو از هم بيگانه و جدا نيستند . تمايز آنها مانند تمايز راه‌هاى گوناگونى است كه در آخر به يك مقصد مىانجامند .\r\nتمايز تنها در مختصات آنها به عنوان مختصات طرق مختلف مىتواند ملحوظ\r\n\r\n\r\n","description":"","footnote":"\r\n( 1 ) . حدائق الناظرة ، جزء اول از طبع جديد در مقدمه سوم از مقدمات دوازده گانهء كتاب .\r\n","page_name":" 136 ","page_number":136},
  {"content":"\r\n\r\nگردد ، نه در محتوايشان ، زيرا محتوايى جز طريقيت ندارند . سنجش‌ها و نقدهاى به انجام رسيده يا ممكن در هر يك نسبت به ديگرى فقط به لحاظ تعيين ارزش طريقيت هر كدام است .\r\nاجتهاد نقدى به مثابهء يكى از چند طريق ممكن استنباطى ، محصول نقد دو عقل نظرى و عملى و نقد دو مسلك اصولى و اخبارى و تحقيق در اصول متلقاة از نصوص دينى است .\r\nدر پرتو اين نقدها و تحقيق‌ها ، اجتهاد نقدى در هاله‌اى از عناصر و مختصات منطقى و عقلى و شرعى نمايان مىشود . و به ديگر سخن پس از آن كه دستگاه دو عقل نظرى و عملى در راستاى فشارها و تراش‌ها و بيزش‌هاى نقادى قرار گرفت و صور و عناصر آنها به قدر ميسور شناسايى شد و شكل يافت و از ديگر امور جدا گرديد و پس از آن كه مختصات و عناصر دو طريق اصولى و اخبارى نيز به تفسير و نقد گرفته شدند و سرانجام از آن پس كه اصول متلقاة و دريافت شده از معصومين عليهم السلام به اندازهء ميسور تفسير گرديدند ، منطقاً ماهيت طريق جديد اجتهادى به سان محصول نقدها و تفسيرها ايجاب مىگردد .\r\nاين طريق از آن‌رو كه محصول چنين نقد و تفسيرى است ، با نگرشى جامع‌تر و دقيق‌تر و تجهيزات بيشتر و نيرومندتر ، در ميدان اجتهاد و فقاهت و تفسير گام مىنهد .\r\nمزيت اين طريق و هماهنگى بيشتر و بهتر آن با منابع اجتهاد و اصول تعليم شده از طرف ائمه عليهم السلام و قدرت پاسخگويى فزون‌ترش در برابر رويدادهاى علمى امورى مىباشند كه پس از پرداخت و آنگاه تطيبق آن بر فقه و حديث آشكار مىشود . از اين‌رو سخن از خصلت‌ها و مزيت‌هاى آن در مقايسه با مسلك‌هاى ديگر اجتهادى به مرحله پس از نقد ساير طرق و پرداخت اين طريق واگذار مىگردد .\r\n\r\nرابطهء شرح و اجتهاد\r\nشرح به عنوان عمل اكتشاف علمى متون ، كارى است اجتهادى ، و اجتهاد به عنوان كار اكتشافى براى استنباط احكام مراحلى دارد و مهم‌ترين مرحلهء اجتهاد فقهى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمرحله شرح متون است ، زيرا متون دينى از هر ديدگاه فقهى در ردهء نخست منابع فقاهت قرار دارند .\r\nبا اين حساب ، هر شرح و تفسيرى در زمينهء نصوص دينى ، اجتهاد است . و هر اجتهاد ، گرچه شرح يا تفسير نيست ، اما بخش نخستين آن از شرح و تفسير فراهم مىگردد .\r\nاجتهاد در بيرون از حوزهء متون با اين‌كه شرح نيست ، باز يك فعاليت علمى و كاشفانه است براى پديدار ساختن نهفته‌هاى احكام شرعى بر ديدگان خرد . اين فعاليت علمى در خارج عرصهء مدارك نقلى گاه بر محورهاى عقلى محض مىچرخد و گاه بر اصول و قواعد متلقاة از متون .\r\nگو اين‌كه يافتن موردى از موارد فعاليت عقلى محض در استنباط احكام بدون متناظرى از اصول متلقاة كارى است دشوار يا انجام‌ناپذير ، زيرا در هر جايى كه عقل ، اصلى يا قاعده‌اى دارد كه در پرتو آن كار اجتهادى انجام مىدهد ، شرع نيز متناظر با اصل يا قاعدهء عقلى ، اصل يا قاعده‌اى دارد كه به مثابهء امضاى داده‌هاى عقلى است .\r\nدر روند تناظر اصول در عقل و شرع پيوسته در هر موردى از كليات اجتهادى عقل يك مجموعهء متناظر داريم كه از دو عضو نه كمتر و نه بيشتر به وجود مىآيد . اين دو عضو يكديگر را كمك كرده و بر هم پرتو مىاندازند . و از اين‌رو احكام شرعى ، الطافى در واجبات عقليه‌اند .\r\nبحث مجموعه‌هاى متناظر از ارزنده‌ترين مباحث مقارنات اجتهاد است كه به تبيين نكات دقيق و ظرافت‌هاى لطيف و پر بار علمى و قرانات زاينده مىانجامد و نگرش خرد را گسترش داده ، ديده‌گانش را بر افق‌هاى آن سوتر مىگشايد .\r\nشرح خود يك فعاليت اجتهادى محض است كه فقط در طيفى از اصل‌ها و نظريه‌ها و نگاره‌ها امكان‌پذير است .\r\nو افزون بر اين نسبت به اجتهاد به مفهوم مطلق هم از مبادى است و هم فراهم‌آورندهء مجموعه‌اى از مبادى .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nمرحله دوم از شرح ( تفسير محتوا )\r\nدر مرحلهء نخست از شرح علمى متون سخن آمد و ثابت شد كه تنها يك طريق صحيح براى شرح وجود دارد كه عبارت است از كشف محتواى متن از طريق صورت و ماده و ديگر ويژگىهاى آن قرائن كاشفه ، در صورتى كه عينى و قابل ارائه باشند معتبر و با ارزشند و در غير صورت مذكور اعتبارى ندارند .\r\nقرائن عينى و ارائه‌پذير خواستگاه احتمالات واقعى و غير ذهنىاند ، از اين‌رو مىتوان بر پايهء آنها دستگاه محاسبهء احتمالات را براى كشف محتوا به كار انداخت ، خواه محاسبهء احتمال‌ها به گونهء فشرده و مندمج و كيفى انجام گيرد ، و خواه به گونه كمى و رياضى و تفصيلى كه سرانجام با دخالت عناصر كيفى و قوانين تبدل كيفى احتمال به يك محصول غير كمى با روند كيفى و در عين حال عينى و ابژكتيو دگرگون مىشود .\r\nمرحله دوم شرح ، پس از پايان مرحلهء نخست آغاز مىشود ، و عبارت است از تفسير محتواى شرح شده . محتواى متن از آن پس كه به واسطهء فعاليت كشفى شرح دانسته شد به صورت يك يا چند قضيه نمايان مىشود و هر قضيه درستى اگر ضرورى نباشد داراى يك برهان تام يا يك برهان لمى و يك يا چند برهان غير لمى است .\r\nعلاوه بر اين هر قضيه اگر بخواهد علمى باشد بايد در طيف اصول و قوانين عمومى تن به تفسير دهد و در صورتى كه قضيه به مباحث خاص يا علوم تجربى و يا آمارى وابسته باشد بايد بتوان آن را در پرتو قوانين مباحث خاص يا علوم تجربى تفسير كرد .\r\nبراى توضيح اين بحث ، به‌جاست نخست يك فراز از نصوص را منظور كرده و قضيه‌اى را كه از آن استفاده مىشود مورد ملاحظه قرار دهيم . سپس سخنى از تفسير قضيهء مذكور آورده ، آنگاه در جهت اتمام توضيح گفتارى هم از چگونگى تفسير گزاره‌ها يا رويدادها در علوم غير متافيزيكى عرضه گردد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nگفتارى تطبيقى در تفسيرپذيرى\r\nآيهء 2 از سورهء فرقان ( 25 ) :  « الَّذِي لَهُ مُلْكُ السَّماواتِ وَ الْأَرْضِ وَ لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ خَلَقَ كُلَّ شَيْءٍ فَقَدَّرَهُ تَقْدِيراً » . \r\nترجمه : خدايى كه او راست ملك آسمان‌ها و زمين و فرزندى اتخاذ نكرد و شريك و انبازى در ملك ندارد و هر چيز را آفريد پس اندازه‌گيرى كرد آن را به گونه‌اى اندازه‌گيرى .\r\nشرح آيه : اين آيه داراى پنج قضيه صريح و منطوق به اين ترتيب است :\r\n1 . فرمانروايى حقيقى آسمان‌ها و زمين به خدا اختصاص دارد ( / جهان و نظام جهان منحصراً در فرمان خدا است ) .\r\n2 . خداوند فرزندى اتخاذ نكرده ( / فرزند ندارد و به فرزندى هم كسى را نگرفته ) .\r\n3 . براى خداى شريكى نيست ( / چيزى كه بر آن عنوان شريك حمل شود وجود ندارد ) .\r\n4 . هر چيز را خدا خلق كرده است .\r\n5 . هر آفريده داراى قدرى خاص از طرف خدا است .\r\nاز ميان پنج قضيهء فوق ، قضيهء سوم را براى تطبيق قانون تفسيرپذيرى برمىگزينيم .\r\nقضيه سوم مىگويد : خدا شريك ندارد . اين قضيه از جنبهء صورت ، حمليه است و از جنبه نسبت ، سالبه . و محتواى آن نفى شريك از خدا است در فرمانروايى حقيقى جهان .\r\nبراى توضيح بايد گفت : توحيد ، اقسامى دارد كه هم مىتوان همهء آن اقسام را يك جا و در يكم عبارت گنجاند و هم مىتوان هر كدام را جداگانه بيان كرد .\r\nبه موازات توحيد ، شرك نيز اقسامى دارد كه براى تحقيق و تبيين توحيد بايد همهء اقسام شرك نفى گردد . نفى اقسام شرك گاه به صورت نفى مطلق شرك بيان مىشود و گاه به صورت نفى هر يك از اقسام آن به طور جداگانه .\r\nو به ديگر سخن براى نفى شرك ، دو گونه عبارت هست : الف ) عبارت نفى مطلق ( / خدا شريكى ندارد / هيچ شريكى براى خدا متصور نيست ) . ب ) عبارت نفى مقيد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nدر اين صورت نفى هر قسم در يك عبارت نافى بيان مىشود ، بدين‌گونه :\r\n1 . خدا شريك در ذات ندارد .\r\n2 . خدا شريك در آفريدگارى ندارد .\r\n3 . خدا شريك در معبوديت ندارد .\r\n4 . خدا شريك در ملك و فرمانروايى حقيقى ندارد .\r\nاقسام ديگر شرك نيز در عبارت‌هايى همانند عبارت‌هاى نافى مذكور كه هر كدام در بردارندهء يك نفى مقيد است نفى مىگردد .\r\nدر آيهء ياد شده به مناسبت گزارش سلطنت مطلق الهى بر دستگاه هستى و براى تبيين و تحقيق اين گزارش ، شركت در فرمانروايى و سلطنت حقيقى نفى گرديده ، زيرا با نفى اين شرك است كه پادشاهى مطلق خداوند بر جهان ، به نحو كامل گزارش مىشود .\r\nمقصود از سلطنت مطلق خدا بر هستى اين است كه او فعّال ما يشاء و مختار مطلق و فرمانرواى همهء بودها و نبودها و همهء نظام‌ها و نسبت‌ها و همهء مراتب و درجات جهان به معناى اعم و سلطان بر قضا و قدر حتمى و غير حتمى است . رمز اين سلطنت نامحدود در مفهوم ژرف « بداء » نهفته مىباشد كه از جمله دانش‌هايى است كه پيغمبر صلى الله عليه و آله و ائمه عليهم السلام بر بشريت ارزانى كرده‌اند .\r\nحقير در پرتو آيات قرآن و احاديث امامان عليهم السلام بر پايهء مجموعه‌اى از اصول دو علم فلسفه و عرفان نظرى تفسير خاصى از نظريه ژرف بداء دارد كه به توفيق خداوند در مبحث الهيات به معناى اخص عرضه خواهد شد .\r\nاين قضيه ( / نفى شرك در ملك ) قضيه‌اى است تفسيرپذير ، زيرا از يك سو با هيچ اصلى از اصول كلى خرد تنافى ندارد ، و از سوى ديگر با طيفى از قضايا و اصول دربارهء توحيد سازگارى داشته و قابل ايضاح مىباشد .\r\nاصول توحيد ذاتى ، اصل توحيد صفاتى و اصل توحيد افعالى و نيز قضيهء قدرت مطلق و قضيهء مشيت مطلق الهى و همچنين قاعدهء نياز ممكن به واجب و اصل\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nعموميت امكان در ماسواى واجب ، همگى با هم مجموعه‌اى از اصول و قضايا را فراهم مىآورند كه قضيهء نفى شرك در ملك در آن مجموعه تفسيرپذير مىگردد .\r\nپس از مرحلهء تفسير ، نوبت به مرحلهء برهان مىرسد . قضيهء ياد شده ، علاوه بر تفسيرپذير بودنش در پناه مجموعهء مذكور از راه برهانى كه از همان مجموعه به دست مىآيد اثبات‌پذير نيز مىباشد .\r\nتفسيرناپذيرى برابر است با بطلان :\r\nدر برابر ضابطه تفسيرپذيرى ، قاعدهء منفى تفسيرناپذيرى قرار دارد ، اين قاعده مىگويد : هر مفروض يا گزاره‌اى كه از تفسير شدن ، امتناع مطلق داشته باشد ، محال يا باطل است ، از اين‌رو تفسيرناپذيرهاى مطلق محال يا باطلند و منطقاً برهانى براى وجود يا اثباتشان نيست ، بل برهان بر بطلان و عدم آنها در دست هست .\r\nاز جمله اين تفسيرناپذيرها « شريك البارى » است كه فرض آن با اصول عقلى تنافى دارد و هيچ قاعده‌اى براى تفسيرش نيست . بدين جهت شريك البارى از جمله محالات است .\r\nافزون بر اين ، قواعد عقلى ، نفى شريك را ضرورى مىدانند و از اين نظر نيز وجود شريك براى خدا محال است .\r\nاين بود سخنى موجز پيرامون مرحله دوم شرح .\r\nبر پايهء آنچه گفته آمد به خوبى آشكار مىشود كه شرح و كشف محتواى متن تنها يك مرحله از تفسير است و نشايد بدان بسنده كرد . چون بدون گام نهادن در مرحلهء دوم و تفسير محتوا كار تفسيرى ناقص و نارسا مىماند .\r\nمرحله دوم ، متمم مرحله نخست است ، پس ضرورت دارد كه در شرح متون هميشه تفسير محتوا به عنوان مرحله‌اى اساسى و متمم منظور گردد .\r\nمحتواى بىتفسير ، مانند رويدادهاى تفسير نشده جهان است . اين رويدادها اگر به خودى خود و بىآن كه در عقل به تفسير گرفته شوند ملاحظه گردند ، هيچ سهمى در دانش ندارند و اندك كمكى به شناخت نمىدهند ، چون رويداد فاقد تفسير يك\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nرويداد پنهان و پوشيده است كه حتى انديشه نمىتواند از آن مفهومى داشته باشد .\r\nمحتوا يا قضيه فاقد تفسير نيز چنين است ، سخن نمىگويد ، ذهن را به خود آشنا نمىسازد و انديشه در برابر آن بازتابى ندارد و آيينه‌اى را ماند كه در زير يك پوشش عايق در برابر نور قرار گرفته باشد .\r\nدستگاه تفسير محتوا تابش محتوا را بر انديشه امكان‌پذير ساخته و ميان انديشه و معانى و قضاياى داده شده ، پيوندى علمى برقرار مىسازد .\r\nرويدادها از آن رو كه با فرضشان زير نام رويداد ، در مرتبه‌اى از نفس الامر تقرر دارند ، چيزهايى نفس الامرىاند ، پس ضرورتاً داراى تفسيرند ، گرچه انديشه ما هنوز بر آن تفسير آگاه نشده باشد . فرض رويداد فاقد تفسير به طور مطلق فرض امرى است محال . از اين جهت هر رويدادى داراى تفسير است .\r\nاما قضيه‌ها چنين نيستند ، قضيه‌ها اگر تفسير داشتند ، به گستره دانش بار مىدهند :\r\nو گرنه بايگانى شده تا روشن گردد كه آيا هيچ تفسير ندارند ؟ يا اين‌كه دارند ولى ما نمىدانيم ؟ اگر ثابت شد قضيه‌اى تفسير ندارد ، مطلقاً ثابت شده است كه باطل است ، چون فقدان تفسير مساوى است با عدم ارتباط قضيه با تعاريف و اصول و قضاياى مقدم . و عدم ارتباط با امور مذكور برابر است با بطلان حقيقى .\r\nتعاريف و ضوابط و اصول ضرورى و اولى به دليل ضرورت و اوليت از تفسير بىنيازند ، گرچه با اين وصف هر كدام در پرتو يك يا چند امر اولى و ضرورى تفسيرپذير مىباشد .\r\nاكنون پس از به انجام رساندن سخن در ماهيت شرح و تفسير ، مىپردازيم به بخش پايانى اين گفتار كه نگاهى است گذرا به شرح صدر المتألهين بر اصول كافى و شرح نگارنده بر كافى .\r\n\r\nسخنى از شرح ملاصدرا\r\nاين شرح از نخستين حديث از نخستين كتاب اصول كافى به نام كتاب عقل و جهل آغاز گرديده و تا حديث چهارصد و نود و نه يا پانصدم كه حديث اول است از باب و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nفصلى كه در اين باره ترتيب داده شده كه ائمه عليهم السلام ولاة امر خدا و خازنين و نگهداران علم اويند پىگيرى شده .\r\nوى با آن كه در به پايان رساندن اين شرح كامياب نشد ، اما توفيق يافت تا اساسىترين بخش‌هاى اصول كافى را شرح دهد . و ميراثى ارزنده از شناخت‌ها و دانش‌هاى برآمده از تعاليم پيغمبر صلى الله عليه و آله و ائمه عليهم السلام براى آيندگان به يادگار بگذارد .\r\nصدر المتألهين در شرح خود علاوه بر تفسير احاديث ، به رجال احاديث نيز پرداخته و احوال آنها را از حيث وثاقت و عدم وثاقت و برخى امور ديگر بر طبق مدارك رجالى بررسى كرده است .\r\nشرح وى بر كافى نشان داد كه صدر المتألهين گذشته از فلسفه و منطق و عرفان در علم حديث و معرفة الرجال و ساير علوم متعلق به تحقيق معارف و احكام دينى استاد و صاحب‌نظر است .\r\n\r\nعناصر و مبادى شرح ملاصدرا\r\nاين شرح به دقت و شيوايى و با زبان فلسفه و اسلوبى مشابه با اسلوب وى در ديگر نوشتارهايش به نگارش درآمده . و از اين‌رو نخستين شرح فلسفى با صلابت بر كافى است . وى در شرحش توانست بسيارى از رازهاى نهفته در احاديث را كشف كرده و به تفسيرهاى نوينى در تحقيق داده‌هاى آنها دست يابد .\r\nصدرالمتألهين به عنوان فيلسوفى مجتهد و آگاه بر احاديث و آشنا به معارف دين و متعمق در عرفان نظرى و سلوك عرفانى كار خود را در راستاى شرح احاديث پيغمبر صلى الله عليه و آله و ائمهء معصومين عليهم السلام آغاز كرد .\r\nمحصول اين كار طبعاً يك محصول فلسفى و حديثى است و بدين دليل داراى ساختارى منطقى و مبتنى بر عناصر و مبادى يك دستگاه علمى مىباشد . پس براى شناخت آن ، آشنايى با مبادى و عناصرش ضرورت دارد .\r\nاينك گزارشى موجز به ترتيب ذيل از اين مجموعه عرضه مىشود :\r\n1 . اصول و قواعد برآمده از قرآن .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n2 . اصول و قواعد برآمده از تعاليم پيغمبر صلى الله عليه و آله و ائمه عليهم السلام .\r\n3 . مبادى و ضوابط ضرورى دستگاه منطق .\r\n4 . قواعد و عناصر عمومى فلسفه .\r\n5 . اصول و قواعدى كه خود در تفكر فلسفى بدان‌ها رسيده است .\r\n6 . مدركيت عقل به عنوان حجت داخلى بدان‌گونه كه در لغت امامان عليهم السلام آمده .\r\n7 . تطابق عقل و شرع .\r\n8 . اتحاد احاديث پيغمبر صلى الله عليه و آله و ائمه عليهم السلام به‌سانى كه حديث آخرين امام عليه السلام حديث نخستين امام عليه السلام و حديث امامان عليهم السلام حديث پيغمبر صلى الله عليه و آله و حديث پيغمبر صلى الله عليه و آله حديث امامان عليهم السلام است .\r\n\r\nمختصات شرح صدر المتألهين\r\nاكنون پس از گزارش مبادى شرح مذكور ، چندى از مختصات آن نيز برشمرده مىشود :\r\n1 . انسجام آن با مجموعه‌هاى اصولى عقلى و شرعى به مثابهء يك شرح كلاسيك .\r\n2 . اكتشافى بودن شرح ، بدين معنا كه وى درصدد كشف معانى از ابزار كلام است ، نه در پى تثبيت يك رأى و آنگاه تطبيقش بر احاديث .\r\nبسيارى از شروح ديگر نيز اين خصلت را دارند ، اما برخى از شروح يا تفاسير اين‌گونه نبوده و در پى دريافت و كشف نيستند ، از پيش آراء يا مذاهبى را مفروض گرفته و با آنها به سان مدلولات نصوص رفتار مىكنند . سپس آراء يا مذاهب مذكور را بر نصوص تحميل كرده يا نصوص را بر آنها تطبيق مىدهند . اين قبيل از شروح و تفاسير تنها ابزارى براى تثبيت آراء و مذاهب صاحبان آنهايند ، بىآن كه گامى در راستاى آشكارسازى نهفته‌هاى آيات و احاديث بردارند .\r\nدر اينجا بايد يادآور شد كه مختصهء كشف ، مىتواند داراى مراتب باشد . مرتبهء برين آن ، مرتبهء كشف محض است كه به انجام رساندنش كارى است بس دشوار ، اما شدنى و ممكن . پس نبايد به دليل دشوارى از آن روى برتافت و به كشف‌هاى نسبى و ناخالص بسنده كرد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمرتبهء كشف محض كه از جنبهء علمى هم ممكن و هم شناسايىپذير است ، ميزانى است براى نقد و محك‌زنى شروح و تفاسير . هر شرحى كه به درجه كشف ناب نزديك‌تر باشد به همان نسبت علمىتر است و هر اندازه فاصله آن از اين درجه بيشتر گردد ، به تفسير به رأى نزديك‌تر شده و به همان نسبت علمى بودنش را از دست مىنهد .\r\n3 . گرايش شرح به تفسيرها و نگرش‌هاى عقلى و متافيزيكى ، به ويژه نگرش‌ها و تفسيرهاى فلسفهء خود او . هر تفسيركننده بناگزير بر رده‌اى از نظريه‌هاى پيشين در كار تفسيرى خويش اتكاء دارد . بدين جهت هر تفسيركننده به مقتضاى دستگاه نگرش‌ها و نظريه‌هاى پيشين منطقاً گرايشى خاص دارد .\r\nمتكلمى كه بحث‌هاى كلامى گسترهء فكرش را پوشانده و مجموعه‌اى از باورها و گمان‌ها و انگيزه‌ها را در او موجب شده ، به سائقهء اين امور داراى گرايش كلامى است و نيز اديب به مقتضاى همين مجموعه‌هاى قبلى ، گرايش اديبانه دارد . و همچنين اگر در تفسيركننده‌اى مجموعه‌هايى مختلف وجود داشته باشند ، گرايش او تابعى از مجموعه غالب يا برآيندى معقول و متناسب با كليت آنها است .\r\n4 . تقيد شرح به داده‌هاى متون و تعبد صاحب شرح به نصوص كتاب و حديث .\r\nوى با اين كه عميقاً يك فيلسوف است ، جانانه در پيشگاه صاحبان عصمت و حاملان دانش خدايى خاضع و متعبد است ، خضوعى كه ماهيت عقلى دارد و تعبدى كه داراى خصلت فلسفى است .\r\n5 . هماهنگى همه بخش‌هاى شرح به مثابه يك اندام‌واره همخوان و متناسب ، به گونه‌اى كه اگر يك جاى آن زير پرسش رفت همگى و كليتش زير پرسش مىرود .\r\n\r\nنقدى كوتاه بر شرح صدر المتألهين\r\nبه انجام رساندن نقد بر اين اثر ارزنده و پاينده صدر المتألهين كارى است دشوار و نيازمند تفصيل كلام كه از گنجايش اين مقال بيرون است ، ولى به رسم گزارش از برخى ديدگاه‌هايى كه دربارهء شرح وى بر كافى داريم ، چند فراز همچون بيانى از نقدى چند بر اثر مزبور عرضه مىشود .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاما پيش از گزارش آنها بايد يادآور شد كه نقد بر اثرى الزاماً نه به مفهوم كاستن از ارزش آن است ، زيرا نقد پديده‌اى است كه دستگاه انديشه آن را در برابر معطيات خود پرداخته و به واسطه‌اش آنها را تراش داده و در صافىها بيخته و آنگاه اگر چيزى در پس تراش‌ها و بيزش‌ها ماند آن چنانش صفا و صيقل خواهد داد تا چون الماسى بر تارك‌ها بدرخشد .\r\nاكنون نقدى چند فهرست‌وار گزارش مىشود :\r\n1 . عدم تبيين مرحله دوم شرح كه عبارت است از تفسير محتوا . و اساساً مرحله دوم شرح تاكنون در حوزه تفسير ، به طور رسمى مطرح نبوده ، از اين‌رو اين نقد متوجه ديگر شروح و تفاسير نيز مىباشد . با اين وصف از گذشته تا به حال مرحله دوم بدون توجه رسمى و فنى همواره مطرح بوده است .\r\n2 . چيرگى گرايش فلسفى خاص در نگرش تفسيرى وى . اين گرايش چيره در نگرش صدر المتألهين به مثابه نظريه‌اى پيشين در دستگاه پيشانهء شرح است و به اين دليل خطوط فعاليت ايضاحى او را تا حدى نه اندك تعيين مىكند . و به طور كلى بايد گفت كه هيچ شارح و مفسرى از حداقل يك گرايش چيره تهى و بر كنار نيست . و همين گرايش‌هاى غالب در نگرش شارحانند كه راستاى اصولى تفكر و شرح آنان را رقم مىزنند . بنابراين چيرگى يك گرايش بر انديشه شارح از جمله جريان‌هاى عمومى تفكر است و از اين‌رو جاى اشكال نيست .\r\nنقدى كه در اينجا بر صدر المتألهين از ناحيه چيرگى و غلبه گرايش فلسفى وى وارد است بر ديگر شارحان از ناحيهء غلبه ديگر گرايش‌ها متوجه مىشود و مقصود از نقد در اينجا و آنجا اشكال نيست ، بلكه سنجش و ارزيابى تطابق يك مفروض با نفس الامر و تشخيص مقدار كشف آن است از حقيقت .\r\nحال با اين توضيح گوييم : چيرگى گرايش فلسفى خاص در تفكر تفسيرى صدر المتألهين دو اثر را نتيجه داده : نخست ، تأثير در اندازهء تطابق شرح او با ضوابط شرح اكتشافى محض كه به عنوان كمال مطلوب پيوسته بايد در فرا راه هر شرحى مطرح باشد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو دوم ، تأثير در مرحلهء دوم شرح كه عبارت است از تفسير محتوا .\r\nاين مرحله بر پايه رده‌اى از قضايا و ضوابط انجام مىپذيرد . معيار ارزش مرحلهء دوم به ردهء مذكور وابستگى تام دارد ، اگر اندك خللى در آن باشد مرحلهء دوم تفسير نيز دچار خلل مىگردد .\r\n\r\nگفتارى در شرح نگارنده بر كافى\r\nاين شرح موسوم است به : الحاوى فى شرح اسانيد و احاديث الكافى . بدان‌گونه كه از نام شرح برمىآيد ، اين شرح در دو جهت امتداد و فعاليت دارد : نخست ، اسانيد روايات كافى . دوم ، متون اين روايات .\r\nنگارنده در نظر دارد به خواست خدا شرح را بر همهء اجزاء كافى گسترش دهد ، باشد كه از اين راه بهره‌اى در ترويج و تعليم آموزه‌هاى ائمه عليهم السلام كه اصول دانش و مبادى هدايت و مفاتيح عرفان و عناصر تمدن حقيقىاند داشته باشد .\r\nاينك براى آشنايى با شرح مذكور چندى از مختصات و مبادى و عناصر آن گزارش مىشود :\r\n\r\nمختصات الحاوى\r\n1 . مبتنى بودن بر نظريه تفسير اكتشافى . اين نظريه گرچه از گذشته مطرح بوده اما با توفيق خدا توانستيم بدان‌گونه آن را بپردازيم كه شايستگى اين را داشته باشد كه به مثابه نظريه‌اى نو منظور گردد .\r\nشرح حاوى از جهت اتكاء بر اين نظريه ، يك شرح آلى و ابزارى است ، شرحى كه با منطق زبان و نگهداشت جنبه‌هاى واقعى لغت و منظور داشتن ويژگىهاى هنرى آن ، در پى كشف ماوراء زبان مىباشد ، ماورايى كه بر طبق پيش‌فرض‌هاى ما راهى براى دانستن و شناختنش جز خود زبان نيست .\r\n2 . تكميل شرح از راه مرحلهء دوم آن . پس از اين كه ايضاح متن حديث انجام پذيرفت و به اندازه ميسور محتواى آن آشكار و دانسته شد ، بايد محتوا را به نحو علمى دريافت . دريافت علمى هم جز به غوطه‌ورسازى آن در ژرفاى اصول و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nتعاريف و ضوابط ، ممكن نيست . اين غوطه‌ورسازى همان تفسير در پرتو دستگاه نظريه‌هاست .\r\nپس شرح متن محتوا را آشكار و معلوم مىگرداند و تفسير محتوا آن را به گونه‌اى علمى براى انديشه دريافتنى و مفهوم مىسازد ، بدين جهت شرح تهى از تفسير محتوا براى انديشه ناكافى است .\r\nو از همين‌رو بر آن شدم : شرحى بر كافى بنگارم كه هم به روش تحقيقى در پى كشف معانى متن حديث باشد و هم در بردارندهء تفسير محتوا در صورت‌ها و ضابطه‌ها و قضيه‌ها .\r\n3 . شرح و تحقيق اسانيد . اين مختصه از اركان تحقيق روايات است ، زيرا در پرتو آن اتصال روايات به معصوم عليه السلام به اثبات رسيده و از ارزش درايى و حجيت اصولى برخوردار مىشوند .\r\nحديث به عنوان يك متن دينى هنگامى قابل بررسى و مطالعه است كه از جنبهء سند به معصوم عليه السلام اتصال داشته باشد . حديث‌هاى غير متصل به معصوم عليه السلام تنها به‌سان مجموعه‌اى از محتمل‌هاى دينى شايسته طرحند .\r\nشرح سند روايات از گذشته بين شارحان و مؤلفان رواج داشته . صدر المتألهين در شرح خود بر كافى به جنبه‌اى از آن كه معرفت رجال حديث است بذل توجه كرده .\r\nملاصالح مازندرانى نيز به شناخت رجال روايات در شرحش پرداخته علامه مجلسى در مرآة العقول به بيان جنبه درايى حديث از حيث صحت و ضعف آن هم به طور كوتاه و فهرستى نظر دارد .\r\nآنچه در شرح نگارنده بر كافى مورد توجه است ، بى گسترده‌تر از ديگر شروح است ، زيرا اين شرح ، اولًا تك تك رجال حديث را در پوشش تحقيقى و ارزيابى قرار مىدهد .\r\nثانياً ، در شناخت آنان هم از مدارك رجالى بهره مىگيرد ، هم از احاديث وارده و هم از قرائن غير شخصى در مسلك تجميع .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nثالثاً ، درصدد شناخت و تعيين طبقات رجال است كه سهم وافرى در ارزيابى اسناد روايى دارد ، شناخت و تعيين طبقات از چند طريق است كه در مقدمهء شرح از آنها سخن رفته است .\r\nرابعاً ، مشتركات رجال را شناسايى كرده و بر طبق معيارهايى مضبوط تا حد ميسور آنها را جدا و متمايز مىسازد ، به گونه‌اى كه راوى واقعى حديث كه با ديگر روات همنام است ، شناخته شود .\r\nخامساً ، قرائن مثبت و منفى متن را تا آنجا كه فرصت و توان و ديگر امور لازم اجازه دهند مورد بررسى قرار داده و بر پايهء طريقهء تجميع از آنها در ارزيابى حديث استفاده مىكند .\r\nسادساً ، مسلك‌هاى متعدد را در حين تحقيق رجال حديث مورد اشاره يا بحث قرار مىدهد .\r\nو سابعاً ، پس از به سامان رساندن امور ياد شده ، حديث را از جنبهء اعتبار و حجيت بر طبق سه مسلك ، تحقيق و ارزيابى مىكند ، اين سه مسلك يكى طريقه قدما است ، ديگرى طريقه متأخرين و سوم مسلك تجميع .\r\n4 . مقارنهء متون احاديث با آيات قرآن . كارى كه به دليل ارتباط تنگاتنگ احاديث پيغمبر صلى الله عليه و آله و عترت عليهم السلام بايد انجام گرفته و برايندش ملحوظ گردد . احاديث ، بيان‌ها و تفسيرها و تفصيل‌ها و تأويل‌هايى از قرآنند كه از وحى گرفته شده‌اند و كانون آنها علم خطاناپذير و آسمانى معصومين عليهم السلام است ، قرآن ، مرجع و مأخذ و ميزان احاديث مىباشد .\r\n5 . تفسير آيات مرتبط با روايات مورد شرح . از اين جهت ، شرح مذكور امتدادى از تفسير قرآن است .\r\n6 . ارجاع حديث به حديث و تفسير احاديث به يكديگر و حل تعارضات از طرق مأثوره و بر اساس روش اكتشافى .\r\n7 . تحقيق مقارن اجتهادى در مبحث اصول شناخت و اعتقاد و در مباحث اخلاق و تدابير و مدن و در مباحث فقهى و اصولى .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nعناصر و مبادى الحاوى\r\n1 . اصول ضرورى و آغازين عقل نظرى ، مانند اصل عدم تناقض ، اصل هوهويت و خودهمانى و اصل جهت كافيه .\r\n2 . اصول و قضاياى عمومى عقل نظرى ، مانند بطلان دور ، امتناع تقرير ممكن بدون واجب .\r\n3 . ضوابط ضرورى منطق عام .\r\n4 . ضوابط همگانى منطق عام .\r\n5 . اصول آغازين و ترديدناپذير عقل عملى .\r\n6 . اصول همگانى عقل عملى .\r\n7 . اصول ملتقاة از قرآن به مثابهء نمايش مكتوب و مدون نفس الامر .\r\n8 . اصول متلقاة از احاديث پيغمبر صلى الله عليه و آله و عترت عليهم السلام به مثابهء علوم گرفته شده از وحى و تنزيل .\r\n9 . تطابق عقل ضرورى نظرى با شرع .\r\n10 . تطابق عقل همگانى نظرى با شرع .\r\n11 . تطابق عقل ضرورى عملى محض با شرع .\r\n12 . تطابق عقل عمومى عملى با شرع .\r\n13 . خطاپذيرى عقل خاص نظرى و عدم ضرورت تطابقش با معطيات شرع و منحصر بودن معيار در اين مورد به عقل ضرورى و عمومى و معطيات يقينى شرع .\r\n14 . ترديدپذيرى عقل خاص عملى و عدم ضرورت تطابقش با مقررات شرع و منحصر بودن معيار در اين مورد به عقل ضرورى و عمومى و مقررات يقينى شرع .\r\n15 . تطابق قول و فعل و تقرير معصوم عليه السلام با قرآن .\r\n16 . امكان تفسير قرآن به قرآن و به حديث وارد از معصوم عليه السلام .\r\n17 . امكان تخصيص و تقييد عمومات و اطلاقات قرآن به حديث ثابت از معصوم عليه السلام .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n18 . امكان حكومت يا ورود تقريرات احاديث ثابت از معصوم عليه السلام بر عمومات و اطلاقات كتابى .\r\n19 . اشتمال احاديث به مانند قرآن بر عام و خاص ، محكم و متشابه ، نص و ظاهر و اظهر ، مطلق و مقيد ، مقدم و مؤخر ، متصل و منفصل ، مجمل و مبيّن ، و ديگر عنوان‌هاى قرآنى . افزون بر اينها احاديث عنوان‌هاى ديگرى دارند كه از زمينه و مقتضيات احاديث ناشى شده .\r\n20 . اشتمال احاديث پيغمبر و اوصياء به سان قرآن و در مرزى فروتر بر ظهر و بطن و بطون و مراحل .\r\n21 . نظريه‌هاى نگارنده در زمينه‌هاى عقل نظرى ، چه در زمينهء منطق محض ، چه در زمينهء علم مابعد طبيعى و چه در زمينهء علوم نقلى يا تجربى .\r\n22 . نظريه‌هاى نگارندهء در زمينهء عقل عملى ، چه در مورد منطق و متافيزيك و علم اخلاق و چه در موارد اصول و فقه و تفسير ، اين نظريه‌ها بيشتر به غير از مرحلهء اول شرح اختصاص دارد .\r\n23 . نظريه‌هاى ابراز شده در علوم مختلف به سان فرضيه‌ها و پيشنهادها براى طرح مرحلهء دوم شرح .\r\n24 . گمانه‌ها و فرضيه‌ها براى نزديك شدن به محتوا يا دسترسى به تفسير آن .\r\nكاربرد اين فرضيه‌ها تنها در موردى است كه از نظريه‌هاى موجود براى كشف معنا يا تفسير كارى نيايد كه در اين صورت گريزى جز گمانه و فرض با مراعات خصلت كشفى نيست . تا سرانجام معلوم گردد كه آيا گمانه با واقع پيوندى دارد يا نه ؟ مرحلهء اول شرح كه تنها خصلت كشفى دارد و در پى اكتشاف معانى متن است ارتباطى به نظريه‌هاى فلسفى و علمى ندارد ، و دخالت دادن آنها در كار ، شرح را از خصلت اكتشافى آن خارج كرده ، به تفسير به رأى بدل مىسازد . نظريه‌ها فقط به كار مرحلهء دوم و تفسير محتوا و برخى جنبه‌هاى غير شرحى ديگر مىآيد .\r\nتنها آن دسته از نظريه‌ها كه ماهيت شرح را توضيح داده و عناصر و مبادى آن را\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nتفسير و تحقيق مىكنند و دستگاه پيشانهء تفسير را امكان‌پذير ساخته و فراهم مىآورند در مرحلهء اول شرح دخالت دارند و از جمله عناصر و مبادى آن به شمار مىآيند .\r\nدسته‌اى ديگر از نظريه‌ها كه بيانگر اصول متلقاة از قرآن و حديث وارد از معصومند نيز مىتوانند به مرحلهء نخست شرح ارتباط داشته باشند ، از آن رو كه شرح تحقيقى متن يك حديث بر فرض ورود از معصوم عليه السلام رابطهء منطقى با معانى آيات و ديگر احاديث قطعيه دارد .\r\nهنگامى يك معنا به عنوان محتواى حديث استوار و محقق مىشود كه پشتوانه‌اى از كتاب و حديث معلوم داشته باشد و در ارتباط با آن پشتوانه بتوان برايش مدلولى مسجل و مرتبط با الفاظ حديث در نظر آورد .\r\nزنجيرهء احاديث از پيغمبر صلى الله عليه و آله و امام اول عليه السلام تا دوازدهمين امام عليه السلام يك زنجيره است و حديث هر يك نصاً و منطقاً حديث ديگرى است اين زنجيره از دو سر به عروة قرآن و كلام خدا آويخته است و در حقيقت يك كلام است با نمايش‌هاى گوناگون در مظهرهاى مختلف و با درجات متفاوت كه در همگى مختصهء اتصال به صقع ربوبى محفوظ است .\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\nمعرّفى و نقد كتاب ترجمهء « اصول كافى »\r\n\r\nمعرّفى و نقد كتاب ترجمهء « اصول كافى » « 1 »\r\nعباسعلى مردى\r\n\r\nچكيده\r\nيكى از ترجمه‌هاى اصول كافى ترجمهء صادق حسن‌زاده است . نويسنده اين مقاله برشمردن ديگر ترجمه‌ها ، از ضرورت وجود ترجمه‌اى جديد سخن گفته و به بيان امتيازات اين ترجمه پرداخته است .\r\nنويسنده در پايان مقاله در بيان انتقادات خود نسبت به ترجمه نيز ترديد نداشته و به كاستىهاى آن اشاره كرده است .\r\nترجمه و متن اصول كافى\r\nتأليف ثقة الاسلام محمد كلينى\r\nترجمه صادق حسن زاده\r\nكتاب سراى قائم ( عج ) ، قم ، چاپ اول ، 1383\r\nدر ميان كتب اربعه ، كتاب كافى از جايگاه كم‌نظيرى برخوردار است تا جايى كه بعضى از علماى شيعه از جمله مجلسى اول و سيد نعمت اللَّه جزايرى گفته‌اند كه اين كتاب به نظر مبارك حضرت صاحب الامر عليه السلام رسيده و مورد تحسين آن حضرت قرار گرفته و فرموده است : « الكافى كافٍ لشيعتنا » . سواى صحّت و سقم اين سخن ، استقبال بىسابقهء شيعيان به ويژه فرزانگان مكتب تشيع و اعتماد عمومى به اين كتاب نشان\r\n\r\n\r\n","description":"","footnote":"\r\n( 1 ) . كتاب ماه دين ، سال نهم ، ش 6 - 7 ( پياپى 103 ) ، خرداد و تير 1385 ، ص 181 - 183 .\r\n","page_name":" 155 ","page_number":155},
  {"content":"\r\n\r\nدهندهء اهميت ويژهء آن است .\r\nدر گذشته نه چندان دور ، برخى بر اساس احساس وظيفه يا سودجويى ، دست به ترجمهء كتاب‌هاى دينى زده‌اند ، اما متأسفانه تلاش‌شان بيشتر به تخريب انجاميده است تا جذب كتاب‌خوان مذهبى . به طورى كه دانشمندان و نويسندگان دلسوز فرياد برآورده‌اند .\r\nاما چندى است كه ترجمه كتاب‌هاى دينى رونق گرفته و مترجمان متبحّر و آگاه و دلسوز ترجمه‌هاى صحيح‌ترى از متون روايى و دينى ارائه مىكنند . از ميان كتاب‌هايى كه چندين بار ترجمه شده‌اند ، مىتوان به تحف العقول ، الغارات و اصول كافى اشاره كرد .\r\nاصول كافى پيش از ترجمه آقاى صادق حسن‌زاده ، چندين بار به فارسى ترجمه شده است :\r\n1 . شرح و ترجمه اصول الكافى به فارسى در دو جزء از سيد احمد بن مصطفى ميرخانى ( متوفاى 1414 ق ؛ « 1 »\r\n2 . شرح و ترجمه اصول الكافى ، از كتاب ايمان و كفر تا كتاب العشرة ، از سيد هاشم رسولى محلاتى كه به همت انتشارات علميه اسلاميه در تهران در 1368 ش ، چاپ و منتشر شده است . بقيه اصول الكافى را سيد جواد مصطفوى ترجمه و شرح كرده است ؛ « 2 »\r\n3 . ترجمهء مرحوم دكتر سيد جواد مصطفوى در چهار جلد ؛\r\n4 . ترجمه شيخ محمد باقر كمره‌اى ( 1281 - 1374 ق ) ، ابتدا چهار جلد و سپس در شش جلد .\r\n\r\nدلايل پديد آمدن ترجمه جديد از يك متن\r\nآقاى حسن‌زاده به نكاتى كه در پديد آمدن يك ترجمه جديد از متن مؤثرند اشاره\r\n\r\n\r\n","description":"","footnote":"\r\n( 1 ) . مجلهء علوم حديث ، ش 32 ، مقالهء « كتاب‌شناسى جوامع حديثى چهارگانهء شيعه » از حسين صفره ، ص 198 به نقل از معجم مؤلفى الاماميه .\r\n( 2 ) . همان .\r\n","page_name":" 156 ","page_number":156},
  {"content":"\r\n\r\nكرده است :\r\n1 . سخت‌گيرى مترجم براى حق الترجمه ؛ كه موجب مىشود ناشر به فكر ارائه ترجمه‌اى جديد بيفتد .\r\n2 . سخت‌گيرى ناشر در عرضهء كتاب ؛ يا كتاب را به بهاى بسيار عرضه مىكند مثل ترجمه قرآن دكتر مجتبوى ، يا رفتارش در معامله خلاف عرف كتابفروشان و بازار كتاب است .\r\n3 . چاپ ناقص ؛ مثلًا قسمتى از كتاب را نياورده باشد .\r\n4 . قيمت نامناسب\r\n5 . چاپ نامرغوب ( حروفچينى و صفحه آرايى و نوع كاغذ و جلد )\r\n6 . وابستگىهاى فكرى مترجم به يك جريان خاص عقيدتى\r\n7 . سليس و روان نبودن ترجمه‌هاى قبلى يا برخوردار نبودن از فارسى امروزين .\r\n8 . همخوانى نداشتن عرضه و تقاضا ، مثلًا اگر از يك ترجمه ده هزار جلد چاپ شود فروش دارد ؛ ولى ناشر قدرت چاپ آن تيراژ را ندارد لذا كمبود در بازار احساس مىشود و ناشر ديگر ترجمه جديدى به بازار مىآورد .\r\n9 . در دسترس نبودن كتاب ؛ مثلًا كتاب‌هايى كه ناشرانى تهرانى چاپ كرده‌اند ناشران قمى به راحتى و به سرعت نمىتوانند آنها را تهيه كنند . از اين رو وقتى ناشر قمى ترجمهء جديدى ارائه مىكند از آن استقبال مىشود .\r\n10 . ترجمه بر اساس آخرين چاپِ ويرايش و تحقيق شدهء كتاب .\r\n\r\nترجمهء جديد « اصول كافى »\r\nترجمه‌هاى موجود از اصول كافى ، ضمن ترجمه به شرح و توضيح روايات نيز پرداخته‌اند . اين امر اگر چه امتيازى براى آنهاست ، اما ممكن است كسانى با برداشت‌ها و تفسير آنان موافق نباشند . از سويى ، مترجم بر اين باور است كه هر مترجمى سبك ويژه‌اى در ترجمه دارد ، به همين جهت افزايش ترجمه‌هاى متعدد از اين‌گونه آثار دو فايده دارد :\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nالف ) به خواننده يارى مىرساند تا ترجمهء متناسب با ذوق و سليقهء خود را برگزيند ، چنانچه ترجمه‌هاى متعدد از قرآن ، نهج البلاغه و صحيفه سجاديه جاى خود را باز كرده است و هر ترجمه‌اى علاقه‌مندان خاص خود را دارد .\r\nب ) ترجمه را از حالت انحصارى خارج مىكند .\r\nمترجم بر آن بوده است كه ترجمه‌اى روان و سليس از متون اصول كافى ارائه دهد .\r\nوى متن كتاب را آورده و ترجمه را در صفحهء روبه روى آن نوشته است . براى روايات شماره مسلسل گذاشته و نمايهء آيات ، روايات و اشعار را در پايان هر جلد آورده است تا يافتن حديث مورد نظر به راحتى و آسانى صورت پذيرد . افزون بر چاپ فهرست فارسى در اول هر جلد ، فهرست عربى را در آخر هر جلد گنجانده است تا كسانى كه ابواب كافى را با نام‌هاى عربى جست‌وجو مىكنند به راحتى به آن دست يابند .\r\nاين ترجمه بر اساس نسخه اعراب گذارى و تصحيح شدهء استاد حسن‌زاده آملى صورت گرفته كه اولين بار در 1347 ش چاپ شده است .\r\nمترجم ترجمهء خود را خالى از عيب و نقص نمىداند و « خاتم المترجمين » بودن عده‌اى را نمىپذيرد . وى مىافزايد :\r\nالبته ترجمه جديد به اين معنا نيست كه زحمات مترجمان پيشين ناديده گرفته شود و با مشاهده چند اشتباه پيش پا افتاده در ترجمه ، به آنها بىاحترامى شود .\r\nبلكه با استفاده از زحمات پيشكسوتان و در راستاى كار آنها ترجمه‌اى زيبا و شيوا در قالب تازه‌تر و رفع اشكالات آنها ارائه گردد تا نسل جوان امروز با خواندن آن احساس خستگى نكنند .\r\nباز ترجمه جديد به اين معنا نيست كه كسى صلاحيت لازم را ندارد به اين قلمرو وارد شود و يك ترجمه نارسا پديد آورد و با اين كار اعتماد خوانندگان را از ترجمه‌هاى جديد سلب كند .\r\n\r\nنكته‌ها\r\nعلى رغم اين‌كه مترجم سعى كرده است تا ترجمه‌اى سليس و در عين حال\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nصحيح به دست دهد ، در ترجمه لغزش‌هايى ديده مىشود كه شايد علت اصلى آن عدم بازنگرى مترجم باشد . از سويى ، ناشران و نويسندگان بايد بپذيرند كه هر چقدر هم توانا باشند ، با بهره‌گيرى از مهارت يك ويراستار زبده به ارزش خود مىافزايند .\r\nبرخى از لغزش‌هاى اين ترجمه چنين است :\r\n1 . در ص 3 و همچنين در پيشگفتار ( ص 13 ) ، شهادت شهيد ثانى 966 ق ضبط شده است كه صحيح آن 965 است . « 1 »\r\n2 . ج 1 ، ص 19 ، خطبهء كتاب : اين عبارت « الحمد للَّه‌المحمود لنعمته المعبود لقدرته المطاع فى سلطانه المرهوب لجلاله المرغوب اليه فيما عنده . . . » چنين ترجمه شده است :\r\nستايش خداى را كه براى نعمتش ، ستايش و براى قدرتش ، پرستش شده است ؛ در سلطنت خويش ، فرمانرواست . و به خاطر شكوهمندىاش از او بيم دارند ، به آنچه نزد اوست رغبت شده ؛ . . . .\r\n« المطاع فى سلطانه ، المرهوب لجلاله » نيز بايد چون جملات پيش و پس مجهول ترجمه مىشد .\r\n3 . ج 1 ، ص 19 ، از خطبهء كتاب : اين عبارت « الذى لابدء لأوّليته ولا غاية لأزليّته القائم قبل الأشياء والدائم الذى به قوامها . . . » بدين گونه ترجمه شده است :\r\nآن‌كه نخستين بودنش را آغازى و ازلى بودنش را پايانى نيست . پيش از همه چيز ، برجا بوده و هميشه نگهدار آنهاست .\r\nبراى جملهء آخر ترجمهء زير پيشنهاد مىشود ، چرا كه در ترجمه ، معناى « الدائم » لحاظ نشده است : « . . . و هميشگىاى كه پايدارى همه چيز به اوست » ، يا : « پاينده‌اى كه پايدارى همه چيز به اوست » .\r\n4 . ج 1 ، ص 59 ، ح 20 : بخشى از حديث و ترجمه آن چنين است :\r\nقال ابن السكّيت لأبى الحسن عليه السلام : لماذا بعث اللَّه موسى بن عمران عليه السلام بالعصا\r\n\r\n\r\n","description":"","footnote":"\r\n( 1 ) . جمع پريشان ، رضا مختارى ، دفتر اول ، مقالهء « پژوهشى در سرگذشت شهيد ثانى » ، ص 395 - 399 .\r\n","page_name":" 159 ","page_number":159},
  {"content":"\r\n\r\nويده البيضاء وآلة السحر ؟ وبعث عيسى بآلة الطب ؟ . . .\r\nوإنّ اللَّه بعث عيسى فى وقت قد ظهرت فيه الزمانات واحتاج الناس إلى الطب . . . .\r\nابن سكّيت گويد : به امام هادى عليه السلام عرض كردم : چرا خدا حضرت موسى را با عصا و يد بيضا و وسايل جادوگرى برانگيخت و حضرت عيسى را با طبابت . . . .\r\nو عيسى عليه السلام هنگامى برانگيخت كه بيمارىهاى ريشه‌دار پديدار گشته بود و مردم به طب نياز داشتند .\r\nشايان يادآورى است كه :\r\nالف ) « آلة السحر » وسايل جادوست و جادوگرى صحيح نيست و غلط مشهور است . « 1 »\r\nب ) « الزمانات » بيمارىهايى است كه مريض مدّت طولانى از آن در رنج است به همين جهت « بيمارىهاى ريشه‌دار » براى كلمهء « الزمانات » معادل صحيحى نيست .\r\nمىتوانست آن را « بيمارىهاى مزمن » ترجمه كند .\r\n5 . ج 1 ، ص 313 ، ح 362 : عبارت « وفى رواية ابن ابى عمير ، عن هشام . . . » ؛ به صورت زير ترجمه شده است :\r\nپدر روايت ديگرى ابن ابى عمير از هشام . . . .\r\nبه نظر مىرسد غلط تايپى است و صحيح آن چنين است : و در روايت ابن ابى عمير از هشام . . . .\r\nگاهى ترجمه تحت اللفظى فهم ترجمه را دچار مشكل كرده است :\r\n6 . ج 1 ، ص 287 ، ح 340 : آيهء « قوله :  « فَإِذا سَوَّيْتُهُ وَ نَفَخْتُ فِيهِ مِنْ رُوحِي . . . »  « 2 » چنين ترجمه شده است :\r\nخدا فرمايد : چون او را برابر ساختم و از روحم در او دميدم . . . .\r\nشايد بهتر بود چون مترجمان قرآن در برابر  « فَإِذا سَوَّيْتُهُ »  ، عبارتى نظير : « پس\r\n\r\n\r\n","description":"","footnote":"\r\n( 1 ) . تفسير نور على نور ، تعليقات علامه شعرانى بر روض الجنان ، ج 2 ، ص 1019 .\r\n( 2 ) . سورهء حجر ، آيهء 29 .\r\n","page_name":" 160 ","page_number":160},
  {"content":"\r\n\r\nهنگامى كه او را به اندام برآوردم » ( موسوى گرمارودى ) يا « چون آفرينشش را به پايان بردم » ( عبدالمحمّد آيتى ) يا « او را مردى كامل كردم » ( علامه حسن‌زاده ) استفاده مىكرد تا جمله روشن‌تر شود .\r\n7 . بعضى از باب‌هاى كافى اين‌گونه ترجمه شده‌اند :\r\nباب أدنى المعرفة : بابى دربارهء كمترين درجهء خداشناسى\r\nباب المعبود : بابى دربارهء پرستش شده ( معبود )\r\nباب الكون والمكان : بابى دربارهء بودن و مكان\r\nو حال اين‌كه « كمترين درجه خداشناسى » يا « خداشناسى » و « پرستش » و « وجودشناسى » ساده‌تر و براى عنوان مناسب‌ترند .\r\nديگر اين‌كه بعضى از مطالب ترجمه بايد به پاورقى منتقل مىشدند :\r\n1 . آدرس آيات قرآن ؛\r\n2 . نشانى كتاب‌هايى كه براى توضيح و تفسير بيشتر ارائه شده‌اند ؛\r\n3 . ترجمهء بعضى القاب روات ؛ مثلًا ابان زيات كه به ابان روغن فروش ترجمه شده است . « 1 »\r\n4 . بعضى نكته‌هاى توضيحى مترجم ؛ اگر چه با پرانتز آنها را مشخص كرده است ؛ مثلًا در ترجمه « . . . وأمر إبراهيم أن يذبح إسحاق . . . » نوشته است : « به حضرت ابراهيم عليه السلام دستور داد كه اسحاق ( و به قول مشهور ، اسماعيل ) را سر ببرد » . « 2 »\r\nسخن آخر اين‌كه پيشنهاد مىشود : ترجمه‌ها تفسير گونه باشد تا همهء نكات دانستنى - توضيح و تبيين مسائل نهفته در روايات - را در بر گيرد . و براى سهولت در چاپ و استفاده خواننده ، به جاى آن‌كه متن در يك صفحه و ترجمه در طرف ديگر قرار گيرد و مترجم را در تنگناى جا قرار دهد ، هر روايت يا هر جمله از روايات با ترجمهء تفسير گونهء خود ، پشت سر هم تنظيم شود و به چاپ برسد . « 3 »\r\n\r\n\r\n","description":"","footnote":"\r\n( 1 ) . ج 1 ، ص 473 ، ح 579 .\r\n( 2 ) . ج 1 ، ص 325 ، ح 383 .\r\n( 3 ) . براساس پيشنهاد دكتر سيد عبدالوهاب طالقانى در مجلهء ترجمان وحى ، ش 17 ، مقالهء « ضرورت تحولى فراگير در ترجمه قرآن كريم » .\r\n","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\nكتابشناسى الكافى\r\n\r\nكتابشناسى الكافى « 1 »\r\nحسين صفره\r\n\r\nچكيده\r\nالكافى شيخ كلينى ، يكى از جوامع حديثى چهارگانه ، يا همان جوامع حديثى متقدم يا كتب اربعه شيعه است كه مؤلفان دانشمند آنها به سه محمّد اوّل معروف‌اند . اينان بخش عمدهء احاديث اهل بيت عليهم السلام را چه در اصول و چه در فروع در كتاب‌هاى خود گرد آوردند .\r\nدر اين نوشتار برآنيم تا پس از ذكر شرح حال مختصرى از مؤلف و معرفى اجمالى كتاب وى ، آنچه دربارهء اين كتاب ارزشمند از قلم دانشمندان شيعه تراوش نموده است ، البته بدون ادعاى استقصا ، به عنوان كتابشناسى آنها ذكر نماييم .\r\n\r\nالكافى\r\nكتاب الكافى نخستين جامع از چهار جامع حديثى متقدم شيعه است كه مؤلف آن ثقة الاسلام ، شيخ المحدثين ابوجعفر محمد بن يعقوب بن اسحاق كلينى رازى ( م 369 ق ) است . وى در عصر نايبان چهارگانه امام مهدى ( عج ) مىزيست . او به تحقيق و جست‌وجوى حديث عنايت ويژه داشت و از جمعى از عالمان و مشايخ مكتب اهل بيت عليهم السلام روايت مىكند . وى در ميان محدثان ، شأن والايى يافت تا آنجا كه در روزگار\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ص 190 - 234 ، سال نهم ، پياپى 32 ، تابستان 1383 .\r\n","page_name":" 163 ","page_number":163},
  {"content":"\r\n\r\nمقتدر عباسى رييس فقها و شيخ شيعه در رى گرديد . وى به درخواست يكى از شيعيان كه در نامه‌اى از وى تقاضاى نگارش چنين كتابى كرد « 1 » الكافى را در طول بيست سال تأليف نمود . تعداد احاديث الكافى 16199 و شامل سى كتاب در شرايع ، احكام ، اوامر و نواهى ، سنن و آداب و . . . است . اين كتاب به خاطر در برداشتن احاديث مربوط به اصول دين و فروع فقهى و وثاقت مؤلف آن ، از اهميت و اعتبار ويژه‌اى برخوردار است .\r\nشيخ كلينى در اواخر عمر به بغداد رفت و در آنجا به نشر حديث پرداخت .\r\nاز جمله مشايخ كلينى افراد زيررا مىتوان نام برد :\r\n1 . على بن ابراهيم بن‌هاشم قمى ،\r\n2 . محمد بن يحيى عطار اشعرى ،\r\n3 . ابوالعباس محمد بن جعفر رزاز ،\r\n4 . ابو على احمد بن ادريس اشعرى ،\r\n5 . حميد بن زياد ،\r\n6 . ابو سليمان داود بن كوره قمى ،\r\n7 . احمد بن محمد عاصمى ،\r\n8 . حسين بن محمد اشعرى ،\r\n9 . محمد بن اسماعيل ،\r\n10 . على بن محمد و . . . .\r\nبيشتر روايات كلينى از على بن ابراهيم و محمد بن يحيى عطار است . « 2 »\r\nاز جمله كسانى كه از او روايت مىكنند ، افراد زير را نام مىبريم :\r\n1 . ابوالقاسم جعفر بن محمد بن قولويه ،\r\n2 . ابوغالب زرارى احمد بن محمد ،\r\n3 . على بن احمد بن موسى دقاق ،\r\n\r\n\r\n","description":"","footnote":"\r\n( 1 ) . الكافى ، ج 1 ، مقدمه مؤلف .\r\n( 2 ) . موسوعة طبقات الفقهاء ، ج 4 ، ص 478 - 479 .\r\n","page_name":" 164 ","page_number":164},
  {"content":"\r\n\r\n4 . ابو عبداللَّه محمد بن ابراهيم بن جعفر نعمانى ،\r\n5 . ابوالمفضل محمد بن عبداللَّه شيبانى ،\r\n6 . محمد بن محمد بن عاصم كلينى ،\r\n7 . محمد بن على ماجيلويه ،\r\n8 . ابو عبداللَّه محمد بن احمد بن عبداللَّه صفوانى و . . . .\r\nشيخ كلينى در سال 329 ق ، در بغداد بدرود حيات گفت و در باب كوفه مدفون گرديد . « 1 »\r\n\r\nشروح « الكافى »\r\nيكى از محورهاى عمده تلاش دانشمندان شيعه در حوزه حديث ، شرح و حاشيه بر كتاب‌هاى حديثى است . اين حركت ، كه به طور عمده از اوايل قرن يازدهم هجرى با ظهور اخباريگرى آغاز شد ، در قرن‌هاى بعد نيز ادامه داشت و دانشمندان شيعه در توجه به كتب مذهبى نقلى همچنان اهتمام مىورزيدند .\r\nبرخى از دانشمندان به شرح كامل يك يا چند جامع حديثى پرداخته‌اند . برخى نيز بخشى از اين كتب گرانسنگ حديثى را شرح داده‌اند .\r\nبا توجه به جايگاه بلند چهار كتاب حديث متقدم ، از جمله الكافى شيخ كلينى ، در بين شيعيان ، دانشمندان شيعه بر تمام يا بخشى از اين كتاب‌ها شرح و حاشيه بسيارى نگاشته‌اند كه به ذكر آنها مىپردازيم :\r\nاز جمله شروح و حواشى نگارش يافته بر الكافى موارد زير را مىتوان ذكر كرد :\r\nالدر المنظوم من كلام المعصوم از شيخ على سبط شهيد ( م 1104 ق ) . شرح كتاب اصول الكافى است كه شرح كتاب عقل و كتاب علم آن به اتمام رسيده است و در\r\n\r\n\r\n","description":"","footnote":"\r\n( 1 ) . ر . ك : معالم العلماء ، ص 99 ؛ أعيان الشيعة ، ج 1 ، ص 99 ؛ قاموس الرجال ، ج 8 ، ص 437 440 ؛ معجم رجال‌الحديث ، ج 18 ، ص 50 ، شماره 12038 ؛ روضات الجنات ، ج 6 ، ص 108 ؛ رياض‌العلماء ، ج 5 ، ص 199 ؛ جامع الرواة ، ج 2 ، ص 218 ؛ مجمع الرجال ، ج 6 ، ص 74 ؛ الكامل فى التاريخ ، ج 8 ، ص 364 ؛ رجال الطوسى ، ص 439 ، شماره 27 ؛ فهرست الطوسى ، ص 135 ؛ رجال النجاشى ، ص 377 ؛ رجال علّامه حلّى ، ص 145 و 271 ، ش 36 ؛ پژوهشى در تاريخ حديث شيعه ، ص 460 - 491 .\r\n","page_name":" 165 ","page_number":165},
  {"content":"\r\n\r\n1061 ق ، از نگارش آن فراغت يافته است . « 1 »\r\nالرواشح السماوية فى شرح الأحاديث الامامية از مير محمدباقر بن محمد حسينى استرآبادى مشهور به مير داماد ( م 1040 ق ) كه شامل مقدمه‌اى در بيان اهميت الكافى ، شرح مقدمه مرحوم كلينى در آغاز الكافى و 39 راشحه در حديث‌شناسى است . اين كتاب با تحقيق نعمت اللَّه جليلى و غلامحسين قيصريه‌ها از سوى انتشارات دارالحديث در قم به سال 1381 ش ، در 360 صفحه با قطع وزيرى چاپ و منتشر گرديده است . همچنين طى مقاله‌اى توسط آقاى قاسم جوادى معرفى شده است . « 2 »\r\nشرح اصول الكافى از محمد بن ابراهيم بن يحيى ، صدر الدين شيرازى ( م 1050 ق ) .\r\nشرح مفصل فلسفى و حكمى بر اصول الكافى است و كتاب عقل و جهل ، كتاب توحيد ، كتاب فضل علم و تا باب يازدهم كتاب حجت را دربر مىگيرد كه در مجموع شامل شرح 503 حديث است و در سال 1044 ق ، در شيراز از تأليف آن فراغت يافته است . اين شرح به تصحيح محمد خواجوى از سوى مؤسسه مطالعات و تحقيقات فرهنگى در سال 1367 و 1370 ش ، در سه مجلد به چاپ رسيده است و مجلد سوم آن با تعليقاتى از مولى على نورى همراه است . « 3 »\r\nشرح اصول ، فروع و روضه الكافى از حسام الدين ملا محمد صالح بن احمد سروى مازندرانى ( م 1086 ق ) . شرحى مزجى و مبسوط است و آن را از بهترين و سودمندترين شروح الكافى مىشمارند . وى در اين شرح ايرادهاى زيادى بر ملّا صدرا وارد مىكند . به گفته شيخ آقابزرگ شرح اصول و روضه را به اتمام رسانده و از فروع تنها زكات ، صوم و خمس را نوشته است . اين اثر با حاشيه علّامه شعرانى در دوازده مجلد ، با ضبط و تصحيح سيد على عاشور ، توسط دار احياء التراث العربى در\r\n\r\n\r\n","description":"","footnote":"\r\n( 1 ) . الذريعة ، ج 8 ، ص 79 .\r\n( 2 ) . نگاهى به « الرواشح السماوية » ميرداماد ، فصل‌نامه علوم حديث ، ش 10 ، ص 189 - 200 ؛ الذريعة ، ج 11 ، ص 257 .\r\n( 3 ) . نيز ر . ك : فهرست نسخه‌هاى خطى كتابخانه آستان قدس رضوى ، ج 14 ، ص 293 ، ش 549 ؛ فهرست نسخه‌هاى خطى كتابخانه آية اللَّه مرعشى ، ج 30 ، ص 692 ، ش 12189 ؛ الذريعة ، ج 13 ، ص 99 ، ش 313 .\r\n","page_name":" 166 ","page_number":166},
  {"content":"\r\n\r\nبيروت به سال 1421 ق ، به چاپ رسيده است . « 1 »\r\nالشافى فى شرح الكافى از خليل بن غازى قزوينى ( م 1089 ق ) شامل شرح اصول و قسمتى از فروع الكافى تا اواخر طهارت به زبان عربى است . « 2 »\r\nتعليقات على الشافى فى شرح الكافى تعليقاتى است بر چاپ جديد شافى كه توسط عبدالحسين بن عبداللَّه مظفر نجفى انجام گرفته است . جزء اوّل آن در سال 1376 ق ، در نجف اشرف به چاپ رسيده است . « 3 »\r\nالصافى فى شرح الكافى از خليل بن غازى قزوينى ( م 1089 ق ) شامل شرح اصول ، فروع و روضه الكافى در 34 جزء به زبان فارسى است كه به فرمان شاه عباس دوم و طى بيست سال تلاش مداوم آن را به اتمام رسانده است . روش وى بدين گونه است كه ابتدا متن حديث را به عنوان « اصل » ذكر مىكند ، سپس با عناوين « شرح » به توضيح آن مىپردازد . « 4 »\r\nشرح فروع الكافى از خليل بن غازى قزوينى ( م 1089 ق ) از اوّل طهارت تا آخر صلات . « 5 » شيخ آقا بزرگ اين شرح را با همين عنوان جداگانه ذكر كرده است . دستيابى به پاسخ اين سؤال كه آيا اين اثر جزئى از دو شرح ديگر مولى خليل قزوينى است يا خود اثرى جداست ؟ نياز به تحقيق بيشتر دارد .\r\nشرح اصول الكافى از امير محمد معصوم قزوينى ( م 1091 ق ) كه تقريظ استادش ميرزا رفيعا نايينى بر آن است . « 6 »\r\nشرح روضة الكافى ( البضاعة المزجاة ) از محمد بن قارياغدى كه در سال 1098 ق ، نگارش يافته است و پر از فوايد رجالى و تراجم است . « 7 »\r\n\r\n\r\n","description":"","footnote":"\r\n( 1 ) . فهرست نسخه‌هاى خطى كتابخانه آستان قدس رضوى ، ج 14 ، ص 295 ، ش 553 - 554 ؛ الذريعة ، ج 14 ، ص 24 و ج 13 ، ص 297 ؛ معجم مؤلفى الشيعة ، ص 381 .\r\n( 2 ) . الذريعة ، ج 13 ، ص 5 - 6 .\r\n( 3 ) . همان ، ج 13 ، ص 6 .\r\n( 4 ) . ر . ك : همان ، ج 6 ، ص 145 و ج 15 ، ص 4 ، ش 17 ؛ فهرست نسخه‌هاى خطى كتابخانه آستان قدس رضوى ، ج 14 ، ص 319 - 335 ، ش 597 - 632 .\r\n( 5 ) . الذريعة ، ج 13 ، ص 99 .\r\n( 6 ) . همان ، ج 13 ، ص 100 ، ش 315 .\r\n( 7 ) . همان ، ج 6 ، ص 182 و ج 10 ، ص 113 ، ج 13 ، ص 296 ؛ دليل المخطوطات ، ص 22 .\r\n","page_name":" 167 ","page_number":167},
  {"content":"\r\n\r\nشرح الكافى ( مرآة العقول فى شرح اخبار آل الرسول ) از علّامه محمدباقر مجلسى ( م 1110 ق ) شامل شرح اصول ، فروع و روضه الكافى كه با مقابله و تصحيح سيّد هاشم رسولى محلاتى و جعفر حسينى و مقدمه سيّد مرتضى عسكرى از سوى دار الكتب الاسلامية ، كتابخانه ولى عصر عليه السلام در هيجده مجلد چاپ شده است .\r\n( مجلدات مختلف آن در طى سال‌هاى متعدد مانند : 1353 ، 1363 ، 1374 ، 1379 ش ، چاپ يا تجديد شده است ) .\r\nمقدمه مرآة العقول فى شرح اخبار آل الرسول از سيّد مرتضى عسكرى كه در دو مجلد توسط انتشارات دار الكتب الاسلامية به سال 1373 ش ، چاپ و منتشر گرديده است . « 1 »\r\nتكملة شرح الكافى از مير محمد صالح بن عبد الواسع خاتون آبادى ( م 1126 ق ) .\r\nعلّامه مجلسى هنگام وفات به دامادش ، مير محمد صالح وصيت كرد تا شرح بقيه الكافى را كه شامل « نصف كتاب دعاء ، نصف كتاب صلات ، تمام كتاب زكات و عشرة » بود به اتمام برساند . « 2 »\r\nبيانات الوافى لأحاديث اصول الكافى . اين شرح از مولى محسن فيض كاشانى ( م 1091 ق ) است ، لكن تدوين ايشان نيست ، بلكه مجموعه‌اى از بيانات وى در خصوص احاديث اصول الكافى است كه در كتاب الوافى آمده است . يكى از عالمان شيعه آن را از كتاب الوافى استخراج نموده و بر اساس ابواب اصول الكافى مرتب كرده است ؛ چنان كه به صورت شرحى مستقل بر اصول الكافى در آمده است . اين دانشمند از روى خلوص از ذكر نام و نسب و تاريخ عصر خود اجتناب ورزيده است . « 3 »\r\nشرح روضة الكافى ( نزهة الاخوان و تحفة الخلان ) ازسيّد نعمة اللَّه بن عبداللَّه جزايرى ( م 1112 ق ) . « 4 »\r\nشرح الكافى ازميراسماعيل خاتون آبادى ( 1031 1116 ق ) وى استاد سيّد نعمة اللَّه\r\n\r\n\r\n","description":"","footnote":"\r\n( 1 ) . كتابشناسى ملى ايران ، نيمه اوّل 1373 ، ص 57 .\r\n( 2 ) . الذريعة ، ج 4 ، ص 415 ، ش 1824 .\r\n( 3 ) . همان ، ج 3 ، ص 184 ، ش 656 .\r\n( 4 ) . همان ، ج 13 ، ص 297 ، ش 1085 ؛ نابغه فقه و حديث ، ص 81 .\r\n","page_name":" 168 ","page_number":168},
  {"content":"\r\n\r\nجزايرى بود . اين شرح مبسوط و بزرگ است . « 1 »\r\nشرح فروع الكافى از محمدهادى بن محمد صالح مازندرانى ( م 1120 ق ) شامل شرح كتاب زكات ، صوم و حج . « 2 »\r\nتوضيح الكافى از محمد قاسم بن محمد رضا شريف ( م 1127 ق ) . ترجمه و شرح روايات ايمان و كفر كتاب الكافى است كه به دستور سلطان حسين صفوى نگارش يافته است و بيشتر جنبه اعتقادى فلسفى دارد . « 3 »\r\nشرح الكافى از محمد مهدى بن على اصغر قزوينى ( م 1129 ق ) . « 4 »\r\nمنتخب شرح اصول الكافى از محمد زمان بن كلبعلى تبريزى ( م حدود 1131 ق ) .\r\nشرحى دقيق بركتاب عقل و علم الكافى است كه شارح علاوه بر بررسى آراى علما نظر خود را با عنوان اقول قلت بيان مىكند . « 5 »\r\nشرح فروع الكافى از يعقوب بن ابراهيم بختيارى ( م 1148 ق ) . از اوّل كتاب زكات تا اواخر اطعمه و اشربه را در بردارد . « 6 »\r\nشرح التوحيد من كتاب الكافى از احمد بن كمال [ الدين 
  ] الشريف ( ق 12 ) . « 7 »\r\nشرح الكافى از نظر على بن محسن گيلانى ( م قبل از 1217 ق ) . شرح متوسط بر توحيد اصول الكافى است . شارح از مبانى فلسفى كلامىاستفاده مىكند و گاه متعرض بحث رجال حديث نيز مىشود . « 8 »\r\nشرح الكافى از رفيع الدين محمد بن مؤمن گيلانى ( مؤلف كتاب الذريعة الى حافظ الشريعة ) كه از ابتداى اصول الكافى تا آخر كتاب جهاد واندكى از كتاب معيشت را در بر دارد . « 9 »\r\n\r\n\r\n","description":"","footnote":"\r\n( 1 ) . الذريعة ، ج 13 ، ص 95 ؛ تتميم امل الآمل ، ص 69 .\r\n( 2 ) . روضات الجنات ، ج 1 ، ص 123 ، ش 165 ؛ الذريعة ، ج 13 ، ص 380 و ج 14 ، ص 28 .\r\n( 3 ) . فهرست نسخه‌هاى خطى كتابخانه آية اللَّه مرعشى ، ج 2 ، ص 136 ، ش 529 .\r\n( 4 ) . تراجم الرجال ، ج 3 ، ص 397 .\r\n( 5 ) . فهرست نسخه‌هاى خطى كتابخانه آستان قدس رضوى ، ج 14 ، ص 539 ، ش 7263 .\r\n( 6 ) . الذريعة ، ج 14 ، ص 28 .\r\n( 7 ) . الذريعة ، ج 13 ، ص 154 .\r\n( 8 ) . فهرست نسخه‌هاى خطى كتابخانه آية اللَّه مرعشى ، ج 28 ، ص 209 ، ش 11144 .\r\n( 9 ) . الذريعة ، ج 14 ، ص 28 ، ش 1588 .\r\n","page_name":" 169 ","page_number":169},
  {"content":"\r\n\r\nهدى العقول الى احاديث الاصول از محمد بن عبدعلى آل عبدالجبار قطيفى بحرانى ( م 1241 ق ) صاحب الذريعة از مؤلف انوار البدرين نقل مىكند : « اين كتاب بزرگ‌ترين شرح الكافى است كه در 14 مجلد تدوين شده است ، ده مجلد آن پاكنويس گرديده و بقيه آن به صورت پيش نويس مانده است ، برخى از مجلدات آن را ديدم كه پر از تحقيق و تدقيق است » . « 1 »\r\nشرح اصول الكافى از ملا محمد تقى گلپايگانى ( م 1298 ق ) . « 2 »\r\nجامع الشتات فى ترجمة الروايات الواردة فى المسائل الفرعيات از محمد نصير بن احمد نراقى ( ق 13 ) . شرح و تعليقه نسبتاً مبسوطى است با عناوين « قال رض » بر كتاب‌هاى طهارت ، صلوه ، زكات و خمس الكافى كلينى . « 3 »\r\nشرح اصول الكافى از محمدباقر بن محمد ابراهيم حسينى رضوى ( م 1218 ق ) . « 4 »\r\nشرح اصول الكافى از مولى حسين سجاسى زنجانى ( م پس از 1320 ق ) . « 5 »\r\nالشافى فى شرح الكافى از عبدالحسين بن عبداللَّه نجفى . « 6 »\r\nشرح اسانيد الكافى از على بن محمد ابراهيم قمى ( م 1371 ق ) . « 7 »\r\nشرح و ترجمه اصول الكافى به فارسى در دو جزء از سيّد احمد بن مصطفى ميرخانى ( م 1414 ق ) . « 8 »\r\nشرح و ترجمه اصول الكافى از كتاب ايمان و كفر تا كتاب العشرة از سيّدهاشم رسولى محلاتى كه توسط انتشارات علميه اسلاميه در تهران و به سال 1368 ش ، چاپ و منتشر شده است . بقيهء اصول الكافى توسط سيّد جواد مصطفوى ترجمه و شرح گرديده است .\r\n\r\n\r\n","description":"","footnote":"\r\n( 1 ) . فهرست نسخه‌هاى خطى كتابخانه آية اللَّه مرعشى ، ج 5 ، ص 193 ، ش 1808 و ج 8 ، ص 104 ، ش 2908 و ج 9 ، ص 289 ، ش 3492 ؛ الذريعة ، ج 13 ، ص 100 ، ش 314 .\r\n( 2 ) . موسوعة طبقات الفقهاء ، ج 13 ، ص 553 .\r\n( 3 ) . فهرست نسخه‌هاى خطى كتابخانه آستان قدس رضوى ، ج 14 ، ص 216 ، ش 8532 .\r\n( 4 ) . الذريعة ، ج 13 ، ص 96 .\r\n( 5 ) . همان ، ج 13 ، ص 96 ، ش 306 .\r\n( 6 ) . همان ، ج 13 ، ص 6 ؛ معجم مؤلفى الامامية ، ص 397 .\r\n( 7 ) . الذريعة ، ج 13 ، ص 82 .\r\n( 8 ) . معجم مؤلفى الامامية ، ج 5 ، ص 299 .\r\n","page_name":" 170 ","page_number":170},
  {"content":"\r\n\r\nترجمه و شرح اصول الكافى از سيّد جواد مصطفوى كه در تهران توسط انتشارات علميه اسلاميه به سال 1368 ش ، در چهار مجلد چاپ و منتشر شده است . « 1 »\r\nشرح و ترجمه اصول الكافى به فارسى از محمدباقر كمره‌اى ( 1281 - 1374 ق ) .\r\nتهران ، انتشارات اسوه ، چاپ چهارم ، 1379 ش .\r\nترجمه و شرح و تصحيح روضه الكافى از سيّدهاشم رسولى محلاتى كه به صورت دو مجلد در يك مجلد به قطع وزيرى ، در تهران توسط انتشارات علميه اسلاميه به سال 1350 ش ، چاپ و منتشر گرديده است . و در سال 1363 تجديد چاپ شده است .\r\nترجمهء اصول الكافى به اردو از اختر عباس ( احمد بخش ) بن صديق محمد نجفى ( 1342 - 1420 ق ) از عالمان شيعى پاكستان . « 2 »\r\nشرح اصول الكافى و ترجمه آن به اردو از سيّد محمد شبر بن حسين حسينى جنفورى ( ت 1308 ق ) . مقدارى از آن در مجله دين در جنفور منتشر گرديده است . « 3 »\r\nالقول الشافى فى حل اصول الكافى ( ترجمه اصول الكافى به زبان اردو ) از سيّد ظهور حسين بارهوى ساكن لكهنو كه كتاب كفر و ايمان آن به چاپ رسيده است . « 4 »\r\nالشافى فى شرح اصول الكافى از عبداللَّه المظفر كه در مطبعة الحديثة در نجف اشرف چاپ و منتشر گرديده است .\r\n\r\nحواشى الكافى\r\nالحاشية على الكافى ( شامل اصول و فروع ) از شيخ ابراهيم بن قاسم بن محمد ( م‌حدود 1095 ق ) ، كه حاشيه‌هايى از پدرش قاسم و برادرش محمد را نيز در بر دارد .\r\nصاحب الذريعة مىگويد : « آن را به خط وى بر حاشيه نسخه‌اى از الكافى استنساخ سال 994 ق مشاهده كردم » . « 5 »\r\nالحاشية على اصول الكافى از خليفه اسداللَّه اصفهانى ( م 969 ق ) . نام اين اثر كشاف\r\n\r\n\r\n","description":"","footnote":"\r\n( 1 ) . شرح و ترجمه سه مجلد نخست از سيّد جواد مصطفوى و مجلد چهارم از سيّد هاشم رسولى است .\r\n( 2 ) . معجم مؤلفى الامامية ، ج 5 ، ص 443 - 444 .\r\n( 3 ) . الذريعة ، ج 13 ، ص 99 ، ش 312 .\r\n( 4 ) . همان ، ج 17 ، ص 211 ، ش 137 و ج 3 ، ص 388 .\r\n( 5 ) . همان ، ج 6 ، ص 180 ، ش 984 .\r\n","page_name":" 171 ","page_number":171},
  {"content":"\r\n\r\nحقائق الأحاديث و تنها شامل اصول است . « 1 »\r\nالحاشية على الكافى ( فروع ) از شيخ محمد بن زين الدين معروف به شيخ محمد سبط عاملى ( 1030 980 ق ) .\r\nالحاشية على الكافى از سيّد بدرالدين بن احمد حسينى كه در تاريخ 1094 ق ، تدوين شده است . « 2 »\r\nالحاشية على الكافى از محمد امين بن محمد شريف استرآبادى اخبارى ( م 1036 ق ) ناتمام است و از آن به شرح الكافى نيز تعبير شده است . « 3 »\r\nالحاشية على الكافى از مير محمدباقر بن محمد حسينى استرآبادى ، مشهور به مير داماد ( م 1040 ق ) . شيخ آقابزرگ مىگويد : « ظاهر اين است كه اين حاشيه غير از شرح ميرداماد بر الكافى به نام الرواشح السماوية فى شرح الاحاديث الامامية است ، چه اين‌كه آن كتاب با اين نام معروف است » . « 4 » بايد گفت : مسلّم است كه التعليقة على الكافى اثرى غير از الرواشح السماوية است . ميرداماد پس از رواشح كه مربوط به بررسى اسناد روايات است ، به نگارش تعليقه بر متون روايات الكافى پرداخته و توانسته است تا بر روايات كتاب‌هاى « العقل والجهل » ، « فضل العلم » ، « التوحيد » و يك روايت از كتاب « الحجة » ، تعليقاتى بنگارد . اين اثر با نام التعليقة على الكافى در سال 1403 ق ، با تحقيق آقاى سيّدمهدى رجايى در 405 + 28 صفحه در قم منتشر شده است .\r\nآقاى قاسم جوادى نيز طى مقاله‌اى در فصل‌نامه علوم حديث ، ش 15 ، ص 187 - 196 به معرفى كتاب پرداخته است .\r\nدر واقع ، نگارش رواشح به عنوان شرح الكافى شروع گرديده ، ولى تقريباً همه مطالب آن مستقل است . از اين رو ، تعليقه مير داماد بر الكافى جدا از رواشح چاپ شده است .\r\nالحاشية على اصول الكافى ازسيّد مير ابوطالب بن ميرزا بيك فندرسكى نوه\r\n\r\n\r\n","description":"","footnote":"\r\n( 1 ) . همان ، ج 6 ، ص 183 .\r\n( 2 ) . فهرست نسخه‌هاى خطى كتابخانه آية اللَّه مرعشى ، ج 8 ، ص 50 .\r\n( 3 ) . الذريعة ، ج 6 ، ص 989 ، ش 181 .\r\n( 4 ) . همان ، ج 6 ، ص 182 ، ش 991 .\r\n","page_name":" 172 ","page_number":172},
  {"content":"\r\n\r\nابوالقاسم مير فندرسكى معروف . « 1 »\r\nالحاشية على اصول الكافى . به گفته شيخ آقا بزرگ اين كتاب در برخى از مجامع به سيّد بدرالدين احمد انصارى عاملى شاگرد شيخ بهايى نسبت داده شده است ، ولى گمان مىرود كه مراد ، سيّد نظام الدين احمد بن زين العابدين علوى شاگرد شيخ بهايى و ميرداماد است . « 2 »\r\nالحاشية على الكافى از سيّد نورالدين على بن ابى الحسن عاملى ( م 1068 ق ) شامل اصول و فروع و به صورت متفرقه . « 3 »\r\nالحاشية على الكافى ميرزا رفيع الدين محمد بن حيدر طباطبايى نايينى معروف به ميرزا رفيعا ( 998 - 1082 ق ) . قسمت‌هايى از آن در چاپ جديد الوافى انتشار يافته است . « 4 » و اخيراً توسط آقاى محمد حسين درايتى مورد تحقيق قرار گرفته است . « 5 »\r\nالحاشية على الكافى از شيخ على صغير بن محمد بن حسن برادر شيخ على كبير ( م‌بعد از 1085 ق ) شامل كتاب توحيد . « 6 »\r\nالحاشية على اصول الكافى از قاسم بن محمد بن جواد كاظمى مشهور به ابن الوندى و فقيه كاظمى ( م پس از 1100 ق ) . « 7 »\r\nالحاشية على الكافى شيخ على كبير بن محمد بن حسن بن زين الدين شهيد ثانى ( م 1104 ق ) ممكن است اين حاشيه همان الدر المنظوم فى شرح اصول الكافى باشد . « 8 »\r\nالحاشية على اصول الكافى محمدباقر بن محمد تقى مجلسى ( م 1110 ق ) . صاحب الذريعة مىگويد : « اين حاشيه به خط پيرمحمد مقيم بن پير نورالدين اصفهانى بر نسخه‌اى از الكافى نزد ماست و گويا نويسنده آن را از روى خط مجلسى و يا به املاى\r\n\r\n\r\n","description":"","footnote":"\r\n( 1 ) . همان ، ج 6 ، ص 181 ، ش 986 .\r\n( 2 ) . همان ، ج 6 ، ص 181 ، ش 988 ؛ فهرست نسخه‌هاى خطى كتابخانه آية اللَّه مرعشى ، ج 8 ، ص 5 - 51 .\r\n( 3 ) . الذريعة ، ج 6 ، ص 182 ، ح 995 .\r\n( 4 ) . فهرست نسخه‌هاى خطى كتابخانه آية اللَّه مرعشى ، ج 16 ، ص 306 - 307 .\r\n( 5 ) . علوم حديث ، ش 25 ، ص 197 .\r\n( 6 ) . الذريعة ، ج 6 ، ص 183 ، ش 997 .\r\n( 7 ) . همان ، ج 6 ، ص 183 ، ش 999 .\r\n( 8 ) . همان ، ج 6 ، ص 183 ، ش 998 .\r\n","page_name":" 173 ","page_number":173},
  {"content":"\r\n\r\nايشان نوشته است و در حاشيه نسخه حواشى ديگرى نيز به خطهاى متفرقه يافت مىشود » . « 1 »\r\nالحاشية على اصول الكافى از محمد حسين بن يحيى نورى ، شاگرد علّامه مجلسى ( م‌حدود 1127 ق ) . به عنوان شرح نيز ياد شده است . اين حاشيه از اوّل كتاب توحيد تا پايان باب « الهداية من اللَّه » و در يك مجلد نوشته شده است و نگارنده در پايان كتاب از آن به عنوان تعليقات تعبير كرده است . « 2 »\r\nالحاشية على الكافى از حيدر على بن محمد شيروانى ( بعد از 1129 ق ) مبسوط است . شيخ آقابزرگ مىگويد : « بخشى از اين حاشيه كه بر اوايل فروع الكافى نگاشته شده در كتابخانه حاج سيّد على ايروانى در تبريز موجود است » . « 3 »\r\nالحاشية على الكافى از ابوالحسن بن محمد طاهر فتونى ( م 1138 ق ) كه شيخ آقا بزرگ مىگويد : « آن را بر حاشيه نسخه‌اى از كتاب صلات الكافى ديدم » . « 4 »\r\nالحاشية على الكافى از احمد بن اسماعيل جزايرى ( م 1150 ق ) كه شيخ آقا بزرگ آن را بر حاشيه فروع الكافى ملاحظه كرده است و تدوين نشده است . « 5 »\r\nشواهد الاسلام از محمد رفيع بن فرج گيلانى « ملارفيعا » ( م حدود 1155 ق ) . شرح و حاشيه مختصرى بر اصول الكافى است و كتاب‌هاى عقل و علم و توحيد و حجت را در بردارد . « 6 »\r\nالحاشية على الكافى از سيّد شبر بن محمد بن ثنوان حويزى ( م 1190 ق ) . اندك و شامل قسمت‌هايى از اصول الكافى است . تاريخ نگارش آن به خط خود ايشان 1186 ق ، است . « 7 »\r\n\r\n\r\n","description":"","footnote":"\r\n( 1 ) . همان ، ج 6 ، ص 181 ، ش 990 .\r\n( 2 ) . همان ، ج 6 ، ص 182 ، ش 992 و ج 13 ، ص 96 .\r\n( 3 ) . همان ، ج 6 ، ص 182 ، ش 993 .\r\n( 4 ) . همان ، ج 6 ، ص 180 ، ش 985 .\r\n( 5 ) . همان ، ج 6 ، ص 181 ، ش 987 ؛ موسوعة طبقات الفقهاء ، ج 12 ، ص 32 .\r\n( 6 ) . فهرست نسخه‌هاى خطى كتابخانه آية اللَّه مرعشى ، ج 4 ، ص 385 ، ش 1579 ؛ الذريعة ، ج 13 ، ص 97 و ج 14 ، ص 242 .\r\n( 7 ) . الذريعة ، ج 6 ، ص 182 ، ش 994 .\r\n","page_name":" 174 ","page_number":174},
  {"content":"\r\n\r\nالحاشية على الكافى از على بن زين الدين عاملى ( ق 12 ) شامل كتاب توحيد از اصول است . « 1 »\r\nالحاشيه على الكافى ازعبد النبى بن محمد طسوجى ( م 1203 ) . « 2 »\r\nالحاشية على شرح الكافى از عبد العزيز بن احمد شيرازى ( ق 13 ) . حاشيه‌اى برشرح اصول الكافى تأليف ملّاصدرا شيرازى است كه شامل بخش عقل و علم و در سه مجلد است . « 3 »\r\nتعليقات على الكافى ( الاصول و الفروع و الروضه ) « 4 » از على اكبر غفارى . ايشان اصول ، فروع و روضه الكافى را مقابله و تصحيح نموده‌اند و با تعليقات سودمندى كه از شروح مختلف بر گرفته‌اند ، به همراه تعليقاتى از خود ايشان توسط انتشارات دار الكتب الاسلامية به سال 1362 و 1363 ش ، چاپ و منتشر گرديده است .\r\n\r\nفهرست ، معجم ، صحاح و . . . الكافى\r\nفهرس الكافى و ابوابه و احاديثه والجرح و التعديل لرواته از صدر علاء الملك بن عبدالقادر حسينى ( زنده در 985 ق ) . تعداد احاديث هر باب را ذكر مىكند و صحيح ، حسن ، موثق وضعيف آن را معين مىكند و احوال راوايان آن را از جهت جرح و تعديل بيان مىكند . وى آن را در مدت شصت روز و به درخواست يكى از دوستان صميمى خود نگاشته است . وى در 17 جمادى الثانى به سال 985 ق ، از نگارش آن فراغت يافته است . « 5 »\r\nالمعجم المفهرس لألفاظ الاصول من الكافى از عليرضا برازش ، كه توسط سازمان\r\n\r\n\r\n","description":"","footnote":"\r\n( 1 ) . روضات الجنات ، ج 1 ، ص 128 ، ش 173 و الذريعة ، ج 7 ، ص 183 .\r\n( 2 ) . موسوعة طبقات الفقهاء ، ج 13 ، ص 375 .\r\n( 3 ) . فهرست نسخه‌هاى خطى كتابخانه آستان قدس رضوى ، ج 14 ، ص 224 ، ش 7139 ؛ نيز همان ، 1235 - 13356 .\r\n( 4 ) . اين عنوان را نگارنده قرار داده است . و در اصل سه بخش الكافى با اين عناوين چاپ شده است : الاصول من‌الكافى مع تعليقات . . . صححه و علق عليه على اكبر الغفارى ، الفروع من الكافى . . . و الروضة من الكافى . . . .\r\n( 5 ) . الذريعة ، ج 16 ، ص 386 .\r\n","page_name":" 175 ","page_number":175},
  {"content":"\r\n\r\nچاپ و انتشارات سازمان تبليغات اسلامى در دو مجلد چاپ و منتشر گرديده است .\r\nالمعجم المفهرس لألفاظ اصول الكافى از الياس كلانترى كه آن را در دو بخش تنظيم نموده است :\r\n1 . به ترتيب الفبايى اوّل احاديث\r\n2 . واژه‌هاى مفرد به ترتيب الفبا آمده است .\r\nاين كتاب از سوى انتشارات كعبه در تهران به سال 1363 ش ، به چاپ رسيده است . « 1 »\r\nالهادى الى ألفاظ اصول الكافى از جواد مصطفوى كه در مشهد مقدس توسط انتشارات آستان قدس رضوى به سال 1364 ش ، چاپ و منتشر گرديده است .\r\nصحيح الكافى از محمدباقر بهبودى\r\nاز جمله تلاش‌هايى كه در دوره معاصر انجام گرفت ، استخراج صحاح كتب اربعه توسط آقاى محمدباقر بهبودى است . وى ، چنان كه خود تصريح مىكند ، احاديث معتبر كتب اربعه را با توجه به شرايط اعتبار در متن و سند و به تشخيص خويش مشخص نموده است . « 2 » به گفته ايشان ، وى احاديث هر يك از كتب اربعه را جداگانه تنظيم نموده تا نام كتب اربعه پا بر جا بماند و حق مؤلفان آنها ضايع نگردد . علاوه بر اين ، عناوين ابواب و شماره احاديث كتب اربعه به همان صورت اصلى منعكس شده است تا بازبينى و وارسى آن بر پژوهندگان و ناقدان آسان گردد .\r\nاز چهار كتابى كه آقاى بهبودى در اين باره تأليف نمود ، متن عربى دو كتاب با عنوان‌هاى صحيح الكافى و صحيح من لا يحضره الفقيه چاپ و منتشر گرديد و متن و ترجمه سه كتاب هم با عناوين گزيده الكافى در شش مجلد ، گزيدهء من لا يحضره الفقيه در دو مجلد و گزيده تهذيب الأحكام در پنج مجلد توسط انتشارات كوير چاپ و انتشار يافت .\r\nقابل ذكر است كه كار آقاى بهبودى گرچه از سيره علمى و فنى دقيقى پيروى مىكند اما در عين حال ، از سوى برخى از دانشمندان شيعه با اعتراض‌هايى روبه رو\r\n\r\n\r\n","description":"","footnote":"\r\n( 1 ) . راهنماى پژوهش ، ص 244 .\r\n( 2 ) . گزيده الكافى ، ج 1 ، ص 22 .\r\n","page_name":" 176 ","page_number":176},
  {"content":"\r\n\r\nشد و ايشان نيز به آن اعتراض‌ها و مخالفت‌ها پاسخ‌هايى داده است . « 1 »\r\nگزيده الكافى از محمدباقر بهبودى ، تهران ، انتشارات علمى و فرهنگى ، 1363 ش .\r\nمنتخب اصول الكافى از يكى از عالمان شيعه ( سال 1000 ق ) . « 2 »\r\nالدرر الكافى و الغرر الشافى المنتخب من اصول الكافى از سيّد محمد بن على حسينى امينى معاصر بافقى يزدى ساكن مشهد كه در 15 شوال 1361 ق ، از نگارش آن فارغ گرديده است . اين منتخب در موضوع اخلاق ، آداب و . . . است . « 3 »\r\nالأوليات مما أودعه فى الكافى ، گزينش و ترتيب از محمد حسين بن على موحد حججى كه توسط انتشارات خيام در قم به سال 1362 ش ، چاپ و منتشر گرديده است . « 4 »\r\nثلاثيات الكلينى و قرب الاسناد از امين ترمس عاملى ، كه توسط مؤسسه فرهنگى دارالحديث ، در قم به سال 1417 ق ، در 445 صفحه چاپ و منتشر گرده است .\r\nمؤلف مقدمه‌اى درسه فصل و 127 صفحه براى كتاب نوشته است . وى اصطلاح ثلاثيات نزد شيعه و سنى را در فصل دوم و مشايخ كلينى ، مشايخ كلينى ، اصحاب امام صادق عليه السلام و شرح حال كلينى و راويان را در فصل سوم بيان كرده است . و در پايان به شيوه و ترتيب احاديث كتاب و نسخه‌هاى مورد استفاده خود مىپردازد . « 5 »\r\nدرخشان پرتوى از اصول الكافى از محمد حسينى همدانى نجفى ، گزيده و ترجمه‌اى از اصول الكافى است كه توسط خود ايشان در قم به سال 1363 ش ، چاپ و منتشر گرديده است . مجلد پنجم كتاب در سال 1369 ش ، چاپ شده است . كتابشناسى ملى ايران ، نيمه دوم 1370 ش .\r\nگزيده‌اى از اصول الكافى در مبانى دين اسلام از على اصغر خسروى شبسترى كه در\r\n\r\n\r\n","description":"","footnote":"\r\n( 1 ) . ر . ك : « در عرصه روايت و درايت حديث » ، محمدباقر بهبودى ، نشريه كيهان فرهنگى ، سال سوم ، 1363 ش ، 7 - 11 ؛ نيز : پژوهشى در تاريخ حديث شيعه ، مجيد معارف ، ص 448 .\r\n( 2 ) . الذريعة ، ج 22 ، ص 374 ، ش 7509 .\r\n( 3 ) . همان ، ج 8 ، ص 132 ، ش 488 .\r\n( 4 ) . كتابشناسى ملى ايران ، نيمه دوم 1364 ، ص 33 .\r\n( 5 ) . فصل‌نامه علوم حديث ، ش 6 ، ص 300 .\r\n","page_name":" 177 ","page_number":177},
  {"content":"\r\n\r\nتهران توسط انتشارات اميرى به سال 1351 ش ، در 270 صفحه رقعى چاپ شده است . « 1 »\r\nاحاديث منتخب از روضه الكافى ، نگارنده و مترجم : محمد امين رضوى . اين كتاب در تهران توسط هيأت مكتب النبى صلى الله عليه و آله به سال 1351 ش ، چاپ و منتشر گرديده است . « 2 »\r\nدفاع عن الكافى از ثامر هاشم ، حبيب العميدى ، شامل بررسى همراه با نقد و تطبيق نسبت به مهم‌ترين شبهات طرح شده دربارهء كتاب الكافى شيخ كلينى . اين كتاب توسط مركز مطالعات اسلامى غدير در قم به سال 1374 ش ، چاپ و منتشر شده است . « 3 »\r\nبحوث حول روايات الكافى از امين ترمس العاملى . يك بررسى نقادانه نسبت به كتاب الكافى شيخ كلينى است كه مجموعه‌اى از فوايد مهم در دو علم رجال و حديث را نيز به همراه دارد . اين كتاب از سوى انتشارات دار الهجرة در قم به سال 1373 ش ، منتشر گرديده است .\r\nپانصد و يك درس مقدس از صادق مير شاه ولد . گزيده اصول الكافى كلينى است همراه با ترجمه فارسى و معرف ابواب و عناوين اصول الكافى . اين كتاب در مشهد مقدس توسط نشر رستگار به سال 1373 ش ، در 638 صفحه چاپ و منتشر گرديده است . « 4 »\r\nاخلاق دينى در انديشه شيعى ( شرح و تحليل اخلاق اصول الكافى ) از سيّد محمد نصر اصفهانى ، كه توسط انتشارات نهاوندى ، در قم ، سال 1378 ش ، به چاپ اوّل رسيده است .\r\nكتاب الخمس از سيّد سبط الحسن فتح پورى هندى ( مولود 1328 ق ) . شيخ كلينى در كتاب الكافى كتابى را با عنوان خمس قرار نداده است و روايات مربوط به خمس را در جاهاى پراكنده‌اى از كتاب خود درج كرده است . سيّد سبط الحسن فتح پورى هندى آن روايات را استخراج و در مجموعه‌اى با عنوان كتاب الخمس تدوين نموده است . « 5 »\r\n\r\n\r\n","description":"","footnote":"\r\n( 1 ) . همان ، تابستان 1351 ، ص 15 .\r\n( 2 ) . همان ، پاييز 1351 ، ص 17 .\r\n( 3 ) . همان ، نيمه اوّل ، 1375 ، ص 73 .\r\n( 4 ) . همان ، نيمه اوّل 1374 ، ص 62 .\r\n( 5 ) . الذريعة ، ج 8 ، ص 79 .\r\n","page_name":" 178 ","page_number":178},
  {"content":"\r\n\r\nرسالة فى شأن الكافى و الكلينى از شيخ آقابزرگ . « 1 »\r\nداستان‌هاى اصول الكافى از محمد محمدى اشتهاردى كه در دو مجلد توسط دفتر نشر معارف اسلامى در قم به سال 1373 ش ، چاپ و منتشر شده است .\r\nگزيده اصول كافى از محمدكاظم بهنيا كه توسط مركز فرهنگى انتشاراتى رايحه در تهران به چاپ رسيده است .\r\nواژه‌هاى اخلاقى از اصول كافى از ابراهيم پيشوايى ملايرى كه توسط دفتر تبليغات اسلامى در قم چاپ و منتشر شده است .\r\nالكلينى والكافى از عبدالرسول الغفار كه در يك مجلد توسط مؤسسة النشر الاسلامى در قم چاپ شده است .\r\nالكلينى و خصومه از عبدالرسول الغفار كه در دارالمحجة البيضاء در بيروت چاپ و منتشر گرديده است .\r\nالحسين و عاشوراء فى الكافى از حسين صولى كه در يك مجلد توسط « المركز الاسلامى للتراث » در بيروت چاپ و منتشر گرديده است .\r\nفهارس الكافى از يوسف البقاعى كه توسط دارالاضواء در بيروت چاپ و منتشر گرديده است .\r\n\r\nمقالات\r\nمعرفى اجمالى كتاب الشيخ الكلينى البغدادى و كتابه الكافى ( الفروع ) ، تأليف ثامر هاشم حبيب از محمد على مهدوى راد ( تولد 1334 ش ) ، آينه پژوهش ، اسفند 1372 ، ص 85 - 87 .\r\nده نكته دربارهء « شرح اصول الكافى » ملّا صدرا از رضا استادى ، علوم حديث ، ش 13 ، ص 7 - 41 در ضمن اين مقاله پاره‌اى از شروح و حواشى الكافى كه قبل و بعد از شرح ملّاصدرا نگارش يافته ، ذكر گرديده است .\r\n\r\n\r\n","description":"","footnote":"\r\n( 1 ) . الذريعة ، ج 11 ، ص 302 .\r\n","page_name":" 179 ","page_number":179},
  {"content":"\r\n\r\nديدگاه‌هاى حديثى ملّا صدرا در شرح اصول الكافى از نادعلى عاشورى ، علوم حديث ، ش 19 ، بهار 1380 .\r\nنگاهى به شرح صدر المتألهين بر اصول الكافى از على نصيرى ، علوم حديث :\r\nش 24 ، ص 59 - 81 .\r\nمفهوم عقل از ديدگاه دو شارح اصول الكافى از عبدالحسين الكافى ، علوم حديث ، ش 26 ، ص 96 - 119 .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nكافى در آيينه پژوهش\r\n\r\nكافى در آيينه پژوهش « 1 »\r\nحميد سليم گندمى\r\n\r\nچكيده\r\nاهميت و اعتبار كتاب كافى ، نوشته ثقة الاسلام محمد بن يعقوب كلينى ، جمعى از دانشوران شيعى را بر آن داشته كه پژوهش‌هايى دربارهء آن عرضه كنند . در اين مقاله ، شش تحقيق معرفى و نقد و بررسى مىشود . موارد شمارهء 1 و 2 و 6 ، معرفى كلّى از كتاب كافى و مؤلف آن را در بر دارند . كتاب شمارهء 2 ، به چهار مبحث مهم پيرامون اصول كافى مىپردازد : ( امام مهدى ( عج ) ، تقيه ، بداء و قرآن ) كتاب شمارهء 5 ، شرح ملا خليل قزوينى ( دانشمند شيعى قرن يازدهم هجرى ) بر كافى را مىشناساند و كتاب شمارهء 4 ، شيوه صحيح املاى رجال و راويان كتاب كافى را مىنماياند . كتاب 1 تا 4 به زبان عربى و كتاب 5 و 6 به زبان فارسى است .\r\nكليد واژه‌ها : كافى - كلينى ، محمد بن يعقوب كلينى - كافى ، راويان - كافى ، شروح - كافى ، اعتبار روايات - كافى ، بررسى محتوايى - كافى ، كتاب‌شناسى - حديث شيعى ، قرن چهارم هجرى .\r\n\r\nمقدمه\r\nكتاب كافى به عنوان مهم‌ترين و معتبرترين كتاب حديثى شيعه ، به دليل اعتبار و وثاقت مؤلف آن و قدمت كتاب - نزديكى به زمان حضور ائمه معصومين عليهم السلام - مورد\r\n\r\n\r\n","description":"","footnote":"\r\n( 1 ) . فصلنامهء سفينه ، بهار 1383 ، پياپى 2 ، ص 109 - 140 .\r\n","page_name":" 181 ","page_number":181},
  {"content":"\r\n\r\nتوجه علما و دانشمندان و محدثان قرار گرفته و محل استناد و اعتماد محدثان ، در نگارش و تدوين كتب حديثى در دوره‌هاى بعد از حيات مرحوم كلينى تاكنون بوده است .\r\nنسخه‌هاى خطى ، چاپ‌هاى سنگى و سربى متعدد كافى همراه با ترجمه‌ها ، شروح و حواشى بيانگر توجه خاص بزرگان اهل علم و تحقيق به اين مأخذ و منبع روايى است . در اين نوشتار ، كتاب كافى ، مختصر و گذرا در آيينه چند كتاب و پژوهش ، بررسى شده است .\r\n\r\n1 . الشيخ الكلينى البغدادى و كتابه الكافى « الفروع » « 1 »\r\n1 . 1 . اين كتاب 495 صفحه‌اى ، به عنوان پايان‌نامه دانشگاهى در مقطع كارشناسى ارشد دانشكده فقه دانشگاه كوفه به سال 1410 ق ، 1989 م ، 1368 ش ، ارائه شده و پژوهشگر محترم با استناد و استفاده از 249 مأخذ و مصدر ، پژوهشى جامع را در كتاب فروع كافى به انجام رسانيده است .\r\nساختار كتاب در يك مقدمه ، دو باب - هر باب در سه فصل و هر فصل شامل سه تا چهار مبحث - تنظيم و تبويب شده است .\r\nمقدمهء كتاب توضيحاتى است كلى به ساختار ارائهء مطالب كتاب .\r\n2 . 1 . در باب اول با عنوان « الشيخ الكلينى البغدادى و الحياة الفكرية فى عصره » موضوعات زير بررسى شده است :\r\n- اوضاع سياسى ، فرهنگى و علمى رى و بغداد .\r\n- شخصيت شيخ كلينى ، سرگذشت‌نامه مختصر .\r\n- شخصيت علمى شيخ كلينى ، اساتيد ، شاگردان ، آثار و تأليفات ، جايگاه و منزلت علمى شيخ در بين علما .\r\nدر ذيل اساتيد شيخ ، به معرفى 12 نفر ، و در ذيل شاگردان ، به معرفى 23 نفر از بزرگان و دانشمندان پرداخته است .\r\n\r\n\r\n","description":"","footnote":"\r\n( 1 ) . تأليف ثامر هاشم حبيب العميدى ، قم : مكتب الاعلام الاسلامى ، 1414 ق ، 1372 ش .\r\n","page_name":" 182 ","page_number":182},
  {"content":"\r\n\r\nدر ذيل آثار و تأليفات ، بيان مىكند كه شيخ كلينى - در مقايسه با علما و دانشمندانى چون شيخ مفيد ، شيخ صدوق و شيخ طوسى - از علماى كم تأليف بوده است ، از اين رواست كه مدت‌زمان طولانى براى جمع‌آورى احاديث كافى صرف نموده است .\r\nخصوصاً اين‌كه مرحوم شيخ كلينى نخستين عالم شيعى است كه به جمع‌آورى ، تنظيم و تبويب موضوعى احاديث اهل‌بيت عليهم السلام با اين وسعت و گستردگى پرداخته است .\r\nتوجه به موضوعات فقهى ، تاريخى ، فلسفه و كلام ، ادبيات ، رجال و درايت حديث در كتاب كافى ، بيانگر دقت مرحوم شيخ كلينى و صرف وقت و زمان بسيار زياد براى گردآورى و تدوين احاديث اهل‌بيت عليهم السلام ، و تحويل اين امانت گران‌مايه به نسل‌هاى آتى است .\r\n3 . 1 . در باب دوم كتاب به معرفى و پژوهش پيرامون كتاب فروع كافى پرداخته است . در اين باب ، در ضمن سه فصل موضوعات زير بررسى شده است .\r\nفصل اول : معرفى كتاب كافى و تحقيق‌ها و پژوهش‌هايى كه در اطراف آن شده ، با تكيه بر فروع كافى .\r\nفصل دوم : شيوه مرحوم كلينى در تدوين و ارائه احاديث فروع كافى .\r\nفصل سوم : راويان احاديث كه مرحوم كلينى در فروع كافى از طريق آنها روايات را نقل كرده است .\r\n1 . 3 . 1 . در وجه تسميه و شهرت به كتاب كافى دو جهت بررسى شده است :\r\nالف . مرحوم كلينى در خطبه كتاب در وصف كتاب خود ذكر كرده است كه اين كتاب ، كافى است براى همه فنون علم دين و يا در آخر كتاب الطهاره آمده است :\r\nهذا آخر كتاب الطهارة من كتاب الكافى و هو خمسة و اربعون باباً .\r\nاستاد على اكبر غفارى بيان مىكند كه اين كلام در همهء نسخه‌هاى كافى مىباشد كه احتمال دارد كلام صادره از خود كلينى باشد و يا از اولين كاتبان كافى باشد .\r\nب . نام كتاب ، برگرفته از كلام مشهور « الكافٍ لشيعتنا » باشد .\r\nبه هر حال ، شهرت كتاب كافى بسيار زياد است و در مبحث دوم فصل اول باب\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدوم كتاب ، با عنوان « شهرة الكتاب » بيان و كلام تعدادى از علما و فقها دربارهء كافى ذكر شده است .\r\nشيخ مفيد در تصحيح الاعتقاد گويد : « هو من اجل كتب الشيعة و اكثرها فائدة »\r\nصاحب الذريعه گويد : « و هو اجل الكتب الاربعة الاصول ، المعتمد عليه ، لم يكتب مثله فى المنقول من آل الرسول » . « 1 »\r\nدر ذيل تلاش علما پيرامون كافى ، گزارشى مختصر پيرامون نسخ خطى اصول / فروع / روضه كافى شروح و حواشى ، پژوهش‌هاى موضوعى خاص ، برگزيده‌هاى كافى ، ترجمه‌ها ، چاپ‌ها و فهارس و راهنماهاى كتاب كافى آورده است ( ص 158 - 177 ) .\r\nمعرفى 21 شرح ، 26 حاشيه ، برگزيده‌ها و چاپ‌هاى متعدد ، بيانگر توجه خاص علما به كافى است . به نظر مىرسد قديم‌ترين اختصار و برگزيدهء كافى ، منتخب اصول الكافى شيخ صدوق مىباشد كه نسخهء خطى آن در كتابخانهء عمومى امير المؤمنين عليه السلام در نجف به شمارهء ( 1635 / 6 ، ج 1 ) موجود است .\r\n2 . 3 . 1 . در فصل دوم به بررسى روش مرحوم كلينى در فروع كافى از حيث شيوهء اسناد احاديث ، شيوهء ارائه متن احاديث و روش تدوين و تصنيف احاديث پرداخته است ( ص 181 - 260 ) .\r\n3 . 3 . 1 . در فصل سوم ، شرح حال مختصر 93 نفر از كسانى كه مرحوم كلينى از آنها نقل روايت كرده ، همراه با تعداد روايات هر يك را ذكر كرده و پس از آن موارد احاديث روايت شده با الفاظ « عن العدة » را به اختصار ، معرفى و گزارش كرده است ( 263 - 359 ) .\r\n4 . 1 . « ملحق الموارد » عنوانى است كه مؤلف در ذيل آن ، فهرست و راهنمايى براساس ترتيب الفبايى نام موارد تهيه كرده و در ذيل هر نام تعداد احاديث روايت شده و نشانى احاديث در كتاب كافى آورده شده است . اين فهرست در دو قسمت « موارد عن غير العده » و موارد « عن العدة » تنظيم شده است ( 363 - 449 ) .\r\n\r\n\r\n","description":"","footnote":"\r\n( 1 ) . الذريعه ، ج 17 ، ص 245 .\r\n","page_name":" 184 ","page_number":184},
  {"content":"\r\n\r\nبراساس اين فهرست ، بيشترين احاديث روايت شده از على بن ابراهيم بن هاشم ابو الحسن القمى - از مشايخ شيخ كلينى - است كه در فروع كافى 3355 روايت مىباشد و در كل كتاب كافى 7068 روايت از طريق او مىباشد .\r\n5 . 1 . خلاصه و نتيجهء اين پژوهش و رسالهء دانشگاهى در 2 صفحه ، فهرست مصادر و منابع شامل 249 مأخذ در 23 صفحه و فهرست محتويات كتاب در 13 صفحه آورده شده است . همچنين به رسم پايان‌نامه‌هاى دانشگاهى ، دو صفحه چكيده به زبان انگليسى نيز دارد .\r\n\r\n2 . دفاع عن الكافى ، ثامر هاشم حبيب العميدى ، دو جلد . قم : مركز الغدير للدراسات الاسلامية ، 1415 ، 768 + 789 صفحه\r\n1 . 2 . كتاب جاودانهء كافى ، به دليل اهميت و ارزش و الا ، از ديرباز مورد توجّه دو گروه بوده است : پيروان اهل بيت عليهم السلام ، و فرقه‌هاى ديگر .\r\nگروه اول ، به ديدهء ارج‌گزارى به آن نگريسته‌اند ، گرچه خود را از بحث و بررسىهاى علمى در مورد آن بىنياز نديده‌اند . كتاب‌هاى حديثى و فقهى و شيعهء اماميه ، گواه روشن بر اين مدّعا است . امّا در ميان دانشمندان گروه‌هاى ديگر ، كسانى بوده‌اند كه به شيوهء غير علمى ، اشكال‌هايى بر كافى وارد ساخته‌اند . اينان ، ذهن و انديشهء افرادى را كه فرصت و حوصلهء ژرف‌نگرى و بازكاوىِ سخنان را ندارند ، نسبت به اين كتاب شريف ، مكدّر ساخته و نوعى بدبينى در مورد اين كتاب جاودانه در آنان پديد آورده‌اند ، بدون اين كه آن تشكيك‌ها مبنا و جايگاه علمى داشته باشد .\r\nبا توجه به اين مقدمه ، نويسندهء كتاب ، پس از نگارش و نشر الشيخ الكلينى البغدادى و كتاب الكافى كه عمدتاً حول محور فروع كافى بود ، پژوهش‌هاى خود را دربارهء كافى - با تكيه بر بخش اصول ، و به ويژه از ديدگاه نسبت‌هايى كه به آن كتاب و پيرو آن به شيعهء اماميه مىدهند - ادامه داد . و كتاب دفاع عن الكافى بدين‌سان پديد آمد .\r\n2 . 2 . مؤلف ، كتاب را در دو مقدمهء كوتاه و چهار باب اصلى سامان داده است .\r\nمقدّمهء اول ، به معرفى كتاب و مؤلف بزرگوار آن اختصاص دارد ( ج 1 ، ص 25 - 42 ) . و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمقدمهء دوم ، شامل بحث‌هاى اساسى و زيربنايى در مورد امامت و خلافت الهى است ، مانند : مبانىِ قرآنى و حديثى آن ، ويژگىهاى امام به ويژه عصمت ، جايگاه نصّ در امامت الهى . در اين بخش ، آيهء تطهير ، « 1 » آيهء ولايت ، « 2 » حديث غدير ، حديث ثقلين ، حديث منزلت و حديث دار ، مورد بررسى مختصر - از جهت سند و دلالت - قرار مىگيرد .\r\nپس از اين دو مقدمه ، چهار باب اصلى كتاب بدين ترتيب آغاز مىشود :\r\nباب اول - پاسخ به پرسش‌ها و پندارها در مورد امام مهدى عليه السلام ( ج 1 ، ص 167 - 611 ) .\r\nباب دوم - پاسخ به مطالبى كه در مورد احاديث تقيه در كافى گفته‌اند ( ج 1 ، ص 613 - 739 ) .\r\nباب سوم - بداء و پاسخ به تهمت‌ها و افترائاتى كه به شيعه در مورد آن زده‌اند ( ج 2 ، ص 7 - 213 ) .\r\nباب چهارم - نسبت دادن عقيده تحريف قرآن به شيعه و پاسخ آن ( ج 2 ، ص 215 - 503 ) .\r\nپس از اين چهار باب ، در فصل « خلاصةالبحث و نتائجه » ( ج 2 ، ص 505 - 568 ) خلاصه‌اى از كل مطلب كتاب آمده است .\r\nپايان‌بخش كتاب ، چهار فهرست فنى ( آيات ، احاديث ، اعلام ، منابع ) است . آن‌گاه فهرست اجمالى و فهرست تفصيلى مطالب كتاب در پى مىآيد .\r\nقبل از مرور كلى بر مباحث كتاب ، بايد تذكر داد كه در ميان 672 منبع اين كتاب ، نزديك به نيمى از آن مصادر اهل تسنن است كه از سويى كتب مرجع آنان ( در حوزه تفسير ، حديث ، فقه ، كلام ، تاريخ و مانند آن ) و از سوى ديگر ، كتاب‌هاى ردّ بر شيعه را - كه در سال‌هاى اخير در مصر و اردن و عربستان و پاكستان و . . . منتشر شده - در برمىگيرد .\r\nكثرت منابع ، بيان رقيق مشخصات كتاب‌شناسى آنها و اشاره دقيق به نشانى مطالب در پانويس‌ها ، اعتماد خواننده را به كتاب برمىانگيزد .\r\n\r\n\r\n","description":"","footnote":"\r\n( 1 ) . سورهء احزاب ، آيهء 33 .\r\n( 2 ) . سورهء مائده ، آيهء 55 .\r\n","page_name":" 186 ","page_number":186},
  {"content":"\r\n\r\n1 . 3 . 2 . باب اول :\r\nاين باب ، خود در حد كتابى مستقل - بيش از 440 صفحه - مباحثى دربارهء حضرت مهدى عليه السلام دربر دارد ، با اين عناوين :\r\n* خاورشناسان در مورد عقيده به امام مهدى عليه السلام چه گفته‌اند ؟ و برخى از نويسندگان مسلمان چگونه از آنها پيروى كرده‌اند ؟\r\n* پاسخ به آنچه منكران اعتبار احاديث مهدويت مىگويند . « 1 »\r\n* نقل سخنان بيش از پنجاه تن از دانشمندان اهل تسنن ، كه احاديث مهدويت را صحيح يا متواتر دانسته‌اند ، از ترمذى صاحب سنن در قرن سوم تا بن‌باز و ديگر معاصران .\r\n* منكران احاديث مهدويت ، چگونه آن را به كتاب كافى پيوند مىدهند و براساس احاديث كافى ، ادعاى خود را بيان مىدارند ؟\r\nدر اين فصل ، توضيحات مبسوط در مورد جفر ، احاديث « لاتخلو الارض من حجة » ، حديث « من مات و لم يعرف امام زمانه . . . » ، احاديث شباهت قضاوت امام مهدى به قضاوت حضرت داود عليه السلام ، ادله ولادت حضرت مهدى عليه السلام و اعترافات دانشمندان اهل تسنن « 2 » بر آن ، تهمت سرداب ، طول عمر امام عصر ( عج ) و علامات ظهور را مىخوانيم .\r\n2 . 3 . 2 . باب دوم :\r\nاين باب نيز سه فصل دارد :\r\n* فصل اول - تقيه و تفاوت آن با نفاق ، جواز تقيه در منابع فقه چهار مذهب ، به علاوه ظاهريه و معتزله و خوارج ، برخى از اقوال صحابه و تابعين و علماى عامه در مورد تقيه و جواز آن .\r\n* فصل دوم - برخى گفته‌اند عمل به سخنان ائمهء اطهار عليهم السلام واجب نيست ، چون احتمال مىرود بر اساس تقيه صادر شده باشد ؛ نيز گفته‌اند : تقيه را خود ائمه عليهم السلام وضع\r\n\r\n\r\n","description":"","footnote":"\r\n( 1 ) . سخنان ابن خلدون ، فقدان صحيح مسلم و بخارى از اين احاديث ، اختلاف و تعارض احاديث مهدويت و . . . .\r\n( 2 ) . بيش از 120 تن ، از قرن چهارم تا زمان حاضر .\r\n","page_name":" 187 ","page_number":187},
  {"content":"\r\n\r\nكرده‌اند تا اختلاف در سخنان خود را توجيه كنند . پاسخ تفصيلى به اين سخنان را بر اساس آيات و احاديث ، در اين فصل مىخوانيم .\r\n* فصل سوم - تقيه و كتمان با هم چگونه پيوند مىيابند ؟\r\nكسانى كه بر رد كافى مطالبى نوشته‌اند ، به شانزده حديث در اين مورد تمسك كرده‌اند كه تمام آنها در اين فصل بررسى مىشود ، از جمله بحث اصحاب كهف كه ذيل حديث چهارم مورد كنكاش دقيق قرار مىگيرد .\r\n3 . 3 . 2 . باب سوم :\r\nاصول بحث بداء چيست ؟ آيا بداء عقيده‌اى است كه از يهود به مذهب شيعه راه يافته است ؟ نويسنده ضمن پاسخ به اين پرسش ، سخنان جمعى از مفسران اهل تسنن را مىآورد كه دربارهء امكان تغيير قضا و قدر ، و نيز دربارهء محو و اثبات سخن رانده‌اند .\r\n* آيا عقيده شيعه به بداء ، بدان معنى است كه - العياذ باللَّه - خداوند حكيم را به جهل منسوب مىدارد ؟ نويسنده ، ضمن بيان تفصيلى در اين مورد ، دربارهء جايگاه بداء در نظام انديشه شيعه اماميه سخن مىگويد . پس از آن نگاهى بر چهار گروه از احاديث بداء مىافكند و به پرسش‌هايى كه دربارهء آنها مطرح شده ، پاسخ مىگويد .\r\n4 . 3 . 2 . باب چهارم :\r\nنويسنده در اين باب ، ثابت مىكند كه عقيده به تحريف قرآن ، بيش از كتب شيعه ، در كتاب‌هاى اهل تسنن بيان شده است . در ضمن اين فصل ، به پرسشى فرعى - اما مهم - پاسخ داده مىشود كه آيا نگاه شيعه به كتاب كافى ، مانند ديدگاه اهل تسنن در مورد صحيح بخارى است ؟ نويسنده در همين باب ، بيان مىدارد كه احاديثى كه در كتاب كافى آمده و مخالفان ، آنها را دال بر تحريف دانسته‌اند ، به معناى تحريف نيست ، بلكه توضيحات تفسيرى امامان معصوم عليهم السلام بر آيات است .\r\nدر پايان بايد گفت : اين كتاب ، با زاويه ديد خاص خود ، جاى خالى را در پژوهش‌هاى مربوط به كتاب كافى و به عبارت بهتر ، در مورد عقايد شيعه اماميه ، پر كرده است . چنين پژوهش‌هايى به طور پيوسته بايد ادامه يابد تا جديدترين پرسش‌ها\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nرا دربارهء اين كتاب جاودانه و ديگر آثار ارزشمند شيعى را پاسخ گويد .\r\n\r\n3 . الكلينى والكافى « 1 »\r\n1 . 3 . نويسنده ، اين كتاب را براساس پژوهشى در دانشگاه عليگرهء هند ، به سامان آورده و در هفت فصل عرضه كرده است :\r\nفصل اول - تاريخ تدوين حديث در شيعه : مدينه ، كوفه ، قم ، بغداد ، نجف ، كربلا ، خراسان ، لكنهو ( ص 13 - 110 ) .\r\nفصل دوم - كلين ، تحولات تشيع در رى ، زندگىنامه مختصر ثقةالاسلام كلينى ( ص 111 - 220 ) .\r\nفصل سوم - اوضاع سياسى در زمان ثقةالاسلام كلينى : خلفاى عباسى ، دولت آل‌بويه ، حوادث مختلف در آن زمان ، هجرت كلينى به بغداد ( ص 223 - 267 ) .\r\nفصل چهارم - گزارش علمى از زمان كلينى : معتزله و بزرگان و عقايد و گروه‌هاى آنها در بصره و بغداد ، اثر معتزله در نظام فكرى آن دوره ، اشاعره و برخى از عقايد آنها ، تفاوت‌هاى فكرى اماميه با آن دو گروه ( ص 269 - 313 ) .\r\nفصل پنجم - نقش شيخ كلينى در اظهار و ترويج عقايد مكتب اهل‌بيت عليهم السلام :\r\nتوحيد ، امامت ، عقل ( ص 315 - 378 ) .\r\nفصل ششم - دربارهء كتاب كافى : انگيزهء تأليف ، تعداد احاديث ، چگونگى تقسيم و تبويب ، ديدگاه‌هاى دانشمندان ، ويژگىهاى كافى ، كتاب‌نامهء كافى شامل شروح ، تعليقات ، ترجمه‌ها ، اختصارها ، فهرست‌ها ، نسخه‌هاى خطى و چاپ‌هاى آن ( ص 389 - 467 ) .\r\nفصل هفتم - « عدة من اصحابنا » در سندهاى احاديث كافى چه كسانى هستند ؟\r\nعده‌اى كه از احمد بن محمد اشعرى نقل مىكنند ، نام‌ها و شرح حال مختصر آنان .\r\nعده‌اى كه از احمد بن محمد برقى نقل مىكنند و . . . .\r\nبدين‌سان ، نويسنده در اين فصل ، بيست گروه از راويان را برمىشمارد كه\r\n\r\n\r\n","description":"","footnote":"\r\n( 1 ) . تأليف عبدالرسول الغفار ، قم : مؤسسة النشر الاسلامى ، 1416 ق ، 1374 ش ، 589 ص .\r\n","page_name":" 189 ","page_number":189},
  {"content":"\r\n\r\nثقةالاسلام كلينى به جاى بيان تفصيلى تك‌تك نام‌هاى آنها ، به عنوان « عده » از آنها نام مىبرد . آن‌گاه شرح حال مختصرى از آن راويان را بيان مىدارد ( ص 469 - 552 ) .\r\nدر پايان نويسنده ، بر روش‌هاى علمى صحيح كه ميان شيعه اماميه رواج دارد ، تأكيد مىكند .\r\nكتاب با فهرست 288 مأخذ كتاب و فهرست تفصيلى مطالب ، پايان مىيابد .\r\n2 ، 3 . اين كتاب ، از آن رو كه دست‌نامه‌اى مختصر و گويا در شناخت كافى است ، بايد پيراسته از خطاهاى مطبعى عرضه شود . به‌جاست كه ناشر در چاپ‌هاى بعدى ، به اين نكته توجه كند . همچنين فهرست‌هاى فنى و نمايه موضوعى براى چنين كتابى بسيار ضرورت دارد . اميد است با رفع اين كمبودها ، گامى به پيش در راه شناساندن جاودانه كتاب كافى به پيش نهيم .\r\nهمچنين به دليل كمبود منابع تحليلى به زبان فارسى دربارهء كافى ، پيشنهاد مىشود كه اين كتاب با ترجمه و تحرير مجدد در كسوت كتابى دانشگاهى عرضه گردد تا زمينه پژوهش‌هاى بعدى براى دانشجويان مبتدى يا متوسط رشته‌هاى علوم حديث هموار شود .\r\n\r\n4 . اضبط المقال فى ضبط اسماء الرجال « 1 »\r\n1 . 4 . اين اثر از جمله آثار و تأليفاتى است كه از جنبه‌اى خاص به كتاب شريف كافى پرداخته است .\r\nمؤلف محقق آن با تسلط بر علم رجال به شيوه‌اى محققانه به ضبط اسامى رجال ، انساب ، كنيه‌ها و القاب پرداخته است .\r\nتأليف و تدوين كتاب در 17 ربيع‌الثانى 1388 ق ، برابر با 23 تيرماه 1347 ش ، به پايان رسيده است .\r\nرساله استاد آيت‌اللَّه حسن‌زاده آملى در اختيار مركز مطالعات و تحقيقات اسلامى\r\n\r\n\r\n","description":"","footnote":"\r\n( 1 ) . تأليف آيةاللَّه حسن‌زاده آملى ، تحقيق سيد محمد كاظم المدرسى اليزدى ، فاضل العرفان ، محمد كاظم المحمودى ، قم : مكتب الاعلام الاسلامى ، 1418 ق / 1376 ش .\r\n","page_name":" 190 ","page_number":190},
  {"content":"\r\n\r\nقرار گرفته و با تحقيق و پژوهش محققان ارجمند ، سيد محمد كاظم مدرسى يزدى ، فاضل عرفان و محمد كاظم محمودى آماده چاپ و نشر گرديد .\r\nساختار اثر ، با فهرست كتاب ، مقدمه مركز مطالعات و تحقيقات اسلامى ، مقدمه تحقيق ، مقدمه مؤلف و متن ( اسامى به ترتيب حروف الفبا ) تنظيم شده است .\r\nدر مقدمه تحقيق به قلم سيد محمد كاظم مدرسى يزدى ضمن بحثى كوتاه در علم دراية الحديث ، بحث در ضبط اسماء و انساب و كنيه‌ها و القاب را از مباحث علم درايةالحديث برشمرده كه دانستن آن براى اهل حديث بسيار ضرورى است و بدون توجه به اين فن ، خطا و اشتباه در بيان و استناد به رجال ، بسيار خواهد بود .\r\nدقت در ضبط صحيح اسامى راويان حديث بسيار مهم است و حتى علم اسماء رجال به عنوان نيمى از علم حديث قلمداد شده است .\r\nمحقق كتاب ، نمونه‌اى از اشتباه در ضبط اسماء راويان حديث را بيان كرده است .\r\nروش تحقيق و شيوه‌هاى ضبط اسامى ، همراه با ذكر عناوين مصادر و مآخذ تحقيق در اين مقدمه بيان شده است .\r\n2 . 4 . متن اثر از صفحه 17 تا 200 به ترتيب حروف الفباى عربى تنظيم شده است .\r\nالفاظ ، واژه‌ها و اسامى با دقت در اعراب صحيح كلمات آورده شده است . از جمله :\r\n- معرفى اسامى مشابه در ذيل يك نام ، مانند :\r\nابَيْربن العلاء : بنو أبير قبيلة\r\nوعصمة بن ابير جمالى ( در رديف ع نيز ذكر شده )\r\nعويف بن الاضبط بى ابير صحابى ايضاً ( ص 18 ) ( در رديف ع نيز ذكر شده )\r\n- معرفى اسامىاى كه به گونه‌هاى ديگر نيز تلفظ شده است ، مانند :\r\nاثيع بن الى شرح بن سدد و قيل : وُثَيْع ،\r\nزيد بن اثيع و يقال يُثَيع ( ص 19 )\r\n- معرفى اماكن و رجال منسوب به آنها ، مانند : خُرّم ( ص 69 ) ، جُلُود ( ص 52 ) .\r\n- معرفى قبائل و رجال منسوب به آنها ، مانند : الاجارب ( ص 19 ) ، خُدَعَة ( ص 68 ) .\r\n- معرفى مشاغل و حرفه‌ها ، مانند : ورّاق ( ص 195 ) ، الخزّاز ( ص 69 ) ، الغرّاد ( ص 143 ) .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n- معرفى انساب ، مانند : الآدّمى ( ص 17 ) ، الاسوارى ( ص 23 ) ، الاعبودى ( ص 25 ) ، الطريحى ( ص 126 ) .\r\n- معرفى القاب مشترك ميان چند راوى ، مانند : الاسيّدى ( ص 23 - 24 ) ، السِنّجى ( ص 108 ) .\r\n- معرفى واژه‌هاى يكسان با تعيين اختلاف در اعراب يا تشديد ، مانند : السَمَعى و السِمَعى ( ص 107 ) ، الغَزالى و الغزّالى ( ص 143 ) .\r\n- معرفى زنان راوى ، مانند : سُعاد ( ص 102 ) ، السعدة ( ص 102 ) ، سَمانة ( ص 106 ) ، عبلة ( ص 130 ) ، غرام ( ص 143 ) ، الفحّام ( ص 146 ) .\r\n- معرفى وجه ارتباط و پيوند بين اسامى قديم و جديد ، مانند : السّيرافى ( 110 ) .\r\n3 . 4 . فوائد اين اثر ، بسيار بيشتر از آن است كه در اين مقال توصيف شود . بر هر كسى كه دستى بر احاديث دارد و اهل تحقيق و مطالعه در متون حديث باشد ، لازم است كه به اين دست‌نامه دسترسى داشته و در كنار مطالعات و تحقيقات خود براى پرهيز از هرگونه اشتباه در ضبط اسامى ، از اين مأخذ بسيار مهم بهره بگيرد .\r\nدر ابتدا مؤلف قصد داشته كه فقط به ضبط رجال كتاب كافى بپردازد و در چاپ اول نيز به عنوان ملحق كتاب كافى در سال 1347 منتشر شده است . در ادامه كار ، موارد مشتبه در قاموس ذهبى و فيروزآبادى نيز به آن افزوده شده است و محققان اثر حاضر نيز در تكميل آن با مراجعه به ده‌ها مصدر ديگر كوشيده‌اند . به هر حال اين اثر عليرغم حجم كم ، حاصل يك عمر تلاش و كوشش است و مأخذى بسيار مهم در كنار مطالعات و تحقيقات حديثى به شمار مىرود .\r\n\r\n5 . الصافى فى شرح‌الكافى « 1 »\r\n1 . 5 . همان‌گونه كه اشاره شد به دليل اهميت كتاب كافى ، علما و فقها به اين كتاب بسيار توجه و عنايت داشتند ، شروح بسيار زيادى بر اين كتاب نوشته شده است . « 2 » از\r\n\r\n\r\n","description":"","footnote":"\r\n( 1 ) . تأليف ملاخليل بن غازى قزوينى . اين معرفى با استفاده از سه عنوان پايان‌نامهء دانشگاهى ، كه مشخصات آنها در متن معرفى آمده تهيه شده است .\r\n( 2 ) . بيست و يك شرح بر كتاب كافى و يا بخشى از آن در كتاب الشيخ الكلينى البغدادى و كتاب الكافى « فروع » معرفى شده است .\r\n","page_name":" 192 ","page_number":192},
  {"content":"\r\n\r\nجمله اين شروح : شرح اصول كافى / نصيرالدين محمدبن محمدبن حسن طوسى ( قرن 7 ) ، شرح الكافى / شيخ قطيفى بحرانى ( قرن 10 ) ، شرح اصول الكافى / ملاصدرالدين ( قرن 11 ) ، مرآة العقول / مولى محمد باقر مجلسى ( قرن 11 ) ، شرح اصول كافى / محمد صالح مازندرانى ( قرن 11 ) ، الوافى / ملامحسن فيض كاشانى ( قرن 11 ) ، و . . . را مىتوان نام برد .\r\nالصافى فى شرح الكافى از جمله شروحى است كه تاكنون به صورت تحقيقى منتشر نشده است .\r\n2 . 5 . شارح : ملاخليل بن غازى قزوينى ( 1001 - 1089 ق / 1593 - 1678 م )\r\nفقيه اصولى محدث اديب ، زادهء قزوين و ملقب به « برهان العلماء » بود . معاصران او از جمله شيخ حر عاملى ، « 1 » ميرزا محمد اردبيلى ، « 2 » ميرزا عبداللَّه افندى ، « 3 » و نيز دانشوران متأخر مانند ميرزا محمد باقر خوانسارى ، « 4 » و سيد محسن امين « 5 » و شيخ آقابزرگ تهرانى « 6 » وى را به فضل و كمال ستوده‌اند . نزديك به بيست اثر از او نام برده‌اند كه در اين ميان ، الشافى و الصافى ، هر دو در شرح كتاب كافى ، شهرت بيشتر دارند . الشافى به زبان عربى و الصافى به زبان فارسى است . قزوينى ، كتاب صافى را در طول بيست سال ( 1064 - 1083 ) نگاشته و شرحى كامل بر كتاب كافى ( اصول ، فروع ، روضه ) عرضه كرده است .\r\n3 . 5 . شيوه نگارش كتاب ، چنين است كه ابتدا متن احاديث را تحت عنوان « اصل » مىآورد ، سپس نكات صرفى ، نحوى ، فقهى ، قرآنى ، تاريخى و . . . را تحت عنوان « شرح » بيان مىدارد . پس از آن ، ترجمه حديث را همراه با خلاصه توضيحات خود ، با عنوان « معنى » مىافزايد .\r\nنسخه‌هاى خطى مجلدات مختلف اين شرح و نيز نسخه‌هاى چاپ سنگى آن در برخى از كتاب‌خانه‌ها موجود است . تحقيق و تصحيح بخشى از شرح كتاب الايمان\r\n\r\n\r\n","description":"","footnote":"\r\n( 1 ) . امل الآمل ، ج 2 ، ص 112 .\r\n( 2 ) . جامع الرواة ، ج 1 ، ص 298 .\r\n( 3 ) . رياض العلماء ، ج 2 ، ص 261 .\r\n( 4 ) . روضات الجنات ، ج 3 ، ص 257 .\r\n( 5 ) . اعيان الشيعه ، ج 6 ، ص 355 .\r\n( 6 ) . طبقات اعلام شيعه ، ج 5 ، ص 204 .\r\n","page_name":" 193 ","page_number":193},
  {"content":"\r\n\r\nوالكفر نيز در قالب سه عنوان پايان‌نامهء كارشناسى ارشد در دانشگاه قم ارائه شده است ، با اين مشخصات :\r\n1 . تصحيح و تعليق « الصافى فى شرح اصول الكافى » ، تدوين : جواد آهنگر ، تابستان 1378 ، شامل باب 91 تا 112 .\r\n2 . تصحيح و تعليق شرح اصول كافى ، تدوين : عبداللَّه كيوانى ، زمستان 1378 ، شامل باب 113 تا 165 .\r\n3 . تصحيح و تعليق « الصافى فى شرح اصول‌الكافى » ، تدوين : محمود صمدى ، زمستان 1377 ، باب 165 تا 209 . « 1 »\r\nبدين ترتيب ، از 91 ( باب الاصلاح بين الناس ) تا آخر كتاب الايمان و الكفر ، تحقيق شده است .\r\n4 . 5 . امتيازات كتاب ، بر اساس نوشته‌هاى دو تن اخير در مقدمه‌هاى پايان‌نامهء دوم و سوم ، چنين است :\r\n1 . ريشه‌يابى لغات ، تجزيه و تركيب كلمات و بيان نكات صرفى و نحوى آنها ( مانند : شرح حديث 3 ، باب 165 ) .\r\n2 . نقل احتمالات مختلف در يك كلمه مانند : سَخَط ، سُخْط ، سُخَط .\r\n3 . ترجمه دقيق كلمات عربى به فارسى و كوشش در يافتن بهترين معادل فارسى براى كلمات عربى ، مانند : حكيم / مصلحت‌انديش ، بذاء / زبان‌درازى ، سفه / سبكى ، يقين / قرار خاطر ، بهاء / خوش‌نمايى ، اكبر همّه / بزرگ‌تر پيشنهاد خاطر او ، الحجّة / معيار و دليل ، رب / صاحب كل اختيار ، عزّت / بىننگى ، لطيف / نازك‌كار .\r\n4 . ارجاع دقيق نكات مشابه به نخستين مورد توضيح داده شده ، با ذكر نام باب و شماره باب و شماره حديث .\r\n5 . آورده ضرب‌المثل‌هاى فارسى براى رساندن مفهوم ضرب‌المثل‌هاى عربى ،\r\n\r\n\r\n","description":"","footnote":"\r\n( 1 ) . اين سه عنوان پايان‌نامه در كتابخانهء مركزى دانشگاه قم ، بخش پايان‌نامه‌هاى « فلسفه و كلام اسلامى » به شماره‌هاى 33 و 38 و 54 موجود است .\r\n","page_name":" 194 ","page_number":194},
  {"content":"\r\n\r\nمانند اين نمونه : فلا قرّب‌اللَّه دارك ، ترجمه : خانه‌ات خراب شود ، چرا آمدى ؟ ( باب 125 ، حديث 8 ) .\r\n6 . ترجمه روايت براساس مبانى تفكر شيعه و با رعايت جوانب مطلب .\r\n7 . تطبيق معانى روايات با آيات قرآن ، براى اثبات اتقان شرح مورد نظر ( نمونه :\r\nباب 124 ، حديث 8 ، باب 165 ، حديث 12 ) .\r\n8 . شماره‌گذارى ابواب ( به طور مسلسل ) جهت سهولت در مراجعه‌كردن .\r\n9 . عدم ذكر سلسله راويان براى توجه بهتر و بيشتر به اصل حديث و به جهت اختصار . البته در مواردى كه سخنى از راوى پيش آمده ، شارح با تبحر كامل به آن پرداخته است . مانند شرح حديث 13 باب 131 ( توضيح « بعض رجاله » در سند حديث ) .\r\n10 . ضبط اسامى راويان با دقت و وسواس تمام ، در مواردى كه نامى از آنها به ميان آمده است .\r\n11 . توضيح مبسوط و مستدل براى شناساندن امامى كه در روايت فقط كنيه مباركش آمده ، يا به صورت « احدهما » ذكر شده است ( مثل باب 182 حديث 1 ) .\r\n12 . مطرح كردن شبهات و ابهامات ، تحت عنوان « اگر گويى » و جواب به آنها تحت عنوان « گوييم » ( مانند : باب 165 ح 2 ) .\r\n13 . توضيح بعضى از روايات با ذكر مصاديق و بيان تأويل آنها .\r\n14 . اشاره به موارد اختلاف در وافى و مرآة العقول ( وى شرح خود را پس از آنها و ناظر به آنها نگاشته است ) .\r\n15 . شرح خلاصهء مطالب باب در چند سطر ، در صدر هر باب .\r\n16 . بيان نظرات خود تحت عنوان « مخفى نماند » يا « بدان كه » .\r\n17 . ارجاعات دقيق به موارد مشابه قبل و بعد ، با ذكر شماره باب و حديث .\r\n18 . ريشه‌يابى قبايل و معرفى اشخاص ، اعلام ، فرقه‌ها ، وقايع تاريخى ( مانند معرفى قبايل مضر و غطفان و چاه جعرانه در شرح حديث 2 باب 176 ، معرفى عقايد زيديه در شرح حديث 3 باب 165 ؛ معرفى مرجئه و قدرِيه و حرورِيه در شرح حديث 13 همان باب ، داستان حوأب در شرح حديث 3 همان باب ) .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبه‌جاست كه بقيهء اجزاى اين شرح ارزشمند نيز به همين صورت ، در برنامه كار پژوهشى دانشگاه‌ها و حوزه‌هاى علميه قرار گيرد و اين كتاب نفيس ، احيا شود .\r\n\r\n6 . پژوهشى در زمينه كتاب كافى و مؤلف آن « 1 »\r\n1 . 6 . اين كتاب از جمله معدود آثار فارسى است كه به صورت مستقل و به بيان ساده و روان دربارهء كتاب كافى نگارش شده است . آثار فارسى مستقل دربارهء كافى بسيار اندك است و فقط در برخى ترجمه‌هاى فارسى در ضمن مقدمه‌ها توضيحاتى دربارهء كتاب كافى ارائه شده است .\r\n2 . 6 . كتاب در يك مقدمه و هفت فصل و در 256 صفحه چاپ و منتشر شده است .\r\nمتن اصل كتاب از فصل اول تا فصل هفتم ( ص 15 - 230 ) مىباشد ، در پايان هر فصل ، خلاصهء مطالب همان فصل آورده شده است . پاورقىهاى فصول بعد از فصل هفتم آمده و در پايان نيز فهرست تفصيلى مطالب و فهرست منابع كتاب ذكر شده است .\r\nموضوعات اصلى كتاب و به تعبيرى فصول هفتگانه كتاب به شرح زير مىباشد :\r\nفصل اول - اهميت حديث نزد شيعه اماميه\r\nفصل دوم - سير تدوين حديث در اسلام\r\nفصل سوم - حالات كلينى\r\nفصل چهارم - كتابشناسى كافى\r\nفصل پنجم - صحت كافى\r\nفصل ششم - صحت كتب قدما و ضعف اصطلاح متأخرين\r\nفصل هفتم - پاسخ به شبهه‌ها\r\n3 . 6 . مرورى كلى بر موضوعات كتاب .\r\n1 . 3 . 6 . فصل اول كتاب در پنج بخش به بررسى موضوعات زير پرداخته است .\r\n- اهميت فراگيرى احاديث با استناد به آيات قرآن و تأكيد پيامبر اكرم صلى الله عليه و آله بر اخذ و پيروى حديث و كتابت آن با استناد به روايات فريقين ، بر حذر داشتن از اكتفا به قرآن كريم با استناد به روايات و احاديث منقول از منابع اهل سنت ، تأكيد پيامبر بر رجوع به\r\n\r\n\r\n","description":"","footnote":"\r\n( 1 ) . تأليف منصور پهلوان ، تهران : مؤسسه فرهنگى نبأ مبين ، 1382 .\r\n","page_name":" 196 ","page_number":196},
  {"content":"\r\n\r\nائمه عليهم السلام و اخذ علم و حديث از ايشان با نقل احاديث ثقلين ، سفينه ، مدينه علم ، تأكيد ائمه عليهم السلام بر احاديث و حفظ و كتابت آنها با استناد به پنج روايت از جمله : « اعرفوا منازل شيعتنا على قدر روايتهم عنا و فهمهم منا » : منزلت شيعيان ما را از ميزان روايتى كه از ما نقل مىكنند و فهمى كه از ما دارند ، بشناسيد .\r\n2 . 3 . 6 . فصل دوم در دو بخش مستقل به سير تدوين حديث در اسلام ، مىپردازد :\r\nبخش اول تدوين حديث در بيان شيعه .\r\nبخش دوم تدوين حديث در اهل سنت .\r\nدر هر دو بخش وعده داده شده كه سير تاريخى تدوين حديث ، بررسى مختصر شود و تصنيف و تأليف جوامع حديثى گزارش شود .\r\nاصول اربع مائه يا 400 رساله كه اصل ناميده مىشوند ، زيربناى اوليه و بنيادين جوامع حديثى شيعه را تشكيل مىدهند . مطالب اين اصول مستقيماً يا با يك واسطه از امام عليه السلام و يا از راوى امام عليه السلام نقل شده است .\r\nدر سير تدوين اهل سنت ، بيشتر به موضوع منع از نشر و كتابت حديث و سرنوشت برخى از راويان و ناقلان حديث اهل‌بيت عليهم السلام پرداخته شده است و بر خلاف آنچه كه در آغاز فصل وعده داده شده سير تدوين و تأليف جوامع حديثى بسيار گذرا مطرح شده و جاى آن دارد كه با تفصيل و تحقيق بيشترى به اين موضوع پرداخته شود .\r\n3 . 3 . 6 . سرگذشت مختصرى از صاحب كافى مرحوم محمد بن يعقوب بن اسحاق كلينى را با اشاره به اوضاع سياسى - اجتماعى و اعتقادى رى ، راويان و محدثان رى ، مشايخ و اساتيد كلينى ، شاگردان مرحوم كلينى ، مهاجرت به بغداد ، جايگاه كلينى در نزد علماى اهل سنت و شيعه آورده است . در پايان اين فصل فهرستى شامل 27 منبع و مأخذ در مورد مرحوم كلينى ذكر شده است .\r\n4 . 3 . 6 . فصل چهارم به كتاب‌شناسى كافى اختصاص دارد . در اين فصل ، انگيزهء تأليف كتاب كافى به نقل از مرحوم كلينى در مقدمه كتابش ، مدت تأليف ( حدود بيست سال ) ، بهره‌گيرى مرحوم كلينى از اصول اربعمائه در تصنيف و تأليف كافى ، ابواب و تعداد احاديث كافى ، اسناد روايات كافى ، معرفى راويان « عدة من اصحابنا » و ستايش\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكافى در كلام بزرگان را آورده است .\r\n5 . 3 . 6 . در فصل پنجم ذيل عنوان صحت كافى به بررسى معناى اصطلاح « صحيح » در نظر دو گروه از محدثان ( قدما و متأخرين ) مىپردازد و نتيجه مىگيرد كه كافى مطابق اصطلاح قدما صحيح است و در اين خصوص به 11 مورد از سخنان قدما استناد مىكند .\r\nصحيح بودن احاديث احاديث كافى را از نظر اصطلاح متأخرين نيز بررسى كرده است و بيان مىدارد مطابق اصطلاح متأخرين ، تعداد روايات صحيح كافى طبق يك نظر ، بالغ بر 5072 حديث مىباشد . « 1 » البته اصطلاح صحيح در مقابل حديث موثق و حسن و ضعيف است نه در مقابل نادرست يا جعلى .\r\n6 . 3 . 6 . به دنبال بحث از اصطلاح صحيح در نظر قدما و متأخرين ، فصل ششم كتاب را به بررسى صحت كتب قدما و ضعف اصطلاح متأخرين اختصاص داده است . اين فصل ، در حقيقت ترجمه فايدهء نهم از دوازده فايده‌اى است كه شيخ حر عاملى تحت عنوان « خاتمه » در آخرين جلد از كتاب وسائل الشيعه آورده است .\r\nمرحوم شيخ حر عاملى با بيان بيست و دو دليل ، به بررسى ضعف اصطلاح متأخرين در مورد معناى « صحيح » پرداخته است .\r\n7 . 3 . 6 . در فصل هفتم با عنوان « پاسخ به شبهه‌ها » به بررسى چند شبهه پيرامون اعتبار و صحت كتاب كافى پرداخته است و ضمن طرح اجمالى شبهه ، پاسخ شبهه‌ها را بيان كرده است .\r\nقبل از ورود به طرح شبهه‌ها ، در ضمن مقدمه‌اى هفت نكته را متذكر شده كه توجه به اين نكات به فهم پاسخ‌ها كمك مىكند .\r\nهمان‌گونه كه ناشر در آغاز اين كتاب يادآور شده است ، اين كتاب پايان‌نامه دانشگاهى كارشناسى ارشد بوده كه در سال 1365 تهيه و تدوين شده است . اميد است در چاپ‌هاى بعدى ، ضمن بازنگرى در كتاب و تحقيق بيشتر ، نكات تكميلى و تحقيقى بحث‌هاى مطرح شده فراهم آيد .\r\n\r\n\r\n","description":"","footnote":"\r\n( 1 ) . لؤلؤة البحرين ، ص 395 .\r\n","page_name":" 198 ","page_number":198},
  {"content":"\r\n\r\nدفاع عن الكافى\r\n\r\nدفاع عن الكافى « 1 »\r\nسينا معرفت\r\n\r\nچكيده\r\nاين مقاله به معرفى كتاب دفاع عن الكافى اختصاص يافته و به بررسى مباحث آن در چهار باب پرداخته است . شبهات دربارهء حضرت مهدى عليه السلام ، شبهات مطرح شده دربارهء تقيه ، بداء و افتراها و تحريف قرآن عناوين باب‌هاى اشاره شده است .\r\nكتاب دفاع عن الكافى از آثار محققانهء ثامر هاشم حبيب عميدى است كه در مركز الغدير وابسته به مؤسسهء دايرة المعارف فقه اسلامى در دو مجلد ، جلد اول در سال 1415 ق و جلد دوم در 1416 ق به چاپ رسيده است . نويسنده با بررسى آثار علماى اهل سنت ، به ايرادات آنها به كافى پاسخ داده است . هر چند عنوان كتاب نشان مىدهد كه تدوين آن براى دفاع از كافى است ، اما بيشتر مطالب آن ، نه تنها از كافى ، بلكه از مذهب تشيع دفاع مىكند .\r\nجلد اول را مرحوم دكتر محمد حسين روحانى ترجمه كرده و ترجمهء جلد دوم را آقاى دكتر طاهرىنيا به عهده گرفته است . در حال حاضر ترجمهء هر دو جلد به اتمام رسيده و بناست در مركز الغدير به چاپ برسد . نظر به اهميت كتاب ، به بررسى مباحث آن كه در چهار باب تنظيم شده است ، مىپردازيم :\r\n\r\n\r\n","description":"","footnote":"\r\n( 1 ) . كتاب ماه دين ، شمارهء 64 و 63 ، دى و بهمن 1381 ، ص 78 - 79 .\r\n","page_name":" 199 ","page_number":199},
  {"content":"\r\n\r\n\r\nباب اول : شبهه‌ها دربارهء حضرت مهدى عليه السلام\r\nدر اين باب مطالب مثبت و منفى در اين زمينه ، گرد آمده و در چهار فصل به بحث گذاشته شده است .\r\n\r\nفصل اول . تحليل انديشهء اعتقاد به حضرت مهدى عليه السلام\r\nنويسنده نخست به تحليل ديدگاه‌هاى خاورشناسان پرداخته و به شبهات آنان پاسخ مىگويد و مطرح مىسازد كه عده‌اى ناآگاهانه دنباله رو آنها شدند و از درون به اسلام تاخته‌اند . مستشرقان به طرق زير كوشيده‌اند تا رسالت پيامبر اسلام را تكذيب كنند : ريشهء يهودى يا نصرانى قائل شدن براى اعتقاد به اين انديشه ؛ منشأ اين عقيده را در جهل و عقب ماندگى مسلمانان معرفى كردن ؛ فقدان عدالت اجتماعى را منشأ اين تفكر معرفى كردن .\r\n\r\nفصل دوم . رد احاديث مربوط به حضرت مهدى عليه السلام توسط مخالفان\r\nنويسنده در اين فصل دلايل مخالفان اين حديث‌ها را ذكر و آنها را رد كرده است .\r\n\r\nفصل سوم . صحيح يا متواتر دانستن روايات حضرت مهدى عليه السلام توسط اهل سنت\r\nدر اين فصل علمايى از اهل سنت از قرن سوم تا عصر حاضر معرفى شده‌اند كه صحت يا تواتر اين احاديث را تأييد كرده‌اند . حتى برخى از اين علما تواتر اين قبيل روايات را جزء اعتقادات اهل سنت مىدانند .\r\n\r\nفصل چهارم . موضع ديگران در برابر احاديث حضرت مهدى عليه السلام در كافى\r\nاين فصل يكى از طولانىترين فصل‌هاى كتاب است كه مباحث زير در آن مطرح شده است :\r\nارتباط اين اعتقاد با دو كتاب جفر و كافى ؛ تناقض احاديث مربوط ، در كتاب كافى ؛ احاديث مربوط به خالى نماندن زمين از حجت خدا ، هر كس بميرد و امام زمانش را نشناسد ، مهدى چونان داوود ؛ سخن بى اساس دربارهء نسخ دين محمد صلى الله عليه و آله به وسيلهء احاديث مهدى عليه السلام ؛ انكار تولد آن حضرت ؛ قضيهء سرداب ؛ طول عمر آن حضرت .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nباب دوم . شبهه‌هاى مطرح به وسيلهء احاديث تقيه در كافى\r\nتلاش نويسنده بر اين است كه تمام شبهه‌ها را دربارهء احاديث تقيه در كافى تجزيه و تحليل كند . بدين منظور ، مباحث در سه فصل تنظيم شده است :\r\n\r\nفصل اول . تقيه و نفاق\r\nابتدا معناى « تقيه » و « اكراه » بررسى شده است . سپس انواع اكراه ذكر شده و با توجه به انواع آن ، تقيه به واجب ، حرام ، مستحب ، مكروه و مباح تقسيم شده است . در ادامه ، نويسنده روشن ساخته است كه علت نفاق و نيرنگ دانستن تقيه خلط معانى اين دو اصطلاح است .\r\n\r\nفصل دوم . ائمه عليهم السلام و تقيه\r\nدربارهء تقيهء ائمه عليهم السلام شبهه‌هايى مطرح و به آن‌ها پاسخ گفته شده است ؛ از جمله :\r\nعدم وجوب عمل به گفته‌هاى ائمه عليهم السلام به سبب احتمال تقيه بودن آنها ؛ جعل تقيه براى توجيه اختلافات در سخنان ائمه عليهم السلام .\r\n\r\nفصل سوم . احاديث تقيه و كتمان در كافى\r\nنويسنده نشان داده است كه شبهه‌هاى مربوط به تقيه و كتمان در كافى وارد نيست ؛ زيرا آيه‌اى صريح صحت روايت كافى را تأييد كرده است يا عمل صحابه و تابعان موافق با مضمون آن حديث است و مانند آن .\r\n\r\nباب سوم . بداء و افتراها\r\nجلد دوم با اين باب آغاز مىشود . به سبب وجود احاديث بداء در كتاب كافى اتهام‌ها و مباحثى در زمينهء بداء مطرح شده است كه نويسنده در اين باب به نقد و بررسى اين قبيل اتهام‌ها و مباحث مىپردازد . باب سوم از سه فصل تشكيل شده است :\r\n\r\nفصل اول . مبانى بداء\r\nابتدا بداء از نظر واژه‌شناسى تعريف شده است . سپس فهم نادرست منكران آن و عدم توجه آنان به محتويات كتب شيعى تبيين شده است . در اين باره ، به اين\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nموضوعات پرداخته شده است : ادعاى يهودى بودن اعتقاد به بداء ، افتراى جعل بداء از سوى ائمهء رافضىها ، امكان تغيير قضا و قدر از ديدگاه اهل سنت ، محو و اثبات در نگاه مفسران اهل سنت .\r\n\r\nفصل دوم . نسبت جهل به خداوند\r\nريشهء چنين نسبتى به شيعه اين است كه تعريف خاصى از بداء به اشتباه به شيعه نسبت داده شده است ، براى پاسخ به اين اتهام ، به 44 آيه ، 13 روايت ، اقوال علماى شيعه ، و چگونگى اعتقاد شيعه به صفات الهى تمسك جسته است .\r\n\r\nفصل سوم . جايگاه و معناى بداء از نظر شيعه\r\nنويسنده در اين فصل روشن مىسازد كه بداء در قضا و قدر غير حتمى واقع مىشود . در ادامه ، به اعتراض‌ها و انكارها نسبت به اين نوع قضا و قدر از دو جهت پاسخ داده شده است : عدم فهم درست از قضا و قدر ، عدم تمييز ميان تقدير و علم .\r\n\r\nفصل چهارم . نگاهى به احاديث بداء\r\nاين فصل عهده‌دار گردآورى احاديث بداء در كافى است . اين احاديث به چهار دسته تقسيم شده‌اند : پنج حديث دربارهء اهميت بداء ، سه حديث در تفسير برخى آيات مربوط به محو و اثبات و تغيير اجل ، چهار حديث دربارهء انواع قضا ، و چهار حديث در نفى جهل از خداوند .\r\n\r\nباب چهارم . شبههء تحريف قرآن كريم\r\nباب چهارم ، يعنى آخرين باب كتاب ، سه فصل را در بر دارد :\r\n\r\nفصل اول . طعن‌ها در ضمن طرح شبههء تحريف\r\nنويسنده در ابتدا معناى تحريف و انواع آن را بيان مىكند و سپس به اتهام‌هايى كه به استناد كافى وارد شده است ، پاسخ مىگويد . موضوعات مورد بررسى ، عبارت‌اند از : ادعاى استناد شيعه به احاديث تحريف قرآن براى اثبات امامت ، ادعاى بطلان استدلال شيعه دربارهء عدم وقوع تحريف ، اتهام توطئه در احاديث كافى ، جعل حديث در ميان مخالفان ، ادعاى اعتقاد شيعه به صحت همهء احاديث كافى ، كافى از ديدگاه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nشيعه ، صحيح بخارى از ديدگاه اهل سنت و ادعاى اعتقاد كلينى به تحريف .\r\n\r\nفصل دوم . نقد سند و دلالت روايات تحريف\r\nدر اين فصل 61 روايت از كافى نقل و بررسى شده است . نويسنده با بررسى روايات تحريف نشان مىدهد كه هيچ يك از آنها بر تحريف دلالت ندارند ، به علاوه بيشتر آنها از نظر سند ضعيف‌اند . با بررسى دلالت روايات كافى اين امور آشكار شده است :\r\n1 . واژهء « تنزيل » در اين روايات ، به معناى امروزى نيست بلكه مراد ، نزول معناست .\r\n2 . بيش از نيمى از اين احاديث ، به شكلى در منابع اهل سنت آمده‌اند .\r\n3 . برخى از آيات با عبارات توضيحى و تفسيرى نقل شده‌اند و برخى آنها را شاهد بر تحريف دانسته‌اند . اما در جاى ديگر از كافى همان آيات بدون عبارت توضيحى نقل شده‌اند و گاهى همان آيه ، مطابق قرآن موجود ، به نقل از همان امام عليه السلام است .\r\n4 . بسيارى از احاديث با عبارات توضيحى ، در منابع فريقين و با احاديث متواتر و صحيح نقل شده‌اند .\r\n5 . بيشتر عبارات توضيحى ، به ذكر نام امام على عليه السلام در مصحف شريف مربوط مىشوند ، در حالى كه خود كافى تصريح كرده است كه نام آن حضرت در هيچ آيه‌اى نيامده است . اين تصريح نشان دهندهء توضيحى بودن اين قبيل عبارات است .\r\n6 . گاهى يك آيه با عبارت توضيحى آمده و همان آيه در جاى ديگر از كافى با همان مضامين و با اختلاف در الفاظ آمده است . اين امر نشان مىدهد كه آن عبارات اضافى ، به عنوان شرح ذكر شده‌اند نه به عنوان اين‌كه جزء قرآن‌اند .\r\n7 . عبارات توضيحى در خلال كلمات قرآن ، در ميان مفسران اهل سنت نيز رايج است .\r\n\r\nفصل سوم . تحريف در ميان اهل سنت\r\nنويسنده در اين فصل بيان داشته است كه آنچه به عنوان نشانهء تحريف ذكر\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمىكنند ، به شيعه اختصاص ندارد و از 46 منبع اهل سنت - از جمله صحاح شش گانه - صد مورد نقل كرده است كه نشان مىدهد اگر اين ايرادات به شيعه وارد باشد به ديگران نيز وارد خواهد بود .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nالشيخ الكلينى البغدادى وكتابه الكافى ( الفروع )\r\n\r\nالشيخ الكلينى البغدادى وكتابه الكافى ( الفروع ) « 1 »\r\nمحمدعلى مهدوىراد\r\n\r\nچكيده\r\nدر اين نوشتار كتاب الشيخ الكلينى البغدادى به صورت تفصيلى معرفى شده و ابواب آن شناسانده شده است . نويسنده در پايان مقاله متذكر شده است كه اين كتاب ، اولين اثر تفصيلى دربارهء الكافى است و گفته است كه بهتر بود مؤلف ، نام الشيخ الكلينى الرازى يا الشيخ الكلينى را بر مىگزيد ؛ زيرا چنان كه از شرح وى - كه با دقت در همين كتاب نيز آمده - شيخ مدت بسيار كوتاهى در بغداد بوده و در اين مدت زمان عنوان « بغدادى » بر نمىتابد .\r\nثامر هاشم حبيب العميدى . ( قم ، مركز النشر مكتب الإعلام الاسلامى ، 1414 ق ) ، 495 ص ، وزيرى .\r\n« كتاب كافى ارجمندترين ، گرانقدرترين و سودمندترين كتاب‌هاى شيعه است » . « 2 »\r\nعالم معتمد ، محدث موثق ، فقيه جليل القدر ، محمد بن يعقوب كلينى ، در پى درخواست يكى از برادران دينى و شكايت وى از نبودن كتابى جامع اصول و فروع ، كتاب عظيم ، و مجموع جليل و بىمانند الكافى را پى نهاد .\r\nشيخ كلينى رضى الله عنه براى گردآورى و تدوين آن بيست سال تلاش كرد و هر جا سراغ عالمى از مشايخ حديث را گرفت به سوى وى شتافت تا حديثى از وى فرا گيرد . كافى\r\n\r\n\r\n","description":"","footnote":"\r\n( 1 ) . آينه پژوهش ، سال چهارم ، شمارهء پنجم ، بهمن - اسفند 1372 ، شمارهء پياپى 23 ، ص 85 - 87 .\r\n( 2 ) . شيخ مفيد رحمه الله تصحيح الاعتقاد ، ص 55 .\r\n","page_name":" 205 ","page_number":205},
  {"content":"\r\n\r\nمجموعه‌اى است فراگير مسائل اصول و فروع و در بر گيرندهء مسائل اخلاقى ، اجتماعى ، معيشتى ، فرهنگى و . . . مجموعهء احاديث كافى را عالم بزرگوار ، مصحّح و محقق امين و دقيق متون اسلامى جناب آقاى على اكبر غفارى با دقت شمرده‌اند ، و طرق مختلفى را كه شيخ كلينى رحمه الله براى برخى از احاديث نقل كرده‌اند جداگانه به حساب آورده‌اند ، كه بر روى هم به 15176 حديث رسيده است . « 1 »\r\nكافى از ديرباز مورد توجه و مراجعه عالمان بوده و مستندى ارجمند و كارآمد براى شناخت معارف اسلامى شناخته شده است .\r\nدربارهء كافى ، چگونگى تدوين و حدّ و حدود اعتبار روايات آن از ديرباز محدثان و محققان سخن بسيار گفته‌اند كه از در نگريستن به آن بررسىها و ديدگاه‌ها به روشنى مىتوان دريافت كه الكافى از معتمدترين و ارجمندترين و استوارترين مجموعه‌هاى حديثى است . « 2 »\r\nاكنون پژوهشى گسترده و سودمند را در پيش روى داريم كه مؤلف در لابه لاى صفحات به بررسى ، تحليل و گزارش زندگانى ، آثار و مآثر محدث جليل القدر محمد بن يعقوب كلينى پرداخته و دربارهء بخش « فروع » كافى به تفصيل بحث كرده است .\r\nوى كتاب را در دو باب ، شش فصل و يك مقدمه سامان داده است :\r\nباب اول عهده‌دار بحث از وضع فرهنگى ، سياسى و فكرى رى و بغداد است و نيز زندگانى شيخ كلينى در آن دو ديار . اين باب در سه فصل تدوين يافته كه فصول سه گانه آن داراى مباحثى است . در فصل اول و در ضمن چهار مبحث از حيات فكرى در رى ، و جريان‌هاى عمده فكرى در آن ديار ، زمينه‌ها و عوامل رشد و گسترش انديشه در رى ، وضع سياسى و حكومتى آن سخن گفته است ( 23 - 45 ) آن‌گاه به حيات فكرى و سياسى در بغداد پرداخته و از دانش‌هاى رايج در آن عصر بحث كرده و چگونگى\r\n\r\n\r\n","description":"","footnote":"\r\n( 1 ) . مقدمهء ترجمه و شرح اصول كافى ، ص 9 .\r\n( 2 ) . ر . ك : رجال النجاشى ، ص 277 ؛ الفهرست ، للشيخ الطوسى ؛ رجال بحر العلوم ، ج 3 ، ص 330 ؛ لؤلؤة البحرين ، ص 394 ؛ بحوث فى علم الرجال ، ص 176 ؛ دراسات عن الحديث والمحدثين ، ص 161 به بعد ؛ كليات فى علم الرجال ، ص 351 ؛ دليل القضاء الشرعى ، ج 3 ، ص 125 و نيز بنگريد به كتاب مورد گفتگو ، ص 153 به بعد . . . .\r\n","page_name":" 206 ","page_number":206},
  {"content":"\r\n\r\nفرق مختلف و علوم اسلامى در آن ديار را شناسانده است ( 46 - 64 ) . اين فصل با همه فشردگى و كوتاهى داراى مطالب مهمى است . مؤلف كوشيده است در پرتو مطالعه‌اى بسيار گسترده و با استناد به منابع فراوان مسائل ياد شده را تبيين كند و عوامل گسترش دانش در رى و بغداد را باز گويد و نقش اين همه را در قوام فكرى و شخصيت علمى شيخ كلينى و تدوين كتابش نشان دهد .\r\nدر فصل دوم ضمن سه مبحث ، از نام ، كنيه ، تبار ، القاب ، زادگاه ، رشد و بالندگى علمى و تربيتى ، وفات و جايگاه مرقد مطهر آن بزرگوار بحث كرده است . در بحث القاب با دقت تمام از چگونگى القاب و دلالت آنها به زادگاه ، دانش ، مسكن و صداقت و وثاقت شيخ بحث كرده است . در تاريخ وفات و جايگاه مرقد آن بزرگوار نيز اختلاف است كه مؤلف در پرتو نقد و تحليل گزارش‌ها و نقل‌ها كوشيده است ديدگاهى استوار عرضه كند ( 86 - 65 ) .\r\nدر فصل سوم و در ضمن چهار مبحث از شخصيت علمى ، جايگاه فكرى ، استادان ( 95 - 89 ) . ( استادانى كه در بخش فروع كافى از آنان روايت نكرده است ) شاگردان ( 112 - 95 ) ، آثار و مآثر شيخ ( 140 - 114 ) سخن رفته است . در اين فصل استادان و شاگردان آن بزرگوار به اجمال معرفى شده‌اند .\r\nكتاب‌هاى شيخ نيز شناسايى شده و چگونگى محتواى آنها با توجه به برخى از قرائن عرضه شده و دربارهء كافى ( بخش اصول و روضه ) به تفصيل گفتگو شده است .\r\nدر بخشى كه از كافى سخن رفته است مؤلف با در نگريستن به اظهار نظرهاى كوتاه و بلندى كه شيخ در آغاز بخش‌ها و يا توضيح روايات آورده است ابعاد فكرى و گسترهء دانش شيخ را نمايانده و از شيوهء تدوين و تصنيف كافى ( به لحاظ سند و متن ) به تفصيل بحث كرده است . برخى از عالمان در انتساب بخش روضهء كافى به شيخ كلينى ترديد كردند ، مؤلف با توجه به اسناد روايات و شيوهء تدوين و قرائن ديگر به نقد اين ديدگاه پرداخته و نشان داده است كه اين بخش نيز تأليف شيخ است .\r\nدر پايان اين فصل ديدگاه عالمان و محدثان و محققان را دربارهء شيخ آورده است\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكه همه و همه نشانگر جايگاه بلند و مكانت عظيم آن بزرگوار در فرهنگ اسلامى است .\r\nباب دوم يكسره دربارهء كافى و به طور مشخص به گستردگى دربارهء فروع كافى بحث مىكند . اين باب نيز سه فصل دارد و هر يك از فصول آن داراى مباحثى است :\r\nفصل اول از اين باب عهده دار شناسايى كتاب كافى ، جايگاه آن ميان كتاب‌هاى حديثى ، آوازهء كتاب در ميان عالمان و فقيهان و ارجمندى و والايى آن در ديدگاه متفكران و محدثان است . وى در اين مبحث ، افزون بر بحث و بررسى از نام كتاب ، انگيزهء نگارش و مدت زمانى كه مرحوم شيخ در تدوين آن گذرانده است ؛ از مخطوطات كتاب سخن گفته و شرح‌ها ، تعليقه‌ها ، چاپ‌ها و كارهاى انجام شده دربارهء آن را معرفى كرده است . يادآورى كنم كه در ميان ترجمه‌هاى فارسى آن از ترجمهء عالم فقيد جليل القدر مرحوم دكتر سيد جواد مصطفوى خراسانى ياد نشده است و از ترجمهء استاد محمدباقر كمره‌اى در ضمن چاپ‌هاى كتاب ياد شده است .\r\nدر ضمن فهرست‌ها نيز از فهرست دقيق و كارآمد مرحوم مصطفوى با عنوان الهادى الى الفاظ اصول الكافى كه جايگاه احاديث در دو چاپ ، يك ترجمه و سر شرح نشان مىدهد ياد نشده است .\r\nدر فصل دوم از اين باب از شيوهء كلينى در تدوين احاديث « فروع كافى » به تفصيل سخن رفته است . در مبحث اول اين فصل با عنوان « منهجه فى السند وتقويمه » ابتدا سند را تعريف كرده و آن‌گاه اهميت آن را باز گفته است و سپس چگونگى اسناد احاديث كتاب را عرضه كرده و شيوهء شيخ را در گزارش سند ، اختصار سند ، و چگونگى استخدام روش‌هاى گونه‌گون را در عرضهء سند ياد كرده است . ( 218 - 181 ) .\r\nمؤلف در اين مبحث با توجه و دقت در چگونگى سند و تبيين و توضيحات كلينى از راويان ، القاب ، شغل‌ها و مكانت‌هاى آنها و ديگر مسائل مربوط به شناخت دقيق اشخاص نشان داده است كه كلينى در چه مرتبه‌اى از شناخت حديث و آگاهى از\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرجال و احوال آنها بوده است . توجه به اين نكات و ژرف بينىهاى شيخ در شناخت راويان نشان مىدهد كه جستجوگران معارف اسلامى با فقدان كتاب رجال كلينى چه مايه از آگاهىهاى سودمند و كارآمد را در شناخت اسناد احاديث از دست داده‌اند . در مبحث دوم اين فصل از شيوهء شيخ در عرضهء متن و استوارسازى و توضيح و تبيين آن بحث كرده است . چگونگى عرضه احاديث آميخته به آيات در آغاز اين بحث آمده و آن‌گاه گزارش دقيق ، توضيح‌ها ، تبيين‌ها و تحليل‌هاى كلينى است ( اجتهادات شخصى او و يا نقل‌هايش از محدثان و راويان ) دربارهء متن احاديث ، تعارض نقل‌ها ، چگونگى روايات مخالف اجماع و . . . اين گزارش‌ها به خوبى نشانگر عظمت علمى كلينى و شناخت عظيم و استوار آن بزرگوار است از احاديث .\r\nفصل سوم اين باب عهده دار نشان دادن موارد نقل كلينى از راويان است . مؤلف اين بخش را در زير سه عنوان آورده است : 1 . نقل شيخ از غير « عدة » ؛ در ذيل اين عنوان 93 نفر به اجمال معرفى شده‌اند كه شيخ مستقيم و غير مستقيم از آنان روايت نقل كرده است . 2 . نقل شيخ از « عده » ؛ در ذيل اين عنوان در دو بخش عده‌اى كه افراد آن معلوم است و عده‌اى كه افراد آن معلوم نيست موارد نقل را گزارش كرده است .\r\nبيفزاييم كه از ويژگىهاى اسناد روايات كافى اين است كه شيخ ، برخى از روايات را با اين عنوان نقل كرده است : « عدة من اصحابنا عن . . . » .\r\nبرخى از موارد افراد اين عدة معلوم هستند و مواردى نامعلوم ، مؤلف در اين بحث ، هر دو بخش را گزارش كرده است پس از تبيين و تفصيل موارد نقل و تحليل چگونگى آن ، فهرست تفصيلى موارد ، ذيل عناوين ياد شده آورده و روايات نقل شده از آنان را در فروع كافى به دقت نشان داده است .\r\nپايان بخش كتاب با عنوان « الخلاصه » گزارش نتايج بحث و تحقيق مؤلف در اين كتاب است و پس از آن فهرست منابع و فهرست تفصيلى موضوعات .\r\nخواننده با نگاهى گذرا به كتاب الشيخ الكلينى البغدادى وكتابه الكافى « الفروع » - كه اولين اثر با اين تفصيل و دقت دربارهء كتاب ارجمند و بى مانند الكافى است - در\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمىيابد كه با اثرى تحقيقى ، سودمند و كارآمد روبه روست . مؤلف رنج گرانى را در نگارش و تدوين آن بر خود هموار ساخته است ؛ كه سعيش مشكور باد . اميد است آثارى از اين دست دربارهء ديگر مجموعه‌هاى ارجمند حديثى و محدثان و عالمان نيز سامان يابد ، حق عظيم آن قله سانان بر ذمه حوزويان ، به درستى گذارده شود . در پايان اين نگاه يادآورى كنم كه بررسى دقيق و نشان دادن مسافرت‌هاى كلينى به آبادىها و شهرها براى اخذ حديث در اين بررسى خالى است و نام كتاب گويا « الشيخ الكلينى الرازى » و « الشيخ الكلينى » مناسب‌تر بود . تا « الشيخ الكلينى البغدادى » چنان‌كه از شرح وى كه با دقت در همين كتاب نيز آمده است شيخ مدت بسيار كوتاهى در بغداد بوده است و اين مدت زمان عنوان « بغدادى » را بر نمىتابد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nدفاع از مهدويت\r\n\r\nدفاع از مهدويت « 1 »\r\nتلخيص و ترجمه از : سعيد شفيعى\r\n\r\nچكيده\r\nاعتقاد به « ظهور منجى » عقيده‌اى است كه كم و بيش در همه اديان الهى ريشه دارد . در مذهب شيعه ، « مهدويت » ؛ يعنى ، اعتقاد به ظهور مهدى ( عج ) از اساسىترين اصولى است كه بر روايات پيامبر صلى الله عليه و آله و ائمه عليهم السلام متكى است . در ميان جوامع روايى ، « كافى » از مهمترين آثارى است كه بسيارى از روايات مهدويت را در خود گرد آورده است . در عين حال برخى خواسته‌اند با تضعيف اين روايات مهدويت را محصول فشار بر شيعيان يا اختلاط آنها با فارسيان يا اسطوره پردازى آنان جلوه دهند و در اين نوشتار كه خلاصه ترجمه كتاب « دفاع عن الكافى » ج 1 تا صفحه 612 ، تأليف : ثامر هاشم حبيب العميدى است ، سعى شده است پاره‌اى از شبهات مطرح در زمينه مهدويت و مباحث مربوط ، آنچنان كه در كتاب كافى گرد آمده است ، بررسى و به آنها پاسخ داده شود .\r\n\r\nمقدمه\r\nدر ميان كتب حديث شريف كافى شهرتى فراوان داشته و از زمان نگارش آن تا به حال در ميان علما و محدثين داراى جايگاهى و الا بوده است . از ويژگىهاى ممتاز اين كتاب هم عصرى مؤلف با دوران غيبت صغرى و بسيارى از ياران ائمه عليهم السلام است ، همچنين گستردگى احاديث و حسن ترتيب آن باعث شده كه علما در رفع نيازهاى\r\n\r\n\r\n","description":"","footnote":"\r\n( 1 ) . دانشجوى دوره كارشناسى دانشكده علوم حديث ( ورودى 78 ) .\r\n","page_name":" 211 ","page_number":211},
  {"content":"\r\n\r\nخود به آن مراجعه كنند .\r\nمؤلف از اصول اربعمائه و ديگر كتب حديثى بهره گرفته و كتاب را در سه بخش كلى نظم بخشيده است : اصول ، فروع و روضه .\r\nاصول كافى محتوى دقيق‌ترين مباحث عقيدتى است كه دليل اهتمام بيشتر به كافى همين بخش است . فروع شامل احكام فرعيه ، و روضه در بردارندهء انواع احاديث ( تفسير ، قصص انييا ، خطب و مواعظ و . . . ) است .\r\nتوجه به كافى به قدرى بوده كه نسخه‌هاى خطى آن به عدد 1600 مىرسد . البته با همه مدح و ثنايى كه براى كافى شده ، هيچ كس مدعى قطعى الصدور بودن روايات آن نيست .\r\nبايد توجه داشت كه احاديث كافى ، به اصطلاح قدما صحيح است - به اين معنى كه ايشان حديث را با قرائن موجود در نظر مىگرفتند و حكم به صحت مىنمودند - نه در اصطلاح متأخران كه حديث متصل السند به نقل از راوى عادل امامى مذهب را صحيح مىدانند . پس در اسانيد اين روايات بسيارى از غير اماميان وجود دارند ، چون ملاك ، وثاقت راوى است و مذهب مخل وثاقت نيست . همچنين برخى احاديث كافى به غير معصومان ختم شده يا گاهى در اسناد آن تابعان ديده مىشوند .\r\nشيخ ابو جعفر محمدبن يعقوب بن اسحاق ملقب به كلينى رازى ، مؤلف كافى در نيمهء دوم قرن سوم هجرى در كلين ، يكى از روستاهاى رى به دنيا آمد . وى براى فراگيرى علوم به بيشتر حوزه‌هاى علمى زمان خود سفر كرد . قبل از ورود و اقامت در بغداد ، شهرت او وارد آنجا شده بود .\r\nكلينى را از مجددين مذهب در رأس سده سوم خوانده‌اند و علماى شيعه و اهل سنت به اتفاق وى را توثيق كرده‌اند . وى علاوه بر حديث ، در تاريخ ، ادبيات ، رجال و ديگر علوم اسلامى هم استاد فن بوده است .\r\n\r\nجستارهاى مقدماتى پيرامون امامت و خلافت\r\nامامت از امّ ( قصد ) مشتق شده و به كسى گفته مىشود كه به او اقتدا مىكنند ، چه بر راه راست باشد يا ناراست . جمع امام ائمه است و در قرآن به معانى رؤساى كفر ، راه روشن و كتاب آسمانى يا دين به كار رفته است .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nامام در اصطلاح ، رياست عامه در امور دينى و دنيوى است كه به صورت نيابى از پيامبر صلى الله عليه و آله به يكى از افراد واگذار مىشود و به يكى از افراد واگذار مىشود و به آن امامت كبرى گفته مىشود ، در برابر امامت صغرى كه امامت در نماز است .\r\n\r\nخلافت و خليفه در لغت و اصطلاح\r\nخلافت در اصل از ( خلف ) و به معنى جايگزين به جاى فردى است . خليفه فردى است كه به جاى فرد قبل از خود - به دليل غيبت يا ناتوانى يا مرگ او و يا برترى نايب - گمارده مىشود « 1 » جمع آن خلائف و خلفاست در مفهوم اسلامى خلافت عبارت است از : امارت بر گروهى از مردم و حكم به شريعت الهى .\r\nخلافت در اين مفهوم امتداد نبوت است ، پس خليفه بايد برترين و عالم‌ترين و بادرايت‌ترين مردم در زمان خود باشد و از هواى مردم پيروى نكند .\r\n\r\nوجوب نصب امام\r\nدر مورد نصب امام چند ديدگاه مطرح است . تنها خوارج نيازى به امام نمىبينند و ديگران اختلاف در جهت و روش نصب امام دارند . اهل سنت معتقدند بر خداوند واجب نيست كه امام را جايگزين كند بلكه بر مردم واجب است كه امام را انتخاب كنند ، و اين وجوب طبق رأى اكثر اهل سنت و معتزله سمعى است .\r\nاما شيعيان نصب امام را عقلًا بر خداى متعال واجب مىدانند ، البته نه به معناى وجوب تكليفى بر خداوند ، بلكه به دليل لزوم نصب امام .\r\n\r\nادلهء نصب امام\r\nاز نظر شيعه نصب امام به چند دليل بر خداوند واجب است ، كه دو دليل عمده آن را بررسى مىكنيم :\r\n\r\n1 . قاعده لطف\r\nامامت لطفى است از جانب خداى متعال ، چون با وجود امام اختلافات حل مىشود ، حق ضعيف از قوى گرفته مىشود و جاهل و ناآگاه بيدار مىشود . و بدون\r\n\r\n\r\n","description":"","footnote":"\r\n( 1 ) . كتاب العين ، الفراهيدى ، ج 4 ، ص 26 .\r\n","page_name":" 213 ","page_number":213},
  {"content":"\r\n\r\nامام شرع مقدس و احكام دينى و اركان اسلام مثل جهاد ، قضا ، و . . . باطل مىگردد ، و خداوند بر طبق « قاعده اصلح » بهترين آنها را براى اداره امور دنيوى و اخروى آنها نصب مىكند .\r\n\r\n2 . نياز به بعثت انبياء به دليل قبح عقاب بدون بيان\r\nاين قاعده در اوصياى انبياء نيز جارى است ، چون دليل احتياج به امام همان دليل نياز به پيامبر است و به زمان خاصى محدود نمىشود ، همچنين كتب و شرايع آسمانى نياز به قيم دارد و در شريعت اسلام نيز بدون قيم ، - به دليل وجود احكام محكم و متشابه ، مجمل و مبين ، عام و خاص و . . . در قرآن - هر فرقه‌اى در تأييد مذهب خود به كتاب الهى استناد مىورزد و اين قيم و امام است كه رأى درست را بيان مىكند .\r\n\r\nوجوب شرط عصمت در امام\r\nمهمترين شرط اختلافى در امام كه مورد نقد بسيارى از مخالفين مذهب شيعه قرار گرفته است ، عصمت مىباشد و بويژه كتاب كافى در اين زمينه بيشترين نقد را پذيرفته است .\r\n\r\nمعناى عصمت و پيشينه آن\r\nعصمت به معناى بازداشتن و حفظ كردن است . در اصطلاح عصمت لطفى است پنهانى كه خداوند به بنده خود مرحمت فرموده و بواسطهء اين لطف ، انگيزه‌اى براى ترك طاعت و انجام گناه ندارد با وجودى كه قدرت بر آن دارد . و يا كيفيتى نفسانى است كه معصوم را به ملازمت تقوى و دورى از گناه - با وجود قدرت بر آن - بر مىانگيزد . « 1 »\r\nاصطلاح عصمت از همان صدر اسلام در كلام پيامبر صلى الله عليه و آله و ائمه عليهم السلام وجود داشته است ، چنانچه از پيامبر اكرم صلى الله عليه و آله نقل است : كه « انا و على و الحسن و الحسين و تسعة من ولد الحسين مطهرون معصومون » . « 2 »\r\nبايد توجه داشت كه معصوم در گناه مجبور نيست ، چون در اين صورت استحقاق ثواب نخواهد داشت ، بلكه وى اين مقام را به سبب عقل كامل و علم فراوان و تفكر و\r\n\r\n\r\n","description":"","footnote":"\r\n( 1 ) . تصحيح الاعتقاد ، الشيخ مفيد ، ص 235 .\r\n( 2 ) . عيون اخبار الرضا عليه السلام ، ج 2 ، ص 57 .\r\n","page_name":" 214 ","page_number":214},
  {"content":"\r\n\r\nاطاعت مداوم به دست آورده است . زيرا ارتكاب گناه به دو دليل است : عدم آگاهى بر زشتى عمل يا مغلوب بودن عقل در مواجهه با شهوات ، كه معصوم از هر دو مورد بر كنار است . همچنين از خطا به دور است ، چون در دل واقعيات زندگى مىكند و امكان خطا براى او نيست .\r\n\r\nادله عقلى عصمت\r\n1 . ممكنات در وجود و عدم به علتى از غير جنس خود احتياج دارند ، از سوى ديگر بشر ممكن الخطاست و رفع خطا فقط با رجوع به معصوم - كسى كه از خطا مبراست - امكان‌پذير است و اگر مرجع را معصوم ندانيم به تسلسل يا دور مىرسيم كه باطل است .\r\n2 . دليل احتياج به عصمت در امام ، جواز خطا در برابر مردم است ، چون اگر امام معصوم نباشد با مردم در امكان خطا همانند است . پس خود به امامى كه خطا نكند احتياج دارد كه اگر اين امام معصوم باشد خود اوست و در غير اين صورت به تسلسل مىانجامد ، و يا اين امام از مردم است در حالىكه مردم خود به معصوم نياز دارند ، و اين دور است .\r\n3 . خود مفهوم امام متضمن عصمت است ، چون امام كسى است كه به او ائتمام مىشود ، پس اگر گناه براى او جايز باشد دو حالت پيش مىآيد يا با وجود گناه به او اقتدا مىشود يا نمىشود . در فرض اول خداوند امر به گناه كرده است ، به سبب آيهء :\r\n « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ » ،  « 1 » و در فرض دوم امام از امامت خود خارج است . بنابراين براى رفع تناقض بين ائتمام به امام و وجوب امر و نهى بايد وجود معناى عصمت در واژه امام را بپذيريم .\r\n\r\nادله نقلى عصمت\r\nآيه اول : فرمايش خداى متعال به ابراهيم عليه السلام :\r\n « قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ » .  « 2 »\r\n\r\n\r\n","description":"","footnote":"\r\n( 1 ) . سورهء نساء ، آيهء 59 .\r\n( 2 ) . سورهء بقره ، آيهء 124 .\r\n","page_name":" 215 ","page_number":215},
  {"content":"\r\n\r\nمنظور از عهد الهى در آيه ، امامت است و چون در آيه فرموده است : « عهد من به ظالمين نمىرسد » ، امام بايد معصوم از قبائح باشد . و منظور از ظالمين در آيه كسانى هستند كه ابتدا ظالم بوده‌اند ولى هدايت شده و بر ايمان مرده‌اند ، چون قبيح است حضرت ابراهيم از خداوند امامت مشرك يا مرتد را بخواهد . پس نفى از ظلم مربوط به كسانى است كه از آغاز تا پايان زندگى ظلمى نكرده و لحظه‌اى شرك نورزيده‌اند .\r\nآيهء دوم : سخن خداى تعالى دربارهء حضرت يوسف عليه السلام :\r\n « وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ » .  « 1 »\r\nبازداشتن بدى و زشتى از كسى كه خود را براى خدا خالص چيزى جز عصمت نيست ، اما آيه اختصاص به يوسف عليه السلام ندارد ، چون اعتبار به عموم لفظ است نه خصوص سبب ، و از طرفى اهل بيت عليهم السلام در بالاترين مراتب اخلاص هستند . بنابراين بدى و ناپاكى از آنها به دور است .\r\nآيهء سوم : آيه تطهير :\r\n « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً » .  « 2 »\r\nاراده طهارت در اين آيه با اراده آن براى عموم مردم به دليل وجود حصر در آيه تفاوت دارد . رجس و طهارت استعاره از گناه و عصمت است ، يعنى خداوند به اراده تكوينى خواسته كه اهل بيت عليهم السلام را از همه گناهان معصوم نگه دارد . اهل بيت هم طبق روايات فراوان از پيامبر اكرم صلى الله عليه و آله عبارت‌اند از : پيامبر صلى الله عليه و آله ، امام على عليه السلام ، حضرت فاطمه الزهرا عليها السلام و فرزندان آنها امام حسن عليه السلام و امام حسين عليه السلام و نه امام از نسل امام حسين عليه السلام . « 3 »\r\n\r\nبررسى ادعاى نزول آيه تطهير دربارهء زنان پيامبر صلى الله عليه و آله\r\nاز تلاش‌هايى كه براى كاستن شأن ائمه عليهم السلام شده است ، ادعاى نزول آيه تطهير در\r\n\r\n\r\n","description":"","footnote":"\r\n( 1 ) . سورهء يوسف ، آيهء 24 .\r\n( 2 ) . سورهء احزاب ، آيهء 33 .\r\n( 3 ) . از جمله ر . ك : مسند احمد ، ج 4 ، ص 107 ؛ صحيح مسلم ، ج 7 ، ص 130 ؛ الخصائص ، النسائى ، ص 49 .\r\n","page_name":" 216 ","page_number":216},
  {"content":"\r\n\r\nشأن زنان پيامبر اكرم است . عكرمه اين قول را به ابن عباس نسبت داده « 1 » و مشابه آن از مقاتل بن سليمان هم نقل شده است . اما عكرمه از خوارج بوده و بسيارى از رجال‌شناسان و محدثان اهل سنت وى را تضعيف نموده‌اند حال مقاتل نيز بدتر از عكرمه است ، چون بسيارى او را به كذب و متروك الحديث بودن متهم كرده‌اند . البته نظير اين سخن به سعيد بن جبير و كلبى هم نسبت داده شده كه به چند دليل مردود است :\r\n1 . قول اكثر مفسرين كه آيه در مورد على ، حسن ، حسين و فاطمه عليهم السلام نازل شده است .\r\n2 . روايت نبوى از اين آيه كه توسط بيش از پنجاه صحابى نقل شده و شبيه حديث كساست .\r\n3 . عدم ادعاى زنان پيامبر صلى الله عليه و آله در مورد نزول آيه در شأن آنها .\r\n4 . نزول آياتى در مورد زنان پيامبر صلى الله عليه و آله كه حاكى از عدم شمول آنها در آيه تطهير است . « 2 »\r\n\r\nتعيين امام با نص است يا اختيار ؟\r\nملاك امامت بر اساس نص است نه اختيار مردم ، همانطور كه برخى از علماى اهل سنت هم به آن اذعان دارند . اما بايد به دو نكته توجه داشت :\r\n1 . صحبت از نقاط ضعف در انتخاب خلفاى چهارگانه پيامبر ، به اين معنا نيست كه اگر در نظام‌هاى دموكراسى اين ضعف جبران شد انتخاب امام به مردم واگذار شود و راه نص تغيير كند .\r\n2 . امامت در امتداد نبوت است و همانطور كه انتخاب پيامبر به مردم واگذار نشده ، امام نيز از طرف مردم برگزيده نمىشود ، زيرا امام نيز خبر از اخبار آسمانى و باطن مىدهد و انتخاب چنين فردى در قدرت بشر نيست و تنها در علم الهى نهفته است .\r\n\r\nشبهه بر اعتقادات اساسى مذهب شيعه\r\nبسيارى از اهل سنت چون دكتر محمّد البندارى معتقدند كه اماميه بر چند دسته احاديث متكى است :\r\n1 . تأويل احاديث صحيحى چون حديث غدير و منزلت بر وفق مراد خود .\r\n\r\n\r\n","description":"","footnote":"\r\n( 1 ) . جامع البيان ، ج 22 ، ص 7 .\r\n( 2 ) . سورهء تحريم ، آيهء 4 ؛ سورهء احزاب ، آيهء 30 .\r\n","page_name":" 217 ","page_number":217},
  {"content":"\r\n\r\n2 . احاديث جعلى مثل حديث مدينة العلم و حديث وصايت .\r\n3 . احاديثى در كافى كه با عنوان « مابنى عليه الاسلام » ممتاز شده است . « 1 »\r\n\r\nپاسخ اجمالى شبهه\r\n1 . برداشت اماميه از اين احاديث مخالف فهم صحابه نيست ، بلكه اين فهم موافق عرف و لغت و شرع است .\r\n2 . احاديث مدينه و وصايات نه تنها جعلى نيست ، بلكه بسيارى از علماى تسنن آنها را تأييد كرده خود ناقل اين احاديث هستند .\r\n3 . احاديثى در كافى از قبيل « بنى الاسلام على خمسة أشياء : على الصلاة والزكوة والحج والصوم والولاية . . . والولاية افضل » يا « ان اللَّه عز و جل فرض على خلقه خمساً فرخّص فى أربع و لم يرخص فى واحدة » . « 2 »\r\nكه مورد اشكال‌هايى از قبيل : تعارض با شهادتين و عدم درستى ترخيص در نماز و روزه و . . . و برترى دادن ولايت بر شهادتين قرار گرفته است اما اين اشكالات از چند جهت مردود است :\r\nالف ) اين روايات با رواياتى كه در آن از شهادتين نام رفته معارض نيست ، چون شهادتين اساس و عنوان اسلام است و روايات بسيارى در خود كتاب كافى به آن اشاره دارد . « 3 »\r\nب ) ولايت بر شهادتين برترى داده نشده ، زيرا اساساً شهادتين در اين روايت ذكر نشده است .\r\nج ) ترخيص در اين روايات به معنى ترخيص براى همه مكلفين نيست ، بلكه فقط براى معذورات است ، مثل عدم وجوب حج براى كسى كه استطاعت ندارد .\r\nد ) در مورد ولايت و شناخت آن معذور نيست ، همانطور كه در روايت آمده : « من مات و من لم يعرف امام زمانه مات ميته جاهلية » . « 4 »\r\n\r\n\r\n","description":"","footnote":"\r\n( 1 ) . التشيع بين مفهوم الائمه و المفهوم الفارسى ، محمد البندارى ، ص 146 .\r\n( 2 ) . اصول الكافى ، ج 2 ، باب دعائم الاسلام ، ص 16 ، ح 5 و ص 17 ، ح 8 .\r\n( 3 ) . ر . ك : اصول الكافى ، ج 2 ، باب دعائم الاسلام ، ص 15 ، ح 2 و ص 16 ، ح 6 .\r\n( 4 ) . اصول الكافى ، ج 2 ، باب دعائم الاسلام ، ص 16 ، ح 6 .\r\n","page_name":" 218 ","page_number":218},
  {"content":"\r\n\r\n\r\nادله نص و تعيين در امامت\r\n\r\nالف ) ادله عقلى\r\n1 . عادت هر رئيس و حاكمى اين است كه هنگام سفر يا غيبت جايگزينى براى خود تعيين مىكند و اين قاعده‌اى عاقلانه است . سيرهء پيامبر اكرم صلى الله عليه و آله نيز چنين بوده كه هنگام سفر از مدينه يا غيبت جايگزين مىگذاشت ، پس چگونه به هنگام وفات جامعه را بدون جايگزين رها كرد ؟ در حالىكه ايشان خاتم النبيين بوده و تكليف مردم با وفات حضرت تمام نشده و تا قيامت باقى است ؟ !\r\nاما كسانى كه تعيين جانشين را به اهل حل و عقد واگذار كرده‌اند به خطا رفته‌اند ، زيرا با توجه به علم پيامبر صلى الله عليه و آله به جدايى و اختلاف ميان اصحاب و امت تفويض امر به آنها محال است و اگر بگوييم ايشان علم به اختلاف امت نداشته‌اند ، به نقضى بزرگ قائل شده‌ايم . « 1 »\r\n2 . عقل سليم محال مىداند كه خداوند متعال و پيامبرش - با توجه به نبوت عام و شريعت دائمى حضرت - امت را به حال خود رها كند ، چگونه پيامبرى در نهايت مهربانى و دلسوزى به امت ، كتابى را در نهايت اجمال و وجوه فراوان در ميان مردم رها كند و احاديث صحيح و جعلى و ضعيف را بدون تعيين قيم ترك كند و جامعه را با مشكلات تنها گذارد ؟ ! « 2 »\r\n\r\nب ) ادله نقلى\r\n\r\nقرآن\r\n1 . آيه  « وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ  . . . » « 3 » هفتاد نفرى كه موسى عليه السلام - پيامبر خدا - برگزيد ، همه گمراه\r\n\r\n\r\n","description":"","footnote":"\r\n( 1 ) . المراصد على شرح المقاصد ، السيد على الميلانى ، ص 26 .\r\n( 2 ) . حق اليقين ، السيد عبداللَّه شبّر ، ج 1 ، ص 38 .\r\n( 3 ) . سورهء اعراف ، آيهء 155 .\r\n","page_name":" 219 ","page_number":219},
  {"content":"\r\n\r\nشدند و تقاضاى ديدن خدا را كردند . پس اگر انتخاب پيامبر الهى صحيح نباشد ، چگونه اختيار امر امت به مردم عادى واگذار گردد ؟\r\n2 . آيه  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  « 1 » كه طبق روايات فراوان دربارهء امير المومنين على عليه السلام نازل شد . « 2 » اما بايد در جواب برخى اعتراضات به چند نكته توجه داشت :\r\nالف ) « الذين » صيغه جمعى است كه مراد از آن فرد است . و اين برداشت نمونه‌هايى ديگر در قرآن دارد .\r\nب ) جمله  « وَ هُمْ راكِعُونَ »  حال از ضمير فاعلى « يوتون » است .\r\nج ) لفظ « ولى » طبق شواهد قرآنى ، روايى و لغوى به معناى اولى به تصرف است .\r\n\r\nروايات\r\n\r\n1 . حديث متواتر غدير\r\nپيامبر اسلام صلى الله عليه و آله در حجة الوداع پس از نزول آيه  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . »  « 3 » مردم را جمع كردند و فرمودند : « من كنت مولا فعلى مولاه اللهم وال من والاه و عاد من عاداه » اين جريان به طرق متعددى نقل شده است و متواتر است و حدود 30 كتاب ويژه آن نوشته شده است . « 4 »\r\nهمچنين سبب نزول آيهء اكمال  « الْيَوْمَ أَكْمَلْتُ لَكُمْ دِينَكُمْ . . . »  « 5 » اين روايت بوده است ، چون با امر ولايت على عليه السلام دين كامل شد .\r\n\r\nنظرات مخالفين حديث غدير\r\nالف ) عده‌اى در تواتر يا دلالت حديث مناقشه كرده‌اند . افرادى چون ابوزهره ، دكتر احمد جلى و شيخ نعمانى ، « ولى » را به معنى ياور يا دوست و محب دانسته‌اند و رياست و تصرف حضرت على عليه السلام را منكر شده‌اند . « 6 »\r\n\r\n\r\n","description":"","footnote":"\r\n( 1 ) . سورهء مائده ، آيهء 55 .\r\n( 2 ) . خصائص الوحى المبين ، ابن بطريق ، ص 45 ، ح 13 ؛ التفسير الكبير ، الفخر الرازى ، ج 12 ، ص 26 .\r\n( 3 ) . سورهء مائده ، آيهء 67 .\r\n( 4 ) . ر . ك : التفسير الكبير ، الرازى ، ج 6 ، ص 49 - 50 ؛ الثورة الايرانية ، نعمانى ، ص 154 .\r\n( 5 ) . سورهء مائده ، آيهء 3 .\r\n( 6 ) . الامام صادق ، محمد ابوزهره ، ص 362 ؛ الثورة الايرانية ، نعمانى ، ص 154 .\r\n","page_name":" 220 ","page_number":220},
  {"content":"\r\n\r\nب ) عده‌اى چون ابن تيميه و دكتر احمد شبلى در صحت حديث غدير مناقشه كرده‌اند . « 1 »\r\n\r\nبررسى نظرات مخالفين\r\nالف ) تواتر حديث غدير : اين حديث در ميان اهل سنت به 790 ( هفتصد و نود ) طريق نقل شده است و طبق تعريف حديث متواتر : - حديثى كه روات آن به تعدادى برسند كه توافق آنها بر كذب عادتاً محال باشد - اين حديث قطعاً متواتر است و هيچ حديثى - به جز احاديث ظهور مهدى عليه السلام - به اين تعداد راوى نمىرسد . طبق شمارش علامه امينى در الغدير اين حديث را 130 صحابى و 84 تابعى روايت كرده‌اند و بسيارى از علماى اهل سنت به صحت آن اعتراف كرده‌اند . « 2 »\r\nدر ضمن اشاره صحابه به رفع يد و نمايان شدن زير بغل على عليه السلام در روز غدير ثابت كننده استناد اين روايت به حس و مشاهده است نه اين‌كه صرفاً عقلى و غير حسى باشد .\r\nب ) دلالت حديث غدير : ديديم كه مخالفان صرفا لفظ « مولى » را در حديث غدير به معناى ياور يا دوست مىدانند ، اما دلايلى كه دال به معنى « اولى به تصرف و امر » است :\r\n1 . قرآن كريم  « مَأْواكُمُ النَّارُ هِيَ مَوْلاكُمْ »  « 3 » يعنى آتش براى شما بهتر و اولى است .\r\n2 . حديث نبوى « ايما امرأه نكحت به غير اذن مولاها نكاحها باطل » كه به معناى صاحب اختيار است .\r\n3 . عطف جمله « من كنت مولاه فعلى مولاه » به « الست اولى بكم من انفسكم » چون عطف جمله محتمل بر مصرحه ، نشان دهنده معناى اول در جمله دوم است .\r\n4 . جمع كردن مردم در هواى گرم روز غدير نشان دهنده اهميت پيام رسول اللَّه صلى الله عليه و آله است و اين‌كه حضرت ، اهل بيت عليهم السلام را مقارن قرآن دانسته - « انى تارك فيكم الثقلين » -\r\n\r\n\r\n","description":"","footnote":"\r\n( 1 ) . منهاج السنة ، ابن تيميه ، ج 4 ، ص 12 ؛ هوية التشيع ، ص 32 .\r\n( 2 ) . الغدير للأمين ، ج 1 ، ص 14 - 72 .\r\n( 3 ) . سورهء حديد ، آيهء 15 .\r\n","page_name":" 221 ","page_number":221},
  {"content":"\r\n\r\nنيز مؤيد مطلب است .\r\n5 . احتجاج على عليه السلام و اهل بيت عليهم السلام به اين حديث در برابر مخالفان .\r\n6 . فهم شاعران صحابه و تابعين بعد از آنها از حديث ، به معناى اولى به تصرف بوده است .\r\n\r\n2 . حديث ثقلين\r\nعن زيد بن ارقم و زيد بن ثابت عن النبى صلى الله عليه و آله قال : يا ايها الناس انى تركت فيكم ما ان اخذتم به لن تضلوا : كتاب اللَّه و عترتى اهل بيتى .\r\nاين حديث به لفظ « و عترتى » در حد تواتر از اهل سنت نقل شده است ، تا جايى كه طرق آن به صحابه به بيش از صد طريق مىرسد ، اما با اين حال ابوزهره غير منصفانه به كلينى در مورد اين حديث تاخته است . « 1 »\r\nدلالت حديث : با توجه به اين‌كه تمسك به قرآن و هادى و امير قراردادن آن در هر امرى واجب است و اين‌كه پيامبر اكرم صلى الله عليه و آله بر تمسك به قرآن و عترت با همديگر امر فرموده است ، پس پيروى از اهل بيت عليهم السلام و امير قراردادن آنها بر هر مسلمانى واجب است و مخالفت با آن دو ضلالت و گمراهى است .\r\n\r\n3 . حديث منزلت\r\nرسول خدا صلى الله عليه و آله هنگامى كه حضرت على عليه السلام را به عنوان جانشين خويش در مدينه در غزوه تبوك مىگماردند فرمود : « انت منى بمنزله هارون من موسى الا انه لا نبى بعدى » و اين حديث صحيح و مورد اتفاق شيعه و اهل سنت است . « 2 »\r\nدلالت حديث : از پيامبر اكرم به قطع رسيده است كه فرمودند : « اللهم فاشرح لى صدرى و يسّرلى امرى و اجعل لى وزيرا من اهلى عليا اشدد به ازرى » « 3 » و اين دعا تصريح دارد كه حضرت درخواست جانشين فرموده‌اند .\r\nعلاوه بر آن كه وظيفه‌اى كه حضرت موسى عليه السلام به هارون واگذار كرد خلافت در\r\n\r\n\r\n","description":"","footnote":"\r\n( 1 ) . الامام الصادق ، ابوزهره ، ص 199 .\r\n( 2 ) . ر . ك : صحيح البخارى ، ج 7 ، ص 71 ، ح 6 - 37 ؛ صحيح مسلم به شرح النووى ، ص 173 ، ح 15 ؛ مسند احمد ، ج 1 ، ص 177 .\r\n( 3 ) . خصائص الوحى المبين ، ابن بطريق ، ص 45 ، ح 13 .\r\n","page_name":" 222 ","page_number":222},
  {"content":"\r\n\r\nقومش بود  « وَ قالَ مُوسى لِأَخِيهِ هارُونَ اخْلُفْنِي فِي قَوْمِي » .  « 1 »\r\n\r\n4 . حديث دار\r\nدر روز عشيرة الأقربين كه پيامبر صلى الله عليه و آله خويشان خود را به اسلام فراخواند و تقاضاى يارى كرد ، كسى جز على دعوت حضرت را اجابت نكرد و همان‌جا بود كه در شأن على فرمود : « هذا اخى و وصيى و خليفتى فيكم . . . » . « 2 »\r\nالبته برخى گفته‌اند : منظور از آن وصايت در اهل بيت پيامبر صلى الله عليه و آله و اداى ديون اوست ، چون در آن زمان پيامبر اكرم صلى الله عليه و آله در هراس بوده و نياز به وصى داشته است ، اما وصى خاص نه وصى عام .\r\nاما اين سخن گزاف است ، چگونه پيامبر صلى الله عليه و آله از مشركين در هراس بوده ، حال آن كه بر فراز كوه‌هاى مكه آشكارا فرياد توحيد سر مىداده است ؟\r\n\r\nبرخى شبهات و خرافات پيرامون ظهور حضرت مهدى عليه السلام\r\n\r\nفصل اول : بررسى انديشه اعتقاد به حضرت مهدى عليه السلام\r\nروايات مربوط به حضرت مهدى عليه السلام در كتاب شريف كافى مورد بيشترين تعرضات قرار گرفته است و راويان و محدثان بزرگ شيعه به وضع و ترويج آن متهم شده‌اند .\r\n\r\nمستشرقين و اعتقاد به مهدى عليه السلام\r\nدر مطالعات مستشرقين تفكر اعتقاد به مهدى به عوامل گوناگونى نسبت داده شده و سپس اين تفكر از بنيان مردود ، و حتى يك اسطوره دانسته شده است . براى مثال فلوتن اين عقيده را به دليل علاقه شرق به روشنايى و نابودى ظلم و جهل در آينده مىداند و سبب آن را فشار بر شيعه ذكر مىكند . « 3 » دونالدسن مىگويد : به احتمال قوى خفقانى كه در زمان امويان بر دولت اسلامى وارد شده و مانع عدل و برابرى شد ، از عوامل پيدايش اين تفكر است . « 4 »\r\n\r\n\r\n","description":"","footnote":"\r\n( 1 ) . سورهء اعراف ، آيهء 142 .\r\n( 2 ) . ر . ك : مسند احمد ، ج 1 ، ص 111 ؛ تاريخ الامم و الملوك ، الطبرى ، ج 1 ، ص 543 .\r\n( 3 ) . السيادة العربية و الشيعة و الاسرائيليات فى عهد بنى امية ، فان فلوتن ، ص 107 .\r\n( 4 ) . عقيدة الشيعه ، دونالدسن ، ص 231 .\r\n","page_name":" 223 ","page_number":223},
  {"content":"\r\n\r\n\r\nاقتداء به مستشرقين و تقليد از آنها\r\nمتأسفانه برخى از مسلمين هم تحت تأثير مستشرقين قرار گرفته در مورد تفكر اعتقاد به مهدى عليه السلام نظراتى مانند آنان دارند . شيخ احمد ابوزهره - استاد الأزهر - اين تفكر را به دليل آن مىداند كه مذهب شيعه آميخته به افكار فارسى و گرايش‌هاى فلسفى است و چون فارسيان عقيده به وراثت داشتند و يا حتى گرايش به يهوديان در آنها موجود بود اين عقيده را پديد آورده‌اند . « 1 » دكتر احمد امين آرزوى شيعه براى قدرت و رهايى ، خصوصاً پس از شهادت ائمه عليهم السلام و فشار امويان و عباسيان را دليل اين امر عنوان كرده است . « 2 »\r\nبه صورت كلى نظرات مستشرقين و مقلدان آنها بر حول دو محور است :\r\n1 . اساس عقيده به حضرت مهدى عليه السلام از يهود يا نصارى يا هر دو است .\r\n2 . اسباب به وجود آمدن آن عواملى چون جهل مسلمانان ، ارتباط با ديگر اديان ، فشار سياسى و فقدان عدالت اجتماعى است .\r\n\r\nنقد و بررسى نظرات مستشرقان و مقلدان آنان\r\nاولًا بايد اذعان كرد كه اعتقاد به ظهور منجى در آخر الزمان يك اعتقاد جهانى است و همه اديان و بيشتر ملت‌ها به آن پايبندند .\r\nثانياً اين اعتقاد از ابتكارات شيعه نيست ، بلكه همه مسلمانان بر ظهور حضرت مهدى عليه السلام اجماع دارند ، اختلاف در مصداق است نه اصل ظهور . حتى منكران اين عقيده - همچون ابن خلدون و احمد امين - هم به اجماع مسلمانان بر اين امر اعتراف دارند . تنها تفاوت دو فرقه اين است كه اهل سنت معتقدند مهدى عليه السلام هنوز متولد نشده در حالىكه شيعه وى را فرزند حسن بن محمد العسكرى عليه السلام مىدانند . پس اعتقاد به ظهور مهدى عليه السلام از مروجات شيعه نيست ، بلكه همه مسلمانان به آن اعتقاد دارند و در\r\n\r\n\r\n","description":"","footnote":"\r\n( 1 ) . الامام زيد ، ابوزهره ، ص 101 .\r\n( 2 ) . ضحى الاسلام ، احمد امين ، ج 3 ، ص 241 - 242 .\r\n","page_name":" 224 ","page_number":224},
  {"content":"\r\n\r\nغير اين صورت ديگر مسلمانان آن را انكار مىكردند .\r\n\r\nافسانه ابن سبا و تأثيرپذيرى تشيع از يهود\r\nگفته شده كه عقيده ظهور مهدى عليه السلام را ابن سبا وارد شيعه كرده و اهل سنت هم از شيعه تأثير پذيرفته‌اند .\r\nدر جواب بايد دانست كه علامه عسكرى در كتاب عبد اللَّه بن سبا با دلايل قوى وجود چنين فردى را رد كرده است و اگر هم وجود چنين فردى را بپذيريم ، نقش پيامبرى به او داده‌ايم كه فكرى جديد وارد اسلام كرده است ؟ !\r\nاما تهمتى كه شعبى - مصاحب عبدالملك بن مروان - به تشيع وارد كرده است از اين هم پوچ‌تر است . وى گمان كرده است كه اصل تشيع از يهود است ، در حالىكه اساساً اثرى از روايات عبداللَّه بن سبا در احاديث شيعه نيست .\r\n\r\nامامت و تشيع فارسى\r\nادعا شده كه اصل مذهب تشيع از فارس‌هاست ، زيرا فارسيان به پادشاهى و وراثت اعتقاد داشته و انتخاب را نمىشناخته‌اند و اين چنين احمد امين علاقه فارس‌ها به على عليه السلام را به سبب ازدواج فرزندش حسين عليه السلام با دختر يزدگرد ساسانى مىداند . « 1 »\r\n\r\nبررسى اين نظر\r\nاساساً اگر چنين است كه تشيع به دليل پيوند ائمه عليهم السلام با ايرانيان به وجود آمده ايرانيان بايد به تسنن مىگراييدند ، چون محمدبن ابى بكر و عبداللَّه بن عمر هم با دختران يزدگرد ازدواج كردند ، همچنين بسيارى از خلفاى اهل سنت مادران غير عرب دارند از جمله : يزيدبن وليد ، منصور عباسى ، هارون ، معتصم و . . . . « 2 »\r\nعلاوه بر آن بزرگان اهل سنت اغلب ايرانى بوده‌اند ، مثل رؤساى مذاهب اربعه - جز احمد بن حنبل - مؤلفان كتب اصلى حديث و . . . ، اما اساساً بذر تشيع را خود رسول اللَّه صلى الله عليه و آله پاشيد و اولين شيعيان على عليه السلام سلمان و ابوذر و مقداد بودند ، همانطور\r\n\r\n\r\n","description":"","footnote":"\r\n( 1 ) . المهدى و المهدوية ، احمد امين ، ص 29 .\r\n( 2 ) . ر . ك : المحبّر ، العلامه محمد بن حبيب ، ص 31 - 45 .\r\n","page_name":" 225 ","page_number":225},
  {"content":"\r\n\r\nكه احمد امين نيز اذعان كرده است .\r\nدر ضمن پيدايش شيعه محصول فشارهاى سياسى و بى عدالتى نيست ، بلكه شيعه طبق آيات و روايات وجود حجت الهى را لازم مىداند .\r\n\r\nفصل دوم : احتجاجات منكرين احاديث مهدى عليه السلام\r\n\r\nاحتجاج اول : تضعيف احاديث مهدى عليه السلام توسط ابن خلدون\r\nتضعيف احاديث مهدى عليه السلام توسط ابن خلدون از احتجاجات مهم در اين زمينه است كه ديگران نيز از وى تبعيت كرده‌اند ، و به رد اين نظريه و گفته‌هاى ديگر علما درصحت احاديث توجه نكرده‌اند ، علاوه بر آن چنين تضعيفاتى طبق اعتراف اهل علم درايه ، معتبر نيست و موجب تضعيف روايات آن نمىگردد . براى بررسى بهتر به نقل نظرات ابن خلدون و سپس نقد آن مىپردازيم :\r\nوى مىگويد : « در طول اعصار ، در ميان عموم مسلمانان چنين شهرت دارد كه در آخرالزمان مردى از اهل بيت ظهور كرده و عدل را برپا مىكند و مهدى نام دارد . . . و در اين مورد به احاديثى كه بزرگان حديث آورده‌اند استناد مىكنند ، اين احاديث را نقل و انكار و طعن علما را بررسى مىكنيم . ولى بايد توجه داشت كه جرح بر تعديل مقدم است . پس اگر در برخى رجال سند طعنى به واسطه غفلت ، ضعف يا سوء حفظ و . . .\r\nوارد شد ، به صحت حديث ضربه وارد مىكند . » « 1 »\r\n\r\nنقد و بررسى سخن ابن خلدون\r\nاولًا جمله « در ميان مسلمانان چنين شهرت دارد » خود اعترافى است بر صحت برخى احاديث زيرا « رب مشهور لا اصل له » البته بهتر بود مىگفت : « متواتر و مشهور ميان مسلمانان . . . » تا فرق مشهور در ميان مردم و اهل حديث مشخص گردد . ثانياً انكار علما به اصل اعتقاد به ظهور مهدى عليه السلام نيست ، بلكه در صحت برخى روايات است . ثالثاً صحابه و همچنين علماى حديثى كه وى ذكر كرده در اين مورد بسيار بيشترند . در ضمن در مورد تقدم جرح بر تعديل ميان علما اختلاف است .\r\n\r\n\r\n","description":"","footnote":"\r\n( 1 ) . تاريخ ابن خلدون ، ج 1 ، ص 555 - 556 ، الفصل 52 .\r\n","page_name":" 226 ","page_number":226},
  {"content":"\r\n\r\n\r\nبررسى تضعيفات ابن خلدون\r\n1 . برخى احاديث را به دليل وجود يكى از راويان شيعه در اسناد آن تضعيف كرده است مثلًا روايتى را به دليل وجود « فطر بن خليفه » تضعيف كرده ، در حالىكه بزرگان جرح و تعديل در اهل سنت وى را تعديل كرده‌اند و به جرح ابن خلدون - كه رجالى نيست - نمىشود . « 1 » همچنين حديث « رايات » را به دليل وجود « يزيد بن ابى زياد » - از بزرگان شيعه - نمىپذيرد ، « 2 » در حالىكه ابن داود مىگويد : « كسى را نمىشناسم كه حديث او را ترك كند » در جايى حديث « المهدى منى اجلى الجبهه . اقنى الانف . . . » را به سبب وجود « عمران القطان » تضعيف مىكند ، با اين‌كه وى از رجال بخارى است و حاكم به شرط مسلم حديث را صحيح مىداند و از احاديث مشهورى است كه از 44 مصدر اهل سنت و 15 مصدر شيعه نقل شده است . « 3 »\r\n2 . احاديثى كه ابن خلدون به صحت اسناد آن اذعان كرده ولى بازهم حكم به ضعف آنها نموده است :\r\nحديث « يخرج من اهل بيتى رجل يملأ الأرض قسطاً و عدلًا . . . » كه حاكم آن را به شرط شيخين صحيح دانسته و از چهار طريق نقل كرده است . ابن خلدون نيز خود برخى طرق را صحيح دانسته ولى به دليل آن كه ذهبى آن را مجهول مىداند ، حكم به ضعف آن داده است . « 4 » همچنين روايت « لا تقوم الساعه حتى تملأ الأرض فى جوراً و ظلماً ثم يخرج من اهل بيتى رجل . . . » را صحيح دانسته ولى اظهار مىكند : در اين حديث به مهدى اشاره نشده است ، « 5 » در حالىكه عبارت « رجل من اهل بيتى » تصريح به مهدى عليه السلام دارد .\r\n\r\nنتيجه بحث از تضعيفات ابن خلدون\r\nدر كتاب معجم احاديث المهدى عليه السلام 1941 حديث دربارهء امام زمان عليه السلام آمده است ، در حالىكه ابن خلدون فقط 23 حديث را بررسى كرده و خود به صحت 4 حديث از\r\n\r\n\r\n","description":"","footnote":"\r\n( 1 ) . مجلهء تراثنا ، العدد 32 ، بحث نقد الحديث .\r\n( 2 ) . تاريخ ابن خلدون ، ج 1 ، ص 567 .\r\n( 3 ) . معجم احاديث المهدى ، ج 1 ، ص 126 - 130 .\r\n( 4 ) . تاريخ ابن خلدون ، ج 565 ، ص 1 .\r\n( 5 ) . تاريخ ابن خلدون ، ج 1 ، ص 561 .\r\n","page_name":" 227 ","page_number":227},
  {"content":"\r\n\r\nميان آنها اعتراف كرده است . پس چگونه استاد سائح مغربى مىگويد : ابن خلدون احاديث مهدى عليه السلام را كاملًا بررسى و يك به يك تضعيف كرده است ؟ حتى اگر فرض كنيم ، وى تمام احاديث را بررسى و با همين نسبت ( 1941 ) احاديث را تصحيح و رد مىكرد ، بازهم 338 حديث صحيح باقى مىماند كه براى تواتر كفايت مىكند .\r\n\r\nاحتجاج دوم : عدم ذكر احاديث مهدى عليه السلام در صحيحين\r\nدومين استدلالى كه پيرامون ابن خلدون در انكار صحت احاديث مهدى عليه السلام آورده‌اند ، اين است كه اين احاديث در صحيحين نيامده است . حتى احمد امين به اين اعتبار ، چنين احاديثى را وضع شده توسط دو فرقه سنى و شيعه مىداند . پس حتى اگر اين احاديث به تواتر هم برسد ، ارزشى ندارد و نمىتواند جزء عقايد اهل سنت باشد .\r\n\r\nنقد و بررسى\r\nاولًا متذكر مىشويم كه تعريف خبر متواتر هيچ ارتباطى با ذكر حديث در صحيحين ندارد و عدم ذكر حديث در آنها زيانى به تواتر آن وارد نمىكند . ثانياً ادعاى عدم وجود احاديث مهدى عليه السلام در صحيحين به دليل عدم علم و احاطه بر اين كتب است زيرا عدم وجود لفظ مهدى عليه السلام در صحيحين دليل بر آن نيست كه صاحبان اين كتب ، حديثى در مورد مهدى آخرالزمان ذكر نكرده‌اند ، احاديثى آورده‌اند كه پيوندهاى محكم با مهدى عليه السلام دارد حتى قسمت‌هايى از احاديث مهدى عليه السلام وجود دارد كه شارحان اين كتب به ارتباط اين موارد با احاديث مهدى عليه السلام اشاره كرده‌اند مثلًا احاديثى كه از خليفه عادل - بدون تصريح به لفظ مهدى - سخن گفته‌اند و محدثين تصريح كرده‌اند كه خليفه عادل همان مهدى است . « 1 »\r\nحتى حديث « المهدى حق من ولد فاطمه » « 2 » كه امروزه در صحيحين وجود ندارد ، اما چهار نفر از بزرگان اهل سنت ( هيثمى - متقى هندى - محمدبن على الصبان و حسن العدوى ) اذعان كرده‌اند كه اين حديث در صحيح مسلم بوده و امروزه از اين كتاب حذف شده است .\r\n\r\n\r\n","description":"","footnote":"\r\n( 1 ) . البيانات ، ابوالاعلى المودودى ، ص 161 .\r\n( 2 ) . معجم احاديث المهدى ، ج 1 ، ص 136 ، ح 74 .\r\n","page_name":" 228 ","page_number":228},
  {"content":"\r\n\r\n2 . احاديث خروج دجال در صحيحين : اين احاديث كه از طرق مختلف نقل شده با ظهور مهدى عليه السلام ارتباط دارد ، همانطور كه عالمان اهل سنت چون ابن حجر عسقلانى ، هيثمى و محمّد بن على الصبان به اين نكته توجه داده‌اند . « 1 »\r\n3 . احاديث نزول عيسى عليه السلام همراه با وجود امام كه در صحيحين نقل شده است مثلًا در صحيح بخارى آمده است اين حديث نقل شده :\r\n( كيف انتم اذا نزل ابن مريم فيكم و امامكم منكم ) « 2 » كه امام اشاره به مهدى عليه السلام دارد و علماى اهل سنت به اين امر - نماز خواندن عيسى عليه السلام پشت سر مهدى عليه السلام - اذعان كرده‌اند و در سنن اربعه و كتب ديگر هم احاديثى در اين زمينه وارد شده است . « 3 » همچنين امام در پنج شرح مهم صحيح بخارى ( فتح البارى ، ارشاد السارى ، عمدة القارى ، فيض البارى و البدر السارى ) به مهدى عليه السلام تعبير شده است . « 4 »\r\n4 . احاديثى در صحيح مسلم دربارهء كسى كه مال را بدون شمارش تقسيم مىكند ( بذل مىكند ) :\r\nاين احاديث از چند طريق نقل شده است و از آن جمله است حديث : ( يكون فى آخر امتى خليفة يحثى المال حثيا لا يعده عددا ) « 5 » و منظور از خليفه طبق احاديث ديگرى از كتب اهل سنت ( الحاوى و . . . ) مهدى عليه السلام است . « 6 »\r\n5 . احاديث « خسف البيداء » در صحيح مسلم : فرو رفتن ( قسمتى از ) زمين از نشانه‌هاى ظهور مهدى عليه السلام است ، كه در احاديثى به اين امر اشاره شده است . از جمله در الحاوى آمده : « يخرج المهدى بعد الخسف فى ثلاثمئه و اربعة عشر رجلا عدد اهل البدر » . « 7 »\r\n\r\n\r\n","description":"","footnote":"\r\n( 1 ) . تهذيب التهذيب ، ابن الحجر ، ج 9 ، ص 125 ؛ الصواعق المحرقه ، ص 165 ؛ اسعاف الراغبين ، الصبان ، ص 140 .\r\n( 2 ) . صحيح البخارى ، ج 4 ، ص 205 .\r\n( 3 ) . ر . ك : سنن الترمذى ، ج 5 ، ص 152 .\r\n( 4 ) . ر . ك : فتح البارى ، ج 6 ، ص 383 ؛ ارشاد السارى ، ج 5 ، ص 419 ؛ عمدة القارى ، ج 16 ، ص 39 ؛ فيض البارى ، ج 44 ، ص 4 ؛ حاشية البدر السارى ، ج 4 ، ص 44 .\r\n( 5 ) . صحيح مسلم بشرح النووى ، ج 18 ، ص 38 .\r\n( 6 ) . ر . ك : الحاوى للفتاوى ، ج 2 ، ص 59 .\r\n( 7 ) . همان ، ج 2 ، ص 74 .\r\n","page_name":" 229 ","page_number":229},
  {"content":"\r\n\r\n\r\nاحتجاج سوم : اختلاف و تعارض در احاديث مهدى عليه السلام\r\nگفته‌اند احاديث وارده در مورد مهدى عليه السلام مختلف بوده و با يكديگر در تعارض است ، پس همه رد مىشود ، زيرا صدور سخنان متعارض از پيامبر صلى الله عليه و آله ممكن نيست ، بنابراين ادعاى تواتر هم صحت ندارد .\r\nمثلًا استاد سائح مغربى مىگويد : بعضى از اين احاديث بيان مىدارد كه مهدى عليه السلام هاشمى است ، برخى ديگر از اهل بيت است دسته سوم از بنى عباس و دسته چهارم از پسران فاطمه و از ولد حسين و گاهى از ولد حسن با اين وجود پس تواتر معنايى ندارد . « 1 »\r\n\r\nنقد و بررسى\r\n1 . اختلاف اجزاء و تفاصيل يك قضيه ، دلالت بر عدم درستى اصل قضيه ندارد ، زيرا هر قضيه دو بعد دارد : يكى لب و اصل آن و ديگرى فروع و تفاصيل آن ؛ و با اثبات اصل ، يكى بودن فروع لازم نمىآيد . مثل درختى كه اصل آن در دل خاك ريشه دوانده اما برخى از ريشه‌هاى نازك كه به خاك خوب راه نيافته زرد و نابود شده و ديگر قسمتها سرسبز باقى مانده است . اما ادعاى عدم وجود درخت به خاطر سستى برخى ريشه‌ها صحيح نيست .\r\nقضيه مهدى عليه السلام هم از اين قبيل است . البته در موارد بسيارى اين چنين است مثلًا در عقايد ، صفات الهى مطرح است و صفت قدرت از جمله صفاتى است كه در جزئيات آن اختلاف بسيار است ، گروهى قدرت را عين ذات مىدانند و گروهى زائد بر ذات ، گروهى آن را از صفات متكثره و گروهى واحده مىدانند و . . . اما هيچ كس خداوند را ناتوان نمىداند . يا در مثال‌هاى فقهى مثلًا در مورد وجوب قطع دست دزد اختلافى نيست . اما در جزئيات آن مثل مقدار قطع ، مقدار دزدى موجب قطع و . . .\r\nاختلاف است . پس اگر استدلال منكران مهدى عليه السلام مبنى بر اين‌كه اختلاف در فروع\r\n\r\n\r\n","description":"","footnote":"\r\n( 1 ) . تراثنا و موازين النقد ، السائع المغربى ، ص 187 .\r\n","page_name":" 230 ","page_number":230},
  {"content":"\r\n\r\nموجب رد اصل مىشود را بپذيريم چيزى از اسلام باقى نمىماند .\r\n2 . جمع احاديث متعارض : احاديثى كه ادعاى تعارض در آن شده ، قابل جمع است ، به اين ترتيب كه : اولًا احاديثى كه بيان مىدارند مهدى عليه السلام از قريش يا بنى هاشم يا فرزندان عبدالمطلب است ، به اين صورت كه وى از فرزندان عبدالمطلب است قابل جمع است و همچنين مواردى كه وى را از فرزندان ابوطالب يا عباس مىدانند ، ثانياً احاديثى كه نسل حضرت را از عترت طاهره - اهل بيت ، اولاد على عليه السلام و اولاد فاطمه عليها السلام مىدانند همه بر اين‌كه از اولاد فاطمه عليها السلام است حمل مىگردد . ثالثاً احاديثى كه وى را از اولاد امام حسين يا امام حسن عليه السلام ذكر كرده‌اند ، به اين صورت كه مهدى عليه السلام از اولاد هر دو امام است ، قابل جمع است ، زيرا همسر امام زين العابدين عليه السلام و مادر امام محمد باقر عليه السلام ، فاطمه بنت الحسن عليه السلام است ، يعنى مهدى عليه السلام از دو طرف علوى است .\r\n\r\nجعل و تحريف برخى احاديث در اين زمينه\r\n1 . ابن القيم مىگويد : در اين‌كه مهدى عليه السلام از ولد امام حسن عليه السلام است سرّى لطيف وجود دارد . زيرا از آنجا كه وى خلافت را به خاطر خدا رها كرد ، بنابراين خداوند هم خلافت حق را در نسل او قرار داد . ولى امام حسين عليه السلام براى خلافت حريص بود و براى آن جنگ كرد و به چنگ نياورد . « 1 »\r\nبررسى : امام حسن عليه السلام به اين دليل كه اصحاب ، او را حمايت نكردند و با توجه به سياست و فريب‌هاى معاويه - كه شهادت امام حسن عليه السلام موجب محبوبيت و قدرت بيشتر او مىشد - قيام نكرد . اما در زمان يزيد - كه آشكارا مرتكب خلاف و منكرات مىشد - قيام امام حسين عليه السلام موجب رسوايى يزيد شد . پس امام حسين عليه السلام براى قدرت قيام نكرد ، بلكه همانطور كه خود فرمود براى اصلاح امت جد بزرگوارش صلى الله عليه و آله و امر به معروف و نهى از منكر قيام كرد . « 2 »\r\n2 . ابوداود از ابواسحاق نقل مىكند كه : على بن ابيطالب عليه السلام نگاهى به فرزندش حسن عليه السلام انداخت و فرمود : اين فرزندم همانطور كه پيامبر صلى الله عليه و آله فرمود سيد است و از صلب او مردى كه همنام با پيامبرتان است خارج مىشود ، كه در خَلق شبيه اوست ،\r\n\r\n\r\n","description":"","footnote":"\r\n( 1 ) . المنار المنيف ، ابن القيم ، ص 139 .\r\n( 2 ) . مقتل الحسين ، المقرم ، ص 139 .\r\n","page_name":" 231 ","page_number":231},
  {"content":"\r\n\r\nولى در خُلق مانند او نيست . « 1 »\r\nبررسى : اين حديث تحريف شده است ، چون در ديگر نقل‌ها ( ترمذى ، نسائى و بيهقى ) به‌جاى حسن ، حسين آمده است و احتمال تصحيف وجود دارد « 2 » در ضمن حديث منقطع بوده حجت نيست ، زيرا ابواسحاق حداكثر در هفت سالگى حضرت على عليه السلام را ديده و روايت او از حضرت ثابت نشده است ، همچنين راوى اول حديث ( هارون بن مغيره ) مجهول است .\r\n3 . احاديثى كه بيان مىدارد مهدى عليه السلام از ولد عباس است :\r\nبررسى : اولًا چنين احاديثى با رواياتى كه مهدى عليه السلام را از ولد امام حسين عليه السلام و فاطمه الزهرا عليها السلام مىداند ، تعارض ندارد ، زيرا شرط تعارض تساوى دو طرف معارضه است اما از طرفى اين احاديث نزد خود اهل سنت نيز صحيح نيست و بر فرض صحت هم چون تعداد و شهرت احاديث اول بيشتر است ، و تعداد و شهرت از مرجحات است ، تعارض پيش نمىآيد .\r\n\r\nاختلاف در اسم پدر مهدى عليه السلام\r\nاز عوامل ادعاى تعارض در احاديث امام زمان عليه السلام كه منكرين مهدويت به آن استناد مىكنند ، اختلاف در اسم پدر مهدى عليه السلام است . زيرا برخى احاديث بيان مىدارد كه اسم پدر حضرت ، عبداللَّه است ، مانند حديث ( اسمه اسمى و اسم ابيه اسم ابى ) .\r\nبررسى : اين حديث مخالف اصول مذهب شيعه است كه مهدى عليه السلام را فرزند امام حسن عسكرى عليه السلام مىدانند اما بايد گفت چنين حديثى اولًا به اصل عقيده مهدويت ضربه‌اى نمىزند ، چون از جزئيات آن است . ثانياً حافظان بزرگ در اهل سنت ( ترمذى ، ابن داود ، بيهقى ، البانى و . . . ) حديث را به گونه‌اى ديگر نقل كرده‌اند . يعنى در كتب آنها ، قسمت آخر حديث ( اسم ابيه اسم ابى ) ذكر نشده است و حديث را به شكلى كه منكران گفته‌اند ، هيچ يك از اين افراد نقل نكرده‌اند . « 3 »\r\n\r\n\r\n","description":"","footnote":"\r\n( 1 ) . سنن ابى داود ، ج 4 ، ص 108 ، باب المهدى .\r\n( 2 ) . ر . ك : اسمى المناقب ، الجزرى الدمشقى ، ص 165 - 168 .\r\n( 3 ) . ر . ك : عقد الدرر ، المقدسى ، ص 27 .\r\n","page_name":" 232 ","page_number":232},
  {"content":"\r\n\r\nبه نظر مىرسد ، حافظان اهل سنت به اضافه بودن قسمت آخر حديث - كه توسط يكى از روات براى نسبت دادن مهدى عليه السلام به محمدبن عبداللَّه بن حسن مثنى يا محمدبن عبداللَّه بن منصور وضع شده است - آگاهى داشته‌اند .\r\n\r\nاختلاف حديث در مورد مدت حكومت مهدى عليه السلام\r\nاحاديث در اين زمينه از پنج تا چهل سال را بيان كرده‌اند و برخى اين اختلاف را دليل رد مهدويت دانسته‌اند .\r\nبررسى : هيچ مسلمانى - شيعه و سنى - اصل مهدويت را به دليل عدم توافق احاديث در اين زمينه رد نمىكند ، البته اين احاديث قابل جمع هم مىباشد ، چون تفاوت‌ها از جهت ظهور ، قوت و . . . است . مثلًا چهل سال به اعتبار همه زمان حكومت حضرت ، هفت سال به اعتبار زمان قدرت حكومت و بيست سال حد وسط است .\r\n3 . حديث : ( ولا مهدى الا عيسى بن مريم )\r\nاين حديث را ابن ماجه در سنن روايت كرده است .\r\nبررسى : اگر چه با توجه به احاديث فراوان و صحيح ديگر كه علما و محدثان بزرگ نقل كرده‌اند و بر صحت آنها نظر داده‌اند ، چنين حديثى نمىتواند دليلى براى منكران باشد ، اما به هر حال اين حديث نزد اكثر علما مردود است و راويان آن - از جمله محمد بن خالد - تضعيف شده است .\r\n\r\nاحتجاج چهارم : عدم معقوليت احاديث مهدى عليه السلام\r\nاز ديگر استدلالات مقلدان ابن خلدون ، اين ادعاست كه احاديث مهدى عليه السلام معقول نيست . احمد امين مىگويد : « ابن خلدون در تضعيف اين احاديث تنها به نقد سند نپرداخته ، بلكه متن آنها را نيز مخالف عقل يافته است » . « 1 »\r\nفريد وجدى هم در موسوعه خود پانزده حديث در اين زمينه ذكر كرده آنها را غير معقول و اسنادش را ضعيف مىداند .\r\n\r\n\r\n","description":"","footnote":"\r\n( 1 ) . تراثنا و موازين النقد ، ص 186 نقلًا عن احمد امين .\r\n","page_name":" 233 ","page_number":233},
  {"content":"\r\n\r\n\r\nبررسى\r\nاولًا ضعف اسناد چنان كه گفته شد پذيرفته نيست و اكثر علماى اهل سنت اين احاديث را صحيح دانسته‌اند . اما در مورد ادعاى غير معقول بودن اين احاديث بايد گفت : موضوع ظهور مهدى عليه السلام محال عقلى نيست تا منجر به رد آن شود ، حتى در روايات پيامبر صلى الله عليه و آله پيش بينىهاى ديگرى مثل خروج عاشيه بر امام على عليه السلام شهادت امام حسن و امام حسين عليهما السلام و جز آن وارد شده كه به وقوع پيوست وظهور مهدى عليه السلام عجيب‌تر از اينها نيست .\r\nدر ضمن عقل بسيارى از حقايق را درك نمىكند و چنين نيست كه هر چه عقل درنيافت اصلى نداشته باشد مسائل مربوط به ملاحم و فتن در آخر الزمان از اين قبيل است و عقل راهى به آن ندارد « 1 » بلكه بايد صحت اخبار و احاديث آن تأييد شود و اين موضوع در احاديث مهدى عليه السلام ثابت شد .\r\nدر مورد احاديث ضعيف هم اولًا هيچ عالمى به خاطر ضعف حديثى آن را غيرمعقول نمىداند ، ثانياً بسيارى از اين احاديث بوسيله احاديث صحيح تأييد مىگردد .\r\n\r\nاحتجاج پنجم : قياس عقيده ظهور مهدى عليه السلام با ادعاهاى مهدويت\r\nاستاد سعد محمد حسن با اين مقايسه مىگويد : چون ادعاهاى مهدويت توسط محمدبن حنفيه و مهدى عباسى باطل بود و به وقوع نپيوست ، بشارت پيامبر صلى الله عليه و آله به ظهور مهدى عليه السلام در آخرالزمان هم باطل است . « 2 »\r\nبررسى : چنين قياسى باطل است ، چون مقيس عليه باطل است و نتيجه‌اى ندارد ، اگر چنين بود براى مثال يهوديان مىتوانستند نبوت پيامبر صلى الله عليه و آله را منكر شوند ، چون افراد ديگرى مثل مسيلمه كذاب هم ادعاى نبوت كردند ، يا عدالت ، بى معناست چون ستمگران تاريخ هم در ابتدا ادعاى برپايى عدالت مىكردند و . . .\r\n\r\n\r\n","description":"","footnote":"\r\n( 1 ) . ر . ك : المهدى المنتظر و العقل ، محمد جواد مغنيه ، ص 89 .\r\n( 2 ) . ر . ك : نقد الحديث بين الاجتهاد و التقليد ، السيد الجلالى ، ص 40 .\r\n","page_name":" 234 ","page_number":234},
  {"content":"\r\n\r\n\r\nفصل سوم : علمايى از اهل سنت كه به صحت يا تواتر احاديث مهدى عليه السلام اذعان دارند :\r\nبيشتر از پنجاه عالم و محقق در اهل سنت اعتقاد به صحت يا تواتر احاديث مهدى عليه السلام دارند :\r\n- ترمذى ( ت / 297 ق ) در ( السنن 4 : 505 و 506 / 2233 - 2230 )\r\n- عقيلى ( ت / 322 ق ) در ( الضعفاء الكبير 1257 / 3 : 253 )\r\n- البربهارى ( ت / 329 ق ) به نقل از تويجرى در ( الاحتجاج بالاثر على من الفكر المهدى المنتظر ص 28 )\r\n- آبرى ( ت / 363 ق ) در ( مناقب الشافعى ) كه علمايى مثل مزى ، ابن حجر ، سيوطى و . . . اين سخن را نقل كرده‌اند .\r\n- حاكم نيشابورى ( ت / 405 ه ) در ( المستدرك 4 : 553 و 554 و 557 و . . . )\r\n- بيهقى ( ت / 458 ق ) به نقل از ابن القيم در ( المنار المنيف : 225 / 130 )\r\n- بغوى ( ت / 510 ) در مصابيح السنه : 4199 / 448 و 4213 / 493 و . . . )\r\n- ابن اثير ( ت 606 ) در النهايه 5 : 254 و 1 : 290 و . . . )\r\n- قرطبى مالكى در ( التذكره : 701 و 704 باب ماجاء فى المهدى )\r\n- ابن منظور ( ت 711 ) در ( لسان العرب 15 : 59 - هدى )\r\n- حافظ المزى ( ت / 742 ق ) در ( تهذيب الكمال 5182 / 149 - 25 : 146 )\r\n- ذهبى ( ت / 748 ق ) در ( تلخيص المستدرك 4 : 553 و 558 )\r\n- ابن قيم ( ت / 751 ق ) در ( المنار المنيف : 326 / 130 و 331 / 133 )\r\n- ابن كثير ( ت / 774 ق ) در ( شرح المقاصد : 5 : 312 )\r\n- هيثمى ( ت / 807 ق ) در ( مجمع الزوائد 7 : 115 و 116 و 317 )\r\n- جزرى ( ت / 883 ق ) در ( اسنى المناقب : 168 - 163 )\r\n- ابن حجر عسقلانى ( ت / 852 ) در ( التهذيب التهذيب 201 / 9 : 125 )\r\n- سخاوى ( ت / 902 ق ) به نقل از كتانى ( ت / 1345 ق ) در ( نظم المتناثر : 289 / 226 )\r\n- سيوطى ( ت / 911 ق ) در ( الجامع الصغير : 2 : 672 و 924 و 9244 و 9245 )\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n- ابن حجر هيتمى ( ت / 974 ق ) در ( الصواعق المحرقه : 162 - 164 و . . . )\r\n- متقى هندى ( ت / 975 ق ) در ( البرهان فى علامات مهدى آخرالزمان )\r\n- زبيدى ( ت 1205 ق ) در ( تاج العروس 409 - 10 : 408 - هدى )\r\n- محمدبن على الصبان ( ت / 1206 ق ) در ( اسعاف الراغبين : 145 و 147 و 152 )\r\n- شوكانى ( ت / 1250 ق ) كه علمايى مثل كتانى ، البانى ، احمد امين و ديگران ، تواتر احاديث مهدى را از وى ، نقل كرده‌اند .\r\n- شبلنجى ( ت / 129 ) در ( نورالابصار : 187 و 189 )\r\n- حلوانى شافعى ( ت / 1308 ق ) وى منظومه‌اى در اوصاف مهدى با عنوان ( القطر الشهدى فى اوصاف المهدى ) دارد .\r\n- ابوالبركات آلوسى ( ت / 1317 ق ) در ( غاليه المواعظ : 76 و 77 )\r\n- شمس الحق عظيم آبادى ( ت 1329 ق ) در ( عون المعبود 11 : 361 )\r\n- محمدبن جعفر الكتانى ( ت / 1345 ق ) در ( نظم المتناثر من حديث المتواتر 225 - 228 و 231 و 289 )\r\n- المبار كفورى ( ت / 1353 ق ) در ( تحفه الاحوذى - ح 2331 باب ما جاء فى المهدى )\r\n- منصور على ناصف ( ت 1388 ق ) در ( التاج الجامع للاصول 5 : 341 )\r\n- ابوالاعلى المودودى ، در ( البيانات : 116 )\r\n- ناصرالدين الالبانى در مقاله ( حول المهدى : 644 و 645 )\r\n- حمود بن عبداللَّه التويجرى در الاحتجاج بالاثر على من الفكر المهدى المنتظر : 70 و 121 و 127 و 290 )\r\n- عبدالعزيز بن عبداللَّه بن باز در محاضره‌اى با عنوان عقيده اهل السنه والاثر فى المهدى المنتظر - مجله الجامعه الاسلاميه ، السنه الاولى / 3 )\r\n- جمعى از محققين كتب اسلامى چون : استاد عبدالوهاب عبداللطيفى ( محقق كتاب الصواعق المحرقه ) . عبدالقادر الارناوط ( محقق كتاب جامع الاصول ) ، عاصم بن\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nعبداللَّه القريوتى ( محقق كتاب « الاعتقاد » )\r\nو عده‌اى ديگر از علما كه نام نبرديم ، از جمله افرادى هستند كه به صحت يا تواتر احاديث مهدى عليه السلام اذعان كرده‌اند .\r\n\r\nفصل چهارم : موضع مقلدين و ديگران در برابر احاديث مهدى عليه السلام در كافى ادعاى ضعف تفكر مهدويت به سبب ارتباط آن با دو كتاب جفر و كافى :\r\nشيخ ابوزهره در كتاب الامام صادق حديثى در مورد كتاب جفر كه نزد امام صادق عليه السلام بوده است ، به شيخ كلينى نسبت مىدهد و از اين طريق بر كلينى حمله مىكند . وى نسبت اين حديث را به امام رد مىكند و مىگويد : امام نيازى به اين مسائل كه از علم غيب بوده و مختص انبياست ندارد ، تنها طريق اين حديث كلينى است كه معتقد به نقص در قرآن هم بوده است . « 1 »\r\nديگران نيز به تقليد از ابوزهره كلينى را مورد حمله قرار داده عقيده اماميه در مورد مهدويت را به وى نسبت مىدهند . به طور كلى سخن ابوزهره دو وجه دارد : در مورد اهل سنت عقيده مهدويت محكم نيست و در شيعه چنين عقيده‌اى وجود دارد ، اما اساس آن تنها روايت جفر در كافى مىباشد .\r\n\r\nنقد و بررسى\r\nجفر در لغت به معناى « بره گوسفند » است و در حديث مراد با حذف مضاف حاصل مىگردد . « 2 » يعنى ( پوست ) گوسفند جفر كتابى بوده به خط امام على عليه السلام و املاى رسول خدا صلى الله عليه و آله و اين مطلب نزد شيعه ثابت است و برخى از اهل سنت نيز به آن اذعان دارند .\r\nحتى ابن خلدون به وجود چنين كتابى در شيعه اعتراف كرده است . « 3 » در جفر علومى است كه ميراث اهل بيت عليهم السلام بوده و در حفظ آن دقت مىكرده‌اند و فقط برخى از اصحاب خاص ائمه عليهم السلام آن را ديده‌اند .\r\n\r\n\r\n","description":"","footnote":"\r\n( 1 ) . الامام الصادق ، ابوزهره ، ص 239 .\r\n( 2 ) . اعيان الشيعه ، محسن امين ، ج 1 ، ص 94 .\r\n( 3 ) . تاريخ ابن خلدون ، ج 1 ، ص 589 .\r\n","page_name":" 237 ","page_number":237},
  {"content":"\r\n\r\nبرخى علماى اهل سنت اظهار كرده‌اند كه در جفر علوم غيب و حوادث آينده به صورت رمز و اشاره وجود دارد ؛ « 1 » در حالىكه روايات ، دلالت بر وجود مسائل حلال و حرام و امور دينى و دنيوى در اين كتاب دارد ، البته چند روايت هم مربوط به امام زمان عليه السلام و حوادث آينده دارد ، به اين ترتيب نمىتوان جفر را منبع عقيده مهدويت دانست .\r\n\r\nبررسى روايت جفر\r\nنسبت دادن جفر به سعيد بن هارون عجلى درست نيست ، زيرا اين مرد زيدى مذهب اصلًا در سند روايات جفر نيست . اهل بيت عليهم السلام جفر را از نامحرمان پنهان مىكردند ، چه رسد به اين مرد كه عقيده درستى نداشته و ضعيف است . « 2 »\r\nدر ضمن ادعاى ابوزهره مبنى بر اين‌كه اكثر طرق روايات جفر از كلينى به امام صادق عليه السلام مىرسد ، نادرست است ، زيرا روايت جفر فقط 7 بار و از 2 طريق در كافى وارد شده ، در حالى كه محمدبن حسن صفار در كتاب بصائر الدرجات اين حديث را 26 مرتبه و از چند طريق ذكر كرده است . « 3 »\r\nاز سوى ديگر روايتى كه ابوزهره به كلينى نسبت مىدهد اصلا در كافى موجود نيست .\r\n\r\nحديث جفر و علم غيب\r\nدر ابتدا بايد گفت كه ائمه عليهم السلام حديث جفر را انكار نمىكردند . اما ابوزهره كه منكر حديث جفر شده معتقد است :\r\n« علم ائمه عليهم السلام اكتسابى است و امام نمىتواند از غيب خبر دهد » و اين موضوع را دليلى بر رد حديث جفر دانسته است . اما اين سخن باطل است ، زيرا علم ائمه عليهم السلام بر دو گونه است : يكى تلقى از رسول اللَّه صلى الله عليه و آله كه اين نوع اكتسابى و با واسطه امام از پدران\r\n\r\n\r\n","description":"","footnote":"\r\n( 1 ) . كتاب المواقف ، عضدالدين الايجى . به شرح السيد الجرجانى ، ج 6 ، ص 22 .\r\n( 2 ) . ر . ك : رجال الكشى ، ص 231 .\r\n( 3 ) . بصائر الدرجات الصفار ، باب فى الائمه انهم اعطوا الجفر و الجامعه و صحف فاطمه عليها السلام .\r\n","page_name":" 238 ","page_number":238},
  {"content":"\r\n\r\nخود از رسول خداست و نوع دوم الهام است . علماى اهل سنت هم اين نوع را پذيرفته‌اند . ائمه عليهم السلام در حوزه علوم دينى و نيازهاى شرعى مردم همه چيز را مىدانند ، اما در مورد امور غيبى و تكوينى و حوادث آينده و گذشته ، اگر خداى متعال اذن دهد آگاه مىشوند و در غير اين صورت لازم نيست .\r\n\r\nمؤيدات حديث جعفر و احاديث مهدى عليه السلام در كافى\r\nحديث جفر از طريق صدها حديث ديگر - كه مثلًا شيخ صدوق نقل كرده - تاييد مىشود . صدوق در كمال الدين بيش از چهارصد حديث در مورد امام زمان ( عج ) نقل كرده است ، در حالى كه شيخ كلينى در كافى در اين زمينه فقط نزديك به 200 حديث ذكر كرده است پس اين ادعا كه عقيده مهدويت وابسته به كتاب كافى و توثيق راويان آن است ، باطل مىباشد اضافه بر آن كه بسيارى از محدثان و علماى قبل ، معاصر و بعد از كلينى احاديث غيبت را نقل كرده‌اند ، از جمله محمد بن صفار در بصائر الدرجات - على بن ابراهيم در تفسير - ابراهيم بن صلاح النماطى ( صاحب كتاب الغيبه )\r\nعبداللَّه بن جعفر حميرى ( صاحب كتاب الغيبه ) ، محمد بن مسعود عياشى ( صاحب كتاب الغيبه ) ، على بن حسين بابويه القمى ، محمّد بن ابراهيم النعمانى ( كتاب الغيبه ) ، شيخ مفيد ( صاحب كتاب الفصول العشره فى الغيبه ) ، شريف مرتضى در ( المقنع فى الغيبه ) ، شيخ طوسى در الغيبه .\r\n\r\nابطال برخى ادعاها\r\nاولًا دلايل كسانى كه معتقدند امام زمان ( عج ) متولد نشده در برابر شيعه كه حضرت را تولد يافته و حاضر مىدانند ، قابل مقايسه نيست . زيرا عقيده شيعه با روايات فراوان و نقل و حس همراه است ، در حالىكه ادعاى اهل سنت هيچ دليلى ندارد .\r\nثانياً برخى گفته‌اند : اگر امام زمان ( عج ) متولد شده ، چرا همه طعن و مخالفت‌ها به طرف كلينى - كه اين احاديث را در كتاب خود آورده - متوجه است و به علماى ديگر مثل مفيد و طوسى طعنه نزده‌اند ؟\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nجواب : چنين نيست ، بلكه اتهام و طعنه متوجه همه علماى شيعه و حتى معاصرينى چون امام خمينى قدس سره و هاشم معروف حسنى و . . . هم هست اما كلينى به دلايلى چون معاصرت با غيبت كبرى و ارتباط با اصحاب ائمه عليهم السلام و سبقت زمانى كتابش ، مورد حمله قرار گرفته است .\r\nثالثاً برخى ادعا كرده‌اند كه شيعه چون همه روايات كافى را قطعى الصدور و حجت مىداند قضيه مهدويت به راحتى اثبات مىشود . در جواب مىگوييم : شيعه همه احاديث كافى را قطعى الصدور نمىداند و اين ادعا از اساس باطل است . در ضمن بايد گفت « كتب حديث - در شيعه يا اهل سنت - به تنهايى ، اثبات كننده عقيده‌اى نيست و به همين صورت رد يك حديث در كتب حديثى دليل ابطال عقيده‌اى نيست .\r\nپس انكار عقيده مهدويت توسط برخى منكران به دليل رد حديث يا احاديثى در گوشه و كنار كتب حديث - كه حتى اين انكار هم با بررسى سند و متن همراه نيست - دليل رد عقيده مهدويت نمىتواند باشد .\r\n\r\nادعاى تناقض احاديث كافى در مورد مهدى عليه السلام\r\nدكتر محمّد البندارى مدعى اين تناقض مىگويد : كلينى پس از ذكر چند روايت دربارهء كسانى كه مهدى عليه السلام را ديده‌اند ، روايتى از امام حسن عسكرى عليه السلام نقل مىكند مبنى بر اين‌كه شما خلف بعد از من را نمىبينيد و بردن اسم وى براى شما جايز نيست » و ادامه مىدهد : اين نقض سخن قبلى خودش است . « 1 »\r\n\r\nنقد و بررسى\r\nكلينى اين احاديث را در دو باب آورده و احاديث صحيحى است كه قابل جمع با يكديگر است ، يعنى با استفاده از احاديث ديگر مىتوان دريافت كه نهى از تسميه و همچنين نديدن امام مهدى عليه السلام به دليل خوف از دشمنان حضرت بوده ، يعنى ائمه عليهم السلام به دليل ترس بر زندگى مهدى عليه السلام مكان و زمان غيبت ايشان را مخفى نگاه مىداشته‌اند ، ولى در عين حال برخى از اصحاب خاص ائمه در همان زمان و با اذن امام عسكرى عليه السلام\r\n\r\n\r\n","description":"","footnote":"\r\n( 1 ) . التشيع بين مفهوم الائمة و المفهوم الفارسى ، د . محمد البندارى ، ص 219 .\r\n","page_name":" 240 ","page_number":240},
  {"content":"\r\n\r\nاجازه داشتند فرزند بزرگوارشان را ملاقات كنند . « 1 »\r\n\r\nبررسى احاديث « ان الارض لا تخلوا من حجة »\r\nشيخ كلينى در كافى بابى با اين عنوان گشوده و 13 حديث در آن ذكر كرده است : اما برخى چون احمد امين مصرى و شيخ ابوزهره - صرفاً براى طعنه بر ثقه الاسلام كلينى و متهم كردن وى به اعتقاد به تحريف قرآن - اين احاديث را از زيادت شيعه دانسته‌اند و ابوزهره به اين استناد احاديث مهدى عليه السلام را مورد حمله قرار داده است . « 2 »\r\n\r\nنقد و بررسى اين شبهه :\r\n\r\nالف ) آنچه دربارهء كافى بايد دانست :\r\n1 . اين احاديث منفرد به كلينى نيست ، بلكه همانطور كه گفته شد طرق احاديث مهدى عليه السلام در كتب شيعه و اهل سنت به بيش از دو هزار طريق مىرسد ، كه بسيارى از آنها با كافى مشترك است .\r\n2 . تعداد احاديث مهدى عليه السلام در كافى نسبت به ديگر كتب شيعه تقريباً يك دهم است ، يعنى عقيده مهدويت وابسته به كافى نيست .\r\n3 . كثرت تفاصيل احاديث مهدويت در كافى دليل بر رد اصل اين عقيده نيست .\r\n4 . علماى شيعه در بررسى احاديث مهدى عليه السلام در كافى مانند ديگر احاديث اين كتاب برخورد مىكنند .\r\n5 . جز استرآبادى - از اخباريان - هيچ كس ادعاى صحت جميع احاديث كافى را ندارد .\r\n6 . انكار صحت احاديث مهدى عليه السلام در كافى به چند چيز بستگى دارد اول : اثبات ضعف همه روات اين احاديث ، اگر چه جارحين از اهل سنت باشند ، دوم : اثبات اين‌كه كلينى تنها راوى اين احاديث در شيعه است و سوم : برهان بر اين‌كه عقيده شيعه مبتنى بر كافى است ؛ كه هيچ كدام از اين سه مورد صحت ندارد .\r\n\r\n\r\n","description":"","footnote":"\r\n( 1 ) . ر . ك : اصول الكافى ، ج 1 ، ص 265 - 268 .\r\n( 2 ) . الامام الصادق ، ص 194 .\r\n","page_name":" 241 ","page_number":241},
  {"content":"\r\n\r\n\r\nب ) صحت مضمون احاديث كافى\r\nاحاديث كافى اگر از لحاظ سند هم ضعيف باشند ، اما بسيارى از آنها از لحاظ مضمون متفق هستند . كلينى با اختصاص بابى به نام « ان الارض لاتخلو من حجة » احاديث زيادى با طرق گوناگون ذكر كرده ، برخى احاديث با احاديث ديگر تأييد و جبران ضعف آن مىگردد .\r\n\r\nج ) برخى از احاديث ضعيف السندى كه با ديگر احاديث تاييد مىشود :\r\nحديث وشاء : كلينى از حسين بن محمد بن محمد وشاء نقل مىكند از امام رضا عليه السلام پرسيدم : آيا زمين بدون امام باقى مىماند ؟ فرمود : خير . . . . « 1 »\r\nاين حديث به دليل ضعف معلى ضعيف است اما با حديثى ديگر در كافى به اسناد كلينى از عدهء خود از احمدبن محمد بن عيسى از محمّد بن ابى عمير از حسين بن ابى العلاء از امام صادق عليه السلام تاييد مىگردد . « 2 » اصحاب عده در اينجا عبارتند از : محمد بن يحيى ، على بن موسى الكميذانى ، داود بن كوره ، احمد بن ادريس ، و على بن ابراهيم كه همه از ثقات هستند . همچنين سه راوى بعدى توثيق شده‌اند و حديث صحيح است .\r\nحديث سهل بن زياد كه حديث هفتم از باب مذكور است به دليل ضعف سهل و ارسال حديث ، ضعيف است . اين حديث از اميرالمومنين عليه السلام نقل شده و چنين است :\r\n« اللهم انك لاتخلو ارضك من حجة لك على خلقك » . « 3 »\r\nاما ضعف اين حديث به چند طريق جبران مىشود :\r\nالف ) نقل حديث در نهج البلاغه با اين مضمون « اللهم بلى لا تخلو الارض من قائم اللَّه بحجة » . « 4 »\r\nب ) نقل حديث توسط بسيارى از علماى اهل سنت ( مثل اسكافى ، ابن قتيبه\r\n\r\n\r\n","description":"","footnote":"\r\n( 1 ) . اصول الكافى ، ج 1 ، ص 137 ، ح 13 .\r\n( 2 ) . همان ، ج 1 ، ص 136 ، ح 1 .\r\n( 3 ) . همان ، ص 136 ، ح 7 .\r\n( 4 ) . براى آگاهى از معنى « حجه » ر . ك : شرح نهج البلاغه ، ابن ابى الحديد ، ج 18 ، ص 351 .\r\n","page_name":" 242 ","page_number":242},
  {"content":"\r\n\r\nدينورى ، ابن عبدربه ، ابن حجر عسقلانى و . . . ) . « 1 »\r\nج ) نقل حديث توسط خود كلينى از سه طريق ديگر .\r\nبررسى احاديث « من مات و لم يعرف امام زمانه مات ميتة جاهلية » .\r\nمضمون اين حديث به چند صورت در كافى وارد شده است و 25 حديث در سه باب اختصاصى وجود دارد . از منكرين اين حديث ابوزهره و احمد امين هستند .\r\nابوزهره كه كلينى را معتقد به تحريف قرآن مىداند ، مىگويد : نمىتوانيم بگوييم كلينى سليم الاعتقاد است ، بنابراين هيچ كدام از روايات وى از امام صادق عليه السلام را بدون بررسى نمىپذيريم . « 2 »\r\n\r\nنقد و بررسى\r\nاولا ابوزهره در اتهامات خود بر كلينى صادق نيست ، زيرا چگونه كلينى معتقد به تحريف قرآن شده ، در حالىكه همه محققان شيعه وى را سليم الاعتقاد مىدانند . ثانياً اثبات صداقت كلينى در نقل اين حديث و صحت آن از دو راه امكان دارد :\r\nالف ) علماى زيادى از اهل سنت و شيعه كه اين حديث را نقل كرده‌اند و شيخين نيز در زمره آنانند همچنين ابن حبل ، ابوداود طبرانى ، حاكم ، ابونعيم اصفهانى ، بيهقى ، ابن اثير و . . . حديث را در كتب خود آورده‌اند و از علماى شيعه عبداللَّه بن جعفر حميرى ، محمد بن حسن صفار ، على بن الحسين بابويه ، كشى ، صدوق و . . . از ناقلان اين حديثند ، كه بسيارى از اين محدثان قبل از كلينى حديث را نقل كرده‌اند .\r\nب ) حديث دلالت بر صحت قول شيعه - هر كدام از ائمه عليهم السلام امام زمان خود است .\r\nبررسى احاديثى كه بيان مىكند : « مهدى عليه السلام مانند داود عليه السلام حكم مىكند و بيّنه و گواه نمىگيرد » .\r\nدر كافى چند حديث به اين مضمون وارد شده است . « 3 » منكرين اين احاديث آن را افتراهاى يهود دانسته‌اند ؛ دكتر عبداللَّه الغفارى مدعى اين مطلب شده مىگويد : « اينان\r\n\r\n\r\n","description":"","footnote":"\r\n( 1 ) . ر . ك : المعيار و الموازنة الامكانى ، ص 81 .\r\n( 2 ) . الامام الصادق ، ص 195 - 196 .\r\n( 3 ) . اصول الكافى ، ج 1 ، ص 327 و 328 و 426 .\r\n","page_name":" 243 ","page_number":243},
  {"content":"\r\n\r\nدين محمدى را نسخ كرده‌اند و به يهوديت باز مىگردند » « 1 » سائح مغربى نيز پس از نقل حديث اول كافى مىگويد : « محدثين شيعه فقط به صحت سند اكتفا كرده‌اند و به همين دليل اين احاديث را درست دانسته‌اند » وى گمان كرده واضع اين احاديث به اشتباه اجرايى حضرت داود عليه السلام نظر داشته است ، خطايى كه موجب طلب توبه توسط ايشان شد . آنگاه آيات مربوط به داستان دشمنانى كه نزد داود عليه السلام داورى مىخواستند را ذكر كرده است . در اين مورد از تفاسير طبرسى و علامه طباطبايى بهره مىگيريم . « 2 »\r\n\r\nنقد و بررسى\r\n1 . علماى شيعه همه بر وجوب عصمت انبياء عليهم السلام از گناهان صغيره و كبيره اتفاق دارند ، زيرا جواز گناه براى پيامبر با وجوب اطاعت از وى سازگار نيست و مخالف غرض بعثت انبياست . و معناى اشتباه قصهء هم ، جواز خطا براى پيامبر الهى است ، در حالى كه طبق آيات قرآن ، داود عليه السلام خليفه الهى در زمين براى داورى ميان مردم و داراى علم و فضل و حكمت و فصل الخطاب بود و خداوند به وى كتاب و حكم و نبوت داده بود .\r\n2 . قصه دشمنانى كه از محراب بالا رفتند : اين داستانى در قرآن كريم است دربارهء دو دشمن كه نزد حضرت داود عليه السلام آمدند و از ايشان تقاضاى داورى كردند ، زيرا يكى يك ميش و ديگرى 99 ميش داشت و مىخواست آن يكى را هم به زور از اولى بگيرد .\r\nداود عليه السلام گفت : « با خواستن ميش تو به تو ظلم كرده است » . ولى بعد طلب آمرزش كرد و توبه نمود در ادامهء آيه آمده :  « وَ لا تَتَّبِعِ الْهَوى » .  « 3 » استاد سائح مغربى از اين داستان نتيجه گرفته است : كه داود عليه السلام مرتكب خطاى اجرايى شده و بنابراين احاديث كافى در اين زمينه وضع يهوديان است .\r\n\r\nنقد و بررسى\r\nمفسرين شيعه اتفاق دارند كه منظور از دو دشمن در اين داستان دشمنان حقيقى نيست ، بلكه مقصود دو فرشته‌اند « 4 » و مؤيد آن اين است كه داود عليه السلام از آنها ترسيد و آنها\r\n\r\n\r\n","description":"","footnote":"\r\n( 1 ) . بروتوكولات آيات قم ، د . عبداللَّه الغفارى ، ص 102 .\r\n( 2 ) . تراثنا و موازين النقد ، ص 205 - 206 .\r\n( 3 ) . سورهء ص ، 21 - 26 .\r\n( 4 ) . التبيان ، ج 8 ، ص 552 ؛ الميزان ، ج 17 ، ص 194 .\r\n","page_name":" 244 ","page_number":244},
  {"content":"\r\n\r\nگفتند : « لاتخف » حتى بر فرض اين‌كه داستان حقيقى باشد طبق نظر اهل سنت تقديرى در جمله است ؛ قاضى عبدالجبار معتزلى مىگويد : « در كلام محذوفى وجود دارد به اين صورت كه داود عليه السلام » گفت : « ( اگر راست بگويى ) به تو ظلم كرده است . » علماى شيعه نيز اين نظر را تأييد كرده‌اند . « 1 »\r\nاما دليل استغفار داود عليه السلام گناه و خطا نبود ، بلكه طبق نظر علامه طباطبايى به دليل ترك اولى بوده ، زيرا داود عليه السلام به خاطر خود از آنها ترسيد ، پس گفتند : « لاتخف » يا طبق رأى آيت اللَّه سبحانى استغفار داود به دليل حكم كردن قبل از شنيدن سخن طرفين اتهام بوده است . « 2 » اما شيخ حر عاملى مىگويد : به طور كلى از آنجا كه انبياء و ائمه عليهم السلام همه اوقاتشان غرق در مشاهده الهى و تلاش در عبادت خدا است ، به خاطر كارهاى عادى زندگى مثل خوردن و خوابيدن و . . . هم استغفار مىكنند . « 3 »\r\nاما علت آوردن جمله : « لا تتبع الهوى » هشدار به ديگران است ، و گرنه داود عليه السلام پيامبر خدا است و به حق داورى مىكند ، اما عصمت دليل بر داشتن امر و نهى نيست ، زيرا اختيار - حتى براى پيامبران - در همه حال باقى است . « 4 »\r\n3 . اسرائيليات ، سردمداران و راويان آن :\r\nعلماى يهود چون كعب الاخبار ، وهب بن منبه و عبداللَّه بن سلام - كه مايه نفاق و نشر اسرائيليات بودند - در اسناد روايات كافى نيستند و كلينى از روايت از آنان خوددارى كرده است . در حالى كه اين افراد عقايد بسيارى از صحابه و تابعين مثل ابوهريره ، ملك بن عبدالعزيز ، مقاتل بن سليمان و . . . را تحت تأثير قرار داده‌اند و كتب معتبر اهل سنت پر از خرافات و افسانه‌هاى اين افراد است .\r\nابوريه دربارهء كعب الاحبار مىگويد : او مزوّرانه اظهار اسلام نمود در حالى كه\r\n\r\n\r\n","description":"","footnote":"\r\n( 1 ) . تنزيه القرآن عن المطاعن ، القاضى عبد الجبار ، ص 358 .\r\n( 2 ) . مفاهيم القرآن ، السبحانى ، ج 5 ، ص 82 .\r\n( 3 ) . الجواهر السنية فى الاحاديث القدسية ، ص 83 .\r\n( 4 ) . الميزان ، ج 17 ، ص 198 .\r\n","page_name":" 245 ","page_number":245},
  {"content":"\r\n\r\nقلبش با يهوديت بود و با زيركى ابوهريره را فريب داد تا در پناه او خرافات و اوهام خود را در دين اسلام رواج دهد . احاديثى كه ترجيح يهوديت بر اسلام در بعضى از آنها مشهود است « 1 » از جمله بخارى در صحيح خود نقل كرده است كه پيامبر صلى الله عليه و آله فرمود :\r\nبراى هيچ بنده‌اى سزاوار نيست كه بگويد : « من برتر از يونس بن متى هستم » . « 2 »\r\n4 . وجوه شبهات ميان قضاوت مهدى عليه السلام و داود عليه السلام :\r\nاحاديثى كه چگونگى داورى داود عليه السلام را بيان مىكند ، مانند احاديثى است كه از داورى مهدى عليه السلام در آخر الزمان خبر مىدهد . « 3 » چنان‌چه سليمان از داود ارث مىبرد ، مهدى عليه السلام هم وارث آل محمد صلى الله عليه و آله است . در حديثى آمده است : داود عليه السلام در داورى ميان دو نفر بدون طلب بيّنه مجرم را به قتل رساند ، « 4 » و در مورد مهدى ( عج ) هم وارد شده كه بدون درخواست بيّنه و مانند داود عليه السلام حكم مىكند . « 5 »\r\n5 . ابطال اين سخن كه دين محمد صلى الله عليه و آله با احاديث مهدى عليه السلام نسخ مىشود :\r\nمحب الدين الخطيب و دكتر غفارى مدعى اين مطلب هستند و گفته‌اند : با اين احاديث به يهوديت بازگشته‌ايم :\r\nاما بر ابطال اين سخن همين بس كه نسخ در جايى است كه دليل آن از حكم منسوخ مؤخر باشد ، اما اگر دو دليل با هم باشند ، هيچ كدام ناسخ ديگرى نيست . « 6 » و بر اتهام خطيب همين كافى است كه وى از يزيد بن معاويه دفاع كرده شيعه را متهم مىكند ، غفارى هم او را تأييد مىكند اما دربارهء احاديث بايد گفت : داورى مهدى عليه السلام مانند اجداد پاكش خواهد بود . نه مثل معاويه و يزيد . دعوت او ادامه دعوت در آيات تطهير و مباهله و هل اتى و حديث كساء مىباشد و چگونگى حكم حضرت بر اساس حكم خدا و قرآن و حكم رسول اللَّه صلى الله عليه و آله است ، نه ظن و قياس و استحسان . و با علم الهى الهام شده و خطاناپذير حكم مىراند . پس آيا حكم امام مسلمين از روى علم الهى نسخ شريعت شمرده مىشود ؟ !\r\n\r\n\r\n","description":"","footnote":"\r\n( 1 ) . اضواء على السنة المحمدية ، محمود ابوريه ، ص 172 - 173 .\r\n( 2 ) . صحيح البخارى ، ج 3 ، ص 1255 ، كتاب الانبياء .\r\n( 3 ) . اصول الكافى ، ج 1 ، ص 327 ، ح 1 .\r\n( 4 ) . الجواهر السنيه ، ص 82 .\r\n( 5 ) . اصول الكافى ، ج 1 ، ص 426 ، ح 13 .\r\n( 6 ) . بحار الأنوار ، ج 52 ، ص 383 .\r\n","page_name":" 246 ","page_number":246},
  {"content":"\r\n\r\n\r\nانكار ولادت امام مهدى عليه السلام\r\nمنكرين ولادت امام مهدى عليه السلام به دليل محكمى - در حد دلايل اثبات‌كنندهء ولادت ايشان - استناد نكرده‌اند و در عين حال دلايل فراوان بر دلالت را ناديده مىگيرند .\r\nاينان فقط دو دليل بر انكار ولادت مهدى عليه السلام ذكر كرده‌اند :\r\n1 . اختلاف شيعه در مورد زمان ولادت و نام مادر مهدى عليه السلام .\r\n2 . شهادت جعفر كذّاب - برادر امام حسن عسكرى عليه السلام - مبنى بر اين‌كه برادرش فرزندى باقى نگذاشته است .\r\nاما منشأ اصلى اين انكار ابن حزم اندلسى است و ديگران از وى تأثير پذيرفته‌اند .\r\nوى مىگويد :\r\n« برخى معتقدند مهدى در زمان حيات پدرش متولد شد و برخى تولد او را هنگام وفات پدر و ديگران بعد از وفات پدر يكى مىدانند مادرش نرجس است و ديگرى نام او را سوسن و ديگرى صيقل مىداند . ولى اينها همه حدس است و امام حسن عسكرى عليه السلام فرزندى بر جاى نگذاشت » . « 1 »\r\nافرادى مانند دكتر بندارى ، محمد اسعاف نشاشيبى ، محمد منظور نعمانى هم تحت تأثير ابن حزم چنين سخنانى گفته‌اند : نعمانى شهادت جعفر كذاب را هم اضافه كرده است ، وى حتى اختلاف در زمان غيبت را هم بهانه‌اى براى انكار ولادت مهدى عليه السلام قرار داده است . « 2 »\r\n\r\nنقد و بررسى\r\nدليل اول ، سخن مدعى را اثبات نمىكند ، زيرا اختلاف در زمان ولادت يا اسم مادر يا زمان غيبت همه اختلافات جانبى است و اصل ولادت را انكار نمىكند شاهد آن كه اگر چنين بود بايد ولادت بسيارى از بزرگان را انكار مىكرديم مثلًا در زمان ولادت و وفات پيامبر اكرم صلى الله عليه و آله اختلاف است . برخى ولادت ايشان را دوم و برخى هشتم ربيع\r\n\r\n\r\n","description":"","footnote":"\r\n( 1 ) . الفصل فى الملل و الأهواء و النحل ، ابن حزم ، ج 3 ، ص 181 .\r\n( 2 ) . الثورة الايرانية فى ميزان الاسلام ، نعمانى ، 140 - 142 .\r\n","page_name":" 247 ","page_number":247},
  {"content":"\r\n\r\nالاول مىدانند و همچنين در وفات آن حضرت ميان شيعه و سنى اختلاف است ؛ اما هيچ كس نمىگويد پيامبر صلى الله عليه و آله به دنيا نيامد يا وفات نكرد و به آسمان رفت !\r\nدر مورد وفات حضرت فاطمه عليها السلام اختلاف بيشتر است ، به صورتى كه به چندين سال مىرسد ، اما كسى ولادت حضرت را نفى نكرده است . در ولادت يا وفات بسيارى از ائمه عليهم السلام و بزرگان دينى هم اختلاف وجود دارد .\r\nعلاوه بر اين مطلب در مورد امام مهدى عليه السلام مشهور در شيعه آن است كه ولادت حضرت در سال 255 هجرى و غيبت در سال 260 هجرى و پس از وفات پدر بزرگوارشان امام حسن عسكرى عليه السلام بوده است و اسم مادر حضرت نرجس است و فقط چند روايت بر خلاف مشهور وجود دارد .\r\n2 . دليل دومى كه براى انكار ولادت آورده‌اند شهادت جعفر كذاب است . اما كافى است احوال جعفر را بررسى كنيم تا ببينيم چقدر مىتوان به گفته وى اعتماد كرد .\r\nجعفر - به گواهى احمد بن عبيداللَّه بن خاقان - فردى بود كه آشكارا فسق و فجور مىكرد و بسيار شراب مىخورد . طمع جعفر در اموال برادرش امام حسن عسكرى عليه السلام ، تقرب به سلاطين و شرابخوارى در نهايت وى را به دشمنى با اهل بيت عليهم السلام كشاند . « 1 »\r\nو عجيب آن است كه شيخ منظور النعمانى - بزرگ علماى هند - شهادت چنين فردى را دليل انكار ولادت مهدى عليه السلام مىداند !\r\n3 . ادله تولد امام مهدى عليه السلام و استمرار حيات ايشان\r\nاين ادله از لحاظ تاريخى بر دو دسته است : ادله قبل از ولادت و اعلام و اقرار به ولادت توسط علما . اين ادله كه شامل احاديث نبوى و اهل بيت عليهم السلام است ، بدين شرح است :\r\n\r\n[ الف ) ادله قسم اول : ادله قبل از ولادت 
  ]\r\n\r\nحديث اول : از پيامبر اكرم صلى الله عليه و آله نقل است كه « الخلفاء اثنا عشر » .\r\nاين حديث از چند طريق در كتب حديثى وارد شده است ، « 2 » اما سؤال اينجاست كه\r\n\r\n\r\n","description":"","footnote":"\r\n( 1 ) . ر . ك : اصول الكافى ، ج 1 ، ص 421 ، ح 1 ؛ كمال الدين ، ج 2 ، ص 475 .\r\n( 2 ) . ر . ك : صحيح البخارى ، ج 4 ، ص 164 ؛ مسند احمد ، ج 5 ، ص 90 و 93 و 97 .\r\n","page_name":" 248 ","page_number":248},
  {"content":"\r\n\r\nاين خلفا چه كسانى هستند :\r\nخليفه از لحاظ لغوى بر امام و پيشوا اطلاق مىشود ، اما اهل سنت در تعيين خلفاى دوازده‌گانه در حديث اختلاف فراوان دارند ؛ حتى برخى از آنها نتوانسته‌اند تعداد خلفا را مطابق با حديث به دوازده نفر برسانند . مثلًا ابن كثير خلفاى دوازده‌گانه را عبارت از خلفاى اربعه و عمر بن عبدالعزيز و برخى از بنى اميه دانسته كه مهدى هم جزء آنهاست . « 1 »\r\nبه طور كلى از بررسى نظرات اهل سنت در اين زمينه مىتوان دريافت كه آنان در تعداد و مصاديق خلفا اختلاف دارند . برخى از آنها امام حسن عليه السلام و امام مهدى عليه السلام را جزء خلفا نياورده‌اند ؛ برخى ، سلاطين و حتى يزيد فاجر را هم جزء خلفا به شمار آورده‌اند ؛ و نكته آخر اين‌كه اگر آخرين خليفه را عمر بن عبدالعزيز يا سلاطين گذشته بدانيم با احاديثى چون « اين دين تا زمانى كه 12 خليفه هستند پابرجاست و وقتى آنان از دنيا رفتند زمين اهل خود را مىبلعد » « 2 » در تعارض است ، چون در آن زمان زمين ، اهل خود را نبلعيد .\r\n\r\nحديث دوم : حديث ثقلين\r\nاين حديث از پيامبر صلى الله عليه و آله نقل شده و بيانگر آن است كه قرآن و اهل بيت عليهم السلام از هم جدا نمىشوند تا در حوض بر حضرت صلى الله عليه و آله وارد شوند . اين روايت در عدم جدايى قرآن و اهل بيت عليهم السلام ظهور دارد و با عقيده به عدم ولادت مهدى عليه السلام - به عنوان يكى از اهل بيت عليهم السلام - حديث مفهوم خود را از دست مىدهد .\r\n\r\nاحاديث اهل بيت عليهم السلام\r\nدر اين زمينه ده‌ها روايت از ائمه عليهم السلام وجود دارد ، كه در كتاب‌هايى مثل اصول كافى و كمال الدين فراوان به چشم مىخورد و در كتب اهل سنت نيز - از جمله فرائد\r\n\r\n\r\n","description":"","footnote":"\r\n( 1 ) . تفسير القرآن العظيم ، ابن كثير ، ج 2 ، ص 34 .\r\n( 2 ) . كنز العمال ، ج 12 ، ص 34 ، ح 33861 .\r\n","page_name":" 249 ","page_number":249},
  {"content":"\r\n\r\nالسمطين ( جوينى ) ، ينابيع الموده ( قندوزى ) و الفصول المهمه ( ابن الصباغ ) « 1 » - احاديث زيادى از پيامبر اكرم صلى الله عليه و آله در تأييد احاديث اهل بيت عليهم السلام وجود دارد .\r\n\r\nب ) ادله قسم دوم : اعلام و اقرار به ولادت امام مهدى عليه السلام\r\nدر اين زمينه شواهد فراوانى وجود دارد از جمله :\r\n1 . اعلام امام حسن عسكرى عليه السلام مبنى بر تولد فرزند بزرگوارش ، كه روايات زيادى از طريق ثقات و بزرگان شيعه در اين مورد وجود دارد . « 2 »\r\n2 . شهادت قابله وى كه حكيمه دختر امام جواد عليه السلام و عمهء امام حسن عسكرى عليه السلام است ، به ولادت مهدى عليه السلام گواهى داده است . « 3 »\r\n3 . كسانى كه امام مهدى عليه السلام را ديده‌اند - چه در زمان حيات امام حسن عسكرى عليه السلام يا بعد از آن هستند - بسيار هستند . هاشم العميدى از 79 نفر « 4 » و شيخ صدوق در كمال الدين نيز از تعدادى از وكلاى امام و ديگران كه در شهرهاى مختلف امام را زيارت كرده‌اند ، نام برده‌اند .\r\nبعد از گواهى اين عدهء فراوان ديگر جايى براى انكار ولادت و حيات امام مهدى عليه السلام وجود ندارد .\r\n4 . نقل تاريخى : بسيارى از علما از نقاط مختلف سرزمين‌هاى اسلامى ولادت امام مهدى عليه السلام را تأييد كرده‌اند ، كه طبق رأى اهل سنت نقل متواتر و دال بر صدور قطعى است . ولادت امام مهدى عليه السلام هم از مواردى است كه اصطلاحات علم اصول منطبق بر تواتر آن است .\r\n5 . جستجو از مهدى عليه السلام توسط حكومت آن دوره ( معتمد عباسى ) و تصميم بر قتل حضرت آن هم در پنج سالگى دال بر آن است كه حكومت عباسى مىدانست حديث جابر بن سمره منطبق بر خود عباسيان نيست ، بلكه مهدى عليه السلام از خاندان اهل بيت عليهم السلام است . اگر كسى بگويد شايد هدف آنها از جستجوى مهدى عليه السلام گرفتن ميراث ايشان از\r\n\r\n\r\n","description":"","footnote":"\r\n( 1 ) . ر . ك : ينابيع المودة ، ج 3 ، ص 99 .\r\n( 2 ) . اصول الكافى ، ج 1 ، ص 264 ، ح 2 .\r\n( 3 ) . همان ، ج 1 ، ص 266 ، ح 3 .\r\n( 4 ) . دفاع عن الكافى ، ج 1 ، ص 548 - 561 .\r\n","page_name":" 250 ","page_number":250},
  {"content":"\r\n\r\nجعفر كذاب و رساندن حق ايشان بوده است ، مىگوييم : اگر چنين بود حكومت اين كار را به قاضى عادلى ارجاع مىداد و در دادگاهى صالح از گواهان و قابله مىخواست تا شهادت دهند در حالى كه شأن حكومت عباسى و حمله و تفتيش ناگهانى و وحشيانه آنان با اين موضوع سازگار نيست .\r\n6 . اعتراف اهل سنت : بيش از صد نفر از علما و نويسندگان اهل سنت صريحاً به ولادت امام مهدى عليه السلام اذعان كرده‌اند و بيش از نيمى از اين افراد تصريح كرده‌اند كه امام مهدى ( عج ) فرزند امام عسكرى عليه السلام ، امام موعود آخر الزمان است . « 1 »\r\n\r\nشبهه سرداب و جواب آن\r\nابن خلدون در تاريخ خود مىگويد : « شيعه معتقد است امام دوازدهم آنها - محمد بن الحسن العسكرى كه او را مهدى لقب داده‌اند - وارد سرداب حله شد و در آنجا ناپديد گشت و آنها در آنجا منتظر او هستند تا بيايد و جهان را پر از عدل كند ؛ هر شب با مركبى آنجا رفته تا نيمه شب او را مىخوانند سپس برمىگردند و شب بعد دوباره مىآيند » . « 2 »\r\nبرخى ديگر چون سعد محمد حسن ، قصيمى و احمد محمد جلى وهابى نيز اين مطلب را گفته‌اند ، و اظهار داشته‌اند كه شيعيان بيش از هزار سال است اين كار را تكرار مىكنند . « 3 »\r\n\r\nنقد و بررسى\r\nعلامه امينى مىگويد : « شيعيان معتقد به اين نيستند كه امام مهدى عليه السلام در سرداب غيبت نمود و از آنجا ظهور مىكند ، بلكه معتقدند ايشان در مكه و در مقابل خانه خدا ظهور مىكند . اما اين سرداب نزد شيعه داراى شرافت است . زيرا پناهگاه و مأواى سه تن از ائمه عليهم السلام بوده است و اين سخن رسول اللَّه صلى الله عليه و آله است كه به اين اماكن شرافت داده است :  « فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ »  « 4 » . « 5 »\r\nبه هر حال سرداب در خانه امام هادى در سامرا بوده و مكانى مقدس است . ولى\r\n\r\n\r\n","description":"","footnote":"\r\n( 1 ) . دفاع عن الكافى ، ج 1 ، ص 569 - 592 .\r\n( 2 ) . تاريخ ابن خلدون ، ج 1 ، ص 352 .\r\n( 3 ) . ر . ك : دراسة عن الفرق فى تاريخ المسلمين ، د . احمد محمد جلى ، ص 208 .\r\n( 4 ) . سورهء نور ، آيهء 36 .\r\n( 5 ) . الغدير ، العلامه الامينى ، ج 3 ، ص 308 - 309 .\r\n","page_name":" 251 ","page_number":251},
  {"content":"\r\n\r\nامروزه ديگر كسى در آنجا منتظر نيست و سخن اين افراد مبنى بر اين‌كه بيش از هزار سال است كه شيعيان در آنجا منتظر ظهورند ، باطل است .\r\n\r\nانكار طول عمر امام مهدى عليه السلام\r\nالبته علماى شيعه در مورد اين‌كه آيا انسان مىتواند بيش از حد معمول زندگى كند ، به استناد قرآن و سنت و عقل ، بسيار سخن گفته‌اند ، اما منكرين براى اثبات خرافه‌هاى خود به كوچك‌ترين بهانه‌اى چنگ مىيازند .\r\nاز جمله على حسين المغربى مىگويد : « اهل سنت به اين عقيده كه حيات مهدى عليه السلام بيش از هزار سال دوام دارد ، اعتقاد دارند و عمرى چنين طولانى در بشر غيرمعمول است و دليل شرعى هم ندارد . » وى دلايل شيعه براى اثبات نظر خود مبنى بر طول عمر عيسى و خضر عليه السلام را هم محتاج دليل ديگرى براى اثبات مىداند . « 1 »\r\n\r\nنقد و بررسى\r\nبراى پاسخ به اين شبهه فقط به نظرات خود اهل سنت بسنده مىكنيم و ادله‌اى را كه از قرآن و سنت و عقل و دليل علمى ذكر كرده‌اند ، به صورت مختصر بيان مىكنيم :\r\n1 . خداوند متعال در قرآن كريم در مورد حضرت عيسى عليه السلام مىفرمايد :\r\n  « وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ وَ إِنَّ الَّذِينَ اخْتَلَفُوا فِيهِ لَفِي شَكٍّ مِنْهُ ما لَهُمْ بِهِ مِنْ عِلْمٍ إِلَّا اتِّباعَ الظَّنِّ وَ ما قَتَلُوهُ يَقِيناً * بَلْ رَفَعَهُ اللَّهُ إِلَيْهِ وَ كانَ اللَّهُ عَزِيزاً حَكِيماً »   « 2 »\r\nبه طورى كه آيه بر آن صراحت دارد ، مسيح عليه السلام زنده است و اگر معنى آيه را اين‌گونه بدانيم كه خداوند عيسى عليه السلام را ميراند و بعد بالا برد ، اعترافى است از اهل سنت دربارهء عقيده رجعت در شيعه .\r\n2 . بخارى و مسلم در صحيحين ده‌ها حديث از پيامبر صلى الله عليه و آله در مورد طول عمر دجّال ذكر كرده‌اند . « 3 »\r\n3 . فخر رازى در التفسير الكبير از قول يكى از اطباء مىگويد : « عمر انسان بيشتر از 120 سال نيست ، اما طول عمر بيش از اين مقدار ، مخالف عقل هم نيست ، بلكه باقى\r\n\r\n\r\n","description":"","footnote":"\r\n( 1 ) . تراثنا و موازين النقد ، ص 203 .\r\n( 2 ) . سورهء نساء ، آيهء 157 - 158 .\r\n( 3 ) . ر . ك : صحيح البخارى ، ج 4 ، ص 205 ؛ صحيح مسلم بشرح النووى ، ج 18 ، ص 23 و 58 .\r\n","page_name":" 252 ","page_number":252},
  {"content":"\r\n\r\nماندن بر تركيب بدنى ذاتاً ممكن است ، تا وقتى كه عارضه‌اى پيش آيد » . « 1 »\r\n4 . اخيراً در مجله مصرى المقتطف نتايج تحقيقات دكتر كارسل و دكتر ريمون پول منتشر شد و طبق اين نتايج عمر انسان قطعاً مىتواند به هزار سال يا بيشتر برسد . « 2 »\r\n5 . كثرت معمّرينى همچون ادريس ، الياس ، خضر و نوح عليهم السلام و اصحاب كهف و همچنين دجال كه از معمرين تاريخ‌اند و در آيات به آن اشاره شده دليل ديگرى است بر جواز عمر طولانى .\r\n\r\nمسخره كردن علامات ظهور\r\nشيخ محمد منظور نعمانى - بزرگ علماى هند - با تمسخر مىگويد : « پيروان مذهب اثنا عشرى معتقدند كه عدم ظهور مهدى پس از گذشت هزار و صد سال به اين دليل است كه هنوز سيصد و سيزده شيعه خالص براى يارى مهدى پديد نيامده‌اند زيرا طبق حديثى از امام محمد بن على ، وقتى عده ياران ايشان به اين عدد رسيد ، خداوند امر خود را ظاهر مىكند » . « 3 »\r\n\r\nنقد و بررسى\r\nبايد دانست كه شرط جمع شدن 313 شيعه خالص تنها علامت ظهور نيست ، بلكه علامت‌هاى ديگرى همچون خروج سفيانى ، پايين آمدن عيسى عليه السلام ، خسف بيدا و . . .\r\nهم لازم است كه در كتب حديث اهل سنت و شيعه به آنها اشاره شده است ، در ضمن حديث نقل شده از امام جواد عليه السلام مؤيدات بسيارى از كلام رسول اللَّه صلى الله عليه و آله در كتب اهل سنت دارد . « 4 »\r\n\r\nتهمت بر شيعه در تفسير آيه « أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ » « 5 »\r\nدكتر صابر عبد الرحمن طعيمه گفته است : « شيعه ، لفظ ( قائم ) را بر مهدى منطبق دانسته است » . « 6 »\r\n\r\n\r\n","description":"","footnote":"\r\n( 1 ) . التفسير الكبير ، ج 25 ، ص 42 .\r\n( 2 ) . ر . ك : كتاب المهدى الموعود و رفع الشبهات عنه ، شهرستانى ، ص 33 - 42 .\r\n( 3 ) . الثورة الايرانية ، ص 147 .\r\n( 4 ) . ر . ك : الحاوى للفتاوى ، ج 2 ، ص 68 - 75 .\r\n( 5 ) . سورهء رعد ، آيهء 33 .\r\n( 6 ) . الشيعة معتقدا و مذهبا ، د . صابر عبدالرحمن ، ص 58 .\r\n","page_name":" 253 ","page_number":253},
  {"content":"\r\n\r\n\r\nرد اين سخن\r\nهيچ يك از علماى شيعه چنين تفسيرى از آيه ارائه نكرده است . اگر قصد او كلينى است ، در كافى هيچ حديثى به اين مضمون نيامده است و فقط در تفسير آيه  « إِنَّما أَنْتَ مُنْذِرٌ وَ لِكُلِّ قَوْمٍ هادٍ »  « 1 » در كافى چهار حديث در خصوص اين‌كه « منذر » رسول خدا صلى الله عليه و آله و « هادى » ، على عليه السلام و سپس ائمه عليهم السلام از نسل او هستند وارد شده « 2 » كه اين احاديث در كتب اهل سنت هم آورده شده است . « 3 » اما در مورد تفسير مورد ادعا از آيه ، همه تفاسير معتبر شيعه جستجو شد و در هيچ كدام ، اين آيه به اين صورت تفسير نشده بود !\r\n\r\nكتابنامه\r\n1 . قسطلانى ، شهاب الدين احمد بن محمد ؛ ارشاد السارى لشرح صحيح البخارى ، بيروت : دار احياء التراث العربى ، ( بىتا ) .\r\n2 . صبان ، محمد بن على ؛ اسعاف الراغبين ، بيروت ، دار الفكر ، ( بىتا ) .\r\n3 . جزرى الشافعى ، محمد بن محمد ، اسمى المناقب فى تهذيب اسنى المطالب الامام اميرالمؤمنين على بن ابىطالب عليه السلام ، تحقيق الشيخ محمد باقر المحمودى ، ( بىجا ، بىنا ) ، 1403 ق .\r\n4 . كلينى ، محمد بن اسحاق ، اصول الكافى ، تهران ، مكتبة الاسلاميه ، 1388 ق .\r\n5 . ابوريه ، محمود ؛ اضوا على السنه المحمديه او دفاع عن الحديث ، چ پنجم ، بيروت ، مؤسسه الاعلمى للمطبوعات .\r\n6 . امين الحسينى العاملى ، محسن ؛ أعيان الشيعه ، چ سوم ، بيروت ، الانصاف ، 1371 ق .\r\n\r\n\r\n","description":"","footnote":"\r\n( 1 ) . سورهء رعد ، آيهء 7 .\r\n( 2 ) . اصول الكافى ، ج 1 ، ص 147 - 148 .\r\n( 3 ) . ر . ك : كنز العمال ، ج 11 ، ص 620 ، ح 13012 .\r\n","page_name":" 254 ","page_number":254},
  {"content":"\r\n\r\n7 . ابوزهره ، محمد ؛ الامام زيد ، بيروت ، دار الفكر العربى ، 1378 ق .\r\n8 . ابوزهره ، محمد ، الامام الصادق حياته و عصره ، آراؤه و فقهه ، بيروت ، دار الفكر العربى ، ( بىتا ) .\r\n9 . مجلسى ، محمدباقر ؛ بحار الأنوار ، بيروت : دار احياء التراث العربى ، 1403 ق .\r\n10 . غفارى ، عبداللَّه ؛ بروتوكولات آيات قم حول الحرمين المقدسين ، ( بىجا ، بىنا ) ، 1411 ق .\r\n11 . صفار ، محمد بن الحسن بن فروخ ، بصائر الدرجات الكبرى فى فضائل آل محمد صلى الله عليه و آله ، تعليق حاج ميرزا محسن كوچه باغى ، تهران ، مؤسسه الاعلمى ، 1404 ق .\r\n12 . طبرى ، محمد بن جرير ؛ تاريخ الطبرى ، تحقيق : محمد ابوالفضل ابراهيم ، بيروت ، دار التراث ، ( بىتا ) .\r\n13 . ابن خلدون ، عبدالرحمن بن محمد ؛ تاريخ ابن خلدون ، بيروت ، دار الكتب اللبنانى ، ( بىتا ) .\r\n14 . طوسى ، محمد بن حسن ، التبيان فى تفسير القرآن ، تحقيق : احمد حبيب قصير العاملى ، بيروت ، دار احياء التراث العربى ، ( بىتا ) .\r\n15 . بندارى ، محمد ، التشيع بين مفهوم الائمه و المفهوم الفارسى ، ( بىجا ) ، دار عمار ، 1408 ق .\r\n16 . ابن كثير القرش ، عماد الدين ابوالفداء اسماعيل بن كثير ؛ بيروت ، دار المعرفه ، 1406 ق .\r\n17 . فخر رازى ، تفسير كبير ، چ سوم ، ( بىجا ، بىنا ، بىتا )\r\n18 . قاضى عبدالجبار همدانى ، عبدالجبار بن احمد ؛ تنزيه القرآن عن المطاعن ، بيروت ، دار النهضه الحديث ، ( بىتا ) .\r\n19 . ابن حجر عسقلانى ، احمد بن على ؛ تهذيب التهذيب ، بيروت ، دار الفكر ، 1404 ق .\r\n20 . نعمانى ، محمد منظور ؛ الثوره الايرانيه فى ميزان الاسلام ، ترجمه : محمد بندارى ، اردن : دار عمار ، 1408 ق .\r\n21 . شيخ حر عاملى ، محمد بن حسن ، جواهر السنيه فى الاحاديث القدسيه ، مشهد ، طوس ، ( بىتا ) .\r\n22 . ميرتهى ، محمد بدر عالم ، حاشيه البدر السارى الى فيض البارى ، بيروت ، دار المعرفه ، ( بىتا ) .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n23 . سيوطى ، الحاوى للفتاوى ، بيروت ، دار الكتب العلميه ، 1403 ق .\r\n24 . شبر ، عبداللَّه ، حق اليقين فى معرفه اصول الدين ، صيدا ، مطبعه العرفان ، 1352 ق .\r\n25 . النسائى ، احمد بن شعيب ؛ خصائص اميرالمؤمنين على بن ابيطالب عليه السلام ، تحقيق :\r\nاحمد ميرين البلوشى ، كويت ، ( بىنا ) ، 1406 ق .\r\n26 . ابن بطريق ، يحيى بن حسن الحلى ، خصائص الوحى المبين ، ايران ، وزارت ارشاد ، 1406 ق .\r\n27 . جلى ، احمد محمد ؛ دراسة عن الفرق فى تاريخ المسلمين ، الخوارج و الشيعه ، سعودى ، مركز الملك فيصل للبحوث و الدراسات الاسلاميه ، 1408 ق .\r\n28 . ابوداود ، سليمان بن اشعث ، سنن أبى داود ، تعليق : محمد محيى الدين عبدالحميد ، ( بىجا ) ، دار احياء السنه النبويه ، ( بىتا ) .\r\n29 . فلوتن ، فان ، السيادة العربية و الشيعة و الاسرائيليات فى عهد بنى امية ، ( بىجا ، بىنا ، بىتا ) .\r\n30 . ابن ابى الحديد المعتزلى ، عبدالحميد ؛ شرح النهج البلاغه ، تحقيق ابى الفضل ابراهيم ، مصر : دار احياء التراث العربى ، 1387 ق .\r\n31 . طعيمه ، صابر بن عبدالرحمن ؛ الشيعة معتقداً و مذهباً ، بيروت ، مكتبه الثقافيه ، 1408 ق .\r\n32 . بخارى ، محمد بن اسماعيل ، تحقيق : مصطفى ديب البغا ، ( بىجا ) مطبعه الهندى ، 1976 ق .\r\n33 . النووى الشافعى ، صحيح مسلم شرح نووى ، بيروت ، دار الكتب العربى ، 1407 ق .\r\n34 . هيثمى ، احمد بن حجر ، الصواعق المحرقه فى الرد على اهل البدع و الزندقه ، قاهره ، ( بىنا ) ، 1385 ق .\r\n35 . امين ، احمد ، ضحى الاسلام ، لجنة التأليف و الترجمة و النشر ، قاهره ، 1964 م .\r\n36 . المقدسى ، يوسف بن يحيى ، عقد الدرر فى أخبار المنتظر ، قاهره ، عالم الفكر ، ( بىتا ) .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n37 . سن داويت ، دونالد ؛ عقيدة الشيعه ، مصر ، مكتبه الخانجى ، 1365 ق .\r\n38 . صدوق ، محمد بن حسين ؛ عيون أخبار الرضا ، تصحيح : سيد مهدى حسينى ، تهران ، جهان ، 1378 ق .\r\n39 . فراهيدى ، خليل بن احمد ، كتاب العين ، تحقيق : مهدى مخزومى ، قم : دار الهجرة ، 1405 ق .\r\n40 . امينى ، عبدالحسين ؛ الغدير فى الكتاب و السنة و الادب ، بيروت : دار الكتب العربى ، 1403 ق .\r\n41 . ابن حزم ظاهرى ، محمد على بن احمد ؛ الفصل فى الملل و الاهواء و النحل ، بيروت ، دار المعرفه ، 1395 ق .\r\n42 . ديوبندى ، محمد انور ؛ فيض البارى على صحيح البخارى ، بيروت ، دار المعرفه ( 1352 ق . )\r\n43 . متقى هندى ، علاء الدين على ؛ كنز العمال فى سنن الاقوال و الافعال ، بيروت ، مؤسسه الرسالة ، 1405 ق .\r\n44 . محمد بن حبيب ، المحبر ، تصحيح : الزه ليختن شتيتر ، بيروت ، دار الافاق الجديدة ، ( بىتا ) .\r\n45 . ميلانى ، سيد على الحسينى ، المراصد على شرح المقاصد ، قم ، انتشارات شريف رضى ، 1412 ق .\r\n46 . ابن حنبل ، احمد ، مسند الامام احمد بن حنبل ، بيروت ، دار الفكر ، ( بىتا ) .\r\n47 . كورانى ، شيخ على ، معجم احاديث الامام المهدى ( عج ) ، قم ، بهمن ، 1411 .\r\n48 . اسكافى ، محمد بن عبداللَّه ، المعيار و الموازنة فى فضائل امام اميرالمؤمنين على بن ابيطالب ، تحقيق : شيخ محمد باقر محمودى ، بيروت ، ( بىنا ) ، 1402 ق .\r\n49 . سبحانى ، جعفر ، مفاهيم القرآن ، قم ، توحيد ، 1404 ق .\r\n50 . مقرم ، عبدالرزاق موسوى ؛ مقتل الحسين ، تهران ، منشورات قسم الدراسات الاسلاميه ، 1391 ق .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n51 . ابن قيم جوزى ؛ المنار المنيف فى الصيح و الضعيف ، بيروت ، دار الكتب العلميه ، 1408 ق .\r\n52 . ابن تيميه الحرانى ، احمد بن عبدالحليم ، منهاج السنة النبوية ، بيروت ، دار الكتب العلميه ، ( بىتا ) .\r\n53 . مغنيه ، محمد جواد ؛ المهدى المنتظر و العقل ، ( بىجا ) ، دار العلم للملايين ، ( بىتا ) .\r\n54 . امين احمد ، المهدى و المهدوية ، مصر ، دار المعارف ، 1351 ق .\r\n55 . ايجى ، عضد الدين عبد الرحمن بن احمد ، كتاب المواقف ، تحقيق ، سيد شريف على بن محمد جورجانى ، قم ، مطبعه أمير ، 1412 ق .\r\n56 . طباطبائى ، سيدمحمد حسين ؛ الميزان فى تفسير القرآن ، بيروت ، مؤسسه الاعلمى للمطبوعات ، 1393 ق .\r\n57 . وائلى ، احمد ؛ هوية التشيع ، چ دوم ، قم ، دار الكتب الاسلامى ، 1404 ق .\r\n58 . قندوزى ، سليمان بن ابراهيم ، ينابيع الموده ، بيروت ، مؤسسه الاعلمى ، ( بىتا ) .\r\n59 . سائح ، على حسين ؛ تراثنا و موازين النقد ، بيروت ، مجلة كلية الدعوة الاسلامية ، 1993 م .\r\n60 . جلالى ، سيد محمدرضا ؛ نقد الحديث بين الاجتهاد و التقليد و نظرة جديدة الى احاديث عقيدة « المهدى المنتظر » ، قم ، مجله تراثنا ، شماره 3 و 4 ، سال هشتم ، ذى الحجه 1413 ق .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nچك شد\r\nادبيات حديثى اماميه پس از كتاب الكافى\r\n\r\nادبيات حديثى اماميه پس از كتاب الكافى « 1 » .\r\nحسن انصارى\r\n\r\nچكيده\r\nاين نوشتار به كتاب‌هاى حديثى اماميه - كه پس از الكافى نوشته شده‌اند - پرداخته و از تأثير الكافى بر آن كتب سخن به ميان آورده است . مقايسهء ميان اين كتاب‌ها و اشاره به ويژگىهاى هر كدام از آنها از ديگر موضوعات اين نوشتار است .\r\nدر مورد معاصران كلينى با توجه به اين‌كه كتاب‌هاى زيادى از ايشان باقى نمانده ، بايد گفت كه آثار آنان چندان نمىتواند وضعيت حديث‌نگارى را در عصر كلينى بازبتاباند . تفسير محمد بن مسعود العياشى متأسفانه به صورت ناقص و مرسل يعنى بدون اسناد موجود است و همين امر موجب شده است كه اين متن نتواند از لحاظ روايى كمك چندانى به تحقيقات حديث شناسى كند . تأسف ما زمانى بيشتر مىشود كه بدانيم اين كتاب به دليل اين‌كه محصول مكتب حديثى اماميه در خراسان و ماوراء النهر بوده است ، اگر به صورت كامل به دست ما مىرسيد ، مىتوانست اطلاعات بسيار اندك ما را از اين مكتب حديثى بسيار مهم فزونى بخشد . كتاب الإمامة و التبصرة كه در سال‌هاى اخير به عنوان كتابى از على ابن بابويه قمى ، محدث معاصر كلينى و پدر شيخ صدوق شناسايى و منتشر شد ، در موضوع امامت و غيبت امام غايب است و با توجه به اين‌كه روايات آن مسند است ، مىتواند براى مقايسه با كتاب الحجه الكافى به كار\r\n\r\n\r\n","description":"","footnote":"\r\n( 1 ) .  http : / / ansari . kateban . com / \r\n","page_name":" 259 ","page_number":259},
  {"content":"\r\n\r\nآيد ، خاصه كه در اين مقايسه روشن مىشود كه اين دو محدث كه هر دو تقريباً از محافل حديثى مشترك و يا نزديكى بهره برده‌اند ، با چه سنت‌هاى حديثى برخورد داشته و از كدامين منابع و با چه شيوه‌هايى در مقايسه با هم استفاده كرده‌اند . كتاب التمحيص منسوب به ابن همام اسكافى ، معاصر كلينى ، متنى است كه دربارهء انتساب آن نمىتوان به قطع سخنى گفت ، بويژه اين‌كه روايات اين كتاب مرسل است و سندهاى آن در نسخه موجود ، به احتمال قوى از سوى ناسخان حذف شده است .\r\nيكى از محدثان امامى معاصر كلينى در بغداد ، ابن جحام ، ابو عبداللَّه محمد بن عباس بن على بن مروان بن ماهيار ملقب به بزاز است . « 1 » كتاب « ما نزل من القرآن فى اهل البيت » او ، كتاب بزرگى در 1000 برگ بوده كه تا قرن‌ها در اختيار علماى اماميه بوده است . « 2 » على ابن طاووس مشخصات دقيقى از نسخه اين كتاب به دست مىدهد و از آن نقل‌هاى متعددى را به جاى گزارده است . بيشترين نقل‌ها از اين كتاب در كتاب شرف الدين على استرآبادى با عنوان تأويل الآيات الظاهرة فى فضائل العترة الطاهرة آمده است . اخيراً مجموعه نقل‌هاى بسيار اين كتاب در منابع بعدى توسط فارس حسّون گردآورى و در قم به صورت مستقل منتشر شده است . مقايسه ميان اين كتاب با بخش مربوطه كتاب الكافى در مورد احاديث مربوط به آيات نازل شده در مورد امامان مىتواند مقياس خوبى براى شناخت شيوه‌هاى كلينى در انتخاب احاديث در مقايسه با يك هم‌عصر باشد . « 3 » در ميان معاصران كلينى با اندكى تأخر طبقه روايى ، بايد از محمد بن عمرو بن عبدالعزيز الكشى نام برد كه كتاب او با عنوان معرفة الناقلين ، كه تنها گزيده‌اى از آن توسط شيخ طوسى باقى مانده ( با عنوان اختيار معرفة الرجال ) ، گرچه در علم رجال و شناخت راويان حديث است ، ولى بخش بزرگى از آن مشتمل\r\n\r\n\r\n","description":"","footnote":"\r\n( 1 ) . براى شرح احوال او نك : طوسى ، رجال ، ص 504 ؛ همو ، الفهرست ، ص 149 ؛ نجاشى ، ص 379 ؛ براى او نيزنك : مدخل ابن جحام در دائرة المعارف بزرگ اسلامى ، به قلم حسن انصارى . هارون بن موسى التلعكبرى ، راوى كلينى از او در سال 328 ق / 940 م حديث شنيده است .\r\n( 2 ) . اين كتاب مجموعه احاديثى بوده كه نشان مىداده است چه آياتى از قرآن بنا بر عقيده اماميه در مورد امامان نازل‌شده است .\r\n( 3 ) . به ويژه اين‌كه وى نيز در بغداد بوده و از شمارى از مشايخ كلينى روايت حديث مىكرده است .\r\n","page_name":" 260 ","page_number":260},
  {"content":"\r\n\r\nبر روايات و احاديثى از امامان است كه عمدتاً به صورت مسند روايت شده است . اين كتاب براى شناخت محافل حديثى اماميه همچون ساير كتاب‌هاى اصلى علم رجال امامى سودمند است و مهم‌تر اين‌كه با اسناد بىهمتايى كه دارد ، آشنايى ما را با برخى از محافل حديثى اماميه ، خاصه آنچه مربوط به محافل حديثى خراسان مىشود ، فزونى مىبخشد .\r\nدر ميان نسل پس از كلينى ، تأليفات حديثى شاگردان او به شكل محدودى در اختيار ما قرار گرفته است . از ميان شاگردان و راويان مهم كلينى ، تنها دو تن هستند كه از هر كدام تنها يك كتاب باقى مانده است : كتاب الغيبه از محمد بن ابراهيم النعمانى شامل مجموعه‌اى از احاديث دربارهء امامت و غيبت امام غايب است كه تقريباً از لحاظ محتوى با كتاب الحجه الكافى نزديك است و به دليل اين‌كه روايات اين كتاب مسند است ، مىتواند در مقام مقايسه با سندهاى الكافى به كار آيد ، خاصه كه خود او در كتابش از كلينى نقل روايت مىكند . شاگرد ديگر كلينى ، شخصيت برجسته‌ترى از لحاظ فقهى است كه به ويژه در طرق روايى اماميه و در تداول روايت كتاب الكافى نقش بسيار مهمى داشته است : جعفر بن محمد ابن قولويه . از كتاب‌هاى متعدد او تنها كتاب كامل الزيارات باقى مانده است . در اين كتاب كه مؤلف در آن از روايات محمد بن يعقوب كلينى هم بهره برده ، مجموعه‌اى از احاديث مسند دربارهء امامان و زيارت قبور ايشان و كيفيت و ثواب اين كار نقل شده است و مىتواند همچون كتاب الغيبه نعمانى براى مقايسهء روايات كلينى با ديگر مشايخ اين دو محدث كه طبعاً همگى آنان از معاصران كلينى بوده‌اند ، به كار آيد .\r\nبعد از اين دوره به ابن بابويه صدوق ( درگذشته 381 ق ) مىرسيم . در حالى كه از شيخ كلينى جز كتاب الكافى باقى نمانده است ، از شيخ صدوق ، نويسندهء ديگرى از مجموعه كتب اربعه ، كتاب‌هاى متعددى در اختيار است كه عمده آنها به حديث مربوط مىشود . فعاليت عمده شيخ صدوق در حديث بوده و وى بيشتر ، كتاب‌هايى با درونمايه حديثى دارد كه هر يك در موضوعى خاص نوشته شده است « 1 » . او در تحول\r\n\r\n\r\n","description":"","footnote":"\r\n( 1 ) . با اين وصف از شيخ صدوق دو كتاب در فقه هم باقى مانده است : كتاب‌هاى المقنع و الهدايه ، كه هر دو مكرر به‌چاپ رسيده‌اند ، براى او نك : مدخل ابن بابويه ، در دايرة المعارف بزرگ اسلامى .\r\n","page_name":" 261 ","page_number":261},
  {"content":"\r\n\r\nادبيات حديثى سهم قابل توجهى داشته است . در ميان كتاب‌هاى شيخ صدوق بىترديد مهم‌ترين كتاب ، كتاب من لا يحضره الفقيه است .\r\nدر نگاهى كلى در ميان محدثان امامى در قرون نخست ، اساساً بايد ميان دو گونه از محدثان تمايز قائل شد . گروه نخست كسانى بودند كه در سنت فقهى - حديثى اماميه به نقل و گردآورى احاديث اهتمام مىورزيدند و براى آنان فن حديث وسيله‌اى براى بهره‌ورى در فقه و عقايد شيعى و امامى بود . طبعاً اين محدثان از منابع حديثى محدودترى بهره مىگرفتند و حتى سفرهاى علمى كمترى را براى خود لازم مىديدند . به همين دليل ميزان آشنايى آنان با حديث سنى چندان نبود و يا اگر با حديث سنى آشنا بودند ، اشتياقى براى نقل و تحديث احاديث سنى ، ولو احاديث بىطرف نداشتند و حتى بعضاً نقل اين احاديث را امر نيكويى نمىدانستند . بيشتر محدثان و رواتى كه در طرق مشهور حديثى اماميه از آنان نام برده مىشود و در سنت حديث اماميه ، كتاب‌ها و دفاتر آنان مورد تداول روايى بوده است از اين قبيل هستند .\r\nاما گروه ديگرى از محدثان را نيز مىشناسيم كه گرچه شيعه و حتى در مورد تعدادى از آنها امامى مذهب بوده‌اند ، ولى به حديث به عنوان يك دانش حرفه‌اى مىنگريسته و بنابراين از شيوه‌هاى معمول ميان محدثان حرفه‌اى اهل سنت بهره مىگرفتند . آنان با سفرهاى علمى متعدد و استفاده از منابع و مشايخ حديثى گوناگون ، به روايت دفاتر و مجاميع حديثى مختلف اهتمام داشتند . بسيارى از اين محدثان شيعى به معناى عام كلمه و يا حتى زيدى بودند و با محافل شيعى كوفه مرتبط بودند . اين محدثان خود براى انتقال ميراث حديثى سنى در ميان شيعيان و گاه بالعكس سهم مهمى داشتند .\r\nشيخ صدوق از ميان محدثان اماميه ، در شمار محدثان برجسته‌اى است كه علم حديث براى آنان جنبه حرفه‌اى داشته و فراتر از يك منبع فقه و شريعت نيز مىتوانسته مطرح باشد ؛ وى با وجود اين‌كه كتاب من لا يحضره الفقيه را با هدف گردآورى احاديث و مستندات روايى فتاوى خود تأليف نمود ، ولى تقريباً در مابقى كتاب‌هاى خود و به دلايل متفاوت به گردآورى احاديثى با مضامين تاريخى ، اخلاقى و يا اعتقادى مبادرت كرد كه بسيارى از اين احاديث و روايات از لحاظ استناد فقهى و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nيا درجهء اطمينان روايى به پايه روايات فقهى كه مورد عمل فقهاى شيعه قرار مىگرفت ، نمىرسيد . درصد قابل توجهى از اين روايات و احاديث منبع سنى داشت و شيخ صدوق با انگيزه‌هاى مختلف از اين گونه احاديث در كتاب‌هاى خود بهره مىبرد . يكى از انگيزه‌هاى مهم در نقل روايات با اصل سنى ، مناظرات و مجادلات مذهبى شيعه بر ضد سنيان بود ؛ بطورى كه براى اثبات عقايد شيعى دربارهء امامت و ولايت نياز به استناد به روايات مذهبى مورد قبول سنى در ميان شيعه به طور جدى احساس مىشد ؛ بنابر اين محدثان شيعى به نقل اين دسته از احاديث اهتمام نشان مىدادند . از ديگر سو ، انگيزه نقل احاديث اخلاقى كه بويژه در ميان محدثان سنى تمايل زيادى براى آن وجود داشت ، محدثانى مانند شيخ صدوق را وا مىداشت تا به نقل اين احاديث اقدام كنند . شيخ صدوق گاهى براى استفاده از اين منابع ، مستقيماً از يك شيخ و محدث سنى حديث ، روايت كرده است ، بويژه كه مىدانيم در بغداد و در مرتبه‌اى پايين‌تر در ديگر شهرهايى كه شيعيان حضور داشتند ، محدثان شيعى از محضر مشايخ سنى استفادهء علمى مىبردند و روايت حديث از سنيان امرى معمول ، دست‌كم در گونه‌اى از محدثان شيعى بود . گاهى هم شيخ صدوق با واسطه يك محدث شيعه و يا امامى از منابع حديث سنى استفاده كرده است . بويژه به دليل كثرت سفرهاى علمى شيخ صدوق در شهرهاى مختلف ايران ، ماوراء النهر و عراق امكان بهره‌ورى از مشايخ سنى و كتابخانه‌ها و منابع مكتوب حديثى سنى براى او وجود داشته است .\r\nدر ميان سنت حديثى سنيان ، به ويژه به دليل نقش محورى كوفه ، احاديثى با مضامين شيعى و يا منقول از امامان شيعه ، به خصوص امامان على ، باقر و صادق عليهم السلام ، در ميان دست‌كم طيف‌هايى از محدثان سنى روايت مىشد كه ناقلان اين احاديث عموماً به تمايلات شيعى از سوى سنيان متهم مىشدند . گاهى اين احاديث كه ريشه آنها دفاترى حديثى با اسنادهاى نزديك به محافل حديثى متمايل به شيعه در كوفه بود ، در مجاميع حديثى مهم اهل سنت نيز مجال ظهور مىيافتند . راويان و متخصصان اين گونه احاديث در سده‌هاى سوم و چهارم قمرى ( نهم و دهم ميلادى ) در شهرهاى مختلف ايران و عراق و از همه مهم‌تر در شهرهاى كوفه و بغداد ، رابط مناسبى براى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nانتقال اين نوع از احاديث ميان دو اردوگاه شيعى و سنى شدند و بدين ترتيب برخى از محدثان حرفه‌اى امامى ، مانند ابو المُفضَّل شيبانى ، محدث امامىِ نامدار بغداد با تمايلات خاص مذهبى « 1 » كه به روايت مجموعه وسيع‌ترى از احاديث علاقه‌مند بودند ، با اين دسته از منابع حديثى آشنا شدند و آنها را به سنت‌هاى حديثى شيعى وارد كردند . محدثان زيدى جارودى مانند ابن عُقده « 2 » نيز همين نقش را بازى كردند . برخى از محدثان شيعى مانند ابن جِعابى « 3 » نيز در طيفى از گرايشات حديثى ميان شيعى - سنى بودند . محدثان امامى طبعاً به رواياتى كه در فضائل امام على و اهل بيت پيامبر از سوى رجال سنى روايت مىشد ، علاقه‌مند بودند و بنابراين مىكوشيدند از طريق محدثانى كه نقش رابط ميان حديث شيعه و سنى را داشتند ، اين احاديث را روايت كنند .\r\nتعدادى از محدثان برجسته اماميه مانند محمد بن ابراهيم النُعمانى ، شيخ صدوق ، ابن شاذان قمى « 4 » ابن عيّاش جوهرى « 5 » و شيخ طوسى از طريق همين محدثان با ميراث حديثى شيعىگونهء سنى آشنايى يافتند و ناقل اين احاديث در كتاب‌هاى خود به منظور استدلال بر عقايد شيعه بر ضد سنيان شدند . در همين پيش زمينه و در كتاب‌هاى حديثى و تاريخى شيعى و در آثار بزرگ‌ترين محدثان امامى مانند شيخ صدوق ، شيخ مفيد و شيخ طوسى ( در مورد اين دو شخص به ويژه در كتاب‌هاى الامالى آنان ) روايات و احاديثى خارج از سنت حديثى مورد تداول امامى ، بيشتر با تكيه بر سنت‌هاى حديثى عام شيعى و از جمله زيدى و در موارد زيادى متكى بر منابع و مشايخ حديثى سنى رواج يافت .\r\nطبعاً در اين ميان و به دليل مجادلات مذهبى و نيازمندى محدثان شيعه براى غلبه بر سنيان ، تمايل به تنظيم و جعل و حك و اضافات در متون حديثى بالا رفت و تعداد قابل توجهى از اين دست متون حديثى با مستندهاى ناشناخته و يا غير معتبر نيز\r\n\r\n\r\n","description":"","footnote":"\r\n( 1 ) . براى او نك : مدخل ابوالمفضل شيبانى در دائرة المعارف بزرگ اسلامى .\r\n( 2 ) . براى او نك : مدخل ابن عقده در دائرة المعارف بزرگ اسلامى .\r\n( 3 ) . نك : مدخل ابن جعابى در دائرة المعارف بزرگ اسلامى .\r\n( 4 ) . نك : مدخل ابن شاذان در دائرة المعارف بزرگ اسلامى .\r\n( 5 ) . نك : مدخل ابن عياش جوهرى در دائرة المعارف بزرگ اسلامى .\r\n","page_name":" 264 ","page_number":264},
  {"content":"\r\n\r\nتداول يافت كه البته مورد انتقاد برخى محافل محدثان و رجاليان سنى و شيعى نيز قرار مىگرفت . متداول‌ترين شيوه در اين گونه متون ، جعل اسناد و طرق جديد براى متون شناخته شده و يا حك و اصلاح و الحاق متن احاديث بود . اين نوع متون در كتاب‌هاى سنى كم اهميت‌تر از ديدگاه سنيان ، مانند آثار محدثان قرن‌هاى متأخرتر رواج بيشترى يافتند .\r\nاز شيخ طوسى ( درگذشته 460 ق ) نويسنده دو كتاب ديگر از مجموعه كتب اربعه ( تهذيب الاحكام و الاستبصار ) ، كتاب‌هاى متعددى در اختيار است كه بخشى از آنها به حديث مربوط مىشود و البته اين كتاب‌ها در تحول ادبيات حديثى سهم قابل توجهى داشته‌اند . در عين حال حديث تنها بخشى از فعاليت علمى شيخ طوسى را تشكيل مىداده است « 1 » .\r\nپس از دوره محدثان كهن‌تر امامى و تكميل فرايند تدوين احاديث فقهى امامى ، به دوره شاگردان شيخ طوسى و از جمله فرزند حديث دان شيخ طوسى ، ابوعلى طوسى و نيز محدث امامى ، ابوالصَّمصام مَروَزى « 2 » و شاگردان آنان مىرسيم كه فعاليت حديثى ايشان بيشتر در خارج از چارچوب احاديث فقهى بود ؛ در حقيقت عمدهء فعاليت اين گروه از محدثان جمع‌آورى احاديثى با مضامين اخلاقى ، تاريخى و اعتقادى بود . در اين ميان مسائل مربوط به امامت و اختلافات شيعيان و سنيان محور اصلى فعاليت اين محدثان بود . در حقيقت كتاب‌هاى اربعه حديثى شيعه به عنوان تقريباً تنها منابع حديثى فقهى براى اماميه قلمداد مىشدند و ديگر كوششى براى گردآورى اين احاديث ضرورى به نظر نمىرسيد . ابن شهر آشوب ، نويسندهء مناقب آل أبى طالب ، نمونهء يك محدث برجسته و فعال امامى در سدهء ششم قمرى ( دوازدهم ميلادى ) است كه با سفرهاى متعدد خود و بهره‌گيرى از طيف وسيعى از محدثان\r\n\r\n\r\n","description":"","footnote":"\r\n( 1 ) . شيخ طوسى كتاب‌هاى متعدد و در موضوعات گوناگونى دارد كه برخى از آنها در مقايسه با دو كتاب او در مجموعه كتب اربعه از اهميت بيشترى برخوردار است . مهم‌ترين كتاب‌هاى او در فقه است و در حالى كه كتابى مانند المبسوط ، كتابى در فقهِ به اصطلاحِ تفريعى است و كتاب النهايه كتابى در حجم متوسط در مسائل فقهى است ، دو كتاب او در مجموعه كتب اربعه ، گرچه با محتوايى فقهى ولى به صورت مجموعه احاديث است .\r\n( 2 ) . براى اين دو تن ، نك : مداخل مربوطه در دايرة المعارف بزرگ اسلامى .\r\n","page_name":" 265 ","page_number":265},
  {"content":"\r\n\r\nشيعه و سنى توانست با محافل و سنت‌هاى مختلف حديثى آشنا شده و در كتاب‌هاى خود كه به منظور اهداف مجادلات مذهبى مىنوشت ، از آنها استفاده كند « 1 » . وى در كتاب‌هاى خود از شمار قابل توجهى از متون حديثى و تاريخى كه هم‌اينك از ميان رفته‌اند ، استفاده برده است « 2 » . برخى از اين محدثان فعاليت بسيار گسترده‌اى حتى در حديث سنى داشتند و با نوشتن كتاب‌هايى در انواع ادبى حديثى مانند الاربعين‌نويسى با اهل سنت مشاركت مىكردند ( نمونه مُنتَجَب الدين رازى ) . « 3 » اما بىترديد مهم‌ترين تلاش‌ها براى تدوين كتاب‌هاى حديثى در قالب‌هاى جديدتر ، مرهون كوشش‌هاى سيد على ابن طاووس است . ابن طاووس به دليل در اختيار داشتن كتابخانه‌اى مهم و امكان بهره‌ورى از كتابخانه‌هاى بزرگ بغداد ، با بخش قابل توجهى از ميراث حديثى شيعيان و از جمله اماميه آشنايى داشت و علاوه بر آن از دفاتر و اجزاء حديثى سنيان متمايل به شيعه و محدثان شيعى مسلك كوفه اطلاع وافى داشت . وى اين توفيق را داشت كه از تعداد قابل توجهى از متون كهن حديثى اماميه بهره برد . « 4 » ابن طاووس در موضوعات فقهى كمتر تأليفى دارد و بيشتر آثار او مربوط مىشود به دعاها و زيارتنامه‌هاى مذهبى و يا موضوعات اعتقادى شيعى . ابن طاووس آخرين مؤلفى است كه از شمارى از اصول اربعمئه و كتاب‌هاى كهن حديثى ، به صورت گسترده بهره برده است . پس از او حسن بن سليمان حلى « 5 » كفعمى « 6 » و شرف الدين على الاسترآبادى « 7 » هر يك ، از تعدادى از منابع كهن حديثى استفاده كرده‌اند . هم اينك بر اساس اين مجموعه از كتاب‌هاى حديثى ، فقهى و تاريخى مىتوانيم با شمارى از كتاب‌ها و دفاتر حديثى كهن آشنا شده و نقل‌هايى از آن كتاب‌ها را در\r\n\r\n\r\n","description":"","footnote":"\r\n( 1 ) . براى او نك : مدخل ابن شهرآشوب در دايرة المعارف بزرگ اسلامى .\r\n( 2 ) . در كتاب‌هاى مناقب و نيز متشابه القرآن و كتاب خطى به چاپ نرسيده مثالب النواصب .\r\n( 3 ) . وى نويسنده فهرستى براى نويسندگان امامى بعد از دوره شيخ طوسى است .\r\n( 4 ) . اكنون به لطف تحقيق اتان كلبرگ اطلاع ما از كم و كيف اين كتاب‌ها بيشتر شده است .\r\n( 5 ) . مؤلف كتاب‌هاى مختصر بصائر الدرجات ( يا الرجعة ) و المحتضر كه هر دو به چاپ رسيده است .\r\n( 6 ) . او مؤلفى با گرايشاتى نزديك به ابن طاووس بوده است .\r\n( 7 ) . براى او ، نك : مدخل استرابادى ، على ، در دايرة المعارف بزرگ اسلامى به قلم حسن انصارى .\r\n","page_name":" 266 ","page_number":266},
  {"content":"\r\n\r\nاختيار داشته باشيم . اين مجموعه نقل‌ها بويژه در مواردى كه مؤلفان توضيحات بيشترى دربارهء منابع خود در اختيار قرار مىدهند ، مىتوانند شناخت ما را از تحول ادبيات حديثى اماميه تا اندازه زيادى بالا ببرند . « 1 » تقريباً تمامى تلاش‌ها پس از تأليف كتب اربعه حديثى و تا پيش از دوره دولت صفوى براى جمع‌آورى احاديث و روايات اماميه ، محدود به تك نگارىهاى كوچك و بزرگ حديثى بود كه چنان كه پيشتر گفتيم حوزه روايات فقهى را معمولًا پوشش نمىداد . در حقيقت كتب اربعه در سنت فقهى و حديثى اماميه به منابع اساسى احاديث فقهى تبديل شده بودند و در كتب فقهى ، تنها با چند استثنا كمتر پيش مىآمد كه به احاديثى خارج از كتاب‌هاى اربعه استناد شود ؛ گرچه اين امر براى اين مؤلفان به خوبى روشن بود كه احاديث فقهى منحصر به روايات موجود در كتب اربعه نمىشود . اهداف اعلام شده و يا در نظر گرفته شده از سوى مؤلفان كتب اربعه هم بيش از اين نشان نمىدهد كه آنها درصدد گردآورى احاديث مورد نظر خود و متناسب با اهدافشان از تأليف كتاب‌ها بوده‌اند و بنابراين طبيعى است كه آنان دست به يك انتخاب زده بودند . البته كتاب‌هاى فقهى در كنار استناد به كتب حديثى اربعه ، بر كتاب‌هاى فقهى اوليه كه توسط شيخ صدوق ، شيخ مفيد و شيخ طوسى نوشته شده بود ، يعنى كتاب‌هايى كه تنها به نقل فتاوى فقهى و بر اساس متون روايات و بدون ذكر اسناد حديث اكتفا مىكردند « 2 » نيز تكيه داشتند و مىدانيم كه برخى از فقيهان معاصر اماميه « 3 » حتى بر اين باور هستند كه اين متون در سنت فقها همانند متون حديثى قلمداد مىشدند و از اين رو اين متون را « اصول متلقاة » مىخوانند . بهرحال استثناى مهم براى بهره‌گيرى از كتاب‌هاى حديثى خارج از چارچوب كتب اربعه ، كتاب مهم فقهى السرائر « 4 » ابن ادريس حلى است . ابن ادريس در باب آخر كتاب فقهى السرائر بخشى را با عنوان مستطرفات به برگزيده‌هايى از\r\n\r\n\r\n","description":"","footnote":"\r\n( 1 ) . در سال‌هاى اخير كوشش‌هايى براى شناسايى و بازسازى اين منابع صورت پذيرفته است .\r\n( 2 ) . مانند كتاب‌هاى المقنع و الهداية از شيخ صدوق و نيز كتاب المقنعة از شيخ مفيد و كتاب النهاية از شيخ طوسى .\r\n( 3 ) . آية اللَّه حسين بروجردى .\r\n( 4 ) . در بخش المستطرفات كتاب السرائر كه افزون بر اين‌كه با اصل كتاب به چاپ رسيده ، مستقلًا هم به عنوان يك‌متن حديثى منتشر شده است .\r\n","page_name":" 267 ","page_number":267},
  {"content":"\r\n\r\nاصول و كتب حديثى كهن امامى اختصاص داده و ما از رهگذر اين باب مهم مىتوانيم با ادبيات حديثى فقهى كهن تا اندازه‌اى آشنا شويم .\r\nاولين تلاش‌ها براى گردآورى احاديث فقهى با تنظيم تازه و البته بر اساس كتب اربعه و نه در خارج از چارچوب آنها ، كتابى از شيخ حسن ، فرزند دانشمند شهيد دوم با عنوان منتقى الجمان فى الاحاديث الصحاح و الحسان است كه در سه مجلد به چاپ رسيده و مشتمل بر احاديث صحيح و حسن از نقطه نظر تقسيم‌بندى متأخر احاديث از لحاظ مراتب صحت و موثوقيت حديث است .\r\nاما پيش از آن انديشه تدوين كتاب‌هاى جامع در حديث در اماميه ، دست‌كم تا آنجا كه ما امروزه اين آثار را در اختيار داريم ، از حكيم و دانشمند برجسته امامى با گرايشات اخبارى ، ابن ابى جمهور احسايى آغاز شد . وى كتابى دارد كه هم اينك در چهار مجلد در اختيار ماست : عوالى اللئالى . البته اين كتاب مشتمل بر مقدار قابل توجهى از احاديث با ريشه‌هاى سنى است كه از همين‌رو نيز مورد انتقاد قرار گرفته است . « 1 » با بنيانگذارى مكتب اخبارى توسط ملا امين استرابادى « 2 » گرايش به اخبار و روايات امامى فزونى گرفت « 3 » و از همين‌رو به دليل جايگاه حديث در انديشه فقهى و اعتقادى اخباريان ، در دوره صفوى اقبال به حديث به ويژه در ايران « 4 » و شرق جزيره العرب ( احساء و قطيف و بحرين ) « 5 » بالا گرفت و نياز به تدوين جوامع حديثى تازه و\r\n\r\n\r\n","description":"","footnote":"\r\n( 1 ) . براى انتقاد از اين كتاب ، نك : مجلسى ، بحار الأنوار ، مقدمه .\r\n( 2 ) . براى او نك : حسن انصارى ، مدخل استرابادى در دائرة المعارف بزرگ اسلامى .\r\n( 3 ) . گرايش به اخبار و روايات و اهتمام به ترويج آنها حركتى بود كه از شهيد دوم و فرزندش شيخ حسن و شاگردش‌شيخ حسين بن عبدالصمد عاملى و فرزند اين شاگرد ، شيخ بهايى آغاز شد . حارثى كه خود نخستين شيخ الاسلام دوره صفوى بود ، در انتقال كتاب‌هاى حديثى به ايران و انتشار آن سهم بسزايى داشت .\r\n( 4 ) . نيز بايد اضافه كرد : آغاز اهتمام به حديث در اصفهان در عصر نياى مجلسى و اهتمام پدر مجلسى ، يعنى محمدتقى مجلسى .\r\n( 5 ) . در همين دورهء سيد هاشم بحرانى ( درگذشته 1107 ق ) با گرايشات اخبارى و كم و بيش غاليانه شيعى چندين‌مجموعه و كتاب بزرگ در موضوعات مختلف و با مضامين كاملًا حديثى منتشر كرد . براى بحرين و مورد سيد هاشم بحرانى ، نك : مدخل بحرانى ، هاشم در دايرة المعارف بزرگ اسلامى ؛ نيز نك : همين مدخل در  acinarI  براى كتاب‌هايى كه در اختيار او بوده و بر اساس آن كتاب‌هاى خود را نوشته است ، نك : كتاب فارس حسون دربارهء بحرانى .\r\n","page_name":" 268 ","page_number":268},
  {"content":"\r\n\r\nبر اساس نيازمندىهاىِ تا اندازه زيادى مبتنى بر انديشه و گرايش اخبارى به شدت احساس گرديد . در حقيقت در عصر صفوى با تأليف مجموعه‌هاى كوچك و بزرگ حديثى ، نهضتى نوين در امر حديث‌نگارى در ميان اماميه ايجاد شد . دست آمد اين تلاش‌ها تدوين چندين موسوعه بزرگ حديثى اماميه بود : كتاب الوافى تأليف دانشمند نامدار دورهء صفوى كه گرايش اخبارى داشت ، يعنى ملامحسن فيض كاشانى به منظور جمع‌آورى احاديث فقهى تدوين شد . تا پيش از اين دوره ، احاديث كتب اربعه در يك مجموعه گردآورى نشده بود . محمد بن حسن الحر العاملى ، دانشمند اخبارى نيز كتاب وسائل الشيعه را به منظور گردآورى احاديث فقهى و با تنظيم و تبويب جديد تأليف نمود و در اين كتاب بزرگ كه در آخرين چاپ آن در سى جلد به طبع رسيده است ، عاملى نه تنها احاديث فقهى كتاب‌هاى اربعه را يك‌جا گردآورد ، بلكه وى براى تأليف اين كتاب از تمامى منابع حديثى كه در اختيار او بود و فهرست آن را در پايان كتاب آورده است ، بهره برد . بهرحال اين كتاب اولين موسوعه حديث فقهى شيعه اماميه است كه در آن احاديث فقهى در نظم جديدى گرد آمد « 1 » . به دليل سودمندى اين كتاب ، فقيهان شيعه متأخر بيشترين تكيه را در نقل احاديث فقهى بر اين كتاب دارند . در حقيقت در دوره‌هاى بعدى عملًا مراجعه به اين كتاب در حوزه‌هاى علوم دينى ايران و عراق جاى مراجعه به كتب اربعه را گرفت .\r\nاما مهم‌ترين كار در زمينه گردآورى احاديث ، بىشك كار بزرگ علامه محمد باقر مجلسى بود . « 2 » وى محفلى از شاگردان و همكاران براى تدوين اين اثر بزرگ گرد خود فراهم كرد و در كنار كار تدوين بحار الأنوار و به منظور فراهم كردن منابع تأليف اين اثر ، به گردآورى نسخه‌هاى كتاب‌هاى حديثى از نقاط مختلف مبادرت نمود . مجلسى در كنار اين كار ، نسخه‌بردارى و انتشار اين كتاب‌ها را در دستور كار خود قرار داد و با شيوه اجازه‌نامه‌نويسى و مجالس قرائت كتب حديثى عملًا راه را براى تخصص در\r\n\r\n\r\n","description":"","footnote":"\r\n( 1 ) . طبعاً در اين كتاب تنها احاديث فقهى مورد نظر بوده‌اند و بنابراين به طور مثال احاديث ابواب غير فقهى الكافىدر وسائل الشيعه ذكر نشده‌اند ، مگر اين‌كه از ديدگاه حر عاملى با موضوعات فقهى به گونه‌اى مرتبط باشند .\r\n( 2 ) . براى بحار الأنوار ، نك : مدخل بحار الأنوار ، در دايرة المعارف بزرگ اسلامى ، دانشنامه جهان اسلام و  acinarI  .\r\n","page_name":" 269 ","page_number":269},
  {"content":"\r\n\r\nزمينه حديث در ايران هموار كرد . « 1 » از اين پس سنت اجازه‌نويسى در ميان اماميه رونق بىسابقه‌اى پيدا كرد . هم‌اينك بخش عمدهء نسخه‌هاى خطى حديثى از دورهء علامه مجلسى و معاصرانش براى ما باقى مانده است . در ميان شاگردان او ميرزا عبداللَّه اصفهانى افندى به نسخه‌شناسى و اجازات و كتاب‌شناسى علاقه‌مند شد « 2 » و بحرانى مؤلف عوالم العلوم « 3 » ديگر بار به تدوين كتاب جامعى در احاديث با نظمى متفاوت از بحار الأنوار پرداخت . در دوره‌هاى بعدى امر نگارش كتاب‌هاى جامع حديثى همچنان در دستور كار برخى از مؤلفان شيعى بود . « 4 » از آن جمله در يكصد سال گذشته تلاش‌هايى عمدتاً در جهت تكميل كتاب‌هاى قبلى به انجام رسيد . كتاب بزرگ مستدرك الوسائل به وسيلهء حاجى نورى در تكميل كتاب وسائل الشيعه تنها نمونه‌اى از اين دست است . در دوره اخير « 5 » كتاب جامع احاديث الشيعه كه ابتدا زير نظر آية اللَّه حسين بروجردى و سپس با مساعدت آية اللَّه ابوالقاسم خويى ، دو فقيه و مرجع تقليد نامدار شيعيان منتشر شد ، كوششى براى تبويب احاديث فقهى و اصلاح شيوه‌هاى كتاب وسائل الشيعه بوده است . « 6 »\r\n\r\n\r\n","description":"","footnote":"\r\n( 1 ) . براى اجازات مجلسى ، نك : كتاب حسينى اشكورى ؛ نيز نك : مجلسى ، بحار الأنوار ، مجلد اجازات .\r\n( 2 ) . براى او كه مؤلف كتاب رجالى بسيار مهم رياض العلماء است ، نك : مدخل افندى ، در دايرة المعارف بزرگ‌اسلامى .\r\n( 3 ) . تاكنون بخش‌هايى از اين موسوعه وسيلهء محمد باقر موحد ابطحى در قم و توسط مؤسسة الامام المهدى به‌چاپ رسيده است .\r\n( 4 ) . از جمله سيد عبداللَّه شبر كه كتابى بزرگ در گردآورى حديث با عنوان جامع المعارف والأحكام نوشت كه تنهاقسمتى اندك از آن تاكنون به چاپ رسيده است .\r\n( 5 ) . نيز نمونه مستدرك بحار الأنوار از ميرزا محمد طهرانى ، كارى در تكميل كتاب بحار الأنوار بوده است كه هيچگاه‌به چاپ نرسيد .\r\n( 6 ) . در سال‌هاى اخير از جمله تلاش‌هاى شيعيان امامى در مورد گردآورى حديث ، تلاش براى ديجيتايز كردن اين متون و تسهيل دستيابى به احاديث از طريق امكانات الكترونيكى است ، مانند مجموعه نور كه در قم منتشر مىشود .\r\n","page_name":" 270 ","page_number":270},
  {"content":"\r\n\r\n\r\nاصول آل الرسول ( قواعد اصول فقه در احاديث كتاب « فروع الكافى » ) « 1 »\r\nرضا استادى\r\n\r\nچكيده\r\nكتاب اصول آل الرسول به موضوع استخراج قواعد اصول فقه از منابع حديثى پرداخته و رواياتى را از فروع الكافى - كه دلالت بر قواعد اصولى داشته - فهرست نموده است . نويسندهء اين مقاله ضمن بيان مقدمه‌اى در كتاب‌شناسى اين دسته از كتاب‌ها ، به معرفى نويسندهء كتاب پرداخته و اشاره داشته كه اين كتاب مفقود شده و تنها حواشى نويسنده بر دو نسخه از فروع الكافى در دسترس است . نگارندهء مقاله اين حواشى را جمع‌آورى نموده و به ترتيب احاديث فروع الكافى مرتب ساخته و نتايج اصولى نويسنده را در مقابل آن نوشته است .\r\nاين كه فقه شيعه مىتواند در همه زمان‌ها و در همه مسائل فقهى پاسخ‌گو باشد ، به خاطر آن است كه آيات قرآن مجيد و روايات رسول خدا و اهل بيت عليهم السلام شامل اصول كلى و قواعدى است كه فقيه مىتواند از يك يك آن قواعد و اصول كلى ، حكم مسائل متعدد ، فراوان و احياناً بىشمار را استخراج كند .\r\nاز امام صادق عليه السلام روايت شده :\r\nإنّما علينا أن نلقى إليكم الاصول و عليكم أن تفرّعوا . « 2 »\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 33 ، پاييز 83 ، ص 9 - 28 .\r\n( 2 ) . مستطرفات السرائر ، ص 57 و 58 . حديث اول از هشام بن سالم از امام صادق عليه السلام و حديث دوم از بزنطى از امام رضا عليه السلام است و در غوالى اللئالى ، ج 4 ، ص 64 حديث اول از زراره و أبوبصير از امام باقر عليه السلام و امام صادق عليه السلام نيز نقل شده است .\r\n","page_name":" 271 ","page_number":271},
  {"content":"\r\n\r\nو از امام رضا عليه السلام نقل شده :\r\nعلينا إلقاء الاصول إليكم و عليكم التفريع [ يا التفرّع 
  ] . « 1 »\r\nو نيز ، بر خلاف آنچه اخبارىها مىپندارند ، قواعد اصول فقه را هم مىتوان از آيات و روايات استفاده كرد .\r\nعمّار از امام رضا عليه السلام روايت مىكند :\r\nقال : إذا شككت فابن على اليقين . قلت : هذا أصل ؟ قال : نعم . « 2 »\r\nبرخى از فقها و محدّثان در صدد برآمده‌اند تا قواعد اصول فقه را از كتاب‌هاى حديثى استخراج و در يك جا گردآورى كنند و تا آنجا كه نگارنده آگاهى دارد ، اولين كسى كه به اين كار اقدام نموده ، علّامه مجلسى رحمه الله است .\r\nدر جلد اوّل بحارالأنوار « 3 » كتاب عقل و علم ، بابى با عنوان « ما يمكن أن يستنبط من الآيات و الاخبار من متفرقات اصول الفقه » وجود دارد و در آن ، حدود هشتاد آيه و شصت روايت نقل شده است . « 4 »\r\nعلّامه مجلسى نوشته است كه بسيارى از احاديث اين باب در كتاب عدل خواهد آمد و نيز بسيارى از رواياتى را كه مناسب اين باب است ، در جاهاى ديگر بحارالأنوار نقل كرده‌ايم . آن‌گاه وعده داده است كه همه اين روايات را با آنچه در شرح و توضيح آنها ميسّر شود ، در جلد آخر ( ج 25 ) بياورد ، كه موفق به انجام اين وعده نشده است .\r\nپس از علّامه مجلسى رحمه الله صاحب كتاب وسائل الشيعة ، كتاب گرانقدر الفصول المهمّة\r\n\r\n\r\n","description":"","footnote":"\r\n( 1 ) . مستطرفات السرائر ، ص 57 و 58 . حديث اول از هشام بن سالم از امام صادق عليه السلام و حديث دوم از بزنطى از امام رضا عليه السلام است و در غوالى اللئالى ، ج 4 ، ص 64 حديث اول از زراره و أبوبصير از امام باقر عليه السلام و امام صادق عليه السلام نيز نقل شده است .\r\n( 2 ) . وسائل الشيعة ، ج 5 ، ص 318 به نقل از من لا يحضره الفقيه .\r\n( 3 ) . نسخه كتابت شده در سال 1087 ق ، از جلد اول بحارالأنوار در كتابخانه مركزى دانشگاه تهران نگهدارى مىشودو تاريخ تأليف آن شايد پيش از سال 1087 ق ، باشد ( ر . ك : كتاب‌شناسى مجلسى ، درگاهى و تلافى داريانى ، ص 91 ) .\r\n( 4 ) . بحارالأنوار ، ج 2 ، ص 268 .\r\n","page_name":" 272 ","page_number":272},
  {"content":"\r\n\r\nفى اصول الأئمة را تأليف كرده است . « 1 » اين كتاب شامل مقدمه و چند بخش است .\r\nبخش اوّل . الكليات المتعلّقة بأصول الدين و ما يناسبها ؛ اين بخش داراى يكصد و بيست باب و شامل 633 حديث است .\r\nبخش دوم . الكليات المتعلّقة بأصول الفقه و ما يناسبها ؛ اين بخش داراى 86 باب و شامل 1106 روايت است .\r\nبخش سوم . الكليّات المتعلّقة بفروع الفقه ؛ اين بخش ، از طهارت تا ديات را شامل شده و حاوى 2472 حديث است .\r\nبخش چهارم . الكليات المتعلّقة بالطّب و ما يناسبها ؛ اين بخش داراى 41 باب و شامل 2905 روايت است .\r\nبخش پنجم . نوادر الكليات ؛ اين بخش نيز شامل 138 باب و 3194 حديث است . « 2 »\r\nهمان‌طور كه ملاحظه مىكنيد ، بخش دوم اين كتاب ، مانند آنچه علّامه مجلسى در بحارالأنوار آورده ، مربوط به اصول فقه است ؛ اما با تفاوت چشمگير در عدد روايات ( بحارالأنوار شصت روايت و الفصول المهمة هزاروصد روايت ) . البته علّامه مجلسى تذكر داده بود كه همه روايات را نقل نكرده است .\r\nلازم به يادآورى است كه مرحوم شيخ حرّ عاملى در آغاز كتاب الفصول المهمة ، باب اوّل را با اين عنوان شروع كرده است : « نبذة من الكليات القرآنية الّتى تتعلق بالأصول والفروع و غيرها » و در آن از حدود دويست آيه ياد كرده است .\r\nمرحوم استرآبادى در كتاب الفوائد المدنية ، به طور اجمال ، به اين موضوع اشاره داشته و مرحوم فيض كاشانى ، به پيروى از ايشان ، در كتاب الاصول الأصيلة نيز به اين مطلب پرداخته و تعداد كمى از روايات را ياد كرده است . « 3 » امّا اين دو كتاب ، مانند كتاب الفصول المهمة يا الاصول الأصيلة سيد عبداللَّه شبّر نيست و اين كه برخى از\r\n\r\n\r\n","description":"","footnote":"\r\n( 1 ) . تأليف اين كتاب در سال 1097 ق ، به پايان رسيده است .\r\n( 2 ) . ر . ك : چاپ جديد الفصول المهمة در سه جلد .\r\n( 3 ) . ر . ك : الفوائد المدنية ، ص 312 ( چاپ جديد ) و الاصول الاصيلة ، ص 65 ( چاپ محدّث ارموى ) .\r\n","page_name":" 273 ","page_number":273},
  {"content":"\r\n\r\nمؤلفان ، « 1 » كتاب فيض را هم رديف كتاب شيخ حرّ عاملى دانسته‌اند ، اشتباه است .\r\nپس از صاحب وسائل الشيعة ، مرحوم سيد عبداللَّه شبّر ( م 1242 ق ) كتابى مستقل در اين موضوع تأليف و آن را الاصول الأصيلة و القواعد الشرعية ناميده است . اين كتاب داراى حدود صد باب است و در هر باب ، اگر آيه‌اى بوده ، ياد شده است . در مجموع ، حدود هزار و پانصد روايت دارد كه در 340 صفحه وزيرى چاپ شده است . « 2 »\r\nعلاوه بر كتاب‌هايى كه ياد شد ، تقريباً صد و پنجاه سال است كه از كتاب بسيار ارزنده‌اى به نام اصول آل الرسول ياد مىشود كه شامل نزديك به پنج هزار روايت است . متأسفانه نسخه‌اى از آن تاكنون يافت نشده و فقط نمونه‌هايى از آن در دست است . در اين مقاله به توضيحاتى در اين‌باره مىپردازيم .\r\n\r\nميرزا محمدهاشم خوانسارى اصفهانى چهارسوقى ( 1235 - 1318 ق )\r\nشرح حال اين بزرگوار در كتاب‌هاى متعددى آمده كه بهترين آنها مكارم الآثار معلم حبيب‌آبادى است :\r\nمرحوم حاج شيخ مهدى مسجدشاهى در كتاب الأنهار مىنويسد :\r\nميرزا محمدهاشم چهارسوقى اصفهانى ، چهارسوق يكى از محلّات اصفهان است . وى از بزرگان علماى اصفهان به شمار مىرفت ؛ متتبعى بىنظير و فاضلى نحرير بود ؛ در فقه ، بحرى متلاطم مىنمود ؛ در رجال و حديث يد بيضاء مىنمود ؛ در علوم غريبه ماهر بود . چند مصنف از حضرتش ، در يك مجلّد ، مطبوع گرديده ، مسمى به مبانى الاصول شده . گاهى شعر هم مىفرمود .\r\nمنظومه‌اى در علم اصول گفته . مصنفى موسوم به اصول آل الرسول در استفاده ادله اصول از احاديث آل رسول صلى الله عليه و آله دارد . اين مصنف در شرف و رتبتْ حكم اكسير دارد .\r\n\r\n\r\n","description":"","footnote":"\r\n( 1 ) . اعيان الشيعة ، ج 1 ، ص 103 .\r\n( 2 ) . نيز در كتاب فصل الخطاب كه مانند كتاب وسائل الشيعة است بابى به اين موضوع اختصاص يافته و رواياتى نقل شده است . همچنين مرحوم سيدمحسن عاملى در كتاب اعيان الشيعة ، ج 1 ، ص 103 ، زير عنوان « ما أثر عن أئمة اهل البيت فى اصول الفقه » ، تعدادى از روايات را ياد كرده است . لازم به يادآورى است كه در كتاب مرحوم شبرّ برخى از قواعد فقه هم ياد شده است .\r\n","page_name":" 274 ","page_number":274},
  {"content":"\r\n\r\nعمر شريفش از هشتاد بگذشت و در سفرى كه به عزم تشرف به مكه معظمه تا نجف اشرف برفت ، وفات نمود و در وادى السلام مدفون گشت . رحلتش در سنه 1318 اتفاق افتاد . رحمه الله و ايّانا برحمته الواسعة ، آمين . « 1 »\r\n\r\nاساتيد و مشايخ اجازه او\r\n1 . سيد صدرالدين عاملى ، پدر همسرش ؛\r\n2 . مير سيد حسن مدرس ( ده يا پانزده سال نزد وى فقه و اصول مىخوانده است ) ؛\r\n3 . پدرش ، حاج ميرزا زين‌العابدين خوانسارى ؛\r\n4 . حاج شيخ مرتضى انصارى ؛\r\n5 . حاج شيخ مهدى نجفى ، نوه شيخ جعفر كاشف الغطاء ؛\r\n6 . حاج سيد اسداللَّه شفتى ؛\r\n7 . شيخ نوح بن شيخ قاسم ، شاگرد صاحب جواهر ؛\r\n8 . و با صاحب جواهر مكاتبه داشته است .\r\n\r\nشاگردان و كسانى كه از وى اجازه روايت گرفته‌اند :\r\n1 . سيد محمدكاظم طباطبائى يزدى ، صاحب عروة الوثقى ؛\r\n2 . شريعت اصفهانى ، صاحب رساله لاضرر ؛\r\n3 . حاج‌آقا رضا همدانى ، صاحب مصباح الفقيه ؛\r\n4 . شيخ هادى طهرانى ، صاحب محجة العلماء ؛\r\n5 . حاج ميرزا حسين نورى ، صاحب مستدرك الوسائل ؛\r\n6 . شيخ محمدباقر اصطهباناتى ؛\r\n7 . سيد حسن صدر ، صاحب تأسيس الشيعة ؛\r\n8 . آقا سيد ابوتراب خوانسارى ، صاحب شرح نجاة العباد ؛\r\n9 . حاج ميرزا ابوالهدى كلباسى ، صاحب سماء المقال ؛\r\n10 . فرزندش ، ميرزا جمال الدين محمد ؛\r\n\r\n\r\n","description":"","footnote":"\r\n( 1 ) . الأنهار ، ص 38 . و ر . ك : مكارم الآثار ، ج 3 .\r\n","page_name":" 275 ","page_number":275},
  {"content":"\r\n\r\n11 . پسر برادرش ، سيد ابراهيم ( م 1331 ق ) ؛\r\n12 . سيد ابوالقاسم رياضى خوانسارى ؛\r\n13 . سيد احمد ، فرزند صاحب روضات ( م 1341 ق ) ؛\r\n14 . سيد احمد صفائى خوانسارى ، صاحب كشف الأستار ؛\r\n15 . ميرزا جعفر روضاتى ، نوه صاحب روضات ( م 1330 ق ) ؛\r\n16 . سيد جلال‌الدين روضاتى ، نوه صاحب روضات ( م 1360 ق ) ؛\r\n17 . سيد ميرزا حسن روضاتى ( م 1377 ق ) ؛\r\n18 . سيد محمدحسن موسوى ، برادر آية اللَّه آقا سيد احمد خوانسارى ؛\r\n19 . آقا ميرزا عطاءاللَّه روضاتى ، فرزند صاحب روضات ؛\r\n20 . آقا ميرزا محمود ابن الرضا ( م 1356 ق ) ؛\r\n21 . سيد محمود رياضى خوانسارى ، برادر سيد ابوتراب خوانسارى ؛\r\n22 . ميرزا مسيح روضاتى ( م 1325 ق ) ؛\r\n23 . ميرزا مهدى روضاتى ، فرزند صاحب روضات ؛\r\n24 . سيد ابوالقاسم دهكردى ؛\r\n25 . آقا ميرزا محمد همدانى بن حاج عبدالوهاب ( ميرزا محمدهاشم در سال 1281 ق ، در نجف اشرف اجازه‌اى مفصل براى او نگاشته است ) ؛\r\nو ده‌ها نفر ديگر كه در كتاب مكارم الآثار مرحوم معلم و كتاب ضياء الأبصار حضرت آقاى ابن الرضا و كتاب زندگانى حضرت آية اللَّه چهارسوقى آية اللَّه حاج سيد محمدعلى روضاتى دامت افاداته و مقدمه كتاب ميزان الأنساب مرحوم آية اللَّه مير سيداحمد روضاتى ياد شده است .\r\n\r\nتأليفات چاپ شده او\r\n1 . مبانى الاصول ، 45 صفحه وزيرى ؛ نام چهل كتاب از كتاب‌هاى اصول فقه در خطبه آن ياد شده و نيز نام هشتاد بحث از مباحث اصول فقه ، به طور براعت استهلال ، در مقدمه آن آمده است .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n2 . رساله در استصحاب ، 210 صفحه وزيرى ، تاريخ تأليف 1317 ق ؛ مختصر رساله ديگر او در استصحاب است .\r\n3 . منظومه در اصول فقه ، 42 صفحه وزيرى ، تاريخ نظم 1317 ق ؛\r\n4 . رساله در عدم حجيّت فقه الرضا ، 33 وزيرى ؛ همان رساله است كه حاجى نورى آن را نقد كرده است .\r\n5 . رساله در حال أبى بصير ، 25 صفحه وزيرى ، تاريخ تأليف 1316 ق ؛\r\n6 . رسالة فى حلّ العسير فى أحكام العصير ، 77 صفحه وزيرى ؛ اين رساله را در جوانى ( بيست و شش سالگى ) نوشته و مرحوم سيد ابراهيم قزوينى صاحب ضوابط الاصول و سيد حسن مدرس بر آن تقريظ نوشته‌اند .\r\n7 . المقالات اللطيفة فى المطالب المنيفة ، 310 صفحه وزيرى ؛ شامل سيزده مقاله كه دو مقاله آن در موضوع قواعد رجالى و اجازات مؤلف و بقيه دربارهء نه مسأله اصول فقه و فقه است .\r\nاين هفت كتاب ، به ضميمه قصيده بى الفِ جدّ مؤلف ، مرحوم مير سيد ابوالقاسم اصفهانى گلپايگانى در سال 1318 ق ، به نام مبانى الاصول كه نام اولين رساله آن است چاپ شده است .\r\nرساله چهارم ، به تازگى ، در مجموعه ميراث حديث شيعه از منشورات مركز تحقيقات دارالحديث قم تجديد چاپ شده است .\r\n8 . رساله در نماز ؛\r\n9 . رساله در روزه ؛\r\n10 . رساله در حج ؛\r\n11 . رساله در صيغ عقود ؛\r\n12 . رساله در تجويد ؛\r\nاين پنج رساله به قطع جيبى چاپ شده است .\r\n13 . احكام الايمان ؛ رساله عمليه‌اى است كه در سال 1316 ق ، چاپ شده و شامل فوايدى سودمند براى اهل علم است . اين شش كتاب فارسى است .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n14 . ميزان الأنساب ؛ رساله‌اى كوچك در احوال امامزاده‌هاى معتبر اصفهان است كه در سال 1372 ق ، با مقدمه و مؤخره‌اى سودمند و مفصل به قلم مرحوم مير سيد احمد روضاتى در قم چاپ شده است .\r\n\r\nتأليفات چاپ نشده او\r\n15 . سؤال و جواب فقهى از طهارت تا ديات ؛ مانند جامع الشتات ميرزاى قمى و به حجم آن .\r\n16 . شرح منظومه درّه سيد بحرالعلوم ؛ نام آن غرّة است .\r\n17 . حاشيه رياض المسائل سيدعلى طباطبايى ؛\r\n18 . حاشيه بر شرح لمعه ؛\r\n19 . حاشيه بر قوانين ميرزاى قمى ؛\r\n20 . حاشيه بر معالم الاصول ؛ كتاب بزرگى است .\r\n21 . حاشيه بر اسفار ملّا صدرا ؛ نامش « تنبيه الحكماء الأبرار بر آنچه هست در اسفار » است .\r\n22 . رساله كبيره استصحاب ؛ رساله استصحابِ چاپ شده تلخيص آن است .\r\n23 . اجازه كبيره ؛ كه براى يكى از علما نوشته و شرح حال مشايخ خود را در ضمن آن نگاشته است ؛ مانند لؤلؤة البحرين صاحب حدائق است .\r\n24 . فوائد در رجال ؛ شايد بخشى از المقالات اللطيفة باشد كه پيش‌تر ياد كرديم .\r\n25 . جواهر العلم ؛ از اين كتاب در اجازه خود به مرحوم شيخ محمدباقر اصطهباناتى ياد كرده است .\r\n26 . ديوان شعر ؛ قبلًا گفتيم كه ايشان گاهى شعر هم مىسروده است .\r\n27 . رساله در حرمت ذبايح اهل كتاب ؛ اين رساله اولين اثر فقهى اوست كه در اوايل بلوغ به امر استادش سيد صدرالدين عاملى نوشته است و استاد با نوشتن تقريظى بر آن ، اجتهاد او را تصديق كرده است .\r\n28 . رساله در تقديم حمد بر تسبيح در تسبيح فاطمه زهرا عليها السلام ؛\r\n29 . رساله در كيفيت استخاره ؛\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n30 . رساله دربارهء اين كه افضلْ خواندن نمازها در اول وقت آن است ، مگر در شصت مورد ؛ نام سه رساله اخير را در كتاب أحكام الايمان خود ياد كرده است .\r\n31 . رساله در احوال ابن بزيع ؛\r\n32 . رساله‌اى ناتمام در احوال حضرت عبدالعظيم و شرح احاديث او ؛ نسخه آن را مرحوم سيد احمد روضاتى نزد مرحوم آقاميرزا محمدابراهيم چهارسوقى ديده است .\r\n33 . اربعين ( چهل حديث ) ؛\r\n34 . رساله در احوال دو نفر از معمّرين ( معمر مغربى و معمر مشرقى ) « 1 »\r\nاين سى و چهار اثر را از مبانى الاصول مؤلف و مقدمه ميزان الأنساب ، نوشته مير سيد احمد روضاتى و زندگانى آية اللَّه چهارسوقى ، نوشته آقا سيد محمدعلى روضاتى و مكارم الأثار معلم حبيب‌آبادى رحمه الله نقل كرديم . « 2 »\r\n35 . الفلاحة ؛\r\n36 . مجالس و منابر ماه رمضان ؛\r\n37 . شرح مشيخه فقيه ؛\r\n38 . الدعوات الموظفات ؛\r\n39 . ديوان شعر ؛\r\n40 . الاجازات ؛\r\nنام كتاب‌هاى اخير از كتاب ضياء الأبصار آية اللَّه ابن الرضا نقل شده است . نويسنده ، كتاب‌هاى ياد شده را نيز از تأليفات سيد محمدهاشم مذكور دانسته است .\r\n\r\n\r\n","description":"","footnote":"\r\n( 1 ) . ر . ك : دانشمندان خوانسار در كتب تراجم ، ص 497 .\r\n( 2 ) . از عباراتى كه از اعلام الشيعة علّامه تهرانى ( بخش مخطوط ) در ميراث حديث شيعه ( دفتر هفتم ) ، ص 457 نقل شده بر مىآيد كه دو رساله ديگر يكى در اصول دين و ديگرى به نام معدن الفوائد از مرحوم ميرمحمد هاشم خوانسارى چاپ شده است و نيز در آنجا كتابى به نام مبادى الاصول از ايشان دانسته شده كه ظاهراً غلط چاپى است و بايد همان مبانى الاصول باشد .\r\nهمچنين در كتاب تكملة أمل الآمل سيد حسن صدر ( ص 242 ) ، از كتاب معدن الفوائد ياد شده ، كه شايد معدن الفوائد ، نام چند رساله‌اى باشد كه با هم چاپ شده است .\r\n","page_name":" 279 ","page_number":279},
  {"content":"\r\n\r\n41 . اصول آل الرسول .\r\nمهم‌ترين اثر اين فقيه ارجمند كه ظاهراً حدود پنجاه سال در دست تأليف ، تنظيم و تكميل بوده و متأسفانه نسخه‌اى از آن سراغ نداريم همين كتاب اصول آل الرسول است .\r\nمناسب است برخى از عبارات را دربارهء اين كتاب نقل كنيم .\r\nعلّامه تهرانى در نقباء البشر مىنويسد :\r\nله تصانيف ، فمنها اصول آل الرسول الذى لم يكن مثله .\r\nو نيز در الذريعة مىفرمايد :\r\nاصول آل الرسول صلى الله عليه و آله در استخراج ابواب اصول فقه از روايات اهل بيت عليهم السلام ، تأليف شيخ مشايخ ما سيد ميرزا هاشم بن سيد ميرزا زين‌العابدين موسوى خوانسارى ( م 1318 ق ) . در اين كتاب ، احاديث وارده از اهل بيت عليهم السلام را كه شامل قواعد اصول فقه بوده ، گردآورى كرده و به ترتيب مباحث اصول فقه مرتب ساخته است . در اجازه‌اى كه براى شيخ ما مرحوم شيخ الشريعة اصفهانى نگاشته مىنويسد :\r\nدر اين كتاب بيش از چهار هزار روايت مربوط به اصول فقه را گردآورى كرده و وجه دلالت هر كدام را بر مقصود بيان كرده‌ام . « 1 »\r\nمؤلف در كتاب مبانى الاصول خود مىنويسد :\r\nجمعت قريباً من خمسة آلاف حديث من الأحاديث التى يتفرع عليها الفروع . . . و سمّيتها بأصول آل الرسول . . . .\r\nمرحوم مير سيد احمد روضاتى در مقدمه كتاب ميزان الأنساب مىنويسد :\r\nاين كتاب را به نظر استاد خود شيخ انصارى رسانيده ايشان در زمان وفات شيخ انصارى 45 ساله بوده است . و شيخ آن را ستوده و بر اتمام آن تحريص كرده و گفته است : من به اين كتاب نياز دارم . « 2 »\r\n\r\n\r\n","description":"","footnote":"\r\n( 1 ) . الذريعة ، ج 2 ، ص 177 .\r\n( 2 ) . ر . ك : مقدمه ميزان الانساب ، ص 22 .\r\n","page_name":" 280 ","page_number":280},
  {"content":"\r\n\r\nو نيز ايشان در مقدمه كتاب مناهج المعارف مىنويسد :\r\nدر طول حياتش كتب احاديث شيعه را مورد دقت و بررسى قرار داد و مطالب علم اصول را در حاشيه هر صفحه يادداشت مىفرمود و مىنوشت : « فيه دلالة على حجيّة القاعدة الفلانية » ، تا در فرصت متناسب ، همه آن احاديث را به ترتيب كتب اصول فقه مرتب سازد . نگارنده ، تعداد هشت جلد از كتب احاديثى كه در حواشى آن دلالات مطالب آنها را به خط شريفش يادداشت فرموده ، ديده‌ام . « 1 »\r\nدر سفر اخير به عتبات كه در همين سفر هم در نجف از دنيا رحلت كرد چندين صندوق از كتب نفيس كتابخانه خود را كه براى اين كار مفيد بود از اصفهان به عتبات برد تا كار اين كتاب را به اتمام رساند . « 2 »\r\nهمان‌طور كه ملاحظه مىكنيد ، اين كتاب از زمان شيخ انصارى تا پايان عمر مؤلف ( يعنى حدود چهل سال ) ظاهراً در دست تأليف و تنظيم و تكميل بوده و ظاهر عبارت كتاب مبانى الاصول كه در سال 1317 ق ، يعنى يك سال پيش از وفات مؤلف تأليف شده اين است كه كار تأليف آن به اتمام رسيده و شامل حدود پنج‌هزار روايت بوده است . اگر كتاب‌هاى مربوط به اين كار را به عتبات برده ، شايد براى اين بوده است كه اگر هنگام چاپ آن نيازى به مراجعه پيدا كرد ، مصادر در اختيارش باشد .\r\nو بالاخره مرحوم مير سيد احمد روضاتى مىنويسد :\r\nمرحوم آقا ميرزا محمد هاشم در سال آخر عمر ، جلد اول اصول آل الرسول را كه مشتمل بر مطالبى ارزنده و به منزله مدخلى براى علم اصول فقه است در 72 صفحه با خطى زيبا در اصفهان به چاپ سنگى رسانيده كه نگارنده در سفر اول خود به عتبات در كاظمين در كتابخانه صاحب كتاب احسن الوديعة « 3 »\r\n\r\n\r\n","description":"","footnote":"\r\n( 1 ) . شايد اين نسخه‌ها در كتابخانه ايشان بوده است . كتابخانه مرحوم مير سيداحمد روضاتى در تهران از كتابخانه‌هاى بسيار ارزنده و شامل نسخه‌هاى نفيس است . اميدواريم ورثه آن مرحوم ترتيبى بدهند كه اين نسخه‌ها به يكى از كتابخانه‌هاى معتبر منتقل گردد .\r\n( 2 ) . مناهج المعارف ، ص 315 .\r\n( 3 ) . احسن الوديعة ، تأليف سيد محمد مهدى موسوى خوانسارى كاظمى ، تكمله روضات الجنات است كه به‌صورت مكرر چاپ شده است .\r\n","page_name":" 281 ","page_number":281},
  {"content":"\r\n\r\nديده و مطالعه كرده‌ام و يكى از صفحات مكرر آن را هم به من لطف فرموده است . « 1 »\r\nدر هر صورت ، چه بگوييم كتاب تكميل شده و بخشى از آن به چاپ رسيده ، و چه بگوييم تكميل شده بود ، اما هيچ مقدار از آن چاپ نشده ، و چه بگوييم هنوز به طور كامل آماده چاپ نبوده ، و چه بگوييم حتى يادداشت‌هاى كنار كتاب‌هاى حديثى ايشان جمع‌آورى نشده بوده ، اين مطلب قطعى است كه اثرى از اين كتاب بسيار ارجمند در دست نيست و نسخه‌هاى كتاب‌هاى حديثى كتابخانه ايشان كه موادّ اين تأليف در آنها بوده نيز متفرق شده و تقريباً از بين رفته است .\r\n\r\nنمونه‌اى از اين تأليف گرانقدر\r\nدو نسخه خطى از كتاب شريف الكافى كلينى ، شامل فروع الكافى ، كه از مصادر اين تأليف بوده و يادداشت‌هاى مرحوم مير سيدمحمد هاشم خوانسارى به خط وى در آنها موجود است ، يكى در كتابخانه علّامه آقا سيد محمدعلى روضاتى در اصفهان و ديگرى در كتابخانه يكى از علماى قم نگهدارى مىشود .\r\nاين‌جانب بيست و پنج سال قبل با امانت گرفتن اين دو نسخه ، آن يادداشت‌ها را به نسخه فروع الكافى خود ( ج 3 ، 4 ، 5 ، 6 و 7 ) منتقل نمودم و در اين ايام ، مناسب ديدم كه آنها به عنوان نمونه‌هايى از اين اثر گرانقدر منتشر شود ؛ به اين اميد كه با توجه به اين كه استفاده از مصادر در زمان ما بسيار آسان شده ، برخى از فضلا و محققان با سرمشق قرار دادن اين نمونه‌ها ، اثرى مانند كتاب اصول آل الرسول مرحوم خوانسارى بيافرينند .\r\n1 . الكافى ، ج 3 ، ص 4 ، حديث دوم : فيه قاعدة نفى الحرج .\r\n2 . ج 3 ، ص 10 ، حديث ششم : فيه حكم المشتبة المحصور .\r\n\r\n\r\n","description":"","footnote":"\r\n( 1 ) . شايد اين كه بخشى از كتابى چاپ شود و ادامه پيدا نكند و از آن بخش هم فقط يك نسخه ديده شود ، بعيد به نظر آيد ؛ امّا براى خود حقير اين مسأله پيش آمد كه بخشى از يكى از تأليفاتم را چاپ كردم و سپس به خاطر عدم مرغوبيت چاپ از ادامه آن چاپ منصرف شدم ؛ اما يك نسخه از آن در كتابخانه خودم بود .\r\n","page_name":" 282 ","page_number":282},
  {"content":"\r\n\r\n3 . ج 3 ، 10 ، حديث دوم : فيه حكم التأسّى .\r\n4 . ج 3 ، ص 14 ، حديث هفتم : فيه قاعدة نفى الحرج .\r\n5 . ج 3 ، ص 22 ، حديث پنجم : فيه جواز التأسى .\r\n6 . ج 3 ، ص 22 ، حديث اول : فيه ان الأمر للوجوب .\r\n7 . ج 3 ، ص 30 ، حديث چهارم : فيه ان ظاهر الكتاب على طريقة أهل اللسان حجّة .\r\n8 . ج 3 ، ص 32 ، حديث دوم : فيه ان حكم المعصوم المختصّ به فى الظاهر لا يتعدّى إلى غيره .\r\n9 . ج 3 ، ص 33 ، حديث چهارم : فيه ان ظاهر الكتاب حجّة و ان الاجتهاد منوط بالكتاب و ان النكرة فى سياق النفى يفيد العموم و ان قاعدة الحرج ثابتة .\r\n10 . ج 3 ، ص 69 ، حديث اول : فيه حجيّة ظاهر الكتاب .\r\n11 . ج 3 ، ص 74 ، حديث شانزدهم : فيه الدلالة على حجية الاستصحاب فى الشك فى الحادث ، ان لم يكن أحد الحادثين محل الحاجة والابتلاء .\r\n12 . ج 3 ، ص 88 ، حديث اول : فيه ان أصل الجمع اثنان .\r\n13 . ج 3 ، ص 104 ، حديث دوم : فيه بطلان القياس .\r\n14 . ج 3 ، ص 105 ، حديث چهارم : فيه حجيّة ما فى الشرع السابق ما لم ينسخ .\r\n15 . ج 3 ، ص 159 ، حديث سيزدهم : فيه جواز البناء على ما فى الشرع السابق ما لم ينسخ .\r\n16 . ج 3 ، ص 200 ، حديث سوم : فيه التأسّى .\r\n17 . ج 3 ، ص 215 ، حديث دوم : فيه التأسى و ان الفعل لا يحمل على العموم كاللفظ .\r\n18 . ج 3 ، ص 217 ، حديث چهارم : فيه استحباب الوصية بشىء لأيام التعزية .\r\n19 . ج 3 ، ص 238 ، حديث يازدهم : فيه كفاية اليقين فى الاصول و ان لم يكن عن دليل ، و فيه أيضاً عدم كفاية التقليد المحض .\r\n20 . ج 3 ، ص 271 ، حديث اوّل : فيه جواز العمل به ظاهر الكتاب لقوله : و بيّنهنّ .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n21 . ج 3 ، ص 273 ، حديث هفتم : فيه جواز اطلاق الشارع على النبّى و يناسب الحقيقة الشرعية .\r\n22 . ج 3 ، ص 273 ، حديث اوّل : كسابقه .\r\n23 . ج 3 ، ص 275 ، حديث اوّل : فيه حجيّة خبر الواحد .\r\n24 . ج 3 ، ص 279 ، حديث ششم : فيه جواز العمل بخبر الواحد .\r\n25 . ج 3 ، ص 294 ، حديث نهم : فيه عموم التأسّى .\r\n26 . ج 3 ، ص 294 ، حديث دهم : فيه جواز البناء على ما فى الشرع السابق ما لم ينسخ .\r\n27 . ج 3 ، ص 300 ، حديث ششم : فيه ان الامر بشىء فى كيفية العبادة يقتضى الاشتراط فيها ، و انّ النهى عن ترك الواجب يستلزم الفساد .\r\n28 . ج 3 ، ص 311 ، حديث هشتم : فيه جواز التقليد أو العمل بخبر الواحد .\r\n29 . ج 3 ، ص 314 ، حديث چهاردهم : فيه ان المطلق لا يدلّ على العموم إذا ورد مورد حكم الآخر .\r\n30 . ج 3 ، ص 332 ، حديث چهاردهم : فيه تقرير العمل به ظاهر العموم .\r\n31 . ج 3 ، ص 352 ، حديث سوم : فيه حجيّة الاستصحاب .\r\n32 . ج 3 ، ص 357 ، حديث ششم : فيه التأسّى .\r\n33 . ج 3 ، ص 412 ، حديث اوّل : فيه قاعدة نفى التكليف بالمحال و فتح باب اليسر .\r\n34 . ج 3 ، ص 413 ، حديث هفتم : مثل سابقه .\r\n35 . ج 3 ، ص 423 ، اوّل صفحه : فيه الدلالة على الأخذ به ظاهر الكتاب .\r\n36 . ج 3 ، ص 423 ، سطر 15 : كسابقه .\r\n37 . ج 3 ، ص 442 ، حديث پنجم : فيه ان الامام قعد فى السفينة . ( كذا )\r\n38 . ج 3 ، ص 458 ، حديث دوم : فيه حجيّة التأسى و التقرير .\r\n39 . ج 3 ، ص 461 ، حديث يازدهم : فيه التأسى .\r\n40 . ج 3 ، ص 463 ، حديث دوم : فيه التأسى .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n41 . ج 3 ، ص 482 ، حديث اوّل : فيه ان الرؤيا ليست بحجة فى الأحكام .\r\n42 . ج 3 ، ص 499 ، حديث نهم : فيه حجيّة ظاهر الكتاب .\r\n43 . ج 3 ، ص 500 ، حديث سيزدهم : فيه اشارة إلى الحكم الباطنى على طريقة أهل التصوف .\r\n44 . ج 3 ، ص 509 ، حديث اوّل : فيه كون النبى شارعاً للحكم .\r\n45 . ج 3 ، ص 510 ، حديث سوم : فيه دلالة واضحة على حجية العموم فى الموصل .\r\nو لعلّ فيه حجيّة مفهوم العدد أو الحصر .\r\n46 . ج 3 ، ص 526 ، قسمت پايان حديث چهارم : فيه البناء على القياس .\r\n47 . ج 3 ، ص 554 ، حديث نهم : فيه العمل بالخبر الواحد .\r\n48 . ج 4 ، ص 9 حديث سوم : فيه البناء على ما فى الشرع السابق ما لم ينسخ .\r\n49 . ج 4 ، ص 19 ، حديث سوم : فيه العمل به ظاهر الكتاب .\r\n50 . ج 4 ، ص 23 ، حديث اوّل : فيه افادة الجمع المحلّى للعموم .\r\n51 . ج 4 ، ص 100 ، حديث اوّل : فيه ان الأسامى اسام للمعانى النفس الأمرية والعلمية و ينصرف إليه .\r\n52 . ج 4 ، ص 100 ، حديث دوم : كسابقه .\r\n53 . ج 4 ، ص 113 ، حديث پنجم : فيه المنع عن القياس .\r\n54 . ج 4 ، ص 126 ، حديث اوّل ، پايين صفحه : فيه جواز العمل به ظاهر الكتاب و حجّية مفهوم الشرط .\r\n55 . ج 4 ، ص 134 ، حديث پنجم : فيه المنع عن القياس .\r\n56 . ج 4 ، ص 135 ، حديث اوّل : كسابقه .\r\n57 . ج 4 ، ص 142 ، حديث پنجم : فيه ان الاستعمال دليل الحقيقة .\r\n58 . ج 4 ، ص 142 ، حديث ششم : كسابقه .\r\n59 . ج 4 ، ص 214 ، حديث نهم : فيه موضع قبرى شبر و شبير ابنى هارون .\r\n60 . ج 4 ، ص 234 ، حديث دوازدهم : فيه حلّية بعض الأقيسة .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n61 . ج 4 ، ص 265 ، حديث پنجم : فيه الأمر يفيد التكرار .\r\n62 . ج 4 ، ص 290 ، حديث سوم ، آخر صفحه : فيه حجيّة مفهوم العدد .\r\n63 . ج 4 ، ص 293 ، حديث سيزدهم : فيه بطلان الرأى .\r\n64 . ج 4 ، ص 294 ، حديث هجدهم : فيه حجيّة الخبر الواحد .\r\n65 . ج 4 ، ص 301 ، حديث پنجم : فيه لزوم التأسى و بطلان الرأى ، و أيضاً فيه حجيّة الخبر الواحد و إن كان المخبر امرأة .\r\n66 . ج 4 ، ص 322 ، حديث دوم : فيه القياس .\r\n67 . ج 4 ، ص 327 ، حديث ششم : فيه التأسى .\r\n68 . ج 4 ، ص 334 ، حديث دوازدهم : فيه التأسى .\r\n69 . ج 4 ، ص 340 ، حديث هشتم : فيه اطلاق الفقيه على العالم بالأحكام الفرعية .\r\n70 . ج 4 ، ص 350 ، حديث اوّل : فيه بطلان القياس .\r\n71 . ج 4 ، ص 350 ، حديث اوّل : فيه أيضاً بطلان القياس و فيه حجية ظاهر الاطلاق و التأسّى .\r\n72 . ج 4 ، ص 369 ، حديث دوم : فيه حجيّة خبر الواحد .\r\n73 . ج 4 ، ص 378 ، حديث اول : فيه أن ترك الاستفصال لا يفيد العموم فى المقام مع احتمال العلم بالحال .\r\n74 . ج 4 ، ص 319 ، حديث اول : فيه الاحتياط فى الشبهة الحكمية .\r\n75 . ج 4 ، ص 405 ، حديث دوم : فيه التقرير على التأسّى .\r\n76 . ج 4 ، ص 409 ، حديث هفدهم : فيه التقرير على التأسى .\r\n77 . ج 4 ، ص 413 ، حديث اوّل ، پايين صفحه : فيه البناء على الاستصحاب .\r\n78 . ج 4 ، ص 427 ، حديث سوم : لعلّ فيه الدلاله على اشتراط القبلة فى سجدة التلاوة .\r\n79 . ج 4 ، ص 430 ، حديث اوّل : فيه التأسى .\r\n80 . ج 4 ، ص 435 ، حديث هشتم : فيه معنى الفريضة .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n81 . ج 4 ، ص 436 ، حديث چهارم : فيه القياس .\r\n82 . ج 4 ، ص 441 ، حديث ششم : فيه معنى الفقه و انه العلم بالحكم الشرعى الفرعى .\r\n83 . ج 4 ، ص 456 ، حديث پنجم : فيه التأسّى .\r\n84 . ج 4 ، ص 467 ، حديث دوم : فيه التأسى .\r\n85 . ج 4 ، ص 479 ، حديث دوم : فيه التأسى .\r\n86 . ج 4 ، ص 479 ، حديث سوم : كسابقه .\r\n87 . ج 4 ، ص 479 ، حديث چهارم : كسابقه .\r\n88 . ج 4 ، ص 491 ، حديث چهاردهم : فيه التأسّى .\r\n89 . ج 4 ، ص 506 ، حديث چهارم : فيه معنى الفقه .\r\n90 . ج 4 ، ص 521 ، حديث هشتم : فيه التأسى .\r\n91 . ج 4 ، ص 522 ، حديث دهم : فيه حجيّة مفهوم الشرط .\r\n92 . ج 4 ، ص 524 ، حديث اوّل : فيه التأسى .\r\n93 . ج 4 ، ص 525 ، حديث هشتم : فيه معنى الفقه .\r\n94 . ج 4 ، ص 549 ، حديث چهارم : فيه ان للقران ظاهراً و باطناً و فيه معنى الظاهر .\r\n95 . ج 4 ، ص 552 ، حديث ششم : فيه احتمال رجحان التأسى فى الشرك .\r\n96 . ج 4 ، ص 566 ، حديث چهارم : فيه التأسّى .\r\n97 . ج 5 ، ص 16 ، وسط حديث اوّل : فيه ان الاستعمال أمارة الحقيقة .\r\n98 . ج 5 ، ص 18 ، وسط حديث اوّل : فيه ان الاصل اشتراك الغائبين والمعدومين مع الشافهين فى التكليف .\r\n99 . ج 5 ، ص 17 ، وسط حديث اوّل : فيه ان العبرة بعموم اللفظ لابخصوص المورد و ان ظاهر الكتاب حجّة .\r\n100 . ج 5 ، ص 19 ، وسط حديث اوّل : فيه جواز العمل بما يفهم من الكتاب .\r\n101 . ج 5 ، ص 25 ، حديث اوّل : فيه دلالة على حجيّة مفهوم الوصف .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n102 . ج 5 ، ص 25 ، حديث اوّل : فيه دلالة على حجيّة الشهرة ، فتأمل .\r\n103 . ج 5 ، ص 26 ، حديث اوّل : فيه دلالة أيضاً على حجيّة الشهرة .\r\n104 . ج 5 ، ص 27 ، حديث اوّل : لعلّ فيه دلالة على لزوم تقليد الأعلم منه .\r\n105 . ج 5 ، ص 29 ، حديث ششم : فيه حجيّة قياس الأولوية .\r\n106 . ج 5 ، ص 36 ، حديث اوّل : فيه ان الكفار مكلفون بالفروع على تقرير الامام .\r\n107 . ج 5 ، ص 37 ، نيز حديث اوّل : فيه دلالة على حجيّة الشهرة .\r\n108 . ج 5 ، ص 60 ، حديث شانزدهم : فيه حجيّة مفهوم العدد أو البيان .\r\n109 . ج 5 ، 63 ، حديث اوّل : فيه الدلالة على حجيّة ظاهر الكتاب .\r\n110 . ج 5 ، ص 63 ، حديث دوم : أيضاً فيه الدلالة .\r\n111 . ج 5 ، ص 64 ، حديث ششم : أيضاً فيه الدلالة .\r\n112 . ج 5 ، حديث اوّل : فيه جواز التمسك به ظاهر الكتاب لمن عرف الناسخ والمنسوخ و المحكم والمتشابه دون غيره .\r\n113 . نيز حديث اوّل : فيه أن قول العدول إذا وصل حدّ الشهرة حجّة فى أحكام اللَّه .\r\n114 . ج 5 ، 70 ، نيز حديث اوّل : فيه حجية ما فى الشرع السابق فى صورة عدم نسخه . و فيه أيضاً حجيّة الاجماع أو الشهرة على وجه التقرير .\r\n115 . ج 5 ، ص 89 حديث اوّل : فيه أن الأسامى اسام للأمور الواقعية دون المعلومة .\r\n116 . ج 5 ، ص 90 حديث دوم : فيه العمل بما فى الشرع السابق .\r\n117 . ج 5 ، ص 108 ، حديث يازدهم : فيه لزوم اجتناب الشبهات .\r\n118 . ج 5 ، ص 114 ، حديث دوم : فيه ان ما لم يثبت نسخه من الشرائع السابقة فالأصل بقاو . 119 . ج 5 ، ص 150 ، حديث سيزدهم : فيه حجيّة أخبار الآحاد .\r\n120 . ج 5 ، ص 174 ، حديث اوّل : فيه ان مجرّد النهى لا يقتضى التحريم .\r\n121 . ج 5 ، ص 175 ، حديث دوم : مثل ما قبله .\r\n122 . ج 5 ، ص 188 ، حديث هفتم : فيه اطلاق المكروه على الحلال .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n123 . ج 5 ، ص 201 ، حديث ششم : فيه انّما يحلّل الكلام و يحرّم الكلام .\r\n124 . ج 5 ، ص 216 ، حديث دوازدهم : فيه العمل بالعموم و منه يظهر ان للعام صيغة تخصّه .\r\n125 . ج 5 ، 251 ، حديث بيست و نهم : فيه حجيّة الاجماع بل الشهرة فى وجه .\r\n126 . ج 5 ، ص 298 ، حديث دوم : فيه إعتبار البناء على الغلبة .\r\n127 . ج 5 ، ص 299 ، حديث اوّل : فيه دلالة على حجيّة الشهرة .\r\n128 . ج 5 ، ص 313 ، حديث سى و نهم : فيه حكم الحلال المختلط بالحرام .\r\n129 . ج 5 ، ص 320 ، حديث چهارم : فيه رجحان التأسّى .\r\n130 . ج 5 ، ص 344 ، حديث اوّل : فيه رجحان التأسى .\r\n131 . ج 5 ، ص 350 ، حديث دوازدهم : فيه رجحان التأسى و جواز البناء على ما فى الشرع السابق فيما لم ينسخ .\r\n132 . ج 5 ، ص 357 ، حديث ششم : فيه جواز العمل به ظاهر الكتاب لمن يعلم الناسخ من المنسوخ .\r\n133 . ج 5 ، ص 358 ، حديث هفتم : فيه دلالة لفظة « ينبغى » على التحريم بتقرير الامام .\r\n134 . ج 5 ، ص 373 ، حديث هفتم : فيه دلالة واضحة على حجيّة حكم العقل و ان لم‌يوافقه النقل رداً للاخبارية ، و فيه دليل واضح على حجيّة طريقة العقلاء و ما يحكم به القوة العاقلة خلافاً للاخبارية .\r\n135 . ج 5 ، ص 387 ، حديث چهارم : فيه ان الأصل فى الاطلاق عدم القيد .\r\n136 . ج 5 ، ص 391 ، حديث هشتم : فيه ما ينفع فى ترجيح أحد الخبرين المتعارضين على الآخر .\r\n137 . ج 5 ، ص 395 ، حديث سوم : فيه الدلالة على حجية قياس الأولوية أو تنقيح المناط .\r\n138 . ج 5 ، ص 404 ، حديث هشتم : فيه دلالة على افادة الجمع المضاف للعموم .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n139 . ج 5 ، ص 420 ، حديث اوّل : فيه ان النهى يقتضى التحريم .\r\n140 . ج 5 ، ص 421 ، حديث سوم : فيه قياس الأولوية .\r\n141 . ج 5 ، ص 422 ، حديث چهارم : فيه ان الأصل هو العمل بالاطلاق الى أن يثبت القيد .\r\n142 . ج 5 ، ص 425 ، حديث سوم : فيه الدلالة على جواز الأخذ به ظاهر الاطلاق و لو كان فى الكتاب .\r\n143 . ج 5 ، ص 427 ، حديث سوم : فيه ان جاهل الحكم معذور .\r\n144 . ج 5 ، ص 441 ، حديث هفتم : فيه حجيّة أخبار الآحاد .\r\n145 . ج 5 ، ص 446 ، حديث شانزدهم : فيه افادة الاطلاق العموم فى الموصول .\r\n146 . ج 5 ، 450 ، حديث ششم : فيه جواز التمسّك به ظاهر الكتاب و ان لم يرد فيه السنة .\r\n147 . ج 5 ، 450 ، حديث هشتم : فيه ان العالم المخصص لا يكون حجة فى الباقى ولعله من باب الالزام .\r\n148 . ج 5 ، ص 463 ، حديث پنجم : فيه الاشارة الى حجيّة الاجماع .\r\n149 . ج 5 ، 469 ، حديث هشتم : فيه ان المدار فى دلالة اللفظ على مدلوله إلى أن يعلم أن المراد خلافه .\r\n150 . ج 5 ، ص 478 ، حديث دوم : فيه ان النهى فى المعاملات يقتضى الفساد .\r\n151 . ج 5 ، ص 478 ، حديث سوم : كسابقة فى الدلالة .\r\n152 . ج 5 ، ص 478 ، حديث پنجم : فيه ان معصية المولى ليست معصية .\r\n153 . ج 5 ، ص 486 ، حديث اوّل : له مدخلية فى مباحث الألفاظ .\r\n154 . ج 5 ، ص 491 ، حديث سوم : فيه العمل بالعموم الاطلاقى المستفاد من المفرد المحلّى .\r\n155 . ج 5 ، ص 503 ، حديث پنجم : فيه الدلالة على جواز التعويل على ظاهر الكتاب .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n156 . ج 5 ، ص 516 ، حديث اوّل ، بالاى صفحه : فيه العمل بمدلول الكتاب .\r\n157 . ج 5 ، ص 528 ، حديث پنجم : فيه الدلالة على جواز النظر إلى وجه الأجنبية .\r\n158 . ج 5 ، ص 531 ، حديث دوم : فيه الدلالة على العمل به ظاهر الكتاب .\r\n159 . ج 5 ، ص 538 ، باب خروج النساء إلى العيدين : يناسب ابواب الصلاة [ لا ابواب النكاح 
  ] .\r\n160 . ج 5 ، ص 556 ، حديث هشتم : فيه معنى الحكم و ان الأصل فى الحكم الذى يثبت فى حق الامام عمومه .\r\n161 . ج 5 ، ص 561 ، حديث بيست و دوم : له مدخلية فى مداليل الألفاظ .\r\n162 . ج 5 ، ص 563 ، حديث بيست و نهم : فيه التأسى .\r\n163 . ج 6 ، ص 22 ، حديث چهارم : فيه جواز العمل بما فى الشرائع السابقة فيما لم ينسخ .\r\n164 . ج 6 ، ص 57 ، حديث اوّل : فيه جواز العمل على ما فى الشرع السابق ما لم ينسخ .\r\n165 . ج 6 ، ص 78 ، حديث چهارم : فيه حجيّة قياس الاولوية .\r\n166 . ج 6 ، ص 94 ، وسط حديث اوّل : فيه جواز اجتماع الأمر والنهى على قول الفضل بن شاذان من أصحاب الحضور .\r\n167 . ج 6 ، ص 115 ، حديث اوّل : فيه ان قضايا الأعيان يفيد العموم ، و مثله ما بعده .\r\n168 . ج 6 ، ص 168 ، حديث اوّل : فيه ان القيد ظاهر فى التوضيحى .\r\n169 . ج 6 ، ص 195 ، حديث ششم : لعلّ فيه دلالة على أصالة الحقيقة .\r\n170 . ج 6 ، ص 204 ، حديث نهم : فيه دلالة على افادة الموصول العموم .\r\n171 . ج 6 ، ص 208 ، حديث هشتم : فيه ان التقية تجوز فى موافقة عمل الملوك أيضاً .\r\n172 . ج 6 ، ص 242 ، حديث اوّل : فيه الدلالة على التحسين والتقبيح العقليين .\r\n173 . ج 6 ، ص 243 ، حديث اوّل : فيه الدلالة على التأسى و ان ترك النبّى الشىء فى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمقام احتمال الامر العادى ظاهر فى الحكم الشرعى بل فى التحريم .\r\n174 . ج 6 ، ص 250 ، حديث چهارم : فيه استعمال المكروه فى المعنى المصطلح .\r\n175 . ج 6 ، ص 257 ، آخر حديث اوّل : فيه ان تغيير الاسم بل الحقيقة النوعية ليس من تغيير الموضوع .\r\n176 . ج 6 ، ص 259 ، حديث هفتم : فيه الدلالة على عدم تنقيح المناط فيما علم فيه ذلك .\r\n177 . ج 6 ، ص 260 ، حديث اوّل : فيه الدلالة على عدم تكليف الكفار بالفروع .\r\n178 . ج 6 ، ص 288 ، حديث دوم ، اوّل صفحه : فيه تجويز العمل به ظاهر الكتاب .\r\n179 . ج 6 ، ص 297 ، حديث دوم : فيه اصالة الحل فى الشبهة المصداقية .\r\n180 . ج 6 ، ص 304 ، حديث يازدهم : فيه المنع من جعل الخبر تحت الاناء .\r\n181 . ج 6 ، ص 308 ، حديث اوّل : فيه الدلالة على حجيّة ظاهر الكتاب .\r\n182 . ج 6 ، ص 339 ، حديث اوّل : فيه جواز التأسى و عدم لزوم الاجتناب عن المشتته المصداقى .\r\n183 . ج 6 ، ص 406 ، حديث اوّل : فيه تقرير الامام عليه السلام عدم دلالة النهى على التحريم .\r\n184 . ج 6 ، ص 411 ، حديث شانزدهم : فيه ان صيغة العام ظاهرة فى العموم و الموصول يفيد العموم .\r\n185 . ج 6 ، ص 412 ، حديث اوّل : فيه حجيّة تنقيح المناط .\r\n186 . ج 6 ، ص 412 ، حديث دوم : مثل ما قبله .\r\n187 . ج 6 ، ص 418 ، حديث سوم : فيه ان النهى يدلّ على التحريم .\r\n188 . ج 6 ، ص 422 ، حديث اوّل ، اوّل صفحه : فيه ان الكفار لم يكلفوا بالفروع .\r\n189 . ج 6 ، ص 432 ، حديث نهم : فيه الدلالة على حجية ظاهر الكتاب .\r\n190 . ج 6 ، ص 432 ، حديث دهم : مثل ما قبله .\r\n191 . ج 6 ، ص 435 ، حديث بيست و پنجم : فيه الدلالة على أن العقل يحكم و حكمه حجّة .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n192 . ج 6 ، ص 445 ، حديث سوم ، اوّل صفحه : لعل فيه دلالة على مرجوحية الشهرة .\r\n193 . ج 6 ، ص 446 ، حديث اوّل : فيه تقرير جواز التأسّى .\r\n194 . ج 6 ، ص 452 ، حديث هشتم : فيه جواز التأسّى .\r\n195 . ج 6 ، ص 453 ، حديث پنجم : فيه جواز البناء على ما فى الشرع السابق ما لم ينسخ .\r\n196 . ج 6 ، ص 481 ، حديث هفتم : فيه الدلالة على جواز التأسّى .\r\n197 . ج 6 ، ص 481 ، حديث نهم : كسابقه .\r\n198 . ج 6 ، ص 497 ، حديث هشتم : فيه حكم تعارض التأسى مع مثله .\r\n199 . ج 6 ، ص 508 ، حديث پنجم : فيه الدلالة على التأسّى .\r\n200 . ج 6 ، ص 509 ، حديث دوم : فيه التقرير على التأسّى .\r\n201 . ج 6 ، ص 516 ، حديث چهارم : فيه جواز العمل بما فى الشرع السابق ما لم‌ينسخ .\r\n202 . ج 6 ، ص 548 ، حديث هجدم : فيه حجية البناء على ما فى الشرع السابق فيما لم يثبت نسخه .\r\n203 . ج 7 ، ص 16 ، حديث اوّل بالاى صفحه : فيه ان الحمل على العهد جار فى الجمع المحلّى .\r\n204 . ج 7 ، ص 18 ، حديث نهم : فيه ان الامر بالمقيد لا يسقط بانتفاء القيد .\r\n205 . ج 7 ، ص 18 ، حديث دهم : مثل ما قبله .\r\n206 . ج 7 ، ص 21 ، حديث يك : فيه شيوع اطلاق الفقيه على العالم بالأحكام الفرعية .\r\n207 . ج 7 ، ص 22 ، ايضاً همان حديث : فيه ان الأمر الظاهر فى المقيد لا يسقط بانتفاء القيد ، و له مدخلية فى قاعدة الميسور أيضاً .\r\n208 . ج 7 ، ص 24 ، حديث سوم : فيه اطلاق الفقيه على العالم بالأحكام الفرعية .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n209 . ج 7 ، ص 24 ، حديث يك : فيه ان القياس باطل .\r\n210 . ج 7 ، ص 39 ، حديث يك : فيه ان الاستعمال أمارة الحقيقة .\r\n211 . ج 7 ، ص 40 ، حديث دوم : مثل سابقه .\r\n212 . ج 7 ، ص 41 ، حديث دوم : فيه حجيّة ظاهر الكتاب .\r\n213 . ج 7 ، ص 70 : فيه الاجماع .\r\n214 . ج 7 ، ص 72 : فيه الاجماع .\r\n215 . ج 7 ، ص 72 : فيه أيضاً العمل بالظن و ظاهر الكتاب .\r\n216 . ج 7 ، ص 74 : فيه الاجماع .\r\n217 . ج 7 ، ص 74 : أيضاً فيه الاجماع .\r\n218 . ج 7 ، ص 75 : فيه الاجماع .\r\n219 . ج 7 ، ص 90 : فيه الاجماع . و فيه ان اصحاب زمن الأئمة كانوا يعملون بظواهر الكتاب .\r\n220 . ج 7 ، ص 91 ، حديث دوم : فيه لزوم التأسّى .\r\n221 . ج 7 ، ص 93 ، حديث هفتم : فيه افتاء زرارة به ظاهر الكتاب و تقرير الامام له .\r\n222 . ج 7 ، ص 94 ، حديث سوم : فيه قلّه التقية فى أخبار زرارة .\r\n223 . ج 7 ، ص 94 ، حديث سوم : أيضاً فيه ان زرارة كان يرى حجيّة الشهرة .\r\n224 . ج 7 ، ص 104 ، حديث هفتم : فيه الاجماع أو الشهرة .\r\n225 . ج 7 ، ص 105 : فيه الاجماع .\r\n226 . ج 7 ، ص 115 : فيه الاجماع .\r\n227 . ج 7 ، ص 142 : فيه الاجماع .\r\n228 . ج 7 ، ص 157 ، حديث اوّل : فيه حجيّة ما فى الشرع السابق ما لم ينسخ .\r\n229 . ج 7 ، ص 158 ، حديث سوم : كسابقه ، و فيه مقتضى الأصل ( شايد و فيه معنى الاصل باشد ) .\r\n230 . ج 7 ، ص 369 ، حديث اوّل : فيه دلالة على أن ما فى الشرع السابق يجرى فى شرعنا .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nچند يادآورى\r\nيك . مرحوم مير سيدمحمّد هاشم خوانسارى گفته است كه عدد اين احاديث حدود پنج‌هزار است ، اما همان‌طور كه پيش‌تر گفتيم ، عدد احاديثى كه مرحوم سيّد عبداللَّه شبّر و مرحوم شيخ حرّ عاملى در اين باره گردآورى كرده‌اند ، تقريباً يك چهارم آن است .\r\nظاهراً اين تفاوت ، نه به خاطر آن است كه مصادرى كه در اختيار مرحوم خوانسارى بوده چند برابر مصادر آنان بوده است ، بلكه دقّت و مهارت فوق‌العاده مرحوم خوانسارى موجب شده كه از مدلولات التزامى هم بهره برده و به مواردى كه مورد غفلت آن بزرگواران قرار گرفته ، توجّه داشته باشد .\r\nدو . گويا مرحوم خوانسارى رحمه الله در صدد پاسخ به اخبارىها كه مىگويند مباحث اصول فقه از علماى سنّى گرفته شده بوده و خواسته اثبات كند كه قواعد اصول فقه نيز ريشه در كتاب و سنّت دارد و اخبارىها هم بايد به آن عمل نمايند .\r\nسه . در اين كتاب ، قواعد اصول فقه مقصود بوده ، نه قواعد فقه و يا اعم از هر دو .\r\nاگر گاه‌گاهى به مطلبى فقهى يا غيره اشاره شده ، استطرادى است .\r\nچهار . مرحوم خوانسارى در هر حديث ، كلمه يا جمله‌اى كه از آن ، قاعده اصولى استفاده مىشده ، مشخص كرده است كه ما در اين مقاله به خاطر اختصار از ذكر آن صرف‌نظر كرديم .\r\nپنج . آن بزرگوار در كتاب اصول آل الرسول وجه دلالت هر حديث بر قاعده اصولى مورد نظرش را بيان كرده است ؛ نه اين كه فقط به اشاره همان‌طور كه در اين مقاله مىبينيد بسنده كرده باشد .\r\nعبارت خود ايشان در صفحه پنج رساله مبانى الاصول كه يكسال پيش از وفات خود آن را نگاشته اين است :\r\nولمّا كان طريقة هذا العبد من عنفوان شبابه الى هذا الزمان الذى وهن العظم واشرف وعاء العمر على انصبابه توجيه الخاطر الى تحصيل الاصول الاصيلة\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nالمأخوذة من أهل بيت الرسالة والفضيلة ، صرفت مدّة مديدة من زمانى فى الفحص عن الأخبار المنصوصة الملقّاة عنهم فى مقام تأسيس الاصول القويمة ، وجمعت قريباً من خمسة آلاف حديث من الأحاديث التى يتفرع عليها الفروع الجليلة المستقيمة ، و رتبتها الترتيب المأنوس المقبول ، و بيّنت ما يحتاج منها الى البيان على وجه هو من مثلى غير مأمول ، و سمّيتها باصول آل الرسول صلى الله عليه و آله ، و رجوت من حضرتهم وقوعه موقع القبول .\r\nشش . همان‌طور كه ملاحظه شد ، در دو نسخهء خطى كه در اختيار ما بود ، از حدود 230 حديث استفاده شده است . اگر هشت نسخه‌اى كه مرحوم آية اللَّه مير سيّد احمد روضاتى ديده‌اند ، در كتابخانه خود ايشان باشد و بتوان از آنها استفاده كرد ، شايد احاديث اين ده نسخه به حدود هزار حديث برسد . در اين صورت ، مىتوان اين حدود هزار حديث را با آنچه مرحوم مير سيّد محمدهاشم خوانسارى در كنار آنها نوشته به عنوان بخشى از كتاب ايشان منتشر ساخت .\r\nهفت . شايد با دقّت در فهرست مفصلى كه مركز تحقيقات دارالحديث براى همه نسخه‌هاى خطى حديث تهيه كرده ، بتوان تعدادى ديگر از نسخه‌هاى كتابخانه مرحوم خوانسارى را يافت ، كه در اين صورت نيز به عدد احاديث افزوده مىشود .\r\nدر پايان ، بايد براى بىاهمّيتى نسبت به حفظ مواريث شيعه ، حتى اين قبيل كتاب‌ها كه مربوط به سده اخير است ، و از بين رفتن آنها اظهار تأسف نمود و براى مؤلفان آنها طلب رحمت كرد . آنها تلاش خالصانه خود را مبذول داشته‌اند و بقى ما علينا .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nحديث چشمان آهو\r\n\r\nحديث چشمان آهو معرفى كتاب عين الغزال فى فهرس اسماء الرجال « 1 »\r\nسيدصادق حسينى اشكورى\r\n\r\nچكيده\r\nنويسنده در اين مقاله به معرفى كتاب عين الغزال فى فهرس اسماء الرجال و نويسنده آن پرداخته و از اهميت كتاب سخن به ميان آورده است .\r\nعين الغزال شامل يك مقدمه و دو قسم و يك خاتمه بدين تفصيل است :\r\nمقدمه در سه فصل ، فصل اول . شرح حال كلينى و چند فايده ، فصل دوم . در مشايخ بلا واسطه كلينى ، در اين فصل ترجمهء مفصّل 35 نفر از مشايخ كلينى درج شده است ، فصل سوم . شاگردان كلينى ، وى در اين فصل به ترجمهء ده نفر اشاره كرده است .\r\nقسم اول . كسانى كه صاحب اصل يا كتاب بوده‌اند . مؤلف ، در پايان قسم اوّل تصريح مىكند كه رجال مذكور ، مربوط به طبقهء هفتم و رجال قبل از آن هستند . قسم دوم . كسانى كه صاحب اصل يا كتاب نبوده‌اند .\r\nسپس به باب كنى ، رجال مصدّر به ابن و اخ ، نسب و القاب ، زنان راوى ، و ذكر سفراء و ابواب در زمان غيبت و نيز بيان كذّابين و جعّالين پرداخته است .\r\nخاتمهء كتاب مشتمل بر فوايدى در درايه است .\r\nنام شيخ المحدثين ، ثقة الاسلام كلينى و كتاب الكافى بر قله حديث شيعه چنان مىدرخشد كه محتاج توضيح نيست .\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 29 ، پاييز 82 ، ص 159 - 162 .\r\n","page_name":" 297 ","page_number":297},
  {"content":"\r\n\r\nبدون شك ، الكافى مهم‌ترين جامع روايى شيعى است و به جهت همين اهميت ، حواشى ، شروح و دراسات گوناگونى دربارهء آن به رشته تحرير درآمده است .\r\nيكى از كتاب‌هاى مدوّن در اين باب ، عين الغزال فى فهرس أسماء الرجال ميرزا فضل‌اللَّه لواسانى تهرانى است .\r\nنويسنده اين كتاب ، ميرزا فضل‌اللَّه بن شمس الدين ( حكيم الهى ثانى ) ابن ميرزا جعفر ( حكيم الهى كبير ) ابن ميرزا حسنعلى لواسانى تهرانى از اعلام سده چهاردهم هجرى است . وفات وى در سال 1353 ق ، بوده است . با اين‌كه اين كتاب در اوائل جوانى مؤلف نوشته شده ، ترتيب مباحث و عبارات موزون آن ، حكايت از تحصيلات نيكو و ذوق ادبى نويسنده‌اش مىنمايد . از اين‌رو ، علّامه تهرانى در الذريعة « 1 » از وى با عنوان « فاضل اديب » ياد كرده است .\r\nلواسانى پس از خطبه كتاب ، چنين مىگويد :\r\nفهذه رسالة شريفة و وجيزة لطيفة ، المسماة به عين الغزال فى فهرس أسماء الرجال ، ألّفها المستغرق فى فيضه الغير المتناهى ، فضل‌اللَّه بن شمس‌الدين الإلهى - صانه اللَّه عن ارتكاب المناهى - ، وضعتُه بعد التتبع فيما قال أصحاب الرجال وبلغوا فيه إلى منتهى المقال على وضعٍ لم ينسج ناسج على منواله و لم يسبقنى أحد إلى تمثاله . . . .\r\nخطبه كتابش نيز مشتمل بر براعت استهلال و داراى عباراتى لطيف است . بخشى از خطبه چنين است :\r\nالحمد لمن حمده للحامدين منتهى المقال ، وشكره للشاكرين أمل الآمال ، وثناؤه للمخلصين خلاصة الأقوال ، ووجوده فهرس الوجودات فى عين الكمال ، الملك القدوس المهيمن المتعال ، - جلّ ذكره و عزّ اسمه - ، والصلاة والسلام على من بَعَثَه ليخرج عباده من عبادة الأوثان إلى عبادته ، و من طاعة الشيطان إلى طاعته ، بالنور المضىء ، والبرهان المستضىء . . . وعلى أسرته خير أسرة وشجرته خير شجرة ، الذين شدَّ بهم أزره ، وأشركهم أمره . . . .\r\n\r\n\r\n","description":"","footnote":"\r\n( 1 ) . الذريعة ، شيخ آقابزرگ تهرانى ، ج 15 ، ص 372 ش 2340\r\n","page_name":" 298 ","page_number":298},
  {"content":"\r\n\r\n\r\nترتيب مباحث كتاب\r\nاين كتاب ، مشتمل بر يك مقدمه و دو قِسم و يك خاتمه است ، كه فهرست‌وار بدانها اشاره مىشود .\r\nمقدمه داراى سه فصل است :\r\nفصل اول . شرح حال كلينى ، و مشتمل بر چند فايده .\r\nفصل دوم . مشايخ بلا واسطه كلينى ، در اين فصل شرح حال مفصّل 36 نفر از مشايخ آمده است .\r\nنويسنده ، مشايخ كلينى را چنين برشمرده است :\r\n1 . ابوعلى اشعرى ، 2 . احمد بن عبداللَّه بن أميّه ، 3 . احمد بن محمد معروف به ابن عقد ، 4 . احمد بن محمد عاصمى ، 5 . احمد بن مهران ، 6 . اسحاق بن يعقوب ، 7 . حسن بن خفيف ، 8 . حسن بن فضل ، 9 . حسين بن حسن حسنى علوى ، 10 . حسن بن على علوى ، 11 . حسين بن محمد ، 12 . حميد بن زياد ، 13 . داود بن كوره قمى ، 14 . سعد بن عبداللَّه ، 15 . سليمان بن سفيان مكنى به ابوداود ، 16 . عبداللَّه بن جعفر ، 17 . على بن ابراهيم بن هاشم قمى ، 18 . على بن اسماعيل سندى ، 19 . على بن حسن ، 20 . على بن حسين سعدآبادى ، 21 . على بن عبداللَّه ، 22 . على بن محمد بن ابراهيم بن ابان ، 23 . على بن محمد بن بندار ، 24 . على بن محمد بن عبداللَّه ، 25 . على بن موسى كمندانى ، 26 . قاسم بن علاء ، 27 . محمد بن ابىعبداللَّه ، 28 . محمد بن اسماعيل نيشابورى ، 29 . محمد بن جعفر رازى ، 30 . محمد بن جعفر رزاز ، 31 . محمد بن حسن صفار ، 32 . محمد بن حسن طائى ، 33 . محمد بن عبداللَّه بن جعفر ، 34 . محمد بن عقيل ، 35 . محمد بن على بن معمر ، 36 . محمد بن يحيى عطار .\r\nوى در پايان اين فصل ، به ذكر « عُده كلينى » پرداخته است .\r\nفصل سوم . شاگردان كلينى ، به ترجمه ده شاگرد بدين عناوين پرداخته است :\r\n1 . محمد بن احمد بن عبداللَّه صفوانى ،\r\n2 . محمد بن ابراهيم بن جعفر كاتب نعمانى ،\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n3 . محمد بن محمد بن عاصم كلينى ،\r\n4 . احمد بن محمد بن سليمان زرارى ،\r\n5 . احمد بن ابراهيم بن ابىرافع صيمرى ،\r\n6 . احمد بن محمد بن على كوفى ،\r\n7 . احمد بن احمد كاتب كوفى ،\r\n8 . جعفر بن محمد بن جعفر بن موسى بن قولويه ،\r\n9 . محمد بن عبداللَّه بن مطلب شيبانى ،\r\n10 . هارون بن موسى بن احمد تلعكبرى .\r\nدو بخش اصلى كتاب با ترسيم جدول‌ها و رموزى همراه بوده و مطالبت آن اين‌گونه است :\r\nقسم اول . در بيان كسانى كه صاحب اصل يا كتاب بوده‌اند .\r\nقسم دوم . در بيان كسانى كه صاحب اصل يا كتاب نبوده‌اند .\r\nمؤلف در پايان قسم اول ، تصريح مىكند كه رجال مذكور مربوط به طبقه هفتم و رجال قبل از آن هستند و در واقع ، مىتوان كتاب را تتميم الكافى و مشيخه آن دانست .\r\nمؤلف ، در بين جدول‌ها - كه به طرزى نيكو و مختصر گردآورى شده - علاوه بر مشخص نمودن طبقه راوى و بيان شرح حال وى ، نسبت به ثقه بودن يا حسن ، ضعف ، جهالت و . . . ، اظهار نظر نموده ، به مواردى كه مورد اختلاف نيز هستند اشاراتى دارد و گاهى شرح حال مختصرى از بعضى از روات نيز عرضه مىدارد .\r\nسپس به باب كنى ، رجال مصدر به ابن و اخ ، نسب و القاب ، نساء راويات ، ذكر سفراء و ابواب در زمان غيبت و نيز بيان كذّابين و جعّالين پرداخته است .\r\nخاتمه كتاب نيز مشتمل بر فوايدى در علم درايه است .\r\nشيوه مطالب ، بسط آن و انتخاب منابع به گونه‌اى است كه از تكرار مكرّرات خوددارى كرده ، به نحوى مطلوب بحث نموده است .\r\nعين الغزال در پايان فروع الكافى به سال 1315 ق ، در حدود يكصد صفحه چاپ سنگى شده است . تاريخ كتابت نسخه سنگى هشتم ذىقعده 1315 ق ، به خط يحيى بن\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمحمدباقر تفرشى است و در همين سال به چاپ رسيده است . مؤلف در پايان آن به خط خويش نوشته است :\r\nبدون اذن مؤلف كسى را حق طبع نيست ، 12 ذىقعدة الحرام 1315 .\r\n\r\nاهمّ نكات چشمان آهو ( عين الغزال ) را مىتوان در اين موارد خلاصه نمود :\r\n\r\n1 . جامع بودن مطالب كتاب و در عين حال اختصار آن\r\nچون بخش عمده‌اى از آن مربوط به قسم اول و دوم است كه با استفاده از جداول و استعمال رموز و نيز ترتيب الفبايى رجال ، مراجعه بدان را ساده كرده است .\r\n\r\n2 . حسن اسلوب\r\nورود و خروج مؤلف در مطالب و شيوه طرح آن به گونه‌اى است كه بنا بر تصريح مؤلف « لم ينسج ناسج منواله و لم يسبقه أحد الى تمثاله » . مؤلف مطالب را « بعد التتبع فيما قال اصحاب الرجال » نگاشته است .\r\n\r\n3 . اهميت موضوع كتاب\r\nبا توجه به اين‌كه كتاب الكافى مهم‌ترين كتاب حديثى شيعه و از قديمىترين كتب حديثى به جاى مانده و معتبرترين آنهاست ، مطالعات و دراساتى كه در آن زمينه باشد نيز مىتواند از اهميت ويژه‌اى برخوردار باشد .\r\nعين الغزال ، متمِّم و مكمِّل بسيار مناسبى است كه به مجموعه‌هاى حديثى شيعه اهميتى مضاعف مىبخشد و مىتواند از مجموعه‌هاى مورد استفاده محققان در امر « كافىشناسى » يا « كلينى پژوهشى » باشد .\r\nدر پايان ، نگارنده بر اين باور است كه تحقيق و نشر اين اثر ، خدمتى به ميراث گرانسنگ شيعه است . و اللَّه من وراء القصد ، و هو ولىّ التوفيق و نعم المعين .\r\n\r\n","description":"","footnote":"","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\nنگاهى به « التعليقة على الكافى » ميرداماد « 1 »\r\nقاسم جوادى\r\n\r\nچكيده\r\nنويسنده در اين مقاله ، ضمن بيان مباحثى كه ميرداماد در تعليقهء خود بدانها پرداخته است ، نمونه‌هايى از تعليقات ميرداماد را به كتاب‌هاى العقل و الجهل ، فضل العلم ، التوحيد ، باب حدوث العالم و اثبات المحدث و كتاب الحجة نمايانده است .\r\nهمان گونه كه در دهمين شماره اين فصل نامه ، در معرفى كتاب الرواشح السماوية گفته شد ، علاوه بر اشتهار ميرداماد ( محمد باقر بن محمد حسينى استرآبادى م 1041 ق ) در علوم عقلى ، بخش وسيعى از تأليفات او در زمينه فقه و حديث است .\r\nيكى از نوشته‌هايى كه وى در زمينه علوم نقلى به رشته تحرير در آورده است ، كتاب التعليقة على الكافى است . آن گاه كه ميرداماد درصدد نگاشتن تعليقه‌اى بر كتاب كافى برآمد ، دريافت كه بررسى اسناد روايات ، بر بررسى متون و مضامين آنها مقدم است . به همين مناسبت ، تصميم گرفت ابتدا در مجموعه‌اى موسوم به الرواشح السماوية ، از علم درايه و احوال رواتْ سخن به ميان آورد و سپس به نوشتن تعليقات خود بر متون روايات كافى شريف بپردازد .\r\nميرداماد ، نام كتاب خود را التعليقة على الكافى نهاد . اين كتاب در سال 1403 ق ، با\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 15 ، بهار 79 ، ص 186 - 196 .\r\n","page_name":" 303 ","page_number":303},
  {"content":"\r\n\r\nتحقيق آقاى سيّدمهدى رجايى در 405 + 28 صفحه در قم منتشر شده است . راقم اين سطور درصدد است تا در اين مقاله ، به معرفى اين كتاب بپردازد .\r\nبا بررسى كتاب ، متوجه مىشويم كه ميرداماد ، توفيق يافته تا بر روايات كتاب‌هاى « العقل والجهل » ، « فضل العلم » ، « التوحيد » و يك روايت از كتاب « الحجة » ، تعليقاتى بنگارد و از بقيه كتاب ، بازمانده است .\r\n\r\nمباحث كتاب\r\nمباحثى كه ميرداماد در تعليقه خود بدانها پرداخته ، عبارت‌اند از :\r\n1 . بحث‌هاى لغوى . او در بعضى از موارد ، به نقد ديدگاه‌هاى لغويان پرداخته و تبحّر خود را در مباحث لغوى نمايانده است . تعليقه نگار دربارهء صفّين ، در نقد ديدگاه صاحب القاموس المحيط مىنويسد :\r\nمن تغاليط صاحب القاموس و هو رجل يتغبّب و يتغرّب فتارة يتطبّب و تارة يتعرّب أنْ قد حسب صِفّين كسِجّين . فصار ذلك من الأغاليط العامية . « 1 »\r\nاو معتقد است كه صِفّين ، جمع سالم است و براى موضعى كه جنگ با قاسطين در آن درگرفت ، عَلَم شده است .\r\n2 . بحث‌هاى تفسيرى كه به برخى از آنها اشاره خواهيم كرد .\r\n3 . بيان تصحيفاتى كه در الفاظ روايات صورت پذيرفته است . در قسمت‌هاى مختلف كتاب كافى ، مشاهده مىشود كه بعضى از الفاظ احاديث ، به صورتى ناصحيح درج شده است . از جمله اين موارد ، تصحيفى است كه در روايت پانزدهم از باب « رواية الكتب والحديث » رخ داده است . ميرداماد ، عقيده‌مند است كه عبارت « فلم ترو عنهم » با واو غير مشدّد ، غلط است و صحيح آن « فلم نُرَوَّ عنهم » با نون مضموم و راى مفتوح و واو مشدّد مفتوح است كه صيغه متكلّم مع الغير است يا با تاى مضموم كه مؤنث غايب است . مصدر اين كلمه ، « ترويه » به معناى رخصت است .\r\n\r\n\r\n","description":"","footnote":"\r\n( 1 ) . التعليقة على كتاب الكافى ، ميرمحمد باقر الحسينى الاسترآبادى ، تحقيق : السيد مهدى الرجائى ، قم : مطبعة الخيّام ، 1403 ق ، ص 377 .\r\n","page_name":" 304 ","page_number":304},
  {"content":"\r\n\r\nمورد ديگر ، كلمه « غان » در باب « البدع والرأى والمقاييس » است كه « عان » آمده است و از تحريفات و تصحيفات زشت به شمار مىرود .\r\n4 . بحث‌هاى رجالى . اين بخش ، بسيار گسترده است و لازم است به خاطر اين كه ميرداماد ، تعليقاتى بر كتاب « رجال الكشّى » نيز نوشته است ، بحث مستقلى اين زمينه صورت پذيرد .\r\n5 . شرح و تفسير روايات . او در اين بخش ، از مسائل مختلف فقهى ، تاريخى ، فلسفى ، عرفانى و . . . بهره جسته است .\r\n6 . استفاده از روايات ساير كتب روايى . ميرداماد با استفاده از رواياتى كه در ساير كتب حديثى آمده‌اند ، به شرح و توضيح روايات كتاب كافى پرداخته است .\r\nبه منظور شناساندن كتاب ، به برخى از تعليقات ميرداماد اشاره مىشود :\r\n\r\nنمونه‌هايى از تعليقات ميرداماد\r\n\r\nكتاب العقل والجهل\r\nدر تفسير روايت « أقبل فأقبل » ، دربارهء عقل مىگويد كه منظور از آن ، امر تكوينى ايجادى است ، نه امر تكليفى تشريعى . سپس ادبار و اقبال را از تزايد و تنقّص عقل انسانى ( قوه عاقله ) مىداند . او معتقد است كه به سبب اين ويژگىها ، عقل انسانى ، محبوب‌ترينِ خلق در نزد خداوند و مستحق امر و نهى تكليفى تشريعى شده است .\r\nدر ذيل روايت « إنّ أبدانكم ليس لها ثمن الا الجنة » آورده است : اين كه در روايت مىفرمايد بدن‌هاى شما بهايى جز بهشت ندارند ، اشاره به اين است كه خداوند متعال ، بهاى نفس مجرّد شماست . گويا امام فرموده است : بدن‌هايتان ، بهايى جز بهشت ندارند ؛ پس آنها را به غير بهشت نفروشيد و بهاى جان‌هاى مجرّدتان ، فناى مطلق در خداوند است ؛ آنها را هم به بهايى جز خداوند و فناى مطلق شدن در او معامله نكنيد .\r\nهمچنين ، اضافه بدن به ضمير خطاب ، مؤدّى اين معناست كه جوهر انسان ، نفس ناطقه است .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nكتاب فضل العلم\r\nروايتى در كتاب الكافى نقل شده كه در آن ، پيامبر صلى الله عليه و آله ، علم را بدين گونه تقسيم بندى كرده است :\r\nإنّما العلم ثلاثة : آية محكمة ، أو فريضة عادلة ، أو سنّة قائمة و ما خلاهنّ فهو فضل .\r\nميردامادْ معتقد است كه منظور از آيه محكمه ، علم نظرى است كه شامل شناخت مبدأ و معاد و رسالت مىشود و از آن به فقه اكبر ياد شده است ( نكته جالب توجه آن كه او با وجود فقيه بودن ، مباحث اعتقادى را فقه اكبر مىخواند ) . فريضه عادله ، همان فقه اصغر است كه به مباحث احكام حلال و حرام مىپردازد و سنّت قائمه ، علم تهذيب اخلاق و تكميل آداب در سفر به سوى خداوند و طى مسير در فناى فى اللَّه است .\r\nاو مدّعى است كه برهان صدّيقين را مىتوان از آيات و روايات متعددى به دست آورد . از جمله آن روايات ، روايت يازدهم از باب « نوادر » است كه در آن ، چنين آمده است :\r\nوجدت علم الناس كلّه فى أربع : أوّلها أن تعرف ربّك .\r\nآن گاه مىافزايد :\r\nپس حق علم ، آن است كه با نگاه به « وجود بما هو وجود » ، خدا و سپس مراحل پايين تر را بشناسى ، چنان كه مسلك برهان لِمّى و روش صديقين ، است .\r\nصدّيقين آنان‌اند كه با حق بر خلقْ استشهاد مىكنند ، نه با خلق بر حق ، و سرّ گفتار خدا را مىفهمند :  « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ » .  « 1 »\r\nشيخ صدوق در كتاب التوحيد ، به طُرُق متعدد روايت مىكند كه امام على عليه السلام فرمود :\r\nپيامبر را با خداى عز و جل شناختم ، نه خدا را با پيامبر .\r\nدر روايت اوّل از باب « إنّه لايعرف الّا به . . . » آمده است :\r\nاعرفوا اللَّه باللَّه والرسول بالرسالة . . .\r\n\r\n\r\n","description":"","footnote":"\r\n( 1 ) . فصّلت ، آيهء 53 .\r\n","page_name":" 306 ","page_number":306},
  {"content":"\r\n\r\nمرحوم كلينى ، اين روايت را اين گونه تفسير كرده است : خداوند ، اشخاص و انوار جواهر و اعيان ، را خلق كرد . منظور از اعيان ، همان ابدان است و منظور از جواهر ، ارواح است و خداوند ، نه شبيه جسم است و نه شبيه روح . وقتى خداوند از هر دو شباهت ( جسمى و روحى ) مبرّا شد ، او را به خداوندى شناخته‌اى ؛ امّا اگر خداوند به روح يا بدن يا نور تشبيه شد ، او به خداوند شناخته نشده است .\r\nميرداماد ، اظهار مىدارد كه راه ديگرى براى معناى روايت وجود دارد كه ساير اخبارهم آن را تأييد مىكنند و آن ، اين است كه كسى كه خداوند را بدون استشهاد از خلق و فقط با نظر به طبيعت هستى ( بما هو هو ) شناخت ، او خداوند را به خداوندى شناخته است و در تفسيرى ديگر مىگويد كسى كه هم صفات جهات كمالى خداوند را با مفاهيم و اعتبارات زايد بر ذات احدىاش شناخت ، خداوند را به خدايى نشناخته است .\r\nدرباب اختلاف حديث كه در سند روايت ، سُليم بن قيس هلالى قرار دارد ، ضمن تعريف از سليم ، عنوان مىكند كه او از خواص اصحاب اميرالمؤمنين است و كتاب شعرى كه مشتمل بر مطالب زشت و فاسد است ، منسوب به اوست . بعد هم به نظر علّامه « 1 » و ديگران دربارهء كتاب ، اشاره « 2 » مىكند .\r\nميرداماد ، معتقد است كه سند روايت معروف به مقبوله عمر بن حنظله در عينِ حال كه ايراداتى دارد ، صحيح است و اظهار مىدارد كه برخى از اصحاب ، محمد بن عيسى و داوود بن حصين را كه در سند حديث هستند ضعيف به شمار آورده‌اند ؛ ولى\r\n\r\n\r\n","description":"","footnote":"\r\n( 1 ) . عبارت علّامه ، چنين است : والوجه عندى الحكم بتعديل المشار اليه والتوقف فى الفاسد من كتابه . ( رجال العلامة ، قم : منشورات الرضى ، ص 83 )\r\n( 2 ) . محقّق كتاب ، آقاى رجايى ، حاشيه‌اى بر كلام ميرداماد نوشته است و قضاوت ميرداماد را دربارهء قيس ، عجيب دانسته است . به گفته او ، امام صادق عليه السلام اين كتاب را پذيرفته و آن را از اسرار آل محمد صلى الله عليه و آله شمرده است . ( التعليقة على كتاب الكافى ، ص 145 )\r\nبايد از جناب آقاى رجايى پرسيد كه از كجا دانسته آنچه امام صادق عليه السلام فرموده ، در مورد همين كتابى بوده كه ميرداماد آن را در اختيار داشته است ؟ چه بسا كتابى كه امام صادق عليه السلام تأييد كرده ، از بين رفته باشد و كتابى كه علّامه حلّى و ميرداماد در اختيار داشته‌اند ، كتاب ديگرى بوده است .\r\n","page_name":" 307 ","page_number":307},
  {"content":"\r\n\r\nهر دوى ايشان ثقه هستند . او اظهار مىكند كه محمد بن عيسى ، عبيدى نيست ؛ بلكه اشعرىِ قمى است . او در مورد خود عمر بن حنظله هم اعتقاد به توثيق دارد .\r\n\r\nكتاب التوحيد\r\nميرداماد در ابتداى تعليقه بر اين بخش ، عنوان مىكند كه كتاب التوحيد ، قلب علم حديث است و روح كتاب « الكافى » . سپس بيان مىكند كه علما اصرار دارند كه احاديثى كه اسنادى ضعيف دارند ، در اين كتاب ( باب توحيد ) ذكر نشوند و در صورت ذكر ، حتماً به ضعيف بودن سند آنها اشاره شود . اين روش ، متفاوت با شيوه ايشان در ساير ابواب است . آنان در ابواب ديگر ، تساهل روا مىدارند و چنين دقّتى را ( خصوصاً در مندوبات احكام ، مكروهات ، قصص و فضايل اعمال ) به كار نمىبندند .\r\nهمچنين از نقل روايات جعلى امتناع كرده ، به درج اين گونه روايات ، حتى با تصريح بر موضوع بودنشان راضى نمىشوند .\r\nميرداماد ، در پايان ، از تمام كسانى كه از او اجازه روايت دارند ، به اصرار مىخواهد كه آنچه را دانشمندان گذشته مورد تأكيد قرار داده‌اند ، فروگذار نكنند .\r\n\r\nباب حدوث العالم و اثبات المحدث\r\nميرداماد با توجّه به روايات اين باب ، توضيح بيشترى نسبت به روايات دارد . در پايان روايت اوّل ، بحثى راجع به هشام مطرح كرده و برخى از رواياتى را كه در شأن اوست ، نقل مىكند . هشام از شاگردان ابو شاكر زنديق است و اين شاگردى ، عقايد هشام را در هاله‌اى از ابهام فروبرده است . ميرداماد به اين ايراد ، اين گونه جواب مىدهد :\r\nالحكمة ضالة المؤمن تؤخذ حيث وجدت .\r\nدر بحث قدرت خداوند ، دو حديث با هم تنافى دارند . در روايتى آمده است :\r\nقيل لأميرالمؤمنين : « هل يقدر ربك أن يدخل الدنيا فى بيضة من غير أن تصغر الدنيا أو تكبر البيضة ؟ » .\r\nقال : ان اللَّه تبارك و تعالى لاينسب الى العجز والذى سألتنى ، لايكون .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nروايت دوم چنين است :\r\nان عبداللَّه الديصانى سأل هشام بن الحكم ، فقال له : « ألك رب ؟ » . فقال :\r\n« بلى » .\r\nقال : أقادر هو ؟ قال : « نعم ، قادر قاهر » . قال : « يقدر أن يدخل الدنيا كلّها البيضة لاتكبر البيضة ولا تصغر الدنيا ؟ » . قال هشام : النظرة .\r\nهشام ، خدمت امام صادق عليه السلام شرفياب مىشود و بحث را مطرح مىكند . امام عليه السلام در پاسخ خويش مىفرمايد :\r\n. . . قادر أن يدخل الدنيا كلّها البيضة لاتصغر الدنيا و لاتكبر البيضة .\r\nميرداماد ، علاوه بر روايت اوّل كه از « التوحيد » صدوق نقل كرده بود ، روايات ديگرى را هم نقل مىكند ، به تحليل و تفسير روايات مىپردازد و روايت دوم را اين گونه تحليل مىكند :\r\nهو بحسب الوجود الانطباعى الارتسامى ، واللَّه سبحانه قادر على ذلك حيث أدخل الذى تراه جليدته ناظرتك ، وامّا ذلك بحسب الوجود العينى فليس هو شيئاً يعقل و يتصوّر و يعبّر عنه بمفهوم أصلًا .\r\nروايت پنجم ، مربوط به مباحث توحيد و يگانگى خداوند است . او از اين روايت و برخى روايات ديگر كه بدانها اشاره مىنمايد ، چهار دليل بر اثبات توحيد اقامه مىكند .\r\nدر اين قسمت ، سيد مير احمد عاملى ( داماد ميرداماد ) ، بر تعليقه ميرداماد ، تعليقه‌اى زده و توضيحاتى افزون بر توضيحات ميرداماد آورده است .\r\nدر روايت ششم ، امام صادق عليه السلام مىفرمايد كه خداوند ، سميع و بصير و عالم است ، بدون اين كه ذات و معناى وى اختلافى داشته باشند ؛ يعنى ذاتْ بسيط است و در عين حال ، سميع و بصير و عالم است .\r\nميرداماد ، معتقد است آنچه كه بوعلى سينا در كتاب‌هاى مختلفش ( خصوصاً التعليقات ) آورده است ، از اين روايتْ اقتباس نموده است ( قد اقتبسه بعينه من مشكاة هذا الحديث ) .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nدربارهء روايت سوم باب « الكون والمكان » مىگويد :\r\nلايحدّ ولايبعض ولايغنى ، كان أولًا بلا كيف و يكون آخراً بلا أين ، و كل شىء هالك الا وجهه ، له الخلق والأمر تبارك اللَّه رب العالمين .\r\nميرداماد به تفسير آيه  « كُلُّ شَيْءٍ هالِكٌ إِلَّا وَجْهَهُ »  پرداخته ، احتمالًات گوناگونى را مطرح مىنمايد و سپس مىنويسد :\r\nفكل شىء هالك الوجه باطل الذات فى حدّ ذاته أزلًا وأبداً الاوجهه الكريم الحق الذى هو نور الوجود الحقيقى القيوم الواجب بالذات .\r\nدر بحث از روايات صفات ذات ، ضمن تمجيد از روايات ، اظهار مىدارد كه اين روايات ، از كُنه حكمت حقّ سخن مىگويند و صفات خداوند ( از جمله علم و قدرت ) را عين ذاتْ معرّفى مىكنند .\r\nدر باب اراده كه از صفات فعل خداوند است ، ايشان ضمن اشاره به ديدگاه معتزله و ابوالبركات بغدادى كه قائل به متجرّد بودن اراده خداوند هستند ، اظهار مىدارد كه روايات ، هرگز مؤدّى اين معنا نيستند و اكثر و روايات ، صراحت دارند كه خداوند ، منزّه است از اين كه تحوّلى در او وجود داشته باشد .\r\nپس از اداى توضيحات ياد شده ، تعليقاتى بر روايات اين باب نگاشته و معتقد است كه اراده ، هم از صفات ذات است و هم از صفات فعل .\r\nنقد ديدگاه مرحوم كلينى در مباحث اراده ، از ديگر مطالبى است كه در اين بخش آمده است . بحثى در باب شرور ، پايان بخش مباحث مربوط به اراده است . ميرداماد معتقد است :\r\nالشرور الواقعة فى نظام الوجود سواء عليها أكانت فى هذه النشأة الأولى أم فى تلك النشأة الاخرة ليست هى مرادة بالذات و مقضية بالذات ، بل انما هى مرادة بالعرض و مقضية بالعرض من حيث أنها لوازم ذوات الخيرات الواجبة .\r\nدر باب « معانى الأسماء واشتقاقها » ، روايتى بدين صورت آمده است :\r\nعن أبى عبداللَّه عليه السلام قال : قال رجل عنده : « اللَّه أكبر » ، فقال : « اللَّه أكبر من أىّ شىء ؟ » ، فقال : « من كل شىء » ، فقال أبوعبداللَّه عليه السلام : « حدّدته » ، فقال الرجل :\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n« كيف أقول ؟ » ، قال : قل اللَّه أكبر من أن يوصف .\r\nميرداماد مىنويسد كه در كتاب‌هاى ما فوق الطبيعه ، با برهان يقينى ثابت شد كه خداوند متعال ، در مجد و كمال و عزّ و جلال ، غير متناهى است و هرچه را كه عقل فرض كند ، خداوند به نحو غير متناهى ، بالاتر از آن است :\r\nوكذلك آية مرتبة فرضها العقل من مراتب تلك اللاتناهيات فانها و مافوقها الى لانهاية اللاتناهيات من كل جهة متحقّقة هناك بالفعل فى وحدة صرفة حقة .\r\nكسى كه در شناخت به مرتبه‌اى رسيد كه خداوند را كمال و فوق كمال و تمام فوق تمام دانست ، اميد است كه به مرحله خروج از نصاب تحديد و تشبيه برسد .\r\nميرداماد ، پس از بيان مطالب فوق ، مىگويد اگر آنچه را كه گفته شد ، فهميدى ، كلام مولايمان امام صادق عليه السلام كه فرمود : ( أكبر من كل شىءٍ حدّدته ) را خواهى فهميد . اين فرمايش امام صادق عليه السلام بيانى است كه با بليغ‌ترين وجه ، به همان مطلبى كه در بالا بدان اشاره شد ، پرداخته است .\r\nاو در ادامه ، دربارهء حديثى مرسل از امام رضا عليه السلام مىگويد كه نظير اين احاديث ، برتر از آن هستند كه نياز به سند داشته باشند و ارسال سند ، مشكلى براى روايتْ ايجاد نمىكند چون متن اين روايات ، آسمانى است و خود روايت ، گواه است بر اين‌كه از منبع وحى سرچشمه گرفته است . چنان كه نهج البلاغه ، خود ، بزرگ‌ترين شاهد بر مسند بودن خويش است .\r\nميرداماد ، در ذيل روايت دوم از باب « الحركة والانتقال » ، روايتى دربارهء معراج پيامبر صلى الله عليه و آله نقل مىكند كه راوى ، سؤال‌هايى دربارهء آيات سوره نجم پرسيده است و حضرت كاظم عليه السلام ، بدانها پاسخ مىدهد .\r\nاو در تفسير روايت سوم از روايات همين باب ، دربارهء لزوم « ولىّ » بعد از پيامبر ، مباحثى را مطرح مىكند و عنوان مىكند كه بر پيامبر صلى الله عليه و آله واجب بود كه معارف الهى را به بيانى عامّه فهم ، بيان كند و مسائل غامض حِكمى و اسرار را در بطون آن كلمات قرار دهد تا هر صاحب بصيرتى به ميزان انديشه‌اش از آنها بهره‌مند شود ؛ سپس اوصيا\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nو اولياى آن حضرت ، پرده‌ها را كنار زنند و اسرار را بر ملا كنند . پس تبليغ رسالت ، مرتبه نبى و رسول است و كشف و تأويل ، وظيفه وصى و ولى . بدين جهت است كه پيامبر صلى الله عليه و آله به امام على عليه السلام فرمود :\r\nانّك تقاتل على تأويل القرآن كما أنا قاتلت على تنزيله .\r\nوى در پايان تعليقه بر حديث هفتم از « باب العرش والكرسى » ، در تشريح عبارت « انّ اللَّه حمل دينه و علمه الماء » ، اظهار مىدارد كه در بسيارى از آيات و روايات ، لفظ آب بر علم و عقل قدسى ، و لفظ « ارض » بر نفس مجرد كه در حقيقت ، پذيراى علوم و معارف است اطلاق شده است . از همين موارد است قول خداوند كه در آيه پنجم سوره حج مىفرمايد :\r\n « وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ » .  « 1 »\r\nدر باب وحدت عددى خداوند ، روايات متعددى آمده است . از جمله ، روايت معروفى كه در روز جمل ، كسى برخاست و از امام على عليه السلام دربارهء توحيد خداوند سؤال كرد و حضرت على نيز به دو پاسخ داد و وحدت عددى را از خداوندْ نفى نمود .\r\nو روايت پنجم از باب « جوامع التوحيد » آمده است :\r\nالواحد بلا تأويل العدد .\r\nولى جمله‌اى از امام سجاد عليه السلام در « صحيفه سجّاديه » نقل شده است كه :\r\nلك يا الهى وحدانية العدد .\r\nبوعلى سينا نيز در الهيات « شفا » بر خلاف كتب ديگرش قائل به وحدت عددى شده است .\r\nميرداماد ، ضمن تعليقه بر اين روايت ، وحدت عددى را از خداوند نفى مىكند و عبارت « صحيفه » را خلاف نصوص در ديگر مواضع مىداند . او بدون توضيحى افزون بر آنچه ذكر شد ، تلويحاً به عدم صدور جمله فوق از امام سجاد عليه السلام اشاره دارد و\r\n\r\n\r\n","description":"","footnote":"\r\n( 1 ) . سورهء حج ، آيهء 5 .\r\n","page_name":" 312 ","page_number":312},
  {"content":"\r\n\r\nدليل خلاف بودن عبارت « صحيفه » را آيهء  « لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ »  « 1 » مىداند .\r\nدر بحث از روايت ششم همين باب ، در مورد جمله « خالق اذ لا مخلوق » ، معتقد به دو نحو خالقيت براى خداوند مىشود : 1 . خالقيت ذاتى كه از صفات ذات است ؛ 2 .\r\nخالقيت اضافى كه از صفات فعل است .\r\nاو در روايت هفتم از همين باب ، به توضيح جمله « بديع لم يكن » مىپردازد و با بيان اين مطلب كه خداوندْ جهان را يك جا آفريده است ، اظهار مىدارد كه تقدم و تأخّر ، فقط در موجوداتِ زمانى تحقّق پيدا مىكند و اين نكته را مطابق مذهب حكما و برخى از معتزله ( نظير نظّام ) مىداند .\r\nميرداماد با نقل كلام شهرستانى ، به توجيه عقايد معتزله مىپردازد و مىنويسد :\r\nلو كان قال والتقدم والتأخّر انّما يقع فى حدوثها الزمانى دون حدوثها الدهرى لكان قد أصاب سرّ الحق من الحكمة .\r\nآن گاه ، داستانى را از « كشّاف » زمخشرى نقل مىكند كه عبداللَّه بن طاهر به حسين بن فضل گفت : از آياتى كه فهم آن براى من مشكل است ، آيهء  « كُلَّ يَوْمٍ هُوَ فِي شَأْنٍ »  « 2 » است . حسين در جوابش گفت :\r\nأما قوله  « كُلَّ يَوْمٍ هُوَ فِي شَأْنٍ »  فانّها من شؤون يبديها لاشؤون يبتديها .\r\nعبداللَّه برخاست و پيشانى او را بوسيد .\r\n\r\nكتاب الحجة\r\nميرداماد ، از احاديث « كتاب الحجة » ، فقط به يك حديث اشاره كرده و به تبيين واژه « زنديق » پرداخته و به دليل اطلاق عنوان زنديق ، اشاره نموده است .\r\nگويا دين زرتشت ، كتابى به نام « زند » داشته است كه مجوس و ملحدان از آن پيروى مىكردند . لذا به آنها زنديق گفته شده است .\r\nميرداماد ، در پايان اين تعليقه ، به توثيق ابن اسحاق كه از روات است پرداخته است .\r\n\r\n\r\n","description":"","footnote":"\r\n( 1 ) . سورهء مائده ، آيهء 73 .\r\n( 2 ) . سورهء الرحمن ، آيهء 29 .\r\n","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\nنگاهى به « الرواشح السماويه » ميرداماد ( م 1041 ق )\r\n\r\nنگاهى به « الرواشح السماويه » ميرداماد ( م 1041 ق ) « 1 »\r\nقاسم جوادى\r\n\r\nچكيده\r\nالرواشح السماوية يكى از كتاب‌هاى مير داماد است كه مقدمهء مفصلى در شرح خطبه كلينى در الكافى دارد . اين مقاله به معرفى كتاب الرواشح اختصاص يافته و در آن چكيده‌اى از مطالب مقدمه و راشحه‌هاى متعدد كتاب بيان شده است . همچنين در پايان ، به معرفى ديدگاه ميرداماد دربارهء اخبار محرف ، احاديث مصحف و احاديث موضوع پرداخته شده است .\r\nشهرت ميرداماد ( محمدباقر بن محمد حسينى استرآبادى ) در حكمت و فلسفه است و نوشته‌هاى فلسفى او ، مدار مباحث عالى عقلى در حوزه‌هاى علمى ؛ امّا تصدّى كرسى درس حكمت ، او را از علوم نقلى غافل نساخته ، بلكه بخش وسيعى از تأليفات وى در زمينه فقه و حديث و . . . است .\r\nكتاب‌هايى چون : سبع شداد ، الحاشية على الاستبصار ، الحاشية على رجال الكشى ، عيون المسائل ، شارع النجاة ، شرعة التسمية ، مقالة فى تضعيف حديث سهو النبى و . . . از كتاب‌هاى وى هستند كه به مباحث علوم نقلى پرداخته‌اند .\r\nيكى از نوشته‌هاى ميرداماد كه در زمينه علوم نقلى به رشته تحرير درآمده ، كتاب الرواشح السماوية فى شرح الأحاديث الامامية « 2 » است كه يك دوره مباحث\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 10 ، زمستان 77 ، ص 189 - 200 .\r\n( 2 ) . راشح و راشحة : ما يجرى من الماء خلال الحجارة .\r\n","page_name":" 315 ","page_number":315},
  {"content":"\r\n\r\nحديث‌شناسى در آن مطرح شده است .\r\nدر اين نوشتار برآنيم كه كتاب مزبور را به علاقه‌مندان و محققان حوزه حديث بشناسانيم . باشد كه معرفى اين كتاب ، زمينه نشر آن را به طرزى بديع و شكلى زيبا « 1 » همراه با تحقيقى عالمانه فراهم آورد !\r\nكتاب ، شامل يك مقدمه و 39 راشحه است . نگارنده در مقدمه كتاب به بيان اهميت كافى كلينى رحمه الله پرداخته و اظهار مىدارد كه با توجه به گذشت حدود هفت قرن از تأليف كافى ، تا حال ، كسى اقدام به حل مشكلات احاديث آن ننموده و قدمى در اين راه برنداشته است . او با اشاره به اين نكته كه شرح احاديث اصول كافى ، تنها از عهده كسى برمىآيد كه از علوم عقلى و نقلى بهرهء كافى داشته باشد ، به شرح كتاب مىپردازد .\r\nكتاب الرواشح با شرحى بر مقدمه مرحوم كلينى كه در سرآغاز كافى آمده است ، شروع مىشود و سپس به رواشح سى و نه گانه پرداخته مىشود .\r\nراشحه اول : در اين راشحه ، اقسام اوليه حديث ( حديث صحيح ، قوى ، موثق ، حسن و ضعيف ) بيان شده و اصطلاحاتى مانند سند ، اسناد ، حديث متواتر و واحد ، توضيح داده شده است .\r\nراشحه دوم : بيان ديدگاه‌هاى علماى اهل سنّت ، نظير ابن صلاح ، ابن جماعه و طيّبى دربارهء تعريف حديث صحيح و نقد و بررسى اين ديدگاه‌ها .\r\nراشحه سوم : بيان طبقات سه گانه اجماع و اشاره به برترى و فضيلت هر طبقه بر طبقه بعد از آن .\r\nراشحه چهارم : بحث دربارهء ابراهيم بن هاشم و بيان نظرات اصحاب در مورد حسن بودن يا نبودن احاديث وى و نظر مؤلف ، مبنى بر صحيح بودن اين احاديث .\r\nراشحه پنجم : در اين راشحه از اختلاف در حسن بودن احاديث عبدالعظيم حسنى ،\r\n\r\n\r\n","description":"","footnote":"\r\n( 1 ) . ظاهراً آخرين چاپ اين كتاب ، افست از روى چاپ سنگى است : قم ، انتشارات كتابخانه آية اللَّه مرعشى ، 1405 ق .\r\n","page_name":" 316 ","page_number":316},
  {"content":"\r\n\r\nسخن به ميان رفته است و منشأ اختلاف ، عدم وجود نص بر وثاقت او ذكر شده است .\r\nنظر ميرداماد دربارهء عبدالعظيم حسنى اين است كه اگر هيچ نصى بر وثاقت وى وجود نداشته باشد ، الّا جمله معروفى كه امام هادى عليه السلام [ پس از اين كه عبدالعظيم حسنى دين خويش را بر آن امام عرضه كرد 
  ] بيان فرمود ، براى وثاقت او كافى است .\r\nراشحه ششم : ابواسحاق ، ثعلبة بن ميمون كيست ؟ مؤلف محترم با جستجو در كتاب‌هاى مختلف اصحاب ، ثابت مىكند كه احاديث وى صحيح هستند .\r\nراشحه هفتم : شهيد اول در يكى از ابواب كتاب اللمعة الدمشقية مىگويد : . . . قال بعض الأصحاب انّ هذا الطلاق لايحتاج الى محلّل . . . .\r\nميرداماد منظور از « بعض الأصحاب » را عبداللَّه بن بكير مىداند و او را با توجه به گفتار شهيد ثانى ، غير امامى مىشمارد و سپس اقوال برخى از علما را نسبت به عبداللَّه بن بكير و روايات او نقل مىكند و به بحث دربارهء شخصيت او مىپردازد .\r\nراشحه هشتم : در اين راشحه دربارهء ابوعيسى محمد بن هارون الوراق ، بحث شده و از او به عنوان يكى از اجلّه متكلمان شيعه سخن به ميان مىآيد . مؤلف ، نظرات سيد مرتضى ، نجاشى ، تفتازانى ، امام فخر رازى و ابن داود را دربارهء وى بيان كرده ، سپس نتيجه مىگيرد كه وى از ممدوحين است و احاديث او حسن مىباشد .\r\nراشحه نهم : مشهور است كه چون اسماعيل بن ابى زياده سكونى ، عامى است ، لذا احاديث او مطروح و غير مقبول مىباشد ؛ امّا ميرداماد معتقد است كه علاوه بر غلط بودن اين مطلب ، سكونى ثقه است و احاديث او موثق است .\r\nراشحه دهم : در اين راشحه ، بحث از جرح و تعديل است و نظر ميرداماد اين است كه جرح و تعديل اگر از باب نقل و شهادت باشد ، حجت شرعى است ؛ ولى اگر اجتهاد باشد ، قابل اعتماد نيست .\r\nراشحه يازدهم : مؤلف محترم ، در ادامه مباحث قبلى ، اين سؤال را مطرح مىكند كه آيا حكم‌هاى علّامه حلى ، محقق و شهيد ، در كتاب‌هاى استدلالى ، مبنى بر صحت حديث ، در حكم تزكيه و تعويل است . سپس در پاسخ مىگويد : چون ممكن است اين احكام اجتهادى باشد ، لذا براى مجتهدان ديگر قابل قبول نيست .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nراشحه دوازدهم : در راشحه دوازدهم دربارهء الفاظ جرح و تعديل ، نظير خيّر ، فاضل ، خاص ، ممدوح ، زاهد ، ضعيف ، كذّاب ، وضّاع ، كذوب و . . . بحث مىشود .\r\nراشحه سيزدهم : بحث دربارهء « مجهول » است ؛ چه مجهول اصطلاحى ( كسى كه رجالىها به مجهول بودن او تصريح كرده‌اند ، نظير اسماعيل بن قتيبه ) و چه مجهول لغوى ( كسى كه اصلًا اسمش در كتب رجال نيامده است ) .\r\nراشحه چهاردهم : در اين راشحه ، بحث دربارهء اصحاب روايت و اصحاب ملاقات است . برخى از اصحاب ، امامى را ملاقات كرده‌اند ؛ ولى روايتى از آن امام نقل نمىكنند .\r\nراشحه پانزدهم : بحث دربارهء صفوان بن يحيى است كه او رواياتى را از امام صادق عليه السلام نقل كرده است . با اين كه وى عصر حضرت را درك نكرده است ، پس چگونه اصحاب احاديث او را تصحيح كرده ، در اصحاب اجماع از طبقه سوم قرار داده‌اند ؟ روايات او از امام صادق عليه السلام با واسطه بوده و عدم ذكر واسطه ، با « صحت » منافات دارد . ميرداماد بعد از بيان اشكال ، به پاسخ اين سؤال مىپردازد و در نهايت هم ( با توجه به سخنانى كه دربارهء او نقل مىكند ) مىفرمايد كه هرگز اسقاط از قبل صفوان ، حديث او را از « صحت » خارج نمىكند .\r\nراشحه شانزدهم : بحث اين راشحه ، دربارهء مراسيل ابن عمير است و در نهايت ، نظر ميرداماد اين است كه در حقيقت ، مراسيل او مسانيد است ؛ نه اين كه مراسيل او حكم مسانيد را دارد ( چنانچه توهم مىشود ) .\r\nراشحه هفدهم : آداب نجاشى را در نقل ، بيان مىكند .\r\nراشحه هجدهم : ابتدا جمله‌اى را از كشّى دربارهء حمدان بن احمد مىآورد كه ابن داود آن جمله را از « رجال » كشّى نقل مىكرده است . طبق آن نقل ، كشّى حمدان بن احمد را از خاص الخاص اصحاب و اصحاب اجماع به شماره آورده است . سپس به بحث دربارهء جمله‌اى كه نقل شد ، مىپردازد و مىفرمايد : اين جمله در « رجال » كشّى كه فعلًا در اختيار ماست ، وجود ندارد . شايد ابن داود به اصل كتاب كشّى دسترسى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nپيدا كرده و اين مطلب را در آنجا ديده است .\r\nراشحه نوزدهم : بحث دربارهء محمد بن اسماعيل است كه از فضل بن شادان روايت كرده است .\r\nراشحه بيستم : بحث از تفاوت مشيخه و مشيخه و شيخه و شيخه و شيخان و شيخان مىباشد . « 1 »\r\nراشحه بيست و يكم : در اين راشحه ، سخن دربارهء محمد بن احمد علوى است كه از ابى هاشم جعفرى روايت كرده است .\r\nراشحه بيست و دوم : در اين راشحه به بحث از اعمش كوفى ( كسى كه شيعه و سنى او را به عنوان يك فرد ثقه مىشناسند ) پرداخته‌اند ؛ ولى در كتب رجال ، بحث دربارهء او مسكوت گذاشته شده است .\r\nراشحه بيست و سوم : بحث دربارهء حسين بن على بن سفيان بن خالد بن سفيان ( معروف به ابو عبداللَّه البزوفرى ) است .\r\nراشحه بيست و چهارم : در اين راشحه ، واژه‌هاى سعى ، غى و رشد معنا مىشود .\r\nراشحه بيست و پنجم : تحقيق دربارهء سويد بن قيس و ذو اليدين و ذو الثديه مىباشد .\r\nراشحه بيست و ششم : بحث دربارهء ابن سنان است كه بين ابوعبداللَّه محمد بن خالد برقى و اسماعيل بن جابر واقع شده است . نظر ميرداماد اين است كه اين شخص ، محمد بن سنان است كه مشهور ، عدم وثاقت اوست ؛ نه عبداللَّه بن سنان كه وثاقت او اتفاقى است . چون برقى و محمد بن سنان در يك طبقه هستند و هر دو از اصحاب امام رضا عليه السلام هستند ؛ ولى عبداللَّه بن سنان از اصحاب امام صادق عليه السلام است .\r\nراشحه بيست و هفتم : بحث در ضابطه‌هاى « نسبت » و موارد اختلاف آنهاست ،\r\n\r\n\r\n","description":"","footnote":"\r\n( 1 ) . مشيخه جمع شيخ مىباشد ، نظير شيوخ و اشياخ و مشايخ ؛ ولى مطرّزى گفته است كه اسم جمع است و مشايخ هم جمعش مىباشد ؛ اما مشيخه اسم مكان است و جايگاه ذكر شيوخ . شيخه يعنى پيرى و شيخه يعنى پير زن . شيخان تثنيه شيخ مىباشد و شيخان اسم محلى در مدينه است .\r\n","page_name":" 319 ","page_number":319},
  {"content":"\r\n\r\nنظير همدانى و همدانى ، قاسانى و قاشانى ، عُمانى و عَمانى و . . . .\r\nراشحه بيست و هشتم : بحث در گفته‌هاى متعدد محدّثان در نقل روايت است كه گاهى صيغه مجهول ذكر مىكنند و گاهى معلوم .\r\nراشحه بيست و نهم : بحث اين راشحه ، دربارهء اصول اربعمأه است كه گفته شده آنها را چهار صد نفر از شاگردان امام صادق عليه السلام نوشته‌اند .\r\nراشحه سىام : بحث در تفاوت بين تخريج و تخرّج در اصطلاح علم رجال ، فقه ، اصول و حديث است .\r\nراشحه سى و يكم : ذكر ديدگاه‌هاى مختلف دربارهء تعدد افراد در جرح و تعديل و شهادت ، موضوع اين راشحه است . آيا تعدد شرط است يا شرط نيست يا در برخى شرط است و در برخى شرط نيست ؟\r\nراشحه سى و دوم : در اين بخش ، بحث دربارهء تعارض جرح و تعديل است كه در صورت تعارض ، كدام يك متقدّم است ؟ نظر ميرداماد اين است كه هيچ كدام رجحانى بر ديگرى ندارد و نظرى را كه قائل به تقدم جرح است ، رد مىكند .\r\nراشحه سى و سوم : بحث از اين است كه اگر فردى توثيق شد و اين فرد از كسى روايت كرد ، آيا بدون اين كه تصريح به وثاقت فرد دوم شود ، فرد دوم هم ثقه است يا نه ؟ نظرات متعددى در اينجا مطرح است كه به طرح آن نظرها و بحث دربارهء آنها پرداخته شده است . نظر ميرداماد اين است كه اگر كسى عادت او اين باشد كه جز از « عدل » روايت نمىكند ، نقل روايت او به منزله توثيق و تعديل آن فرد است و الّا نه .\r\nراشحه سى و چهارم : اين راشحه ، ادامهء بحث قبلى مىباشد كه : اگر كسى ثقه است و معمولا هم از ثقه نقل مىكند ، در عين حال اگر از ضعيفى نقل كرد ، اين قابل قبول نمىباشد . در بخشى ديگر از اين راشحه به بحث مقابل مىپردازد كه گاهى از روايات افراد ضعيف ( كه طبق قاعده ضعيف است ) رواياتى استثنا شده كه قابل قبول‌اند ؛ از جمله در مورد احمد بن هلال ( با اين كه او محكوم به غلو شده ، ولى در عين حال ) ابن غضائرى مىنويسد كه روايات او قابل اعتماد نيست ، مگر آنچه وى از كتاب مشيخه از\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nحسن بن محبوب نقل كرده است و نيز مانند طلحة بن زيد كه شيخ مىفرمايد « مذهبش عامى است ؛ ولى كتابش قابل اعتماد مىباشد » .\r\nراشحه سى و پنجم : بحث در اين راشحه دربارهء تعيين ابن غضائرى است . ابن غضائرىاى كه علّامه و ابن داود در دو بخش جرح و تعديل از او نقل مىكنند ، غير از ابن غضائرىاى است كه استاد شيخ طوسى و نجاشى و ديگران بوده است .\r\nراشحه سى و ششم : بحث در اقسام پنج گانه حديث است كه آيا در ترجيح در طول يكديگر قرار دارند يا بعضى هم رتبه با بعضى ديگر هستند ؟\r\nراشحه سى و هفتم : در ادامهء راشحه سى و ششم ، بحث دربارهء اقسام فرعى حديث مىباشد كه مندرج در تحت همان اقسام پنج گانه‌اند ؛ مخصوصاً قسمت پنجم كه خبر ضعيف مىباشد . اصطلاحات حديثىاى كه در اين بخش بدانها پرداخته شده ، خيلى زياد است . اين قسمت ، گسترده‌ترين راشحه از كتاب رواشح مىباشد كه از مجموع كتاب ، 82 صفحه به اين راشحه اختصاص دارد ( كه بعد از اشاره به راشحه سى و هشتم و سى و نهم به بحث‌هاى تفصيلى كتاب دربارهء اخبار تحريف شده و تصحيف شده و اخبار موضوعه مىپردازيم ) .\r\nراشحه سى و هشتم : بحث اين راشحه در تفاوت بين حديث قدسى ، قرآن و احاديث نبوى است .\r\nراشحه سى و نهم : بحث دربارهء اقسام حكم عقل است كه يا به مباحث اعتقادى مربوط مىشود يا احكام شرعى . احكام شرعى هم اعم از حكم وضعى و حكم تكليفى است .\r\n\r\nاخبار محرّف\r\nميرداماد دربارهء اخبار تحريف شده مىفرمايد كه تحريف‌ها دو دسته هستند : يا تحريف در اثر زياد شدن است و يا كم شدن و يا جايگزين كردن چيزى به جاى چيز ديگر و هر سه قسم هم يا در متن صورت مىپذيرد و يا در سند . وى احاديث متعددى را ذكر مىكند كه يا از جهت سند و يا متن ، تحريف شده‌اند و از جمله ، حديث منقول\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاز امام باقر عليه السلام است در بحث توحيد كه حضرت در ضمن حديث مىفرمايد : « لعل النمل الصغار يتوهّم أن للَّه‌تعالى زبانيين » . زبانى ، شاخك مورچه را مىگويند ؛ ولى اين كلمه تحريف شده است به زبانيتين « 1 » ( و زبانيه به فرشتگان عذاب مىگويند ) .\r\n\r\nاحاديث مصحّف\r\nميرداماد مىفرمايد كه تصحيف بر دو قسم است :\r\n1 ) محسوس لفظى ؛\r\n2 ) معقول معنوى .\r\nمحسوس لفظى نيز به دو قسم :\r\n1 ) از طريق تصحيف بصرى ؛\r\n2 ) از طريق تصحيف سمعى .\r\nوى سپس تصحيفات متعددى را در اين زمينه ذكر مىكند . نخست ، تصحيفاتى را كه از طريق بصر در اسناد و بعد در متن صورت پذيرفته ياد مىكند و بعد به تصحيفاتى مىپردازد كه از ناحيه سمع در اسناد و متن ، اتفاق افتاده است .\r\nبعد از بيان تصحيفات محسوس لفظى به بحث از معقول معنوى مىپردازد و مىفرمايد كه منظور ، آن تصحيفاتى است كه در معنا تحقق پيدا كرده است ؛ يعنى لفظ حديث را به همان نحو كه وارد شده ، ذكر مىكنند ؛ ولى معنايى كه بيان مىشود ، مطابق منظور گوينده نيست . وى در جمله احاديثى كه دچار تحريف معنوى شده‌اند ، حديث منزلت را ذكر مىكند . بعد به تصحيفاتى كه در عصر خود ميرداماد اتفاق افتاده ، چه در لفظ و چه در معنا مىپردازد ؛ از جمله اين تصحيفات آن است كه در زيارت عاشورا اتفاق افتاده است كه كلمه « تايعت » در جمله « اللّهمّ العن العصابة الّتى جاهدت الحسين عليه السلام و شايعت و بايعت و تايعت على قتله » را به « تابعت » تبديل كرده‌اند . « 2 »\r\n\r\n\r\n","description":"","footnote":"\r\n( 1 ) . كه اين تحريف ، همچنان در روايت « بحار » هست ( چاپ بيروت ، ج 69 ، ص 293 ) .\r\n( 2 ) . اكنون نيز در مفاتيح الجنان كلمهء « تابعت » وجود دارد و همچنين ، در زيارت عاشوراهايى كه در اختيار مردم‌است .\r\n","page_name":" 322 ","page_number":322},
  {"content":"\r\n\r\nهمچنين ، روايتى كه درباب متعه است كه « اگر منعى صورت نمىپذيرفت ، ما زنى إلّا شفى » . در اين روايت ، شفى درست است نه شقى ؛ و شفى به معنى قليل است .\r\n\r\nاحاديث موضوع\r\nميرداماد ، بدترين قسم از اقسام خبر ضعيف را خبر موضوع مىداند . سپس اقسام احاديث موضوع را بيان مىكند . نظر ايشان اين است كه قطعاً بين روايات ما روايت جعلى و ساختگى وجود دارد ؛ چون هم در روايات پيامبر صلى الله عليه و آله و هم روايات امام صادق عليه السلام ، خبر از روايات ساختگى داده شده است . از پيامبر صلى الله عليه و آله نقل شد كه فرمود :\r\n« ستكثر بعدى القالة علىّ » ؛ يا در روايت ديگر حضرت فرمود : « يكذّب علىّ بعدى » .\r\nدر روايتى از امام صادق عليه السلام آمده است كه فرمود : « لكل رجل منّا رجلًا يكذب عليه » .\r\nميرداماد مىگويد : اگر اين احاديث درست باشند ، پس روايات جعلى وجود دارد ؛ چون پيامبر صلى الله عليه و آله و امام صادق عليه السلام خبر داده‌اند و اگر اين روايات را پيامبر صلى الله عليه و آله و امام صادق عليه السلام بيان نفرموده باشند ، خود اين روايات ساختگى هستند . پس آنچه مسلم است ، ساختگى بودن برخى از روايات است .\r\nوى اقسام احاديث ساختگى را به اين شرح ذكر مىنمايد :\r\n1 . احاديثى كه توسط منسوبان به زهد و راستى ساخته شده است كه بيش از بقيه اقسام احاديث ساختگى ، ضرر داشته است . آنها اين احاديث را قربة الى اللَّه و ( به گمان باطل خويش ) براى آن كه دل‌هاى مردم را متوجّه خداوند متعال كنند ساختند ؛ سخنان زيادى از آنها مورد پذيرش واقع شد ؛ چون مردم به اين افراد اعتماد داشتند . احاديث آنها در باب موعظه ، فضيلت ذكر ، ورد ، مستحبات ، عبادات ، مناقب و كمالات گروه‌ها و اقوام و نسبت دادن كارهاى خارق العاده به اولياست ( به نحوى كه انسان آگاه ، يقين مىكند كه اينها ساختگى هستند ؛ اگرچه كرامت اوليا فى حد نفسه ممكن است ) .\r\nمؤلف ، در ادامه اين بخش ، ديدگاه عده‌اى از متفكران اهل سنّت را در اين باب يادآور مىشود ؛ از بيضاوى شارح كتاب منهاج الاصول نقل مىكند كه حديث « اقتدوا بالذين من بعدى أبوبكر و عمر » ساختگى است و همچنين از طيبى نقل مىكند كه به\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nنوح بن ابى مريم گفته شد « اين احاديثى كه دربارهء فضايل سوره‌ها به ابن عباس نسبت مىدهى ، در بين خود اصحاب ابن عباس وجود ندارد » . او جواب داد : « چون ديدم مردم از قرآن روى گردانده‌اند و به فقه ابو حنيفه روى آورده‌اند ، اين احاديث را ساختم » .\r\nابن حيان دربارهء ابو عصمه مىگويد كه « جمع كل شىء الا الصدق » و همچنين از ابو مهدى نقل مىكند كه به مسيرة بن عبد ربه گفت « اين احاديث را از كجا آورده‌اى كه هر كسى فلان سوره را بخواند ، اين مقدار ثواب مىبرد ؟ » . او پاسخ داد : « آنها را جعل كردم تا مردم را بدان سوره‌ها ترغيب كنم » .\r\nو همچنين ، كسى از مؤمل بن اسماعيل پرسيد كه فلان روايت را از چه كسى نقل مىكند . پاسخ داد كه از فلان شيخ . سائل ، از آن شيخ پرسيد كه از چه كسى نقل مىكند . . .\r\nو به همين ترتيب ادامه داد تا به آخرين شيخ . از او پرسيد كه از چه كسى نقل مىكند . او دست سائل را گرفت و به درون منزلى برد كه عده‌اى از متصوفه در آنجا بودند و اشاره كرد كه از اين شيخ نقل مىكنم . سائل ، از شيخ صوفى پرسيد كه وى از كجا اين روايت را نقل مىكند ؛ پاسخ داد كه « ما ديديم مردم از قرآن روى گردان شده‌اند ؛ لذا احاديثى را ساختيم تا دل‌هاى مردم را متوجه قرآن كنيم » .\r\nبه دنبال اين مطالب ، مؤلف ، اشكال را متوجّه عده‌اى از مفسران ( نظير واحدى ، ثعلبى و زمخشرى ) مىكند كه اين روايات ساختگى را در تفسيرهاى خويش آورده‌اند و توجهى به هشدار دانشمندانى كه گفته بودند اين احاديث ساختگى است ، نكرده‌اند .\r\n2 . دومين قسمت از احاديث ساختگى ، احاديثى است كه جهت نزديك شدن به حاكمان ساخته شد . نقل مىكنند كه غياث بن ابراهيم در حضور مهدى عباسى بود .\r\nمهدى از پرنده‌اى كه از جاهاى دور آمده بود ، تعجب كرد . غياث ، روايتى از پيامبر نقل كرد كه پيامبر فرمود : « در چهار چيز ، مسابقه جايز است و يكى از آنها پرنده است » .\r\nمهدى دستور داد كه هزار درهم به او پرداختند . وقتى كه رفت ، مهدى گفت : شهادت\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمىدهم كه دروغ به پيامبر بست و پيامبر صلى الله عليه و آله پرنده را نفرموده است ؛ ولى او به خاطر نزديكى به ما اين حديث را ساخت .\r\n3 . مؤلف ، دسته‌هاى ديگرى از حديث‌سازها را زنادقه ( نظير ابن ابى العوجاء ) و خوارج ( نظير ازارقه ) و نواصب و بعضى از غلات ( نظير ابن الخطاب و يونس بن ظبيان و يزيد الصائغ ) مىداند . عقيلى روايت مىكند از حماد بن زيد كه زنادقه ، چهارده هزار حديث از قول پيامبر ساختند . وى داستان غرانيق را از ساخته‌هاى زنادقه مىداند .\r\n4 . دسته ديگر ، كسانى بودند كه براى به دست آوردن نان ، حديث ساختند و شاهد مدعا اين داستان معروف است كه كسى در بغداد از احمد بن حنبل و يحيى بن معين حديث نقل مىكرد و هر دو حاضر بودند . به او گفتند : ما كى چنين چيزى گفتيم ؟\r\nگفت : مگر در دنيا فقط شما دوتا احمد بن حنبل و يحيى بن معين هستيد ؟ من از هفده احمد بن حنبل مطلب نوشته‌ام .\r\nميرداماد ، سپس جريانى را كه بين عايشه و ابو هريره اتفاق افتاده را نقل مىكند كه ابوهريره روايتى از پيامبر نقل كرد . عايشه به او گفت : كى پيامبر چنين چيزى فرمود ؟\r\nگفت : هنگامى كه پدرت را به خلافت نصب كرد !\r\nمؤلف ، بعد از شرح اقسام چند گانه ، مىپردازد به تصحيف‌هاى ديگرى كه اتفاق افتاده است ، چه عمداً و چه سهواً . راوى ، گاهى كلام خود را مسنداً نقل مىكند و گاهى كلمات حكما را به پيامبر نسبت مىدهد ؛ « 1 » گاهى كلامى را مىشنود و در آنها يك جمله ( كه ربطى به حديث ندارد ) ، خيال مىكند كه جزو حديث است ؛ بعد آن را به عنوان حديث نقل مىكند . نكته‌اى كه در اين بخش قابل تأمل است ، اين است كه ميرداماد در اين بخش ، بيان مىكند كه يكى از كارهاى جاعلان حديث ، اين بوده كه حديث ضعيف السند را با سند صحيح نقل مىكردند كه اگر چنين كارى صورت پذيرفته باشد ، براى\r\n\r\n\r\n","description":"","footnote":"\r\n( 1 ) . آقاى مونتگمرى وات در كتاب فلسفه و كلام اسلامى ، ص 87 ، همين نظر را اظهار مىدارد : بيشتر اقوال حكيمانه‌موروثى خاورميانه نيز به [ حضرت 
  ] محمد صلى الله عليه و آله نسبت داده مىشد .\r\n","page_name":" 325 ","page_number":325},
  {"content":"\r\n\r\nسندهاى صحيح هم مشكل ايجاد مىشود و بايد به سراغ راه ديگرى جهت پذيرش روايات رفت . « 1 »\r\nدر ادامه كتاب ، مؤلف به نقل نظريه‌اى مىپردازد كه عده‌اى معتقدند كه اصلًا جعل حديث ، هنگامى كه نفعى بر آن مترتب شود ، جايز است ( مثلًا مردم ترغيب به دين شوند يا باعث پرهيز مردم از گناه شود ) و استدلالشان هم به اين روايت پيامبر صلى الله عليه و آله است كه فرمود : « من كذب علىّ متعمداً ليضلّ به الناس ، فليتبوّأ مقعده من النار » و تحليلشان اين است كه پيامبر صلى الله عليه و آله فرموده است : « من كذب علىّ » ؛ امّا ما كه دروغ عليه پيامبر نمىسازيم ؛ بلكه حديث براى عزت پيامبر و رونق دين او مىسازيم .\r\nمؤلف ، در پايان اين بخش به كتاب‌هايى كه در زمينه احاديث جعلى نوشته شده ، اشاره مىكند و مىگويد : بهترين كتابى كه در اين زمينه نوشته شده است ، كتاب « الملتقط فى تبيين الغلط » نوشته حسن بن محمد صنعانى است و در رتبه بعد از آن ، كتاب ابو الفرج ابن جوزى است . البته در اين كتاب‌ها گاهى عده‌اى از روايات را جزو روايات جعلى ذكر كرده‌اند كه جعلى نيستند . مؤلف ، سپس چند حديث از اين احاديث را نقل مىكند و مىفرمايد كه اكثر اين روايات ، جعلى نيستند .\r\nمرحوم مير ، در بخش پايانى با اشاره به وضعيّتى كه در عصر امويان و عباسيان به وجود آمد ، معتقد است كه در اين عصر ، احاديثى ساخته شد و اين احاديث به صحاح راه پيدا كرد كه آثار « جعل » در آنها مشهود است و در عين حال ، نقل مىشوند و هيچ تعرضى هم نسبت به آنها نمىشود .\r\n\r\n\r\n","description":"","footnote":"\r\n( 1 ) . ربما وجد حديثاً ضعيف الاسناد ، فركب له اسناداً صحيحاً للترويج . ( الرواشح ، ص 198 ) .\r\n","page_name":" 326 ","page_number":326},
  {"content":"\r\n\r\nنگاهى به شرح صدر المتألهين بر اصول الكافى\r\n\r\nنگاهى به شرح صدر المتألهين بر اصول الكافى « 1 »\r\nعلى نصيرى\r\n\r\nچكيده\r\nشايد بتوان گفت كه شرح ملاصدرا بر اصول الكافى تنها اثر اوست كه در موضوع شرح روايات از وى به يادگار مانده است . نويسنده در اين مقاله به معرفى اين اثر پرداخته و از علل تدوين شرح با نگاهى كلى بدان شرح ، سخن گفته است . مشرب حديث ملا صدرا ، نگرش‌هاى عرفان در شرح ملا صدرا از مطالب اين مقاله بوده و نويسنده پس از بيان مطالب ياد شده به بيان ويژگىهاى كتاب پرداخته و ديدگاه وى را دربارهء مطالب مختلف تعيين نموده است . وى در پايان مقاله از مباحث مهم حديث در نگاه ملا صدرا سخن گفته است .\r\n\r\nمدخل\r\nگرچه نام ملّاصدرا با فلسفه اسلامى و حكمت متعاليه عجين شده و با شنيدن و ديدن اين نام ، بلنداى افق انديشه اين انديشمند فرزانه در زمينه فلسفه و عرفان در ذهن تداعى مىشود ، اما با نگريستن در آثار تفسيرى و حديثى او به خوبى مشاهده مىگردد كه ابعاد انديشه‌اى اين بزرگ مرد ، تنها در معقول خلاصه نمىشود و در حوزه منقول نيز از آگاهى گسترده ، بينشى استوار و نگاهى ژرف برخوردار است .\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 24 ، بهار 81 ، ص 59 - 81 .\r\n","page_name":" 327 ","page_number":327},
  {"content":"\r\n\r\nتفسير ملّاصدرا - كه در 7 جلد منتشر شده - اثرى گرانسنگ و ناشناخته‌اى است .\r\nقدرت قلم و گستره پرداخت تفسيرى به جوانب معنايى آيات ، از ويژگىهاى ممتاز اين اثر است . به عقيده نگارنده ، در صورتى كه دست قضا مهلت و مجال كافى براى تكميل اين تفسير مىداد ، بدون ترديد به عنوان يكى از برترين تفاسير شناخته مىشد .\r\nمقارنه‌اى نه چندان گسترده ميان تفاسير ارزشمندى همچون تفسير الميزان با تفسير ملّاصدرا اثبات‌گر اين مدعاست كه مفسران پسين ، خواسته يا ناخواسته ، تحت تأثير افكار ملّاصدرا بوده‌اند .\r\nژرفاى دانش و عمق نگاه ملّاصدرا در زمينه دانش‌هاى حديثى ، اعم از فقه الحديث ، رجال الحديث و مصطلحات حديث نيز شگفت‌آور است . با آن كه از اين شخصيت نامدار در موضوع شرح روايات ، بر حسب اطلاع نگارنده ، اثرى جز شرح اصول الكافى به يادگار نمانده ، اما همين اثر براى قضاوت دربارهء دانش حديثى ملّاصدرا از هر جهت كافى است . در عظمت جايگاه اين اثر گرانسنگ و بلنداى انديشه‌هاى حديثى صدرالمتألهين همين بس كه جامع معقول و منقول ، مرحوم علّامه شعرانى در حاشيه خود بر شرح ملّاصالح مازندرانى بر اصول الكافى - آنجا كه به آخرين حديثى مىرسد كه ملّاصدرا توفيق شرح آن را داشته است - چنين نوشته است :\r\nاين حديث ، آخرين حديثى است كه صدرالمتألهين شيرازى رحمه الله در اصول الكافى توفيق شرح آن را يافته است . او در اين شرح ، نوآورى داشته و در تبيين گفتار ائمه عليهم السلام دربارهء توحيد و مسائل اصولى ، مباحث برهانى را آورده ، نه ادلّه خطابى براى اقناع عوام . . . و آن كه در شرح پيشگام است ، بر ساير شارحان برترى دارد ؛ چه ، تمام آنچه در شرح‌هاى بعدى آمده ، يا از لفظ و عين عبارت و محتواى شرح ملّاصدرا برگرفته‌اند ، يا تنها از معنا و محتواى آن برگرفته و از مطالعه آن شرح ، الهام گرفته و مطالبى نزديك به آن را گفته‌اند . و هيچ‌كس از شارحان پس از اين حديث - كه شرح تحقيقى ملّاصدرا در آن پايان يافته ، شرح ژرف و تحقيقى به سان شرح احاديث پيشين ارائه نكرده‌اند ، مگر ياد كرد رخدادهاى تاريخى يا تفاسير لفظى يا به مناسبت نقل يك مطلب .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nو اگر چنين تحقيقى براى برخى از ايشان رخ نموده ، بسان صاحب وافى ، آن نيز از تحقيقات صدرالمتألهين در جاهاى ديگر برگرفته شده است ؛ زيرا مرحوم فيض به كتاب‌هاى صدرالمتألهين احاطه داشته و بيش از ديگران ، مطالب او را ضبط كرده است و مجلسى رحمه الله در مرآة العقول و بحارالأنوار بسيارى از مطالب را از ملّاصدرا با عنوان : بعض المحققين و بعض الأفاضل نقل كرده و گاه ، مطلبى را با تغيير الفاظى از كتاب او - بىآن كه به او نسبت دهد - نقل كرده است . . . . « 1 »\r\n\r\nنگاهى كلى به شرح اصول الكافى\r\nآن سان كه از عنوان كتاب و نيز از مقدمه‌اى كه ملّاصدرا در تبيين هدف خود و ضرورت تدوين چنين اثرى نگاشته ، مىتوان دريافت كه مقصود او از نگارش اين كتاب ، شرح روايات اصول الكافى بوده و بس .\r\nعبارت ذيل ، نشانگر چنين مقصدى است :\r\nولقد ابتلينا بجماعة يرون التعمق فى الأمور الربانية بدعة ، والتدبر فى الآيات الالهية خدعة ؛ كانّهم الحنابلة من كتب الحديث ؛ « 2 »\r\nبه گروهى گرفتار شده‌ايم كه معتقدند ژرف‌انديشى در امور خداشناسى بدعت و تفكر در آيات الهى نيرنگ‌بازى است ؛ گويا آنان حنبلىهاى نگاشته‌هاى حديثى هستند .\r\nامور ربانى و آيات الهىِ مورد نظر ملّاصدرا - كه حنابله يا قشرىگراها از تعمق در آنها پروا دارند - همان معارف دينى است ، كه در دو حوزه عقايد و اخلاق ارائه شده و مرحوم ثقةالاسلام كلينى با اقدامى كاملًا بجا و شايسته ، روايات مرتبط با آنها را در جلدهاى نخست جامع روايى خود آورده و نام اصول الكافى بر آنها نهاده است .\r\nروشن است كه ملّاصدرا در زمينه تحقيقات و مطالعات روايى فقط به اصول و\r\n\r\n\r\n","description":"","footnote":"\r\n( 1 ) . شرح ملّاصالح ، حاشيه مرحوم شعرانى ، ج 5 ، ص 169 - 170 . آخرين روايت مورد نظر شعرانى اين روايت است : « نحن ولاة امر اللَّه و خزنة علم اللَّه و عيبة وحى اللَّه » . ( شرح ملّاصدرا ، ج 1 ، ص 192 ) .\r\n( 2 ) . الكافى ، ج 1 ، ص 168 .\r\n","page_name":" 329 ","page_number":329},
  {"content":"\r\n\r\nمعارف نظر داشته ، نه فروع و احكام فقهى .\r\nشرح صدرالمتألهين نخستين بار با چاپ سنگى در قطع رحلى انتشار يافت و سپس بخش‌هايى از آن ( كتاب العقل و الجهل ، بخشى از كتاب الحجّة و بخشى از كتاب التوحيد ) با تحقيق محمد خواجوى در دسترس علاقه‌مندان قرار گرفت .\r\nخواجوى در بخشى از مقدمه اين كتاب چنين آورده است :\r\nپس از پايان يافتن تصحيح كتاب مفاتيح الغيب ، نگاشته فيلسوف الهى و حكيم صمدانى صدرالمتألهين شيرازى رحمه الله ، مؤسسه مطالعات و تحقيقات علمى - فرهنگى از من خواست تا يكى از كتاب‌هاى ايشان را تصحيح كنم و آن را با تحقيق و تنقيح منتشر سازم و آن كتاب ، شرح اصول الكافى است كه از مهم‌ترين شرح‌هاى اصول الكافى برشمرده مىشود . . . . « 1 »\r\nگذشته از مقدمه خواجوى ، استاد على عابدى شاهرودى مقدمه مبسوطى در 140 صفحه نوشته ، كه دربرگيرنده آموزه‌هاى ارزشمندى در زمينه دانش حديث از جمله اختلاف قدما و متأخران در تقسيم بندى خبر ، شيوه كلينى در الكافى ، طرق تشخيص مشتركات و . . . است .\r\nصدرالمتألهين در آغاز شرح خود ، پس از تمجيد از دانش‌هاى حديثى ، شرح روايات و بازشناساندن معارف بلندى را كه در دل آنها آمده - از آرزوها و دغدغه‌هاى ديرينه ذهنى خود دانسته ، كه گرفتارىها و موانع روزگار ، اجازه تحقيق اين آرزو را به او نمىداده است ، تا آن كه در پى درخواست شمارى از دوستان و برادران دينى به اين مهم ، همت گمارده است . « 2 »\r\nانتخاب كتاب الكافى ظاهراً بدان دليل بوده كه او اين كتاب را بهترين اثر در اين موضوع مىدانسته است ؛ زيرا در تمجيد از اين كتاب چنين آورده است :\r\nإن أحسن أحاديث مذكورة رويت لنا منهم ، و ابهى درر كلمات منثورة نقلت إلينا عنهم . . . أحاديث كتاب الكافى التى ألّفها و جمعها أمين الإسلام و ثقة\r\n\r\n\r\n","description":"","footnote":"\r\n( 1 ) . همان ، ص 3 .\r\n( 2 ) . همان ، ص 169 .\r\n","page_name":" 330 ","page_number":330},
  {"content":"\r\n\r\nالأنام ، الشيخ العالم الكامل و المجتهد البارع الفاضل محمد بن يعقوب الكلينى - أعلى اللَّه قدره - ؛ « 1 »\r\nبهترين احاديث گردآورى شده و گرانبهاترين گفتار گوهر بار كه از سوى ائمه عليهم السلام براى ما نقل و روايت شده . . . روايات كتاب الكافى است كه ثقةالاسلام كلينى آن را گردآورى كرده است .\r\nنكته جالب توجه آن كه از برخى شواهد برمىآيد كه ايشان تحقيقات نقلى خود در بارهء قرآن و سنت را در اواخر زندگى و در حال و هوايى كه نوعى قبض و تحسّر از رويكرد دوران عمر به مباحث عقلى از خود بروز داده ، نگاشته است .\r\nشاهد نگاشتن اين آثار در بخش پايانى عمر ، آن است كه وى در آغاز تفسير « 2 » خبر از عزم جزم خود براى تكميل كار داده است ، با اين حال توفيق اجراى آن را نيافته است .\r\nچنان‌كه ناسخ كتاب در پايان جلد دوم كتاب چنين آورده است :\r\nتقرير و تحرير صدر الافاضل و المتألهين ( ملّاصدرا ) ( قده ) تا بدينجا تمام شد و گفتار ايشان كامل نشده ، در اثناى شرح از دارِ دنيا رحلت كرده است .\r\nدر پايان برخى از نسخه‌ها آمده است : تا بدينجا سياهه شرح اصول الكافى پايان يافته و سخن شارح با آمدن قضاى اجل الهى قطع شده است . « 3 »\r\nدليل دوم ، ابراز تأثّر و تحسّر ملّاصدرا از صرف بخش عظيم عمر در مباحث عقلى در آغاز حلقاتى از تفسير است . او در آغاز جلد ششم مىنويسد :\r\nپس از آن كه بيشتر كتاب‌هاى فلاسفه را - كه به فضيلت و چيره‌دستى مشهورند - مورد بررسى قرار دادم و بيشتر نگاشته‌هاى متفكران را - كه در علم و شريعت‌دانى شهره‌اند - ورق زدم ، از تشنگىام در طلب كشف و يقين سيرابى حاصل نشد و حرارت و آتش اشتياقم در رسيدن به معرفت حقايق\r\n\r\n\r\n","description":"","footnote":"\r\n( 1 ) . همان ، ص 166 - 167 .\r\n( 2 ) . ر . ك : تفسير القرآن الكريم ، ج 5 ، مقدمه . و نيز آغاز شرح الكافى شرح اصول الكافى ، ج 1 ، ص 170 .\r\n( 3 ) . همان ، ج 2 ، ص 617 .\r\n","page_name":" 331 ","page_number":331},
  {"content":"\r\n\r\nدين خاموشى نگرفت . . . تا آن كه به سوى قرآن بازگشتم و در معانى آن به جستجو پرداختم . . . دريافتم كه - بحمدللَّه - قرآن مقصود هر كاوش و پايان هر اشتياقى است . « 1 »\r\n\r\nمشرب حديثى ملّاصدرا\r\nصدرالمتألهين ، پيش از هر عنوان علمى ديگر ، فيلسوف و عارف است و اساس فكرى ايشان با اين دو دانش شكل گرفته است . گرچه - چنان كه پيشتر گفتيم - او در محدوده اين دو دانش محصور نماند و با روى آوردن به قرآن و سنت خود را از اسارت آنها نيز آزاد كرد ، اما به هر حال ، تأثير مبانى و گرايش به اين دو دانش در همه يا بيشتر آثار ملّاصدرا هويداست . اين مدعا در شرح او بر روايات الكافى نيز صادق است .\r\nشاهد گرايش صدرالمتألهين به مبانى فلسفى در شرح روايات آن است كه او هرگونه مخالفت با تعمق در معارف الهىِ انعكاس يافته را برخاسته از انديشه حنبلىنگرى مىداند ، كه بر قشر و ظاهر روايات بسنده كرده و خود را از گوهرهاى درون اين صدف‌ها محروم ساخته‌اند .\r\nبنگريد به اين روايت :\r\nإن الناس الوا بعد رسول اللَّه صلى الله عليه و آله إلى ثلاثة : . . . و جاهل يدع العلم لا علم له معجب بما عنده . . . ؛ « 2 »\r\nمردم ، پس از رسول خدا صلى الله عليه و آله به سه دسته رجوع كردند : . . . و نادانى كه ادعاى علم دارد ، حال آن كه فاقد علم است و به جهل خود فريفته است .\r\nوى به فقيهانى كه تنها به فتوا دادن بسنده كرده و علم دين را منحصر به فقه دانسته و از تهذيب و سير و سلوك روى گردانده‌اند ، شديداً حمله مىكند :\r\nبدان ، آنان‌كه بيش از ديگران مغرور و خود فريفته‌اند ، گروهى هستند كه تنها به علمِ فتوا و احكام و حفظ مسائل حلال و حرام بسنده كرده و گمان كرده‌اند\r\n\r\n\r\n","description":"","footnote":"\r\n( 1 ) . تفسير القرآن الكريم ، ج 6 ، ص 1 .\r\n( 2 ) . اصول الكافى ، ج 1 ، ص 33 .\r\n","page_name":" 332 ","page_number":332},
  {"content":"\r\n\r\nكه آن ، علم دين و علم به قرآن و سنت رسول اكرم صلى الله عليه و آله است ، و علم راهيابى به آخرت و مجاهده با نفس و تهذيب باطن را رها كرده‌اند . . . ترديدى نيست اينان كه تنها به صورت علم فريفته شده و به دانشى كه اندوخته‌اند دلخوش‌اند و اين نشئه‌ها را انكار مىكنند ؛ زيرا آنان از علومى كه حقيقتاً علم است و از معارفى - كه بدانها اشاره كرده‌ايم - آگاهى ندارند و از چنين دانشى روىگردانده و آن را انكار مىكنند . « 1 »\r\nصدرالمتألهين ، مقصود از عقل را - كه در روايت « لما خلق اللَّه العقل استنطقه » « 2 » نخستين آفريده خدا معرفى شده - صادر اول مىداند . « 3 » نيك مىدانيم كه اعتقاد به وجود صوادر عقلانىِ اوليه از جمله معتقدات فلاسفه است ؛ هرچند با تعمقى در خور و شايسته در روايت استنطاق عقل ، آن را بر وجود پيامبر اكرم صلى الله عليه و آله تطبيق مىكند . « 4 » در مقابل ، مرحوم علّامه مجلسى به خاطر تطبيق اين روايات بر عقول دهگانه و صوادر اوليه به شدت بر فلاسفه تاخته و آنان را افرادى مستبد و خودرأى در راهى غير از شريعت معرفى كرده است . « 5 »\r\nملّاصدرا مقصود از قلب را در آيهء  « إِنَّ فِي ذلِكَ لَذِكْرى لِمَنْ كانَ لَهُ قَلْبٌ »  « 6 » معناى عقلى كه مدرك معانى كلى نظرى است دانسته است . « 7 »\r\nاو معلم دوم ، پس از خداوند را جبرييل دانسته و روح القدس را عقل فعّال معرفى كرده است « 8 » و مقصود از ميزان را در آيهء شريف  « وَ السَّماءَ رَفَعَها وَ وَضَعَ الْمِيزانَ »  « 9 » روش منطق دانسته و به كسانى كه آن را ترازوى مادى متعارف معنا كرده‌اند ، تاخته است . « 10 »\r\nملّاصدرا با درنگى هوشمندانه حديث « أبى اللَّه أن يجرى الأمور إلا بأسباب ؛\r\n\r\n\r\n","description":"","footnote":"\r\n( 1 ) . همان ، ص 66 - 67 .\r\n( 2 ) . همان ، ص 215 .\r\n( 3 ) . همان ، ص 216 .\r\n( 4 ) . همان ، ص 216 - 217 .\r\n( 5 ) . مرآة العقول ، ج 1 ، ص 30 .\r\n( 6 ) . سورهء ق ، آيهء 37 .\r\n( 7 ) . شرح اصول الكافى ، ج 1 ، ص 357 .\r\n( 8 ) . همان ، ص 554 .\r\n( 9 ) . سورهء الرحمن ، آيهء 7 .\r\n( 10 ) . شرح اصول الكافى ، ج 1 ، ص 577 - 578 .\r\n","page_name":" 333 ","page_number":333},
  {"content":"\r\n\r\nخداوند پرهيز دارد كه كارها را جز از رهگذار اسباب تدبير كند » « 1 » را ناظر به قانون عليت دانسته و بنيان تمام معارف دينى مىشناسد :\r\nو اعلم إنّ هذه مسألة مهمة لا أهمّ منها لأنّ القول بالعلة و المعلول ، مبنى جميع المقاصد العلمية و مبنى علم التوحيد و الربوبية و المعاد و علم الرسالة و الإمامة و علم النفس و ما بعدها ؛ « 2 »\r\nبدان اين مسئله چنان مهم است كه مهم‌تر از آن وجود ندارد ؛ زيرا اعتقاد به نظام علت و معلول ، بنيان تمام مقاصد علمى و پايه علم توحيد و خداشناسى و معاد و پيامبرشناسى و امام شناسى و علم انسان شناسى و ديگر دانش‌هاى پس از آنهاست .\r\n\r\nنگرش‌هاى عرفانى در شرح ملّا صدرا\r\nملّاصدرا معتقد است كه مسخ در امت اسلامى ، بسان امت موسى عليه السلام فراوان است و از آن جا كه جهان آخرت ، عالم ظهور باطن انسان‌هاست و آنان بر اساس نيت‌هاى خود محشور مىشوند ، صورت حقيقى آنها آشكار مىگردد . « 3 » با اين حال ، بر اين باور است كه باطن حقيقى اشخاص براى اهل كشف و شهود در همين دنيا ميسّر است :\r\n. . . و أهل الكشف لظهور سلطان الأخرة عليهم و به روزه لهم يرون به عين البصيرة كل إنسان على صورته إلى يحشر عليها يوم القيامة كما دلّ عليه حديث الحارثة الأنصارى ؛ « 4 »\r\nصاحبان كشف و شهود ، به‌خاطر آشكار شدن حكومتِ آخرت‌نگر بر آنها و هويدا شدن جهان آخرت در نظرشان ، با چشم بصيرت هر انسانى را با همان صورتى كه در روز قيامت محشور مىشوند ، مىبينند ، چنان كه حديث حارثه انصارى بر آن رهنمون است .\r\nبر اساس همين مشرب عرفانى است كه او ميان موجودات عالم رابطه معنوى و جذبه طبيعى به ذات عالم و برخوردارى از يك حقيقت روحانى قايل شده و مسئله\r\n\r\n\r\n","description":"","footnote":"\r\n( 1 ) . همان ، ج 2 ، ص 530 .\r\n( 2 ) . همان .\r\n( 3 ) . همان ، ج 1 ، ص 336 .\r\n( 4 ) . همان .\r\n","page_name":" 334 ","page_number":334},
  {"content":"\r\n\r\nگريه مناطق زمين و فرشتگان و . . . را بر مرگ مؤمن حل كرده است .\r\nايشان در شرح روايت « إذا مات المؤمن ، بكت عليه الملائكة و بقاع الأرض ؛ هنگامى كه مؤمن مىميرد ، فرشتگان و بخش‌هاى زمين بر او مىگريند » « 1 » مىنويسد :\r\nفلكل موجود فى عالم الأرض و بقاعها رابطة معنوية و ضوء ذاتى و انجذاب طبيعى إلى ذات العالم ، لما علمت من كون بواطنها و أرواحها متصلة به ؛ إذ كل ما فى هذا العالم له حقيقة روحانية بها يسبّح للَّه‌تعالى و يحمده ؛ « 2 »\r\nهر موجودى در زمين و بخش‌هاى آن ، ارتباط معنوى و روشنايى ذاتى و كشش طبيعى با ذات هستى دارند ؛ زيرا چنان كه دانستى ، باطن و روح اين اجزاى هستى با ذات آن متصل است و هر آنچه كه در اين دنياست ، داراى حقيقتى روحانى است كه به كمك آن ، خداى تعالى حمد و تسبيح مىشود .\r\nصدرالمتألهين مقصود از اهل ذكر را در آيه شريف  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » ؛  « 3 » اگر نمىدانيد ، از اهل ذكر بپرسيد ، صاحبان مكاشفات مىداند ، كه مىتوانند دانش را از عالم بالا ( لوح محفوظ ) به استقلال ، بسان پيامبر اكرم صلى الله عليه و آله يا به پيروى آن حضرت ، بسان اهل بيت عليهم السلام بر صفحه جانشان جارى سازند . « 4 »\r\n\r\nويژگىهاى كتاب\r\nملّاصدرا بر خلاف علّامه مجلسى - كه متن روايت را در بالاى هر صفحه نقل كرده و شرح آن را در پايين صفحه آورده - ، شرح و تفسير احاديث را در متن كتاب ، پس از نقل متن روايات ، جاى داده است . او ، در ابتدا ، سند روايت را به نقل از الكافى ارائه مىكند و پس از ذكر نام هر راوى ، به صورت مزجى ، به بحث‌هاى رجالى دربارهء وثاقت يا ضعف او پرداخته ، آن‌گاه متن روايت را نقل كرده و در پى آن ، روايت را از جهت لغوى و مدلولى شرح داده است . از اين جهت ، شرح ملّاصدرا به شرح ملّاصالح مازندرانى نزديك است .\r\n\r\n\r\n","description":"","footnote":"\r\n( 1 ) . الكافى ، ج 3 ، ص 254 .\r\n( 2 ) . شرح اصول الكافى ، ج 2 ، ص 149 .\r\n( 3 ) . سورهء نحل ، آيهء 43 .\r\n( 4 ) . همان ، ص 261 .\r\n","page_name":" 335 ","page_number":335},
  {"content":"\r\n\r\nامتيازاتى كه مىتوان براى اين كتاب برشمرد ، به شرح ذيل است :\r\n\r\n1 . ارائه بحث‌هاى مبسوط و دقيق رجالى\r\nعلّامه مجلسى ، با اختيار سبكى ويژه ، پس از نقل روايت تنها به ذكر درجه روايت از نظر مقبوليت و ضعف با عباراتى نظير صحيح ، صحيح كالحسن ، موثّق ، حسنه ، ضعيف و . . . بسنده كرده است . در واقع ، ايشان نتيجه نگرش و بررسى رجالى خود را در قالب اصطلاحات ويژه رجالى و حديثى منعكس مىسازد ، بىآن كه به بررسى رجالى ميدانى تك تك راويان بپردازد ؛ اما صدرالمتألهين بررسىهاى رجالى مبسوطى را دربارهء هر يك از راويان ارائه مىكند .\r\nبه عنوان مثال ، ايشان بحث نسبتاً مبسوطى را به اثبات وثاقت زرارة بن اعين « 1 » و ابان بن تغلب « 2 » اختصاص داده است .\r\nاو براى اثبات وثاقت زراره ، گفتار كشّى ، شهيد ثانى در حاشيه رجال الكشى و سيد بن طاووس را ذكر كرده و با اشاره به برخى از قدحهايى كه دربارهء شخصيت زراره رسيده و آن را مصداق آيهء شريف  « أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ فَأَرَدْتُ أَنْ أَعِيبَها وَ كانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً »  « 3 » دانسته است ؛ زيرا ائمه عليهم السلام به خاطر حفظ زرارة از خطرات دستگاه حكومتى با ابراز جملاتى در مذمت او ، جان او را حفظ كرده‌اند . « 4 »\r\nنيز به بررسى شخصيت و ميزان وثاقت ابان بن ابى عياش و سليم بن قيس هلالى « 5 » پرداخته است . ملّاصدرا روايات الكافى را با واسطه سندى دو استاد خود ، شيخ بهايى و ميرداماد ، ذكر كرده و شيخ بهايى را تكيه‌گاه خود در علوم نقلى و ميرداماد را پشتوانه اساسى خود در علوم عقلى دانسته است . « 6 »\r\nدقت‌هاى رجالى صدرالمتألهين ستودنى است و چنين باريك‌بينى از يك شخصيت فلسفى ، دور از انتظار است .\r\n\r\n\r\n","description":"","footnote":"\r\n( 1 ) . همان ، ص 166 - 169 .\r\n( 2 ) . همان ، ص 194 .\r\n( 3 ) . سورهء كهف ، آيهء 79 .\r\n( 4 ) . شرح اصول الكافى ، ج 1 ، ص 167 - 168 .\r\n( 5 ) . همان ، ص 208 .\r\n( 6 ) . همان ، ج 1 ، ص 213 - 214 .\r\n","page_name":" 336 ","page_number":336},
  {"content":"\r\n\r\nاو در بررسى سندى روايت « أيها الناس اعلموا أن كمال الدين طلب العلم و العمل به . . . ؛ مردم بدانيد كه كمال دين ، طلب علم و عمل به آن است . . . » ، « 1 » در تبيين شخصيت رجالى هشام بن سالم به اين نكته اشاره كرده كه برخى اعتقاد او را فاسد دانسته‌اند و كشّى اين اعتقاد هشام بن سالم را نقل كرده كه او معتقد است خداوند داراى صورت بوده ، آدم طبق مثال ربّ ، آفريده است . ملّاصدرا در دفاع از هشام بن سالم آورده است :\r\nگفتن اين‌كه خداوند صورت است ، اعتقاد به جسمانى بودن خداوند را به دنبال نمىآورد ؛ زيرا نظير چنين سخنانى از عرفاى كامل نيز نقل شده است و صورت در نزد ايشان داراى معناى غير از معانى شكل و خلقت است كه عرف در مىيابد . « 2 »\r\nملّاصدرا با پذيرش آنچه كه به هشام بن سالم نسبت داده شده ، تأكيد مىكند كه ادعاى مخلوق بودن آدم عليه السلام طبق مثال خداوند به معناى باور جسمانى بودن خداوند نيست و گفتن اين سخن ، وهن و ضعفى را متوجه هشام بن سالم نمىسازد .\r\n\r\n2 . يادكرد دانش‌هاى حديثى\r\nآنچه مشهود است ، طرح برخى از دانش‌هاى حديثى در لابه‌لاى شروح روايات است . به عنوان مثال ، ايشان با مقايسه‌اى ميان قرآن و روايات ، بر اين نكته پاى مىفشارد كه روايات نيز بسان قرآن داراى ظاهر و باطن ، مجمل و مبين ، تفسير و تأويل ، محكم و متشابه و ناسخ و منسوخ‌اند . « 3 »\r\nملّاصدرا براى اثبات جواز نقل به معنا چهار دليل را ذكر كرده ، آنگاه اين اشكال را نقل مىكند كه ممكن است تجويز نقل به معنا منجر به اخلال در مقصود حديث شود ؛ زيرا علما در معانى الفاظ اختلاف داشته و برداشت آنان از معانى متفاوت است و اگر نقل به معنا جايز باشد ، با فزونى و كاستى الفاظ حديث ، اصل آن از بين خواهد رفت . وى چنين پاسخ داده است كه فرض تغيير در الفاظ حديث در هر مرحله ، از محل نزاع بيرون است . « 4 »\r\n\r\n\r\n","description":"","footnote":"\r\n( 1 ) . الكافى ، ج 1 ، ص 30 ، ح 4 .\r\n( 2 ) . شرح اصول الكافى ، ج 2 ، ص 14 .\r\n( 3 ) . همان ، ج 1 ، ص 170 .\r\n( 4 ) . همان ، ج 2 ، ص 270 .\r\n","page_name":" 337 ","page_number":337},
  {"content":"\r\n\r\nهمچنين اقسام شش‌گانه تحمل حديث ( سماع از شيخ ، قرائت بر او ، شنيدن هنگام قرائت ديگرى بر اسناد حديث ، اجازه شيخ به نقل حديث و مناوله و كتابت ) را ياد آور شده و با تأكيد بر تفاوت مراتب اين اقسام ، مراتب آنها را بر شمرده است . « 1 »\r\n\r\n3 . شرح و بسط كامل روايات\r\nاز جمله ويژگىهاى آثار تفسيرى و روايى صدرالمتألهين - كه مىتوان آن را از امتيازات آنها نيز شمرد - شرح و بسط همه جانبه آيه يا روايت است . نگاهى به تفسير ملّاصدرا نشان مىدهد كه جولان قلم و گستره پردازش او در جوانب و حيطه‌هاى مختلف تبيين مداليل يك آيه چقدر است . تفسير ملّاصدرا از اين جهت شبيه تفسير مفاتيح الغيب رازى است . اين امر باعث شده كه جلد نخست تفسير ايشان تنها به تفسير بخشى كوتاه از آيات سوره بقره اختصاص يابد . او در شرح روايات الكافى نيز چنين قلمفرسايى نموده و جلد دوم كتاب ، با شرح بخشى از روايات « كتاب الحجّة » خاتمه يافته است . در مقايسه‌اى آشكار ميان شرح ملّاصدرا با شرح‌هاى ملّاصالح مازندرانى و نيز شرح مرآة العقول علّامه مجلسى مىتوان نتيجه گرفت كه حجم شرح و بسط صدرالمتألهين به مراتب بيشتر از دو شرح ديگر است .\r\nاين امر حكايت از دو واقعيت دارد :\r\nالف . جدّيت و تلاش همه جانبه صدرالمتألهين در تبيين مداليل روايات و بر طرف كردن تمام ابهام‌هاى موجود در آنها ، و همين جديت است كه نمىگذارد او به آسانى از شرح يك روايت فارغ شده و به شرح روايتى ديگر بپردازد .\r\nب . گستره و عمق دانش صدرالمتألهين در زمينه‌هاى گوناگون ؛ چنان كه تضلع ايشان در زمينه‌هاى واژه‌شناسى ، صرف ، نحو ، بلاغت ، مباحث رجالى ، حديث ، فلسفه و كلام ، تفسير و . . . به او توانايى و قدرت مىبخشد كه قلم را در مسيرهاى گوناگون سير دهد .\r\n\r\n\r\n","description":"","footnote":"\r\n( 1 ) . همان ، ص 273 - 274 .\r\n","page_name":" 338 ","page_number":338},
  {"content":"\r\n\r\nبه عنوان نمونه ، او 135 صفحه را به شرح و تبيين روايت جنود عقل و جهل ، منقول از امام صادق عليه السلام « 1 » و 142 صفحه را به تبيين روايت امام كاظم عليه السلام خطاب به هشام بن حكم دربارهء عقل اختصاص داده است . « 2 » افزون بر شرح روايات - كه بسان ساير كتب در اين اثر آمده است - ، بخشى از مطالب به صورت استطراد و با هدف تبيين بيشتر بحث با عناوينى چون : تذكره استنارية ، اعتضاد تمثيلى ، تبصره و تذكره ، تذنيب و . . . آمده است .\r\nنيز ، حقوق عالم بر متعلم و عكس آن « 3 » وسواس ، انواع و عوامل آن ، « 4 » تواضع و تكبر علما ، « 5 » حقيقت خواب و انواع آن ، « 6 » اقسام و مراتب مردم « 7 » و . . . از جمله مباحثى است كه به صورت استطرادى و تفصيلى در اين كتاب آمده است .\r\n\r\n4 . توجه به ديدگاه‌هاى مختلف\r\nاز امتيازات نگاشته‌هاى ملّاصدرا ، بويژه نگاشته‌هاى تفسيرى و روايى ، توجه ايشان به نظرگاه‌ها و مشرب‌هاى مختلف و دفاع يا ردّ آنهاست . اين امر ، نشان مىدهد كه ملّاصدرا از آن دسته متفكرانى كه به رأى ديگران وقعى ننهاده و تنها رفتن به سراغ متون دينى را براى خود امرى ساده و آسان مىانگارند نيست . اين امر ، همچنين از ميزان تتبع اين حكيم فرزانه از منابع ديگر نيز حكايت دارد . به عبارت روشن‌تر ، ايشان خود را ملتزم مىديده كه پيش از شرح و تبيين مداليل روايات ، يا همزمان با اين كار ، به منابع مرتبط با بحث مراجعه كرده و تا سرحدّ امكان به غناى آن كمك نمايد .\r\nصدرالمتألهين بر خلاف مشرب خود در كتاب‌هاى فلسفى و عرفانى - كه بىمهابا از فلاسفه و عرفا نام برده و به نقل مبسوط گفتار آنان پرداخته - در شرح روايات از بردن نام علما و عرفا و ذكر سخنان آنان - كه در برخى موارد با مخالفت‌ها و مناقشاتى روبه‌رو هستند - ، اظهار اعتذار كرده است . وى مىگويد :\r\nوليعذرنى إخواننا أصحاب الفرقة الناجية ما أفعله فى أثناء الشرح و تحقيق\r\n\r\n\r\n","description":"","footnote":"\r\n( 1 ) . همان ، ج 1 ، ص 538 - 599 .\r\n( 2 ) . همان ، ص 553 - 593 .\r\n( 3 ) . همان ، ج 2 ، ص 138 - 145 .\r\n( 4 ) . همان ، ج 1 ، ص 244 - 247 .\r\n( 5 ) . همان ، ج 2 ، ص 115 - 123 .\r\n( 6 ) . همان ، ص 435 - 455 .\r\n( 7 ) . همان ، ص 573 .\r\n","page_name":" 339 ","page_number":339},
  {"content":"\r\n\r\nالكلام و تبيين المرام من الاستشهاد بكلام بعض المشايخ المشهورين عند الناس ، و إن لم يكن مرضيّا عندهم نظراً إلى ما قال أميرالمؤمنين : لا تنظر إلى من قال و انظر إلى ما قال ؛ « 1 »\r\nبرادران شيعى بايد عذر مرا بپذيرند كه در لابه‌لاى شرح و در تحقيق گفتار و مبين ساختن مقصود خود به گفتار برخى از بزرگانى كه نزد مردم شهره‌اند - به رغم آن كه شخصيت آنان نزد ايشان مورد رضايت نيست - استشهاد كرده‌ام ، از باب فرمايش حضرت امير عليه السلام كه فرمود : به صاحب سخن نگاه نكنيد ، بنگريد چه مىگويد .\r\nبدين ترتيب ، صدرالمتألهين گفتار محىالدين عربى را در اثبات وجود مهدى عليه السلام و صفات و كيفيت ظهور او را نقل كرده و از آن اظهار شگفتى مىنمايد ، « 2 » چنان‌كه سخن قيصرى را دربارهء بيان امكان رجعت از فصوص نقل كرده است . « 3 »\r\n\r\n5 . ابهام‌زدايى\r\nگاهى برخى از روايات در درون خود ، بدون در نظر گرفتن ساير روايات ، دچار نوعى ابهام يا اشكال‌اند ، و گاه اين اشكال و ابهام در مقايسه آنها با روايات ديگر روى مىنمايد . در هر صورت ، هنر يك حديث شناس صاحب نظر آن است كه به سادگى از كنار اين گونه روايات نگذرد و كوشش نمايد آن ابهام‌ها يا اشكال‌هاى متصوّر را رفع نمايد . شرح صدر المتألهين از چنين امتيازى برخوردار است .\r\nحديثِ « إذا مات المؤمن الفقيه ، ثلم فى الإسلام ثلمة لا يسدّها شىء ؛ هرگاه مؤمن فقيهى از دنيا برود ، رخنه‌اى در اسلام ايجاد مىشود كه هيچ چيز آن را جبران نمىكند » ، « 4 » از نوع اول است و از درون خود با ابهامى روبه‌روست ؛ زيرا چه بسا فقيهى كه از دنيا مىرود به جاى او فقيهى همسان يا حتى برتر از او مىنشيند . پس چگونه شكاف حاصل از مرگ يك فقيه پرشدنى نيست ؟\r\n\r\n\r\n","description":"","footnote":"\r\n( 1 ) . همان ، ص 174 .\r\n( 2 ) . همان ، ص 559 .\r\n( 3 ) . همان .\r\n( 4 ) . الكافى ، ج 1 ، ص 38 .\r\n","page_name":" 340 ","page_number":340},
  {"content":"\r\n\r\nصدرالمتألهين با اشاره به اين اشكال ، به آن پاسخ داده است :\r\nههنا إشكال و هو أنه إذا مات فقيه يحتمل أن يوجد بدله فقيه واحد أو أكثر أفضل منه يسدّ به الخلل الواقع فىالإسلام و يمكن دفعه ، بأن المراد باللام فى المؤمن الفقيه الجنس و قد ثبت إن ارتفاع الطبيعة بدفع جميع أفرادها ، فكذلك حكم الموت لأنّه عدم ؛ « 1 »\r\nدر اينجا اشكالى به نظر مىآيد و آن اين‌كه هرگاه فقيهى بميرد ، احتمال دارد كه جاى او را يك يا چند فقيه برتر از او پر كند كه با آنها رخنه ايجاد شده در اسلام پر مىشود . در پاسخ آن مىتوان گفت كه لام در عبارت « المؤمن الفقيه » لام جنس است و ثابت شده است كه « كلى » با از بين رفتن تمام مصاديقش زوال مىيابد ، پس حكم مرگ نيز چنين است ؛ زيرا مرگ ، عدم است .\r\nايشان لامِ در المؤمن را لام جنس خوانده و مقصود از مرگ مؤمن فقيه را مرگ يك تن قلمداد نكرده ، بلكه مرگ جنس مؤمن فقيه دانسته است و مرگ جنس و نيستى طبيعى ، نيستى تمام افراد آن است . پس مراد ، آن است كه اگر تمام مؤمنان فقيه از دنيا بروند ، رخنه ايجاد شده در اثر مرگ آنها پرناشدنى است . گذشته از درست بودن اين راه حل ، توجه ملّاصدرا به چنين اشكالى و تلاش براى رفع آن قابل توجه است .\r\nنمونه ابهام از نوع دوم - كه در اثر مقايسه دو يا چند روايت ايجاد مىشود - اين روايت است :\r\nالرواية لحديثنا يشدّ به قلوب شيعتنا أفضل من ألف عابد ؛ « 2 »\r\nنقل حديث ما - كه باعث استحكام دل‌هاى شيعيان ما گردد - از هزار عابد برتر است .\r\nاشكال از آنجا ناشى مىشود كه در روايتى ديگر - كه پيش از اين روايت آمده - به جاى « ألف عابد » ، « سبعين ألف عابد » آمده است . « 3 » حال ، جاى اين پرسش است كه بالاخره روايتگر احاديث ائمه عليهم السلام از هزار عابد برتر است يا هفتاد هزار ؟ !\r\n\r\n\r\n","description":"","footnote":"\r\n( 1 ) . شرح اصول الكافى ، ج 2 ، ص 148 .\r\n( 2 ) . الكافى ، ج 1 ، ص 33 .\r\n( 3 ) . همان .\r\n","page_name":" 341 ","page_number":341},
  {"content":"\r\n\r\nصدرالمتألهين براى رفع اين اشكال دو راه حل پيشنهاد مىكند :\r\n1 . مقصود از روايت دوم ، روايتگرى است كه عالِم به زواياى حديث نباشد .\r\nبنابراين ، اگر كسى در كنار نقل احاديث ، آگاه به محتوا و مداليل آنها نيز باشد ، برتر از هفتاد هزار عابد است و گرنه ، برتر از هزار عابد است .\r\n2 . مقصود از هزار يا هفتاد هزار ، بيان كثرت است و مرز عددى مقصود نيست ؛ چنان‌كه مردم براى بيان تفاوت فاحش از چنين الفاظى استفاده مىكنند و مىگويند كه فلان كالا هزار برابر از آن يكى برتر است . مقصود آنها خصوصيت هزار نيست ، بلكه كثرت اين تفاضل است . « 1 »\r\n\r\n6 . برداشت‌هاى دقيق\r\nبايد صدرالمتألهين را غواص درياهاى ژرفِ انديشه دانست . عمق و ذوق در افكار اين مرد بزرگ مىجوشد و مطالعه آثار اين حكيم نستوه نشان مىدهد كه اين آثار ، سرشار از نشاط فكرى و ذوق سرشار مؤلف است . گويا او با غواصى همراه شده كه انسان را با خود همراه ساخته و تلاش مىكند كه گوهرهاى بس قيمتى را - كه در اعماق آب‌ها از چشم‌ها پنهان مانده - با شادى و شعف وصف‌ناشدنى - كه حكايت از شيدايى خود او دارد - به آدمى نشان دهد .\r\nاو در مقدمهء شرح اصول الكافى آورده است :\r\nمن در ميان روايات به صدف‌هاى علمى در درياى حكمت و عرفان برخورده‌ام كه لبالب است از جواهر گرانبهاى حقايق ايمانى ، و لؤلؤهاى معانى قرآن در دل آن صدف‌ها پنهان است . . . من در برهه‌اى از زمان در اسرار معانى آن به تأمّل و تعمق پرداختم . « 2 »\r\nدر اينجا دو نمونه را از برداشت‌هاى دقيق و قابل تحسين صدرالمتألهين ذكر مىكنيم :\r\n1 . وى پس از نقل روايت آفرينش عقل ، يعنى نخستين مخلوق خداوند و استنطاق\r\n\r\n\r\n","description":"","footnote":"\r\n( 1 ) . شرح اصول كافى ، ج 2 ، ص 55 .\r\n( 2 ) . همان ، ج 1 ، ص 168 .\r\n","page_name":" 342 ","page_number":342},
  {"content":"\r\n\r\nالهى از آن ، چنين آورده است :\r\nهر كس در اينجا درنگ كند ، درمىيابد تمام اوصافى كه براى عقل اول بيان شده از ويژگىهاى روحى پيامبر صلى الله عليه و آله است . « 1 »\r\nمفهومى كه او براى اقبال و ادبار به دست داده و بر آمدن پيامبر اكرم صلى الله عليه و آله به عرصه خاك و بازگشت او به سوى خداوند در شب معراج حمل كرده ، ستودنى است . بر اين اساس ، از نظر ملّاصدرا كتاب تكوين با نام و نور محمد صلى الله عليه و آله آغاز شده است .\r\nجالب آن كه مرحوم آية اللَّه خويى در تفسير گرانسنگ البيان در تبيين فلسفه آغازگرى نام اللَّه در قرآن به عنوان كتاب تشريع چنين آورده است :\r\nخداوند ، كتاب تدوينى ( تشريعى ) خود را با نام خود شروع كرده است ؛ چنان كه در كتاب تكوينى خود با كامل‌ترين نام خود آغازيده و حقيقت محمدى و نور نبى اكرم صلى الله عليه و آله را پيش از ساير آفريده‌ها آفريد . « 2 »\r\n2 . در روايت برخورد رسول اكرم صلى الله عليه و آله با مردى كه به خاطر آگاهى از اشعار ، رخدادها و انساب عرب به او علّامه گفته و مردم به دورش حلقه زده بودند ، مىخوانيم كه پيامبر صلى الله عليه و آله چنين دانشى را فضلى دانسته كه نه دانستنش سود رساند و نه جهل به آن ، زيان . آن‌گاه ، پيامبر اكرم صلى الله عليه و آله علم را به سه دسته تقسيم مىكند :\r\nإنما العلم ثلاثة : آية محكمة أو فريضة عادلة أو سنة قائمة ؛ « 3 »\r\nهمانا علم بر سه دسته است : نشانه محكم ، يا واجبى ميانه ، يا سنتى بر پا .\r\nاين‌كه مقصود از اين سه دانش چيست ، شارحان اين روايت ، نظرات گوناگونى ارائه كرده‌اند .\r\nصدرالمتألهين در توضيح دانش‌هاى سه‌گانه چنين آورده است :\r\nفقوله آية محكمة ، إشارة إلى اصول العقايد و أركانها المستفادة من الآيات المحكمات القرآنية . و قوله صلى الله عليه و آله فريضة عادلة ، إشارة إلى العلم بفرائض الأعمال و واجباتها و محرماتها التى يجب على المكلفين الإتيان بها والكفّ\r\n\r\n\r\n","description":"","footnote":"\r\n( 1 ) . همان ، ص 217 - 218 .\r\n( 2 ) . البيان فى تفسير القرآن ، ص 433 .\r\n( 3 ) . الكافى ، ج 1 ، ص 32 .\r\n","page_name":" 343 ","page_number":343},
  {"content":"\r\n\r\nعنها . و قوله أو سنة قائمة ، إشارة إلى العلم بالسنن والنوافل . و يحتمل أن يكون الثانى إشارة إلى علوم الأخلاق والثالث إشارة إلى العلم بأعمال المكلفين ؛ « 1 »\r\nمنظور پيامبر صلى الله عليه و آله از « آية محكمة » ، اصول عقايد و اركان آن است - كه از آيات محكم قرآن به دست مىآيد - ، و عبارت « فريضة عادلة » ، به علم به فرايض و كارهاى واجب و حرام - كه انجام و ترك آنها بر مكلفان لازم است ، ناظر است و عبارت « أو سنة قائمة » ، به علم به سنن و نافله‌ها اشاره دارد . احتمال دارد كه عبارت دوم به علم اخلاق و فقره سوم به علم به اعمال مكلفان ناظر باشد .\r\nملّا صالح مازندرانى نيز با تقسيم دانش دينى به اصول عقايد و فروع و تقسيم فروع به اخلاق و فقه ، با دفاع از حصر علم در سه دانش ، علوم مورد اشاره پيامبر صلى الله عليه و آله را ناظر به اين سه علم دانسته است . « 2 »\r\n\r\nمبانى فهم حديث\r\nبيشتر شارحانِ احاديث به شرح جزئيات روايات پرداخته و جزئىنگرند و خود را از محدود شدن به شرح و بسط يك روايت فارغ نساخته و به بيان كلياتى در زمينه فهم حديث مىپردازند .\r\nمقايسه‌اى ساده ميان شرح ملّا صالح با آنچه مرحوم شعرانى در حاشيه اين شرح آورده ، ادعاى ما را اثبات مىكند ؛ با آن كه مرحوم ملّاصالح به صورتى مبسوط به شرح و تبيين روايات پرداخته ، اما نگاه كلى به روايات و ارائه مبانى كلى در فهم حديث به ندرت در آن يافت مىشود ، در حالى كه در پاورقىهاى كوتاه مرحوم علّامه شعرانى به مبانى مهمى در فهم احاديث مىتوان دست يافت .\r\nشرح ملّا صدرا از اين نگاه نيز دربردارنده امتياز ويژه‌اى است ، كه مىتوان با امعان نظر ، برخى از مبانى فقه‌الحديث را از آن استخراج كرد . در اينجا به برخى از اين مبانى اشاره مىكنيم :\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 350 .\r\n( 2 ) . شرح ملّا صالح مازندرانى ، ج 2 ، ص 23 .\r\n","page_name":" 344 ","page_number":344},
  {"content":"\r\n\r\n\r\n1 . جايگاه سند در روايات معارف\r\nيكى از مشكلات مواجهه با روايات ، يكسونگرى در قضاوت صحت و سقم روايات بر اساس بررسى سندى است . به عبارت روشن‌تر ، روشى كه تاكنون از سوى بيشتر صاحب‌نظران براى بازشناخت سره از ناسره روايات به كار گرفته شده ، برخاسته از بررسى سندى روايت بوده است ، بىآن كه ميان انواع روايات تفاوتى تصور شود .\r\nبراساس معيار سندى ، هر روايتى كه در بررسى سلسله راويان ، واجد شرايط صحت باشد ، صحيح قلمداد شده و قابل عمل است ؛ اما اگر هر يك از شرايط صحت ، اعم از اتصال سند ، عدالت يا وثاقت راويان و امامى بودن آنان كاسته شود ، روايت به مراتبى نازل‌ترى چون : حسنه ، موثق و بالاخره ضعيف تقسيم مىگردد .\r\nنتيجه چنين نگرشى آن است كه گاه شمار روايات صحيح الكافى تا يك چهارم آن ، يعنى حدود چهار هزار روايت تقليل مىيابد و كتابى همچون صحيح الكافى فراهم مىآيد . گرچه اين اثر پس از انتشار با اعتراض‌هايى روبه‌رو شد و مؤلف آن ، استاد محمد باقر بهبودى در صدد پاسخ و دفاع از كار خود برآمد ، امّا عمده اعتراض‌ها به تفسير متفاوت قدما و متأخّران از حديث صحيح است .\r\nاز آنجا كه قدما حديث را نه به جهات راوى ، بلكه به خاطر همراه بودن با قراين اطمينان‌آور ، صحيح مىدانستند ، همه يا غالب روايات الكافى - كه بر همين مبنا فراهم آمده است - از اين دست خواهند بود ؛ هرچند با تفسير صحيح از نگاه متأخران - كه ناظر به صفات راوى از قبيل امامت ، وثاقت و . . . است ، و علّامه مجلسى در مرآة العقول بر همين مبنا به ارزش گذارى روايات پرداخته - ، بخش زيادى از روايات الكافى ضعيف خواهد بود .\r\nبه نظر مىرسد ، افزون بر اشكال پيشين كه تأليف استاد بهبودى با آن روبه‌روست ، تعامل يكسونگرانه با روايات معارف ، اخلاق و احكام نيز از اشكالات كار ايشان است . « 1 »\r\n\r\n\r\n","description":"","footnote":"\r\n( 1 ) . برا ى تفصيل بيشتر ، ر . ك : كيهان فرهنگى ، سال سوم ، شماره 7 ، ص 3 - 28 .\r\n","page_name":" 345 ","page_number":345},
  {"content":"\r\n\r\nبه هر حال ، عموم احكام جزء تعبديات است و نه عقل بدانها راه دارد ، و نه قرآن به جزئيات آنها پرداخته تا با دو معيار مهم قرآن و عقل ارزيابى محتوايى اين روايات امكان‌پذير باشد . بنابراين ، تنها راه بازشناخت صحيح از ناصحيح روايات فقهى صحت و سقم سند آنهاست ، در حالى كه در روايات عقايد و اخلاق - كه مىتوانيم آنها را روايات معارف بناميم - هم عقل به درك محتواى آن راه دارد - ؛ چه اساساً مخاطب اين معارف عقل است و هم قرآن ، عموماً با ارائه مبانى كلّى مىتواند در ارزيابى سره از ناسره اين‌گونه رواياتْ نقش آفرين باشد .\r\nگفتار مرحوم علّامه شعرانى در اين زمينه بسيار روشنگر است . ايشان بر گفتار ملّاصالح مازندرانى كه در بررسى سندى ، به ضعف روايت « إنّ هذا العلم عليه قفل و مفتاحه السؤال ؛ بر اين علم قفل خورده و كليد آن پرسش است » عقيده‌مند بوده اين چنين حاشيه زده است :\r\nضعف سند اين روايات با يقين به صحت مضمون آن منافات ندارد ؛ زيرا مضمون آن با دليل عقلى و نقلى تأييد مىشود و بيشتر روايات اين ابواب نيز اين چنين است و سند در مسائل فرعى - كه مخالف اصول و قواعد بوده و علما در آن داراى پراكندگى ديدگاه هستند - دنبال مىشود . . . . در اصول و فروعى كه موافق قواعد يا موافق اجماع است نيازى به بررسى سندى نيست . با اين بيان ، اشكالى كه به ذهن‌ها تداعى كرده - كه اكثر روايات الكافى ضعيف است و كتابى كه نصف يا ثلث يا حتى عشر آن ضعيف باشد ، قابل اعتماد نيست ؛ همان‌گونه كه اگر ده لغت در كتاب صحاح و قاموس و معجم البلدان يا طبرى و امثال آن غلط باشد ، از اعتبار مىافتد - ، پاسخ داده مىشود كه ضعف در اسناد با صحت مضامين منافات ندارد . « 1 »\r\nصدرالمتألهين در جايى از شرح خود ، پس از بررسى سندى روايت - كه ضعف شديد آن را نتيجه مىدهد - ، بر اساس همين مبنا ، يعنى صحت محتواى آن ، از صحيح\r\n\r\n\r\n","description":"","footnote":"\r\n( 1 ) . شرح ملّا صالح مازندرانى ، ج 2 ، ص 107 .\r\n","page_name":" 346 ","page_number":346},
  {"content":"\r\n\r\nبودن روايت دفاع كرده و مهم‌تر آن كه اين قاعده را در بارهء تمام روايات اصول معارف و مسائل توحيد تسرّى داده است .\r\nروايت اين است :\r\nهبط جبرئيل على آدم عليه السلام ، فقال : يا آدم ، إنى أمرت أن أخيّرك واحدة من ثلاث ، فاخترها و دع اثنتين . فقال له آدم عليه السلام : يا جبرئيل ، و ماالثلاث ؟ فقال :\r\nالعقل و الحياء والدين . فقال آدم عليه السلام : إنّى أخترت العقل . فقال جبرييل للحياء والدين : انصرفا و دعاه . فقال : يا جبرييل ، أنّا أمرنا أن نكون مع العقل حيث كان . قال : فشأنكما ، فعرج ؛ « 1 »\r\nجبرئيل نزد آدم عليه السلام فرود آمد و گفت : اى آدم ، من مأمورم تو را به انتخاب يكى از سه چيز ، و رها ساختن دو چيز ديگر مخيّر سازم . آدم به او گفت : اى جبرييل ، آن سه چيز چيست ؟ گفت : عقل ، حيا و دين است . آدم عليه السلام گفت : من عقل را انتخاب مىكنم . جبرييل به حيا و دين گفت : برويد . آنها گفتند : اى جبرييل ، ما فرمان داريم هماره با عقل باشيم . جبرئيل گفت : پس با هم باشيد ، و به آسمان رفت .\r\nدر سلسله اسناد اين روايت ، شش نفر واقع شده‌اند كه عبارتند از : على بن محمد ، سهل بن زياد ، عمرو بن عثمان ، مفضل بن صالح ، سعد بن طريف واصبغ بن نباته . از ميان اين شش تن ، على بن محمد ، عمرو بن عثمان و اصبغ بن نباته بالاتفاق ، ثقه و نقىّ الحديثند . سعد بن طريف را گرچه ابن غضايرى تضعيف كرده ، اما از نگاه ساير رجاليان صحيح است ؛ اما بقيه ضعيف‌اند .\r\nتعبير ملّاصدرا دربارهء مفضل بن صالح چنين است :\r\nضعيف كذّاب ، يضع الحديث .\r\nبا اين حال ، در پايان روايت ، چنين آورده است :\r\nهذا الحديث ، وإن كان ضعيف السند لوقوع الضعفاء مثل سهل بن زياد و مفضل بن صالح و غيرهما فى طريقه ، إلّا أن ذلك لا يقدح فى صحّة\r\n\r\n\r\n","description":"","footnote":"\r\n( 1 ) . الكافى ، ج 1 ، ص 10 .\r\n","page_name":" 347 ","page_number":347},
  {"content":"\r\n\r\nمضمونه ، لأنّه معتضد بالبرهان العقلى ، و كذلك كثير من الأحاديث الواردة فى اصول المعارف و مسائل التوحيد و غيره ؛ « 1 »\r\nاين حديث ، گرچه به خاطر وقوع ضعفا در آن ، همچون سهل بن زياد و مفضل بن صالح و ديگران در سند آن ، داراى ضعف سندى است ، با اين حال اين امر در صحت مضمون روايت ضررى نمىرساند ؛ زيرا اين مضمون از پشتوانه برهان عقلى برخوردار است . همچنين است حكم بسيارى از احاديثى كه در اصول معارف و مسائل توحيد و مواردى ديگر وارد شده است .\r\n\r\n2 . توجه به مفاهيم واژه‌ها در عصر صدور\r\nبه تعبير راغب اصفهانى واژه‌ها به مثابه آجر يك ساختمان است كه بايد با تركيب آحاد آن ، ساختار جمله را پىريزى كرد . « 2 » و بخش عمده معنادهى جمله به معانى هر يك از واژه‌هاى يك جمله بستگى دارد . از طرفى ، واژه‌ها با گذر زمان داراى تحول بوده و دچار قبض و بسط مفهومى مىشوند . گاه ، يك واژه در يك دوره از زمان در معناى محدودى وضع شده و به كار مىرفته است ، كه در اثر گذشت زمان و رويكرد رخدادهايى در عالم معنادهىِ واژه‌ها - كه احياناً متأثر از حوادث اجتماعى و رويكرد نحله‌ها و برخورد فرهنگ‌هاست - دچار توسعه مفهومى شده است و گاه مطلب كاملًا برعكس است ؛ حتى ممكن است به جاى معناى نخست ، مفهومى عكس و مخالف با معناى نخست پديد آيد .\r\nاين پديده در مورد واژه‌هاى انعكاس يافته در قرآن و روايات نيز صادق است . حال ، چاره كار چيست ؟ آيا مىتوان آن واژه را در مفهومى كه بعدها ايجاد شده به كار بست ؟\r\nآنچه مورد پذيرش صاحب نظران است ، اين است كه بايد پرده‌هاى زمان را درنورديد و به مفهوم واژه‌ها در عصر صدور آنها دست يافت . هر چند اين كارْ آسان نيست ؛ زيرا كتب لغت چنين دقتى را به كار نگرفته و بيشتر برگرفته از مفاهيم واژه‌ها در عصر مولّفان آنهاست .\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 220 .\r\n( 2 ) . مفردات الفاظ القرآن ، ص 6 .\r\n","page_name":" 348 ","page_number":348},
  {"content":"\r\n\r\nامين خويى در مقاله تفسير در اين باره مىنويسد :\r\n. . . لغت عرب در ميان اين نهضت‌ها بر زبان امت‌هايى كه از نظر رنگ ، خون ، گذشته و حال متفاوت بوده‌اند ، جارى شده است و در اثر آن ، گام‌هاى تدريجى گسترده و دور از هم ، در حيات واژه‌هاى زبان عربى رخ نموده است ، به گونه‌اى كه اگر كسى بدون توجه كامل به اين سير تدريجى و تغيير لغات - كه در حيات و دلالت واژه‌ها پديد آمده است - و بدون در نگريستن در اين امر كه او بايد معانى واژه‌ها را در عصرى جستجو كند كه در آن عصر ، ظهور يافته و براى نخستين بار بر زبان تلاوت كننده آن ، يعنى پيامبر صلى الله عليه و آله جارى شده ، به تفسير قرآن بپردازد ، دچار اشتباه فاحش شده است . « 1 »\r\nمرحوم صدرالمتألهين در چند مورد از شرح و تبيين روايات به اين اصل توجه كرده است . او در شرح روايت « يغدو الناس على ثلاثة أصناف : عالم و متعلم و غثاء ، فنحن العلماء ؛ « 2 » مردم بر سه دسته‌اند : عالم و فراگيرنده علم و . . . و ما عالمانيم . . . » مىنويسد :\r\nيستفاد من هذا الحديث أمور . . . إن المراد من العلم الممدوح عند اللَّه ليس ما اصطلح عليه الجمهور و سمّوه فقهاً . . . فإنّ الإختصاص العلم بهم . . . نص على أن المراد به العلم الإلهى و الحكمة الدينية ؛ « 3 »\r\nاز اين روايت ، مطالبى مستفاد است . . . ( يكى آن كه ) مقصود از علم مورد ستايش نزد خداوند ، آن نيست كه اصطلاح اكثر علما ست و آن را فقه ناميده‌اند ؛ زيرا منحصر ساختن علم به اهل بيت عليهم السلام . . . تصريح دارد كه مقصود از اين علم ، علم الهى و حكمت دينى است .\r\nطبق بيان ملّاصدرا علم ، در اصطلاح متأخران ، به محدوده فقه منحصر شده است ، در حالى كه مقصود از علم در اين روايت ، مفهومى فراتر بوده و مراد علم الهى است .\r\nاو اين گستره مفهومى را از عبارت « فنحن العلماء » ، كه ظاهر آن ، اختصاص علم به اهل\r\n\r\n\r\n","description":"","footnote":"\r\n( 1 ) . دائرة المعارف الاسلامية ، ج 1 ، ص 371 .\r\n( 2 ) . الكافى ، ج 1 ، ص 34 .\r\n( 3 ) . شرح اصول الكافى ، ج 2 ، ص 66 .\r\n","page_name":" 349 ","page_number":349},
  {"content":"\r\n\r\nبيت عليهم السلام است ، استفاده كرده است ؛ چنان‌كه در شرح روايت نبوى « من حفظ من أحاديثنا أربعين حديثاً ، بعثه اللَّه يوم القيامة عالماً فقيها ؛ « 1 » هر كس چهل حديث از احاديث ما را حفظ كند خداوند او را روز قيامت عالم و فقيه برمىانگيزد توضيح مىدهد كه مقصود از واژه فقه در اين روايت ، بصيرت و فهم در دين است ، نه مفهوم محدودى كه اينك از اين واژه مستفاد است و به علم به احكام فقهى از روىادلّه تفصيلى اطلاق مىگردد .\r\nعبارت ايشان در اين باره چنين است :\r\n. . . إنّ المراد بالفقيه . . . أن الذى يتعارف عندالناس ألان من العلم بالأحكام الشرعية العلميّة عن أدلتها التفصيلية ، إصطلاح مستحدث ، و إنّ الفقه أكثر ما يأتى فى الحديث بمعنى البصيرة فى أمر الدين و إن الفقيه صاحب هذه البصيرة ؛ « 2 »\r\n. . . مقصود از فقيه . . . آنچه كه امروز نزد مردم متداول است و فقيه را كسى مىدانند كه به احكام شرعى عملى از روى ادله تفصيلى آنها علم داشته باشد ، اصطلاح نوآمدى است ، و فقه در حديث ، بيشتر به معناى بصيرت و آگاهى در امر دين آمده و فقيه صاحب چنين بصيرتى است . . . .\r\nبنابراين صدرالمتألهين اذعان دارد كه مفهوم كنونى فقه در مقايسه با عصر صدور روايات ، داراى ضيق مفهومى شده است و ضمناً بر اين نكته پاى مىفشارد كه معنايى كه ضرورتاً از واژه‌ها قصد مىشود ، معنايى است كه در عصر صدور روايات متداول بوده است ، نه آنچه بعدها متعارف شده است .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 49 .\r\n( 2 ) . شرح اصول الكافى ، ج 2 ، ص 254 .\r\n","page_name":" 350 ","page_number":350},
  {"content":"\r\n\r\nنگاهى به كتاب « شرح حديث جنود عقل و جهل »\r\n\r\nنگاهى به كتاب « شرح حديث جنود عقل و جهل » « 1 »\r\nعلى نصيرى\r\n\r\nچكيده\r\nدر اين مقاله به معرفى كتاب شرح حديث جنود عقل و جهل امام خمينى پرداخته و بيان داشته كه حديث جنود عقل و جهل ، روايت مفصلى است كه شيخ كلينى آن را در نخستين باب از ابواب الكافى آورده است . نويسنده ضمن بيان انگيزه امام خمينى از تأليف اين كتاب ، فصول كتاب را - كه شامل مباحث اخلاقى ، مباحث قرآنى و مباحث فلسفى - عرفانى است - نام برده و بخش‌هاى مختلف هر فصل را معرّفى كرده و به چكيده‌اى از مطالب هر بخش اشاره كرده است .\r\nحديث « جنود عقل و جهل » ، روايت مفصّلى است كه شيخ كلينى آن را در نخستين باب از ابواب كافى آورده است .\r\nسماعة بن مهران ، راوى اين حديث ، مىگويد : نزد امام صادق عليه السلام بودم . در حالى كه جمعى از ياران و اصحاب آن حضرتْ گِرد ايشان بودند ، سخن از عقل و جهل به ميان آمد . آن حضرت فرمود : « عقل و لشكر او وجهل و لشكر او را بشناسيد تا هدايت شويد » .\r\nآن گاه امام عليه السلام ، بنا به درخواست راوى با ذكر مقدمه‌اى دربارهء چگونگى آفرينش عقل و جهل ، لشكريان هر يك از آنها را ( كه براى هر يك ، 75 لشكر است ) بر شمرد . « 2 »\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 14 ، زمستان 78 ، ص 172 - 204 .\r\n( 2 ) . الكافى ، كتاب العقل و الجهل ، ح 14 .\r\n","page_name":" 351 ","page_number":351},
  {"content":"\r\n\r\nاين روايت گرانبها با وجود اختصار ، تمام صفات حسنه وسيّئه ، سجايا و رذائل اخلاقى را برشمرده است .\r\nحضرت امام خمينى رحمه الله كه در دوران حيات علمى خود ، پس از كسب مدارج عالى در فقه ، تفسير ، فلسفه ، عرفان و . . . ، آثار گرانسنگى به رشته تحرير درآورد ، به شرح و بسط روايات ، بويژه روايات اخلاقى ، علاقه خاصّى از خود نشان داده است . چنان كه از كتاب « شرح حديث جنود عقل و جهل » برمى آيد ، ايشان پس از تأليف كتاب « شرح چهل حديث » كه از جمله كتاب‌هاى خواندنى آن عارفِ دلسوخته است اين كتاب را نگاشته است . « 1 »\r\nانگيزه حضرت امام رحمه الله ، چنان كه از مقدمه خود ايشان برمى آيد ، دو نكته است :\r\n1 . روش متداول علماى اخلاق براى تربيت اخلاقى ، از نظر ايشان ، ناكارآمد است و به تعبير ايشان ، كتب مربوط به اخلاق ، به جاى آن كه دوا باشد ، نسخه است . « 2 » در واقع ايشان معتقد است كه اين كتاب‌ها به جاى پرداختن به اصل تربيت و تصفيه نفوس ، در چنبره الفاظ و اصطلاحات ، گرفتار آمده‌اند .\r\n2 . حضرت امام رحمه الله بر اين نكته‌ها پاى فشرده است كه هدف اصلى و غايت قُصواى صدور روايات ، تصفيه نفوس است . « 3 » بدين ترتيب ، پيشوايان دينى كه از نظر ايشان اطبّاى واقعى نفوس‌اند و به راز و رمز تهذيب و تربيت واقف‌اند ، در روايات خود ، بهترين شيوه را براى اين هدفْ برگزيده‌اند و به جاى اين‌كه نسخه اخلاقى ارائه دهند ، خودِ دوا را ارائه كرده‌اند . « 4 »\r\n\r\n\r\n","description":"","footnote":"\r\n( 1 ) . ايشان در مواردى در اين كتاب از كتاب « شرح چهل حديث » خود كه پيش از آن نگاشته ، ياد كرده است . ( ر . ك : شرح حديث جنود عقل و جهل ، ص 123 ، 250 و 334 .\r\n( 2 ) . شرح حديث جنود عقل و جهل ، ص 13 .\r\n( 3 ) . همان ، ص 8 .\r\n( 4 ) . همان ، ص 247 .\r\n","page_name":" 352 ","page_number":352},
  {"content":"\r\n\r\nاز اين جهت است كه اين عارفِ واله در جاى جاى كتاب با اظهار كراهت از ورود در برخى مباحث اصطلاحى علم اخلاق ، از روش متداول علماى اخلاق ، عدول كرده « 1 » و در كتاب « شرح حديث جنود عقل و جهل » و نيز در ساير كتاب‌هاى اخلاقى خود ، با شرح و بسطِ رواياتِ پيشوايان دينى از شيوه ايشان در تربيت اخلاق ، پيروى كرده است .\r\nكتاب « شرح حديث جنود عقل و جهل » با تحقيق مؤسسه تنظيم و نشر آثار امام خمينى رحمه الله ، توسط اين مركز در 503 صفحه به قطع وزيرى در سال 1377 ش ، منتشر شده است .\r\nدر مقدمه اين كتاب و در معرّفى آن ، چنين مىخوانيم :\r\nكتاب شريف « شرح حديث جنود عقل و جهل » ، كتابى عرفانى اخلاقى ، مشتمل بر مباحث ارزشمند عرفان نظرى ، فلسفه اسلامى ، اخلاق ، شرح احاديث ، انسان شناسى ، تفسير ، همراه با نصايح اخلاقى مىباشد . اين شرح كه به قلم تواناى عارف باللَّه و و اصل به محبوب ، حضرت روح اللَّه رحمه الله به رشته تحرير در آمده است ، از كتب بىنظير در نوع خويش به حساب مىآيد . « 2 »\r\nچنان كه اشاره شد ، محتواى كتاب ، شخصيّت والاى علمى و اخلاقى حضرت امام رحمه الله را در رشته‌هاى مختلف علوم اسلامى به خوبى بازگو مىكند .\r\nالبته شايان ذكر است كه در اين كتاب ، از ميان يكصد و پنجاه لشكرى كه در روايت براى عقل و جهل برشمرده شده ، پنجاه صفت ، شرح شده است و حضرت امام رحمه الله ، ادامه شرح را به زمانى ديگر ، حواله كرده است . « 3 »\r\nنكات اساسىاى كه مىتواند در معرّفى كلّى اين كتابْ مؤثّر باشد ، درپى خواهد آمد .\r\n1 . روش امام رحمه الله در شرح اين حديث ، در غالب موارد ، چنين است : « 4 »\r\nالف ) ابتدا يك فقره از روايت را كه در آن جنود عقل و جهل آمده ، ذكر مىكند و\r\n\r\n\r\n","description":"","footnote":"\r\n( 1 ) . همان ، ص 247 .\r\n( 2 ) . به عنوان نمونه ، امام رحمه الله در فصلى تحت عنوان « بيان معناى توكّل » مىفرمايد : « بدان كه از براى توكّل به حسب‌لغت و در اخبار و آثار و كلمات بزرگان ، معانى متقاربه [ اى 
  ] شده است كه صرف وقت در بسيارى از آنها لزومى ندارد » . ( همان ، ص 199 ) .\r\n( 3 ) . شرح حديث جنود عقل و جهل ، ص « س » .\r\n( 4 ) . حضرت امام رحمه الله در پايان همين متن منتشر شده ، چنين مرقوم فرموده است : « ما اينجا اين جزء از شرح حديث را خاتمه مىدهيم و تتمه آن را با خواست خدا در مجلّد ديگر ، قرار مىدهيم » . ( ص 429 ) .\r\n","page_name":" 353 ","page_number":353},
  {"content":"\r\n\r\nفصلى را به توضيح آن ، اختصاص مىدهد .\r\nب ) برخى از واژه‌هاى دشوار يا واژه‌هايى را كه در ارائه تصويرى روشن از صفات اخلاقى مؤثّر ، توضيح مىدهد .\r\nج ) به مباحث اساسىاى كه مربوط به تبيين صفت حسنه يا رذيله است ، مىپردازد ؛ نظير اين‌كه صفات حسنه ، منطبق با فطرت و صفات رذيله ، مخالف با فطرت است و طرح سؤال‌هايى از قبيل اين‌كه : راه تحصيل صفات حسنه و گريز از صفات رذيله چيست ؟ و . . . .\r\nد ) روايات و آياتى را كه مربوط به صفات حسنه يا رذيله مورد بحث باشد ، ياد مىكند .\r\nه ) حضرت امام رحمه الله در فصول كتاب ، فصلى را به پند و نصيحت ، اختصاص داده است .\r\n2 . چنان كه از لابه لاى مطالب كتابْ هويداست ، امام رحمه الله به بسيارى از كتب روايى ، فقه الحديثى ، اخلاقى ، فلسفى ، عرفانى و . . . مراجعه داشته و به مناسبت ، از آنها ياد كرده است . « 1 » در پايان كتاب ، بيش از يكصد منبع براى كتابْ ذكر شده است كه نشان دهنده وسعت نگرش و عمق مباحث ايشان است .\r\n3 . حضرت امام رحمه الله به مناسبت ، پس از يادكردِ ديدگاه بزرگانى همچون علّامه مجلسى ، « 2 » فيض كاشانى ، « 3 » غزالى ، « 4 » صدرالمتألهين ، « 5 » شيخ الرئيس ، « 6 » خواجه عبداللَّه انصارى « 7 » و . . . به تأييد يا نقد ديدگاه آنها پرداخته است .\r\n4 . صبغه حاكم بر كتاب ، صبغه اخلاقى و عرفانى است . از اين رو ، كتاب گرچه به\r\n\r\n\r\n","description":"","footnote":"\r\n( 1 ) . ر . ك : شرح حديث جنود عقل و جهل ، ص 13 ، 164 ، 215 ، 239 ، 260 ، 401 ، 410 و . . .\r\n( 2 ) . ر . ك : همان ، ص 22 .\r\n( 3 ) . ر . ك : همان ، ص 27 .\r\n( 4 ) . ر . ك : همان ، ص 12 13 . ايشان به شدّت از كتاب احياء علوم الدين غزالى انتقاد كرده و آن را حاوى نقل‌هاى بىفايده و دروغ دانسته و براى تربيت اخلاقى ، بازدارنده معرّفى كرده است .\r\n( 5 ) . ر . ك : همان ، ص 231 و 401 .\r\n( 6 ) . ر . ك : همان ، ص 163 و 260 .\r\n( 7 ) . ر . ك : همان ، ص 215 .\r\n","page_name":" 354 ","page_number":354},
  {"content":"\r\n\r\nدليل شرح و بسط روايت ، جزء كتب فقه الحديثى است ؛ امّا به نسبت غلبه صبغه اخلاقى در آن ، از زمره كتب اخلاق به شمار مىرود .\r\nنگارنده با توجّه به محدوديت فضاى اين نوشتار ، مطالب كتاب را به سه بخش :\r\nمباحث اخلاقى ، مباحث قرآنى و مباحث فلسفى عرفانى تقسيم كرده و در هر بخش ، برخى از ديدگاه‌هاى حضرت امام رحمه الله را براى آشنايى خوانندگان محترم با درونمايه اين كتاب و شخصيّت ممتاز مؤلف گرانقدر آن ، ارائه كرده است . با توجّه به صبغه اخلاقى كتاب ، بيشتر مطالب مقاله ، در فصل مربوط به مباحث اخلاقى آمده است .\r\n\r\nفصل نخست : مباحث اخلاقى\r\n\r\nانتقاد از شيوه‌هاى متداول تربيت اخلاقى\r\nحضرت امام رحمه الله بر اين نكته پافشرده است كه هدف اصلى و نهايى نزول قرآن و صدور روايات ، تصفيه و تهذيب نفس است و اگر در لابه لاى آنها مطالب علمى ، فلسفى ، تاريخى و . . . آمده ، به عنوان مقدماتى براى دستيابى به هدف مذكور است .\r\nايشان در اين باره ، چنين آورده است :\r\nمقصود مهم از صدور اين احاديث شريفه و مقصد اسنى از بسط علوم الهيه ، افهام نكات علميه و فلسفيه و جهات تاريخيه و ادبيّه نيست و نبوده ؛ بلكه غايت قصواى آن ، سبكبار نمودن نفوس است از عالم مُظلم طبيعت ، و توجّه دادن ارواح است به عالم غيب ، و منقطع نمودن طاير روح است از شاخسار درخت دنيا . . . . « 1 »\r\nاين امر ، اختصاص به قرآن و روايات ندارد ؛ بلكه تمام علوم اسلامى و شرعى براى دستيابى به اين هدف ، نقش مقدمه را ايفا مىكنند . از اين رو ، ايشان از غالب مفسّران و شارحان احاديث كه از اين هدف اساسى غفلت كرده‌اند ، چنين انتقاد كرده است :\r\nغالباً شرّاح احاديث شريفه و مفسّرين قرآن كريم ، اين نكته را كه اصل اصول است ، مورد نظر قرار ندادند و سرسرى از آن گذشته‌اند و جهاتى را كه مقصود\r\n\r\n\r\n","description":"","footnote":"\r\n( 1 ) . همان ، ص 8 .\r\n","page_name":" 355 ","page_number":355},
  {"content":"\r\n\r\nاز نزول قرآن و صدور احاديث به هيچ وجه نبوده ، از قبيل جهات ادبى و فلسفى و تاريخى و امثال آن ، مورد بحث و تدقيق و فحص و تحقيق ، قرار داده‌اند . « 1 »\r\nايشان دربارهء علم اخلاق كه به طور مستقيم به امر تربيت مىپردازد ، بر اين باور است كه اين دانش ، مىبايد دردها و معايب اخلاقى را معالجه كند ، نه آن كه تنها راه و شيوه معالجه را باز گويد . به عبارت روشن‌تر :\r\nكتاب اخلاق ، موعظه كتبيّه بايد باشد و خود ، معالجه كند دردها و عيب‌ها را ، نه آن كه راه علاج ، نشان دهد . . . و كتاب ، خود ، [ بايد 
  ] دواى درد باشد ، نه نسخه دوانما . طبيب روحانى ، بايد حكم دوا داشته باشد ، نه حكم نسخه . « 2 »\r\nدر حقيقت ، ايشان معتقد است كه كتاب‌هاى اخلاق بايد به مثابه قرآن و روايات ، نورانى باشند و به جاى آن كه در چنبر مباحث فلسفى و اصطلاحات علمى گرفتار آيند و با طرح مباحث خشكِ نظرى به ريشه‌يابى بيمارىهاى اخلاقى پرداخته ، به صورت نظرى به تحليل راه حل‌ها بپردازند ، بدون هيچ شائبه‌اى ، مستقيماً به سوى معالجه بيمارى بروند .\r\nپيداست با چنين نگرشى كه امام رحمه الله به فلسفه اخلاق و هدف و وظيفه اين دانش دارد ، كتاب‌هاى متداول علم اخلاق را ناكافى دانسته ، از دستيابى به چنين مقصدى دور ببيند . بدين ترتيب ، امام رحمه الله از بسيارى از كتاب‌هاى اخلاقى موجود ، سخت انتقاد كرده و آنها را در علاج بيمارىهاى اخلاقى ، ناكام مىشمارد و بر اين باور است كه افراد را از تهذيب اخلاقى دور مىدارند . ايشان در اين باره مىفرمايد :\r\nعلماى اخلاق كه تدوين اين علم كردند ، يا به طريق علمى فلسفى بحث و تفتيش كردند ، مثل كتاب شريف طهارة الأعراقِ محقّق بزرگ ، ابن مسكويه و كتاب شريف اخلاق ناصرى ، تأليف حكيم متألّه و فيلسوف متبحّر ، افضل المتأخرين ، نصير الملّه و الدين ( قده ) و بسيارى از [ قسمت‌هاى 
  ] كتاب\r\n\r\n\r\n","description":"","footnote":"\r\n( 1 ) . همان ، ص 11 .\r\n( 2 ) . همان ، ص 13 .\r\n","page_name":" 356 ","page_number":356},
  {"content":"\r\n\r\nاحياءالعلوم غزالى و اين نحو تآليف علمى را در تصفيه اخلاق و تهذيب باطن ، تأثيرى بسزا نيست ، اگر نگوييم اصلًا و رأساً نيست و يا از قبيل تاريخ الاخلاق است . . . . « 1 »\r\n\r\nاهميّت اصلاح نفس\r\nهر كس كتاب‌هاى اخلاقى حضرت امام رحمه الله را مرور كند ، به اين حقيقت مىرسد كه ايشان به مثابه طبيبى غمخوار ، نسبت به بيمارى اخلاقى انسان‌ها ، دغدغه خاطر دارد و پى در پى ، تلاش مىكند كه بيمار خود را در ابتدا متوجّه بيمارى خود سازد ؛ آن گاه ميزان خطر و زيان آن بيمارى را گوشزد كند و سپس با ارائه راه علاج ، اصرار ورزد كه او را گريزى از آن نيست ؛ چه در غير اين صورت ، هلاكت ابدى متوجّه او خواهد بود .\r\nبارى ! اين صفتِ معلّمان الهى و مربّيان روحانى است كه براى اصلاح دنيا و آخرت خلق ، چنين دغدغه‌اى دارند . خداى متعال دربارهء نخستين طبيب معنوى اسلام ، يعنى پيامبر اكرم صلى الله عليه و آله چنين فرمايد :\r\n « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ » .  « 2 »\r\nو حضرت امير عليه السلام دربارهء پيامبر اكرم صلى الله عليه و آله مىفرمايد :\r\nطبيب دوّار بطبّه قد أحكم مراهمه و أحمى مواسمه . « 3 »\r\nطبيبى كه بر سرِ بيماران ، گردان است و مرهم او ، بيمارى را بهترين درمان و [ آنجا كه دارو سودى ندهد 
  ] ، داغ او سوزان .\r\nجاى جاى « شرح حديث جنود عقل و جهل » ، لبالب است از نصايح هشدار دهنده و خير خواهانه حضرت امام رحمه الله براى همگان . ايشان مىفرمايد :\r\nهان اى عزيز ! اگر انسان اين مطالبى را كه به موازين برهانيّه ، پيش اهلش ثابت و به نور كشف و شهود ، نزد اصحاب معرفتْ مشهود است و مطابق با اشارات ،\r\n\r\n\r\n","description":"","footnote":"\r\n( 1 ) . همان ، ص 11 - 12 .\r\n( 2 ) . سورهء توبه ، آيهء 128 .\r\n( 3 ) . نهج البلاغه ، خطبه 108 .\r\n","page_name":" 357 ","page_number":357},
  {"content":"\r\n\r\nبلكه صراحات كتاب الهى و احاديث شريفه وارده از اهل بيت وحى و تنزيل است ، احتمال نيز دهد ، بايد آرام نگيرد تا نفْس را اصلاح كند . « 1 »\r\nامام رحمه الله در جاى ديگر ، انسان‌ها را چنين مخاطب ساخته است :\r\nاى انسان بيچاره ! چه حسرتى خواهى داشت آن روزى كه پرده طبيعت از چشم برداشته شود و معاينه كنى كه آنچه در عالمْ قدم زدى و كوشش كردى ، در راه بيچارگى و شقاوت و بدبختى خودت بوده و راه چاره و طريق جبران نيز مسدود شده و دستت از همه جا كوتاه ! . . .\r\nاى عزيز ! اكنون تا حجاب‌هاى غليظ طبيعت ، نور فطرت را بكلّى زائل نكرده و كدورت‌هاى معاصى ، صفاى باطنى قلب را بكلّى نبرده . . . دامن همّتى به كمر زن و درى از سعادت به روى خود باز كن . . . . « 2 »\r\nاز جمله فصل‌هاى كتاب كه حضرت امام رحمه الله بيشتر بدان پرداخته ، فصل « تواضع و كبر » است . ايشان پس از نقل روايتى در باب كبر از اصول كافى كه در آن آمده در جهنّم وادىاى است به نام سَقَر براى متكبّران ، چنين آورده است :\r\nعزيزا ! انسان اگر احتمال صدق اين طور احاديث را بدهد ، بايد بيشتر از ما در صدد علاج نفس برآيد . جايى كه چيزى ، خود محلّ عذاب و آتش است ، از شدّت حرارت به ناله در آيد و از نفس آن ، جهنّم محترق شود ، آيا ما با اين عذاب بايد چطور به سر بريم ؟ . . . واى به حال غفلت و سرمستى ما ! امان از اين بىهوشى و خواب سنگين ما ! « 3 »\r\nو نيز مىفرمايد :\r\nآيا نيامده وقت آن كه درصدد اصلاح نفس برآييم و براى علاج امراض آن ، قدمى برداريم ؟ سرمايه جوانى را به رايگان از دست داديم و با غرور نفس و شيطان ، جوانى را كه بايد با آن سعادت‌هاى دو جهان را تهيّه كنيم ، از كف نهاديم . اكنون نيز درصدد اصلاح برنمىآييم تا سرمايه حيات هم از دست\r\n\r\n\r\n","description":"","footnote":"\r\n( 1 ) . شرح حديث جنود عقل و جهل ، ص 285 - 286 .\r\n( 2 ) . همان ، ص 85 .\r\n( 3 ) . همان ، ص 351 .\r\n","page_name":" 358 ","page_number":358},
  {"content":"\r\n\r\nبرود و با خسران تامّ و شقاوت كامل ، از اين دنيا منتقل شويم . « 1 »\r\n\r\nاخلاق ، قابل تغيير است\r\nچنان كه از عبارت مرحوم نراقى ( اختلف الأوائل فى امكان ازالة الأخلاق وعدمه ) « 2 » برمىآيد ، بحث از امكان تغيير صفات و ملكات اخلاقى ، داراى پيشينه كهن است .\r\nاستدلال مخالفانِ امكان تحوّل اخلاقى ، افزون بر برخى ادلّه نقلى ، اين ادّعاست كه صفات اخلاقى ، طبيعى است ؛ يعنى همگام با مزاج و طبيعت آدمى است و از اين رو ، ازاله آن ، محال است . « 3 »\r\nاز جمله ادلّه نقلى اين دسته از بزرگان ، اين روايت از پيامبر اكرم است كه در آن آمده :\r\nالناس معادن كمعادن الذهب والفضة خيارهم فى الجاهلية خيارهم فى الاسلام . « 4 »\r\nمردم به سان معادن طلا و نقره‌اند . نيكانشان در دوران جاهليت ، نيكان در اسلام‌اند .\r\nبر اين ادّعا ، پاسخ‌هاى متقنى در كتب اخلاق آمده است ؛ « 5 » چرا كه فلسفه ارسال پيامبران و تشريع شرايع و نظام اخلاقى ، اصلاح جامعه بشرى و تصفيه نفوس و زمينه‌سازى براى بهره‌مندى آنها از سعادت جاودان اخروى عنوان شده است و اگر قرار باشد تربيت اخلاقى ، محال باشد و صفات و ملكات اخلاقى ، ثابت و لايتغيّر باشد ، نتيجهء آن ، لغو بودن نظام تربيتى اخلاقى اديان آسمانى خواهد بود . به علاوه ، نادرستى اين ادّعا با برهان و تجربه نيز ثابت شده است .\r\nحضرت امام رحمه الله ، در بحث‌هايى از نگاشته گرانسنگ خود ، بر تحوّل‌پذيرى اخلاق آدمى ، پاى فشرده است و مىنويسد :\r\n. . . انسان مىتواند نشئه خود را تبديل كند و مظهريت ابليسيّه را به مظهريت\r\n\r\n\r\n","description":"","footnote":"\r\n( 1 ) . همان ، ص 345 .\r\n( 2 ) . جامع السعادات ، ملا مهدى نراقى ، ج 1 ، ص 22 .\r\n( 3 ) . همان ، ص 24 .\r\n( 4 ) . همان جا .\r\n( 5 ) . همان ، ص 24 ؛ همچنين ر . ك : احياء علوم الدين ، ابوحامد الغزالى ، ج 3 ، ص 55 .\r\n","page_name":" 359 ","page_number":359},
  {"content":"\r\n\r\nآدميّه مبدّل نمايد ؛ زيرا كه انسان تا در عالم طبيعت كه دار تغيّر و تبدّل و نشئه تصرّم و هيوليت است واقع است ، به واسطه قوّه منفعله كه حق تعالى به او عنايت نموده و راه سعادت و شقاوت را واضح فرموده ، مىتواند نقائص خود را مبدّل به كمالات و رذائل خويش را تبديل به خصائل حميده و سيّئات خود را مبدّل به حسنات نمايد . « 1 »\r\nچنان كه مشهود است ، حضرت امام رحمه الله در اين بيان خود ، بر مبانى فلسفى مربوط به جهانْ شناخت ، همچون نظام تحوّل و تبدّل در هستى و هيولا بودن جهان مادّى و گذرا بودن آن ، تكيه كرده است . بدين ترتيب ، ايشان ديدگاه « ذاتى بودن صفات اخلاقى » را چنين به باد انتقاد گرفته است :\r\nو اين‌كه معروف است : « فلان خُلقِ زشت و يا فلان صفت رذيله از ذاتيّات است و قابل تغيير نيست ، اصلى ندارد و حرفى بىاساس و ناشى از قلّت تدبّر است . . . ؛ بلكه با رياضات و مجاهدات ، تمام صفات نفسانيه را مىتوان تبديل [ نمود 
  ] و تغيير داد . حتى جُبن و بخل و حرص و طمع را مىتوان مبدّل به شجاعت و كَرَم و قناعت و عزّت نفس نمود . » « 2 »\r\nايشان در جاى ديگرى نيز جبلّى بودن اخلاق را رد كرده و چنين آورده است :\r\nبايد دانست كه انسان ، مادامى كه در اين دنياست ، به واسطه آن كه در تحت تغيّرات و تصرّفات واقع است ، تبديل هر مَلَكه به ملكه [ اى ديگر 
  ] مىتواند بكند و اين‌كه‌گويند : « فلان خُلق ، فطرى و جبلّى است و قابل تغيير نيست » ، كلامى است بىاساس و پايه علمى ندارد . « 3 »\r\nحضرت امام رحمه الله براى تأييد مدّعاى خود ، از سه دليل عقلى ، شهودى و نقلى ، كمك گرفته است و مىفرمايد :\r\nاين مطلب ، علاوه بر آن كه برهانى است در فلسفه و وجدانى نيز هست ، شاهد بزرگش آن است كه در شريعت مطهّره ، تمام اخلاق فاسده ، مورد نهى واقع\r\n\r\n\r\n","description":"","footnote":"\r\n( 1 ) . شرح حديث جنود عقل و جهل ، ص 51 .\r\n( 2 ) . همان جا .\r\n( 3 ) . همان ، ص 379 .\r\n","page_name":" 360 ","page_number":360},
  {"content":"\r\n\r\nشده است و براى علاج آنها دستور داده شده و تمام اخلاق حسنه ، مورد امر است و براى تحصيل آنها نيز دستور رسيده است . « 1 »\r\n\r\nتوجّه به اصل تدريج در تربيت اخلاقى\r\nاصل تدريج در نظام تكوين و تشريع ، اصلى پذيرفته شده است . اخلاق آدمى كه از آن مىتوان به سيماى باطن ياد كرد ، بخشى از نظام تكوين است كه براى تحوّل و تغيير ، نيازمند زمان است . از اين رو ، همان گونه كه تحوّل فطرت پاك انسانى در اثر ارتكاب جرائم مختلف و پى در پى به نهادى درنده خو ، طبعاً محكوم قانون تدريج و زمان بَر است ، اصلاح و پيراسته ساختن نفس آدمى از صفات زشت و ناروا نيز به زمان نياز دارد و طبعاً محكوم قانون تدريج است و به اين جهت ، پديده « طفره » در نظام اخلاقى ، مردود است .\r\nتوجّه به اصل تدريج در تربيت اخلاقى ، زمانى اهميّت خود را باز مىيابد كه توجّه داشته باشيم كه تحوّل اخلاقى ، دشوار و بس پيچيده است ؛ چنان كه از امام صادق عليه السلام نقل شده است كه فرمود :\r\nازالة الجبال أهون من ازالة قلب عن موضعه . « 2 »\r\nاز جا كندن كوه‌ها آسان‌تر از آن است كه قلبى را از جاى آن ( اخلاق ثابتش ) جابه جا كنند .\r\nحضرت امام رحمه الله در اين كتاب ، به مناسبت‌هاى مختلف ، بر توجّه به اصل تدريج در تربيت اخلاقى ؛ تأكيد كرده است . ايشان دربارهء كيفيت تلقين ياد خدا در دل ، چنين آورده است :\r\n. . . آيات توحيد و اذكار شريفه توحيد و تنزيه را با حضور قلب و حال طهارت ، تلقين قلب كند ؛ به اين معنا كه قلب را چون طفلى فرض كند كه زبان ندارد و مىخواهد او را به زبان آورد . « 3 »\r\n\r\n\r\n","description":"","footnote":"\r\n( 1 ) . همان ، ص 379 - 380 .\r\n( 2 ) . بحارالأنوار ، محمد باقر المجلسى ، ج 78 ، ص 239 .\r\n( 3 ) . شرح حديث جنود عقل و جهل ، ص 106 .\r\n","page_name":" 361 ","page_number":361},
  {"content":"\r\n\r\nآن گاه ، هشدار مىدهد كه از سختى راه نبايد هراسيد و به وسوسه شياطين كه سلوك الى اللَّه را مشكل و منحصر به بزرگان مىدانند ، نبايد گوش داد . سپس مىنويسد :\r\n. . . طالب حق ، خوب است چندى اقدام كند . اگر در صفاى قلب و طهارت آن ، تغييرى ديد و نورانيت باطن خود را دريافت ، بيشتر اقدام كند . معلوم است اين امور ، تدريجى و با طول زمان انجام گيرد . « 1 »\r\nهمچنين در توضيح « رفق » كه در روايت به عنوان يكى از جنود عقل برشمرده شده است ، بر اين اصل پاى فشرده كه رفِق و مدارا در تربيت اخلاقى ديگران و نيز تربيت نفس آدمى ، بايد مراعات گردد . بنابراين اگر « در باب امر به معروف و نهى از منكر ، يكى از مهمّات ، همين رفق نمودن و مدارا كردن است » « 2 » و « زود رنجى و كدورت و امراض عصبى ، بكلّى با اين شغل شريف ( هدايت خلق ) منافى است » ، « 3 » در سير و سلوك معنوى و تهذيب نفس نيز بايد مورد توجّه تمام باشد . حضرت امام رحمه الله مىگويد :\r\nدر باب ارتياض نفس و سلوك راه حق نيز رفق و مدارا با نفس ، از مهمّات به شمار مىرود و چه بسا كه سختگيرى بر نفس ، خصوصاً در اوائل امر و خصوصاً براى جوان‌ها ، اسباب تنفّر نفس از ارتياض و سلوك شود و از زير بار حق ، فرار كند ؛ و خيلى اتّفاق افتاده كه جوانهاى نورَس ، بعد از چندى اشتغال شديد و مواظبت كامل در مستحبّات ، بكلّى منحرف شدند و لايبالى به دين گرديدند . « 4 »\r\nبنابراين ، دشوارى راه سلوك و تهذيب نفس ، نبايد انسان را از ورود به آن باز دارد ؛\r\n\r\n\r\n","description":"","footnote":"\r\n( 1 ) . همان ، ص 108 .\r\n( 2 ) . همان ، ص 317 .\r\n( 3 ) . همان جا .\r\n( 4 ) . همان ، ص 318 .\r\n","page_name":" 362 ","page_number":362},
  {"content":"\r\n\r\nچه ، اگر وارد اين راه شود و مقاومت ورزد و اصل رفق و مدارا و تدريج ( در تربيت اخلاقى ) را رعايت كند ، موفّق خواهد شد :\r\nآرى ! در ابتداى امر ، ورود در هر يك از مقامات عارفين و قطع هر مرحله از مراحل سلوك ، مشكل به نظر آيد . شيطان و نفس نيز به اين معنى كمك كند كه انسان را نگذارد وارد سلوك شود ؛ ولى پس از ورود ، كم كم راه ، سهل و طريق ، آسان شود . هر قدمى كه در راه حق و آخرتْ انسان بردارد ، براى قدم ديگر ، نور هدايت الهى ، راه را روشن كند و سلوك را سهل و آسان فرمايد . « 1 »\r\n\r\nتوجّه دادن به دوران جوانى به عنوان زمان مناسب تربيت اخلاقى\r\nحضرت امام رحمه الله در اغلب نوشته‌هاى اخلاقى خود ، بر اين نكته تأكيد كرده است كه بهترين زمان براى پرداختن به تهذيب نفس و تصفيه دل ، سنين جوانى است . « 2 » امام رحمه الله به سه دليل بر ايّام جوانى تأكيد خاصى دارند :\r\nيك . جوان ، آغاز رشد و بلوغ خود را مىگذراند . از اين رو ، صفحه دل او صاف و بىآلايش است و براى پذيرش تربيت اخلاقى ، مناسب‌تر است .\r\nدو . اخلاق زشت در اين سن ، رسوخ چندانى نكرده است . بنابراين ، كندن ريشه‌هاى آن ، به مراتب ازسن پيرى كه اين اخلاق زشتْ به صورت درختى پر ريشه درآمده ، آسان‌تر است .\r\nسه . اراده جوان ، براى انجام دادن هر كارى از ساير سنين به مراتب قوىتر است .\r\nايشان ، در اين باره مىفرمايد :\r\nانسان . . . هر قدم كه به ايّام نونهالى و جوانى نزديك‌تر است ، تحصيل سعادتْ آسان‌تر و سهل‌تر و استقرار آن بيشتر است ؛ چون صفحه نفس از نقوش ، خالىتر و به سادگى ، نزديك تر است و اگر تا اين مرحله از عمر ، داراى اخلاق\r\n\r\n\r\n","description":"","footnote":"\r\n( 1 ) . همان ، ص 274 .\r\n( 2 ) . از جمله اين كتاب‌ها جهاد اكبر است . ايشان در بخشى از اين كتاب ، خطاب به طلاب حوزه‌هاى علميه چنين‌آورده است : « شما كه اكنون جوانيد ، نيروى جوانى داريد ، بر قواى خود مسلّط مىباشيد و هنوز ضعف جسمى بر شما چيره نشده است ، اگر به فكر تزكيه و ساختن خويش نباشيد ، هنگام پيرى كه ضعف ، سستى ، رخوت و سردى بر جسم و جان شما چيره شد و نيروى اراده ، تصميم و مقاومت را از دست داديد و بار گناه و معصيت ، قلب را سياه‌تر ساخت ، چگونه مىتوانيد خود را بسازيد و تهذيب كنيد ؟ . . . جوانان ننشينند كه گرد پيرى ، سر و روى آنان را سفيد كند . شما تا جوان هستيد . . . مىتوانيد هواهاى نفسانى ، مشتهيات دنيايى و خواسته‌هاى حيوانى را از خود دور سازيد » . ( مبارزه با نفس يا جهاد اكبر ، ص 60 ) .\r\n","page_name":" 363 ","page_number":363},
  {"content":"\r\n\r\nزشت يا عادت و عمل ناهنجارى باشد ، چندان محكم و مستحكم نشده و به مقدارى مراقبت و مواظبت ، مىتوان آن را تصفيه و تزكيه نمود و ريشه اخلاق زشت را از بن كند ؛ چون نهال نورَسى كه چندان ريشه در زمين ندارند ، با مختصر فشار و كمى زحمت ، مىتوان آن را از جاى كند . . .\r\n درختى كه اكنون گرفته است پاى * به نيروى شخصى برآيد زجاى\r\nورَش همچنان روزگارى هلى * به گردونش از بيخ برنگسلى \r\n. . . و نيز در ايّام جوانى ، اراده و تصميم انسان ، جوان است و محكم . از اين جهت نيز اصلاح براى انسان ، آسان‌تر است ؛ ولى در پيرى كه اراده سست و تصميمْ پير است ؛ چيره شدن بر قوا مشكل‌تر است . « 1 »\r\nايشان ، همچنين در جاى ديگرى از كتاب شرح حديث جنود عقل و جهل ، چنين آورده است :\r\nبراى اصلاح نفس ، ايّام جوانى سزاوارتر است ؛ زيرا كه هم اراده قوىتر است و هم كدورت و ظلمت نفس ، كمتر است و به فطرتْ نزديك‌تر و هم بار معصيتْ زياده نشده كه جبران آن ، مشكل باشد . جوانان ، قدر ايّام جوانى را بدانند كه اين نعمت بزرگ را با غفلت نگذارند كه در ايّام پيرى ، اصلاح نفس ، بسيار مشكل است . « 2 »\r\n\r\nتربيت عملى ، كارآمدترين روش براى تربيت\r\nقرآن كريم و روايات معصومان عليهم السلام ، يكصدا بر لزوم هماهنگى گفتار با كردار ، بويژه براى معلّمان و مربّيان اخلاقى ، تأكيد كرده‌اند . قرآن كريم با آيه شريف :   « يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ * كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ » ؛   « 3 » اى كسانى كه ايمان آورده‌ايد ! چرا آنچه را بدان عمل نمىكنيد ، بر زبان جارى مىكنيد ؟ نزد خدا سختْ ناپسند است كه چيزى را بگوييد و انجام ندهيد . نسبت به ناهماهنگى گفتار با\r\n\r\n\r\n","description":"","footnote":"\r\n( 1 ) . شرح حديث جنود عقل و جهل ، ص 156 - 157 .\r\n( 2 ) . همان ، ص 345 .\r\n( 3 ) . سورهء صف ، آيهء 2 و 3 .\r\n","page_name":" 364 ","page_number":364},
  {"content":"\r\n\r\nرفتار ، هشدار داده و با عتاب نسبت به چنين كارى ، آن را مايه مَقت و غضب الهى دانسته است .\r\nحضرت امير عليه السلام در يكى از گفتارهاى حكيمانه خود ، دربارهء ضرورت تربيت عملى ( كه با تربيت نفس آغاز مىشود ) ، پيش از تربيت قولى ديگران ، چنين مىفرمايد :\r\nمن نصب نفسه للناس اماماً فعليه أن يبدأ بتعليم نفسه قبل تعليم غيره ولْيكُن تأديبه بسيرته قبل تأديبه بلسانه . . . . « 1 »\r\nآن كس كه خود را در مقام پيشوايى مردم قرارداده است ، مىبايد پيش از تعليم ديگرى ، به آموزش نفس خود اقدام كند و مىبايد پيش از آن كه با زبانش به تربيت مردم بپردازد ، با رفتارش ديگران را تأديب كند .\r\nحضرت امام رحمه الله بر ضرورت تربيت عملى براى دو گروه تأكيد دارد : 1 . والدين ، 2 . عالمان دين . ايشان دربارهء وظيفه والدين در تربيت فرزندان ، چنين مىفرمايد :\r\n. . . تربيت اطفال و ارتياض صبيان ، از مهمّاتى است كه عهده دارى آن بر ذمّه پدر و مادر است و اگر در اين مرحله سهل انگارى و فتور و سستى شود ، چه بسا كه طفل بيچاره را كار به رذائلِ بسيار كشد و منتهى به شقاوت و بدبختى ابدى او شود . « 2 »\r\nآن گاه ، دربارهء ضرورت تربيت عملى مىفرمايد :\r\nو چون اطفال را حشْر دائم يا غالب با پدر و مادر است ، تربيت‌هاى آنها بايد عملى باشد . . . و فساد عملى پدر و مادر ، از هر چيز بيشتر ، در اطفال سرايت كند . چه بسا كه يك طفل كه عملًا در خدمت پدر و مادر بد تربيت شد ، تا آخر عمر با مجاهدت و زحمت مربّيان ، اصلاح نشود . « 3 »\r\nاهميّت تربيت عملى والدين از نظر حضرت امام رحمه الله تا بدان حدّ است كه ايشان حتّى كارهاى تصنّعى والدين را در اين جهت ، جايز مىشمارد :\r\n. . . اگر فرضاً خودِ پدر و مادر به اخلاق حسنه و اعمال صالحه متّصف نيستند ،\r\n\r\n\r\n","description":"","footnote":"\r\n( 1 ) . نهج البلاغه ، حكمت 73 .\r\n( 2 ) . شرح حديث جنود عقل و جهل ، ص 154 .\r\n( 3 ) . همان ، ص 155 .\r\n","page_name":" 365 ","page_number":365},
  {"content":"\r\n\r\nدر حضور طفل ، با تكلّف ، خود را به صلاح نمايش دهند تا آنها عملًا مرتاض و مربّى شوند و اين ، خود شايد مبدأ اصلاح خود پدر و مادر نيز شود . « 1 »\r\nايشان دربارهء ضرورت تربيت عملى در ميان علما به عنوان معلّمان و مربّيان مردم ، چنين آورده است :\r\nپس آنان كه به مسند ارشاد خلق نشستند و خود را راهنماى طريق سعادت معرّفى مىكنند ، بايد با اين صفت شريف ( تواضع ) ، خلق را دعوت كنند . . . [ و 
  ] تا نورانيت و صفا و محبّت و تواضع در قلب عالِم و مرشد نباشد ، نمىتواند به ارشاد خلق و تعليم مردمْ قيام كند و نمىتواند تخم معارف و حكم را در قلوب مردم بنشاند . . .\r\nو چون عالم به وظيفه علم كه اخلاق حسنه است رفتار نكرد ، دين و علم از نظر مردم مىافتد و عقيده مردم ، سست مىشود و دل‌ها از علماى حق هم منصرف مىشود و اين ، يكى از بزرگ‌ترين ضربت‌هايى است كه به پيكر ديانت و حقيقت ، از دست علماى وظيفه نشناس مىخورد كه كمتر چيزى مىتواند اين طور مؤثّر باشد . « 2 »\r\n\r\nنظريه اعتدال طلايى\r\nظاهراً نظريه اعتدال در مباحث اخلاقى ، نخستين بار توسط ارسطو ( معلّم اوّل ) مطرح شده است . ارسطو معتقد بود كه نفس انسان ، داراى چهار قوّه است : عاقله ، وهْميه ، غضبيه و شهَويه . او براى هر يك از اين قوا تعريفى ارائه كرد و جايگاه هر يك را در نفس آدمى مشخّص ساخت . آن گاه ادّعا كرد كه هر يك از اين قواى چهارگانه ، داراى حدّ افراط و تفريط است . ارسطو ، حدّ ميانه و اعتدال اين قوا را عدالت ناميد و كمال انسان و سعادت او را رسيدن به چنين مقامى دانست .\r\nبدين ترتيب ، نظام اخلاقى يى كه ارسطو بنيانگذار آن است ، ترسيم شد و از آنجا كه اين نظام ، مورد اقبال و پذيرش فلاسفه شرق و غرب واقع شد ، از آن به نظريه\r\n\r\n\r\n","description":"","footnote":"\r\n( 1 ) . همان جا .\r\n( 2 ) . همان ، ص 349 - 350 .\r\n","page_name":" 366 ","page_number":366},
  {"content":"\r\n\r\n« اعتدال طلايى » ياد شده است . « 1 » در اين ميان ، فلاسفه مسلمان نيز اين نظام اخلاقى را پذيرفتند و هر چند اصلاحاتى را در آن به عمل آوردند ، آن را با آيات و رواياتْ تطبيق دادند .\r\nاز اين رو ، همه يا اكثر كتب اخلاقىاى كه توسط انديشمندان مسلمان تدوين شده است ، براساس همين نظام اخلاقى ، فضايل و رذايل اخلاقى را به تصوير كشيده‌اند .\r\nعلّامه طباطبايى معتقد است كه در مباحث اخلاقى ، تاكنون ، چهار مكتبْ ظهور كرده است : مكتب فلاسفه ، مكتب انبيا ، مكتب عرفانى اولياى كُمّل ( البته اين نام را با توجّه به تعريفى كه ايشان براى اين مكتب ارائه كرده بر آن گذاشته‌ايم ) . « 2 »\r\nنظام اخلاقى ارسطو ، همان مسلك فلاسفه است كه در تقسيم علّامه طباطبايى آمده است . حضرت امام رحمه الله در شرح حديث جنود عقل و جهل ، در بررسى صفت عدالت ، به اين نظريه اشاره كرده است ، آنجا كه مىفرمايد :\r\nبدان كه انسان را از اوّل نشو طبيعى ، پس از قوّه عاقله ، سه قوّه ملازم است :\r\nيكى قوّه واهمه كه آن را « قوّه شيطنت » گوييم . . . دوم ، قوه غضبيه كه آن را « نفس سَبُعى » گويند . . . سوم ، قوّه شهويه كه آن را « نفس بهيمى » گويند . « 3 »\r\nو در ادامه چنين آورده است :\r\nحكما ، جميع اجناس فضايل را چهار فضيلت دانند : حكمت ، شجاعت ، عفّت ، عدالت . . . . پس حكمت ، عبارت است از تعديل قوّه نظريه و تهذيب آن ؛ و عدالت ، عبارت است از تعديل قوّه عمليه و تهذيب آن ؛ و شجاعت ، عبارت است از تعديل قوّه غضبيه و تهذيب آن و عفّت ، عبارت است از تعديل و تهذيب قوّه شهويه . « 4 »\r\nايشان بر اين مطلب تأكيد كرده كه مقصود از صراط مستقيم ، همان عدالت است :\r\n\r\n\r\n","description":"","footnote":"\r\n( 1 ) . براى تفصيل بيشتر ر . ك : علم الاخلاق ، ارسطو ، با مقدمه مبسوط بارتليس سانتملير ، ج 1 ؛ دائرة المعارف بزرگ‌اسلامى ، ج 7 ، ص 593 - 594 .\r\n( 2 ) . مكتب مادّيون . الميزان ، السيد محمد حسين الطباطبائى ، ج 1 ، ص 370 - 375 .\r\n( 3 ) . شرح حديث جنود عقل و جهل ، ص 149 .\r\n( 4 ) . همان ، ص 151 .\r\n","page_name":" 367 ","page_number":367},
  {"content":"\r\n\r\nپس طريق سير انسان كامل از نقطه نقص عبوديت تا كمال عزّ ربوبيت ، عدالت است كه خطّ مستقيم و سير معتدل است و اشارات بسيارى در كتاب و سنّت ، بدين معنى است . چنان كه صراط مستقيم كه انسان در نمازْ طالب آن است ، همين سير اعتدالى است . « 1 »\r\nاز نظر حضرت امام رحمه الله ، هدف از سير كمالى انسان نيز رسيدن به مقام عدالت است :\r\nبدان كه تعديل قواى نفسانيه كه غايت كمال انسانى و منت‌هاى سير كمالى بسته به آن است بلكه به يك معنى خود آن است ، از مهمّات امور است . « 2 »\r\n\r\nفصل دوم . مباحث قرآنى\r\n\r\n1 . فطرت\r\nفطرت ، سرشت و جبلّه و درونمايه جانِ آدمى است و به عبارت ديگر ، چهره باطن آدمى است كه بدون دخل و تصرّف انسان و توسط خداوند متعال ، سرشته شده است .\r\nقرآن كريم و روايات ، بر وجود فطرت و درونمايه نهاد آدمى پاى فشرده‌اند . آنچه در معارف الهىِ برگرفته از قرآن و سنّتْ دربارهء فطرت آمده ، بيان كننده نكات ذيل است :\r\nيك . فطرت ، توسط حضرت بارى تعالى با جان آدمى آميخته شده است . آيه شريف :  « فِطْرَتَ اللَّهِ الَّتِي فَطَرَ النَّاسَ عَلَيْها »  « 3 » ناظر بر اين امر است .\r\nدو . فطرت ، داراى دو سويه اصلى و بنيادين « عقيده » و « اخلاق » است . فطرت ، در عقيده ، آدمى را به سوى خداشناسى و يكتاپرستى دعوت مىكند و در اخلاق ، به سوى خوبىها و زيبايىها مىخواند .\r\nسه . فطرت ، داراى نوعى ثبات و پايدارى است . بدين ترتيب ، به سادگى از بين نمىرود و حتّى در تاريك‌ترين شرايط بحران روحى و انحراف اخلاقى ، پيام خود را مىرساند .\r\n\r\n\r\n","description":"","footnote":"\r\n( 1 ) . همان ، ص 152 .\r\n( 2 ) . همان ، ص 153 .\r\n( 3 ) . سورهء روم ، آيهء 30 .\r\n","page_name":" 368 ","page_number":368},
  {"content":"\r\n\r\nچهار . فطرت ، قابل تقويت يا تضعيف است و تقويت و تضعيف آن ، بستگى تام به چگونگى انديشه و عمل انسان دارد .\r\nگفتنى است كه امروزه تحقيقات روانْ شناختى ، وجود كشش‌هايى را در روان آدمى كه برخاسته از قوّه‌اى خاص در روان يا همان فطرت است تأييد مىكند . ميل به زيبايىها ، عشق به كمال مطلق ، كشش مذهبى ، عدالت خواهى و . . . از سويه‌هاى فطرت برشمرده شده است . « 1 »\r\nحضرت امام رحمه الله در لابه لاى مطالب كتاب خود ، دربارهء فطرت ، مطالب گرانسنگى ارائه نموده است . ايشان اعتقاد دارد كه انسان ، داراى دو نوع فطرت است : فطرت اصلى كه عشق به كمال است ، و فطرت فرعى كه تنفّر از نقص است و ساير فطريات آدمى ، از اين دو فطرتْ نشئت يافته است :\r\n. . . حق تبارك و تعالى با عنايت و رحمت خود ، به يد قدرت خود كه طينت آدمِ اوّل را مخمّر فرمود ، دو فطرت و جبلّت به آن مرحمت نمود : يكى اصلى و ديگر تَبَعى . . . و آن دو فطرت ، اصل و پايه جميع فطرياتى است كه در انسانْ مخمّر است و ديگر فطريات ، شاخه‌ها و اوراق آن است . يكى از آن دو فطرت كه سِمت اصليت دارد ، فطرت عشق به كمال مطلق و خير و سعادت مطلقه است كه در كانون جميع سلسله بشر ، از سعيد و شقى و عالم و جاهل و عالى و دانى ، مخمّر و مطبوع است . . . و ديگرى از آن دو فطرت كه سمت فرعيت و تابعيت دارد ، فطرت تنفّر از نقص و انزجار از شرّ و شقاوت است كه اين ، مخمّر بالعرض است . « 2 »\r\nامام رحمه الله ، معتقد است كه عشق به كمال است كه انسان‌ها را به سوى اتّصاف به كمالات مىكشاند و آنچه باعث اختلاف انسان‌ها در اتّصاف به كمالات شده ، اختلاف آنها در تشخيص كمال مطلق است . به گفته ايشان :\r\nآن فيلسوف عظيم الشأن كه عشق به فنون فلسفه دارد و همه عمر خود را\r\n\r\n\r\n","description":"","footnote":"\r\n( 1 ) . تفسير نمونه ، جمعى از نويسندگان ، پيام قرآن ، ج 1 ، ص 122 - 123 .\r\n( 2 ) . شرح حديث جنود عقل و جهل ، ص 76 - 77 .\r\n","page_name":" 369 ","page_number":369},
  {"content":"\r\n\r\nصرف در فنون كثيره و ابواب و شعب متفنّنه آن مىكند ، با آن سلطان و پادشاه كه به سعه نطاق سلطنت خود مىكوشد و در راه آن ، رنج‌ها مىبرد و عشق به نفوذ قدرت و سلطنت خود دارد ، و آن تاجر كه عشق به جمع ثروت و مال و منال دارد ، در اصلِ عشق به كمال ، فرق ندارند ؛ لكن هر يك ، تشخيص كمال را در آن منظور خود دارند . « 1 »\r\nحضرت امام رحمه الله ، معتقد است كه هدف از ارسال پيامبران صلى الله عليه و آله ، احيا و زنده نگاه داشتن فطرت است . در واقع ، كار انبيا آن است كه از بيرون ، فطرت درونى آدمى را تقويت كنند :\r\nحق تبارك و تعالى به عنايت ازلى و رحمت واسعه ، انبياى عظام عليهم السلام را براى تربيت بشر فرستاد و كتب آسمانى را فرو فرستاد تا آنها از خارج ، كمك به فطرت داخليّه كنند و نفس را از اين غلاف غليظ ، نجات دهند . « 2 »\r\nايشان بارها بر اين نكته تصريح كرده است كه تمام شرايع آسمانى ، با فطرت آدمى دمساز است و سرّ اقبال و پذيرش اين برنامه از سوى جهانيان ، همين هماهنگى با فطرت است :\r\nاحكام آسمانى و آيات باهرات الهى و دستورات انبياى عظام و اولياى كرام ، بر طبق نقشه فطرت و طريقه جبلّت ، بنا نهاده شده است . « 3 »\r\nاز اين رو ، امام رحمه الله ، ايمان به خداوند و تمام شعب آن را از شعب عشق به كمال مطلق و فطرى دانسته ، مىفرمايد :\r\nاصول و اركان ايمان كه عبارت از معرفت و توحيد و ولايت ( كه ايمان به رُسُل است ) و ايمان به يوم المعاد و ايمان به ملائكه و كتب الهيّه ، از فطريات است . « 4 »\r\nحضرت امام رحمه الله ، همچنين ادّعاى خود را دربارهء هر يك از شقوق گفته شده ، با استفاده از براهين عقلى و نقلى ، مستدل ساخته است . ايشان معتقد است كه در اثر احتجاب به طبيعت و انجام دادن امور ناپسند ، نه تنها فطرتْ متحوّل شده ، در حجاب\r\n\r\n\r\n","description":"","footnote":"\r\n( 1 ) . همان ، ص 80 .\r\n( 2 ) . همان ، ص 79 .\r\n( 3 ) . همان جا .\r\n( 4 ) . همان ، ص 98 .\r\n","page_name":" 370 ","page_number":370},
  {"content":"\r\n\r\nمىرود ؛ بلكه تبديل به شرّيت بالعرض مىگردد « 1 » و در بيشتر فصل‌هاى كتاب ، ذيل توضيح هر يك از جنود عقل و جهل ، لشكر عقل را فطرىِ آدمى برشمرده است . « 2 »\r\n\r\n2 . سَرَيان علم در هستى\r\nاز جمله مباحث قرآنى و فلسفى ، سريان علم در تمام اجزاى هستى است . آنچه تا كنون به استناد عقل و وحى مسلّم شده ، اين است كه علم در بخشى از موجودات هستى ، شامل : فرشته ، انسان و جن ، سارى است . سريان مرتبه‌اى از فهم و شعور در حيوان نيز فى الجمله پذيرفته شده است ؛ امّا سريان علم در عالم نباتات ، بويژه ، در هاله‌اى از ابهام است .\r\nعلم و دستاوردهاى تجربى ، در اين زمينه سكوت كرده‌اند . فلسفه ، تلاش كرده است با قانون مساوقيت و جدايى ناپذيرى وجود و علم ، ثابت كند كه هر موجودى به ميزانى كه از وجود بهره دارد ، از علم و شعور نيز بهره دارد ؛ هر چند ميان فلاسفه در اين زمينه اتّفاق نظر وجود ندارد .\r\nآنچه مهم‌تر و اساسىتر به نظر مىرسد ، ظاهر ، بلكه صراحت وحى و روايات در اين زمينه است . ميان مفسّران و محدّثان در چگونگى فهم و دريافت از ظاهر اين دسته از آيات و روايات ، اختلاف چشمگيرى وجود دارد . در ميان طرفداران و منكران سريان شعور در تمام اجزاى هستى ، صاحب نظران صاحب نامى وجود دارند .\r\nحضرت امام رحمه الله ، از جمله بزرگانى است كه در نوشته‌هاى خود ، بر سريان شعور در اجزاى هستى ، پاى فشرده است . ايشان در كتاب مورد بحث ، ذيل اين عنوان كه « علم ، از افضل فضايل است » ، چنين آورده است :\r\nاين مطلب ، به برهان متين پيوسته است كه دار وجود ، دار علم است و ذرّه‌اى از موجودات ، حتّى جمادات و نباتات ، خالى از علم نيستند و به اندازه حظّ وجودى ، حظّ از علم دارند . « 3 »\r\n\r\n\r\n","description":"","footnote":"\r\n( 1 ) . همان ، ص 82 .\r\n( 2 ) . براى نمونه ر . ك : همان ، ص 116 ، 136 ، 164 ، 185 ، 194 و . . . .\r\n( 3 ) . همان ، ص 259 - 260 .\r\n","page_name":" 371 ","page_number":371},
  {"content":"\r\n\r\nمقصود ايشان از جمله اخير ، كه « به اندازه حظّ وجودى . . . » ، همان برهان فلسفى مساوقيت وجود با علم است .\r\nپيداست كه مخالفت فيلسوف بزرگى همچون ابن سينا با اين قانون و نتيجه ، از نظر حضرت امام ( به عنوان فيلسوفى صاحب نظر ) ، دور نبوده است . لذا بلافاصله به ديدگاه ابن سينا اشاره كرده و چنين آورده است :\r\nاگرچه از بعضى اكابر فلاسفه در باب « اتّحاد عاقل و عقول » ، ظاهر شود كه عالم طبيعت و مادّه ، خالى از عالميت و معلوميت است ، به بيانى كه پيش ما تمام نيست و به برهان لمّى متين ، اثبات اين مطلب را كه از شئون توحيد است فى الحقيقه به ثبوت رسانديم . « 1 »\r\nآن گاه ، ايشان به دلالت وحى برمدّعا اشاره مىكند :\r\nو حق تبارك و تعالى در قرآن شريف به اين مطلب ، بسيار اعتنا فرموده و در بسيارى آيات ، صراحتاً اعلان علم موجودات و تسبيح آنها را از ذات مقدس حق ، فرموده . « 2 »\r\nاز نظر امام رحمه الله ، كسانى كه آيات و روايات دالّ بر تسبيح را بر تسبيح تكوينى حمل كرده‌اند ، در حجاب طبيعت گرفتارند و عدم وجدان را دليل بر عدم وجود گرفته‌اند :\r\nمحجوبان ، چون اين مطلب را به وجدان يا برهان در نيافته‌اند ، تسبيح را به تسبيح تكوينى حمل كردند ، با آن كه تسبيح تكوين ، تسبيح نيست ؛ چنان كه واضح است ؛ ولى اهل معرفت به مشاهده حضوريه اين حقيقت را دريافته‌اند . « 3 »\r\nمقصود حضرت امام رحمه الله از مشاهده حضوريه ، همان برهان شهود است . بنابراين ، از نظر امام رحمه الله ، افزون بر دليل عقلى و نقلى ، برهان شهودى نيز از جمله دلائل سريان\r\n\r\n\r\n","description":"","footnote":"\r\n( 1 ) . همان ، ص 260 .\r\n( 2 ) . همان جا .\r\n( 3 ) . همان جا . براى آگاهى بيشتر از نظرگاه‌هاى مفسّران دربارهء برخى از آيات كه از تسبيح موجوداتْ سخن به ميان آورده است . ر . ك : التبيان ، الطوسى ، ج 6 ، ص 482 ؛ مجمع البيان ، أمين الاسلام الطبرسى ، ج 3 ، ص 416 ؛ تفسير نمونه ، ج 12 ، ص 132 ؛ من وحى القرآن ، محمد حسين فضل اللَّه ، ج 14 ، ص 136 .\r\n","page_name":" 372 ","page_number":372},
  {"content":"\r\n\r\nشعور در تمام اجزاى هستى است .\r\n\r\n3 . سريان رحمت الهى\r\nحضرت امام رحمه الله ، معتقد است كه دو اسم « رحمان » و « رحيم » ، از امّهات اسماى الهى و از اسماى محيطه واسعه است « 1 » و از اين جهت است كه در مفتاح كتاب الهى ، اين دو اسم بزرگ ، تابع اسم اعظمْ قرارداده شده است . اشاره به آن كه مفتاح وجود ، حقيقت رحمت رحمانيه و رحيميه است . « 2 »\r\nامام رحمه الله ، نظام عالم وجود را مطلقاً بر پايه رحمانيت و رحيميت مىداند و بر اين باور است كه :\r\nاگر اين رحمت و عطوفت در حيوان و انسان نبود ، رشته حيات فردى و اجتماعى گسيخته مىشد و با اين رحمت و عطوفت ، حيوان ، حفظ و حضانت اولاد خود و انسان ، حراست از عائله خود و سلطان عادل ، حفظِ مملكت خود مىكند . « 3 »\r\nاز نظر حضرت امام رحمه الله ، زحمات طاقت فرسايى كه معلّمان روحانى و انبياى عظام و اولياى كرام و علماى باللَّه براى سعادت نوع بشر بر خود هموار كرده‌اند ، در سايه همين رحمت واسعه ، قابل توجيه است . « 4 »\r\nايشان با استفاده از قاعده سريان و عموميت رحمت الهى ، به دو پرسش در حوزه معارف دينى پاسخ داده است . پرسش نخست ، اين است : چرا در اديان آسمانى ، بويژه دين اسلام ، احكام سخت و دشوارى كه بدواً چهره‌اى خشونت آميز از دين ترسيم مىكنند ، تشريع شده است ؟ از نمونه‌هاى اين احكام ، قانون قصاص و حدود و تعزيرات است .\r\nپرسش دوم ، ناظر به عذاب‌هاى وعده داده شده براى گمراهان در قيامت است . در اذهان برخى چنين خلجان مىكند كه : آيا عذاب كردن انسان‌هاى ناتوان و ضعيف ، با انواع آلامى كه در جهنّم پيش بينى شده است ، توجيهى دارد ؟\r\n\r\n\r\n","description":"","footnote":"\r\n( 1 ) . شرح حديث جنود عقل و جهل ، ص 233 .\r\n( 2 ) . همان جا .\r\n( 3 ) . همان ، ص 232 .\r\n( 4 ) . همان جا .\r\n","page_name":" 373 ","page_number":373},
  {"content":"\r\n\r\nامام رحمه الله ، معتقد است كه قاعده « سريان رحمت الهى » پاسخ به هر دو سؤال است :\r\nتمام حدود و تعزيرات و قصاص و امثال آن ، حقيقت رحمت و رأفت است كه در صورت غضب و انتقام ، جلوه نموده :  « وَ لَكُمْ فِي الْقِصاصِ حَياةٌ يا أُولِي الْأَلْبابِ »  « 1 »  .  « 2 »\r\nو جهنّم از ديدگاه امام رحمه الله چنين است :\r\nرحمتى است در صورت غضب ، براى كسانى كه لياقت رسيدن به سعادت دارند . اگر تخليصات و تطهيراتى كه در جهنّم مىشود نبود ، هرگز روى سعادت را آن اشخاص نمىديدند . « 3 »\r\nجهنّم ، باطنش صورت لطف و رحمت الهى است كه براى تخليص مؤمنانِ معصيت‌كار و رساندن آنها به سعادت ابد ، چاره منحصره است ؛ زيرا كه فطرت مخموره صافيه انسان ، چون طلايى است كه در ايّام عمر ، آن را مغشوش و مخلوط به مس نموده باشيم . بايد آن طلا را با كوره‌ها و آتش‌هاى ذوب كننده ، خالص نمود و از غلّ و غش ، بيرون آورد : « الناس معادن كمعادن الذهب والفضة » . پس جهنّم براى كسانى كه فطرتشان بكلّى محجوب نشده و به كفر و جهود و نفاق نرسيده باشند ، رحمت است در صورت غضب . « 4 »\r\nو اگر جهنّم براى كسانى كه فطرتشان بكلّى محجوب شده ، سراسرْ غضب الهى است ، باز بدان جهت است كه چنين كسانى در چهره جانشان ، روزنه‌اى براى بهره مندى از رحمت الهى باقى نگذاشته‌اند .\r\nنتيجه قابل توجّهى كه حضرت امام رحمه الله از مبحث سريان رحمت الهى مىگيرد ، آن است كه راه تسخير قلوب مردم به منظور كمك به تربيت اخلاقى آنان ، بسط رحمت و رأفت است ؛ چنان كه خداوند متعال ، پيامبر اكرم را بدين صفتْ ستوده است .\r\nهيچ چيز ، مثل بسط رحمت و رأفت و طرح دوستى و مودّت ، نمىتوان دل مردم را\r\n\r\n\r\n","description":"","footnote":"\r\n( 1 ) . سورهء بقره ، آيهء 179 .\r\n( 2 ) . همان ، ص 233 .\r\n( 3 ) . همان جا .\r\n( 4 ) . همان ، ص 142 .\r\n","page_name":" 374 ","page_number":374},
  {"content":"\r\n\r\nبه دست آورد و آنها را از سركشى و طغيان ، باز داشت . « 1 »\r\n\r\nفصل سوم . مباحث فلسفى عرفانى\r\n\r\n1 . ضرورت وجود عقل مجرّد\r\nمباحث فلسفى و عرفانى در كتاب « شرح حديث جنود عقل و جهل » ، موج مىزند .\r\nحضرت امام رحمه الله به مناسبت‌هاى مختلف ، وارد اين مباحث شده و از مبانى فلسفى و عرفانى خود ، دفاع نموده است . به عنوان نمونه در آغاز كتاب ، در توضيح اين فقره از روايت كه : « انّ اللَّه خلق العقل و هو أوّل خلق من الروحانيين عن يمين العرش من نوره » مىنويسد كه مقصود از عقل در اينجا ، قوّه عاقله در مقابل قوّه واهمه نيست ؛ بلكه مقصود از عقل كلّى ، عالم كبير است كه باطن و سِرّ و حقيقت عقول جزئيّه است . « 2 » آن گاه در دفاع از آن در مقابل مخالفان ، بويژه محدّثان و اهل ظاهر ، چنين آورده است :\r\nانكار آن ، موجب و مستلزم انكار بسيارى از ضروريات عقل و دين است ؛ از قبيل تصوّر اشرف از واجب تعالى در نظام وجود و تحديد واجب جلّت قدرته و تجسيم آن ذات مقدس و راه يافتن جهل و عجز و بخل در آن ساحت قدس و امثال آن . « 3 »\r\nحضرت امام رحمه الله معتقد است كه اهل حديث ، بدين جهت كه در علوم حقيقيه توحيد و تجريدْ ممارست ندارند ، از دركِ اين حقايق بلند فلسفى غفلت كرده‌اند و مىفرمايد :\r\nآنان كه منكر آن‌اند از بزرگان محدّثين ، ظاهراً مقصود ايشان ، علّامه مجلسى رحمه الله است . توجّه به توالى فاسده و لوازم باطله آن نداشته‌اند ؛ زيرا كه اين ، از لوازم خفيّه‌اى است كه با ممارست در علوم حقيقيه توحيد و تجريد ، ظاهر شود و اهل حديث از آن ، ذاهل و غافل بودند . لهذا ، در دامن قدس و\r\n\r\n\r\n","description":"","footnote":"\r\n( 1 ) . همان ، ص 234 .\r\n( 2 ) . همان ، ص 21 .\r\n( 3 ) . همان ، ص 22 .\r\n","page_name":" 375 ","page_number":375},
  {"content":"\r\n\r\nطهارت آنها نقصى وارد نشود . « 1 »\r\nحضرت امام رحمه الله ، پس از ردّ اشكال علّامه مجلسى رحمه الله كه معتقد است پذيرش عالم عقلى و مجرّد ، مستلزم نفى حدوث عالم است ، چنين آورده :\r\nبالجمله ، ثبوت عقل مجرّد ، بلكه عوالم عقليه ، موافق احاديث اهل بيت عصمت و اشارات بعضِ آيات شريفه الهيه و ضرورت عقول اولوالالباب و نتيجه رياضات اصحاب معارف است و اين جوهر مجرّد ، عقل عالم كبير است و در لسان بعضى ، از آن به ( آدم اوّل ) تعبير شده و اين ، غير از آدم ابوالبشر است ؛ بلكه روحانيت آدم عليه السلام ، ظهور آن است . « 2 »\r\nايشان براى اثبات عقول مجرّد ، به تمام ادلّه‌اى كه مىتوان به آنها تمسّك جست ، يعنى دليل عقلى ، دليل نقلى و برهان شهودى استناد كرده است .\r\nمقصود از ضرورت عقول اولوالالباب ، همان برهان فلسفى عقلى است كه امام رحمه الله در تحليل آن ، فرمود كه انكار آن ، مستلزم انكار بسيارى از ضروريات است .\r\nاحاديث اهل بيت و اشارات بعضى آيات ، برهان نقلى را تشكيل مىدهد . قابل توجّه است كه ايشان در استناد به قرآن ، به « اشارات برخى آيات » تعبير كرده است و اين امر ، نشان دهنده نهايت حزم و احتياط ايشان در انتساب مطلبى به قرآن است .\r\nنتيجه رياضات اصحاب معارف ، همان برهان شهودى است كه ايشان به آن استدلال كرده است .\r\n\r\n2 . چگونگى اتّصاف خداوند به صفات كمالى\r\nيكى از مباحث مهم كه در كلام اسلامى و مسيحيتْ مورد توجّه است ، كيفيت اتّصاف خداوند به اوصاف كمالى است . به عنوان مثال ، وقتى مىگوييم خداوند رحيم است ، رئوف است ، مريد است و . . . چگونه خداوند به صفات رحمت ، رأفت ، اراده و . . . متّصف مىگردد ؟\r\nمشكل از آنجا ناشى شده كه نظير اين صفات ، در انسان وجود دارد كه با مشابه‌هاى\r\n\r\n\r\n","description":"","footnote":"\r\n( 1 ) . همان جا .\r\n( 2 ) . همان ، ص 23 .\r\n","page_name":" 376 ","page_number":376},
  {"content":"\r\n\r\nمحدود انسانى ، به سان تأثّر ، انفعال ، محلّ حوادث بودن ، نياز ، فقر ، جهل و . . . همراه است و از آنجا كه خداوند متعال از چنين مشابه‌هاى نقص و نياز و محدوديتْ مبرّاست ، نمىتوان اين اوصاف را در مرتبه انسانى به خداوند نسبت داد .\r\nاگر قرار باشد صفات الهى در مرتبه‌اى فراتر از مرتبه انسانى معنا پيدا كنند ، دو راه بيشتر وجود ندارد :\r\nيك . بايد گفت چون كيفيّت اتّصاف صفات در مرتبه‌اى فراتر از مرتبه انسانى براى ما غير قابل فهم و دسترس است ، بهترين راه ، سكوت و لب فروبستن است كه از آن ، اصطلاحاً به مسلك « تعطيل » ياد مىشود .\r\nدو . مسلك تعطيل ، مردود است و با توجّه به امر و اجازه در منطقِ وحى براى درك و دريافت مرتبه‌اى از صفات الهى ، تعمّق و اظهار نظر دربارهء آن جايز است .\r\nبيشتر متكلّمان مسلمان و مسيحى ، همين مبنا را پذيرفته‌اند . با اين حال ، در تبيين نحوه اتّصاف ، بين ايشان اختلاف چشمگيرى رخ نموده است . « 1 »\r\nمهم‌ترين و رايج‌ترين ديدگاهى كه در اين زمينه بيان شده ، مسلك « خُذ الغايات و اترك المبادى » است . بر اساس اين نظريه ، هر صفت براى تحقّق ، مقدمات و زمينه‌هايى را مىطلبد و پس از آن كه محقّق شد ، آثارى را به همراه مىآورد .\r\nبه عنوان مثال ، براى اتّصاف آدمى به صفت رحمت ، تأثّر عاطفى و انفعال روانى ، از مقدمات آن است و انعام و لطف به شخصى كه بر او رحمت آورده ، از آثار آن است .\r\nبراساس اين مبنا ، مقدمات تحقّق اين صفت ، انسانى است . لذا براى تبيين نحوه اتّصاف خداوند به صفت رحمت ، بايد اين مقدماتْ منتفى شود . امّا آثار آن ، فرا انسانى است . لذا مىتوان اين آثار را بر خداوند ، حمل كرد . بنابراين ، اتّصاف خداوند به صفت رحمت ، بدين معنا خواهد بود كه خداوند به بندگان خود ، لطف و انعام مىكند . « 2 »\r\n\r\n\r\n","description":"","footnote":"\r\n( 1 ) . براى آگاهى بيشتر ر . ك : زبان دين ، امير عباس على زمانى ، ص 65 ؛ آموزش فلسفه ، محمد تقى مصباح ، ج 2 ، ص 397403 ؛ الالهيات ، جعفر السبحانى ، ج 1 ، ص 87 88 ؛ فلسفه دين ، جان هيك ، ص 100 .\r\n( 2 ) . براى آگاهى بيشتر از اين ديدگاه ر . ك : التمهيد فى علوم القرآن ، محمدهادى معرفت ، ج 3 ، ص 77 - 78 .\r\n","page_name":" 377 ","page_number":377},
  {"content":"\r\n\r\nحضرت امام رحمه الله در بررسى رأفت ، به عنوان يكى از جنود عقل ، به اين مسئله اشاره كرده است . ايشان براساس مبانى فلسفى خود و عمدتاً بر مبناى اصالت وجود ، چگونگى اتّصاف خداوند را براساس اختلاف مراتب وجود ، حلّ كرده است .\r\nبراساس ديدگاه ايشان ، علم در خداوند ، همان علم در آدمى است ؛ امّا در مرتبه‌اى بس بالاتر ، بلكه بالاترين مرتبه وجودى آن . ايشان مىفرمايد :\r\nبايد دانست كه درحقيقتِ رحمت و رأفت ، معنى رقّت كه ملازم با انفعال است ، دخالت ندارد ؛ بلكه اين حقايق ، چون ساير حقايق وجوديه ، به حسب اختلاف نشئات و مراتب و منازل ، احكام آنها بالعرض فرق كند . چنانچه حقيقت علم و قدرت و حيات ( كه از اصول اوصاف كماليه وجوديّه است ) بر حسب منازل و مراحل صعود و نزول ، احكامشان فرق دارد ؛ از مرتبه علم و قدرت و حيات ذاتيه واجبه قديمه قيوميّه تا مرتبه نازله انفعاليه تجديديّه حادثه متقوّمه به غير . . . « 1 »\r\nحضرت امام رحمه الله ، سپس به دو نظريه دربارهء كيفيت اتّصاف خداوند به اسما و صفات ، اشاره كرده و آن را تأويلى خُنك و مخالف برهان دانسته است . آن دو نظريه ، يكى ترتيب آثار است كه مقصود ايشان از ترتيب آثار ، همان مسلك متداول پيش گفته ، يعنى « خذ الغايات و اترك المبادى » است و ديگر ، معامله اين صفات با بندگان .\r\nامام رحمه الله مىنويسد :\r\nاين قبيل اسما را كه بر ذات مقدس حق تعالى شأنه اجرا مىشود ، تأويل كنيم به ترتيب آثار يا بگوييم معنى رأفت حق تعالى و عطوفت او ، معامله نمودن آن ذات مقدس است با مؤمنين ، معامله رأفت و عطوفت و همين طور نسبت به مقابلات اسماى جمالى ؛ و اين تأويلات ، علاوه بر برودت ، مخالف با برهان نيز هست . « 2 »\r\nحضرت امام رحمه الله ، آن گاه از صدرالمتألهين كه اتّصاف خداوند به صفات را به معناى ترتيب آثار دانسته ، انتقاد كرده است . « 3 »\r\n\r\n\r\n","description":"","footnote":"\r\n( 1 ) . شرح حديث جنود عقل و جهل ، ص 230 .\r\n( 2 ) . همان ، ص 231 .\r\n( 3 ) . همان جا .\r\n","page_name":" 378 ","page_number":378},
  {"content":"\r\n\r\n\r\n3 . مقامات عارفان\r\nبرخى از مقاماتى كه حضرت امام رحمه الله براى عارفان باللَّه ذكر كرده ، بدين شرح است :\r\n\r\nيك . اختصاص درك برخى از حقايق بلند ، به عارفان\r\nاز جمله اين موارد ، درك همه اسرار و حقايق معرفت عقل و جهل و جنود آنهاست . حضرت امام رحمه الله در اين باره مىفرمايد :\r\nبدان كه معرفت عقل و جهل و جنود آنها ، از مختصّات علوم غيبيّه الهيه و معارف حقيّه باطنيه است كه معرفت آنها به جميع شئون و تمام مدارج و مراتب و همه اسرار و حقايق ، ميسور و ميسّر نشود ، مگر از براى اصحاب ولايت و ايقان و اوحدىّ ارباب معارف و ايمان كه به نور معرفت و قدم سلوك ، از جلباب بشريتْ خارج [ شده 
  ] و حُجب عوالم مُلك و ملكوت را خرق نموده ، به مبادى وجود و مصادر غيب و شهود رسيده و به مشاهده حضوريه ، عوالم غيب را دريافته باشند ؛ و اين ، جز براى كُمَّل رخ ندهد . « 1 »\r\nحضرت امام رحمه الله معتقد است كه اهل معرفت به مشاهده حضورى كه همان علم حضورى است و به مراتب از استدلال و برهان ( كه علم حصولى است ) ، عميق‌تر و محكم تر است تسبيح موجودات را درمى يابند ؛ امّا آنان كه به اين مقام عرفانى نائل نشده و در حجاب نفس و طبيعتْ گرفتارند ، از درك آن ناتوان‌اند :\r\nاهل معرفت به مشاهده حضوريه ، اين حقيقت را [ كه تسبيح حقيقى است 
  ] ، دريافته‌اند . . . بالجمله ، انسان چون افق وجودش در يك حدّ محدودى است و نيز به واسطه انغمار در طبيعت ، از غير طبيعت خود محجوب است ، عوالم فوقِ خود و دونِ خود را نيافته است ؛ بلكه از خود نيز كاملًا محجوب است . « 2 »\r\n\r\nدو . پايان‌ناپذيرى خوف عارفان از تجلّيات اسماى جلال الهى\r\n« 3 »\r\nامام رحمه الله ، قلوب اوليا را به سه دسته تقسيم كرده است :\r\n\r\n\r\n","description":"","footnote":"\r\n( 1 ) . همان جا .\r\n( 2 ) . همان ، ص 58 .\r\n( 3 ) . همان ، ص 260 .\r\n","page_name":" 379 ","page_number":379},
  {"content":"\r\n\r\n1 . قلب‌هايى كه اسماى جمال و رحمت الهى در آن ظاهر شده است ، همچون قلب عيسى مسيح عليه السلام . در چنين قلب‌هايى ، رجا بر خوفْ غلبه دارد .\r\n2 . قلب‌هايى كه اسماى جلال و عظمت الهى در آن تجلّى كرده است . در اين قلوب ، خوف بر رجا غلبه دارد همچون قلب يحياى پيامبر عليه السلام .\r\n3 . قلبى كه اسماى جمال و جلال ، هر دو در آن تجلّى كرده است و در نتيجه ، خوف و رجا يكسان در آن وجود دارد . « 1 » صاحب اين قلب جمعى ، « احَدى احمدى ، خاتمِ دايره كمال و جامعِ ولايت مطلقه و نبوّت مطلقه است » ؛ « 2 » يعنى پيامبر اكرم .\r\nامام رحمه الله معتقد است :\r\nاين خوف و رجا كه از تجلّيات آسمانى است ؛ منقطع شدنى نيست و به انقطاع دار طبيعت و رجوع نفس شريفه آنان از اين عالم ، منقطع نشود . « 3 »\r\nحضرت امام رحمه الله ، گفتار صدرالمتألهين را كه ناظر بر انقطاع خوف در آخرت است ، نقل كرده و در توجيه آن ، بيان نموده كه مقصود ايشان خوف از عذاب و عقاب است ، نه خوف از تجلّيات جلال ؛ زيرا خوف در اثر تجلّى اسماى جلال ، به سبب استمرار و كمال تجلّى در جهان آخرت ، همچنان استمرار دارد . امام رحمه الله مىفرمايد :\r\nو اين‌كه در شرح اصول [ كافى 
  ] ، فيلسوف عظيم الشأن اسلامى و حكيم بزرگوار ايمانى ، در ذيل اين فقره از حديث شريف فرمودند كه « خوف ، از كمال باقيه در عالم آخرت نيست و منقطع مىشود به انقطاع اين عالم » ، مقصود ، غير از اين خوف است كه از تجلّيات جلال است ؛ زيرا كه اين تجلّيات ، بعد از رفع اشتغال از طبيعت ، بالاتر و كامل‌تر است . « 4 »\r\n\r\nسه . زهد عارفان\r\nحضرت امام رحمه الله پيش از پرداختن به اقسام زهد ، بر دو نكته تأكيد مىكند :\r\n1 . صفات نفسانى و مقامات انسانى ، مراتب و درجات بىشمارى دارد كه به حسب جزئيات ، قابل احصا نيست .\r\n2 . اگر در ظاهر گفتار ائمه عليهم السلام ، احياناً اختلاف ديده مىشود ، به سبب اختلاف\r\n\r\n\r\n","description":"","footnote":"\r\n( 1 ) . همان ، ص 142 - 143 ( با تلخيص ) .\r\n( 2 ) . همان ، ص 143 .\r\n( 3 ) . همان ، ص 143 - 144 .\r\n( 4 ) . همان ، ص 144 .\r\n","page_name":" 380 ","page_number":380},
  {"content":"\r\n\r\nادراكات و به فراخور مقام و مرتبه افراد است . « 1 »\r\nامام رحمه الله ، آن گاه ، زهد را به سه دسته : زهد عامّه ، زهد خاصّه و زهد اخصّ خواص ، تقسيم مىكند . « 2 » ايشان دربارهء زهد اخصّ خواص ، چنين آورده است .\r\nدرجه سوم ، زهد اخصّ خواص است و آن ، عبارت است از اعراض لذّات روحانى و ترك مشتيهات عقلانى ، براى رسيدن به مشاهده جمال جميل الهى و وصول به حقايق معارف ربّانى و اين ، اوّلِ مقامات اوليا و محبّين است و از مراتب عاليه زهد است . . . و پس از اين مقام ، اوّل مراتب فنا ، براى سالك دست دهد كه آن ، عبارت است از فناى لذّات و عدم التفات به آن و پس از اين ، مقامات ديگر اولياست . « 3 »\r\n\r\nچهار . صبر عارفان\r\nحضرت امام رحمه الله ، در فصلى تحت عنوان « در بعض مراتب صبر كه مخصوص به اهل سلوك و كمّل اولياست » ، صبر اوليا را به شش قسم ، بدين ترتيب ، تقسيم كرده است : صبر للَّه ، صبر باللَّه ، صبر على اللَّه ، صبر فى اللَّه ، صبر مع اللَّه ، صبر عن اللَّه . « 4 »\r\nايشان در تبيين سه قسم اخير صبر عارفان ، چنين آورده است :\r\n. . . امّا صبر فى اللَّه . . . براى اهل حضور است كه مشاهده جمال اسمايى كردند .\r\nپس در آن مشاهدات و جلوات ، هر چه صبر كنند و دل را از استهلاك و اضمحلال نگه دارند ، صبر فى اللَّه است .\r\nو امّا صبر مع اللَّه . . . براى مشاهدين جمال ذات است كه از مقام مشاهده جمال اسمايى ، بيرون رفته و به مشاهده ذاتى رسيده‌اند . . . پس از اين ، مقام استهلاك و فناست كه اسم و رسمى از سالك و صبر و سلوك نيست .\r\nو امّا صبر عن اللَّه . . . صبر مشتاقين و محبوبين جمال است كه پس از ارجاع آنها به مملكت خود ، ناچار بايد صبر كنند و از جمال جميل براى اطاعت خود او\r\n\r\n\r\n","description":"","footnote":"\r\n( 1 ) . همان ، ص 295 .\r\n( 2 ) . همان ، ص 295 - 296 .\r\n( 3 ) . همان ، ص 296 .\r\n( 4 ) . ايشان اين تقسيم را از شِبلى نقل كرده و به توضيح آن پرداخته است . همان ، ص 421 - 420 .\r\n","page_name":" 381 ","page_number":381},
  {"content":"\r\n\r\nمحجوب باشد و اين ، اشقّ مراتب صبر است . « 1 »\r\nحضرت امام رحمه الله در مباحث عرفانى از برخى عرفا كه علماى شريعت و فقهاى اسلام را قشرى و عامى معرّفى كرده‌اند ، سخت انتقاد كرده و معتقد است كه آنان در دام ابليس ، گرفتار شده و از كيفيت سير و سلوك و مدارج غيب و شهود ، بىاطّلاع‌اند .\r\nمىدانيم كه متأسفانه ، چنين نگرشى در گفتار برخى از عارفان پيشين ، نسبت به فقها وجود داشته است . انتقاد شديد امام رحمه الله از چنين نگرشى ، نشان دهنده ميزان حرّيت انديشه ايشان و پايبندى به تمام اصول و مبانى شريعت است . بارى ! ايشان اگر عارف است ، فقيه هم هست و به دامن چنين شخصيت جامع و ممتازى ، گَرد برخى ادّعاهاى سست و بىاساس نمىنشيند . گفتار امام رحمه الله در موضوع ياد شده ، چنين است :\r\nاگر حكيمى يا عارفى در زنجير شيطان درآمد و محبوس و موقوف در همان عقليّات شد ، به ديگران با نظر خوارى و بىمقدارى نظر كند و علماى شريعت را قشرى و فقهاى اسلام را عامى خواند ، تا چه رسد به ديگران ؛ و او جز خود و رفقاى خود كه انباردار مفهومات و اعتباريات هستند ، كسى ديگر را به حساب نياورد و اين آفت ، نيست جز از همان وقوف و سلطه ابليسيه ؛ و اگر اينان حافظ حضرات و ساير در نشئات بودند ، يا لااقل علماً و برهاناً مدارج غيب و شهود نفس ، نشئات باطن و ظاهر آن را مىشناختند . . . مبتلا به اين دام بزرگ ابليس . . . نمىشدند . « 2 »\r\n\r\n\r\n","description":"","footnote":"\r\n( 1 ) . همان ، ص 419 - 420 .\r\n( 2 ) . همان ، ص 71 .\r\n","page_name":" 382 ","page_number":382},
  {"content":"\r\n\r\nده نكته دربارهء « شرح اصول كافى » ملّاصدرا\r\n\r\nده نكته دربارهء « شرح اصول كافى » ملّاصدرا « 1 »\r\nرضا استادى « 2 »\r\n\r\nچكيده\r\nنويسنده در اين مقاله به ده پرسش دربارهء شرح اصول الكافى ملا صدرا پاسخ داده است . پرسش‌ها بدين قرار است : 1 . آيا شرح اصول الكافى آخرين تأليف صدر المتألهين است ؟ 2 . چرا ملاصدرا در سال‌هاى واپسين عمر خود ، دست به تأليف اين كتاب زد ؟ 3 . چرا براى تأمين هدفش - كه شرح حقايق مطرح شده در احاديث اهل بيت بوده - كتاب الكافى را انتخاب كرد ؟ 4 . قبل از صدرالمتألهين چه كسانى الكافى را شرح كرده بودند ؟ 5 . آيا ملاصدرا از شرح‌ها و حاشيه‌هايى كه قبل از او نوشته شده بود ، بهره برده است ؟ 6 . بعد از تأليف اين شرح در سده يازدهم ، چند شرح ديگر نوشته شده است ؟ 7 . آيا مؤلفان اين شرح‌ها از شرح ملاصدرا استفاده كرده‌اند ؟ 8 . آيا ملاصدرا در بحث‌هاى رجالى هم صاحب نظر بوده است ؟ 9 . اين‌كه ملاصدرا به خاطر نقل گفتار برخى از مشايخ پوزش خواسته ، مقصودش چه كس يا كسانى است ؟\r\n10 . آيا شرح الكافى ملاصدرا تاكنون مورد استفاده جدى قرار گرفته يا هم دانشمندان شيعه آن را كتابى ارجمند دانسته‌اند و مىدانند ؟\r\nاين مقاله را مىتوان كتاب‌شناسى الكافى دانست كه مطالب ديگرى به همراه دارد .\r\n\r\n\r\n","description":"","footnote":"\r\n( 1 ) . فصل‌نامهء علوم حديث ، ش 13 ، پاييز 78 ، ص 7 - 41 .\r\n( 2 ) . استاد حوزه علميه قم .\r\n","page_name":" 383 ","page_number":383},
  {"content":"\r\n\r\nدر اين مقاله به پرسش‌هاى زير دربارهء شرح اصول كافى ملّاصدرا پاسخ داده شده است :\r\n1 . آيا شرح اصول الكافى ، آخرين تأليف صدرالمتألهين است ؟\r\n2 . چرا ملّاصدرا در سال‌هاى واپسين عمر خود ، دست به تأليف اين كتاب زد ؟\r\n3 . چرا براى تأمين هدفش كه شرح حقايق مطرح شده در احاديث اهل بيت عليهم السلام بود ، كتاب كافى را انتخاب كرد ؟\r\n4 . قبل از صدرالمتألهين ، چه كسانى كافى را شرح كرده بودند ؟\r\n5 . آيا ملّاصدرا از شرح‌ها و حاشيه‌هايى كه قبل از او نوشته شده بود ، بهره برده است ؟\r\n6 . بعد از تأليف اين شرح در سده يازدهم ، چند شرح ديگر نوشته شده است ؟\r\n7 . آيا مؤلفان اين شرح‌ها از شرح ملّاصدرا استفاده كرده‌اند ؟\r\n8 . آيا ملّاصدرا در بحث‌هاى رجالى هم صاحب نظر بوده است ؟\r\n9 . اين‌كه ملّاصدرا به خاطر نقل گفتار برخى از مشايخْ پوزش خواسته ، مقصودش چه كس يا كسانى است ؟\r\n10 . آيا شرح كافى ملّاصدرا تاكنون مورد انتقاد جدّى قرار گرفته است يا همه دانشمندان شيعه آن را كتابى ارجمند دانسته‌اند و مىدانند ؟\r\nدر ميان بيش از پنجاه كتاب و رساله‌اى كه از ملّاصدرا به يادگار مانده ، سه كتاب به عنوان مهم‌ترين آنها شناخته شده است :\r\n1 . تفسير القرآن الكريم ، شامل تفسير سوره حمد ، سوره بقره تا آيه شصت و پنجم و آية الكرسى و سوره‌هاى سجده ، يس ، واقعه ، حديد ، جمعه ، طارق ، اعلى ، ضحى ، زلزال ، آيه نور و آيهء ( ترى الجبال . . . ) .\r\nاين تفسير در سال 1320 ق ، در 617 صفحه رحلى چاپ سنگى شده و چند سال پيش در هفت جلد وزيرى چاپ حروفى شده و بخش‌هايى از آن هم چاپ جداگانه دارد .\r\n2 . الحكمة المتعالية فى الأسفار الأربعة العقلية كه نام ديگر آن الأسفار الاربعة است و\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدر سال 1282 ق ، در دو جلد رحلى ، چاپ سنگى شده « 1 » و سپس در نُه جلد وزيرى به چاپ حروفى رسيده است . چاپ جديد آن هم در دست انجام است .\r\n3 . شرح اصول الكافى ، شامل : كتاب العقل ، كتاب فضل العلم ، كتاب التوحيد و . . . تا باب يازدهم ( كتاب الحجّة ) از اصول كافى و جمعاً شامل شرح 503 حديث « 2 » است . اين كتاب در سال 1282 ق ، در يك جلد رحلى چاپ سنگى سپس در سه جلد وزيرى چاپ حروفى شده است . چاپ دوم آن از حديث 343 تا 426 را ندارد .\r\nاكنون نكاتى را دربارهء شرح اصول الكافى به صورت پرسش و پاسخ ، مطرح مىسازيم .\r\n\r\nآيا مىتوان گفت « شرح اصول كافى » آخرين تأليف ملّاصدراست و از اين رو ، مهم‌تر از ساير تأليفات اوست ؟\r\nتاريخ تأليف بيشتر آثار ملّاصدرا به طور دقيق روشن نيست و فقط در اين چند اثر ، تاريخ تأليفْ ضبط شده است :\r\n1 . مبدأ و معاد كه سال تأليف آن 1015 قمرى گفته شده است . اين تاريخ در پايان نسخه‌اى از كتاب مبدأ و معاد ، به خط مؤلّف موجود است ؛ امّا در اصالت اين تاريخ ، ترديد شده است . « 3 »\r\n2 . تفسير آية الكرسى كه در چهل و چند سالگىِ مؤلف نگاشته شده و چون تولّد مؤلّف به سال 979 بوده است ، بنابراين ، تاريخ تأليف آن ، حدود 1022 تا 1028 است .\r\nكسر أصنام الجاهلية كه به سال 1027 قمرى نوشته شده است . « 4 »\r\nتفسير آية النور كه در سال 1030 نگاشته شده است . « 5 »\r\nتفسير سورة يس كه تأليف آن به سال 1030 است . « 6 »\r\n\r\n\r\n","description":"","footnote":"\r\n( 1 ) . اين‌كه در فهرست كتب چاپى عربى مشار ، گفته شده سه بار در سال‌هاى 1282 و 1303 و 1322 ( / 1222 ) قمرى چاپ شده ، اشتباه است .\r\n( 2 ) . نه پانصد و سيزده حديث كه در برخى نوشته‌ها آمده است .\r\n( 3 ) . اين نسخه در كتابخانه مركزى دانشگاه تهران ، موجود است .\r\n( 4 ) . الذريعة ، آقا بزرگ تهرانى ، ج 17 ، ص\r\n( 5 ) . تفسير القرآن الكريم ، ج 1 ، ص 108 ( مقدمه ) .\r\n( 6 ) . همان جا .\r\n","page_name":" 385 ","page_number":385},
  {"content":"\r\n\r\nتفسير سورة الطارق كه در سال 1030 نوشته شده است . « 1 »\r\nاكسير العارفين كه در سال 1031 نگارش يافته است . « 2 »\r\nالأسفار الأربعة كه قبل از سال 1041 ق ( سال وفات ميرداماد ) تأليف شده است ؛ زيرا در جلد ششم آن ، از ميرداماد با دعاى ( دام عمره ) و ( دام ظلّه ) ياد شده است . « 3 » به نوشته برخى از فهرست نگاران ، ملّاصدرا در سال 1037 مشغول تأليف اسفار بوده است . « 4 »\r\nشرح اصول الكافى كه در سال 1044 ق ، نوشته شده است . « 5 » سال وفات ملّاصدرا 1050 ق ، است . بنابراين ، مسلّم است كه شرح اصول الكافى ، آخرين اثر يا از آخرين آثار ملّاصدراست كه آن را در اواخر عمر ، يعنى در 65 سالگى تأليف كرده و نسبت به دو كتاب عظيم ديگر او تفسير و اسفار ، مؤخّر است . او در شرح اصول الكافى مىنويسد :\r\nإعلم أنّ هذا المطلب ( حدوث العالم وهلاكه ) من أعاظم الاصول الايمانية و لم نعرف أحداً من المشهورين بالحكمة والعرفان من الحكماء والصوفية و غيرهم حقّق هذا الأصل بالبرهان . . . و نحن بفضل اللَّه وتأييده حقّقناه بنور البرهان . . . و من أحبّ الاطّلاع عليه فليرجع الى أواخر المجلد الثالث من كتاب الأسفار الاربعة « 6 » أو الى رسالتنا المعمولة فى هذا المطلب . « 7 »\r\nو نيز در جاى ديگر دربارهء روح مىگويد :\r\nوقد بيّناه فى الأسفار الأربعة . « 8 »\r\nدر شرح اصول الكافى در مورد تفسير مىنويسد :\r\n\r\n\r\n","description":"","footnote":"\r\n( 1 ) . همان جا .\r\n( 2 ) . الذريعة ، ج 2 ، ص 279 .\r\n( 3 ) . الأسفار الأربعة ، ج 6 ، ص 352 و 381 .\r\n( 4 ) . يادنامهء ملّاصدرا ، ص 111 .\r\n( 5 ) . اين تاريخ در پايان كتاب العقل و العلم و كتاب التوحيد ، موجود است .\r\n( 6 ) . ر . ك : الأسفار الأربعة ، ج 7 ، ص 282 ( الموقف العاشر ) .\r\n( 7 ) . شرح اصول الكافى ( چاپ سنگى افست ) ، ص 369 . گويا مقصود از رساله‌اى كه به آن ارجاع داده است ، رساله حدوث العالم است كه با چند رساله ديگرچاپ شده است .\r\n( 8 ) . شرح اصول الكافى ، ج 1 ، ص 473 .\r\n","page_name":" 386 ","page_number":386},
  {"content":"\r\n\r\nثم من النوادر الغريبة أنّ هذا العبد المسكين كان فى سالف الزمان متأمّلًا متدبّراً على عادتى عند تلاوة القرآن فى معانى آياته ورموزها واشاراتها وكان المنفتح على قلبى من آيات هذه السورة ( الحديد ) و اشاراتها أكثر من غيرها فحدّانى ( كذا ) ذلك مع ما سبق من الخواطر الغيبيّة والدواعى العلميّة والاعلّامات السرّية الى أن أشرع فى تفسير القرآن المجيد والتنزيل الحميد فشرعت فكان أوّل ما أخذت فى تفسيره من السور القرآنية هذه السورة . . . ثم بعد أن وقع اتمام تفسيرها مع تفسير عدّة أخرى من السور والآيات كآية الكرسى وآية النور ، اتّفقت عقيب سنتين أو أكثر مصادفتى لهذا الحديث « انّ اللَّه عز و جل علم أن يكون فى آخر الزمان أقوام متعمّقون فأنزل اللَّه تعالى « قُلْ هُوَ اللَّهُ أَحَدٌ » والآيات من سورة الحديد الى قوله  « عَلِيمٌ بِذاتِ الصُّدُورِ »  فمن رام وراء ذلك فقد هلك » والنظر فيه به عين الاعتبار . . . . « 1 »\r\nو همچنين در شرح اصول الكافى از كتاب‌هاى مفاتيح الغيب و أسرار الآيات كه از آخرين تأليفات اوست ، شواهد الرّبوبية ، حاشية الشفاء ، رساله حشر الأشياء و المبدأ والمعاد ، ياد شده است . « 2 »\r\nمطلب ديگر اين‌كه تاريخ 1044 هم در پايان « كتاب العقل والعلم » و هم در پايان « كتاب التوحيد » قيد شده است . از اين رو ، حدس زده مىشود كه تأليف اين كتاب عظيم در همين سال و شايد مقدارى از سال قبل و سال بعد از آن انجام شده و اين خود ، نشانى ديگر از عظمت مقام علمى و تسلّط صدرالمتألهين بر مبانى خويش است .\r\n\r\nچرا ملّاصدرا در سال‌هاى واپسين عمر خويش ، « شرح اصول الكافى » را نوشت ؟\r\nملّاصدرا همانطور كه مدّت‌ها در قرآن و معانى آيات آن ، تدبّر و تأمّل مىكرد تا بالاخره توفيق يافت كه نگارش تفسير خود را با تفسير سوره حديد آغاز كند و سپس تفسير تعداد ديگرى از سور و آيات را بنويسد ، در مورد احاديث اهل بيت عليهم السلام نيز\r\n\r\n\r\n","description":"","footnote":"\r\n( 1 ) . همان ، ج 3 ، ص 116 .\r\n( 2 ) . ر . ك : همان ( چاپ سنگى ) ، ص 86 و 248 و 249 و 409 و 413 و 421 و همان ( چاپ جديد ) ، ج 1 ، ص 473 و ج 3 ، ص 37 و 79 و 116 و 121 و 311 و 345 .\r\n","page_name":" 387 ","page_number":387},
  {"content":"\r\n\r\nروزگارانى طولانى به تأمّل و تعمّق پرداخت و به گوهرهايى ناب دست يافت و در فكر بود كه كتابى در شرح اين لئالى بسيار ارجمند بنگارد . او در مقدمهء شرح اصول الكافى مىنويسد :\r\nإنّى قد صادفت من هذه الأحاديث اصدافاً علميّة . . . وكنت برهة من الزمان متأمّلًا فى أسرار معانيها . . . وكنت أشاور نفسى . . . فى أن أشق للاخوان الصالحين تلك الأصداف الثمينة . . . . « 1 »\r\nامّا آن طور كه خود ملّاصدرا مىگويد ، « عوائق و عوادى روزگار » ، او را از اين كار باز مىداشت ، تا در نهايت به اصرار گروهى از طالبان حقايق در سال‌هاى آخر عمر به اين كار همّت گماشت و اثرى ممتاز در زمينه احاديث اهل بيت عليهم السلام از خود به يادگار گذاشت .\r\n\r\nچرا ملّاصدرا براى انجام هدف خود ، يعنى شرح حقايق مطرح شده در احاديث اهل بيت عليهم السلام كتاب كافى كلينى را انتخاب كرد ؟\r\nصدرالمتألهين ، خود ، پاسخ اين سؤال را در ديباچه كتابْ بيان كرده ، امّا پيش از نقل عبارت او مناسب است كتاب كافى را به طور مختصر معرّفى كنيم .\r\n\r\nدربارهء « الكافى »\r\nالكافى ، تأليف ثقة الاسلام محمد بن يعقوب كلينى ( م 329 ق ) در طول بيست سال در 34 جزء ، « 2 » شامل بيش از شانزده هزار حديث ، تدوين شده و بدون ترديد از حيث قدمت ، جامعيت و كثرت احاديث و ترتيب خاص و اعتبار روايات و نيز شامل بودن بر معارف الهى و اخلاق و احكام ( بر خلاف برخى از كتاب‌هاى حديثى كه فقط شامل فقه و احكام است ) ، سرآمدِ كتاب‌هاى حديثى شيعه است و از روزگار تأليف ، همواره\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 168 - 169 .\r\n( 2 ) . اين‌كه عدد اجزاى كافى در الفهرست شيخ طوسى 30 و در الفهرست نجاشى 31 و گاهى 32 و 33 جزء شمرده‌شده ، به دليل آن است كه برخى از كتاب‌ها را با كتاب ديگر يكى به حساب آورده‌اند ؛ مانند « كتاب العقل » و « كتاب العلم » كه برخى اين دو را يك كتاب شمرده‌اند و يا « كتاب الطهارة » و « كتاب الحيض » را برخى يك كتاب به شمار آورده‌اند يا برخى روضه كافى را كه جزء سى و چهارم كافى است ، كتابى جداگانه دانسته‌اند .\r\n","page_name":" 388 ","page_number":388},
  {"content":"\r\n\r\nمورد استناد و استفاده فقها و علما و مؤلّفان مباحث دينى و معرفتى در حوزه‌هاى علمى شيعه بوده است .\r\nدر كتاب‌هايى كه پس از تأليف الكافى به قلم اعاظم دانشمندان شيعه نگاشته شده ، همواره از آن ياد و تمجيد شده و نسخه‌هاى آن در همهء دوره‌ها موجود بوده و در اجازاتى كه علما و فقها و محدّثان براى يكديگر مىنوشته‌اند ، همواره كافى به عنوان يك كتاب شناخته شده و مشخّص ، ياد شده و با قرائت آن نزد يكديگر به اتقان نسخه‌هاى آن مىپرداخته‌اند .\r\nشيخ مفيد ( م 413 ق ) مىگويد :\r\nكتاب كافى از بلند مرتبه‌ترين كتاب‌هاى شيعه و از پرفايده‌ترين آنهاست . « 1 »\r\nنجاشى ( م 450 ق ) نيز مىگويد :\r\nكلينى در زمان خود در رى ، شيخِ اصحاب ما بوده و كتاب بزرگ خود را كه نامش كافى است ، در مدت بيست سال تأليف كرده است .\r\nسپس مىنويسد :\r\nبه مسجد لؤلؤى براى خواندن قرآن نزد استادى ، رفت و آمد داشتم . در آن مسجد ، گروهى از دانشمندان شيعه ، كتاب كافى را نزد احمد بن احمد كوفى مىخواندند . « 2 »\r\nشيخ طوسى ( م 460 ق ) در كتاب الرجال خود مىگويد :\r\nمحمد بن يعقوب كلينى ، جليل القدر و داناى به احاديث بود . وى تأليفاتى در حديث دارد كه كتاب معروف به كافى از آنهاست . آثار او را در كتاب الفهرست ياد كرده‌ايم . « 3 »\r\nو نيز در كتاب الفهرست مىنويسد :\r\nكلينى ، آشناى به احاديث ، ثقه و مورد اعتماد و اطمينان است . او را تأليفاتى\r\n\r\n\r\n","description":"","footnote":"\r\n( 1 ) . تصحيح الاعتقاد ( مصنفات الشيخ المفيد ، ج 5 ) ، كنگره هزاره شيخ مفيد ، 1413 ق ، ص 70 .\r\n( 2 ) . رجال النجاشى ، انتشارات اسلامى ، ص 377 .\r\n( 3 ) . مجمع الرجال ، القهپايى ، ج 6 ، ص 73 ( به نقل از : رجال الطوسى ) .\r\n","page_name":" 389 ","page_number":389},
  {"content":"\r\n\r\nاست و يكى از آنها كافى است كه شامل سى كتاب است . كتاب‌هاى او را از شيخ مفيد و حسين بن عبيداللَّه و سيدمرتضى ، روايت مىكنم . « 1 »\r\nشهيد اوّل ( م 786 ق ) مىگويد :\r\nكافى در حديث ، تأليف شيخ ابوجعفر كلينى است كه مانند آن در كتاب‌هاى شيعه تأليف نشده است . « 2 »\r\nمحقّق كَرَكى ( م 940 ق ) مىنويسد :\r\nكتاب بزرگ كافى كه مانند آن تأليف نشده ، شامل احاديث شرعى و اسرار دينىاى است كه در غير آن ، يافت نمىشود . « 3 »\r\nشهيد ثانى ( م 966 ق ) مىنويسد :\r\nالكافى ، الذى لايوجد فى الدنيا مثله جمعاً للأحاديث و تهذيباً للأبواب و ترتيباً صنعه فى عشرين سنة ، شكر اللَّه سعيه وأجزل أجره . « 4 »\r\nشيخ بهايى ( م 1030 ق ) مىنويسد :\r\nامّا الكافى فهو تأليف ثقة الاسلام أبى جعفر محمد بن يعقوب الكلينى الرازى عطّر اللَّه مرقده ألّفه فى مدّة عشرين سنة . . . و لجلالة شأنه عدّه جماعة من علماء العامّة كابن أثير فى كتاب جامع الاصول من المجّددين لمذهب الامامية على رأس المأة الثالثة . . . . « 5 »\r\nمحمد امين استرآبادى ( م 1036 ق ) مىنويسد :\r\nكتاب الكافى وقد سمعنا عن مشائخنا وعلمائنا انّه لم يصنّف فى الاسلام كتاب يوازنه و يدانيه وذلك فضل اللَّه يؤتيه من يشاء . « 6 »\r\nفيض كاشانى ( م 1091 ق ) مىنويسد :\r\nامّا الكافى فهو وان كان أشرفها ( أى الكتب الأربعة : الكافى و الفقيه و التهذيب و الاستبصار وأوثقها وأتمّها وأجمعها لاشتماله على الاصول من\r\n\r\n\r\n","description":"","footnote":"\r\n( 1 ) . همان جا ( به نقل از : الفهرست شيخ طوسى ) .\r\n( 2 ) . بحارالأنوار ، ج 104 ، ص 190 .\r\n( 3 ) . همان ، ج 105 ، ص 75 .\r\n( 4 ) . همان ، ص 141 .\r\n( 5 ) . الوجيزة ( ضميمه مشرق الشمسين ) ، الشيخ البهائى ، ص 4 .\r\n( 6 ) . الفوائد المدنية ، ص 279 .\r\n","page_name":" 390 ","page_number":390},
  {"content":"\r\n\r\nبينها وخلوّه من الفضول وشينها . . . . « 1 »\r\nبا اين معرّفى اجمالى كتاب شريف كافى ، روشن شد كه چرا ملّاصدرا براى شرح احاديث اهل بيت عليهم السلام ، كافى را انتخاب كرده است . او در ديباچهء شرح اصول الكافى مىگويد :\r\nبهترين احاديث و گفتارهايى كه از اهل بيت عليهم السلام براى ما روايت شده و درخشنده‌ترين سخنانى كه چون مرواريدِ به هم پيوسته از آنان براى ما نقل شده ، . . . احاديث كتاب كافى ، تأليف امين الاسلام و ثقة الأنام ، شيخ عالم ، كامل مجتهد ، بارع فاخر ، محمد بن يعقوب كلينى أعلى اللَّه قدره وأنار فى السماء بدره است . « 2 »\r\n\r\nآيا قبل از صدرالمتألهين ، كسى كافى را شرح كرده بود ؟\r\nاستادِ صدرالمتألهين ، ميرداماد ، تعليقه‌اى بر بخشى از كتاب كافى دارد كه نيمى از آن كه شرح خطبهء كافى و بحث‌هاى مقدماتى است ، به نام الرواشح السماوية و نيم ديگرِ آن كه شرح احاديث كتاب العقل ، كتاب العلم و كتاب التوحيد كافى است به نام التعليقة على الكافى چاپ شده است . ميرداماد در آغاز الرواشح مىگويد :\r\nانّ كتاب الكافى لشيخ الدين وأمين الاسلام ، بنية الفرقة ووجيه الطائفة ، رئيس المحدّثين ، حجّة الفقه والعلم والحق واليقين ، أبى جعفر محمد بن يعقوب بن اسحاق الكلينى رفع اللَّه درجته فى الصديقين وألحقه بنبيّه وأئمته الطاهرين قد حوى من ذلك ( الأحاديث ) طسقاً وافياً وقسطاً كافياً و لم يكن يتهيّأ لأحد من الفقهاء والعلماء والحكماء من عصر تصنيفه الى زماننا هذا والمدّة سبع مائة سنة تاريخ وفات شيخ كلينى ، سال 329 قمرى ، است . أن يتعاطى حلّ غوامضه و شرح مقاصده ويتفرّغ لتفسير مبهماته وتحرير مهمّاته . . . . « 3 »\r\nاز اين گفتار برمىآيد كه با اين‌كه كتاب شريف كافى به شرحى علمى و وزين نياز داشته ، تا زمان ميرداماد ، شرحى بر آن نگاشته نشده و يا اگر شده ، مورد پسند ميرداماد\r\n\r\n\r\n","description":"","footnote":"\r\n( 1 ) . الوافى ( چاپ جديد ) ، ج 1 ، ص 5 .\r\n( 2 ) . شرح اصول الكافى ، ج 1 ، ص 166 .\r\n( 3 ) . الرواشح السماوية ، ص 4 .\r\n","page_name":" 391 ","page_number":391},
  {"content":"\r\n\r\nنبوده و يا وى از آن ، آگاهى نداشته است .\r\nامّا با مراجعه به كتاب‌هاى تراجم و فهارس و ساير مصادر ، معلوم مىشود كه تا نيمه اوّل سده دهم هجرى ، نشانى از حاشيه يا شرحى بر كافى در دست نيست و از نيمه دوم سده دهم تا حدود زمان وفات ميرداماد ( 1041 ق ) شش شرح و حاشيه را مىشناسيم كه « تعليقه » ميرداماد ، هفتمى آنهاست . شروح كافى قبل از صدرالمتألهين از اين قرارند :\r\n1 . شرح اصول كافى ، از شيخ محمدعلى بن محمد بلاغى ( م 1000 ق ) و جدّ اعلاى شيخ محمدجواد بلاغى صاحب تفسير آلاء الرحمن . در تنقيح المقال نواده او آمده است :\r\nاز جمله علماى متأخّر كه فاضل استرآبادى در كتاب رجال كبير خود ، نام و شرح حال او را نياورده ، جدّ من ، محمدعلى بن محمد بلاغى است كه از وجوه مجتهدان متأخّر و فضلاى متبحّر ، عالمى ثقه ، صحيح الحديث ، واضح الطريقه ، نقى الكلام و جيّد التصانيف بود . شاگردانى عالم ، فاضل و جليل داشت و او را تأليفاتى است از جمله شرح اصول كافى . « 1 »\r\nمتأسفانه تا آنجا كه نگارنده اطّلاع دارد ، نسخه‌اى از اين شرح درفهارس معرّفى نشده و در دست نيست .\r\n2 . شرح روضه كافى ، از مير سيد حسين مجتهد كَرَكى ( م 1001 ق ) . اين شرح در رياض العلماء ياد شده و نسخه‌اى از آن ، سراغ نداريم . « 2 »\r\n3 . حاشيه اصول كافى ، از شيخ محمد ، پسر صاحب معالم ( م 1030 ق ) . از اين كتاب در ( كشف الحجب ) كَنتورى ، ياد شده است ؛ « 3 » امّا شيخ على بن شيخ محمد در كتاب ( الدرّ المنثور ) مىنويسد :\r\nمِن تأليفات والدى كتاب مشتمل على مسائل و بعض أحاديث الكافى نقلتها فى كتاب الدر المنظوم وفيه فوائد متفرقة . « 4 »\r\n\r\n\r\n","description":"","footnote":"\r\n( 1 ) . روضات الجنات ( چاپ دوم سنگى ) ، السيد محمد باقر الخوانسارى ، ص 632 .\r\n( 2 ) . رياض العلماء ، عبداللَّه افندى ، ج 2 ، ص 67 .\r\n( 3 ) . كشف الحجب ، الكنتورى ، ص 184 .\r\n( 4 ) . الدرّالمنثور ، شيخ على بن محمد ، نسخه خطّى كتابخانه مسجد اعظم قم . اين كتاب ، چاپ شده است ؛ امّا الدرالمنظوم چاپ نشده است .\r\n","page_name":" 392 ","page_number":392},
  {"content":"\r\n\r\n4 . شرح كتاب التوحيد « اصول كافى » ، از شيخ على ، فرزند صاحب معالم كه در الذريعة « 1 » از آن ياد شده است .\r\n5 . حاشيه ملّامحمد امين استرآبادى ، صاحب الفوائد المدنية ( م 1036 ق ) .\r\nاين استرآبادى ، غير از استرآبادى صاحب كتاب رجال است . او مىگويد :\r\nاصول كافى و تهذيب و غير اين دو را بر اعلم متأخّران در علم حديث و رجال و اورع آنان ، سيدنا الامام العلامة . . . اعظم المحققين ، ميرزا محمد استرآبادى خواندم . « 2 »\r\nدو نسخه از اين كتاب در كتابخانه آية اللَّه مرعشى قم موجود است ؛ « 3 » يكى در 33 برگ ( ش 6665 ) و ديگرى در 44 برگ ( ش 24594 ) كه از حجم كم آنها معلوم مىشود حاشيه مفصّلى نيست . مؤلّف فهرست مذكور مىنويسد :\r\nحاشيه بسيار مختصرى است بر « اصول كافى » كه استرآبادى در حاشيه نسخه خود از كافى نوشته بود و شخصى آن را در سال 1057 ق ، در مكّه تدوين كرده است و در انجام آن نوشته : تمّ ما رأينا من حواشى مولانا محمد أمين رحمه الله .\r\nهمچنين از مطلبى كه در پايان كتاب به عنوان شرح جمله « عن واضحة » نقل شده ، استفاده مىشود كه اين حاشيه تا نيمى از كتاب الايمان والكفرِ « اصول كافى » است ؛ زيرا اين جمله در حديث شماره 5 و 21 ( باب الذنوب ) كتاب الايمان والكفر آمده است .\r\nدر هرحال ، روشن نيست كه آيا شرح و حاشيه استرآبادى ، همين حاشيه مختصر است يا نسخه‌هايى از اين مفصّل‌تر هم دارد .\r\n6 . شرح ملّاعبداللَّه تُسترى « شوشترى » . از اين‌كه ملّاصالح مازندرانى و علّامه مجلسى ، گاهى براى شرح برخى احاديث كافى از ملّاعبداللَّه تسترى ( م 1021 ق ) نقل مىكنند ، برمىآيد كه اين بزرگوار هم حاشيه يا شرحى بر كافى داشته است ؛ « 4 » امّا در\r\n\r\n\r\n","description":"","footnote":"\r\n( 1 ) . الذريعة ، ج 6 ، ص 82 .\r\n( 2 ) . الفوائد المدنية ، ص 185 .\r\n( 3 ) . فهرست نسخه‌هاى خطّى كتابخانه آية اللَّه مرعشى ، ج 12 ، ص 164 و ج 17 ، ص 232 .\r\n( 4 ) . ر . ك : شرح ملّاصالح ، ملّامحمدصالح المازندارانى ، ج 4 ، ص 328 ؛ مرآة العقول ( چاپ سنگى ) ، ج 1 ، ص 39 و 123 .\r\n","page_name":" 393 ","page_number":393},
  {"content":"\r\n\r\nفهارس و تراجم ، از اين كتابْ نامى به ميان نيامده است .\r\n7 . تعليقه ميرداماد بر اصول كافى ، كه تا آغاز كتاب الحجه كافى را شامل مىشود . « 1 »\r\n\r\nآيا صدرالمتألهين از هفت شرح و حاشيه قبل از خود بر كافى ، بهره برده است يا نه ؟\r\nاز هفت شرح و حاشيه ياد شده ، شرح تسترى ، استرآبادى و ميرداماد در اختيار دانشمندان آن عصر بوده كه اگر احتمال رجوع ملّاصدرا به شرح‌هاى قبلى باشد ، بايد به اين سه شرح رجوع شده باشد ؛ امّا هيچ اثرى از اين رجوع و استفاده به چشم نمىخورد ؛ بلكه با قرينه‌اى كه يادآور مىشويم ، روشن مىشود كه حتّى تعليقه استادش ميرداماد هم از مصادر او نبوده است ؛ چه بگوييم كه اصلًا آن تعليقه را نداشته و چه بگوييم كه داشته و مراجعه نكرده است . ميرداماد در تعليقه خود بر اصول كافى ، چند جا مطلب تازه‌اى را مطرح كرده و خلاف آن را قطعى البطلان دانسته است و شارحان بعدى كه به تعليقه ميرداماد نظر داشته‌اند ، آن موارد را يادآور شده و دربارهء آنها اظهار نظر كرده‌اند ؛ امّا در شرح ملّاصدرا حتى يكى از آن موارد را نمىبينيم ؛ با اين‌كه اگر تعليقه ميرداماد نزد ايشان بود و يا به آن توجّهى داشت ، طبيعى بود كه مورد توجّه و اظهارنظر او قرار گيرد . نمونه‌هايى از اين موارد ، در زير مىآيد .\r\nمورد اوّل . در حديث هفتم كتاب العقل كافى آمده :\r\nعن أبى جعفر عليه السلام : قال انّما يداقّ اللَّه العباد فى الحساب يوم القيامة على قدر ما آتاهم من العقول فى الدنيا .\r\nميرداماد ذيل آن نوشته :\r\nيدافّ بالدال المهملة والفاء المشدّدة . . . وامّا يداقّ بالقاف فتصحيف تحريفى و تحريف تسقيمى . « 2 »\r\nملّاصالح در شرح خود مىگويد :\r\nقال سيد الحكماء الالهيّين انّما يدافّ اللَّه العباد بالدال المهملة والفاء المشدّدة . . . ولا أدرى ما الباعث له على الحكم بتحريف ( يداقّ ) بالقاف\r\n\r\n\r\n","description":"","footnote":"\r\n( 1 ) . اين كتاب در سال 1403 ق ، در قم چاپ شده و نسخه‌هاى خطّى آن هم در كتابخانه‌ها موجود است .\r\n( 2 ) . تعليقه ميرداماد بر اصول كافى ، ص 23 .\r\n","page_name":" 394 ","page_number":394},
  {"content":"\r\n\r\nوتسقيمه وترجيح ( يدافّ ) بالفاء عليه . « 1 »\r\nفيض كاشانى ، ذيل اين حديث آورده :\r\nيداقّ ، من الدقّة فى الحساب و من جعله ( يدافّ ) بالفاء . . . فقد صحّف . « 2 »\r\nامّا ملّاصدرا در شرح خود آورده : « المداقّة فى الحساب هى المناقشة فيه » و اشاره‌اى به سخن استادش نكرده است . « 3 »\r\nمورد دوم . ميرداماد در ذيل جمله‌اى از حديث چهاردهم كتاب العقل ( والتوكّل وضدّه الحرص ) ، گفته :\r\nالحرض بالمهملة أوّلا والمعجمة أخيراً والراء فى الوسط بالتحريك . . . و من يصحّف ضد التوكّل فيتوهّم بالصاد المهملة . . . . « 4 »\r\nملّاصالح در ذيل اين جمله مىنويسد :\r\nقال سيد الحكماء الالهيين : هو الحرض . . . و امّا الحرص بالصاد المهملة فتصحيف . . . ويمكن دفعه . . . . « 5 »\r\nفيض كاشانى در ذيل اين جمله مىنويسد :\r\nوقيل بل الذى هو ضد التوكّل انّما هو بالضاد المعجمة والتحريك . . . . « 6 »\r\nعلّامه مجلسى در « مرآة العقول » مىنويسد :\r\nوفى بعض النسخ هنا بالضاد المعجمة . . . . « 7 »\r\nامّا در شرح ملّاصدرا ، حتّى اشاره‌اى به اين‌كه به جاى « حرص » ، « حرض » باشد ، نشده و همان حرص توضيح داده شده است . « 8 »\r\nمورد سوم . در تعليقه ميرداماد ، در ذيل جمله‌اى ديگر از حديث چهاردهم كتاب العقل « والفهم وضده الحمق ) آمده است :\r\nمن لم يعرف ذلك ذهب و همه الى احتمال أن يكون ما ضدّه الحمق هو القهم\r\n\r\n\r\n","description":"","footnote":"\r\n( 1 ) . شرح ملّاصالح ، ج 1 ، ص 88 .\r\n( 2 ) . الوافى ( چاپ جديد ) ، ج 1 ، ص 82 .\r\n( 3 ) . شرح اصول الكافى ، ج 1 ، ص 237 .\r\n( 4 ) . تعليقه ميرداماد ، ص 43 .\r\n( 5 ) . شرح ملّاصالح ، ج 1 ، ص 290 .\r\n( 6 ) . الوافى ، ج 1 ، ص 66 .\r\n( 7 ) . مرآة العقول ( چاپ سنگى ) ، ج 1 ، ص 16 .\r\n( 8 ) . شرح اصول الكافى ، ج 1 ، ص 435 .\r\n","page_name":" 395 ","page_number":395},
  {"content":"\r\n\r\nبالقاف . . . فهذا أعجوبة الأعاجيب فأين أنتم يا معشر المتعجّبين . « 1 »\r\nملّاصالح در شرح خود مىگويد :\r\nومنهم من جوّز أن يكون القهم هنا بالقاف دفعاً للتكرار . . . « 2 » و هذا نقله سيد الحكماء عن بعض . . . . « 3 »\r\nامّا در شرح ملّاصدرا ، اشاره‌اى به اين مطلب نشده و در هر دو جا « فهم » توضيح داده شده است . « 4 »\r\nمورد چهارم . ميرداماد در « التعليقه » در شرح جمله‌اى ديگر از حديث چهاردهم كتاب العقل ( والحياء وضدّه الخلع ) مىنويسد :\r\nالجلع بالجيم . . . و من المصحّفين فى عصرنا من صحّفها بالخلاعة [ الخلع 
  ] بالخاء المعجمة . « 5 »\r\nملّاصالح در شرح خودش مىنويسد :\r\nالذى هو ضدّ الحياء إمّا بالجيم . . . وإمّا بالخاء المعجمة . « 6 »\r\nعلّامه مجلسى در مرآة العقول مىنويسد :\r\nفى بعض النسخ بالجيم . . . وفى بعضها بالخاء المعجمة وهو ( اى الخلع بالخاء ) مجاز شائع . « 7 »\r\nيعنى استعمال صحيحى است و گفته محقّق داماد ، درست نيست .\r\nامّا در شرح ملّاصدرا ، اشاره‌اى به اين مطلب نشده و « خلع » ( يعنى خلاف گفته ميرداماد ) را صحيح دانسته و توضيح داده است . « 8 »\r\n\r\nدر سده يازدهم ، بعد از تأليف شرح ملّاصدرا كه تاريخ تأليف آن 1044 قمرى است چند شرح ديگر بر كافى نگاشته شده است ؟\r\nسده يازدهم هجرى با ساير سده‌ها قابل مقايسه نيست ؛ زيرا اين قرن در ترويج\r\n\r\n\r\n","description":"","footnote":"\r\n( 1 ) . تعليقه ميرداماد ، ص 44 .\r\n( 2 ) . چون جمله ديگر همان حديث « والفهم وضدّه الغباوة » است ؛ پس فهم ، تكرار شده است .\r\n( 3 ) . شرح ملّاصالح ، ج 1 ، ص 293 .\r\n( 4 ) . همان ، ص 438 و 464 .\r\n( 5 ) . تعليقه ميرداماد ، ص 46 .\r\n( 6 ) . شرح ملّاصالح ، ج 1 ، ص 355 .\r\n( 7 ) . مرآة العقول ( چاپ سنگى ) ، ج 1 ، ص 17 .\r\n( 8 ) . شرح اصول الكافى ، ج 1 ، ص 513 .\r\n","page_name":" 396 ","page_number":396},
  {"content":"\r\n\r\nمكتب تشيّع و گسترش حوزه‌هاى علمى آن و تحقيق و بررسى و تدوين احاديث اهل بيت عليهم السلام و تدوين معارف الهى ، درخشش ويژه‌اى دارد كه يكى از شواهد آن ، همين است كه پس از تأليف شرح ملّاصدرا تا پايان سده يازدهم ، يعنى در طول حدود پنجاه سال ، بيش از بيست شرح و حاشيه بر كافى نوشته شده است .\r\nمناسب است پيش از آن كه نام و خصوصيّات اين شرح‌ها را بياوريم ، كلامى از ملّامحمدتقى مجلسى ( م 1070 ق ) كه در شناساندن اوضاع و احوال سده يازدهم از حيث توجّه به احاديث اهل بيت عليهم السلام بسيار روشن كننده است ، نقل شود :\r\nدر اين شهرِ اصفهان ، دو يا سه كس ، كتب حديث داشتند و آن نيز در كتابخانه بود كه كسى نديده بود . . . والحال ( 1066 ق ) قريب به چهل سال است قبل از ايشان هم كوشش‌هاى ملّا عبداللَّه تسترى ( م 1021 ق ) و شيخ بهايى ( م 1030 ق ) و ميرداماد ( م 1041 ق ) و ديگران در اقبال به حديث ، بسيار مؤثّر بوده است . كه سعى نمودم و به مرتبه‌اى رسيده است كه در بسيارى كتابخانه‌ها ، جميع كتبْ مكرّر هست ؛ بلكه در قرايى از اصفهان و ساير بلاد ، منتشر شد و آب رفته به جوى باز آمد و الحمدللَّه رب العالمين كه اكثر فضلاى عصر ، اوقات شريف ايشان صرف حديث مىشود و روز به روز در ترقّى و تزايد است و به سبب هجران كلّى كه بر اخبار واقع شده بود و كسى نمىخواند ، تصحيفات و اغلاط بسيار واقع شده بود كه به تأييد اللَّه تبارك در روضة المتقين نام شرح عربىِ من لا يحضره الفقيه ، تأليف ملّامحمدتقى مجلسى است . اكثر آنها به اصلاح آمد والحمدللَّه رب العالمين كه پادشاه . . . اكثر اوقات شريف ايشان و امراى . . . ايشان نيز صرف مطالعه و مباحثه حديث مىشود . . . و اميد هست كه به موجب حديث شريف . . . ( الناس على دين ملوكهم ) ، از اين كلام برمى آيد كه هدف عالمان بزرگوار شيعه از ارتباط با شاهان آن دوران ، ترويج اسلام بوده است . چنان شود كه در جميع بلاد ايران ، اطفال ايشان [ نيز 
  ] عالم باشند . . . . « 1 »\r\n\r\n\r\n","description":"","footnote":"\r\n( 1 ) . لوامع صاحبقرانى ، ج 8 ، ص 37 .\r\n","page_name":" 397 ","page_number":397},
  {"content":"\r\n\r\nآرى ! اقبال حوزه‌هاى علمى شيعه به حديث و علم حديث ، موجب گرديد كه در سده يازدهم ، كتاب‌هاى حديثى و شرح حديث فراوانى تأليف و تدوين گردد كه از جمله آنها ، شرح‌هايى است كه پس از شرح امين استرآبادى ، تعليقه ميرداماد و شرح ملّاصدرا در نيمه دوم سده يازدهم بر كافى نگاشته شده است . در زير به تعدادى از اين شرح‌ها اشاره مىشود .\r\n1 . الشافى ، شرح « اصول كافى » و بخشى از « فروع كافى » ( به زبان عربى ) است از ملّاخليل قزوينى ( م 1089 ق ) . تاريخ تأليف كتاب الايمان والكفر آن ، 1058 است .\r\nنسخه‌هاى متعددى از اين كتاب در كتابخانه‌ها وجود دارد ، از جمله نسخه جلد اوّل به خطّ مؤلف در كتابخانه مركزى دانشگاه تهران ( جزو كتاب‌هاى اهدايى مرحوم محمد مشكوة ) موجود است .\r\n2 . حاشيه اصول كافى ، از سيد نظام الدين احمد عاملى ، نواده ميرداماد و شاگرد شيخ بهايى ( م ح 1060 ق ) كه صاحب تأليفات فراوانى است . نسخه‌اى از اين حاشيه در كتابخانه آية اللَّه مرعشى موجود است . « 1 »\r\n3 . الدر المنظوم ، از شيخ على كبير ( م 1103 يا 1104 ق ) ، نواده صاحب معالم و شهيدثانى . تاريخ تأليف اين كتاب ، 1061 قمرى است « 2 » و نسخه‌هاى متعدّدى از آن در كتابخانه‌ها از جمله در كتابخانه مركزى دانشگاه تهران ( جزو كتاب‌هاى اهدايى مشكوة ) موجود است . نگارنده ، نسخهء موجود در كتابخانه مسجد اعظم قم را ديده كه فقط شرح كتاب العقل والعلم است . و شايد اين شرح ، همين مقدار باشد .\r\n4 . حاشيه بر اصول و فروع كافى ، تأليف سيدنورالدين على بن ابى الحسن عاملى ( م 1068 ق ) و صاحب كتاب الأنوار البهيّة فى شرح صلاة الأثنى عشرية . « 3 » از اين حاشيه‌در تحفة الأزهار سيدضامن بن شَدقم ، ياد شده است . « 4 »\r\n\r\n\r\n","description":"","footnote":"\r\n( 1 ) . فهرست نسخه‌هاى خطّى كتابخانه آية اللَّه مرعشى ، ج 8 ، ص 5051 .\r\n( 2 ) . الذريعة ، ج 8 ، ص 79 .\r\n( 3 ) . الاثنى عشرية ، تأليف شيخ بهايى است و الصلاة ، يكى از پنج بخش آن است .\r\n( 4 ) . الذريعة ، ج 6 ، ص 182 .\r\n","page_name":" 398 ","page_number":398},
  {"content":"\r\n\r\n5 . حاشيه ميرزا رفيع الدين نايينى ( م 1082 ق ) ، استادِ علّامه مجلسى . نسخه‌هاى فراوانى از اين كتاب در كتابخانه‌هاى مختلف ، از جمله نسخه‌اى به خط و حواشى ملّاخليل قزوينى در كتابخانه آية اللَّه مرعشى قم موجود است . « 1 »\r\nاين حاشيه تا اواسط كتاب الحجّه است « 2 » و بخش‌هايى از آن در چاپ سه جلدى افست و چاپ جديد « وافى » منتشر شده است .\r\n6 . حاشيه شيخ على صغير ، برادر كوچك‌تر شيخ على كبير كه قبلًا از او ياد شد .\r\nتاريخ تأليف اين كتاب ، 1085 قمرى است و نسخه‌اى از آن ، تحريرِ 1088 ، در الذريعة معرّفى شده است . اين حاشيه بر كتاب التوحيد كافى نگاشته شده است . « 3 »\r\n7 . الصافى كه شرح اصول و فروع و روضه كافى است به زبان فارسى در سى و چهار جزء به عدد اجزاى كتاب كافى از ملّاخليل قزوينى . اين كتاب در طول بيست سال از سال 1064 تا 1084 ق ، در دست نگارش بوده و هفت جزء آن كه شرح اصول كافى « كتاب العقل تا كتاب العشرة » است ، در دو جلد رحلى در سال 1323 ق ، در هند چاپ شده و نسخه‌هاى بقيه اجزا هم در كتابخانه‌ها موجود است ؛ از جمله دوره كامل آن در دوازده مجلّد در كتابخانه مركزى دانشگاه تهران ، جزو كتب اهدايى مشكوة و همچنين در كتابخانه آستان قدس رضوى ، جزو كتاب‌هاى آية اللَّه سيدمصطفى خوانسارى موجود است . « 4 »\r\nمحمدباقر بن غازى قزوينى ( م بعد از 1103 ق ) نيز حاشيه‌اى بر اين شرح دارد . « 5 »\r\n8 . شرح اصول و روضه كافى ، تأليف ملّاصالح مازندرانى ( م 1086 ق ) . اين شرح با حواشى بسيار ارزندهء مرحوم علّامه شعرانى در دوازده جلد به چاپ رسيده است . « 6 »\r\n\r\n\r\n","description":"","footnote":"\r\n( 1 ) . فهرست نسخه‌هاى خطّى كتابخانه آية اللَّه مرعشى ، ج 16 ، ص 306 - 307 .\r\n( 2 ) . اين‌كه برخى گفته‌اند اين حاشيه تا كتاب القرآن كافى است ، ظاهراً بايد اشتباه باشد .\r\n( 3 ) . الذريعة ، ج 6 ، ص 183 .\r\n( 4 ) . به فهرست كتاب‌هاى خطّى آية اللَّه خوانسارى ، تأليف نگارنده ، مراجعه شود .\r\n( 5 ) . الذريعة ، ج 6 ، ص 145 .\r\n( 6 ) . اين‌كه برخى گفته‌اند مرحوم ملّاصالح كتاب الزكاة والصوم كافى را هم شرح كرده است ، احتمالًا با شرح پسر او كه بعد از اين ياد مىشود ، اشتباه شده است . ر . ك : مقدمه شرح ملّاصالح ، ج 1 ، ص 9 .\r\n","page_name":" 399 ","page_number":399},
  {"content":"\r\n\r\n9 . الوافى ، نوشته فيض كاشانى ( م 1091 ق ) . در « وافى » كه جامع كتب اربعه حديثى شيعه ( كافى ، فقيه ، تهذيب و استبصار ) است ، در ذيل برخى از احاديث ، توضيحاتى داده شده كه در واقع ، حاشيه‌اى است بر آن چهار كتاب . اين حواشى و توضيحات ، توسط يكى از علما تدوين و « بيانات الوافى » ناميده شده است . نسخه آن را علّامه تهرانى در كتابخانه حجّت طباطبايى حائرى ديده است . « 1 »\r\n10 . شرح اصول كافى ، تأليف اميرمحمد معصوم قزوينى ( م 1091 ق ) ، جدّ سيدحسين قزوينى ، صاحب معارج الأحكام . نسخه‌اى از اين كتاب كه تقريظ ميرزا رفيع الدين نايينى را داشته در قزوين نزد نوادهء مؤلف ( حاج سيدجوادىها ) بوده است . « 2 »\r\n11 . حاشيه سيد بدرالدين بن احمد حسينى كه در تاريخ 1094 ق ، توسط سيدمحمّد . . . موسوى تدوين شده و نسخهء آن در كتابخانه آية اللَّه مرعشى موجود است . « 3 »\r\n12 . البضاعة المزجاة كه شرح روضه كافى است از محمدحسين بن قارياغدى و تاريخ تأليف اين كتاب 1098 ق و نسخه مورّخ 1100 ق ، « 4 » آن در كتابخانه ميرزا باقر قاضى در تبريز موجود بوده و نسخه ديگرى هم در كتابخانه ملّاحبيب اللَّه كاشانى بوده است . « 5 » شايد نسخه‌اى كه در كتابخانه مدرسه آية اللَّه بروجردى در نجف موجود بوده و در كتاب دليل المخطوطات از آن ياد شده قسمتى از همين كتاب باشد . « 6 »\r\n13 . نزهة الاخوان و تحفة الخلّان كه شرح روضه كافى و تأليف سيدنعمت اللَّه جزائرى ( م 1112 ق ) است . تاريخ پايان تأليف اين كتاب 1099 يا 1112 است و نسخه‌هاى آن در « نابغه فقه و حديث » ( شرح حال سيدنعمت اللَّه جزائرى ) ياد شده است . « 7 »\r\n\r\n\r\n","description":"","footnote":"\r\n( 1 ) . اين‌كه برخى گفته‌اند مرحوم ملّاصالح كتاب الزكاة والصوم كافى را هم شرح كرده است ، احتمالًا با شرح پسر او كه بعد از اين ياد مىشود ، اشتباه شده است . ر . ك : مقدمه شرح ملّاصالح ، ج 1 ، ص 9 .\r\n( 2 ) . الذريعة ، ج 3 .\r\n( 3 ) . همان ، ج 13 ، ص 100 .\r\n( 4 ) . فهرست نسخه‌هاى خطّى كتابخانه آية اللَّه مرعشى ، ج 8 ، ص 50 .\r\n( 5 ) . الذريعة ، ج 3 ، ص 167 .\r\n( 6 ) . همان ، ج 6 ، ص 182 و ج 13 ، ص 296 .\r\n( 7 ) . دليل المخطوطات ، احمد الحسينى الاشكورى ، ص 22 .\r\n( 8 ) . نابغه فقه و حديث ، ص 81 .\r\n","page_name":" 400 ","page_number":400},
  {"content":"\r\n\r\n14 . حاشيه شيخ قاسم بن محمد كاظمى ، مشهور به ابن الوندى ، ( م بعد از 1100 ق ) و مؤلف كتاب جامع الأحاديث و الأقوال .\r\n15 . حاشيه شيخ ابراهيم بن قاسم كاظمى .\r\n16 . حاشيه شيخ محمد بن قاسم كاظمى .\r\nصاحب الذريعة نسخه‌اى از كافى تحرير سال 994 قمرى را ديده كه داراى حاشيه اين سه نفر اخير الذكر ( پدر و دو فرزند ) بوده است . « 1 »\r\n17 . مرآة العقول علّامه مجلسى كه شرح اصول و فروع و روضه كافى است . از تاريخ‌هاى ثبت شده در برخى نسخه‌ها برمى آيد كه در سال‌هاى 1076 تا 1102 ق ، اين كتاب در دست تدوين بوده است . يك بار در چهار جلد رحلى ، چاپ سنگى و بار ديگر در بيست و چند جلد ، چاپ حروفى شده است .\r\n18 . شرح فروع كافى ، تأليف محمدهادى بن ملّامحمدصالح مازندرانى . اين نسخه ، شامل كتاب الزكاة تا كتاب المزار آن در نجف در كتابخانه آية اللَّه خوانسارى بوده است . « 2 »\r\n19 . حاشيه اصول كافى ، از سيدابوطالب ، نوادهء ميرفندرسكى . « 3 » شايد اين حاشيه هم از اواخر سده يازدهم باشد .\r\n20 . شرح ميراسماعيل خاتون آبادى ( م 10311116 ق ) . « 4 » در تتميم أمل الآمل قزوينى به عنوان شرحى مبسوط بر كافى از آن ياد شده است . « 5 »\r\nاين شرح در چند جلد است . يك جلد آن در كتابخانه مسجد اعظم قم و يك جلد ديگر در كتابخانه آية اللَّه گلپايگانى قم و گويا سه جلد ديگر آن در يك مجلّد در كتابخانه آية اللَّه مرعشى قم موجود است . اين سه نسخه تا پايان كتاب التوحيد است .\r\n\r\n\r\n","description":"","footnote":"\r\n( 1 ) . الذريعة ، ج 6 ، ص 180 .\r\n( 2 ) . همان ، ج 13 ، ص 380 و ج 14 ، ص 28 .\r\n( 3 ) . همان ، ج 6 ، ص 181 .\r\n( 4 ) . ر . ك : وقائع الأيام ، الخاتون آبادى و الذريعة ، ج 4 ، ص 261 .\r\n( 5 ) . تتميم أمل الآمل ، ص 69 .\r\n","page_name":" 401 ","page_number":401},
  {"content":"\r\n\r\nتاريخ تحرير نسخه كتابخانه مسجد اعظم كه جلد پنجم كتاب است ، 1108 است و شايد تاريخ تأليف آن و يا تأليف چهار جزء قبلى ، پيش از 1108 ق ، باشد كه نياز به بررسى بيشتر دارد . « 1 »\r\n\r\nآيا مؤلفان اين شرح‌ها از شرح ملّاصدرا استفاده كرده‌اند ؟\r\nاز شرح‌هاى ياد شده ، شرح علّامه مجلسى و شرح ملّاصالح و « وافى » و شرح فارسى ملّاخليل كه چاپ شده و نيز نسخه خطّى شرح ميرزا رفيع الدين نايينى و شرح شيخ على ( نواده شهيدثانى ) كه در اختيار اين جانب بود ، مورد بررسى قرار گرفته است كه نتيجه آن به شرح ذيل مىآيد :\r\n\r\nاوّل . « مرآة العقول » علّامه مجلسى\r\nعلّامه مجلسى در آغاز مرآة العقول مىگويد :\r\nبه خواست خدا در اين حواشى و شرح‌ها ، گفتار برخى افاضل محشيان و فوايدى كه در كلام آنان هست و نيز آنچه از بركات انفاس اساتيد محقّق خود بهره برده‌ام ، بدون آن كه نام آنان را ببرم و يا درصدد بيان اشكال كلام ايشان باشم ، ياد مىكنم . « 2 »\r\nنمونه‌هايى از استفاده علّامه مجلسى در مرآة العقول از ساير شرح‌ها ذكر مىشود .\r\nمرحوم مجلسى آورده :\r\nقال بعض المحقّقين هذا التنوير الذى أشير به فى الحديث . . . . « 3 »\r\nدر وافى عين همين عبارت ، آمده است . « 4 »\r\nدر مرآة العقول آمده :\r\nقال بعض المحقّقين انّما اختلف ألفاظ الروايتين . . . . « 5 »\r\nدر وافى عين همين عبارت ، وجود دارد . « 6 »\r\nمرحوم مجلسى آورده :\r\nقيل أى منزلته عند اللَّه . . . . « 7 »\r\n\r\n\r\n","description":"","footnote":"\r\n( 1 ) . به فهرست كتابخانه مسجد اعظم و جلد سوم فهرست كتابخانه آية اللَّه گلپايگانى ، تأليف نگارنده ، رجوع شود .\r\n( 2 ) . مرآة العقول ( چاپ سنگى ) ، ج 1 ، ص 3 .\r\n( 3 ) . همان ( چاپ حروفى ) ، ج 2 ، ص 77 .\r\n( 4 ) . الوافى ( چاپ جديد ) ، ج 3 ، ص 149 .\r\n( 5 ) . مرآة العقول ، ج 2 ، ص 84 .\r\n( 6 ) . الوافى ، ج 4 ، ص 273 .\r\n( 7 ) . مرآة العقول ، ج 2 ، ص 87 .\r\n","page_name":" 402 ","page_number":402},
  {"content":"\r\n\r\nدر شرح ملّاصالح ، همين عبارت هست . « 1 »\r\nمرحوم مجلسى آورده :\r\nو من العجب ما ذكره بعض الشارحين أن امرءاً مرفوع و أجله منصوب والعكس محتمل . . . . « 2 »\r\nدر شرح ملّاصالح آمده :\r\nامرء مرفوع وأجله منصوب على المفعولية والعكس محتمل . . . . « 3 »\r\nدر مرآة العقول آمده :\r\nوقد يقال الافعال هنا للتعريض نحو أباع البعير . . . . « 4 »\r\nدر شرح فارسى ملّاخليل آمده :\r\nباب افعال براى تعريض باشد ، مثل « أباع البعير » . « 5 »\r\nمجلسى در مرآة العقول آورده :\r\nقيل هو من قبيل ذكر اللازم . . . و قيل استفهام انكارى . . . . « 6 »\r\nدر شرح فارسى ملّاخليل آمده :\r\nنفى تكلّم ، كنايت از نفى استماع ديگران است از قبيل ذكر لازم و اراده ملزوم . . .\r\nو مىتواند بود كه استفهام انكارى باشد . « 7 »\r\nدر مرآة العقول با عنوان ( بعض الأفاضل ) ، مطالبى نقل شده كه عيناً در حاشيه ميرزا رفيع الدين كه در ذيل وافى چاپ شده ، موجود است . « 8 »\r\nمجلسى در مرآة العقول از « تعليقه ميرداماد » هم نقل كرده است ؛ مثلًا آورده :\r\nالثالث ما ذكره السيد الداماد قدس اللَّه روحه انّ المراد بالمشيئة . . . . « 9 » همين عبارت در « تعليقه » ميرداماد آمده است . « 10 »\r\n\r\n\r\n","description":"","footnote":"\r\n( 1 ) . شرح ملّاصالح ، ج 8 ، ص 196 .\r\n( 2 ) . مرآة العقول ، ج 2 ، ص 83 .\r\n( 3 ) . شرح ملّاصالح ، ج 8 ، ص 184 .\r\n( 4 ) . مرآة العقول ، ج 2 ص 79 .\r\n( 5 ) . شرح ملّاخليل ، ج 4 ، ص 124 .\r\n( 6 ) . مرآة العقول ، ج 2 ، ص 78 .\r\n( 7 ) . شرح ملّاخليل ، ج 4 ، ص 123 .\r\n( 8 ) . مرآة العقول ، ج 1 ، ص 29 و 69 و 132 .\r\n( 9 ) . همان ، ج 1 ، ص 77 .\r\n( 10 ) . تعليقه ميرداماد ، ص 249 .\r\n","page_name":" 403 ","page_number":403},
  {"content":"\r\n\r\nقال السيد الداماد ماوقع اسم الماء فى التنزيل الكريم و فى الأحاديث الشريفة على العلم . . . . « 1 »\r\nعين همين عبارت در « تعليقه ميرداماد » هست . « 2 »\r\nمجلسى آورده :\r\nوقال السيد الداماد : اذا أريد تخصيص الهداية . . . . « 3 »\r\nكه در « تعليقه » ميرداماد آمده است . « 4 »\r\nدر مرآة العقول از شرح ملّامحمدامين استرآبادى هم نقل شده است . مجلسى مىگويد :\r\nقال الفاضل الأسترآبادى : فيه تصريح بانّه لايمكن معرفة اللَّه حقّ معرفته . « 5 »\r\nهمچنين در ذيل حديث ششم از باب البدع والرأى مرآة العقول مطلبى از ملّاعبداللَّه تسترى نقل شده است . « 6 »\r\nعلّامه مجلسى از شرح ملّاصدرا هم استفاده كرده است . ايشان در « مرآة العقول » آورده :\r\nقال بعض المحقّقين من زعم انّه يعرف اللَّه بحجاب . . . . « 7 »\r\nعين همين عبارت در باب التوحيد شرح ملّاصدرا آمده است . « 8 »\r\nيا فرموده :\r\nقال بعضهم : قوله فله انّية أى اذا ثبت . . . . « 9 »\r\nهمين عبارت در شرح ملّاصدرا وجود دارد . « 10 »\r\nمجلسى آورده : قال بعض المحقّقين بعد ما حقق أنّ ارادة اللَّه المتجدّدة . . . . « 11 »\r\n\r\n\r\n","description":"","footnote":"\r\n( 1 ) . مرآة العقول ، ج 1 ص 89 .\r\n( 2 ) . تعليقه ميرداماد ، ص 319 .\r\n( 3 ) . مرآة العقول ، ج 1 ص 120 .\r\n( 4 ) . تعليقه ميرداماد ، ص 387 .\r\n( 5 ) . مرآة العقول ، ج 1 ، ص 147 .\r\n( 6 ) . همان ، ص 39 .\r\n( 7 ) . همان ، ص 80 .\r\n( 8 ) . شرح اصول الكافى ، ج 3 ، ص 254 .\r\n( 9 ) . مرآة العقول ، ج 1 ، ص 60 .\r\n( 10 ) . شرح اصول الكافى ، ج 3 ، ص 56 .\r\n( 11 ) . مرآة العقول ، ج 1 ، ص 77 .\r\n","page_name":" 404 ","page_number":404},
  {"content":"\r\n\r\nهمين عبارت در شرح ملّاصدرا نيز هست . « 1 »\r\nبنابراين ، علّامه مجلسى ، هنگام نگارش مرآة العقول از چند شرح ، از جمله شرح ملّاصدرا استفاده كرده است . به گفته برخى از محقّقان ، استفاده او از شرح ملّاصدرا ( تا حديث پانصد و سوم كافى كه ملّاصدرا شرح كرده است ) ، بسيار روشن و مشخّص است كه گاهى از عين عبارات ملّاصدرا و گاهى از مضمون گفتار او ، بهره برده است .\r\n\r\nدوم . شرح ملّاصالح مازندرانى\r\nملّاصالح مازندرانى ، شرح شوشترى ، استرآبادى ، نايينى ، ميرداماد و ملّاصدرا را در اختيار داشته است . او در ذيل حديث ششم ( باب البداء ) مىگويد :\r\nوقال الفاضل الأسترآبادى فى حلّ هذا الكلام . . . و قال الفاضل الشوشترى فى حلّه . . . . « 2 »\r\nدر ذيل حديث چهارم از باب « حدوث العالم » مىگويد :\r\nقال بعض المحققين رفع اللَّه قدره . « 3 »\r\nعلّامه شعرانى كه بر شرح او تعليقه نوشته در ذيل صفحه آورده :\r\nهو الميرزا رفيعا النائينى . « 4 »\r\nملّاصالح در ذيل حديث ديصانى مىگويد :\r\nوقد وجّه سيد الحكماء الالهيين جوابه بوجهين آخرين . « 5 »\r\nدر « تعليقه » ميرداماد ، همين دو وجه با همين عبارت آمده است . « 6 »\r\nدر ذيل حديث ديگرى مىگويد :\r\nهذا الذى ذكرناه . . . هو ملخص ما ذكره جمع من المتأخرين منهم السيد الداماد . . . . « 7 » در « تعليقه » ميرداماد ، همين مطلب آمده است . « 8 »\r\n\r\n\r\n","description":"","footnote":"\r\n( 1 ) . شرح اصول الكافى ، ج 3 ، ص 226 .\r\n( 2 ) . شرح ملّاصالح ، ج 4 ، ص 328 .\r\n( 3 ) . همان ، ج 3 ، ص 50 .\r\n( 4 ) . همان جا .\r\n( 5 ) . همان جا .\r\n( 6 ) . تعليقه ميرداماد ، ص 182 .\r\n( 7 ) . شرح ملّاصالح ، ج 4 ، ص 52 .\r\n( 8 ) . تعليقه ميرداماد ، ص 284 .\r\n","page_name":" 405 ","page_number":405},
  {"content":"\r\n\r\nملّاصالح در ذيل حديث بيست و يكم « كتاب العقل » ، مطلبى نقل كرده كه عيناً در شرح ملّاصدرا هست . « 1 » همچنين در ذيل حديث پانزدهم « باب فرض طاعة الأئمة » ، مطلبى نقل مىكند كه در شرح ملّاصدرا هست . « 2 » او در ذيل حديث اوّل باب ( جوامع التوحيد ) نيز مطلبى آورده كه عيناً در شرح ملّاصدرا آمده است . « 3 » در ذيل حديث اوّل باب « ثواب العالم » مىگويد :\r\nقال بعض أصحابنا أراد بالملائكة النفس الناطقة . . . . « 4 »\r\nهمين عبارت در شرح ملّاصدرا هست . « 5 »\r\nبنابراين ، ملّاصالح نيز از شروح ديگر استفاده كرده است ؛ امّا همانطور كه دربارهء مرآة العقول گفته شد ، ملّاصالح هم از شرح ملّاصدرا با استناد و بىاستناد ، بهره فراوان برده است ؛ يعنى استفاده او از شرح ملّاصدرا ، قابل مقايسه با استفاده از شرح تسترى و استرآبادى و نايينى و ميرداماد نيست .\r\n\r\nسوم . « الوافى » فيض كاشانى\r\nفيض از « تعليقه » ميرداماد و شرح ملّاصدرا با تصريح به نام آنان ، نقل مىكند و معلوم نيست كه از شروح ديگر بهره برده است يا نه كه در اين باره ، تتبّع بيشترى لازم است . در « وافى » در ذيل حديث ( عقل و جهل ) مىگويد :\r\nقال السيد الداماد تغمّده اللَّه بغفرانه المراد بالجهل مبدأه الذى هو القوّة الجاهلة كما أنّ المراد بالعقل هو العقل العاقلة . « 6 » در « تعليقه » ميرداماد ، عين همين عبارت آمده است . « 7 »\r\nدر ذيل حديث ( يا هشام ) آمده :\r\nقال السيد الداماد رحمه الله جعل الجنّة ثمن البدن اشارة الى انّ ثمن النفس المجردة\r\n\r\n\r\n","description":"","footnote":"\r\n( 1 ) . شرح ملّاصالح ، ج 1 ، ص 400 ؛ شرح اصول الكافى ، ج 1 ، ص 566 .\r\n( 2 ) . همان ، ج 5 ، ص 188 ؛ شرح اصول الكافى ، ج 2 ، ص 335 .\r\n( 3 ) . شرح ملّاصالح ، ج 1 ، ص 188 و شرح ملّاصدرا ( چاپ سنگى ) ، ص 340 .\r\n( 4 ) . همان ، ج 2 ، ص 55 .\r\n( 5 ) . شرح اصول الكافى ، ج 2 ، ص 70 .\r\n( 6 ) . الوافى ( چاپ جديد ) ، ج 1 ، ص 57 .\r\n( 7 ) تعليقه ميرداماد ، ص 41 .\r\n","page_name":" 406 ","page_number":406},
  {"content":"\r\n\r\nوالأرواح المقدسة هو اللَّه . . . . « 1 » در ( تعليقه ) ميرداماد همين عبارت هست . « 2 »\r\nدر ذيل حديثى آورده :\r\nقال السيد الداماد تغمّده اللَّه بغفرانه فى تفسير هذا الحديث : يعنى لايزول فى نشأة المعاد عن النفس علم قد اكتسبه فى هذه النشأة . . . . « 3 »\r\nكه اين عبارت در « تعليقه » ميرداماد ، آمده است . « 4 »\r\nدر جاى ديگر آورده :\r\nالحجب من ضروب ملائكة اللَّه هى جواهر قدسية . . . . « 5 »\r\nهمين عبارت در « تعليقه » ميرداماد هست . « 6 »\r\nفيض كاشانى نيز از شرح ملّاصدرا ، فراوان نقل مىكند با اين عبارات :\r\nقال أستادنا فى العلوم الحقيقية صدر المحققين محمد بن ابراهيم الشيرازى قدس سره . . . .\r\nقال أستادنا أسكنه اللَّه الفردوس . . . .\r\nقال أستادنا صدر المحقّقين طاب ثراه . . . .\r\nما ذكره أستادنا قدس سره . . . .\r\nكذا افاد أستادنا قدس سره . . . .\r\nكذا أفاد أستادنا قدس سره و أكثر ما كتبنا فى شرح هذه الفقرة استفدناه من كلامه . « 7 »\r\n\r\nچهارم . شرح فارسى ملّاخليل قزوينى\r\nدر شرح فارسى ملّاخليل به نام الصافى ، نشانى از اين‌كه از « تعليقه » ميرداماد و شرح ملّاصدرا استفاده كرده باشد و يا جزو مصادرش باشد ، موجود نيست . فقط گاهى از\r\n\r\n\r\n","description":"","footnote":"\r\n( 1 ) . الوافى ، ج 1 ، ص 104 .\r\n( 2 ) . تعليقه ميرداماد ، ص 39 .\r\n( 3 ) . الوافى ، ج 1 ، ص 380 .\r\n( 4 ) . تعليقه ميرداماد ، ص 223 .\r\n( 5 ) . الوافى ، ج 1 ، ص 408 .\r\n( 6 ) . در تعليقه ميرداماد ، ص 229 و 314 . مطلبى هست كه در الوافى ، ج 1 ، ص 498 نقل و رد شده است .\r\n( 7 ) . ر . ك : الوافى ( چاپ جديد ) ، ج 1 ، ص 64 و 74 و 97 و 98 و 103 و 105 و 312 و 396 و 409 و 479 .\r\n","page_name":" 407 ","page_number":407},
  {"content":"\r\n\r\nملّامحمدامين استرآبادى ياد مىكند . او در كتاب التوحيد مىنويسد :\r\nبدان كه فاضل مدقّق ، مولانا محمدامين استرآبادى رحمه الله تعالى در اين مقام ، اعتراض بر مصنّف رحمه الله تعالى كرد كه اين عنوان باب ، مناسب احاديث اين باب نيست . « 1 »\r\nدر جاى ديگر مىگويد :\r\nبدان كه فاضل مدقّق ملّامحمدامين استرآبادى رحمه الله تعالى از اين دو عبارت و تتمّه‌اى كه مىآيد ، كنايه فهميده . . . . « 2 »\r\nو در كتاب الايمان والكفر در ذيل حديثى مىگويد :\r\nمحقّق مدقّق ، مولانا محمدامين استرآبادى ، ( كان ) را راجع به طالب گرفته . . . . « 3 »\r\nو از اين‌كه نسخه‌اى از حاشيه ميرزا رفيع الدين نايينى به خطّ او و با حاشيه‌هايى از او در دست است ، ممكن است حدس زده شود كه از اين حاشيه در شرح عربى و فارسى خود بر كافى ، بهره برده است . اين نسخه در كتابخانه آية اللَّه مرعشى قم موجود است .\r\n\r\nپنجم . حاشيه ميرزا رفيع الدين\r\nبخش‌هايى از اين حاشيه كه در حاشيه الوافى ( چاپ سه جلدى افست ) و نيز در پاورقى چاپ جديد حروفى آن آمده است و نسخه خطّى موجود در كتابخانه مسجد اعظم قم كه تا باب « الأئمة هم أركان الأرض » از كتاب الحجه را دارد ، ملاحظه شد .\r\nاثرى از اين‌كه ميرزا رفيع الدين از شرح ملّاصدرا يا ميرداماد بهره برده باشد ، ديده نشد .\r\n\r\nششم . شرح شيخ على كبير بر كتاب العقل والعلم « كافى »\r\nنسخه‌اى از اين شرح كه ضميمه الدر المنثور مؤلف است و در كتابخانه مسجد اعظم قم نگهدارى مىشود ، ملاحظه شد . در اين شرح هم هيچ اثرى از اين‌كه از شرح ملّاصدرا و « تعليقه ميرداماد » استفاده كرده باشد ، ديده نشد .\r\nبراى اين‌كه اين بحث كامل شود ، لازم است نسخه‌هاى بقيه شرح‌هاى ياد شده را\r\n\r\n\r\n","description":"","footnote":"\r\n( 1 ) . شرح ملّاخليل ، ص 3 ( كتاب التوحيد ) .\r\n( 2 ) . همان ، ص 139 .\r\n( 3 ) . همان ، ص 341 و ص 335 ( كتاب الايمان والكفر ) .\r\n","page_name":" 408 ","page_number":408},
  {"content":"\r\n\r\nكه شرح كتاب‌هاى عقل و علم و توحيد و حجّت را داشته باشد ، بررسى كنيم ، تا روشن شود كدام يك از شرح ملّاصدرا استفاده كرده و يا به آن نظر انتقادى داشته‌اند .\r\nنگارنده ، دربارهء يكى از اين شرح‌ها كه مىتوان گفت ردّى است بر شرح ملّاصدرا و مطالب فلسفى و عرفانى آن ، در آينده به خواست خدا مقاله‌اى خواهد نوشت .\r\nتا اينجا به اين نتيجه رسيديم كه لااقل چند شرح از شرح‌هاى معروف كافى ، از شرح ملّاصدرا بهره فراوان برده‌اند ؛ امّا ملّاصدرا ظاهراً از هيچ شرحى ، حتّى از تعليقه استادش ميرداماد هم بهره نبرده است .\r\n\r\nيادكرد ملّاصدرا از دو استاد خود\r\nالبته ملّاصدرا چند جا از دو استاد و شيخِ اجازه خود ، ميرداماد و شيخ بهايى ياد كرده و مطالبى نقل مىكند . در اوائل كتاب مىنويسد :\r\nذكر شيخنا البهائى و سندنا فى العلوم النقلية روّح اللَّه روحه فى كتابه الأربعين . . . . « 1 »\r\nدر كتاب فضل العلم مىنويسد :\r\nقال شيخنا المكرّم بهاء الملّة والدين العاملى عظّم اللَّه قدره فى كتابه المسمّى ب مشرق الشمسين . . . . « 2 »\r\nدر شرح حديث « من حفظ على أمتي . . . » گويد :\r\nانّ المراد ليس مجردّ حفظ اللفظ كما توهّمه بعض الأعلام . « 3 »\r\nظاهراً مقصود از « بعض الاعلام » شيخ بهايى است .\r\nو در ذيل حديث 340 مىنويسد :\r\nوهذا الحديث مما أخرجه شيخنا البهائى رحمه الله فى كتابه المسمّى ب الكشكول . « 4 »\r\nو در ذيل حديث بيست و يكم كتاب العقل كافى ، بخشى از فتوحات مكيه را از اربعين شيخ بهايى نقل مىكند . « 5 »\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 200 .\r\n( 2 ) . همان ، ج 2 ، ص 28 ؛ مشرق الشمسين ، ص 8 .\r\n( 3 ) . همان ، ص 255 .\r\n( 4 ) . همان ، ج 3 ، ص 381 .\r\n( 5 ) . همان ، ج 1 ، ص 559 .\r\n","page_name":" 409 ","page_number":409},
  {"content":"\r\n\r\nو در ذيل حديث عقل و جهل مىنويسد : « وردّ ذلك بعض المحقّقين » كه مقصود ، ميرداماد است . « 1 »\r\nو در ذيل حديث دوم باب البداء مىگويد :\r\nمنها ما أفاد أستادنا المعظم و سيّدنا المكرّم و مخدومنا الملقّب بباقر الداماد الحسينى قدّس سرّه حين كنا فى خدمته فى رسالة نسخه‌هاى اين رساله در كتابخانه‌ها موجود است . عملها فى تحقيق مسألة البداء وسمّاها نبراس الضياء . . . . « 2 »\r\n\r\nآيا صدر المتألهين در علم رجال حديث هم صاحب نظر بوده است ؟\r\nملّاصدرا در شرح اصول الكافى ، سند احاديث را هم مورد بررسى قرارداده و از كتاب‌هاى رجالى زير ، نام برده و از آنها استفاده كرده است : رجال و فهرست شيخ طوسى ، رجال كشّى ، رجال نجاشى ، التحرير الطاووسى ، خلاصة الأقوال علّامه حلّى ، حاشيه شهيد ثانى بر خلاصة الأقوال ، حاشيه شيخ محمد بر حاشيه شهيد ، نقد الرجال تفرشى و رجال وسيط استرآبادى . ميرزا محمد استرآبادى ، سه كتاب رجال كبير و وسيط و صغير دارد . رجال كبير او چاپ شده است . ملّاصدرا از رجال وسيط او كه نسخه‌هاى خطّى آن هم فراوان است ، بهره برده و چند جا با عنوان‌هاى « محمد استرآبادى » ، « كتاب فاضل استرآبادى » و « رجال فاضل استرآبادى » به آن اشاره كرده است . « 3 »\r\nامّا به نظر مىرسد كه ملّاصدرا فقط به دو كتاب اخير رجوع مىكرده و از بقيه كتاب‌ها توسط اين دو كتابْ استفاده كرده است . در يك جا مطلبى با عنوان « بعض الفضلاء فى رجاله » نقل كرده كه در نقد الرجال تفرشى ، همان مطلب ديده مىشود . « 4 »\r\nواضح است كه صدرالمتألهين در علم رجال ، فوق العاده نبوده و از نسخه خطّى شرح اصول الكافى به خطّ مؤلف ، بر مىآيد كه در آغاز ، تصميم بررسى رجال سند\r\n\r\n\r\n","description":"","footnote":"\r\n( 1 ) . همان ، ص 425 .\r\n( 2 ) . شرح اصول الكافى ، ( چاپ سنگى ) ، ص 379 .\r\n( 3 ) . ر . ك : شرح اصول الكافى ، ج 2 ، ص 24 و 62 و 79 و 146 و 160 و 216 .\r\n( 4 ) . ر . ك : شرح اصول الكافى ، ج 2 ، ص 208 و نقد الرجال ، چاپ سنگى ، ص 159 .\r\n","page_name":" 410 ","page_number":410},
  {"content":"\r\n\r\nاحاديث را نداشته ؛ زيرا بحث‌هاى مربوط به سند ، در حاشيه نسخه اضافه شده است .\r\nاين نسخه در كتابخانه آية اللَّه مرعشى قم نگاهدارى مىشود .\r\nالبته ملّاصدرا در چند جا در بحث‌هاى رجالى ، اظهار نظر و داورى هم كرده است . « 1 » امّا آيا اين بررسى سند ، براى اين بوده كه اعتبار اسناد احاديث را ثابت كند و يا كارى تفنّنى انجام داده است ؟\r\nاو در ذيل حديث دوم كتاب العقل آورده است :\r\nهذا الحديث و إن كان ضعيف السند . . . إلا أن ذلك لايقدح فى صحّة مضمونه لأنّه معتضد بالبرهان العقلى و كذلك كثير من الأحاديث الواردة فى اصول المعارف و مسائل التوحيد و غيره . « 2 »\r\nچنان كه ملّاصالح هم در شرح كافى در ذيل روايتى مىگويد :\r\nضعف سند هذه الرواية لاينافى الجزم بصحّة مضمونها لأنّه مؤيد بالعقل والنقل . « 3 »\r\nو مرحوم شعرانى هم در ذيل آن نوشته :\r\nإنّ الضعف بحسب الإسناد لاينافى صحّة المضامين . « 4 »\r\n\r\nاين‌كه ملّاصدرا به خاطر نقل گفتار برخى از مشايخْ عذرخواهى كرده ، مقصودش كيست ؟\r\nاين‌كه ملّاصدرا در شرح اصول الكافى آورده :\r\nوليعذرنى إخواننا أصحاب الفرقة الناجية ما أفعله فى أثناء الشرح من الاستشهاد بكلام بعض المشائخ المشهورين عند الناس وإن لم يكن مرضىّ الحال عندهم ، نظراً إلى ما قال إمامنا أميرالمؤمنين عليه السلام : « لاتنظر إلى من قال وانظر إلى ما قال . . . » . « 5 »\r\nوى در اين شرح از كتاب‌هاى فراوان و مؤلفان آنها اعم از شيعه و غير شيعه نام مىبرد و مطلب نقل مىكند . مثلًا در توضيح لغات از قاموس ، صحاح و نهايه ابن اثير\r\n\r\n\r\n","description":"","footnote":"\r\n( 1 ) . ر . ك : شرح اصول الكافى ، ج 2 ، ص 80 و 81 و 154 و 370 و ج 3 ، ص 20 .\r\n( 2 ) . همان ، ج 1 ، ص 220 .\r\n( 3 ) . شرح ملّاصالح ، ج 2 ، ص 123 .\r\n( 4 ) . همان جا .\r\n( 5 ) . شرح اصول الكافى ، ج 1 ، ص 174 .\r\n","page_name":" 411 ","page_number":411},
  {"content":"\r\n\r\nبهره برده است و در يك جا دربارهء ابن اثير گفته :\r\nقال الناقد النحرير ابن الأثير فى نهايته . . . . « 1 »\r\nملّاصدرا در تفسير قرآن از مجمع البيان طبرسى ، كشّاف زمخشرى ، تفسير فخر رازى ، أنوار التنزيل بيضاوى و غرائب القرآن نيشابورى مطلب نقل كرده و گاهى آنها را رد كرده است . او در مورد فخر رازى با عبارات : « المسمّى بالامام الرازى » ، « علّامتهم الرازى » و « امامهم الرازى » كه شامل احترام و تكريم نيست ياد كرده است . « 2 »\r\nصدرالمتألهين از كتاب‌هاى كلامى ، حديثى ، فلسفى ، عرفانى ، ملل و نحل و . . . و نيز از افرادى مانند ابويزيد بسطامى و ابوطالب مكّى ( صاحب قوت القلوب ) نام مىبرد و مطلب نقل مىكند كه احياء العلوم غزالى و فتوحات مكيه محيى الدين عربى از مهم‌ترين آنهاست و بعيد نيست كه اعتذار و پوزش خواستن او به سبب نقل از همين دو نفر يا اين دو نفر و برخى ديگر بوده باشد و بنابر اين احتمال ، بايد بگوييم كه ملّاصدرا غزالى و محيى الدين را شيعه نمىدانسته است ؛ گرچه يك جا پس از نقل كلام غزالى ، آورده :\r\nانتهى كلامه و يفوح منه رائحة التشيّع . « 3 »\r\nو در جاى ديگر ، مطلبى دربارهء امام زمان عليه السلام از فتوحات مكيه نقل كرده و سپس افزوده :\r\nأنظروا أيّها الاخوان الى ما فى طىّ كلامه من المعانى الدالّة على كيفية مذهبه كقوله انّ للَّه‌خليفة . . . . « 4 »\r\nو در جاى ديگر دربارهء محيى الدين مىگويد :\r\nبعض العرفاء ممن لايجازف فى الكلام . . . . « 5 »\r\n\r\nآيا همه دانشمندان شيعه ، « شرح اصول الكافى » ملّاصدرا را كتاب ارجمندى دانسته و مىدانند يا قضاوت‌هاى گوناگونى دربارهء آن شده است ؟\r\nدر عظمت و ارجمندى اين شرح ، كافى است كه بدانيم امام خمينى رحمه الله در دو كتاب\r\n\r\n\r\n","description":"","footnote":"\r\n( 1 ) . همان ( چاپ حروفى ) ، ج 2 ، ص 465 و 523 و نيز همان ( چاپ سنگى ) ، ص 329 .\r\n( 2 ) . همان ، ج 2 ، ص 490 و 520 و ج 1 ، ص 258 .\r\n( 3 ) . همان ، ص 199 .\r\n( 4 ) . همان ، ج 1 ، ص 564 .\r\n( 5 ) . همان ، ج 2 ، ص 450 .\r\n","page_name":" 412 ","page_number":412},
  {"content":"\r\n\r\nبسيار گرانقدر خود : اربعين و شرح حديث جنود عقل و جه » ، متأثر از شرح اصول الكافى ملّاصدرا بوده و عنايت خاصّى به آن داشته است .\r\nعلّامه شعرانى كه يك دوره وافى فيض كاشانى را با دقّت خوانده و بر آن حاشيه نوشته و همچنين شرح ملّاصالح را بر اصول و روضه كافى مطالعه كرده و تحقيقات مهم و ارزنده‌اى به عنوان حاشيه بر آن افزوده و حتماً مرآة العقول علّامه مجلسى و شرح ملّاخليل قزوينى و حاشيه ميرزا رفيع الدين نايينى را هنگام تصحيح و تحقيق آن دو كتابْ زير نظر داشته ، در مورد شرح اصول الكافى ملّاصدرا مىنويسد :\r\nكان الناس قبل صدرالمتألهين يظنون كلام الأئمة عليهم السلام خطابياً مناسباً لأذهان العامّة الّا قليلًا ممّا تعرض لشرحه أعاظم علمائنا ، فلما شرح الصدر أحاديث الاصول ثبت أنّ جميع ما ذكروه برهانيّة مبيّنة لدقائق علم التوحيد . « 1 »\r\nو نيز آورده :\r\nوللصدر فضل على من جاء بعده من الشراح فكل ما أتوا به مأخوذ منه إمّا لفظاً ومعناً وإما معناً فقط وإما اقتباساً و تنبّهاً من مطالعة ما شرحه لما يقرب منه و لم يتّفق لأحد منهم بعد هذا الحديث [ الحديث 503 من « الكافى » 
  ] الذى انتهى اليه شرح الصدر شرح تحقيقى نظير ما سبق منهم فى شرح الأحاديث السابقة . . . . « 2 »\r\nامّا در عين حال ، برخى از علما و محدّثان به دليل اين‌كه اين شرح را آميخته با مسائل فلسفى و عرفانى ديده‌اند و برخى از آن مسائل و مبانى را نادرست مىدانسته و نمىپسنديده‌اند ، دربارهء آن ، نظر مثبتى نداشته و مثلًا گفته‌اند :\r\nلايخلو من بعض معتقداته الغير السليمة . . . . « 3 »\r\nيا در مورد شرح عربى ملّاخليل قزوينى بر الكافى گفته‌اند :\r\nفيه تعريض ببعض شروح الكافى الأخرى على طريقة العرفاء والفلاسفة . « 4 »\r\nكه شايد شرح ملّاصدرا هم مقصود بوده است .\r\n\r\n\r\n","description":"","footnote":"\r\n( 1 ) . شرح ملّاصالح ، ج 2 ، ص 284 .\r\n( 2 ) . همان ، ج 3 ، ص 201 .\r\n( 3 ) . كشف الحجب ، ص 347 .\r\n( 4 ) . الذريعة ، ج 13 ، ص 95 .\r\n","page_name":" 413 ","page_number":413},
  {"content":"\r\n\r\nحاجى نورى با نقل يكى دو مطلب از اين شرح كه به نظر او اشتباه بوده ، كتاب را مورد بىمهرى قرارداده و گفته است :\r\nمن تصانيفه شرح اصول الكافى شرحه على مذاقه و عقائده و أصوله و مطالبه فاستحسنه من استصوبها واستحقره من استضعفها وفيه منه أوهام عجيبة بل فى كتاب التوحيد منه وهم لم يسبقه الى مثله أحد و لم يلحقه أحد . . . وقريب من هذا فى الغرابة ما ذكره فى كتاب الحجة فى شرح الخبر الرابع من باب اضطرار الحجّة . « 1 »\r\nنگارنده ، هنگام تدوين اين مقاله به شرحى بر اصول كافى از يكى از علماى سده يازدهم و دوازدهم اصفهان برخورد كه تقريباً بايد نامش را ردّ شرح ملّاصدرا بگذاريم . اميد است در آينده در مورد كتاب ياد شده ، تحقيقى به عمل آيد . عبارت مذكور در برخى تراجم : « أوّل من شرحه بالكفر صدراً » ، شايد از اين كتاب گرفته شده باشد .\r\nدر پايان ، قضاوت منصفانه اين است كه با صرف نظر از اين‌كه برخى مبانى فلسفى يا عرفانى ملّاصدرا ، مورد اختلاف و ردّ و قبول است و ايشان در اين كتاب ، براساس مبانى خود سخن گفته ، اين شرح از بهترين شروح كافى است و همواره مورد استفاده حوزه‌هاى علمى و علما و محقّقان بوده و امتيازش اين است كه برهانى بودن فرموده‌هاى اهل‌بيت عليهم السلام را تبيين كرده است . رحمة اللَّه عليه .\r\n\r\n\r\n","description":"","footnote":"\r\n( 1 ) . خاتمه مستدرك الوسائل ( چاپ جديد ) ، ميرزا حسين النورى ، ج 2 ، ص 241 .\r\n","page_name":" 414 ","page_number":414},
  {"content":"\r\n\r\nگذرى بر « شرح حديث جنود عقل و جهل »\r\n\r\nگذرى بر « شرح حديث جنود عقل و جهل » « 1 »\r\nرضا مختارى\r\n\r\nچكيده\r\nاين نوشتار ، معرّفى كتاب « شرح حديث جنود عقل و جهل » امام خمينى رحمه الله است .\r\nنويسنده ضمن معرفى شخصيت و آثار امام خمينى ، چكيده‌اى گويا از مطالب و بخش‌هاى مختلف كتاب ارائه داده است .\r\nشرح حديث جنود عقل و جهل ، امام خمينى قدس سره ، چاپ اول ، تحقيق و نشر : مؤسسهء تنظيم و نشر آثار امام خمينى ، تهران ، 1377 ، 16 + 504 ص ، وزيرى .\r\nشرح حديث جنود عقل و جهل ، آخرين تأليف اخلاقى عرفانى امام خمينى قدس سره است ، زيرا چنان‌كه خواهد آمد بر حسب تاريخ تأليف و ساير قراين ، پس از اين اثر به كارها و تأليفات فقهى و اصولى روى آورده‌اند . هر چند امام خمينى قدس سره پس از پيروزى انقلاب - با در اختيار داشتن امكانات بسيار - شخصاً براى نشر آثار خود اقدامى نكرد ، كه اين خود حكايت از وارستگى فوق العادهء ايشان مىكند ، آنچه بيشتر مهم و حاكى از نهايت وارستگى اين مرد بزرگ است اين است ، كه در دوران تبعيد به نجف - كه طبعاً رژيم شاه براى تحقير علمى و كوچك جلوه دادن ايشان در حوزهء نجف ، فعاليت زيادى مىكرد - ايشان هيچ اقدامى براى نشر آثار فقهى اصولى خود كه سال‌ها پيش در\r\n\r\n\r\n","description":"","footnote":"\r\n( 1 ) . آينه پژوهش ، ش 58 ، ص 82 - 88 .\r\n","page_name":" 415 ","page_number":415},
  {"content":"\r\n\r\nقم تأليف كرده بود ، مانند مناهج الاصول و التعليق على الكفاية ، انجام نداد . آثارى كه مىتوانست به شدت مرجعيت و موقعيت ايشان را در نجف اشرف تثبيت كند . ايشان هيچ وقت به اين آثار علمىاش نباليد و به رخ ديگران نكشيد ؛ در حالى كه هر انسانى طبعاً مايل است آثار علمىاش زودتر منتشر شده و ديگران استفاده كنند . گفتن و نوشتن اين گونه مسائل آسان است . ولى عمل به آن بسيار طاقت فرسا است و حقيقتاً اين كوچك‌هاى بزرگ ، عظمت درونى و پنهان مردان بزرگ را نمايان مىسازد .\r\nاز وصيت نامهء امام كه مورخ 25 محرم 1398 ق ، اندكى پس از ارتحال آيت اللَّه حاج آقا مصطفى رحمه الله نوشته‌اند ، بر مىآيد كه ايشان به آثار اخلاقىاش بيش از آثار فقهى و اصولى تعلق خاطر داشته است :\r\n6 . كتب خطى اين جانب را در صورت امكان طبع كنند و اگر كسى خواست طبع كند در اختيار او بگذارند به طورى كه ضايع نشود ، خصوصاً كتب اخلاقى را . « 1 »\r\nاثرى كه درصدد معرفى آن هستيم شرح حديث معروف امام صادق عليه السلام دربارهء جنود عقل و جهل در اوائل كافى شريف « 2 » است كه امام عليه السلام هفتاد و پنج جُند براى هر يك از عقل و جهل بر شمرده است . امام خمينى قدس سره موفق نشده‌اند تمام حديث را شرح كنند بلكه علاوه بر مباحث كلى راجع به عقل و جهل ، در بيست و پنج مقصد ، بيست و پنج جُند از جنود عقل و جهل را شرح داده‌اند و تتمه را به مجلدى ديگر وانهاده‌اند كه ظاهراً موفق به تأليف آن نشده‌اند : ما اين‌جا اين جزو از شرح حديث را خاتمه مىدهيم و تتمهء آن را با خواست خدا در مجلد ديگر قرار مىدهيم . « 3 » و ما حقيقت توبه و . . . را در اين رساله بيان مىكنيم . « 4 »\r\nتاريخ پايان يافتن اين اثر دوم ماه مبارك 1363 ق است :\r\nبه اتمام رسيد اين جلد در روز دوم شهر رمضان المبارك هزار و سيصد و شصت و سه در قصبهء محلات ، در ايامى كه به واسطهء گرماى هوا از قم به آن‌جا\r\n\r\n\r\n","description":"","footnote":"\r\n( 1 ) . وعدهء ديدار ، ص 78 .\r\n( 2 ) . ج 1 ، ص 15 ، كتاب العقل والجهل ، باب 1 ، ح 14 .\r\n( 3 ) . ص 429 .\r\n( 4 ) . ص 123 .\r\n","page_name":" 416 ","page_number":416},
  {"content":"\r\n\r\nمسافرت كرده بودم . « 1 »\r\nدر اواسط كتاب نيز اشاره‌اى به زمان تأليف آن دارند : الآن كه نويسنده اين اوراق را سياه مىكند موقع جوشش جنگ عمومى بين متفقين و آلمان است كه آتش آن در تمام سكنهء عالم شعله ور شده و اين شعلهء سوزنده و جهنم فروزنده نيست جز نائرهء غضب يك جانور آدم خوار و يك سبع تبه روزگار ، كه به اسم پيشوايى آلمان ، عالم را و خصوصاً ملت بيچاره خود را بدبخت و پريشان روزگار كرد . . . تا به كجا منتهى شود و كى اين جمعيت بينوا از دست چند نفر حيوان به صورت انسان . . . خلاص شوند ، و اين بيچارگى خاتمه پيدا كند ، و اين ظلمتكدهء خاكى ، نورانى شود به نور الهى ولىّ مصلح كامل . اللهم عجّل فرجه الشريف ومُنَّ علينا بظهوره . « 2 »\r\nدر اين كتاب امام خمينى قدس سره از سه اثر اخلاقى - عرفانى خود ياد كرده و به آنها ارجاع داده است كه معلوم مىشود آنها را پيش از اين كتاب نوشته است :\r\nالف . مصباح الهداية « 3 » تاريخ تأليف : 25 شوال 1349 ق .\r\nب . اربعين حديث « 4 » تاريخ تأليف : چهارم محرم 1358 ق .\r\nج . آداب الصلاة « 5 » تاريخ تأليف : دوم ربيع الثانى 1361 ق .\r\nهمچنين وعده تأليف رساله‌اى جداگانه در مورد تربيت فرزند و چگونگىهاى آن داده‌اند : « . . . كه تفصيل آن محتاج رسالهء جداگانه‌اى است ، كه اميد است به توفيق حق موفق به افراز آن شوم . . . » « 6 » كه ظاهراً چنين رساله‌اى را تأليف نكرده‌اند و اگر هم تأليف كرده‌اند ، در دست نيست .\r\nمؤلف در اين اثر كه به انگيزهء تربيت و تزكيهء اخلاقى عموم مردم نوشته ، بيشتر صبغهء اخلاقى حديث را مد نظر داشته و از پرداختن به دقائق علمى - عرفانى كه تأثيرى در اين جهت ندارد - جز اندكى - روى برتافته است . هر چند مبانى اهل معرفت بر كل كتاب سايه افكنده است ، اما بناى مؤلف بر تأليفى اخلاقى به سبكى\r\n\r\n\r\n","description":"","footnote":"\r\n( 1 ) . ص 429 .\r\n( 2 ) . ص 245 - 264 .\r\n( 3 ) . ص 28 .\r\n( 4 ) . ص 15 ، 123 ، 166 ، 173 ، 250 ، 334 .\r\n( 5 ) . ص 51 ، 17 ، 39 ، 413 .\r\n( 6 ) . ص 155 .\r\n","page_name":" 417 ","page_number":417},
  {"content":"\r\n\r\nجديد بر خلاف كتب رايج دانش اخلاق بوده است و الحق در اين زمينه موفق بوده است :\r\nبايد دانست كه نويسنده در نظر ندارد كه بحث در اطراف جهات علميه اين حديث شريف كند ؛ به جهاتى : اول : قصور باع و قلة اطلاع در اين ميدان ؛ دوم آن‌كه شرّاح كافى شريف . . . براى كسى جاى كلام نگذاشتند . . . جزاهم اللَّه على الإسلام خيراً ؛ سوم : آن‌كه استفاده از نكات علميه منحصر به اهل علم و فضل است . . . و ما را نظر به استفادهء عموم بلكه عوام است ؛ چهارم - و آن عمده است - آن‌كه مقصود مهم از صدور اين احاديث شريفه و مقصد از بسط علوم الهيه ، افهام نكات علميه و فلسفيه و جهات تاريخيه ادبيه نيست ؛ بلكه غاية القصواى آن ، سبكبار نمودن نفوس است از عالم مظلِم طبيعت و توجه دادن ارواح است به عالم غيب و منقطع نمودن طاير روح است از شاخسار درخت دنيا ، كه اصل شجرهء خبيثه است ، و پرواز دادن آن است به سوى فضاى عالم قدس و محفل انس . و اين حاصل نيايد مگر از تصفيهء عقول و تزكيهء نفوس و اصلاح احوال و تخليص اعمال .\r\n. . . مقصد قرآن و حديث تصفيهء عقول و تزكيهء نفوس است براى حاصل شدن مقصد اعلاى توحيد . و غالباً شرّاح احاديث شريفه و مفسّرين قرآن كريم اين نكته را ، كه اصلِ اصول است ، مورد نظر قرار ندادند و سرسرى از آن گذشته‌اند و جهاتى را كه مقصود از نزول قرآن و صدور احاديث به هيچ وجه نبوده ، از قبيل جهات ادبى و فلسفى و تاريخى و امثال آن ، مورد بحث و تدقيق و فحص و تحقيق قرار داده‌اند . . . .\r\nراه نوشتن كتاب اخلاق را باز كردم كه اگر عالمى نويسنده و قادر بر تقرير و تحرير پيدا شد اين طرز بنويسد ؛ . . . و معلوم است اشكال نمودن سهل است ، ولى حل كردن آن مشكل است . و ما از خداى تعالى توفيق مىطلبيم كه قلب سخت ما را نرمى دهد و اخلاص را نصيب فرمايد كه شايد از اين نوشتهء نالايق دلى به دست آيد . « 1 »\r\nدر آغاز سخن ، از كتاب‌هاى رايج اخلاقى و شيوهء آنها مانند طهارة الاعراق و إحياء انتقاد مىكند و مىگويد : « كتاب اخلاقى بايد مانند دارو باشد نه نسخه » . و در انتقاد\r\n\r\n\r\n","description":"","footnote":"\r\n( 1 ) . ص 7 - 14 .\r\n","page_name":" 418 ","page_number":418},
  {"content":"\r\n\r\nشديد از إحياء العلوم غزالى گويد : كتاب إحياء العلوم كه تمام فضلاء او را به مدح و ثنا ياد مىكنند و او را بدء و ختم علم اخلاق مىپندارند به نظر نويسنده در اصلاح اخلاق و قلع مادهء فساد و تهذيب باطن كمكى نمىكند ، بلكه كثرت ابحاث اختراعيه و زيادى شعب علميه و غير علميهء آن و نقل‌هاى بى فايدهء راست و دروغ آن انسان را از مقصد اصلى باز مىدارد و از تهذيب و تطهير اخلاق عقب مىاندازد . بالجمله به نظر قاصر ، اخلاق علمى و تاريخى و همين طور تفسير ادبى و علمى و شرح احاديث بدين منوال از مقصد و مقصود دور افتادن و تبعيد قريب نمودن است . نويسنده را عقيده آن است كه مهم در علم اخلاق و شرح احاديث مربوطه به آن يا تفسير آيات شريفهء راجع به آن ، آن است كه نويسندهء آن با ابشار و تنذير و موعظت و نصيحت و تذكر دادن و يادآورى كردن ، هر يك از مقاصد خود را در نفوس جايگزين كند . و به عبارت ديگر ، كتاب اخلاق ، موعظهء كتبيه بايد باشد و خود معالجه كند دردها و عيب‌ها را ، نه آن‌كه راه علاج نشان مىدهد . ريشه‌هاى اخلاق را فهماندن و راه علاج نشان دادن ، يك نفر را به مقصد نزديك نكند و يك قلب ظلمانى را نور ندهد و يك خُلق فاسد را اصلاح ننمايد . كتاب اخلاق آن است كه به مطالعهء آن ، نفس قاسى نرم ، و غير مهذّب ، و ظلمانى نورانى شود و آن ، به آن است كه عالم در ضمن راهنمايى ، راهبر و در ضمن ارائهء علاج ، معالج باشد و كتابْ خودْ دواى درد باشد نه نسخهء دوانما . طبيب روحانى بايد كلامش حكم دوا داشته باشد نه حكم نسخه . و اين كتب مذكوره نسخه هستند نه دوا ، بلكه اگر جرأت بود مىگفتم : نسخه بودن بعضى از آنها مشكوك است . ولى از اين وادى صرف نظر كردن اولى است . « 1 »\r\nالبته مؤلف بزرگوار در اين زمينه نيز موفق بوده است و موعظه‌ها و چكامه‌هاى اخلاقىاش در اين اثر مانند سرب مذاب ، زواياى نفس و روح را مىشكافد و به اعماق جان مىنشيند و شايد كمتر خوانندهء متنبّهى باشد كه با خواندن آن حداقل يك بار سيلاب اشك از ديده جارى نسازد . در آغاز سخن نمونه‌هايى از اين گونه مواعظ را\r\n\r\n\r\n","description":"","footnote":"\r\n( 1 ) . ص 12 - 14 .\r\n","page_name":" 419 ","page_number":419},
  {"content":"\r\n\r\nنقل مىكنم ؛ هر چند انتخاب بسيار مشكل است :\r\n. . . اى انسان بيچاره ! چه حسرتى خواهى داشت آن روزى كه پردهء طبيعت از چشم برداشته شود و معاينه كنى كه آنچه در عالم قدم زدى و كوشش كردى در راه بيچارگى و شقاوت و بدبختى خودت بوده ، و راه چاره و طريق جبران نيز مسدود شده ، و دستت از همه جا كوتاه . نه راه فرار از سلطنت قاهرهء الهيه . . . و نه راه جبران نقايص گذشته و عذرخواهى از معاصى الهيه .\r\nاى عزيز ! اكنون تا حجاب‌هاى غليظ طبيعت ، نور فطرت را به كلى زائل نكرده و كدورت‌هاى معاصى صفاى باطنى قلب را به كلى نبرده ، و دستت از دار دنيا . . . كوتاه نشده دامن همتى به كمر زن و درى از سعادت به روى خود باز كن . و بدان كه اگر قدمى در راه سعادت زدى و اقدامى نمودى ، و با حق - تعالى مجده - از سر آشتى بيرون آمدى و عذر ما سبق خواستى ، درهايى از سعادت به رويت باز شود و از عالم غيب از تو دستگيرىها شود و حجاب‌هاى طبيعت ، يك يك ، پاره شود و نور فطرت بر ظلمت‌هاى مكتسبه غلبه كند و صفاى قلب و جلاى باطن بروز كند و درهاى رحمت حق تعالى به رويت باز شود ، و جاذبهء الهيه تو را به عالم روحانيت جذب كند ، و كم كم محبت حق در قلبت جلوه كند و محبت‌هاى ديگر را بسوزاند و اگر خداى - تبارك و تعالى - در تو اخلاص و صدق ، ديد ، تو را به سلوك حقيقى راهنمايى كند و كم كم چشمت را از عالم كور كند و به خود روشن فرمايد و دلت را از ظن خودش وارسته و به خودش پيوسته كند .\r\nبار خدايا ! آيا شود كه اين دل محجوب و اين قلب منكوس را به خود آرى ، و اين غافل فرو رفته در ظلمات طبيعت را به عالم نور كشانى ، و بت‌هاى دل را به دست قدرت خود در هم شكنى ، و غبار تن را از پيش چشم فرو ريزى ؟ . . . « 1 »\r\nمصيبت در آن است كه جميع آيات باهرهء كتب آسمانى و تمام احاديث شريفهء اهل بيت عصمت ، از انبياء عظام و اولياء كرام ، و تمام براهين اصحاب حكمت و فلسفه و\r\n\r\n\r\n","description":"","footnote":"\r\n( 1 ) . ص 85 - 86 .\r\n","page_name":" 420 ","page_number":420},
  {"content":"\r\n\r\nمشاهدات ارباب رياضت و شهود ، در قلب قاسيه و دل‌هاى سخت ما ايجاد احتمال نكرده ، و عمل ما مثل اشخاصى است كه يقين حتمى به كذب همه - نعوذ باللَّه - داريم .\r\n. . . اكنون چه شده است تمام آيات و اخبار و برهان و عيان به قدر خبر يك بچهء ده ساله در ما تأثير نكرده ؟ اگر تأثير كرده بود راحتى را از ما سلب نموده بود .\r\nآيا اين كورى باطن و عماى قلب را بايد به چه نحو معالجه كرد ؟ آيا اين مرض قلبى محتاج به علاج و طبيب هست ؟ . . .\r\nعزيزا ! اين آيات الهيه و تعاليم ربانيه براى بيدار كردن ما بيچاره‌هاى خواب ، و هشيار نمودن ما سرمستان غافل آمده . اين قصص قرآنيه كه حاصل معارف تمام انبياء ، و خلاصهء مسير و رشد همهء اولياء ، و بيان درد و درمان هر عيب و مرض نفسانى ، و نور هدايت طريق الهى و انسانى است ، براى قصه گفتن و تاريخ عالم نيامده . مقصود از آنها با آن همه تشريفات در تنزيل و نزول ، بيان تاريخ گذشتگان نيست براى صرف اطلاع و تاريخ دانى . مقصود خدا را از مقصد مسعودى و طبرى و امثال آنها تميز بده ، و به نظر تاريخ و ادب و فصاحت و بلاغت به قرآن شريف نظر مكن كه اين صورت خود حجابى است بس ضخيم . . . « 1 »\r\nمؤلف بزرگوار در اين اثر ، براى تبيين مقاصد خود عمدتاً از احاديث عترت طاهره عليهم السلام استفاده كرده و از كتب رايج اخلاق و عرفان جز اندكى نقل نكرده است .\r\nعنايت شديد مؤلف به احاديث شريفه و احترام فوق العاده به آثار و بزرگان مكتب شيعه در اين اثر به خوبى واضح و لايح است :\r\nو هر كس مراجعه به احاديث شريفهء آل بيت عصمت و طهارت كند ، خصوصاً كتاب اصول كافى شريف و توحيد شيخ صدوق و همين طور كتاب نهج البلاغه و ادعيه مأثوره از آن بزرگواران خصوصاً صحيفهء سجاديه ، از روى تدبر و تفكر ، خواهد دانست كه مشحون از علوم الهيه و معارف ربّانيه و اسماء و صفات و شؤون حضرت حق - جل و علا - هستند ، بىحجاب اصطلاحات و قيود مفهومات ، كه هر يك حجاب روى جانان است . « 2 »\r\n\r\n\r\n","description":"","footnote":"\r\n( 1 ) . ص 286 - 288 .\r\n( 2 ) . ص 63 - 64 .\r\n","page_name":" 421 ","page_number":421},
  {"content":"\r\n\r\nهمچنين از عالمان شيعه و آثار آنها با تكريم زياد ياد كرده است : « نورانيت يك نفر مثل فيلسوف بزرگ اسلامى خواجه نصير الملة والدين رضى الله عنه و علامهء بزرگوار حلى - قدس اللَّه نفسه - يك مملكت و ملت را نورانى كرده و تا ابد آن نورانيت باقى است » « 1 » ؛ « و در منية المريد شهيد سعيد رحمه الله شطر كثيرى از آن مرقوم است . طالبين رجوع به آن صحيفهء نورانيه كنند » . « 2 »\r\nمؤلف بنا نداشته است دقائق عرفانى را در اين كتاب به يادگار بگذارد ؛ هر چند انديشهء عرفانى امام بر كل كتاب سايه افكنده است . از اين رو جز اندكى از مبانى اهل معرفت را ذكر نكرده است و گاهى هم رسماً انتقادهايى بر آنها وارد نموده است :\r\nو ما ناچار ، بر خلاف ميثاق خود كه در اول اين رساله اشارت به آن نموديم ، كه تعرّض به مطالب علميه نكنيم ، به بعض نكات علميه صدر اين حديث - كه جز اين طريق راهى ندارد - با اختصار و اجمال اشارتى مىنماييم ؛ « 3 » . . . چنانچه در مسلك اولياء عرفان و اصحاب ايقان است ، و در اين دقيقه اسرارى است كه كشف آن خالى از خطر نيست . « 4 »\r\nو هر علمى را خصوصاً در باب معارف ، نتوان افشا پيش هر كس كرد ، بلكه سراير توحيد و حقايق معارف ، از اسرارى است كه پيش اهلش بايد مكتوم و مخزول باشد . و نوع گمراهىها و اضلال‌ها و تكفيرها از اين باب پيدا شده . و اين‌كه مردم ، حتى علماى ظاهر ، از علوم الهيه احتراز كنند و گرد معارف و حقايق نمىگردند ، براى همين است كه بعضى از ارباب اصطلاح و ذوق يا اصحاب علوم رسميه عرفانيه تهتّك كردند و مقاصد شريفه را با الفاظ زشت و قبيح بيان كردند و از اصطلاح قرآن و حديث بيرون رفتند ، با آن‌كه همان مقاصد به طور اكمل در كتاب خدا و احاديث ائمه هدى عليهم السلام موجود است ، ولى آنها به صورت بدى آنها را جلوه دادند . از اين جهت ، اسباب تنفّر طباع ظاهريين شده است . اينها نيز طاقت آن نداشتند كه لبّ را از قشر و حقيقت را از\r\n\r\n\r\n","description":"","footnote":"\r\n( 1 ) . ص 154 - 155 .\r\n( 2 ) . ص 267 - 268 .\r\n( 3 ) . ص 20 .\r\n( 4 ) . ص 187 .\r\n","page_name":" 422 ","page_number":422},
  {"content":"\r\n\r\nصورت و معنى را از لفظ جدا كنند ؛ يكسره با اصل مطلب مخالف شدند . « 1 »\r\nمؤلف گاهى از مبانى علمى ويژهء خود در اين اثر ياد كرده است : « و ما بحمداللَّه وحسن عنايته - به وجهى مناسب مسلك اهل معارف و اصحاب قلوب ، اثبات حدوث زمانى همهء عوالم غيب و شهادت نموديم كه بيان آن با مقدماتش ، محتاج به افراد رسالهء جداگانه است لعلّ اللَّه يحدث بعد ذلك امراً و توفيقى عنايت فرمايد كه به آن نايل شويم » ؛ « 2 » « و شايد اين اقبال و ادبار اشاره باشد به تجلّى در تحت اسماء ظاهره و باطنه ، كه دائماً على سبيل تجدّد امثال واقع مىشود ؛ چنانچه اصحاب معرفت مىگويند ، و به آن تصحيح حدوث زمانى به وجهى عرفانى در جميع قاطنين ملك و ملكوت و ساكنين ناسوت و جبروت نموديم ، به طورى كه منافات با مقامات مقدسهء عقليه نداشته باشد . و اين از موهبت‌هاى خاصه حق ( جلّ و علا ) است به اين ناچيز .\r\nوالحمدللَّه وله الشكر » ؛ « 3 » « و ما در رسالهء مصباح الهداية تحقيق اين مقصد را با حكومت بين عرفاى شامخ و حكماى عظام ، راجع به اول ما صدر به طور وافى نموديم » . « 4 »\r\nهمچنين گاهى از استاد بزرگوارش مرحوم شاه آبادى مطالبى نقل مىكند . « 5 »\r\n\r\n[ مباحث محورى و اساسى كه مؤلف در اين اثر متذكر شده 
  ]\r\nاينك پس از اين مقدمات ، مباحث محورى و اساسى كه مؤلف در اين اثر متذكر شده و شاكله و شيرازهء اثر را تشكيل مىدهد ، اشاره مىشود :\r\n\r\n1 . انسان داراى دو فطرت است : يكى اصلى و ديگرى تبعى :\r\nمؤلف مكرراً متذكر اين نكته شده‌اند كه انسان داراى دو فطرت است : يكى اصلى كه عبارت است از عشق به كمال مطلق ، و ديگرى تبعى كه عبارت است از تنفر از نقص . و از اين دو فطرت تعبير مىكنند به فطرت مخمورهء بىحجاب ، و همهء جنود عقل را جنود اين فطرت مىداند ، و هرگاه اين فطرت اصلى تحت تأثير گناهان قرار گيرد ، مىشود فطرت محجوبه به حجاب طبيعت ، و جنود جهل همگى جنود فطرت مجموعه‌اند : خير عبارت از فطرت مخموره است ، و شر عبارت از فطرت محجوبه است . . . و تفصيل اين اجمال آن‌كه : حق ( تبارك و تعالى ) با عنايت و رحمت خود ، به يد قدرت خود ، طينت آدم اول را مخمر فرمود ، دو فطرت و جبلّت به آن\r\n\r\n\r\n","description":"","footnote":"\r\n( 1 ) . ص 322 - 323 .\r\n( 2 ) . ص 23 .\r\n( 3 ) . ص 41 .\r\n( 4 ) . ص 28 .\r\n( 5 ) . ص 165 - 376 .\r\n","page_name":" 423 ","page_number":423},
  {"content":"\r\n\r\nمرحمت نمود : يكى اصلى و ديگرى تبعى ، كه اين دو فطرت بُراق سير و رفرف عروج اوست به سوى مقصد و مقصود اصلى . و آن دو فطرت ، اصل و پايهء جميع فطرياتى است كه در انسان مخمر است و ديگر فطريات ، شاخه‌ها و اوراق آن است . يكى از آن دو فطرت ، كه سمت اصليت دارد ، فطرت عشق به كمال مطلق و خير و سعادت مطلقه است كه در كانون جميع سلسلهء بشر ، از شقى و سعيد و عالم و جاهل و عالى و دانى ، مخمَّر و مطبوع است . . . و ديگر از آن دو فطرت ، كه سمت فرعيت و تابعيت دارد فطرت تنفر از نقص و انزجار از شر و شقاوت است كه اين مخمر بالعرض است . . . .\r\nو اين دو فطرت كه ذكر شد ، فطرت مخمورهء غير محجوبه است كه محكوم احكام طبيعت نشده و دو وجههء روحانيت و نورانيت آنها باقى است ، و اگر فطرت متوجه به طبيعت شده و محكوم به احكام آن گرديد و محجوب از روحانيت و عالم اصلى خود شد ، مبدأ جميع شرور و منشأ جميع شقاوت [ ها 
  ] و بدبختىهاست ، كه تفصيل آن بيايد .\r\nپس مقصود از خير - كه وزير عقل است و جميع جنود عقليه در ظلّ توجه و تصرف آن است - فطرت مخمورهء متوجه به روحانيت و مقام اصلى خود است ، و از شر - كه وزير جهل و همهء جنود جهل از طفيل آن است - فطرت محكومهء طبيعت و محجوبهء به احكام آن است . « 1 »\r\nو از اين جهت ، احكام آسمانى و آيات باهرات الهى و دستورات انبياء عظام و اولياء كرام ، بر طبق نقشهء فطرت و طريقهء جبلت بنا نهاده شده ، و تمام احكام الهى به طريق كلى به دو مقصد منقسم مىشود كه يكى اصلى و استقلالى ، و ديگر فرعى و تبعى است ، و جميع دستورات الهيه به اين دو مقصد ، يا بى واسطه يا با واسطه رجوع كند :\r\nمقصد اول ، كه اصلى و استقلالى است ، توجه دادن فطرت است به كمال مطلق ، كه حق ( جلّ و علا ) و شؤون ذاتيه و صفاتيه و افعاليه اوست كه مباحث مبدأ و معاد و مقاصد ربوبيات از ايمان باللَّه و كتب و رسل و ملائكه و يوم الاخره ، و اهم و عمدهء مراتب سلوك نفسانى و بسيارى از فروع احكام از قبيل مهمات صلاة و حج ، به اين\r\n\r\n\r\n","description":"","footnote":"\r\n( 1 ) . ص 67 - 77 .\r\n","page_name":" 424 ","page_number":424},
  {"content":"\r\n\r\nمقصد مربوط است يا بى واسطه يا با واسطه .\r\nمقصد دوم ، كه عرضى و تبعى است ، تنفر دادن فطرت است از شجرهء خبيثهء دنيا و طبيعت كه امّ النقائص و امّ الامراض است . و بسيارى از مسائل ربوبيات ، و عمدهء دعوت‌هاى قرآنى و مواعظ الهيه و نبويه و ولويه ، و عمدهء ابواب ارتياض و سلوك ، و كثيرى از فروع شرعيات از قبيل صوم و صدقات واجبه و مستحبه ، و تقوا و ترك فواحش و معاصى به آن رجوع كند . و اين دو مقصد مطابق نقشهء فطرت است . . . پس جميع احكام شرايع مربوط به فطرت است و براى تخلص فطرت از حجب ظلمانيهء طبيعت است . « 1 »\r\nمؤلف بزرگوار در شرح هر يك از جنود عقل و جهل ، رجوع هر يك از جنود عقل را به فطرت مخموره و رجوع جنود جهل را به فطرت محجوبه ، تبيين كرده‌اند .\r\n\r\n2 . عالم طبيعت دار تغيّر است و جميع ملكات و اخلاق قابل تغيير و اصلاح است .\r\nامام رحمه الله بارها بر اين نكته تأكيد كرده‌اند كه عالم طبيعت دار تغيّر و تبدّل و تصرّم است و در نتيجه تا مرگ فرا نرسيده آدمى مىتواند همهء اخلاق رذيله را ، هر چند در نفس ريشه دوانده باشد ، اصلاح كند و هيچ عذرى از اين جهت پذيرفته نيست . از سوى ديگر محاسن اخلاقى و ملكات حميده ، هيچگاه نبايد موجب عجب و غرور شود .\r\nانسان تا در عالم طبيعت - كه دار تغيّر و تبدّل و نشئهء تصرّم و هَيولَيويت است - واقع است . . . مىتواند نقايص خود را مبدل به كمالات ، و رذايل خويش را تبديل به خصايل حميده ، و سيّئات خود را مبدل به حسنات نمايد . و اين‌كه معروف است « فلان خلق زشت يا فلان صفت رذيله از ذاتيات است و قابل تغيير نيست » اصلى ندارد و حرف بى اساس و ناشى از قلت تدبّر است و عدم تغيير و تبديل ذاتيات را به اين باب ربطى نيست ؛ بلكه با رياضات و مجاهدات ، تمام صفات نفسانيه را مىتوان تبديل نمود و تغيير داد ، حتى جُبن و بُخل و حرص و طمع را مىتوان مبدل به شجاعت و كرم و قناعت و عزت نفس نمود . « 2 »\r\n\r\n3 . علم رسمى سر به سر قيل است و قال نه از او كيفيتى حاصل نه حال\r\n\r\n\r\n","description":"","footnote":"\r\n( 1 ) ص 89 80 380 381 395 .\r\n( 2 ) . ص 51 .\r\n","page_name":" 425 ","page_number":425},
  {"content":"\r\n\r\nامام خمينى رحمه الله با بيان‌هاى گوناگون اين حقيقت را تبيين كرده‌اند كه آموختن علوم رسمى و انباشتن اصطلاحات و مفاهيم خشك و بىمغز نه تنها موجب نجات و فلاح انسان نيست ، بلكه اگر با عدم تهذيب همراه باشد ، ضررش از همه چيز ديگر بيشتر است . و چه بسا آدمى با هفتاد سال زحمت و تلاش با كدّ يمين و عرق جبين تحصيل جهنم كند و معانى حرفيه ، اصول عمليه و لفظيه و شرعيه و عقليه ، اصل مثبت ، حكومت و درود ، و تخصيص و تقييد و احوط و اقوى و اظهر ، و اصالة الوجود و بسيط الحقيقة ، و تشكيك وجود و ماده و هيولى و اعيان ثابته و فيض اقدس و مقدس ، او را سودى نبخشد و بر ظلمت و انانيت و منيّت انسانى بيفزايد و او را به مراتب از وقتى كه اين اصطلاحات را نمىدانست ، از خداى سبحان دور تر كند . خلاصه ، امام خمينى قدس سره دانستن علوم رسمى را « انباردارى اصطلاحات » مىنامد و بدون تهذيب ، ارزشى براى آنها قائل نيست و علم و ادراك را غير از ايمان مىداند و علم توحيد را هم هنگامى كه همراه ايمانى نباشد مضر مىداند ، و به تفصيل نشانه‌هاى ايمان و علم نافع را با استفاده از آيات و روايات بر مىشمارد . امروزه برخى با انباشتن اصطلاحاتى چند ، و چند صباحى تدريس آنها ، يا تأليف و به قلم آوردن كتاب و مقالتى چند ، مىپندارند كه قدم بر فرق فرقدين نهاده ، حائز منقبت دنيا و آخرت و ملك و ملكوت شده و جزو مقربان و صديقان و صالحان گشته‌اند و بر زمين و زمان فخر مىفروشند ، غافل از آن‌كه اينها همه برايشان از دام‌هاى ابليس و خدعه‌ها و مكايد او است :\r\nآن علم معارفى كه در انسان به جاى فروتنى و خاكسارى ، سركشى و تدلّل ايجاد كند ، آن پس مانده ابليس است . اين اصطلاحات اگر اين نتيجه را در انسانى حاصل كند ، از تمام علوم پست‌تر است ؛ زيرا كه از آن علوم ديگر توقع نيست كه انسان را الهى كند و از قيود نفسانيه يكسره بيرون كند ، و از حجاب‌هاى ظلمانى طبيعت وا رهاند ، و صاحبان آن علوم نيز چنين دعوايى ندارند ، پس آنها به سلامت نزديك‌ترند . . . . « 1 »\r\nمؤلف بزرگوار همچنين فرق علم و ايمان را به خوبى تبيين كرده و بىفايده بودن\r\n\r\n\r\n","description":"","footnote":"\r\n( 1 ) . ص 341 .\r\n","page_name":" 426 ","page_number":426},
  {"content":"\r\n\r\nعلم بدون ايمان - حتى علم توحيد - را به كرسى نشانده است . « 1 »\r\n\r\n4 . مكايد شيطان\r\nيكى از نكات مورد اهتمام مؤلف بزرگوار تبيين مكايد گوناگون شيطان و متناسب با اصناف و اشخاص مختلف است . ايشان گويند :\r\nچه بسا كه شيطان و نفس اماره انسان را سال‌هاى طولانى دعوت به اعمال صالحه و اخلاق حميده و پيروى از شريعت مطهره كنند به اميد آن‌كه او را مبتلا به اعجاب و خودپسندى كنند ، و انسان را با همه مشقت‌ها و رياضات ساقط كنند . پس غرور علمى و خودخواهى و خودپسندى يكى از مهلكات است كه انسان را به شقاوت كشاند . . . و خوددارى و نگهبانى از نفس از مشكل‌ترين امور است كه بايد به خداى تعالى پناه برد و از او طلب دست‌گيرى كرد .\r\nو به قدرى مكايد نفس و شيطان گاهى دقيق شود كه با هيچ شكافى نتوان آن دقايق و مكايد را كشف كرد ، مگر با توفيق خدا و دستگيرى او . « 2 »\r\n\r\n5 . حب دنيا و نفس\r\nمؤلف بزرگوار منشأ همهء مفاسد را حب دنيا و شعبه‌ها و شاخه‌هاى آن مىداند و اين حقيقت را كه در حديث كوتاه « حبّ الدنيا رأس كلّ خطيئة » آمده به خوبى شرح داده و تبيين كرده است :\r\nاسّ اساس وام الامراض را بايد حب دنيا ، كه رأس تمام خطيئات است ، دانست . و چون حب دنيا در دل متمكن شد ، به مجرد آن با يكى از شؤون دنياوى مزاحمتى حاصل شد ، قوهء غضب فوران كند و عنان اختيار را از دست بگيرد و متملك نفس شود ، و انسان را از جادهء شريعت و عقل خارج كند .\r\nپس علاج اساسى اين قوه ، به قلع مادهء آن است كه آن حب دنياست . و اگر انسان نفس را از اين حب تطهير كند ، به شؤون دنيايى سهل انگارى كند و از فقدان جاه و مال و منصب و رياست ، طمأنينه نفس را از دست ندهد ، و حقيقت حلم و بردبارى و\r\n\r\n\r\n","description":"","footnote":"\r\n( 1 ) . ص 87 ، 91 - 93 ، 200 - 203 .\r\n( 2 ) . ص 413 - 414 .\r\n","page_name":" 427 ","page_number":427},
  {"content":"\r\n\r\nطمأنينه نفس در انسان پيدا شود ، و قرار و ثبات نفس روزافزون شود .\r\nو براى قلع اين ماده - كه مايهء تمام مفاسد است - انسان هر چه رياضت بكشد ، به جا و به موقع است ، و الحق ارزش دارد . و براى قلع آن تفكر در احوال گذشتگان و تفكر در قصص قرآنيه بهترين علاج است . . . . « 1 »\r\nبالجمله ، اين امّ الامراض انسان را به انواع بليات مبتلا كند و كار انسان را به هلاكت ابدى كشاند . . . . « 2 »\r\n\r\n6 . دستورالعمل‌هاى اخلاقى\r\nامام رحمه الله علاوه بر مواعظ شافيه و نصايح كافيه كه در جاى جاى اين اثر ديده مىشود ، گاهى اشاره‌اى نيز به دستورات عملى كرده‌اند كه براى سالكان كوى دوست بسى سودمند است :\r\n. . . انسان بايد در همين عالم اين چند صباح را مغتنم شمارد و ايمان را با هر قيمتى كه هست تحصيل كند و دل را با آن آشنا كند . و اين در اول سلوك انسانى صورت نگيرد مگر آن‌كه اولًا ، نيت را در تحصيل معارف و حقايق ايمانيه خالص كند و قلب را با تكرار و تذكر ، به اخلاص و ارادت آشنا كند تا اخلاص در قلب جايگزين شود . . . .\r\nپس در آن وقت ، با طهارت وجههء قرآن و ذكر را متوجه قلب كند ، و آيات شريفهء الهيه كه مشتمل بر تذكر و مشتمل بر توحيد است به قلب بخواند به طور تلقين و تذكير . و اكثر آيات شريفهء آخر سورهء حشر را از قول خداى تعالى :  « يا أَيُّهَا الَّذِينَ آمَنُوا اتَّقُوا اللَّهَ »  كه آيهء 18 است تا آخر سوره ، كه مشتمل بر تذكر و محاسبه نفس و محتوى به مراتب توحيد و اسماء و صفات است ، در يك وقت فراغت نفس از واردات دنيايى ، مثل آخر شب يا بين الطلوعين ، با حضور قلب بخواند و در آنها تفكر كند . اميد است - إن شاء اللَّه - نتايج حسنه ببرد . . . .\r\nو اگر در شب و روز چند دقيقه‌اى به حب اقبال قلب و توجه آن - يعنى به مقدارى كه قلب حاضر است - نفس را محاسبه كند در تحصيل نور ايمان ، و از آن مطالبه نور ايمان\r\n\r\n\r\n","description":"","footnote":"\r\n( 1 ) . ص 377 - 378 .\r\n( 2 ) . ص 253 - 256 .\r\n","page_name":" 428 ","page_number":428},
  {"content":"\r\n\r\nكند و آثار ايمان را از آن جستجو كند ، خيلى زودتر به نتيجه مىرسد . إن شاء اللَّه . . . . « 1 »\r\n. . . چون آفات معاشرت بسيار است و انسان نمىتواند نوعاً خود را از آن حفظ كند ، مشايخ اهل رياضت اعتزال را ترجيح دهند بر عشرت .\r\nو حق آن است كه انسان در اوائل امر كه اشتغال به تعلم و استفاده دارد ، بايد معاشرت با دانشمندان و فضلا كند ، ولى با شرايط عشرت و مطالعه در احوال و اخلاق معاشرين . و در بدايات سير و سلوك و اواسط و اوائل نهايات نيز از خدمت مشايخ و بزرگان اهل حال بايد استفادت كند ، پس ناچار به عشرت است .\r\nدر سير ملكوتى بايد انسان كوشش كند تا هادى طريق پيدا كند . و چون هادى پيدا كرد ، بايد تسيلم او شود و در سير و سلوك دنبال او رود و قدم را جاى قدم او گذارد . و ما چون نبى اكرم صلى الله عليه و آله را هادى طريق يافتيم و او را و اصل به تمام معارف مىدانيم ، بايد در سير ملكوتى تبعيت او كنيم ، بى چون و چرا . و اگر بخواهيم فلسفهء احكام را با عقل ناقص خود دريابيم ، از جادهء مستقيم منحرف مىشويم و به هلاكت دائم مىرسيم ؛ مانند مريضى كه بخواهد از سرّ نسخهء طبيب آگاه شود ، و پس از آن دارو را بخورد ، ناچار چنين مريض روى سلامت نمىبيند . تا آمده است از سرّ نسخه آگاهى پيدا كند ، وقت علاج گذشته ، خود را به هلاكت كشانده .\r\nما مريضان و گمراهان بايد نسخه‌هاى سير ملكوتى و امراض قلبيه خود را از راهنمايات طريق هدايت و اطبّاء نفوس و پزشكان ارواح دريافت كنيم و با به كار بستن افكار ناقصه و آراء ضعيفهء خود ، به آنها عمل كنيم تا به مقصد - كه رسيدن به سرائر توحيد است - برسيم ؛ بلكه همين تسليم در بارگاه قدس الهى يكى از مصلحات امراض روحيه است و خود نفس را صفائى به سزا دهد و نورانيت باطن را روزافزون كنند . . . . « 2 »\r\nاز مؤسسهء تنظيم و نشر آثار امام قدس سره بايد بسى سپاسگزار بود كه با احيا و نشر اين اثر خدمت بس بزرگى به حوزه‌ها و مشتاقان اين قبيل مباحث كرده‌اند ؛ البته در تصحيح اين اثر خطاهاى ريز و درشت و به نسبت فراوانى رخ داده كه به دليل طولانى شدن مقاله ، به آنها نمىپردازم و إن شاء اللَّه به مؤسسات مذكور تقديم خواهم كرد . همچنين\r\n\r\n\r\n","description":"","footnote":"\r\n( 1 ) . ص 104 - 107 .\r\n( 2 ) . ص 403 .\r\n","page_name":" 429 ","page_number":429},
  {"content":"\r\n\r\nدر صفحه آرايى و حروف‌چينى آن كاستىهايى به چشم مىخورد . ولى برخى خطاهاى چاپى را در اين‌جا ياد مىكنم :\r\nص 8 ، س 6 ، مظلَم مظلِم\r\nص 41 ، س 5 ، فصّ شىء فصّ شيثى\r\nص 97 ، س 8 ، ه ذا هذا\r\nص 103 ، س 11 ، رواق اوراق\r\nص 142 ، س 9 ، جهود جحود\r\nص 152 ، س 7 ، إنّ أنّ\r\nص 157 ، س 1 ، گرفت گرفته\r\nص 184 ، س 4 ، انعمام انعام\r\nص 184 ، س 2 ، ببيند نبيند\r\nص 186 ، س 5 ، اثنيه اثنيه\r\nص 190 ، س 4 ، الوسايل الوسائل\r\nص 197 ، س 7 ، لهلُكتُ لَهلَكتُ\r\nص 244 ، س 4 ، الَفّاً لفّاً\r\nص 270 ، س 11 ، الل اللَّه\r\nص 295 ، س 6 ، باقيّه باقيه\r\nص 299 ، س 5 ، لتفرع لتفرغ\r\nص 329 ، س 3 ، اعضائه أعضاؤه\r\nص 350 ، س 1 ، الل ه اللَّه\r\nص 379 ، س 13 ، نيست نيست\r\nص 392 ، س 4 ، ى ا يا\r\nص 393 ، س 8 ، بازدارى بازندارى\r\nص 406 ، س 5 ، الكافيّ الكافي\r\nص 445 ، س 11 ، الاخره الاخرة\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nبا استاد محمدباقر بهبودى در عرصهء روايت و درايت حديث\r\n\r\nبا استاد محمدباقر بهبودى در عرصهء روايت و درايت حديث « 1 »\r\n\r\nچكيده\r\nاز آنجا كه حديث مبناى شناخت دين و پايهء فهم قرآن است و علوم ديگر همواره از طريق حديث استحكام و نضج يافته‌اند ، در ميان مسلمانان از جايگاهى ويژه و بنيادين برخوردار مىشود ، بدين سبب تاريخ حديث و سير تدوين آن با نفوذ جريانات مختلف سياسى و اجتماعى ، اعتقادى روبه‌رو بوده و از آغاز جعل و تحريف و تصحيف آن را همراهى كرده است . خلافت مروانيان ، امويان ، عباسيان و ده‌ها فرقهء مذهبى ديگر ، حضور عصبيت قومى ، برترىجويى قبيله‌اى و سبقت‌جويى ساكنان بلاد اسلامى در كسب افتخارات بيشتر ، تماس و ارتباط نزديك زنادقه ، ملحدان ، يهوديان و مسيحيان با مسلمانان و ورود غير مسلمانان با انبوهى اسرائيليات و همچنين تقرب راويان حديث به دربار خلفا و امرا و سلاطين و كثرت آنان - تا آنجا كه حدود صد هزار آنان را برشمرده‌اند - و عوامل بسيار ديگر باعث شده است تا احاديث و روايات صحيح با آنچه كه مخدوش و مجعول بوده است مخلوط و ممزوج شده ، بازشناسى سره از ناسره توانگير و طاقت‌سوز نمايد ، و در پى آن محققان و متتبعان و عالمان علم روايت و حديث در راه بازشناسى و تميز احاديث صحيح از ضعيف و محرف به پىريزى « نقد الحديث » برآمدند و در اطراف آن كتاب‌هاى بسيار به رشتهء تحرير فريفتن درآمد . در اين ميان بزرگان و محققان اماميه ، در پى هجوم همه جانبهء دشمنان و تسلط حكام جور ، بر آن\r\n\r\n\r\n","description":"","footnote":"\r\n( 1 ) . كيهان فرهنگى ، مهرماه 65 ، سال سوم ، ش 7 ، پياپى 31 ، ص 3 - 8 .\r\n","page_name":" 431 ","page_number":431},
  {"content":"\r\n\r\nبودند تا تراث اهل بيت عصمت و طهارت عليهم السلام را از دستبرد زمان و حوادث مصون و محفوظ بدارند ، بدين منظور تدوين و تبويب همهء روايات و احاديث روزگار خود را - از هر دست كه بود - وجههء همت خويش قرار دادند و گويا بازنگرى و تفكيك و بررسى آن را به پژوهشگران و متتعبان نسل‌هاى بعد از خود و آيندگان واگذار كردند و خود نيز مدعاى جمع‌آورى صحاح را نداشته ، گرچه در مواردى به بررسى اسناد و رجال آن پرداخته‌اند .\r\nاستاد محمدباقر بهبودى از چهره‌هاى برگزيدهء علم حديث و درايت در دوران معاصر ماست با اندوخته‌ها و زحمات توانفرسايى كه براى كسب صلاحيت و خبرويت لازم در اين زمينه به كار گرفته و با داشتن ذهنى نقاد و منطقى به آثار خود جايگاهى ويژه بخشيده است . استاد محمد باقر بهبودى در طول ساليان دراز در عرضه داشت ده‌ها جلد از كتبِ حديث و فقه و تاريخ و تفسير به شيوه‌اى منقح و مصحَّح به نقل و نقد همت گماشته تا آنجا كه كارنامه‌اى درخشان از عملكرد اين دوران به يادگار گذاشته است . ناگفته نماند كه استاد بهبودى با نظرگاه‌هاى ويژهء خود در نقد حديث با نظريات متفاوت و گاه متقابل روبه‌رو بوده‌اند كه در جاى خود قابل بررسى و امعان نظر صاحب‌نظران خواهد بود .\r\nكيهان فرهنگى : با تشكر از جناب‌عالى كه دعوت به گفتگوى ما را پذيرفتيد ، اگر مايل هستيد از شرح احوال و اساتيد خودتان شروع بفرماييد .\r\nاستاد بهبودى : تولد من در سحر شب پنجشنبه هفدهم جمادى الاول سال 1350 هجرى قمرى برابر با سال 1308 هجرى شمسى بوده است . از سال 1327 تحصيلات مذهبى را به طور تمام وقت شروع كرده‌ام . اساتيد معروف من ، در ادبيات استاد اديب محمدتقى نيشابورى معروف به اديب دوم بود . در قسمت سطح ، مختصرى از محضر حجت الاسلام سيد احمد يزدى معروف به نهنگ و بيشتر از محضر استاد حجت الاسلام حاج شيخ هاشم قزوينى بهره بردم . علاوه بر مقدارى سطح در يك رشته از دروس تفسيرى محضر حجت الاسلام دامغانى را هم درك كردم كه روزهاى تعطيل به آن مىپرداختند . در سال 1333 شمسى به قم آمدم و بعد از آن كه يك درس در\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمحضر آيت اللَّه بروجردى و يك درس در محضر آيت اللَّه خمينى حاضر شدم ، بدون توقف به نجف رفتم . در نجف يك درس در محضر آيت اللَّه خويى و يك درس در محضر آيت اللَّه حكيم انتخاب كردم و تا دو سال به تحصيل و بيشتر مطالعه و تحقيق شخصى ادامه دادم ، و در سال 1335 ترك تحصيل نمودم و بالاخره از سال 1337 كه به تهران منتقل شدم ، به تصحيح و تحقيق كتاب‌هاى خطى و چاپى پرداختم . اولين كارى كه شروع كردم تصحيح تفسير الميزان - جلد هفتم - بود كه تا جلد بيستم - آخرين جلد - ادامه يافت . در آن هنگام ، كار من چندان مورد توجه و علاقه و اعتماد مؤلف قرار گرفت كه رخصت يافتم به حك و اصلاح ادبى آن نيز بپردازم . به موازات تفسير الميزان به تصحيح بحار الأنوار پرداختم و از جلد هفتم تا آخرين مجلد - غير از دو جلد 77 و 78 - همه مجلدات به تصحيح اينجانب و اشراف و نظارت من بر متن كتاب و احياناً حك و اصلاح تعليقهء ديگران پايان گرفت .\r\nدر اين زمينه توفيق من به شكر الهى از همه بيشتر بود ، زيرا اخراج چهل و پنج جلد بحار از هر جهت در اختيار من قرار گرفت و مقابله ، تحقيق ، پاورقى ، تخريج احاديث آن و مقابله با مآخذ ، كاملًا به دست من و زحمات شبانه‌روزى من انجام شد .\r\nدر اثر همين توفيق الهى بود كه بيش از ساير همكارانم به نسخهء مؤلف دست يافتم و 36 جلد از اين چهل و پنج جلد را با نسخهء مؤلف مقابله كردم . در جلد 110 كه آخرين جلد بحار الأنوار است ، سخنى كوتاه دربارهء اين كتاب و شيوهء مؤلف در جمع احاديث تحرير كرده‌اند كه توجه علاقه‌مندان را به آن جلب مىكنم .\r\nكيهان فرهنگى : به نظر شما چه انگيزه‌اى باعث شده است كه مرحوم مجلسى كتاب بحار الأنوار خود را تأليف كند ؟\r\nاستاد بهبودى : مرحوم مجلسى ابتدا تصميم مىگيرد كه مؤلفات شيعه را احيا كند ، لذا با زحمات وافر و هزينه‌هاى گزاف و دريافت كمك از دانشمندان معاصر خود ، مؤلفان شيعه را از گوشهء كتابخانه‌هاى ايران و هند و عراق و ساير بلاد بيرون مىكشد و هر نسخه‌اى را كه به دست مىآورد ، به دست شاگردان و علاقه‌مندان خود مىسپارد و\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nبا پرداخت حق الزحمه ، نسخه‌هاى آن كتاب را تا سر حد امكان تكثير مىكند . - درست چيزى شبيه به طبع و نشر امروزى - از اين‌رو اگر اكثر كتاب‌هايى را كه اكنون در دست داريم و نسخه‌هاى متعدد آن در گوشه و كنار كتابخانه‌هاى ايران به دست مىآيد نگاه كنيم ، كمتر نسخه‌اى پيدا مىكنيم كه تاريخ كتابت آن از عهد اقتدار مجلسى خارج باشد .\r\nهدف مجلسى - چنان‌كه خود مىگويد - احياى تراث شيعه و ذخائر اهل بيت عصمت بود و بعد از آن كه مؤلفات شيعه را تا سر حد امكان تحصيل مىكند و به تكثير نسخه‌هاى آن مىپردازد ، به فكر مىافتد كه براى اين ميراث عظيم ، فهرستى تهيه كند كه وصول علاقه‌مندان را به آبشخور اين درياى عظيم علم و معرفت آسان كند . نمونه كار ايشان را به خوبى مىتوان در جلد 106 بحار الأنوار ملاحظه كرد . جلد 106 بحار كه تحت عنوان مآخذ بحار الأنوار به چاپ رسانديم ، به كلى به خط مؤلف است . با مطالعهء اين كتاب كه مؤلف عمداً آن را ناقص نهاده و با انصراف از تكميل آن به تأليف كتاب بحار الأنوار پرداخته است ، شيوهء كار مؤلف كاملًا روشن مىشود . مرحوم مجلسى در اين كتاب ، فهرست‌بندى ده جلد از كتاب‌هاى معروف حديث را تمام كرده است . ابتدا هر كتابى را تصفح نموده و براى ابواب آن يك سلسله ارقام و براى احاديث هر باب ارقامى جداگانه مرقوم داشته و سپس به مطالعهء يك يك احاديث پرداخته و با دريافت صحيح و فطرت سالم و بينش عميق خود ، مضامين حديث را برآورد نموده است و شمارهء حديث و شمارهء باب آن را در ذيل عناوين مناسب درج كرده است . وى بعد از آن كه ده جلد از كتب حديث را به اين صورت فهرست مىكند ، گويا متنبه مىشود كه اين فهرست‌نويسى براى ساير دانشمندان چندان مفيد نمىافتد ، زيرا هر كسى كه بخواهد از فهرست مزبور استفاده كند ، بايد مانند خود مجلسى يك نسخه از كتاب‌هاى شيعه را تهيه كند و باز همانند مجلسى همهء آنها را با شمارهء مسلسل ابواب و شمارهء مسلسل احاديث مزين سازد تا بتواند از فهرست مجلسى بهره‌مند شود ، و باز با خود فكر مىكند چه بسا در تاريخى بعد از عهد من ، كتاب‌هاى شيعه - آنها كه با\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nزحمات من احيا شده است - مجدداً دستخوش فنا و نابودى و آتش‌سوزى گردد و زحمات من به كلى بىنتيجه بماند . لذا تصميم مىگيرد به تأليف كتابى جامع به نام بحار الأنوار دست بزند و در عوض فهرست‌بندى و اشاره به جاى حديث ، عين حديث را در ذيل عناوين مناسب درج كند تا اگر همهء كتاب‌ها از بين برود لااقل يك نسخه از مجموع كتاب برجا بماند ، همهء كتاب‌هاى شيعه زنده بماند و هر كسى مايل باشد بدون سرگردانى و تحمل زحمت و مراجعه به فهرست‌ها و نسخه‌ها بتواند از جمله احاديث كتاب بحار الأنوار كسب فيض كند .\r\nاز اين‌رو مىبينيم كه علامهء مجلسى شخصاً در مقدمهء جلد 106 يعنى همان فهرست مآخذ اشاره مىكند كه : « من با نوشتن كتاب بحار الأنوار از تكميل اين فهرست صرف‌نظر كردم » و در آخر كتاب با نوشتن يك سطر ، تصريح مىكند كه : « در سال 1070 ، از تكميل اين فهرست منصرف شده‌ام » . شما اگر فهرست كتاب بحار الأنوار مرحوم مجلسى را با فهرست كتاب مآخذ او مقايسه كنيد و عناوين و فصول اين دو كتاب عظيم را با هم بسنجيد ، همه را مشابه و متناسق مىبينيد ، جز مختصر تفاوتى ناچيز كه در تقديم و تأخير كتاب‌ها و يا تقديم و تأخير فصول و عناوين به چشم مىخورد .\r\nكيهان فرهنگى : استاد ، ارزش علمى اين كتاب تا چه حد است و آيا اعتراضاتى كه بر آن وارد مىشود به‌جا و وارد است ؟\r\nاستاد بهبودى : كتاب بحار الأنوار ، چنان كه از نام آن پيدا است و بنده هم عرض كردم ، به منظور جمع‌آورى مؤلفات شيعه و احياى تراث اهل بيت و محافظت آن از دستبرد حوادث و فتنه‌هاى تاريخ تأليف شده است و چون همهء مسائل مذهبى را طى عناوين و فصول مناسب مطرح كرده است ، درست شبيه دايرة المعارف است كه استفاده از آن و رسيدن به موضوع مورد حاجت مشكلى ايجاد نمىكند .\r\nكم‌ترين نتيجهء اين جمع و تأليف آن است كه انسان به هر بابى مراجعه كند ، همهء احاديث آن موضوع را يك جا و در كنار هم ملاحظه مىكند و مىتواند آنها را مورد\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبررسى قرار بدهد ، متون حديث را با هم مقايسه كند ، اسناد احاديث را مورد تحقيق قرار بدهد ، دريابد كه احاديث شيعه در اين باب متواتر هست يا نه ، استفاضه دارد يا نه ، حديث صحيح دارد يا نه ، اختلاف متن و سند تا چه حد است و اگر اين جمع و تأليف نبود ، كمتر كسى پيدا مىشد كه همتى مانند همت مجلسى داشته باشد و يا قدرت و احاطه‌اى مانند قدرت و احاطهء مجلسى تا بتواند حتى در يك باب واحد و يك مسئلهء واحد ، همهء احاديث را از ميان صفحات كتاب‌هاى پراكنده جمع‌آورى كند و در كنار هم بگذارد و راه تحقيق را بر روى خود باز كند .\r\nاگر كسى بخواهد در مذهب شيعه غور و بررسى كند ، از كتاب بحار الأنوار بىنياز نخواهد بود . اگر بخواهد در يك رشته از مسائل دينى و مذهبى تحقيق كند ، بايد به كتاب بحار الأنوار مراجعه كند كه همهء پراكنده‌ها را يك جا و در كنار هم جمع كرده است .\r\nمؤلف ، شخصاً در مقدمهء كتاب ، سيره و روش خود را توضيح مىدهد و ارزش كتاب خود را مشخص مىسازد ، منتها كسانى كه دوستانه همهء احاديث اين كتب را معتبر مىدانند و كسانى كه جاهلانه بر اين كتاب عظيم نقد و اعتراض دارند هيچ يك به مقدمهء بحار الأنوار كه در حدود هشتاد صفحهء وزيرى است مراجعه نكرده‌اند تا پاسخ خود را از زبان خود مؤلف بشنوند . متأسفانه اين مشكل بزرگى است كه دانشمندان ما به آن مبتلا هستند . كمتر به مقدمهء كتاب‌ها نظر مىافكنند تا كارنامهء مؤلف را از قلم خود به دست آورند . جمعى با مراجعه به برخى از صفحات كتاب به نقد و اعتراض مىنشينند و جمعى ديگر زبان به ثنا و تمجيد مىگشايند در حالى كه مؤلف از هر دو دسته دورى مىكند .\r\nعلامهء مجلسى در مقدمهء كتاب بحار الأنوار تصريح مىكند كه من مانند برخى بىخبران ، سند احاديث را حذف نمىكنم ، زيرا تشخيص صحت و سقم احاديث با سند حديث است . وى تصريح مىكند كه درمذهب شيعه تنها چهار كتاب حديث داريم كه نسبت آن به مؤلفين آنها متواتر است و در طى قرون و اعصار دست به دست\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nميان اساتيد و شاگردانشان گرديده و محفوظ مانده است ، در حالى كه ساير كتاب‌ها - از جمله مآخذ بحار الأنوار - به صورت و جاده از زاويهء كتابخانه‌ها بيرون آمده و انتساب اكثر آنها به مؤلف روشن و يا قطعى نيست و به همين جهت از درج كردن و خلط كردن احاديث فقهى اين چهار كتاب شيعه در كتاب بحار الأنوار امتناع مىكند ، و بر خلاف عمل مرحوم شيخ حرعاملى اين خلط و جمع را گناهى عظيم مىشمارد . حتى مىبينيم كتاب كافى را كه جامع‌ترين و مهم‌ترين كتاب شيعه محسوب مىشود ، مورد بحث و كنكاش قرار مىدهد و از ميان 3800 حديث آن كه با نام اصول كافى شهرت دارد ، بيش از پانصد حديث آن را صحيح نمىشناسد .\r\nعلامهء مجلسى در كتاب بحار الأنوار امانت علمى و فنى را رعايت كرده و نام كتاب‌ها را در اول حديث گاهى با رمز و در قسمت فقه كه مسئوليت بيشترى دارد با صراحت ياد مىكند و سند حديث را به صورت جالبى تلخيص مىكند كه افراد بدنام و حديث‌تراش به راحتى شناخته شوند . در مقدمهء كتاب و در طى فصول و ابواب كتاب تصريح مىكند كه احاديث اين كتاب و جاده به دست آمده است و نمىتواند با احاديث كتاب‌هاى چهارگانه پهلو بزند . حال اگر يك نفر جاهل بىتوجه به سند حديث ، يا بىتوجه به ارزش مآخذ ، بىتوجه به بيان خود مرحوم مجلسى و بىمطالعه در مقدمهء كتاب به خود اجازه دهد كه همهء احاديث را تقديس كند و يا همهء احاديث را نقد كند ، گناهى بر مرحوم مجلسى نيست .\r\nكيهان فرهنگى : كتاب بحار الأنوار چه تأثيرى در شما داشته است ؟ شايد شما تنها كسى باشيد كه تمام كتاب بحار الأنوار مرحوم مجلسى را سطر به سطر و كلمه به كلمه وارسى كرده‌ايد و مكرراً از زير ذره‌بين گذرانيده‌ايد ، قهراً تصحيح بحار الأنوار ، بايد در شما اثرى عميق گذاشته باشد ؟\r\nاستاد بهبودى : موقعى كه من در مشهد بودم ، فكر مىكردم همهء احاديث شيعه صحيح و درست است . اين قضاوت را در همهء محصّلين تازه كار ، مشاهده مىكنيم ، حتى من جلد نهم كتاب بحار را - كه در چاپ جديد به هشت جلد وزيرى بالغ شده\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاست - بىتوجه به سند طى چندين ماه مورد بررسى كامل قرار دادم تا مطلبى را كه دنبال آن بودم روشن كنم ، ولى در تهران طى تحقيق و پژوهش در احاديث بحار و مشاهدهء احاديث متهافت و متناقض ، احاديث مخالف با قرآن ، احاديث مخالف با تاريخ ، احاديث مخالف با منطق و با توجه به ساير معايب حديثى ، چشم و گوش خود را باز كردم كه از اين مطالعهء طولانى و عميق بهرهء كافى و وافى به دست آورم ، و چنان شد كه خدا را شكر ، راه درست را پيدا كردم تا آن حد كه نه بىجا نقد كنم و نه بىجا تمجيد و تقديس كنم . در واقع زير و رو كردن احاديث بحار باعث شد كه تصميم بگيرم احاديث صحاح شيعه را عرضه كنم ، و نتيجه اين شد حالا ، كتاب صحيح الكافى در سه جلد به طبع رسيده است و ترجمهء آن - متن و ترجمه - به نام گزيدهء كافى شش جلد كامل مىشود كه سه جلد آن هم اكنون حاضر و منتشر شده است . در مقدمهء كتاب صحيح الكافى بسيارى از مسائل را روشن كرده‌ام و در مقدمهء كتاب گزيدهء كافى شرحى به فارسى آورده‌ام تا پاسخگوى اعتراض ناقدان باشد . علاوه بر اينها كتاب معرفة الحديث را عرضه كردم تا صحت و اتقان حديث شيعه را با توجه به تار و پود آن ، براى همه روشن كنم ، و نام جمعى از راويان بدنام و بىتقوا را درج كنم تا با شناخت آنها بتوانند احاديث ساير كتاب‌ها را بپيرايند . اميدوارم با يارى خداوند عزت و توجهات اهل بيت عصمت عليهم السلام كه ساحت مقدس آنان را از احاديث خرافى و باطل زدوده‌ام ، كتاب گزيدهء تهذيب را - متن و ترجمه - چاپ و منتشر كنم و شاهد ثمرهء زحمات چند سالهء خود باشم .\r\nكيهان فرهنگى : كسانى كه بر كتاب صحيح الكافى نقد و اعتراض مىكنند ، چه مىگويند و شما چه جوابى براى آنان داريد ؟\r\nاستاد بهبودى : اصولًا كسى نمىتواند به كتاب صحيح الكافى اعتراض كند . كسانى كه تمام احاديث كافى را تقديس مىكنند ، نمىتوانند گلچين آن را كه با معيار علمى و فنى پيراسته‌ام تقديس كنند . تاكنون كه چهار سال از طبع كتاب مىگذرد ، كسى بر متن كتاب و انتخاب صحاح آن نقدى وارد نكرده است . من صحاح كافى و نيز صحاح ساير\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nكتاب‌هاى اصيل شيعه ، يعنى تهذيب و استبصار و فقيه را با توجه به سند و با توجه با انظار فقهاى عظام و طى مراجعات لازم و مقايسه با كتاب و سنت انتخاب كرده‌ام ، بنابراين تصور نمىرود كه نقدى بر آن وارد شود . البته من معصوم نيستم ولى بايد توجه داشت كه تشخيص صحت و سقم در انظار دانشمندان ملاك‌هاى مختلف دارد .\r\nمن در مقدمهء فارسى گزيدهء كافى نوشته‌ام كه شهيد ثانى و همهء دانشمندان متأخرين ، صحاح كافى را در حدود پنجهزار حديث مىدانند ، ولى فرزند شهيد ثانى صاحب معالم چنان‌كه از كتاب منتقى الجمان او پيداست ، صحاح كافى را بيش از دو هزار حديث نمىداند . با وجود اين ديديم كه آيت اللَّه بروجردى - رضوان اللَّه عليه - همان كتاب را با تقديس و تمجيد به چاپ رسانيد و بر آن اعتراض نكرد و حتى به حجت الاسلام صافى گلپايگانى كه بر آن مقدمه نوشت دستور نفرمود كه بر كتاب مزبور نقدى بنويسد و يا يك كلمه اعتراض كند . از اين‌رو - اگر شنيده باشيد - همگان به نام كتاب اعتراض مىكنند كه چرا صحيح الكافى ناميده‌ام .\r\nعلت آن نيست كه همهء احاديث كافى را صحح مىدانند ، زيرا همهء دانشمندان شيعه ، حتى دانشمندان اهل سنت دانسته‌اند كه شيعه احاديث كتب اربعه را كاملًا صحيح نمىداند . همهء آقايانى كه اعتراض دارند اعترافات شيعه را ديده‌اند ، برآورد شهيد ثانى را ديده‌اند ، مرآت مجلسى را ديده‌اند ، كتاب صاحب معالم را ديده‌اند . به شكر خدا اين كتاب اخيراً به همت جامعهء تبليغات اسلامى قم تجديد چاپ شده و در دسترس همگان است ، مىتوانند مراجعه كنند . گويا علت آن است كه نام صحيح الكافى جماعتى را محدود مىكند . وقتى كه مردم بدانند همهء احاديث كافى صحيح نيست و لذا يك نفر احاديث صحيح كافى را جداگانه تأليف كرده است ، قهراً از گويندگان مذهبى مىپرسند ، آيا اين حديثى كه شرح و تفسير مىكنيد صحيح است ؟\r\nاجازه بدهيد نكتهء ديگرى را روشن كنم . اولين كسانى كه زبان به اعتراض گشودند ، كسانى بودند كه اصول كافى را ترجمه كرده با سى و هفت هزار حديث و طى چهار جلد به مردم عرضه مىكردند . بعد از آن كه صحيح الكافى به طبع رسيد و معلوم شد از\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nآن سى و هفت هزار ، فقط پانصد حديث در كتاب صحيح الكافى درج شده است ، موقعيت خود را در خطر ديدند و با خود گفتند : اگر كسى سؤال كند و بگويد : « كار شما درست است يا كار فلانى كه تمام چهار جلد اصول كافى را در يك جلد عرضه مىكند ؟ » چه جوابى بايد بدهند لذا پيش از آن كه چنين سؤالى مطرح شود نام صحيح الكافى را مورد اعتراض و انتقاد قرار داده و ناشر جلد او را مجبور كردند كه آن را با نام گزيدهء كافى منتشر نمايد ، با آن كه نام « ترجمهء صحيح كافى » در تمام صفحات آن به چشم مىخورد .\r\nكيهان فرهنگى : شنيده‌ايم كه ناقدان مىگويند با انتشار كتابى به نام صحيح الكافى به قداست كلينى خلل وارد مىشود ، لذا مانع انتشار اين نام مىشوند .\r\nاستاد بهبودى : مگر شهيد ثانى قداست كلينى را منكر بود كه گفت و نوشت : در كتاب كافى قريب ده هزار حديث ضعيف موجود است ؟ مگر آيت اللَّه بروجردى قداست كلينى را منكر بود كه منتقى الجمان صاحب معالم را با تشريفات كامل طبع و نشر نمود .\r\nمگر آيت اللَّه خوئى ، در مقدمهء كتاب معجم رجال الحديث به دشمنى با كلينى برخاسته است كه برخى احاديث اين كتاب را جعلى مىداند و دو سوم احاديث كافى را نامعتبر مىشناسد ؟ كدام دانشمند شيعى را ديده‌ايد كه به خاطر نام كلينى از نقد احاديث كافى منصرف شود ؟ نقد حديث تكليف دينى است و تمام فقهاى شيعه كلينى را تقديس مىكنند . با اين حال همه در كتاب‌هاى فقهى خود بيشتر احاديث كافى را به ضعف و جهالت منسوب مىنمايند . پس علت اصلى آن نيست كه اظهار مىكنند ، علت آن است كه منفىبافند و هر كه چنين باشد كار مثبت را نقد مىكند .\r\nرحمت خدا بر كلينى باد ، از ميان سيصد هزار حديث فقط شانزده هزار حديث را انتخاب كرد و نام آن را كافى نهاد يعنى ما به ساير احاديث نيازى نداريم ، ولى خودش خوب مىدانست كه با اعتراض مردم روبه‌رو مىشود ، لذا كتاب خود را كه طى بيست سال زحمت در قم تأليف كرده بود ، زير بغل گرفت و عازم ديار غربت شد ، زادگاه خود را پشت سر گذاشت ، حوزهء درس و بحث قم را كه در آنجا باليده و به كسب\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nفيض كامل پرداخته بود ، پشت سر گذاشت . رفت به كوفه . كوفه را هم - كه مهد تشيع و مركز علماى شيعه و منبع احاديث اهل بيت عليهم السلام بود - پشت سر گذاشت و به بغداد رفت . در بغداد سرى به كرخ بغداد زد كه مهد تشيع و مركز تحقيق و تتبع بود ، آنجا را نيز براى عرضهء كتاب كافى صالح نديد . از جسر بغداد گذشت و در مركز اهل سنت خانه‌اى اجاره كرد و به مسجد محل رفت و جزوه‌هاى كافى را روى زمين چيد .\r\nفرصت به قدر كافى باقى نبود . فقط دو سال از عمر شريفش بر جا بود كه جامع مذهبى شيعه را عوض آن كه در قم - مهد تشيع - عرضه كند ، در مركز اهل سنت عرضه كرد و لذا فقط چند تن معدود قدر او را شناختند و محضر او را مغتنم شمرده به استماع كتاب او پرداختند . شايد هم بدين علت بود كه نوجوان بودند و زبانشان كوتاه . در هر حال ديگران او را نديدند و نشناختند و با كتاب او فقط سال‌ها پس از مرگش آشنا شدند .\r\nشما به شرح حال كلينى دقت كنيد ، هيچ كس كلينى را با نام و وصف و شرح زندگانى معرفى نمىكند . همه مىگويند كلينى صاحب كتاب كافى ، و بعد در سايهء كتاب كافى كلينى را مىستايند . معلوم مىشود كلينى در زندگى و حشر با مردم به شهرت نرسيده است بلكه با نوشتن اين كتاب به شهرت رسيده است .\r\nهمين كتابى كه امروز همگان تقديس مىكنند ، خود كلينى از ترس معاصرين خود شهر به شهر و ديار به ديار سفر كرد و كتاب خود را در وسط اهل سنت به چندتن معدود از نوباوگان علم حديث عرضه نمود ، باشد كه بعدها قدرش را بدانند و كتاب او را از دست نوجوانان آن روز كه مشايخ قرن بعد خواهند بود ، با تقديس و مكرمت دريافت كنند .\r\nبنابراين من از معاصرين خود انتظارى ندارم . من كتاب خود را در مهد تشيع عرضه كردم ، در عاصمهء تشيع .\r\nمن كتاب خود را پنهانى عرضه نكردم ، البته خدا چنين مىخواست . حجت الاسلام برقعى مدير دفتر نشر فرهنگ اسلامى بهتر از ديگران اطلاع دارد . مرحوم\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nدكتر باهنر ، يك سال قبل از انقلاب اصرار مىكرد كه هر چه زودتر كتاب صحيح الكافى را آمادهء چاپ كنم ، ولى متأسفانه اين كتاب ، بعد از شهادت جانگداز ايشان چاپ و منتشر شد .\r\nاگر انقلاب اسلامى نبود كه مانع خودسرى برخى افراد بشود من بايد انتظار بدتر از اين را داشته باشم . شنيدن نقد و اعتراض و فحاشى كه سهل است ، تحمل آن با گوشه‌گيرى و انزوا آسان‌تر خواهد بود و لذا من چنين كردم .\r\nكيهان فرهنگى : باتوجه به آنچه گفتيد ، اهميت نقادى حديث را چگونه مىبينيد .\r\nاستاد بهبودى : اگر قرار باشد كه احاديث مذهبى را به قشر تحصيل‌كرده عرضه نمايند و بحث رجال و درايه را در دانشگاه‌هاى مذهبى وارد كنند چاره‌اى نيست و حتماً بايد احاديث مذهبى را از ضعف و جهالت پيراسته دارند و اسرائيليات را كه در همه جا و همهء مسائل - جز در مسائل فقهى - رخنهء عميقى دارد ، به دور بريزند . اين كار جز با معيار علمى و توجه به نقد و بررسى امكان‌پذير نخواهد بود . جلسات درس دانشگاه و يا جلسات درس تربيت مدرس و حتى جلسات درس تربيت معلم را نبايد با جلسات مساجد برابر دانست . مستمعين مساجد به طور ثابت و با فرهنگ عالى در پاى منابر حاضر نمىشوند ، اما تحصيل‌كرده‌ها به گونه‌اى ثابت و با مغزهاى متفكر به استماع حديث مىپردازند ، نقد مىكنند و بايد بكنند ، زيرا فن آنهاست . سؤال مىكنند ، استاد را به مسخره مىگيرند كه چرا ياوه مىگويد ، ديروز چنين حديثى مىآورد و امروز ضد آن را ارائه مىدهد پاسخ اعتراضات را نمىدهد . بنابراين قشر تحصيل‌كرده را نمىتوانيم با حديث و تفسير و كلام آشنا و مأنوس كنيم ، مگر بعد از آن كه ناسفته‌ها را دور بريزيم . اما اگر قرار باشد كه حديث و تفسير همان‌طور در مسجد بماند و منحصراً به ساده‌انديشان بازارى و كاسب و كارگر القا شود نياز چندانى به پالايش احاديث وجود ندارد ، مگر آن كه روحانيت ما بخواهد بازارى و كاسب و كارگر ساده را نيز با فرهنگ كند و مغز او را از خرافات بپالايد .\r\nكيهان فرهنگى : تصور مىفرماييد احاديث شيعه و سنى را بتوان در يك مجموعهء\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nكامل تدوين كرد ؟ و اگر چنين كارى صورت بگيرد ، نسبت به وحدت كلمهء مسلمين ثمربخش خواهد بود ؟\r\nاستاد بهبودى : شيعه و سنى در اعتقادات مذهبى و حزب‌گرايى با هم اختلافات شديدى دارند كه اميدى به رفع آن نيست ، مگر بعد از پيروزى انقلاب اسلامى در تمام منطقهء خاورميانه كه سران متعصب فريقين مقهور شوند و از نشر تعصبات خشك و بىثمر باز بمانند ، در نتيجه نسل جديد ، خارج از سيطرهء آنان رشد كند و عقايدى را در مغز خود جا بدهد كه نه سنىِ سنى باشد و نه شيعهء شيعه ، بلكه معجونى از سنى و شيعه باشد . اما در احاديث مذهبى و مسائل تفسيرى ، شيعه و سنى با هم اختلاف چندانى ندارند و اگر احاديث فريقين را پالايش بدهند و صحيح آن را در يك مجموعهء فقهى و كلامى تدوين كنند ، شايد براى شيعه و سنى هر دو شگفت‌آور باشد و تعجب كنند كه چگونه تا اين حد در اصول و مآخذ با هم اتحادنظر دارند . بر روى هم تدوين يك چنين مجموعهء حديثى ، اگر براى نسل قديم مفيد نباشد ، براى نسل جديد كاملًا مفيد است و مىتواند بذر اتحاد را در دل‌ها بيفشاند و يا لااقل بدبينى و دشمنى را از دل‌ها بزدايد ، ولى شرط اصلى آن ، پالايش حديث است و عرضهء صحاح . حديثى كه ناصحيح باشد را مىتوان به افراد خودى تلقين كرد ، اما به حزب مخالف نمىتوان تزريق نمود ، زيرا حزب مخالف مقاومت مىكند و در قدم اول به نقد و اعتراض دست مىزند .\r\nكيهان فرهنگى : غير از كتاب بحار الأنوار و تفسير الميزان چه كتاب‌هايى را تحقيق كرده‌ايد و يا به تصحيح و تعليق آن پرداخته‌ايد ؟\r\nاستاد بهبودى : ظرف سى سال كه در تهران به اين شغل پرداخته‌ام ، كتاب‌هاى زيادى تصحيح كرده‌ام كه آمار آنها را ندارم و نمونهء كارها را نگهدارى نكرده‌ام ، يا فروخته‌ام و كتاب‌هاى لازم را تهيه كرده‌ام و يا به دوستان خود هديه داده‌ام . تا آنجا كه حافظه‌ام يارى مىكند ، كتاب كنز العرفان فاضل مقداد است كه تحقيق نسخه و تخريج احاديث و تصحيح اوراق مطبعه به عهدهء من بود و به غير از چند تعليقهء طولانى در أواخر جلد\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nدوم ، ساير تعليقات فقهى به خامهء حجت الاسلام مرحوم شريف‌زاده گلپايگانى است .\r\nكتاب زبدة البيان تأليف محقق اردبيلى كه تمام جهات آن از تعليقه و تحقيق و تصحيح كلًا به وسيلهء اينجانب صورت گرفته است . كتاب مسالك الأفهام فى آيات الاحكام كه در دو جلد همانند كتاب كنز العرفان تحقيق و تصحيح به عهدهء من بود و تعليقات فقهى به عهده مرحوم شريف‌زاده . كتاب الصراط المستقيم تأليف مرحوم بياضى در دو جلد با تحقيق و تصحيح و تعليقات در حد كفايت به اضافهء يك مقدمه از مرحوم حاج آقا بزرگ تهرانى و يك مقدمه از آيت اللَّه سيدشهاب اميرى مرعشى .\r\nكتاب مبسوط شيخ طوسى از جلد سوم تا جلد هشتم با تحقيق نسخه و تصحيح اوراق مطبعى و تعليقات نسبتاً ناچيز و فهرست كامل فروع در حدود 200 صفحه .\r\nكتاب وقايع السنين و الأعوام ، تأليف خاتون‌آبادى با تحقيق نسخه و تصحيح اوراق و مقابله با مآخذ . لازم به تذكر است كه مؤلف اين كتاب و فرزندان بزرگوارش ، دورهء صفويه را تا حدى جالب و مفيد روشن كرده‌اند ، از آن‌رو كه خود معاصر و با سران علم و دانش و سران مملكت محشور و مأنوس بوده‌اند . كتاب مناقب ابن المغازلى كه با زحماتى عظيم ، يك نسخهء كهن و نامنقح را به صورت شايسته تحقيق و تصحيح كرده‌ام و علاوه بر تصحيح اسناد حديث و مقابلهء آن با ساير معاجم حديثى ، متن حديث و يا مشابه آن را در ذيل صفحات تخريج كردم تا صحت مطالب حتى المقدور تضمين شود . ديگر چيزى به خاطرم نمىآيد . مجلدات ناسخ التواريخ هم تعداد زيادى با زحمات من احيا شده است . در حدود پنجاه جلد آن از روى نسخهء خطى مؤلف تصحيح و براى اولين بار چاپ شده است .\r\nكيهان فرهنگى : نظر شما دربارهء رابطه قرآن با حديث چيست ؟\r\nاستاد بهبودى : در احاديث صحيح اهل بيت عليهم السلام آمده است كه : « ما هر چه مىگوييم از قرآن مىگوييم » من نيز هماره در جستجوى اين رابطه برخاسته و كوشش كرده‌ام كه ارتباط حديث را با نص و اشارهء قرآن دريابم . موقعى كه در نجف تحصيل مىكردم ، شب را تا نزديك سحر مطالعه مىكردم تا شايد بتوانم به سرّ اختلاف حديث پى ببرم .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nدر ضمن دسته‌بندىهاى حديث - كه آخر هم به نتيجهء مثبتى نرسيد - به يك دو حديث برخوردم كه امام با نحوهء خاصى به قرآن استناد مىكند . من آن نحوهء خاص را پىجويى كردم و به شكر خدا راهى به سوى اين رابطه باز كردم . براى همين بود كه سال دوم ، از نجف مراجعت كردم و ديگر باز نگشتم . اگر اين رابطه روشن شود ، دريافت مسائلى فقهى بسيار سهل و آسان مىگردد ، حتى صحت و سقم احاديث را با مقايسهء قرآن و حديث مىشود معلوم كرد . شمّه‌اى از اين رابطه‌ها را در شرح احاديث گزيدهء كافى آورده‌ام .\r\nبه خاطر دارم ، سالى كه از نجف مراجعت كردم ، در اطاق مدرسهء نواب بودم ، همان اطاقى كه قبلًا به من تعلق داشت و يكى از دوستانم با كتابخانهء نسبتاً خوبى در آن زندگى مىكرد . در حين زير و رو كردن كتاب‌ها ، در ميان يكى از كتاب‌هاى سيد شرف الدين عاملى به حديثى برخورد كردم كه بلافاصله با حال سجده به زمين افتادم .\r\nمطمئن بودم كه اين حديث در رابطه با كار من صادر شده و كار مرا تأييد مىكند . اين حديث را در ابتداى كتاب معجزهء قرآن و مبارزه با فلسفهء شرك درج كرده‌ام ولى ترجمه و توضيحى بر آن نيفزوده‌ام . منظورم از درج حديث آن بود كه در حال آمادگى و دفاع باشم و اگر كسى به اين كتاب معجزهء قرآن ايراد بگيرد كه چرا با سبك تازه‌اى مسئلهء رسالت و معاد را طرح مىكند ، و يا بسيارى از مسائل ديگر را كه اينك جاى پرداختن به آن نيست ، به گونه‌اى وراى گفتار مفسرين شرح مىكند ، بتوانم با اين حربهء برنده به دفاع برخيزم و تأييديهء امام صادق عليه السلام را به آنان ارائه دهم ، اگر هم كسى زبان به اعتراض نگشود ، چه بهتر كه من بىجار و جنجال راه خود را دنبال كنم ، و خدا را شكر كه سخنى به ميان نيامد . اين حديث را در برخى از مجلدات بحار الأنوار هم آورده‌ام .\r\nموقعى كه برخى از مسائل فقهى را بر اساس همين مسئله در پاورقىهاى بحار الأنوار آوردم ، اعتراض برخى از فضلاى نجف بلند شد و ناشر بحار الأنوار به من تذكر داد :\r\n« چيزى ننويس كه اعتراض ديگران را جلب كند و مانع نشر كتاب شود » و من باز به همان شيوهء مزبور حالت دفاعى گرفته و با حال سكوت در جلد 83 تا 91 چنين امضا\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nكردم : « المحتج بكتاب اللَّه على الناصب » و در پاورقى اشاره كردم كه اگر كسى علاقه‌مند باشد به مآخذ اين نام و نشان مراجعه نمايد .\r\nدر رابطه با همين درك قرآن چند جزوه هم پرداخته‌ام كه از جمله كتاب ارشاد و كتاب هفت آسمان و كتاب جبر و اختيار است ، و كتاب عظيم ديگرى در شرح رستاخيز و معاد جسمانى كه چاپ آن هزينه هنگفتى مىخواهد و تهيهء آن از عهدهء من خارج است تا خدا چه خواهد ، زيرا يا بايد به صورت كتاب مصور درآيد و يا به صورت فيلم عرضه شود تا بتواند جالب و مفيد باشد . اين مسائل را به صورت درس در مسجد جعفرى قيطريه مشروح و مفصل طرح كرده‌ام . فكر نمىكنم كه بيش از اين صلاح باشد در اين زمينه حرف بزنم .\r\nكيهان فرهنگى : به نظر شما از چه تاريخى جعل حديث رواج يافته است ؟\r\nاستاد بهبودى : حديث جعلى رشته‌هاى مختلفى دارد با انگيزه‌هاى مختلف . هر رشته‌اى در زمان خاصى شروع شده و كم كم رواج كامل يافته است ، لذا هر رشته را بايد جداگانه پىجويى كرد . در يك رشته درس‌هايى كه براى دانشجويان تربيت مدرس القا كرده‌ام - و جزوهء آن به 70 صفحهء رحلى بالغ مىشود - شرح كاملى از شناخت اسناد را عرضه كردم . اگر خدا بخواهد و چاپ شود ، براى همه مفيد خواهد بود . اگر مايل باشيد مختصرى در اين زمينه بحث مىكنيم .\r\nحديث جعلى گاهى به وسيلهء شخص و يا اشخاصى تهيه مىشود كه منظور سياسى دارند . گاهى به منظور سودجويى و كسب وجاهت ، از سخنان فلاسفه و كتاب‌هاى متروك سلف و يا دانشمندان طب و داروشناسى و يا دانشمندان كيهان‌شناسى قديم استخراج شده است ، و بعد از پيراستن آن به صورت حديث ، سندى بر آن سوار نموده به طالبان حديث جا زده‌اند . در رابطه با تشويق مردم به تلاوت قرآن كه صداى آواى قرآن مانند آواى زنبور عسل از خانه‌ها بلند باشد ، احاديثى جعل شده است . اين‌گونه احاديث در عهد اول پايه‌گزارى شده است ، به دست آنان كه با پرچم « حسبنا كتاب اللَّه » به ميدان آمدند كه تازه مسلمان‌ها را از مراجعه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبه سنت و مراجعه به اهل بيت عصمت عليهم السلام باز دارند ، تلاوت الفاظ قرآن را خواه معناى آن را بفهمند يا نفهمند ، خواه عامل به قرآن باشند يا نه ، جزء عبادات شرعى قلمداد كردند و براى خواندن يك آيه و يا يك سوره ثواب‌هاى گزاف و گاهى مسخره و نامعقول نوشتند . حتى در آن تاريخ به فرمانداران اعزامى سفارش مىكردند كه مردم را با حديث رسول خدا سرگرم مكنيد ، بگذاريد مردم قرآن بخوانند . در حالى كه قرآن فرياد مىزند بايد آيات قرآن با دقت و درايت مورد مطالعه و تدبر قرار بگيرد نه آن كه مانند ورد درويشان به لقلقهء زبانى اكتفا گردد .\r\nاگر ملاحظه مىكنيم كه قرآن مجيد مىگويد :  « فَاقْرَؤُا ما تَيَسَّرَ مِنْهُ »  « 1 » يعنى به مقدار يك سورهء قرآن اكتفا نماييد به حكم سنت و احاديث اهل بيت عصمت عليهم السلام اين آيه مربوط به نماز است كه اگر وقت نمازگزاران وسيع باشد سوره‌هاى طولانى بخوانند و اگر وقت نمازگزاران تنگ باشد ، سوره‌هاى كوتاه بخوانند ولى در هر حال خواندن سوره را ترك نكنند . اما قرائت در خارج نماز ، بايد به منظور درك مفاهيم قرآنى باشد و بس .\r\nنمونهء اين جعليات ، روايت مشهورى است از ابىّ بن كعب كه براى سورهء قرآن ثواب مىنويسد و مفسرين سنى - و در تعقيب آنان مفسرين شيعه - به درج آن احاديث همت گماشتند ، در حالى كه ناقدين حديث اعلام كرده‌اند كه اين احاديث همه و همه جعلى است . اين مسائل در كتب فنى مانند كشف الخفاء عجلونى و الأخبار الموضوعه ملاعلى قارى و الميزان ذهبى مورد اعتراف و تأييد همگان است .\r\nدر رابطه با همين تز « حسبنا كتاب اللَّه » موقعى كه جمعى به درك و فهم قرآن پرداختند به وسيلهء سران خلافت مضروب و مطرود شدند ، زيرا سران خلافت نمىخواستند مردم قرآن را بفهمند بلكه مىخواستند مردم فقط قرآن را بخوانند ، لذا ايادى آنان دست به جعل احاديثى زدند كه رسول خدا صلى الله عليه و آله مردم را از فهم و تدبر در قرآن و بحث و تحقيق به صورت تفسير موضوعى منع كرده و فرموده است : « از چه رو مىبينم آيات خدا را با هم مقايسه مىكنيد ؟ امت‌هاى پيشين با همين كارها هلاك و\r\n\r\n\r\n","description":"","footnote":"\r\n( 1 ) . سورهء مزمل ، آيهء 20 .\r\n","page_name":" 447 ","page_number":447},
  {"content":"\r\n\r\nنابود شدند ، شما فقط بنگريد كه هر جا قرآن شما را امر و نهى مىكند اطاعت كنيد و از اسرار آن بحث ننماييد » . حتى احاديث فراوانى جعل شد كه هر كس آيات قرآن را تفسير كند جايگاه خود را در دوزخ به دست خود مهيا مىسازد . اين‌گونه احاديث در كتاب شيعيان نيز ديده مىشود .\r\nيك رشته احاديث جعلى داريم كه در عهد عباسيان و كمى قبل از آن رايج شده است . اين احاديث جعلى در رشتهء طب و داروسازى و امثال آن جعل شده است .\r\nموقعى كه علوم يونان و فلسفهء ايران و روم و يونان به قلمرو اسلامى نفوذ كرد ، اطراف محدثين از جوانان دانش‌طلب خالى شد و همه راهى دانشگاه‌هاى فلسفه و طب و كيهان‌شناسى و داروشناسى شدند .\r\nمحدثين براى اين‌كه جوانان را به مسجد باز گردانند و مقام و منزلت خود را تجديد كنند ، دست به دامن همان علوم و همان ميراث بيگانه شدند و با اقتباس و استراق از كتب فلاسفه ، احاديثى در رشتهء طب و اخلاق و عرفان و كيهان‌شناسى و . . .\r\nساختند و پرداختند و با سوار كردن يك سند به رواج و ترويج آن پرداختند . در اين جا نمىخواهم براى همهء اين مسائل نمونه بياورم ، تنها به چند نمونه از احاديث طب و داروسازى اشاره مىكنم :\r\nشيعه و سنى روايت كرده‌اند كه سياهدانه شفاى همهء دردهاست و فقط از مرگ مقدر نمىتواند مانع شود . اين حديث در همهء كتاب‌ها درج شده است ، حتى صحيح بخارى و صحيح مسلم . مرحوم مجلسى در بحار الأنوار باب جداگانه‌اى براى آن باز كرده است . با مراجعه به طب يونان قديم نظير تحفهء حكيم و قرابادين كبير ، مىتوانيد اثر سياهدانه را به طور مشروح ملاحظه كنيد و با احاديث مزبور برابر كنيد . در اين زمينه ما چند كتاب مجزا داريم مانند طب النبى تأليف مستغفرى از علماى اهل سنت كه تمام روايات آن مرسل است . كتاب طب الرضا تأليف محمد بن جمهور عمى كه همه شيعه محسوب مىشود و هم سنى و نه اين و نه آن ، چون اديب و روشن فكر است و به چيزى اعتقاد ندارد . يكى از بزرگان رجال مىنويسد : من از اين مرد اشعارى\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nديده‌ام كه در آن محرمات الهى را به باد تمسخر مىگيرد . كتاب ديگرى داريم به نام طب الائمه كه راوى آن بدنام و متهم به جعل حديث است .\r\nمحققين شيعه و سنى دربارهء اين كتاب‌ها و احاديث آن ، كه با عقل و منطق و حتى طب قديم احياناً سازگارى ندارد انتقاداتى دارند و معالجه را بر اساس اين احاديث تجويز نمىكنند .\r\nدر زمينهء احاديث طبى ، شيخ مفيد هم رد و ايراداتى دارد كه شنيدنى است و بايد به شرح اعتقادات مراجعه شود . ولى نظر من اين است كه اين احاديث كاملًا از كتب طبى و اساطيرى قديم استخراج و اقتباس شده است و گاهى براى رد گم كردن تغييرى در مفردات و مركبات دارو داده‌اند و از اين‌رو است كه گاهى نتيجه‌بخش است و گاهى خطرناك . ولى بايد توجه داشت كه اين مشكلات بر سر كسى مىكوبد كه همهء احاديث را مىپذيرد ، گرچه سند آن مخدوش باشد . اما اگر حديث را جز با سند منقح نپذيريم و از دغل‌كارى دشمنان دين پرهيز كنيم ، همهء اين احاديث را كه سندى مجهول و بدنام دارند ، بايد دور بريزيم و خود را از شر آن خلاص كنيم . به نظر من اگر كسى اين‌گونه احاديث را در حال روزه روايت كند ، روزه‌اش باطل مىشود ، زيرا نسبت دروغ به امامان عليهم السلام روزه را مىشكند .\r\nكيهان فرهنگى : لطفاً به كتاب‌هايى كه شخصاً تأليف كرده‌ايد هم اشاره بفرماييد .\r\nاستاد بهبودى : اولين كتابى كه تأليف كردم ، كتاب قاطع البرهان فى علوم الميزان است كه در سال 1328 شمسى به چاپ رسيده است . بعد از آن در سال 1329 كتابى در تجويد به نام اسلوب جديد در شناسايى تجويد به چاپ رساندم كه مقدمهء آن در تاريخ علم قرائت و تجويد بسيار جالب تهيه شده است . در سال 1333 كتاب ميثم تمار ، شرح حال صحابى معروف على عليه السلام ، و در سال 1334 كتاب آئين دوستى و مردمدارى كه ترجمه و اقتباسى بود از كتاب كيف تكسب الاصدقاء را چاپ كردم . از سال 1337 كه به تهران آمدم ، تأليف جداگانه‌اى نداشته‌ام . از سال 52 كه مجدداً به رشتهء تأليف بازگشتم ، اولين كتاب را با نام معجزهء قرآن و مبارزه با فلسفهء شرك چاپ كردم . بعد از آن كتابى با\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nنام يوسف صديق عرضه كردم كه تنها مايه و نكات و اشارات آن ، قرآن مجيد است و در آن از اساطير مذهبى پرهيز شده است . در اين جا اجازه مىخواهم كه توجه هنرمندان فيلم و تئاتر را به اين كتاب تاريخى جلب كنم . بعد از آن كتابى كوچك به نام عمرهء قرآن و پس از آن كتابى به نام ارث كه آيات ارث قرآن را مستقلًا مورد بحث و تفسير قرار داده نوشته‌ام . از ديگر آثار بنده كتابى است به نام ربا كه همراه كتاب ارث تجليد شده است و نيز اثرى ديگر به نام بعثت - عاشورا كه تحليل دقيقى از حديث « حسين منّى و أنا من حسين » را ارائه مىدهد . به اضافهء بحثى در سورهء كوثر با نام ميلاديهء انسيهء حورا .\r\nبحث « حسين منى و انا من حسين » قبلًا در يادنامهء علامه امينى به چاپ رسيده بود .\r\nكتابى ، يا بهتر بگويم جزوه‌اى ديگر با نام اصول الدين على ضوء نهج البلاغه هم نوشته‌ام كه در سال 1359 به وسيلهء اولين كنگرهء نهج البلاغه چاپ و منتشر شد و سپس در سومين كنگره ، ترجمه‌اى بر آن افزودم و مجموع متن و ترجمه به نام اصول دين در پرتو نهج البلاغه سال 1362 به وسيلهء وزارت ارشاد اسلامى به چاپ رسيد . از سلسله درس‌هايى كه در كتابخانه‌ها در مسجد جعفرى ( قيطريه ) القا مىشد دو قسمت آن از نوار پياده شد و يكى با نام هفت آسمان و ديگرى با نام جبر و اختيار در سال 1357 منتشر شده است . ضمناً دو جلد از مجلدات الغدير كه جلد هفتم و هشتم باشد به وسيلهء من ترجمه و تصحيح شده است . اين دو جلد ، ترجمهء جلد چهارم اصل است كه سيصد و پنجاه صفحهء آن حاوى اشعار بزرگان مذهب است - از قبيل غديريهء مهيار ديلمى و سيد شريف رضى و برادرش سيد مرتضى و جماعتى ديگر - كه نثر اين جلد فقط پنجاه صفحه است . سخن به درازا كشيد . اميدوارم مايهء ملال نشود . راجع به كتاب صحيح الكافى در سه جلد و ترجمهء آن به نام گزيدهء كافى در 6 جلد كه سه جلد آن به چاپ رسيده است ، قبلًا توضيح دادم . همچنين دربارهء كتاب معرفة الحديث و تاريخ نشره و تدوينه و ثقافته عند الشيعة الاماميه سخنى كوتاه به ميان آمد . همين تذكر در پايان سخن كافى است . واللَّه المستعان .\r\nكيهان فرهنگى : با تشكر از جناب‌عالى ، برايتان طول عمر با بركت و سلامت آرزو داريم .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nپاسدارى از عرصهء روايت و درايت حديث\r\n\r\nپاسدارى از عرصهء روايت و درايت حديث « 1 »\r\nجعفر سبحانى\r\n\r\nچكيده\r\nنامه‌اى از آية اللَّه جعفر سبحانى در نقد گفتگوى كيهان فرهنگى با آقاى محمد باقر بهبودى است .\r\nدر اين نامه دربارهء كتاب الكافى و صحيح الكافى مطالبى مطرح شده است .\r\nسردبير محترم مجلهء « كيهان فرهنگى » با اهداى سلام تصديع مىدهد . متن مصاحبهء آقاى محمد باقر بهبودى كه در شمارهء هفتم سال سوم آن مجله تحت عنوان « در عرصهء روايت و درايت حديث » درج شده بود ، مورد ملاحظه قرار گرفت . در گفتار ايشان نقطه‌نظرهايى وجود دارد كه شايسته است خوانندگان گرامى از آن آگاه شوند ، شايد « عرصهء روايت و درايت حديث » مورد پاسدارى قرار گيرد .\r\nاعتراض واقعى به كتاب صحيح الكافى آن نيست كه ايشان يادآور شده و به پاسخ آن مبادرت ورزيده‌اند ، بلكه حقيقت اعتراض چيز ديگرى است كه در تمامى گفتار بدان اشارتى نرفته است . سعى نگارنده بر اين است كه دربارهء آن اعتراض ، توضيح بيشترى عرضه بدارد . اين‌كه بيان مقدمه :\r\n\r\n1 . حديث صحيح در اصطلاح قدما\r\n« حديث صحيح » در اصطلاح قدماى محدثان معنايى دارد كه كاملًا با اصطلاح محدثان متأخر متفاوت است . در اصطلاح قدما ، حديثى صحيح است كه قرائن\r\n\r\n\r\n","description":"","footnote":"\r\n( 1 ) . كيهان فرهنگى ، سال سوم ، آذرماه 65 ، ش 9 ، پياپى 33 ، ص 34 - 36 .\r\n","page_name":" 451 ","page_number":451},
  {"content":"\r\n\r\nداخلى ( سند روايت ) و يا قرائن خارجى بر صدور آن از معصومين عليهم السلام گواهى دهد .\r\nحال مقصود از قرائن خارجى چيست ؟ - در اين جا مجال توضيح آن نيست - كسانى كه با اين اصطلاح آشنايى دارند ، از واقعيت اين نوع از قرائن كاملًا آگاه مىباشند .\r\nدر اصطلاح قدما ، صحت حديث به معنى اطمينان و وثوق به صدور روايت از معصوم مىباشد ، خواه اين وثوق ، مولود وثاقت راويان آن حديث باشد ، و يا معلول يك رشته قرائنى كه صدور حديث را از معصوم كاملًا تصديق و تأييد نمايد ، اتفاقاً اين اصطلاح در مذاكرات روزانه ما نيز حاكم است .\r\nهمگان در موارد گزارش‌هاى و اصل چنين اصطلاحى را به كار مىبريم ، و صحت گزارش را گاهى از وثاقت و راستگويى گزارشگر آن به دست مىآوريم ، و گاهى يك رشته قرائن موجود در اطراف گزارش ، صحت و استوارى آن را ثابت مىنمايد . و در هر دو صورت ، گزارش را صحيح و استوار مىخوانيم . در اعصار ديرينه ، بسيارى از فقيهان اين اصطلاح را مبناى استنباط و افتاء خود قرار داده ، و به رواياتى عمل مىنمودند كه از نظر آنان مورد وثوق باشد .\r\nاصطلاح رايج فقهاى شيعه تا قرن هفتم در مورد روايت صحيح همين بود ، هر موقع كلمهء « حديث صحيح » ، از بيان و يا خامهء آنان تراوش مىنمود ، جز حديث مورد وثوق چيز ديگرى به ذهن آنان خطور نمىكرد و كتاب‌هاى فقهى و استنباطى خود را بر اين اساس نگاشته‌اند و كسانى كه با كتب قدما آشنايى مختصرى دارند از وجود اين اصطلاح و گسترش آن در ميان آنان كاملًا آگاه مىباشند . « 1 »\r\nاكنون كه با اصطلاح قدما در مورد « حديث صحيح » آشنا شديم ، شايسته است با اصطلاح متأخران در اين مورد نيز آشنا گرديم :\r\n\r\n\r\n","description":"","footnote":"\r\n( 1 ) . براى اطلاع بيشتر به كتاب‌هاى عدة الاصول ، ج 1 ، فصل « فى ذكر القرائن التى تدل على صحّة أخبار الآحاد » ص 367 ، كتاب وافى اثر مرحوم محدث كاشانى ، ج 1 ، ص 11 ، و كتاب مشرق الشمسين نگارش شيخ بهائى مىتوان مراجعه كرد .\r\n","page_name":" 452 ","page_number":452},
  {"content":"\r\n\r\n\r\n2 . حديث صحيح در اصطلاح متأخران\r\nراه و روش فقهاى شيعه در توصيف روايت به صحت ، تا قرن هفتم بر اصطلاح قدما استوار بود و همگان به احاديث صحيح به معنى ياد شده عمل مىكردند و هرگز در قيد اين نبودند كه سحت روايت را از طريق وثوق به راوى به دست بياورند ، بلكه قرائن خارج از حديث را نيز در نظر مىگرفتند و پس از احراز وثوق و اطمينان به صدور ، به حديث عمل مىنمودند ولى از قرن هفتم اسلامى به عللى - كه در اين مختصر مجال ذكر آن نيست - اين اصطلاح تا حدودى كنار رفت و احاديث اسلامى ، بر اساس پايهء اعتبار راوى آن ، به اقسام چهارگانه منقسم گرديد ، اين اقسام عبارتند از :\r\n1 . صحيح 2 . موثق 3 . حسن 4 . ضعيف ، در اين تقسيم محور دو چيز است 1 . مذهب 2 . وثاقت راوى . اينك توضيح آن :\r\nالف ) حديث صحيح ، حديثى است كه همهء راويان آن امامى مذهب بوده و به وسيلهء دو رجالىِ عادل تعديل شده باشد .\r\nب ) حديث موثق ، حديثى است كه راويان و يا يكى از آنها غير امامى بوده ولى همگى در مذهب خود عادل و يا لااقل صدوق و راستگو بوده باشند .\r\nج ) حديث حسن ، حديثى است كه همهء راويان آن امامى بوده ، اما علماى رجال به عدالت آنان تصريح ننموده ولى در عين حال آنها را ستوده باشند .\r\nد ) حديث ضعيف ، حديثى است كه فاقد مزاياى اقسام سه گانه « 1 » باشد ، راوى و يا راويان آن « مجهول » ( ناشناخته ) يا شناخته ولى « مهمل » ( توصيفى از عدالت و غيره دربارهء او انجام نگيرد ) و يا مطعون باشد ، از وضع او انتقاد شود . اكنون اصطلاح رايج همين اصطلاح دوم است - كه از نظر خوانندگان گرامى گذشت - ولى آنچه لازم به تذكر است و بخشى از اين اعتراض به كتاب صحيح الكافى را تشكيل مىدهد ، اين است كه فقهاى شيعه از روزى كه اين اصطلاح به وسيلهء احمد بن طاووس حلى متوفاى سال 673 ، پىريزى شد و از طريق تلمذ او ، علامه حلى متوفاى سال 726\r\n\r\n\r\n","description":"","footnote":"\r\n( 1 ) . معالم الدين بخش خبر واحد .\r\n","page_name":" 453 ","page_number":453},
  {"content":"\r\n\r\nگسترش يافت ، نه تنها بر حديث صحيح عمل مىكردند ، بلكه به احاديث « موثق » و حتى به احاديث « حسن » ( با شرايطى ) نيز عمل مىنمودند و شما مىتوانيد با مراجعه به كتب فقهى استدلالى كه از دورهء ابن طاووس حلى تا عصر حاضر نگارش يافته است ، اين حقيقت را به دست آوريد و مشاهير فقهاء كه مراجع فتوى و نمونه‌هاى فقه و فقاهت مىباشند ، هرگز احاديث موثق و حسن را كه قسمتى از روايات اخلاقى و اجتماعى ما را تشكيل مىدهند ، كنار نگذارده و پيوسته به آنها استناد مىجستند و هم اكنون نيز مراجع معاصر روى اين اساس فتوا مىدهند .\r\nمعنى حديث ضعيف در همه جا اين نيست كه حديث باطل و دروغ است ، بلكه همان‌گونه كه يادآور شده‌اند ممكن است ضعف حديث معلول عدم شناخت راوى باشد و چه بسا ممكن است اين فرد در واقع از افراد صدوق و عادل به شمار رود ، گاهى ممكن است راوى شناخته شود ، اما مدح و ذمى دربارهء او وارد نگردد . يك چنين حديثى در اين شرايط به تنهايى حجت نيست ، اما گاهى از طريق قرائن خارجى ، مىتوان به آن اعتماد جست و اگر قرائنى آن را تأييد نكند حديث قابل اعتماد نخواهد بود . از اين جهت يكى از كارهاى مهم استنباط اين است كه فقيه دربارهء حديث ضعيف دست به بررسى و كاوش بزند و در حد امكان در تصحيح آن بكوشد ، و اگر خوف اطالهء سخن نبود ، در اين مورد به طرح نمونه و يا نمونه‌هايى مىپرداختيم . آنچه كه بار ديگر تكرار مىشود اين است كه حديث ضعيف معادل حديث دروغ نيست ، بلكه چه بسا مىتوان در پرتو قرائنى به آن اعتماد جست ، بالاخص در مواردى كه ضعف حديث مولود مجهول بودن راوى و يا عدم تصريح اهل رجال به مدح و ذم او باشد .\r\nبا توجه به اين مقدمه اكنون تا حدى واقعيت اعتراض به كتاب صحيح الكافى بيان مىشود :\r\n\r\n3 . اين كتاب فاقد كارآيى است\r\nهدف از گردآورى روايات صحيح در كتاب خاص چيست ؟ اگر مقصود اين است كه خوانندگان گرامى فقط با احاديثى كه راويان آن امامى عادل بوده‌اند آشنا شوند ، اين\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nكار به تدوين كتاب مستقلى نياز ندارد بلكه با اشاره به شماره‌هاى احاديث صحيح در هر بابى اين هدف انجام مىگيرد ، و خوشبختانه كافى كلينى به صورتى مطلوب و دلپذير با ذكر شمارهء احاديث ، چاپ و منتشر شده است و نويسنده مىتوانست به وسيلهء چند برگ كاغذ به عنوان « ملحقات كافى » اين كار را انجام دهد .\r\nشكى نيست كه وى چنين هدفى را با توجه به متن مصاحبه نداشته است و الا اين كار را به شيوهء ياد شده انجام مىداد ، بلكه به دنبال هدف ديگرى است كه هم اكنون بيان مىشود .\r\nمقصود از نگارش كتاب اين است كه اعلام شود در ميان احاديث كافى كه داراى بيش از شانزده هزار حديث مىباشد فقط احاديث صحيح مورد قبول و پذيرش است و بايد اقسام سه گانهء ديگر را به دور ريخت و به دست فراموشى سپرد ، چنين هدفى هر چند با نگارش كتاب ياد شده انجام گرفته است اما اصل هدف ، جز خطا و اشتباه چيز ديگرى نيست . زيرا همان‌طور كه يادآورى شد در ميان قدما ، حديث « موثوق الصدور » مورد عمل بوده و در ميان متأخران اقسام سه‌گانهء حديث ، حتى حديث ضعيف در صورتى كه قرائن ، صدور آن را از معصوم تأييد كند ، مورد پذيرش مىباشد . در اين صورت نگارش چنين كتابى ، چه دردى از دردها را مىتواند درمان نمايد زيرا مستنبط مجتهد ، يا هر مراجعه‌كننده به كتاب كافى ، سرانجام از اصل كتاب بىنياز نخواهد بود و بايد آن را در كنار صحيح الكافى به همراه داشته باشد و در نتيجه اين كتاب فاقد كارآيى بوده و اثر مطلوبى بر آن مترتب نخواهد شد .\r\n\r\n4 . تفاوت كار علامه مجلسى با كار نويسنده\r\nشگفت اينجا است كه نويسنده كار خود را به كار مرحوم علامه مجلسى و امثال او عطف كرده و هر دو را به يك صورت معرفى نموده است ، در حالى كه بين دو كار تفاوت ماهوى وجود دارد ، كار مرحوم علامه مجلسى كاملًا منطقى و مفيد است ولى اين عمل نويسنده فاقد هنر و اثر مىباشد ، علامه مجلسى در شرح شريف خود بر كتاب كافى ، به نام مرآة العقول ، مجموعه احاديث كافى را آورده و با تعيين نوع حديث\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nاز صحيح و غيره به شرح آنها پرداخته است و كوچك‌ترين حذفى و طرحى در احاديث انجام نداده است . در حالى كه مؤلف كتاب صحيح الكافى سه بخش از احاديث را كه اكثر آنها مورد قبول و پذيرش و استناد فقها در چهارده قرن بوده ، حذف نموده و تنها قسمت كمى از احاديث را گرد آورده است . نام اين كار را چه مىتوان نهاد ؟ مىتوان نام آن را خدمت به جهان حديث ناميد و يا مىتوان از كار نويسنده‌اى تقدير كرد كه قسمت مهمى از احاديث شيعه را - كه راوى و يا راويان آن موفق ، ممدوح و ستوده بوده‌اند - حذف كرده است .\r\nاز اين بيان روشن مىگردد كه اعتراض به كتاب ياد شده آن نيست كه مؤلف پنداشته و به پاسخگويى آن پرداخته است مانند : « وقتى مردم بدانند همه احاديث كافى « صحيح » نيست ، وقتى گويندهء مذهبى حديثى را نقل كرد از او سؤال مىكنند كه آيا اين حديث « صحيح » است ؟ » و يا مانند « اولين كسانى كه زبان به اعتراض گشوده‌اند ، كسانى بودند كه اصول كافى را - توجه بفرماييد اصول كافى و نه خود كافى و نه كتاب ديگر - ترجمه كرده با سى و هفت هزار حديث و طى چهار جلد به مردم عرضه مىكردند . بعد از آن كه صحيح الكافى به طبع رسيد و معلوم شد از آن سى و هفت هزار فقط پانصد حديث در كتاب صحيح الكافى درج شده است موقعيت خود را در خطر ديدند . . . » .\r\nاصولًا يادآورى مىشود هيچ كدام از اينها بر فرض وجود چنين اعتراض‌ها ، اعتراض واقعى نبوده ، بلكه اعتراض واقعى همان است كه بخشى از آن را يادآور شديم و بخش ديگر هم اكنون از نظر شريف خوانندگان مىگذرد .\r\nدر اينجا يك سؤال باقى است و آن اين كه مجموع احاديث كافى شانزده هزار و اندى است ، چگونه تنها خود اصول كافى كه يك چهارم كافى است مىتواند سى و هفت هزار حديث داشته باشد . مقصود ايشان از سى و هفت هزار حديث چيست ؟\r\nيادآورى مىشود احدى از فقهاى بزرگ شيعه و محدثان عالىقدر بر نقد احاديث و جداسازى آنها ايرادى و اشكالى نكرده و اصولًا تأسيس علم درايه و رجال براى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nهمين هدف صورت پذيرفته است و اگر خود ايشان به نقد احاديث به شكل مرحوم علامه مجلسى و ديگر شخصيت‌ها مىپرداخت هيچ فردى فهميده‌اى بر كار و خرده نمىگرفت ، و اعتراضى كه از زبان اين افراد نقل مىكنند قابل طرح نيست اگر از بيخ مخدوش و مشكوك نباشد .\r\nهمان‌گونه كه معرفى شماره احاديث اصول كافى به تعداد سى و هفت هزار ، لغزش روشنى است ، براى گفتارى هم كه دربارهء كتاب كافى دارند هرگز سند و مدركى در كتب رجالى و تاريخى شيعه وجود ندارد و آن اين‌كه : « كلينى كتاب خود را از ميان سيصد هزار حديث برگزيد » شايسته بود ايشان براى اين مطلب ، مدركى ارائه مىكرد .\r\nگويا تنظيم‌كنندهء اين ارقام و اعداد خواسته است براى بىاعتبار جلوه دادن نوع احاديث شيعه ، ارقام آن را بالا ببرد و راويان شيعه را حديث‌ساز معرفى نمايد . از اين جهت شمارهء احاديث شيعه را در عصر كلينى به سيصد هزار رسانيده است تا ديگر به صحيح بخارى انتقاد نشود كه او احاديث خود را از ميان ششصد هزار حديث برگزيده است .\r\nناگفته پيدا است كه هرگز پيامبر گرامى صلى الله عليه و آله - كه احاديث بخارى به او مىرسد - با آن همه گرفتارىها در طول ده سال زندگى در مدينه ، موفق به بازگويى يك دهم اين احاديث نشدند و طبعاً چنين احاديثى ساخته و پرداخته واضعان و جاعلان حديث مىباشد و لذا هر چه به زمان پيامبر صلى الله عليه و آله نزديك مىشويم تعداد احاديث از قلت برخوردار و هر چه از آن دور مىشويم در حال گسترش و افزايش است و به اصطلاح رأس مخروط احاديث در عصر رسول خدا و قاعدهء آن در عصر خلفاى عباسى مىباشد .\r\nقسمتى از گفتار ايشان استنباط شخصى است كه آنها هم مدرك تاريخى ندارد مثل اين كه مىگويد : « كلينى از ترس معاصرين خود شهر به شهر ، ديار به ديار ، سفر كرد و كتاب خود را در وسط اهل سنت به چند تن معدود از نوباوگان علم حديث عرضه نمود ، باشد كه بعدها قدرش را بدانند . . . » اينها يك رشته استنباطات شخصى است كه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nايشان در گفتار خود آورده و اين روش و كار هم در اين مصاحبه و هم در مقدمهء صحيح الكافى و هم در كتاب معرفة الحديث به كار گرفته شده است و اگر واقعاً بر اين همه نسبت‌ها مدركى معتبر وجود دارد ، متن آنها را با تعيين جلد و صفحه ارائه نمايد .\r\n\r\n5 . نقد حديث مطابق ذوق و سليقه شخصى\r\nتا اينجا سخن در رابطه با مصاحبهء ايشان بود كه كار خود را هم سنگ با كار علامه مجلسى و صاحب معالم ، و به يك نوع خود كلينى دانسته است ، ولى حق اين است كه شيوهء كار ايشان در جداسازى صحيح از غير صحيح بر اساس كار سه شخصيت مذكور استوار نيست و يك بخش از اعتراض را همين مطلب تشكيل مىدهد كه اكنون يادآور مىشود و آن اين كه مقياس كار را ، آنان در جداسازى احاديث صحيح ، سند روايت و پايهء وثاقت راوى دانسته‌اند ، در حالى كه ايشان راه و روشى دارد كه در خود مصاحبه به آن اشاره نموده و در مقدمهء كتاب صحيح الكافى « ص يج » به آن تصريح نموده است . مقياس ايشان براى جداسازى صحيح از غير آن تنها سند نيست ، بلكه متن حديث را نيز در نظر مىگيرد و اگر مضمون آن با سليقه ايشان موافق نبود ، بر آن نام مجعول و موضوع و غلط مىنهد و به حذف آن از كتاب مىپردازد . براى نمونه يادآورى مىشود محدثان اسلامى به صورت قريب به تواتر ( بيش از خبر واحد و كمتر از خبر متواتر ) از پيشوايان معصوم نقل كرده‌اند كه اگر شخصى استحباب عملى را از معصومى نقل كرد و كسى آن را به همان نيت به جا آورد ، خدا پاداش آن را به او مىدهد هر چند معصوم آن را نفرموده باشد . اين مضمون از طرق صحيح از پيشوايان معصوم به ما رسيده است و روايات آن در مقدمهء وسائل الشيعه ( ابواب مقدمات عبادات باب هجدهم ) آمده است و متن يكى از آنها كه سند آن نيز صحيح است چنين مىباشد : « من سمع شيئاً من الثواب ، على شيىء فصنعه كان له و إن لم يكن على ما بلغه » ولى ايشان اين حديث را در مقدمه صحيح الكافى جزو اكاذيب دانسته است . به چه دليل ؟ علت را بايد از خود ايشان پرسيد گويا تصور كرده‌اند كه وجود اين احاديث مايهء داغ شدن بازار جعل احاديث مىشود . پس اين نوع احاديث - به گمان ايشان - نمىتواند « صحيح » باشد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nآيا درست است با چنين مقياس‌هاى پندارى احاديث اين باب را كه قريب به ده حديث است ، از كتب حديثى حذف كنيم ، در حالى كه از دو نكته غفلت شده است :\r\nاولًا ، انسانى كه به اميد پاداشى به انجام عملى بر مىخيزد ، از نظر خرد ، انسان مؤمنى است كه نه تنها اوامر قطعى خدا او را بر انجام امور تحريك مىكند ، بلكه به قدرى انسان مطيع و فرمانبرى است كه احتمال محبوبيت يك عمل نيز او را وادار به اطاعت مىنمايد و چنين فردى در پرتو اين عمل كه نام آن « انقياد » است نه « اطاعت » در پيشگاه عقل مصاب است همچنان‌كه انسان « متجرى » ( كسى كه كارى را حرام بينديشد و انجام دهد ، هر چند در واقع گناه نباشد ) در پيشگاه عقل شايستهء مؤاخذه مىباشد .\r\nثانياً ، علت تشريع اين قانون اين است كه شارع اقدس با احاطه‌اى كه بر امور داشته است مىدانست كه اگر در عمل به مستحبات و اجتناب از مكروهات ، به خبر صحيح اكتفا شود ، چه بسا قسمتى از آن‌ها به دست افراد نرسد ، از اين جهت مقدارى در اين قسمت قائل به توسعه شده و در عمل به مستحبات و اجتناب از مكروهات ، آن قيد و بند را كه در فرائض و محرمات است برداشته است .\r\nدر اينجا جاى گسترده‌گويى نيست ، و گرنه نمونه‌هاى فراوانى ارائه مىشد تا روشن شود كه چگونه ايشان سليقهء شخصى خود را در نقد احاديث ميزان قرار داده و چه روايات صحيحى را كه مشايخ شيعه مانند مرحوم علامه مجلسى آنها را صحيح دانسته‌اند ، در كتاب خود نياورده و تلويحاً آنها را مكذوب و دروغ معرفى كرده‌اند .\r\n\r\n6 . محاكمه در اتاق در بسته\r\nتحقيق پيرامون هر نوع موضوعى به معنى محاكمه و داورى دربارهء آن است .\r\nقاضى بايد اصول و قوانين داورى و آنچه كه به محاكمهء يك متهم مربوط مىباشد ، در اختيار ناظران قرار دهد ، تا خود را از هر نوع غرض‌ورزى پيراسته سازد و محاكمه در اتاق در بسته بدون وجود شاهد و ناظر ، بدون ارائه اصول دادرسى ، كار صحيح و استوارى نيست .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nداورى ايشان دربارهء احاديث كافى شبيه داورى قاضى در اتاق در بسته ، بدون شاهد و ناظر و بدون ارائهء اصول دادرسى است وى بايد قبلًا در مقدمهء كتاب صحيح الكافى اصولى را كه ميزان تشخيص حق از باطل است ، ارائه دهد . و مقايس شناسايى حديث صحيح را از باطل مشخص سازد و جملهء « با توجه به انظار فقهاى عظام و طى مراجعات لازم و مقايسه با كتاب و سنت انتخاب كرده‌ام » در ارائه اصول قضاوت كافى نيست .\r\nاگر مقياس در تشخيص صحيح از غير ، انظار فقهاى عظام بود ، بايد احاديث زيادى را كه در مرآة العقول و يا منتقى الجمان صحيح دانسته شده است از كتاب حذف نگردد .\r\nهمان‌طور كه يادآورى شد مقياس ايشان ، يك رشته ذوقيات و سليقه‌هاى شخصى و به تعبير ديگر ، خرد خاص ايشان است كه بسيارى از احاديث را ، غير صحيح اعلام كرده است ( و الى اللَّه المشتكى ) .\r\n\r\n7 . يك اشتباه تاريخى\r\nمورخان و رجال‌نگاران يادآور شده‌اند : هنگامى كه عبدالكريم بن ابى العوجاء محكوم به اعدام گشت گفت « مرا بكشيد ولى من كار خود را انجام داده‌ام ، چهار هزار حديث جعل كرده ، حلال شما را حرام و حرام شما را حلال كرده‌ام . » آقاى بهبودى اين سخن را در مقدمهء صحيح الكافى و در كتاب معرفة الحديث ص 41 ، گواه بر آن گرفته كه زنادقه در احاديث شيعه دست برده‌اند و در خود اين مصاحبه به آن نيز اشاره‌اى دارد .\r\nدر حالى كه آنان كه اين داستان را نقل كرده‌اند تصريح مىكنند كه وى « ربيب » و پسر خوانده « حماد بن سلمه » مىباشد كه از محدثين بزرگ اهل سنت بوده و داراى فرزند نبوده است ، و ابن ابى العوجاء را با فرد ديگرى به نام « زيد » به پسرى برگزيد و هر دو نفر در كتاب‌هاى حديثى « حماد » دست بردند و آنچه را نبايد انجام بگيرد انجام دادند و به عنوان نمونه مىتوانيد به كتاب موضوعات ابن الجوزى ص 37 مراجعه بفرماييد .\r\nحال ، اين داستان چه ارتباطى به احاديث شيعه دارد كه در همه جا آن را با آب و تاب\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nبازگو كرده و يكى از علل وجود حديث باطل در احاديث شيعه دانسته است ، بايد از خود ايشان پرسيد !\r\nآفت نوشته‌هاى ايشان بيشتر برداشت‌هاى ناصحيح از تاريخ و رجال است و گرنه اگر با مقياس‌هاى صحيح به جداسازى حديث - البته نه به صورت حذف - اشتغال مىورزيد ، عمل او مقدس و مورد تقدير مىبود اما متأسفانه سليقه شخصى ايشان سبب شده است كه قسمت اعظم احاديث كافى نامطلوب معرفى شود . در اين جا دامن سخن كوتاه مىكنم و نكاتى را تذكر مىدهم :\r\n1 . چندى قبل حضرت آيت اللَّه منتظرى از انتشار چنين كتابى آگاه شدند و كاملًا آن را يك قدم ناصحيح در باب حديث‌نگارى تشخيص دادند و نويسندهء كتاب را به قم احضار فرمودند و پس از يك مذاكرهء طولانى و يك شب اقامت در قم ، به ايشان قول داده شد كه از انتشار اين كتاب و ادامهء اين نوع كار انصراف حاصل شود ولى متأسفانه تمام اين مسائل در اين مصاحبه زير پا گذاشته شده است .\r\n2 . دربارهء شيعه و سنى سخنى دارد كه هرگز يك متفكر اجتماعى آن را صحيح تلقى نمىكند چنان‌چه مىگويد : « سران متعصب فريقين مقهور شوند و در نتيجه نسل جديد ، خارج از سيطرهء آنان رشد كند و عقايدى را در مغز خود جاى دهد كه نه سنى ، سنى باشد و نه شيعه ، شيعه ، بلكه معجونى از شيعه و سنى باشد » ما در اين‌جا وجدان شما را به داورى مىطلبيم ، آيا در جهان كنونى مىشود سنى و شيعه از كيان خود ، دست بردارند و يك مذهب ثالثى به وجود آورند ؟ و آيا اين كار امكان‌پذير است ؟ و بر فرض امكان با اصول عقايد حقهء شيعه تطبيق مىكند ؟ آنچه امكان‌پذير است و اصول شيعه نيز آن را تأييد مىكند و مرحوم آيت اللَّه العظمى بروجردى آنر ا به شدت تعقيب مىكردند مسئلهء ( تقريب ) بين مذاهب اسلامى است ، يعنى با حفظ هويت هر دو گروه و يا احترام به كيان و شخصيت هر دو مذهب و با توجه به مشتركات زيادى كه با هم دارند به گونهء دو برادر در كنار هم زندگى كنند و همكارى لازم در زمينه‌هاى فرهنگى ، اقتصادى ، سياسى داشته باشند .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n3 . اگر ايشان اجازه مىدهد ، تذكر كوچكى را دربارهء تاريخ تولد ايشان نيز يادآور شوم . وى در آغاز مصاحبه مىگويد : « تولد من در سحر شب پنج شنبه هفدهم جمادى الاولى سال 1350 هجرى قمرى برابر با سال 1308 هجرى شمسى بوده است » .\r\nبه شهادت تقويم‌هاى موجود آغاز سال 1308 هجرى شمسى تقريباً مصادف با 8 شوال 1347 هجرى قمرى بوده است . هرگاه تولد ايشان در سال 1350 هجرى قمرى بوده است هرگز نمىتواند با سال 1308 هجرى شمسى مقارن باشد ، البته اين تذكر يك خدمت شخصى به تاريخ تولد نويسنده است و ارتباطى به نقد مصاحبه ندارد .\r\nدر پايان يادآور مىشود كه اشكالات مصاحبه بيش از آن است كه در اين گفت‌وگو بگنجد و به قول حافظ :\r\n اندكى با تو بگفتم غم دل ترسيدم * كه دل آزده شوى ورنه سخن بسيار است \r\nاز خداى بزرگ ، حسن سرانجام براى ايشان و خود ، خواهانيم ، و پيوسته مىگوييم : « و لا تجعل فى قلوبنا غلا للذين آمنوا » .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nنگاهى به گفت‌وگوى « در عرصهء روايت و درايت حديث »\r\n\r\nنگاهى به گفت‌وگوى « در عرصهء روايت و درايت حديث » « 1 »\r\nسيدمحمدجواد شبيرى\r\n\r\nچكيده\r\nاين نوشتار نقدى بر مصاحبهء آقاى محمد باقر بهبودى است . در اين مقاله سعى شده به اشكالات مطرح شده از سوى وى دربارهء الكافى پاسخ داده شود .\r\nنويسنده سپس ايراداتى بر صحيح الكافى وارد نموده است .\r\nشناخت حديث و بازشناسى صحيح آن از سقيم يكى از اساسىترين و در عين حال دشوارترين وظايف دانشمندان و طالبان علم حقيقى و ناب مىباشد ، عدم تفكيك اين دو دسته ، مصائب فراوانى به بار مىآورد و خلط و اشتباهات بسيارى را سبب مىشود ولى اين مهم وظيفه‌اى است كه احتياج به خبرويت بسيار و تتبعى پيگير اندوختهء علمى و فنى فراوان دارد . مشتاقان سير و سلوك در اين وادى مىبايست از خطرات فراوانى كه در پيش پاى خويش دارند در هراس باشند ، دليل راه طلبند و چراغ فروزان هدايت جويند كه :\r\n طى اين مرحله بىهمرهى خضر مكن * ظلمات است بترس از خطر گمراهى \r\nدر اين ميان ، مصاحبهء آقاى محمد باقر بهبودى در شمارهء 7 مجلهء كيهان فرهنگى چشم‌ها را به سوى خود خيره كرد . سخن از عرصهء روايت و درايت حديث به ميان آمده بود و تفكيك حديث سره از ناسره و بازيابى حديث و تنقيح و تهذيب آن ، وجههء سخن قرار گرفته بود ولى مطالب نادرست بسيارى همراه داشت كه در اذهان\r\n\r\n\r\n","description":"","footnote":"\r\n( 1 ) . كيهان فرهنگى ، سال سوم ، دى ماه 1365 ، ش 10 ، پياپى 34 ، ص 12 - 17 .\r\n","page_name":" 463 ","page_number":463},
  {"content":"\r\n\r\nخوانندگان شبهاتى ايجاد مىنمود بدين سبب ، راقم سطور وظيفهء خود دانست كلامى در اين زمينه بنگارد ، شايد براى زدودن نادرستىها از چهرهء حقيقت ، كارساز آيد .\r\nسخن گفتنى در مورد اين مصاحبه بسيار است ولى مهم‌ترين نكته‌اى كه در آن به چشم مىخورد نسبت دادن كلماتى به بزرگان و مطرح كردن مطالبى در مورد ايشان بود كه در هيچ منبع و مدركى ديده نشده است .\r\nسخنانى كه از بزرگان نقل شده مخالف تصريح خود ايشان است و از اين نقليات خلاف واقع نيز استنتاجات نادرستى نموده‌اند . در جا به جاى اين مصاحبه اشخاص و گروه‌هايى هدف اتهامات و سخنان ناروا قرار گرفته‌اند كه مناسب بود به ردّ آنها پرداخته شود ولى اشتغال به اين‌گونه مسائل و نقض و ابرام آنها ، پژوهشگران را از مسير صحيح به دور مىدارد و بدين جهت ، از ورود در اين‌گونه امور ، و بحث و گفت‌وگو در اطراف و جوانب آن خوددارى مىشود و تنها به نقل قسمت‌هايى از نقليات نادرست و نكات قابل گفتگوى ديگرى از اين مصاحبه اكتفا شده و داورى در اطراف آن سخنان را به داوران منصف وامىگذاريم .\r\n1 . ايشان بعد از طعنه زدن به عدّه‌اى كه چرا به مقدمهء بحار الأنوار مراجعه نكرده‌اند اشاره كرده‌اند كه : « مرحوم مجلسى در اين مقدمه سيره و روش خود را توضيح مىدهد » ومىافزايند كه « علامه مجلسى تصريح مىكند كه در مذهب شيعه تنها چهار كتاب حديث داريم كه نسبت آن به مؤلفين آنها متواتر است و در طى قرون و اعصار دست به دست ميان اساتيد و شاگردانش گرديده و محفوظ مانده است در حالى كه ساير كتاب‌ها - از جمله مآخذ بحار الأنوار - به صورت و جاده از زاويه كتابخانه‌ها بيرون آمده و انتساب اكثر آنها به مؤلف روشن يا قطعى نيست » سپس ادامه مىدهند كه : « به همين جهت از درج كردن و خلط كردن احاديث اين چهار كتاب شيعه در كتاب بحار الأنوار امتناع مىكند و بر خلاف مرحوم شيخ حر عاملى ، اين خلط و جمع را گناهى عظيم مىشمارد » .\r\nما براى اين‌كه سرزنش و طعنهء ايشان شامل حالمان نشود ، به مقدمهء بحار الأنوار مراجعه كرديم . عنوان فصل دوم مقدمه چنين است : « الفصل الثانى : فى بيان الوثوق\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nعلى الكتب المذكورة و اختلافها فى ذلك » همچنان‌كه مىبينيد سخن از اعتماد به منابع بحار و تفاوت آنها در اين مورد به ميان آمده است و انسان اهل تحقيق كه درصدد به دست آوردن نظر علامه مجلسى در مورد مآخذ كتاب او مىباشد به اولين جايى كه مراجعه مىكند اينجاست . ايشان در ابتداى اين فصل مىنويسند : « بدان كه اكثر كتبى كه ما در نقل ( روايات ) بدانها اعتماد كرديم كتاب‌هاى مشهورى است كه انتساب آنها به مؤلفينش معلوم است » . « 1 » اين تصريح ، نادرستى سخنان مطرح شده در مصاحبه را روشن مىكند ، مرحوم مجلسى بعد از اين كلام به تفصيل وثاقت و عدم وثاقت منابع بحار را بيان كرده و بيشتر اين كتب را - به صراحت - به مؤلفينش نسبت مىدهند و دربارهء بسيارى از آنها تصريح مىنمايند كه در اجازات علما از آنها ياد شده است . حتى در مورد اكثر كتب شيخ صدوق مىنويسند كه اشتهار آنها از كتب اربعه كمتر نيست و كتب شيخ مفيد - به جز چند كتاب - را به جهت اشتهار بىنياز از بيان مىدانند ، آرى مرحوم مجلسى در اوايل مقدمهء بحار الأنوار مىفرمايد : « من بعد از احاطه به كتب مشهور به جستجوى كتاب‌هاى معتبر غيرمشهور و گمنام پرداختم و با همكارى عده‌اى از افاضل ، بسيارى از آنها را از گوشه و كنار شهرها جمع‌آورى نمودم » . « 2 » همچنان‌كه مىبينيد از اين سخن نيز مطالب ياد شده در مصاحبه ، استفاده نمىشود و حداكثر مطلبى كه از آن برمىآيد اين است كه بعضى از منابع بحار الأنوار - نه تمامى و نه اكثر آنها - غير مشهور و گمنام بوده است ولى از مجموع كلام ايشان استفاده مىشود كه دست كم عده‌اى از همين منابع گمنام مورد اعتماد ايشان بوده است . « 3 » و به طور كلى عالمان دينى - از جمله مرحوم مجلسى - به كتبى كه از طريق و جاده به دست ايشان\r\n\r\n\r\n","description":"","footnote":"\r\n( 1 ) . بحار الأنوار ، علامه مجلسى محمد باقر بن محمد تقى ، چاپ اول ، اسلاميه ، تهران ، چاپ دوم ( با تغييرى درشماره‌هاى برخى از مجلدات ) مؤسسه الوفاء بيروت ، 1403 ق ، ج 1 ، ص 26 .\r\n( 2 ) . بحار الأنوار ، ج 1 ، ص 3 .\r\n( 3 ) . بحار الأنوار ، ج 1 ، ص 4 ، علامه مجلسى ، دربارهء كتب گمنامى كه جزء منابع بحار مىباشند مىفرمايد : « واطلعت‌فيها على مدارك كثير من الاحكام اعترف الاكثرون بخلو كل منهما عما يصلح ان يكون مأخذاً له . » از اين عبارت برمىآيد كه در احكام بسيارى ، اين كتب گمنام مىتوانند مأخذ و مدرك قرار گيرند .\r\n","page_name":" 465 ","page_number":465},
  {"content":"\r\n\r\nرسيده است تا اطمينان به صحت نسخه و انتساب آن به مؤلف نداشته باشند ، به آنها اعتماد نمىكنند . اگر پژوهشگر اهل تحقيق به اجازات علما - از جمله اجازات بحار ، ج 108 ، 109 و 110 - مراجعه كند به وضوح درمىيابد كه به جز كتب چهارگانه ، بسيارى از كتاب‌هاى ديگر هم به طريق اجازه از شيوخ و اساتيد به دست شاگردان آنها رسيده است . بنابراين در اعتقاد علامه مجلسى نسبت اكثر منابع بحار به مؤلف معلوم بوده و بسيارى از آنها به نحو اجازه‌اى به دست ما رسيده‌اند و لااقل جمله‌اى از كتب گمنام وجاده‌اى هم ، قابل اعتماد است . گذشته از اينها ، لازمهء پذيرش كلام آقاى بهبودى اين است كه تأليف اين كتاب ، آن هم با ذكر سند ، بسيار كم فايده و در بسيارى از موارد ، آوردن سند ، بىثمر است زيرا در اين موارد ، هر چند سند روايت صحيح باشد باز به علت روشن نبودن انتساب كتب منبع به نويسندگانش ، روايات نقل شده از آنها ضعيف است و غير قابل اعتماد . در حالى كه علامه مجلسى در مقدمهء بحار ، آن‌چنان از اين كتاب تعريف و تمجيد كرده و طالبان علم را به جانب اين سفرهء پر فيض فرا خوانده است كه كلمات مطرح شده در مصاحبه را رد مىكند و از طرفى همچنان‌كه خواهد آمد علامه مجلسى از حذف اسناد روايات پرهيز مىكند تا احاديث از درجه اعتبار نيفتد .\r\nاما عدم درج احاديث كتاب‌هاى چهارگانه در بحار به چه دليل بوده است ؟ پاسخ آن را بايد از زبان خود علامه مجلسى شنيد ، ايشان در آخر فصل سوم مقدمه مىفرمايد :\r\nثم اعلم انا انما تركنا ايراد اخبار بعض الكتب المتواترة فى كتابنا هذا كالكتب الاربعه لكونها متواترة مضبوطة لعله لا يجوز السعى فى نسخها و تركها ؛ « 1 »\r\nبدان كه ما روايات بعضى از كتب متواتره مانند كتب اربعه را در كتاب خويش نياورديم زيرا آنها متواتر و كاملًا محفوظ مىباشند و شايد كوشش در منسوخ كردن اين كتب و ترك آنها - به وسيلهء درج رواياتشان در بحار و اهتمام زياد به اين كتاب - جايز نباشد .\r\n\r\n\r\n","description":"","footnote":"\r\n( 1 ) . بحار الأنوار ، ج 1 ، ص 48 .\r\n","page_name":" 466 ","page_number":466},
  {"content":"\r\n\r\nاز سخنان آقاى بهبودى در مقدمهء بحار الأنوار « 1 » برمىآيد كه از اين جمله برداشت كرده‌اند كه علامه مجلسى غير از كتب اربعه ، كتابى را متواتر نمىدانند و آنها را وجاده‌اى مىپندارند ، شايد استشهاد به اين كلام بدين‌گونه باشد كه چون در آن ، علت عدم ذكر كتب اربعه ، تواتر آنها دانسته شده است . بنابراين ساير كتب متواتر نيستند ، زيرا در غير اين صورت اين دليل ، وجهى براى جدا كردن كتب اربعه از ساير كتب نخواهد بود ولى اين استدلال مبتنى بر اين است كه هر يك از متواتر بودن و مضبوط بودن ، دليلى مستقل براى عدم درج اين كتب باشد ولى اين مطلب نادرست است زيرا در همين كلام ، اين جمله كه « ما بعضى از كتب متواتره مانند كتب اربعه را در بحار نياورديم » ، به چشم مىخورد از اين عبارت استفاده مىشود كه بعضى از كتب متواتره نيز در بحار درج شده است و اگر متواتر بودن كتب اربعه ، دليل مستقلى براى نياوردن آنها در بحار الأنوار باشد ، فرقى بين كتب اربعه و كتب متواترهء ديگرى كه در بحار آورده شده است نخواهد بود . بنابراين به نظر مىرسد كه متواتر بودن و مضبوط بودن بر روى هم ، يك دليل بر عدم اندراج كتب اربعه است و حاصل دليل چنين مىشود كه چون كتب اربعه متواتر بوده و بدون درج در كتاب بحار الأنوار خود محفوظ بوده است از درج آن خوددارى گرديده بر خلاف ساير كتب كه يا متواتر نبوده و يا عدم درج آنها احتمالًا باعث نابوديشان مىشده است .\r\nگذشته از اين ، لازمهء عدم تواتر كتاب وجاده‌اى بودن آن نيست . بلكه ممكن است كتاب به نحو اجازه به دست ما رسيده باشد ولى اجازات آن‌قدر زياد نباشد كه به حد تواتر برسد و صرف‌نظر از اين دو نكته ، از بحث سابق معلوم شد كه بنابر سخنان صريح و روشن ، نمىتوان به اين عبارت ابهام‌آميز تمسك جست .\r\n2 . در قسمت ديگرى از مصاحبهء آقاى بهبودى آمده است كه : « علامه مجلسى از ميان 3800 حديث كافى كه با نام اصول كافى شهرت دارد بيش از پانصد حديث آن را صحيح نمىشناسد » .\r\n\r\n\r\n","description":"","footnote":"\r\n( 1 ) . بحار الأنوار ، ج 25 .\r\n","page_name":" 467 ","page_number":467},
  {"content":"\r\n\r\nكلمهء صحيح در بين علماى رجال ، به دو معنى به كار مىرود :\r\nاول : صحيح به اصطلاح متقدمين : در اصطلاح آنها اين لفظ به معناى معتبر است و در مقابل آن حديث ضعيف و غير معتبر قرار دارد .\r\nدوم : صحيح به اصطلاح متأخرين : در اين اصطلاح ، صحيح به معناى معتبر نيست بلكه خبرى كه تمام روات آن ، شيعهء دوازده امامى و عادل و ضابط باشند در مقابل روايت موثق و حسن و ضعيف ، « 1 » به اين معنى هر حديثى كه عنوان صحيح به خود نگيرد از درجهء اعتبار ساقط نيست بلكه اكثر علما به حديث موثق و بسيارى از آنها به حديث حسن عمل مىنمايند و آن را در سلك احاديث معتبر مىدانند . احاديث بسيارى در اين اصطلاح صحيح خوانده نمىشود ولى به جهت قرائنى كه همراه آنها بوده است مورد استناد قرار مىگيرد بدين جهت به نظر مشهور علما ، حديث ضعيفى كه غالب دانشمندان متقدم بدان استناد كرده‌اند در رديف احاديث معتبر به شمار مىآيد همچنان‌كه حديث صحيحى كه مشهور علما از آن اعراض كرده و بدان اعتماد ننموده‌اند از درجهء اعتبار ساقط مىباشد . با اين بيان روشن مىشود كه در اين اصطلاح نه تمام احاديث صحيح معتبر است و نه تمامى احاديث غير صحيح ، نامعتبر . ملاك تقسيم‌بندى علامه مجلسى در مرآت العقول اين اصطلاح است زيرا در مقابل آن روايت حسن و موثق را مطرح مىنمايند بنابراين اگر ايشان تنها 500 حديث را صحيح بدانند بيانگر اين‌كه مابقى احاديث را قابل استناد نمىداند ، نيست و از اين بالاتر خود مرحوم مجلسى در مرآت العقول سخنى فرمايد كه چكيدهء آن اين است : هر خبرى كه در كافى و امثال آن قرار گرفته باشد معتبر است ولى در هنگام تعارض دو خبر ، براى ترجيح يكى بر ديگرى بايد به سند خبر رجوع كرد . « 2 »\r\nبا اين تصريح كاملًا روشن مىشود كه ملاك تقسيم‌بندى مرحوم مجلسى اصطلاح متأخرين است .\r\nدر قسمت ديگرى در مصاحبه در اين مقام كه تمام احاديث كافى معتبر نيست ،\r\n\r\n\r\n","description":"","footnote":"\r\n( 1 ) . به طور نمونه منتقى الجمان ، صاحب المعالم حسن بن زين الدين ، انتشارات اسلامى ، قم ، 1362 ، ج 1 ، ص 14 .\r\n( 2 ) . مرآة العقول ، ج 1 ، ص 22 .\r\n","page_name":" 468 ","page_number":468},
  {"content":"\r\n\r\nمذكور شده است كه « شهيد ثانى و همهء دانشمندان متأخرين ، صحاح كافى را در حدود پنج هزار حديث مىدانند » .\r\nدر اينجا نيز بين دو اصطلاح صحيح خلط شده است و اگر از اين نكته هم صرف‌نظر كنيم و صحيح را به اصطلاح متأخرين در نظر بگيريم باز بر ما پوشيده است كه به استناد چه دليلى اين سخن به تمام متأخرين به طور عمومى نسبت داده شده است . در حالى كه بعضى از بزرگان متأخرين مانند مجلسى اول و وحيد بهبهانى و سيد بحرالعلوم و حاجى نورى و . . . با عادل دانستن و اثبات مورد اعتماد بودن كسانى چون محمد بن سنان و سهل بن زياد آدمى روايات بسيارى را در زمرهء احاديث صحاح قرار داده‌اند . « 1 »\r\n3 . در مصاحبه آمده است : « مرحوم مجلسى سند حديث را به صورت جالبى تلخيص مىكند كه افراد بدنام و حديث‌تراش به راحتى شناخته شوند . »\r\nبر آشنايان به فن حديث روشن است كه هيچ ارتباطى بين تلخيص سند حديث و شناخت بدنامان در آن ، وجود ندارد ، آيا اگر ما به جاى ابان بن تغلب ، ابن تغلب را به كار بريم آنگاه بدنامى او آشكار مىشود يا مثلًا اگر به جاى سهل بن زياد آدمى لفظ سهل به كار برده شود حديث‌تراش‌بودن او روشن مىشود ؟ ! به تعبير حكما بايد بين علت و معلول سنخيتى وجود داشته باشد چه سنخيتى بين اختصار حديث و آشنا شدن با جاعلان روايت وجود دارد ؟\r\n\r\n\r\n","description":"","footnote":"\r\n( 1 ) . در مورد محمد بن سنان ببينيد ، روضة المتقين ، محمد تقى بن مقصود على ، مجلسى اول ، مطبعه علميه ، قم رجب 1399 قسمت شرح مشيخة ، ج 14 ، ص 29 .\r\nاز زبده مرحوم مجلسى نيز ، توثيق او حكايت شده است ، رجال بحر العلوم ، تنقيح المقال ، تعليقهء وحيد بهبهانى ، محمد باقر بن محمد اكمل ، چاپ سنگى ، 1305 ، ص 297 رجال سيد بحر العلوم ، محمد مهدى بن مرتضى ، مطبعة الآداب ، نجف اشرف ، 1386 ق ، ج 3 ، ص 249 . مستدرك الوسائل ، محدث نورى ، حسين بن محمد تقى ، چاپ سنگى ، 1321 ، ص 557 و نيز ببينيد ، معجم رجال الحديث ، آيت اللَّه خوئى ، سيد ابوالقاسم بن على اكبر ، چاپ سوم ، بيروت ، 1403 ، ج 16 ، ص 138 ، 151 در مورد سهل بن زياد ، روضة المتقين ، ج 14 ، ص 261 ؛ حاشيهء تنقيح المقال ، ص 176 ، رجال سيد بحرالعلوم ، ج 3 ، ص 21 ؛ مستدرك الوسائل ، ج 3 ، ص 666 و نيز ببينيد معجم رجال الحديث ، ج 8 ، ص 337 .\r\n","page_name":" 469 ","page_number":469},
  {"content":"\r\n\r\nخود علامه مجلسى غرض خود را از اين كار رعايت اختصار مىداند ، ايشان براى اين‌كه سند حديث جاى بيشترى نگيرد كارى كرده است كه نه سند حديث غير مذكور و در نتيجه حديث مرسل شده و از ردهء احاديث معتبر خارج گردد و نه كتاب حجم بيشترى بگيرد « 1 » حال ايشان به اتكاى چه منبعى هدف علامه مجلسى را شناخت بدنامان وانمود كرده‌اند ، روشن نيست . مرحوم مجلسى در قسمت فقه سند را به طور كامل و بدون اختصار مىآورد . « 2 » اگر غرض مرحوم مجلسى از تلخيص ، شناخت بدنامان بوده است پس چرا در قسمت فقه - كه به تعبير خود آقاى بهبودى مسئوليت بيشترى دارد - دست از اختصار سند برداشته است و بدنامان را به وسيلهء تلخيص حديث معرفى نساخته است .\r\n4 . نكتهء ديگرى كه در اين مصاحبه در مورد بحار الأنوار آمده اين است كه : « علامه مجلسى در مقدمهء كتاب و طى فصول و ابواب كتاب تصريح مىكند كه احاديث اين كتاب و جاده به دست آمده است و نمىتواند با احاديث كتاب‌هاى چهارگانه پهلو بزند . »\r\nدر بحث‌هاى سابق در اين زمينه كه منابع بحار به نحو وجاده‌اى بوده است يا خير ؟\r\nو در هر صورت آيا نسبت اين كتب به مؤلفين آن ثابت است يا خير ؟ به مقدار كافى صحبت شد .\r\nو اما در مورد قسمت دوم كلام ايشان :\r\nآقاى بهبودى در مقدمهء بحار الأنوار نوشته‌اند : [ چون احاديث اكثر منابع بحار ، به نحو وجاده‌اى بوده است 
  ] از اين‌رو مىبينيم كه علامه مجلسى هنگامى كه در بحار از مسئله فقهى يا كلامى بحث مىكند متذكر مىشود كه اين خبر ضعيف است - چون مصدر آن ، متواتر نيست - و ليكن درست عين متن آن - و گاه عين سند نيز - در يكى از كتب متواتره به طريق صحيح يا حسن يا موثق ، روايت شده است « 3 » - و در پاورقى به چند مورد ارجاع داده‌اند - و از اين برخورد علامه مجلسى دريافته‌اند كه ايشان اعتبار كتاب خود را با كتب اربعه يكسان نمىدانند .\r\n\r\n\r\n","description":"","footnote":"\r\n( 1 ) . بحار الأنوار ، ج 1 ، ص 48 .\r\n( 2 ) . همان .\r\n( 3 ) . بحار الأنوار ، ج 25 .\r\n","page_name":" 470 ","page_number":470},
  {"content":"\r\n\r\nنگارنده به مواردى كه در پاورقى اشاره شده است ، رجوع كرد ولى اين موارد هيچ ارتباطى به ادعاى ايشان نداشت . « 1 » تنها در دو مورد ابتداى روايتى از كتاب مسائل على بن جعفر آورده‌اند « 2 » و بعد روايتى از كتب اربعه ذكر نموده‌اند ولى اين دو مورد ، تنها دربارهء اين كتاب ( مسائل على بن جعفر ) است - نه دربارهء تمام منابع بحار يا اكثر آنها - و از مقدمهء بحار الأنوار بر مىآيد « 3 » كه مرحوم مجلسى بر خلاف بسيارى از منابع بحار ، به اين كتاب به تنهايى اعتماد نمىكنند .\r\n5 . ايشان گفته‌اند : « كتاب معرفة الحديث را عرضه كردم تا صحت و اتقان حديث شيعه را با توجه به تار و پود آنها براى همه روشن كنم و نام جمعى از راويان بدنام و بىتقوا را درج كنم تا با شناخت آنها بتوانند احاديث ساير كتاب‌ها را بپيرايند . »\r\nسخن در مورد معرفة الحديث بسيار است ، علامه سيد مرتضى عسكرى به اشاره و استاد جعفر سبحانى نقدى مفصل‌تر در مورد مقدمهء اين كتاب به رشتهء تحرير درآورده‌اند « 4 » كه بحثى است تحقيقى و قابل توجه ، ولى اين كتاب - همچنان كه استاد سبحانى نيز اشاره كرده‌اند - احتياج به نقد مشروحى دارد كه اگر خدا توفيق دهد بدان\r\n\r\n\r\n","description":"","footnote":"\r\n( 1 ) . موارد اشاره شده در پاورقى چند دسته است ، در بيشتر آنها علامه مجلسى ابتدا روايتى مثلًا از تفسير عياشى يافقه الرضا آورده‌اند كه حديثى مرسل يا ضعيف ( به جهت ديگرى ) بوده است و سپس فرموده‌اند كه عين همين خبر ، در كتاب تهذيب ، كافى يا . . . با سند صحيح آمده است ( بحار الأنوار ج 80 ، ص 278 ، 367 ؛ و ج 83 ، ص 15 ، 34 ، 315 و نيز ببينيد ج 43 ، ص 215 ) .\r\nدر اين موارد مرحوم مجلسى نه به اين جهت به خبر اول اعتماد نكرده كه انتساب آن به مؤلفش ثابت نيست بلكه بدين جهت كه روايت خود به دليل مرسله بودن يا به جهتى ديگر ضعيف است در يك مورد بين كتاب تهذيب و غير آن ، اختلاف نسخهء مغير معنا ، وجود داشته و بدين جهت روايت تهذيب ذكر شده است ( ج 81 ، ص 7 ) و يك مورد كاملًا به اين مسئله بىارتباط است ( ج 83 / 261 و نيز ببينيد ج 43 ، ص 215 ) جالب اينجا است كه دو مورد از موارد ياد شده ، درست عكس ادعاى آقاى بهبودى مىباشد كه يكى در ج 83 ، ص 198 مىباشد كه ابتدا روايتى از كافى آورده شده كه سند آن صحيح نيست و سپس در ذيل آن مرحوم مجلسى مىفرمايد : و رواه المفيد فى الارشاد بسند صحيح و مورد دوم در همين جلد ، صفحهء 213 مىباشد كه ابتدا روايتى از محاسن آورده شده است كه سند آن صحيح و سپس همان روايت با اندك تفاوتى از تهذيب نقل شده كه مرسله است .\r\n( 2 ) . بحار الأنوار ، ج 80 ، ص 62 ، 309 .\r\n( 3 ) . بحار الأنوار ، ج 1 ، ص 12 ، 30 .\r\n( 4 ) . مستدرك ، جلد هفتم از مجموعهء نقش ائمه در احياء دين ، سيد مرتضى عسكرى ، كتابخانهء بزرگ اسلامى ، تهران ؛ الجامع للشرائع ، يحيى بن سعيد حلى ، مقدمه از شيخ جعفر سبحانى مؤسسه سيد الشهداء ، قم 1405 ق ، مقدمه / ك .\r\n","page_name":" 471 ","page_number":471},
  {"content":"\r\n\r\nخواهيم پرداخت . تنها در اينجا به همين مقدار بسنده مىكنيم كه اين كتاب به هيچ‌وجه از روش علمى تحقيق پيروى نكرده است و براى اين‌كه اين ادعا ، بدون دليل نباشد نمونه‌اى را براى داورى به پيشگاه متخصصان علم رجال و درايه عرضه مىداريم :\r\nدر اين كتاب در قسمت ضعفا ، نام ثابت بن دينار ، ابوحمزه ثمالى را ذكر كرده‌اند و عبارت نجاشى را در توثيق او آورده‌اند . نجاشى در ضمن ترجمه او از محمد بن عمر جعابى خصوصيات او را نقل مىكند كه در ضمن آن آمده است . « و كان من خيار اصحابنا الخ » و نيز توثيق شيخ را ذكر كرده‌اند و در مقابل اين توثيق‌ها عبارتى را از كشى نقل مىنمايند كه در آن على بن حسن بن فضال در مذمت ابوحمزه سخنى مىراند و مىگويد : « و كان ابوحمزه يشرب النبيذ و متهم به » يعنى ابوحمزه نبيذ مىنوشيده است و متهم بدان بوده است ، و بعد از اتمام كلام كشى ، آقاى بهبودى اظهارنظر نموده‌اند كه :\r\nاقول : انما وثقه الاصحاب لاعتقادهم ان فسق الجوارح و خطاء الافعال لايضر بالصدق و عندى ان خبر الفاسق مردود اليه حتى يعرف صدقه من ناحية اخرى و هذا الرجل كان فاسقاً لشربه النبيذ الخ . « 1 »\r\nكه حاصل اين سخن اين است كه علماى رجالى بدين جهت او را توثيق نموده‌اند كه اعتقاد داشته‌اند كه فاسق و بدكردار بودن به صدق ضررى نمىرساند ولى به اعتقاد من خبر فاسق قابل اعتنا نيست مگر اين‌كه صدق او از جهت ديگرى شناخته شده باشد و اين شخص فاسق بوده است چون نبيذ مىنوشيده است و در پايان به چند كتاب رجالى كه در آن نام ابوحمزه ثمالى وارد شده ارجاع داده‌اند ، مانند مشيخة فقيه من لا يحضره الفقيه . « 2 » ج 4 ، ص 444 ، معجم رجال الحديث ، ج 4 ، ص 281 ، در اينجا ما\r\n\r\n\r\n","description":"","footnote":"\r\n( 1 ) . معرفة الحديث ، محمدباقر بهبودى ، مركز انتشارات علمى و فرهنگى ، تهران ، 1362 ش ، ص 121 .\r\n( 2 ) . نام مشهور اين كتاب من لا يحضره الفقيه است ولى به خاطر بى معنى بودن اين نام ، در يك چاپ از آن ، اين‌كتاب را با نام فقيه من لا يحضره الفقيه به چاپ رسانده‌اند ، ولى نام صحيح كتاب شيخ صدوق ، كتاب من لا يحضره الفقيه است - لفظ كتاب جزء نام است - هم‌چنان كه از خطبهء كتاب برمىآيد ، رجوع كنيد به مقالهء « بررسى اعلام المكاسب و بررسى نقد آن » كه در شمارهء 9 مجلهء نور علم ، به چاپ خواهد رسيد .\r\n","page_name":" 472 ","page_number":472},
  {"content":"\r\n\r\nابتدا دلايلى را كه وثاقت و عدالت او را ثابت مىكند ذكر مىكنيم و سپس سخنى را كه در قدح او وارد شده و نيز كلام كتاب معرفة الحديث را بررسى مىكنيم :\r\n\r\nدلايل عدالت ابوحمزهء ثمالى\r\n1 . در نزد تمامى علماى شيعه از ابتدا تاكنون جلالت قدر و عدالت ابوحمزه مسلم بوده است « 1 » و هيچ‌گاه ديده نشده است كه روايتى را به خاطر وجود ابوحمزه ثمالى در آن رد نمايند با وجود اين‌كه عده‌اى از ايشان به خبر غير عادل ، اعتماد نمىكنند .\r\n2 . نجاشى از محمد بن عمر جعابى ، عبارتى را در مدح ابوحمزه ذكر مىكند كه قبلًا بدان اشاره شد ، اين عبارت چنين است : « كان من خيار أصحابنا وثقاتهم و معتمديهم فى الرواية و الحديث » ؛ او از نيكان شيعه و موثقين ايشان و . . . بوده است كه از آن هم عدالت و هم وثاقت او ثابت مىشود . « 2 »\r\n3 . شيخ صدوق در مشيخة - كه در كتاب معرفة الحديث بدان ارجاع داده شده است - در مورد او گفته است : ثقة عدل ، اين دلايل با رواياتى كه در مدح او وارد شده است تأييد مىشود .\r\nدر مقابل اين دلايل ، مذمّت على بن حسن فضال فطحى مذهب نمىتواند مورد اعتماد قرار گيرد بنابراين نوشيدن نبيذ او را يا بايد به نبيذ حلال كه مستىآور نيست حمل كرد ، « 3 » يا بايد بگوييم از آنجا كه حرمت نبيذ مانند حرمت شراب ، در آن تاريخ از مسلمات نبوده ، ابوحمزه به اين مسئله آگاه نبوده است و اگر هم اين دو مطلب پذيرفته شود بايد روايت على بن حسن بن فضال را رد كرد . اكثر اين نكات در معجم رجال\r\n\r\n\r\n","description":"","footnote":"\r\n( 1 ) . به طور نمونه قاموس الرجال ، محقق شوشترى ، شيخ محمدتقى ، مركز نشر كتاب ، تهران ، 1379 ق ، ج 2 ، ص 277 .\r\n( 2 ) . اختيار معرفة الرجال اصل كتاب از ابوعمر كشى محمد بن عمر بن عبد العزيز ، تلخيص و اختيار از شيخ الطائفه ، محمد بن حسن بن على طوسى ، چاپ دانشكدهء الهيات و معارف اسلامى دانشگاه مشهد ، اسفند 1348 ش ، ص 201 ؛ قاموس الرجال ، ج 2 ، ص 270 .\r\n( 3 ) . به طور نمونه ، خلاف ، شيخ طوسى ، چ 2 ، چاپخانه رنگين ، تهران ، 1377 ق ، ج 2 ، ص 489 ، 490 ؛ مبسوط شيخ‌طوسى ، المكتبة المرتضويه ، تهران ، ج 8 ، ص 60 .\r\n","page_name":" 473 ","page_number":473},
  {"content":"\r\n\r\nالحديث آمده است و ايشان با وجود ارجاع بدان ، باز ابوحمزه را تضعيف كرده‌اند كه مايه شگفتى است .\r\nحال اگر از اين دلايل كه عدالت او را ثابت مىكند صرف‌نظر كنيم وثاقت او غير قابل انكار است ، زيرا جميع علماى رجال او را توثيق كرده‌اند و اين‌كه ايشان مىگويند : « علما بدون توجه به اين‌كه فسق جوارحى به راستگويى صدمه مىزند او را توثيق نموده‌اند » كلامى بدون دليل است بلكه براى علماى رجال تا وثاقت فاسقى ، كاملًا ثابت نشده باشد او را توثيق نمىنمايند . « 1 » و از اين گذشته خود على بن حسن بن فضال كه نسبت فسق به ابوحمزه داده است ، فطحى مذهب بوده و داراى عقيده فاسد بوده است - كه به مراتب از بدكردارى بدتر است - بنابراين عادل محسوب نمىشود ولى راوى موثقى است و وثاقت او از توثيق شيخ طوسى و نجاشى و مانند ايشان به دست آمده است . « 2 » حال با اين ترتيب چگونه با وجود فاسق بودن على بن حسن بن فضال توثيق علماى رجال دربارهء وى بدون ترديد پذيرفته مىشود ولى شبيه همين توثيق در مورد ابوحمزه ثمالى رد مىشود و اصولًا اگر ما اين سخن را بپذيريم ديگر به سخن كدام رجالى و در كدام مورد ، مىتوانيم اعتماد كنيم ؟ شايد توثيقات ايشان در مورد غير ابوحمزهء ثمالى نيز ناشى از عدم توجه به اين مسئله بوده است ، در ضمن اين بحث روشن شد كه كتاب معرفة الحديث به جهت تضعيف يك راوى ، چگونه به روش‌هاى غير علمى تمسك جسته است .\r\n6 . ايشان در مورد كتاب صحيح الكافى مىگويند : « اصولًا كسى نمىتواند به كتاب صحيح الكافى اعتراض كند ، كسانى كه تمام احاديث كافى را تقديس مىكنند\r\n\r\n\r\n","description":"","footnote":"\r\n( 1 ) . ببينيد رجال سيد بحرالعلوم ، ج 4 ، ص 147 .\r\n( 2 ) . رجال نجاشى - يا به تعبير بهتر فهرست نجاشى - ، احمد بن على بن احمد بن عباس نجاشى ، مكتبه الداورى ، 1397 ق ، قم ( افست از چاپ بمبئى ) ، ص 181 ؛ فهرست شيخ طوسى ، چاپ دانشگاه مشهد ، 1351 ، - افست از چاپ اسپرنگر - ص 216 ؛ رجال شيخ طوسى المطبعة الحيدريه ، النجف الاشرف ، 1381 ق ، ص 419 و 433 ( بدون توثيق ) ؛ قاموس الرجال ، ج 6 ، ص 454 ؛ معجم رجال الحديث ، ج 11 ، ص 331 . البته در روايتى در مورد خاندان بنى فضال آمده است : « خذوا ما رووا و ذروا ما رأوا » ، ولى روايت ضعيف است ( معجم رجال الحديث ، ج 11 ، ص 334 ) ، نيز ببينيد منتقى الجمان ، ج 1 ، ص 15 .\r\n","page_name":" 474 ","page_number":474},
  {"content":"\r\n\r\nنمىتوانند گلچين آن را كه با معيار علمى و فنى پيراسته‌ام تقديس نكنند » .\r\nانتشار قسمتى از احاديث كافى در كتابى تحت عنوان صحيح الكافى دو معنى در بر دارد ، معناى اول : معناى اثباتى يعنى تمام احاديثى كه در صحيح الكافى آمده است صحيح مىباشد معناى دوم : مفهوم نفيى ، بدين صورت كه احاديث ديگرى كه در اصل كتاب كافى وجود دارد و در صحيح الكافى درج نشده است ، از عنوان صحت عاريند . روشن است كه اعتراض معترضين به جنبه نفيى قضيه است يعنى چرا ديگر احاديث را از دايرهء اعتبار خارج نموده‌اند نه به جنبهء اثباتى قضيه ، ولى در مصاحبه به اين نكته واضح توجه نشده است و از جانب ديگر از توضيحاتى كه در مورد كتاب معرفة الحديث داده شده است به نحو اجمال به دست آمد كه در كتاب صحيح الكافى هم كه بر مبناى اين كتاب تأليف شده ، معيار علمى و فنى رعايت نگشته است .\r\n7 . ايشان در جهت بيان اين‌كه نبايد به خاطر نام كلينى از نقد حديث خوددارى كرد مىگويند : « مگر آيت اللَّه خوئى در مقدمه كتاب معجم رجال الحديث به دشمنى با كلينى برخاسته است كه برخى احاديث اين كتاب را جعلى مىداند و دو سوم احاديث كافى را نامعتبر مىشناسد .\r\nآيت اللَّه خوئى قدس سره صادر نشدن بعضى از احاديث كافى از معصوم را تأييد مىكنند ولى حكم به جعلى بودن آنها نمىكنند ، « 1 » بين جعلى بودن روايت و عدم صدور آن تفاوت است چرا كه در جايى كه به اشتباه روايتى به معصوم نسبت داده شده باشد كلمه جعل به كار برده نمىشود . صرف‌نظر از اين نكته ، ما هر چند در مقدمه معجم رجال الحديث - كه حدود صد صفحه مىباشد - جست‌وجو كرديم تا شايد در جايى از آن ببينيم كه دو سوم احاديث كافى نامعتبر است و يا ردپايى از اين سخن در لابه‌لاى آن بيابيم راه به جايى برده نشد .\r\n8 . در مورد شيخ كلينى و كتاب او كافى سخنانى مطرح شده است كه سند و مدرك آنها بر ما پوشيده است و بعضى از آنها مسلماً باطل است ، اين سخنان را به ترتيب در\r\n\r\n\r\n","description":"","footnote":"\r\n( 1 ) . ر . ك : معجم رجال الحديث ، ج 1 ، ص 36 .\r\n","page_name":" 475 ","page_number":475},
  {"content":"\r\n\r\nذيل دنبال مىكنيم :\r\nالف ) ( شيخ كلينى ) از ميان سيصد هزار حديث فقط شانزده هزار حديث را انتخاب كرد . در چه منبعى آمده است كه سيصد هزار حديث در اختيار شيخ كلينى بوده است ؟\r\nب ) و نام آن را كافى نهاد . يعنى ما به ساير احاديث نيازى نداريم .\r\nصرف‌نظر از اين‌كه از مقدمهء كافى برمىآيد كه ايشان تمامى احاديثى كه در باب حجت ، قابل عرضه مىدانسته را ذكر نكرده‌اند بايد گفت كه مجرد اسم كافى ، چه دلالتى بر اين معنى دارد ، اگر ابوالصلاح حلبى نام كتاب فقهى خود را كافى نهاد براى تفهيم بىنيازى از ساير كتب بوده است و يا اگر امين الاسلام طبرسى از تفسير كشاف زمخشرى خلاصه‌اى نموده و نام آن را الكافى الشافى نهاده است آيا مىخواسته است به ما بفهماند كه ديگر ما را به كشاف احتياجى نيست ؟ اگر چنين است پس چرا خود دست به تأليف تفسير طولانىترى به نام جوامع الجامع مىزند كه اكثر آن مأخوذ از كشاف است و بعد از تأليف اين تفسير ، نام تفسير مختصر خود را تغيير نمىدهد ، كتاب‌هايى به نام كافى ، كافيه ، كفايه و . . . بسيار است « 1 » ولى هيچ يك از اين نام‌گذارىها به خاطر اعلام بىنيازى از ساير كتب نمىباشد . در نام‌گذارى به كوچك‌ترين مناسب مىتوان بسنده كرد مثلًا اگر يك كتاب در تبيين كليات فقه ، كافى باشد مىتوان اين نام را بر آن نهاد .\r\nج ) ولى ( ثقة الاسلام كلينى ) خودش خوب مىدانست كه با اعتراض مردم روبه‌رو مىشود .\r\nد ) كتاب كافى را در قم تأليف كرده بود .\r\nه ) از ترس اعتراض مردم ، زادگاه خويش را پشت سر گذاشته ، به كوفه رفت .\r\nو ) كوفه را هم پشت سر گذاشت و به بغداد رفت .\r\nز ) در بغداد سرى به كرخ بغداد زد ، آنجا را نيز براى عرضهء كافى صالح نديد و از جسر بغداد گذشت .\r\nح ) و در مركز اهل سنت خانه‌اى اجاره كرد .\r\n\r\n\r\n","description":"","footnote":"\r\n( 1 ) . الذريعة ، ج 17 ، ص 244 به بعد ، ج 18 ، ص 86 به بعد .\r\n","page_name":" 476 ","page_number":476},
  {"content":"\r\n\r\nط ) و به مسجد محل رفت و جزوه‌هاى كافى را روى زمين چيد .\r\nدر مورد شش مطلب اخير اين نكته بايد گفته شود كه كلينى در اصل ، از مردم رى بوده است و در اواخر عمر به بغداد سفر كرده است ، اين سفر مسلم است ولى علت و خصوصيات آن و مسير سفر روشن نيست ، وقايع بعد از ورود به بغداد نيز ، آن‌چنان معلوم نيست .\r\nى ) چون جامع مذهبى شيعه را عوض آن كه در قم - مهد تشيع - عرضه كند ، در مركز اهل سنت عرضه كرد لذا فقط چند تن معدود قدر او را شناختند و به استماع كتاب او پرداختند .\r\nيا ) شايد هم بدين علّت بود كه نوجوان بودند و زبانشان كوتاه .\r\nيب ) در هر حال ديگران او را نديده و نشناختند و با كتاب او فقط سال‌ها پس از مرگش آشنا شدند . در مورد سه نكته اخير بايد گفت كه شاگردان ثقة الاسلام كلينى كه از او روايت كرده‌اند ، بسيار مىباشند . در مقدمه كتاب كافى نام 15 نفر از ايشان را ذكر كرده‌اند « 1 » كه نام مشاهير ايشان را در اينجا مىآوريم :\r\n1 . ابوغالب زرارى احمد بن محمد بن محمد بن سليمان « 2 » ( 285 - 368 ) ، در مصاحبه آمده است كه هنگامى كه شيخ كلينى در بغداد كافى را عرضه مىكند تنها دو سال از عمر شريفش باقى مانده بود ، وفات مرحوم كلينى در سال 328 يا 329 رخ داده است بنابراين هنگام عرضهء كافى - به نظر ايشان - سال 326 يا 327 مىباشد ، در اين سال ابوغالب زرارى 41 يا 42 سال داشته و به هيچ‌وجه نوجوان نبوده است .\r\n2 . ابوالقاسم جعفر بن محمد بن قولويه « 3 » ( م 369 ) ، اين شخصيت كه از دانشمندان\r\n\r\n\r\n","description":"","footnote":"\r\n( 1 ) . كافى ، ج 1 ، مقدمه از حسين على محفوظ ، متن از محمد بن يعقوب كلينى ، دار الكتب الاسلاميه ، تهران ، 1374 ش ، ص 24 مقدمه .\r\n( 2 ) . رجال نجاشى ، ص 61 ؛ فهرست شيخ طوسى ، ص 40 ؛ رجال شيخ طوسى ، ص 433 ؛ معجم رجال الحديث ، ج 2 ، ص 280 و خصوصاً رسالهء ابوغالب زرارى در احوال آل اعين ( و تكميل آن از حسين بن عبيداللَّه غضائرى ) ، چاپ شده به وسيلهء سيدمحمدعلى ابطحى همراه با شرح آن ، ص 39 ، 77 ، 102 .\r\n( 3 ) . رجال نجاشى ، ص 89 ؛ رجال شيخ طوسى ، ص 458 ؛ فهرست شيخ طوسى ، ص 77 ؛ معجم رجال الحديث ، ج 4 ، ص 106 .\r\n","page_name":" 477 ","page_number":477},
  {"content":"\r\n\r\nمبرز و از خاندان علمى بوده است از سعد بن عبداللَّه اشعرى ( متوفى سال 299 يا 300 يا 301 ) « 1 » دو يا چهار روايت نقل مىكند « 2 » و اگر هنگام سماع حديث از سعد ، 10 ساله بوده تولد او در حدود سال 290 واقع شده است . بنابراين در سال 326 ، حدود 36 سال سن داشته است .\r\n3 . محمد بن ابراهيم نعمانى معروف به ابن زينب ، صاحب كتاب غيبت . اين شخصيت از شاگردان ويژه كلينى بوده و كتاب كافى را مىنوشته است . « 3 » اين عالم بزرگ در سال 313 به شيراز سفر كرده است و در آنجا از ابوالقاسم موسى بن محمد قمى استفادهء علمى نموده است ، « 4 » سن او در اين هنگام حداقل 15 سال بوده است .\r\nبنابراين ولادت او قبل از سال 298 مىباشد و ظاهراً از آن خيلى بيشتر بوده است ، زيرا ابوغالب زرارى مذكور در بالا ، از او حديث روايت كرده است . « 5 »\r\nابوغالب از اوايل جوانى به اشتغال علم مشغول بوده است « 6 » و على القاعده از مجيز خود نعمانى بزرگ‌تر نمىباشد . بنابراين اگر ولادت نعمانى را در حدود سال 285 ( سال ولادت ابوغالب ) فرض كنيم ، او در سال 326 ، حدود 41 سال عمر كرده و بنابراين همانند ابوغالب زرارى مرد كاملى بوده است .\r\n4 . محمد بن احمد صفوانى ، ( م 358 ) راوى مخصوص كافى ، « 7 » او از بعضى از\r\n\r\n\r\n","description":"","footnote":"\r\n( 1 ) . رجال نجاشى ، ص 128 ؛ خلاصة الاقوال ، علامه حلى حسن بن يوسف بن على بن مطهر ، چاپ دوم ، المطبعةالحيدرية ، نجف 1381 ش ، ص 79 .\r\n( 2 ) . رجال نجاشى ، ص 89 ، ش 1227 .\r\n( 3 ) . كتاب الغيبة ، ابن ابى زينب محمد بن ابراهيم نعمانى تحقيق مقدمه از على اكبر غفارى ، مكتبه صدوق تهران ، 1397 ق ، مقدمه ، ص 11 ؛ رجال نجاشى ، ص 271 ؛ معجم رجال الحديث ، ج 14 ، ص 221 .\r\n( 4 ) . كتاب غيبة نعمانى ، ص 62 .\r\n( 5 ) . طبقات أعلام الشيعة ، نوابغ الرواة فى رابع المئات ، شيخ آقا بزرگ تهرانى ، چاپ اول ، 1390 ق ، ص 230 ؛ رسالة فى آل اعين ، ص 81 .\r\n( 6 ) . رسالة فى آل اعين ، ص 38 .\r\n( 7 ) . رجال نجاشى ، ص 279 ؛ فهرست شيخ طوسى ، ص 271 ؛ رجال شيخ طوسى ، ص 502 ؛ معجم رجال الحديث ، ج 15 ، ص 8 ؛ كافى ، ج 1 ، ص 25 .\r\n","page_name":" 478 ","page_number":478},
  {"content":"\r\n\r\nمشايخ كلينى ( على بن ابراهيم بن هاشم قمى ) نيز رواى مىكند « 1 » و ابوغالب زرارى از اين شخصيت هم روايت مىنمايد ، « 2 » بنابراين او بايد در حدود سال 285 يا قبل از آن متولد شده باشد . بنابراين به هنگام عرضه كافى ، 41 يا 42 سال داشته است . اين عالم سترگ ، متكلمى برجسته بوده است و در حضور امير ابن حمدان با قاضى موصل مباهله نموده كه داستان جالب آن در رجال نجاشى مذكور است .\r\n5 . محمد بن احمد بن محمد بن سنان ، « 3 » در مورد اين شخصيت در رجال شيخ طوسى ، آمده استك نزيل رى و احتمالًا روايت او از كلينى در رى بوده است نه در بغداد .\r\n6 . هارون بن موسى تعلكبرى « 4 » ( م 385 ) ، تمامى اين شخصيات كافى را از كلينى روايت نموده‌اند . « 5 » و همچنان كه ديديد اكثر آنها در سنّ كمال بوده‌اند و نوجوانى بقيه هم روشن نيست زيرا تاريخ ولادت آنها مجهول است . شخصيت‌هاى ديگرى هم هستند كه كافى را از كلينى روايت كرده‌اند و نام آنها در مقدمهء كافى نيامده است از جمله :\r\n1 . ابوجعفر محمد بن عبداللَّه حسينى جعفى 2 و 3 . ابوالحسن عبدالعزيز و ابوالقاسم عبدالواحد كه هر دو پسر عبداللَّه بن يونس موصلى بوده‌اند ، تلعكبرى از اين دو برادر در سال 326 روايت مىكند و اين دو به او اجازهء روايت مىدهند . « 6 »\r\n\r\n\r\n","description":"","footnote":"\r\n( 1 ) . رجال شيخ طوسى ، ص 503 ؛ استبصار آخر جلد سوم ، قسم ثانى ، مطبعة دار الكتب الاسلاميه ، نجف ، 1376 ق ، ص 334 .\r\n( 2 ) . رسالة فى آل اعين ، ص 85 ؛ نوابغ الرواة ، ص 230 .\r\n( 3 ) . مشيخه كتاب من لا يحضره الفقيه در جزء 4 كتاب فقيه ، دار الكتب الاسلاميه ، نجف ، 1378 ، ص 116 ؛ مشيخةفقيه ؛ رجال طوسى ، ص 510 ؛ معجم رجال الحديث ، ج 15 ، ص 20 ؛ نوابغ الرواة ، ص 238 .\r\n( 4 ) . رجال نجاشى ، ص 308 ؛ رجال طوسى ، ص 516 ؛ معجم رجال الحديث ، ص 328 و خصوصاً نوابغ الرواة ، ص 328 ، در اين كتاب آمده است كه از مشايخ تلعكبرى ابوعلى احمد بن همام متوفى 306 ق مىباشد و از اين مطلب استفاده مىشود كه او در سال 291 يا اندكى بعد متولد شده باشد ، با توجه به اين كلام ، در مىيابيم كه او در سال 326 ق ، حدود 35 سال سن داشته است .\r\n( 5 ) . رجال نجاشى ، ص 267 ؛ فهرست شيخ طوسى ، ص 327 ، كافى ، ج 6 ، ابتداى كتاب الصيد ، ص 202 ؛ نوابغ الرواة ، ص 314 ؛ معجم رجال الحديث ، ج 18 ، ص 50 ؛ مشيخه فقيه ، ص 116 و نيز رجوع كنيد به تراجم اين شخصيات در كتب رجالى كه قبلًا به عده از آنها ارجاع داده شد .\r\n( 6 ) . رجال طوسى ، ص 481 .\r\n","page_name":" 479 ","page_number":479},
  {"content":"\r\n\r\nبنابراين در اين سال در سنى بوده‌اند كه صلاحيت شيخ روايت بودن را داشته‌اند .\r\n4 . على بن ابىالقاسم السيروانى 5 . ابوالقاسم حسين بن على بن احمد المهلبى . « 1 »\r\nراوى دوم و سوم در سال 326 ، مسلماً نوجوان نبوده‌اند و ترجمهء ديگران را در كتب رجالى نيافتم و بنابراين معلوم نيست كه در هنگام سماع كافى از كلينى ، در چه سنى بوده‌اند .\r\nدر مصاحبه بعد از مطالبى كه در مورد كافى و مؤلف آن كلينى گفته شده و ما آنها را نقل كرديم آمده است : « هيچ كس كلينى را با نام و وصف و شرح زندگانى معرفى نمىكند ، همه مىگويند كلينى صاحب كافى و بعد در سايهء كتاب كافى كلينى را مىستايند ، معلوم مىشود كه كلينى در زندگى و حشر با مردم به شهرت نرسيده است بلكه با نوشتن اين كتاب به شهرت رسيده است . »\r\nولى ، در كتب تراجم شيخ كلينى را صرف‌نظر از كافى ، مورد ستايش قرار داده‌اند ، نجاشى در مورد او مىگويد : « شيخ أصحابنا فى وقته بالرى و وجههم » . « 2 » بنابراين جزء شيوخ طائفه اماميه - و آن هم در رى كه به گفتهء آقاى بهبودى كافى در آنجا عرضه نشده است - محسوب مىشده است . ابن حجر در مورد او مىگويد : من رئوس فضلاء الشيعة فى ايام المقتدر « 3 » و مانند اين كلام در تاج العروس آمده است ، « 4 » ابن اثير و طيبى او را يكى از مجددين از فقهاء در رأس سدهء سوم هجرى مىشمرند ، « 5 » بنابراين كلينى نه\r\n\r\n\r\n","description":"","footnote":"\r\n( 1 ) . اين پنج مورد از نسخه خطى كافى ، شماره 481 در مدرسهء فيضيه كتاب الزكوة ، ( باب مايحب فى المال من الحقوق ) يادداشت شده است .\r\n( 2 ) . رجال نجاشى ، ص 266 .\r\n( 3 ) . تبصير المنتبه ، ابن حجر عسقلانى احمد بن على ، الدار المصريه للتأليف و الترجمه ، 1383 ق ، القسم الثالث ، ص 1219 .\r\n( 4 ) . تاج العروس ، محمد مرتضى زبيدى ، منشورات دار مكتبة الحياه ، بيروت ، ج 9 ، ص 322 .\r\n( 5 ) . روضات الجنات [ به نقل از طيبى در شرح مصابيح بغوى 
  ] محمد باقر بن زين العابدين خوانسارى ، مكتبةاسماعيليان ، تهران و قم ، 1390 ق ، ج 6 ، ص 106 ؛ رجال بحر العلوم ، ج 3 ، ص 330 به نقل از جامع الاصول ابن اثير و شرح مشكوة طيبى ؛ زبده ، شيخ بهائى محمد بن حسين بن عبدالصمد ، مطبوع در ابتدا حبل المتين ، ص 7 ، [ به نقل از جامع الاصول 
  ] چاپ بصيرتى ( افست از چاپ سال 1321 ) و بسيارى از كتب ديگر .\r\n","page_name":" 480 ","page_number":480},
  {"content":"\r\n\r\nتنها در عصر خود عالم گمنامى نبوده بلكه از اشهر علماى شيعه به شمار مىآمده است .\r\n9 . در مصاحبه آمده است : « تحصيل‌كرده‌ها حديث را نقد مىكنند و بايد بكنند زيرا فن آنهاست » .\r\nشناخت احاديث و صحت و سقم آنها احتياج به تخصص تام و تمامى دارد و هر كه اندكى علم آموخت نمىتواند و نبايد به اين مهم دست يازد ، سال‌ها خون جگر مىخواهد و زحمات مداوم و طاقت‌فرسا مىطلبد . نقد حديث فن هر كس كه نام او را تحصيل كرده بنهيم نيست خصوصاً در قسمت متن‌شناسى ، هر حديث پيچيده و مشكل را نبايد به سادگى رد كرد .\r\nبه اين روايت از امام باقر عليه السلام توجه فرماييد :\r\nعن ابى عبيدة الحذّاء ( بسند صحيح اى صحيح ) قال سمعت أبا جعفر يقول :\r\nإن أحب أصحابى إلىّ أفقههم و أورعهم و أكتمهم لحديثنا و إن أسوأهم عندى حالًا و أمقتهم إلى الذى إذا سمع الحديث ينسب إلينا و يروى عنا فلم يحتمله قلبه و اشمأز منه ، جحده و اكفر من دان به ، و لا يدرى لعل الحديث من عندنا خرج و إلينا أسند فيكون بذلك خارجاً عن ديننا ( من ولايتنا فى . ل ) . « 1 »\r\n. . . به سند بسيار صحيح روايت شده است كه امام باقر عليه السلام فرمود : از اصحاب من ، نزد من آن كس بدحال‌تر و بيشتر مورد نفرت من است كه هنگامى كه حديثى را كه به ما نسبت داده شده و از ما روايت شده است را مىشنوند و دل او آن را تحمل نكرده و از آن متنفر مىشود ، آن را انكار نموده و معتقدين بدان را به كفر متهم مىسازد ، او نمىداند شايد اين حديث از نزد ما ، خارج گشته و به ما پيوند خورده باشد پس او به وسيلهء اين ( انكار ) از دين ما ( يا از ولايت ما ) خارج مىشود .\r\n\r\n\r\n","description":"","footnote":"\r\n( 1 ) . آخرين باب بصائر الدرجات ، صفار ، محمد بن حسن بن فروخ ، چاپ كتاب تبريز ، 1381 ق ، ص 537 ؛ مختصر بصائر الدرجات حسن بن سليمان حلى ، چاپ اول ، مطبعة حيدرية ، نجف ، 1370 ق ، ص 98 ؛ بحار الأنوار ، ج 25 ، ص 365 .\r\n","page_name":" 481 ","page_number":481},
  {"content":"\r\n\r\n10 . در مصاحبه آمده است : « شيعه و سنى در اعتقادات مذهبى و حزب‌گرايى با هم اختلافات شديدى دارند كه اميدى به رفع آن نيست مگر بعد از پيروزى انقلاب اسلامى در تمام منطقه خاورميانه كه سران متعصب فريقين مقهور نشوند و از نشر تعصبات خشك و بىثمر باز بمانند در نتيجه نسل جديد ، خارج از سيطرهء آنان رشد كنند و عقايدى را در مغز جا بدهد كه نه سنى سنى باشد و نه شيعه شيعه بلكه معجونى از شيعه و سنى باشد » .\r\nدر اين مصاحبه بارها - و از جمله در ادامهء همين سخن - به لزوم پيراستن حديث از احاديث بدنامان اشاره رفته است . راستى اگر از صحيح بخارى ( و ديگر صحاح سته ) احاديث ابوهريره و ديگر حديث‌تراشان مزدور حكومت اموى را بزداييم چه مقدار ، روايت باقى مىماند . « 1 » با انبوه روايات بدنامان در اين كتب چگونه نسل جديد مىتواند عقايدى را كه معجونى از شيعه و سنى است در مغز خود جا دهد ، بحث در مورد اعتبار راويان صحاح سته ، نيازمند مقالهء مستقلى است ( علاقه‌مندان مىتوانند به كتاب سيرى در صحيحين و مقدمهء ارزشمند كتاب دلائل الصدق نوشتهء مرحوم آيت اللَّه شيخ محمد حسن مظفر قدس سره مراجعه نمايند ) .\r\nمسئله وحدت مسلمين حديث ديگرى است كه با در هم آميختن عقايد مذهبى مغاير است ، ما در اينجا ، تنها به ذكر كلامى از استاد شهيد آيت اللَّه مطهرى اكتفا مىكنيم و مطالعهء مقاله ارزشمند آن عالم شهيد - با نام « الغدير و وحدت اسلامى » را جهت درك صحيح مفهوم اتحاد اسلامى ، توصيه مىنماييم ، ايشان در اين مقاله مىنويسد :\r\nمخالفين اتحاد اسلامى ، براى اين‌كه از وحدت اسلامى ، مفهوم غير منطقى و غير\r\n\r\n\r\n","description":"","footnote":"\r\n( 1 ) . سيرى در صحيحين ، محمد صادق نجمى ، انتشارات المهدى ، 1396 ق ، ج 1 ، ص 103 به بعد . هدية الاحباب ، محدّث قمى ، عباس بن محمد رضا ، انتشارات اميركبير ، تهران ، 1329 ش ، ص 50 . فيض القدير يا خلاصه عبقات الأنوار ميرحامد حسين موسوى ، از محدث قمى ، عباس بن محمدرضا ، مؤسسه در راه حق ، تابستان 1365 ش ، ص 142 و در اين كتاب آمده است كه غير از مولى الموحدين على عليه السلام ، عايشه و عمر و عثمان نيز بر ابوهريره تاخته ، او را به جعل حديث متهم نمودند . دلائل الصدق ، شيخ محمد حسن مظفر ، منشورات مكتبه بصيرتى ، قم ، 1395 ق ، ج 1 ، از ص 8 تا 71 .\r\n","page_name":" 482 ","page_number":482},
  {"content":"\r\n\r\nعملى بسازند آن را با نام وحدت مذهبى توجيه مىكنند تا در قدم اول ، با شكست مواجه گردد . بديهى است كه منظور علماى روشنفكر اسلامى از وحدت اسلامى ، حصر مذاهب به يك مذهب ، و يا اخذ مشتركات مذاهب و طرد مفترقات آنها - كه نه معقول و منطقى است و نه مطلوب و عملى - نيست منظور اين دانشمندان متشكل شدن مسلمين است در يك صف در برابر دشمنان مشتركشان . . .\r\nاز نظر اين گروه از علماى اسلامى ، هيچ ضرورتى ايجاب نمىكند كه مسلمين به خاطر اتحاد اسلامى ، صلح و مصالحه و گذشتى در مورد اصول يا فروع مذهبى خود بنمايند . . . . « 1 »\r\n11 . ايشان مىگويند كه من درصدد كشف ارتباط حديث با نصّ و اشاره قرآن بودم و به شكر خدا راهى به سوى اين رابطه باز كردم . . . و در طى مطالعات خود به حديثى برخورد كردم كه مطمئن بودم در رابطه با كار من صادر شده و كار مرا تأييد مىكند ، اين حديث را در ابتداى كتاب معجزهء قرآن و مبارزه با فلسفه شرك درج كرده‌ام و منظورم از درج حديث اين بود كه اگر كسى به اين كتاب ايراد بگيرد كه چرا با سبك جديدى مسئلهء رسالت و . . . را مطرح مىكند بتوانم با اين حربه برنده به دفاع برخيزم و تأييديه امام صادق عليه السلام را به آنان ارائه دهم و در ادامهء سخن مىافزايند : موقعى كه بر اساس روش فقهى خود مسائل فقهى را در پاورقىهاى بحار الأنوار مطرح كردم و مورد اعتراض واقع شد و بدين جهت من حالت دفاعى گرفته و در حال سكوت در جلد 83 تا 91 چنين امضاء كردم : « المحتج بكتاب اللَّه على الناصب » ( عبارات تلخيص شده است ) روايتى كه ايشان در ابتداى كتاب خويش و در پايان جلد 83 بحار الأنوار آورده‌اند چنين است : « و أمّا المحتج بكتاب اللَّه على الناصب من قرقز « 2 » فرجل عارف يلهمه اللَّه معرفة القرآن فلايلقى احداً من المخالفين الا حاجة و يثبت امرنا فى كتاب اللَّه » و در پاورقى آدرس آن را چنين ذكر كرده‌اند . غاية المرام ، « 3 » فى انباء آخر الزمان ،\r\n\r\n\r\n","description":"","footnote":"\r\n( 1 ) . يادنامه علامه امينى ، به اهتمام سيدجعفر شهيدى ، محمدرضا حكيمى مقالهء « الغدير » و « وحدت اسلامى » از شهيد مطهرى شركت سهامى انتشار ، 1352 ش ، ص 234 و 235 .\r\n( 2 ) . اين كلمه غلط است و صحيح آن سرخس مىباشد همچنان‌كه در المحجة ، چاپ مستقل و دلائل الامامه آمده‌است .\r\n( 3 ) . اين روايت در المحجة كه در پايان غاية المرام به چاپ رسيده ، درج گرديده است نه در غاية المرام .\r\n","page_name":" 483 ","page_number":483},
  {"content":"\r\n\r\nص 724 . ترجمهء اين حديث تقريباً چنين است : « المحتج بكتاب اللَّه على الناصب » [ كسى كه بر عليه دشمن اهل بيت به كتاب خدا استدلال مىكند 
  ] و انسان آگاهى است كه خداوند شناخت قرآن را به دو الهام كرده است . بنابراين با هر يك از مخالفين كه برخورد مىكند با او بحث كرده و امر ما ( / امامت ) را از كتاب خدا به اثبات مىرساند .\r\nدر مورد اين روايت ابتدا بحثى در سند آن عنوان مىكنيم و سپس بحثى در دلالت و مضمون آن . اما بحث سندى : اين روايت در المحجة به نقلى از دلايل الامامه طبرى شيعى درج گرديده است . « 1 »\r\nدر اين دو كتاب ابتدا روايتى را كه در بيان اصحاب حضرت حجت عليه السلام مىباشد و از تعداد آنها و محل سكونت ايشان سخن مىراند ، با اين سند ذكر مىكنند : « 2 »\r\nحدثنى ابوالحسين محمد بن هارون ، قال حدثنا ابى هارون بن موسى ابن احمد ، قال حدثنا ابوعلى الحسن بن محمد النهاوندى ، قال حدثنا ابوجعفر محمد بن ابراهيم بن عبداللَّه القمى القطان المعروف بابن الخزاز ، قال حدثنا محمد بن زياد ، عن ابى عبداللَّه الخراسانى ، ( قال حدثنا ابوالحسين عبداللَّه بن الحسن الزهرى ) ، قال حدثنا ابوحسان سعيد بن جناح ، عن مسعدة بن صدقة ، عن ابى بصيره ، عن ابىبصير ، عن ابى عبداللَّه عليه السلام .\r\nدر تفسير قسمت‌هايى از اين روايت ، روايت ديگرى را آورده‌اند با اين سند :\r\nقال ابوحسان سعيد بن جناح ، قال حدثنا محمد بن مروان الكرخى ، قال حدثنا عبداللَّه بن داود الكوفى عن سماعة بن مهران ( عن ابى عبداللَّه عليه السلام ) .\r\nدر ضمن روايت دوم ، جملهء مزبور در كتاب آقاى بهبودى ، وارد شده است .\r\n\r\n\r\n","description":"","footnote":"\r\n( 1 ) . المحجة ( چاپ مستقل ) ؛ سيد هاشم بن سليمان بحرانى ، قم ، 1403 ق ، ص 28 و 34 و 38 ؛ دلائل الامامه : طبرى شيعى ، محمد بن جرير بن رستم ، مطبعة حيدريه ، نجف ، 1369 ، ص 307 تا آخر كتاب .\r\n( 2 ) . اين سند ، در هيچ يك از سه منبع موجود ( المحجة مطبوع در ضمن غاية المرام ، المحجة مستقل ، دلائل الامامه ) به طور كامل صحيح نبود به همين جهت سند را - تا حد امكان - تصحيح كرده ، در اينجا آورديم . البته تصحيح اين سند ، توسط همين سه كتاب بوده است و بس ، و احتمالًا در سند تضعيفاتى واقع شده است كه اكنون به دليل نبود نسخهء خوب از آنها بىخبريم .\r\n","page_name":" 484 ","page_number":484},
  {"content":"\r\n\r\nدر سند اين روايت ، به اصطلاح علم رجال تعليق رخ داده است يعنى قسمتى از سند به اتكاء روايت قبل ، حذف شده است به اين صورت كه سند روايت دوم تا سعيد بن جناح همان سند روايت اول تا اين شخص است ولى در روايت دوم به جهت اختصار و با اتكاء به روايت قبل ، حذف شده است ، با توجه به اين نكته به بررسى سند مىپردازيم :\r\nاكثر روات اين روايت توثيق نشده‌اند كه عبارتند از : 1 . ابوالحسين محمد بن هارون « 1 » 2 . ابوعلى حسن بن محمد نهاوندى « 2 » 3 . ابوجعفر محمد بن ابراهيم القطان « 3 » 4 . محمد بن زياد « 4 » 5 . ابوعبداللَّه خراسانى « 5 » 6 . ابوالحسين عبداللَّه بن حسن زهرى . « 6 »\r\nاما روات بعد از سعيد بن جناح :\r\n1 . نام محمد بن مروان كرخى را در كتب رجالى نيافتم .\r\n2 . عبداللَّه بن داود كوفى ، ظاهراً همان عبداللَّه بن داود حريبى « 7 » ( م حدود 211 )\r\n\r\n\r\n","description":"","footnote":"\r\n( 1 ) . رجال نجاشى ، ص 57 ؛ قاموس الرجال ، ج 8 ، ص 426 ؛ معجم رجال الحديث ، ج 18 ، ص 317 ؛ و ج 2 ، ص 272 در رجال نجاشى آمده است ، قال ابوالحسن محمد بن هرون بن موسى رحمه الله ، البته اين راوى را مىتوان از راه شيخ روايت بودن توثيق كرد كه البته اين روش مورد پسند آقاى بهبودى نيست .\r\n( 2 ) . رجال نجاشى ، ص 36 ؛ معجم رجال الحديث ، ج 5 ، ص 137 .\r\n( 3 ) . معجم رجال الحديث ، ج 14 ، ص 27 .\r\n( 4 ) . چند راوى با اين نام در معجم رجال الحديث ( ج 16 ، ص 89 به بعد ) ذكر شده است كه يكى از آنها ابن ابى عمير عالم جليل القدر مىباشد ولى ظاهراً مراد از اين نام در اين سند ، ابن ابى عمير نيست ، زيرا ايشان در رتبهء ابى عبداللَّه خراسانى است - نه راوى از او - زيرا ابراهيم بن هاشم از هر دو روايت مىكنند ، غير از ابن ابى عمير ، كسان ديگرى كه به نام محمد بن زياد مىباشند ، توثيق نشده‌اند . بنابراين اين راوى مهمل است يا مردد بين موثق و مهمل .\r\n( 5 ) . معجم رجال الحديث ، ج 21 ، ص 226 ؛ مشيخة فقيه ، ص 119 .\r\n( 6 ) . اين راوى كه در المحجة ، نام او ديده شده است در هيچ يك از كتب رجالى با اين مشخصات نيامده است ، حدود 12 نفر به نام عبداللَّه بن حسين در معجم رجال الحديث معرفى شده‌اند كه هيچ يك از آنها كه عصرشان با عصر اين راوى سازگار باشد ، توثيق نشده‌اند .\r\n( 7 ) . جرح و تعديل ، ابن ابى حاتم رازى عبدالرحمن بن محمد ، دار احياء التراث العربى ، بيروت 1271 ق ، ( افست ازچاپ حيدرآباد دكن ) ج 5 ، ص 47 ؛ الانساب سمعانى ، عبدالكريم بن محمد بن منصور ، مطبعة دائرة المعارف العثمانيه ، حيدرآباد دكن ، 1382 ق ، ج 5 ، ص 107 ؛ اللباب فى تهذيب الانساب ، عز الدين ابن اثير الجزرى على بن محمد ، دار صار ، بيروت ، ج 1 ، ص 438 ؛ تقريب التهذيب ، ابن حجر عسقلانى ، احمد بن على ، دار المعرفة ، بيروت ، چاپ دوم ، 1395 ق ، ج 1 ، ص 412 ؛ تهذيب التهذيب از ابن حجر دار صادر بيروت ( افست از چاپ حيدرآباد هند ، 1325 ق ، ج 5 ، ص 199 ؛ شذرات الذهب ، ابن عماد حنبلى عبدالحى بن احمد ، دار احياء التراث العربى ، بيروت ج 2 ، ص 29 .\r\n","page_name":" 485 ","page_number":485},
  {"content":"\r\n\r\nاست كه در كتب رجال اهل تسنن آمده و توثيق شده است ولى ظاهراً عامى بوده و توثيق ايشان در اين موارد معتبر نيست .\r\nبا اين بررسى روشن مىشود كه اين روايت از جهت سند ، به هيچ وجه قابل اعتماد نيست و نمىتواند به صورت حربهء برنده‌اى بر عليه مخالفين به كار رود ، بر نگارنده پوشيده است كه آقاى بهبودى با اين همه پافشارى در نقادى متن و سند احاديث ، چگونه به ضعف سند اين حديث توجه نكرده ، آن را تأييديه امام صادق عليه السلام قلمداد كرده‌اند .\r\n\r\nبحث در دلالت و معناى روايت\r\nهم‌چنان كه اشاره شد دو روايت در دلائل الامامة ، حكايت شده است . روايت اول از تعداد اصحاب خاص امام زمان عليه السلام و محل زندگانى آنها ياد مىكند مثلًا در ابتداى آن آمده است :\r\nاز طازبند شرقى 1 نفر . . . ، از صامغان 2 نفر ، از اهل فرغانه 1 نفر و . . . و در آخر آن آمده است : الطواف الطالب الحق من يخشب رجل ، و الهارب من عشرية رجل و المحتج بالكتاب على الناصب من سرخس رجل و . . .\r\nدر روايت دوم ، سماعة بن مهران تفسير قسمت‌هايى از روايت اول را از امام صادق عليه السلام سؤال مىنمايد .\r\nدر ضمن اين روايت ، خصوصيات « المحتج بكتاب اللَّه على الناصب » نيز بيان گرديده است . در دلايل الامامة - و در المحجة به نقل از آن - روايتى ديگر با همان سند حديث اول آورده شده كه در آن نام ياران امام عصر نيز مذكور است در اين روايت نام « المحتج بكتاب اللَّه على الناصب » چنين ذكر شده است : نجم بن عقبة بن داود . « 1 »\r\nبا توجه به اين مقدمات ، بايد گفت كه :\r\nاولًا : هم‌چنان‌كه ملاحظه نموديد عنوان ( المحتج بالكتاب على الناصب ) ، لقب يك فرد معين است نه يك عنوان كلى و عام ، حتى نام او نيز مشخص شده است .\r\n\r\n\r\n","description":"","footnote":"\r\n( 1 ) . دلائل الامامة ، صفحهء آخر ، 320 ؛ المحجة ، ص 46 .\r\n","page_name":" 486 ","page_number":486},
  {"content":"\r\n\r\nثانياً : اگر بر فرض ، عنوان كلى هم باشد ، باز در مورد كسى است كه با مخالفين اهل بيت در مسئلهء امامت به كتاب خدا احتجاج مىنمايد ، معناى عبارت « و يثبت امرنا فى كتاب اللَّه » اين نيست كه رابطهء حديث ما را با قرآن ثابت مىكند بلكه مراد اين است كه امر ما ( / امامت ) را از كتاب خدا به اثبات مىرساند .\r\nثالثاً : اگر از اشكال دوم ، هم صرف‌نظر كنيم در اين روايت اين عنوان را چنين معرفى مىكند : انسان آگاهى است كه خداوند شناخت قرآن را به دو الهام نموده است بنابراين ايشان نمىتوانند از اين روايت بر عليه متعرضين استفاده كنند زيرا اول بايد ثابت شود كه خصوصيات موجود در روايت بر ايشان منطبق است « 1 » و معترضين كه سبك ايشان در فهم قرآن را تأييد نمىكنند طبيعى است كه نمىپذيرند كه خداوند شناخت قرآن را بديشان الهام كرده است .\r\n12 . در مصاحبه آمده است : « قرآن فرياد مىزند بايد آيات قرآن با دقت و درايت مورد مطالعه و تدبر قرار گيرد نه آن كه مانند ورد درويشان به لقلقه زبانى اكتفاء گردد الخ و ادامه مىدهند كه اگر ملاحظه مىكنيم كه قرآن مجيد مىگويد :  « فَاقْرَؤُا ما تَيَسَّرَ مِنْهُ »  يعنى به مقدار يك سورهء قرآن اكتفا نماييد به حكم سنت و احاديث اهل بيت عصمت ، اين آيه مربوط به نماز است . . . اما قرائت در خارج نماز بايد به منظور درك مفاهيم قرآنى باشد و بس » .\r\nدو مطلب در اينجا وجود دارد كه بايد از هم تفكيك شود مطلب اول : اين‌كه آيا قرائت قرآن كافى است يا اين‌كه بايد در قرآن تأمل نمود و آن را مورد مطالعه و تدبر قرار داد ؟ مطلب دوم اين‌كه : آيا اگر قرائت قرآن به جهت فهم آيات الهى نباشد و صرفاً خواندن آن ، مطرح باشد ، خود فضيلت آفرين است يا خير ؟ قرآن پافشارى فراوان\r\n\r\n\r\n","description":"","footnote":"\r\n( 1 ) . به اصطلاح علم اصول ، طبق قاعده در ثبوت « كل شىء لشىء فرع لثبوت المثبت له » اول بايد خصوصيات‌موجود در روايت احراز شود و آنگاه اين حديث مورد استناد قرار گيرد و هيچ حكمى ، موضوع خود را ثابت نمىكند بلكه مضمون آن ثبوت نسبت حكميه در فرض وجود موضوع مىباشد مثلًا اگر گرفته شود « الخمر حرام » ابتدا بايد خمر بودن يك مايع ثابت شود و بعد اين دليل ، مستند قرار گيرد و خود اين حكم نمىگويد كه چه چيزى خمر هست و چه چيزى نيست .\r\n","page_name":" 487 ","page_number":487},
  {"content":"\r\n\r\nمىكند كه حتماً بايد در آيات آن ، تأمل و تفكر شود يعنى خواندن قرآن به تنهايى كافى نيست ولى اين نه بدان معناست كه قرائت قرآن به تنهايى مستحب نيست و ثوابى ندارد . از هيچ جاى قرآن استفاده نمىشود كه شرط قرائت قرآن ، اين است كه آدمى در صدد تدبر در معانى آن باشد و در غير اين صورت قرآن خواندن با نخواندن آن ، مساوى است بلكه شايد ظاهر آياتى كه بدون ذكر هيچ قيد ، دستور به خواندن قرآن مىكند مانند  « وَ رَتِّلِ الْقُرْآنَ تَرْتِيلًا » ،  « 1 » اين است كه قرائت قرآن مطلقاً مستحب است و نيز روايات فراوانى كه در اين موارد وارد شده و بعضى از آنها در صحيح الكافى هم درج گرديده است كه به جهت پرهيز از طولانى شدن كلام از ذكر آنها و بحث در موردشان خوددارى مىنماييم و تنها به يك روايت كه به سند صحيح در كافى درج گرديده است اكتفا مىكنيم :\r\nعن ابى عبداللَّه عليه السلام : لو قرئت الحمد على ميّت سبعين مرة ثم ردّت فيه الروح ، ما كان ذلك عجباً ؛ « 2 » اگر بر مرده‌اى هفتاد بار سورهء حمد خوانده شود روح به بدنش باز گردد ، مايهء شگفتى نيست .\r\nاما در مورد آيه شريفه  « فَاقْرَؤُا ما تَيَسَّرَ مِنْهُ »  نگارنده به تفاسير و كتب روايى مراجعه كرد شايد روايتى از نبى اكرم يا ائمهء معصومين در اين زمينه بيابد اما هيچ روايتى كه در آن آيه به قرائت در نماز تفسير شده باشد ، نيافت . « 3 »\r\nآرى در كنز العرفان آمده است كه اين آيه بر وجوب خواندن مقدارى از قرآن\r\n\r\n\r\n","description":"","footnote":"\r\n( 1 ) . آيهء  « فَاقْرَؤُا ما تَيَسَّرَ مِنْهُ »  : سورهء مزمل 22 ، آيهء  « وَ رَتِّلِ الْقُرْآنَ تَرْتِيلًا »  ، همين سوره 4 .\r\n( 2 ) . كافى ، ج 2 ، كتاب فضل القرآن ، باب 12 ، حديث 16 ، سند اين روايت چنين است :\r\nعلى بن ابراهيم عن أبيه عن ابن ابى عمير عن معاوية بن عمار كه تمامى روات از اجلاء هستند ، در مورد ابراهيم بن هاشم سخنانى گفته شده است ولى محققين او را از بزرگان روات و معتمدين ايشان مىدانند و در كتاب صحيح الكافى هم بارها ذكر شده است .\r\nبا اين همه ، اين روايت در صحيح الكافى درج نشده است كه مايهء شگفتى آميخته با تأسف مىباشد .\r\n( 3 ) . تنها در در المنثور - سيوطى جلال الدين عبدالرحمن ، مكتبه اسلاميه و مكتبه جعفريه ، تهران ، دار الكتب العراقيه كاظميه ، ج 6 ، ص 280 - روايتى آمده است كه اين آيه را به قرائت 100 آيه تفسير مىكند و نيز 2 روايت از طرق عامه آمده است كه از آن انحصار مدلول آيه به نماز استفاده نمىشود .\r\n","page_name":" 488 ","page_number":488},
  {"content":"\r\n\r\nدلالت مىكند و قرائت كتاب الهى در خارج نماز واجب نيست . بنابراين مراد از اين آيه ، قرائت در نماز است و در انتها افزوده‌اند كه كلام ما در تفسير اين آيه ، نظر اكثر مفسرين است ، سپس نظرات ديگرى را كه در اطراف اين آيه شريفه گفته شده است ، بيان مىنمايد ، « 1 » مرحوم مجلسى اين نظرات را از كنز العرفان نقل نموده و به استدلال اين كتاب در اثبات نظر خود اشكال مىنمايند . « 2 »\r\nبه هر صورت همچنان كه ملاحظه فرموديد ، صاحب كنز العرفان در اثبات اختصاص اين آيه به نماز ، به يك استدلال و صغرى و كبرى چيدن تمسك جست نه به حديثى كه در تفسير آيه وارد شده باشد .\r\nصرف‌نظر از اين اشكال ، اين آيه هيچ ارتباطى به مسئله مورد بحث ما ندارد ، سخن بر سر وجوب قرآن خواندن در خارج نماز نيست تا گفته شود كه اين آيه مخصوص نماز است ، عدم وجوب قرائت قرآن در غير نماز مسلم است و احتياج به بحث ندارد . « 3 »\r\nتكيه سخن بر اين مسئله است كه آيا قرائت قرآن بدون تدبر در آن مستحب است يا خير ؟ و روشن است كه اين آيه شريفه - بر فرض كه مختص نماز باشد - به هيچ وجه به بحث ما مربوط نيست .\r\n13 . ايشان بعد از اين‌كه احاديث وارده در زمينهء فضايل سور را در زمرهء احاديث جعلى مىشمرند مىگويند : « نمونهء اين جعليات ، روايت مشهورى است از ابىّ بن كعب كه براى سورهء قرآن ثواب مىنويسد و مفسرين سنى - و در تعقيب آن مفسرين شيعى - به درج آن احاديث همت گماشتند در حالى كه ناقدين حديث اعلام كرده‌اند كه اين احاديث همه و همه جعلى است اين مسائل در كتب فنى مانند كشف الخفاء عجلونى و الأخبار الموضوعة ملاعلى قارى و الميزان ذهبى مورد اعتراف و تأييد همگان است » .\r\n\r\n\r\n","description":"","footnote":"\r\n( 1 ) . كنز العرفان ، فاضل مقداد ، ابن عبداللَّه السيورى ، مكتبه المرتضويه ، تهران ، 1384 ق ، ج 1 ، ص 118 .\r\n( 2 ) . بحار الأنوار ، ج 85 ، ص 10 .\r\n( 3 ) . البته گاه قرائت قرآن ، واجب كفائى مىباشد كه از محل سخن بيرون است .\r\n","page_name":" 489 ","page_number":489},
  {"content":"\r\n\r\nدر اينجا ابتدا اشاره به چند نكته ضرورى است :\r\nنكته اول : در كتب جرح و تعديل اهل تسنن ، هنگامى كه به يك راوى شيعه برخورد مىكنند غالباً به جهت مسائل عقيدتى او را به اتهامات مختلف ، متهم مىكنند و معمولًا روايت يك شيعه را از درجهء اعتبار ساقط مىدانند . « 1 » بلكه اگر كسى در مورد بعضى از صحابه پيامبر سخنى بر زبان جارى كند از هر سو ، آماج تيرهاى تضعيف ، قرار گرفته ، روايات او را از كتب خويش محو مىكنند . « 2 » حتى زشتىهاى معاويه را بر زبان راندن ، راوى را در نزد ايشان از اعتبار مىاندازد مثلًا در همين الميزان ذهبى كه در مصاحبه به عنوان كتاب فنى بدان اشاره رفته است در ترجمهء حال ابراهيم بن حكم مىنويسد :\r\n« قال ابوحاتم : كذّاب ، روى فى مثالب معاوية فمزقنا ما كتبنا عنه » . « 3 »\r\nابوحاتم گفته است : دروغگوست ، « او در معايب معاويه روايتى نقل كرد . بنابراين ما رواياتى را كه از او نوشته بوديم محو كرديم » . اين نمونه‌اى از موارد بسيارى است كه در اين گونه كتب وجود دارد ، بنابراين تضعيف اين كتاب‌ها نسبت به روات شيعى قابل اعتماد نيست و اينها ، در اين زمينه كتب معتبر و فنى به حساب نمىآيد .\r\nنكتهء دوم : كتب اهل تسنن كه احاديث مجعول در آن جمع‌آورى شده ، ناظر به روايات كتب خودشان مىباشد و رواياتى كه در كتب شيعه - از طريق خاصه - آمده از موضوع كلام آنها - نفياً و اثباتاً - خارج است مثلًا اگر در كشف الخفاء عجلونى مىبينيم كه : « در باب عقل و فضيلت آن هيچ حديث نبوى صحيح ، وجود ندارد » . « 4 » اين كلام به روايات كتب شيعه مانند كافى و امثال آن مربوط نيست ، در كافى از امام صادق عليه السلام به\r\n\r\n\r\n","description":"","footnote":"\r\n( 1 ) . به طور نمونه ببينيد ميزان الاعتدال ، ذهبى محمد بن احمد بن عثمان ، دار احياء الكتب العربيه ، بيروت ، 1382 ق ، ج 1 ، ص 5 ، 271 ، 363 ، 408 ، ج 2 ، ص 363 و مجروحين ، محمد بن حبان ، ابوحاتم ، دار المعرفة ، بيروت ، 1396 ق ، ج 1 ، ص 174 ، 206 .\r\n( 2 ) . ميزان الاعتدال ، ابوحمزه ثمالى ، ثابت بن دينار ، ج 1 ، ص 363 .\r\n( 3 ) . ميزان الاعتدال ، ج 1 ، ص 27 .\r\n( 4 ) . كشف الخفاء ، عجلونى اسماعيل بن محمد ، مؤسسهء الرساله ، بيروت ، چ 2 ، 1399 ، ج 2 ، ص 564 .\r\n","page_name":" 490 ","page_number":490},
  {"content":"\r\n\r\nسند معتبر روايت مىكند كه :\r\nقال رسول اللَّه : اذا بلغكم عن رجل حسن حال فانظروا فى حسن عقله فانما يجازى بعقله : « 1 »\r\n( پيامبر خدا فرمود : اگر شنيديد كه كسى ، داراى كردار نيك است به خوبى خرد او بنگريد زيرا خرد او ملاك پاداش مىباشد ) .\r\nبنابراين براى تشخيص صحيح و سقيم در احاديث كتب شيعه ، رجوع به امثال كشف الخفاء و اخبار موضوعه ملاعلى قارى صحيح نيست .\r\nنكتهء سوم : بسيارى از تضعيف‌گران از اهل سنت ، هر روايتى را كه با ذوق و عقيده خود ناسازگار مىبينند رد مىنمايند مثلًا ابن جوزى در مورد حديث ناصحيح مىگويد :\r\nالحديث المنكر تقشعر له جلد الطالب و ينفر منه قلبه فى الغالب . « 2 »\r\nكه حاصل ترجمه آن ، اين است كه اندام جويندهء حديث ، از شنيدن روايت نادرست به لرزه درآمده و دلش از آن متنفر مىگردد . اين سبك متن‌شناسى از خطرناك‌ترين آفات احاديث مىباشد زيرا در اين روشن ، پژوهشگر انديشهء خويش را پذيراى روايات قرار نمىدهد بلكه ابتدا عقايدى براى خويش ، تهيه مىبيند و سپس هر روايتى ك با آن ناسازگار باشد طرد مىشود از اينجاست كه بسيارى از ايشان ، اكثر روايات وارده در فضايل اميرالمؤمنين را رد مىكنند به عنوان مثال ، در همين كتاب كشف الخفاء جز روايت « أنت منّى بمنزلة هارون من موسى » ( اى على ، تو نسبت به من بسان هارون نسبت به موسى هستى ) ، باقى روايات وارده در فضيلت مولاى متقيان را ثابت نمىداند . « 3 » با وجود اين‌كه اكثر اين روايات متواتره بوده « 4 » و\r\n\r\n\r\n","description":"","footnote":"\r\n( 1 ) . كافى ، ج 1 ، كتاب العقل و الجهل ، باب اول ، روايت 9 ؛ محاسن ، برقى احمد بن محمد بن خالد ، دار الكتب الاسلاميه ، چاپ اول ، تهران ، 1370 ق ، 1330 ش .\r\n( 2 ) . كشف الخفاء ، ج 1 ، ص 7 .\r\n( 3 ) . همان ، ج 2 .\r\n( 4 ) . به كتبى كه مستقلًا در اين زمينه تأليف شده است رجوع شود مانند عبقات الأنوار مير حامد حسين موسوى هندى ، دلائل الصدق شيخ محمد حسن مظفر ، غاية المرام سيد هاشم بحرانى ، الفضائل الخمسه سيد مرتضى فيروزآبادى و مراجعات ( / امامت و رهبرى على عليه السلام ) سيد شرف الدين موسوى و در خصوص حديث غدير به الغدير شيخ عبدالحسين امينى ، فيض القدير ، يا خلاصة عبقات الأنوار از حاج شيخ عباس قمى و . . . و نيز كتب بالا ، مراجعه شود .\r\n","page_name":" 491 ","page_number":491},
  {"content":"\r\n\r\nصرف‌نظر از سند آنها ، قرائن قطعى بر صحت آنها وجود دارد ، در محيطى كه نشر فضائل خاندان عصمت و طهارت چوبهء دار را به همراه خود داشته است بديهى است كه اگر روايتى در مدح اين خانواده - آن هم از كسى كه خود سنى است - نقل شود قطعاً روايتى صحيح است . « 1 » بعد از ذكر اين چند نكته ، در مورد مسائل مطروحه در مصاحبه عرض مىشود كه :\r\nاولًا : در كتاب اخبار موضوعه ملاعلى قارى در ضمن احاديث مجعوله ، حديث فضايل سور را ذكر مىكند . « 2 » از دقت در تعبير و تعليل او روشن مىشود كه مرادش حديث مفصل ابى بن كعب است كه در فضايل تك تك سوره‌هاى قرآن وارد شده است و يا احاديث مانند آن در كشف الخفاء نيز ، اين‌گونه احاديث را انكار مىكند ولى 9 حديث از اين باب را استثناء مىكند و حكم به صحت آنها مىنمايد . « 3 »\r\nبنابراين بر خلاف نقلى كه در مصاحبه آمده است عجلونى به مجعول بودن تمام روايات اين فصل حكم نمىكند .\r\nثانياً : دليلى كه در اين كتب بر مجعول بودن اين روايات آورده‌اند ( / اعتراف خود حديث‌تراش ) بر فرض صحت تنها شامل حال حديث ابى و احتمالًا چند حديث ديگر مىشود و اگر بر فرض روايات ديگر صحيح هم نباشد نمىتوان آنها را مجعول شمرد بلكه مجعول بودن - همچنان‌كه خود مؤلفين اين كتب بدان اعتراف دارند - ، « 4 » احتياج به دليل دارد . گذشته از اين ، راويان روايتى كه مجعول بودن روايت ابى را ثابت مىكند نيز ناشناخته‌اند . « 5 » بنابراين حكم به جعلى بودن حتى روايت ابى هم ممكن نيست .\r\n\r\n\r\n","description":"","footnote":"\r\n( 1 ) . دلائل الصدق ، ج 1 ، صفحه اول مقدمه .\r\n( 2 ) . الاسرار المرفوعة فى الاخبار الموضوعة ، قارى ملاعلى بن محمد ، دارالامانة و مؤسسه الرساله ، بيروت 1391 ق ، ص 475 .\r\n( 3 ) . كشف الخفاء ، ج 2 ، ص 558 ، 564 .\r\n( 4 ) . اخبار موضوعه ، ص 73 - 74 ؛ كشف الخفاء ، ج 1 ، ص 8 .\r\n( 5 ) . تدريب الراوى فى شرح تقريب النواوى السيوطى جلال الدين عبدالرحمن بن ابى بكر ، المكتبه العلميه ، مدينه منوره ، 1379 ق ، ص 189 و 190 .\r\nدر اين كتاب متذكر شده است كه احاديثى در مورد فضائل سوره‌هايى چند ، وارد شده است كه بعضى صحيح و بعضى حسن و بعضى ضعيف غير مجعول مىباشد .\r\n","page_name":" 492 ","page_number":492},
  {"content":"\r\n\r\nثالثاً : سخن اين دو كتاب همچنان‌كه پيش‌تر گفتيم ، ناظر به كتب اهل تسنن است .\r\nبنابراين ربطى به روايت وارده در كتب شيعه - از طريق خاصه - ندارد .\r\n14 . ايشان در مورد احاديث طبى مىگويند : « نظر من اين است كه اين احاديث كاملًا از كتب طبى و اساطيرى قديمى استخراج و اقتباس شده است » .\r\nدر اين مصاحبه و در مقدمه صحيح الكافى ، احاديث فراوانى به جعل نسبت داده شده‌اند كه ما دليل معتبرى بر آنها نيافتيم ، در اواخر همين مصاحبه آقاى بهبودى گفته‌اند كه : همهء اين احاديث را كه سندى مجهول و بدنام دارند بايد دور بريزيم و افزوده‌اند كه : به نظر من ، اگر كسى اين‌گونه احاديث را در حال روزه روايت كند روزه‌اش باطل مىشود زيرا نسبت دروغ به امامان ، روزه را مىشكند . و در مقدمه صحيح الكافى ، داستانى طولانى در مورد كيفيت جعل حديث و چگونگى مقابله ناقدين با آن ، مذكور گرديده است « 1 » كه مدرك آن بر نگارنده پوشيده است . همچنان‌كه قبلًا نيز اشاره شد ، مجرد صحيح نبودن سند يك حديث ، دليل جعلى بودن آن نيست .\r\nحتى اگر در مورد يكى از روات آن حديث در كتب رجال ، كلمه جاعل به كار برده باشند ، باز معنايش اين نيست كه هر چه روايت نقل نموده است جعلى است ، معمولًا جاعلين حديث ، روايات صحيح فراوانى را نيز نقل مىكنند تا احاديث جعلى ايشان در بين آنها ناشناخته باشد همچنين است در مورد لقب كاذب و كذّاب و . . . بنابراين نمىتوان به راحتى فتوى داد كه هر كه روايتى را كه در سند آن بدنام يا مجهولى وجود دارد در حال روزه ، روايت كند روزه‌اش باطل مىشود .\r\nدر مورد احاديث طبى هم ، مجرد تشابه معنى يك روايت با مطالب كتب طبى دليل اين نيست كه اين روايت از آن كتب اخذ شده است .\r\n15 . در مصاحبه آمده است : كتاب طب الرضا تأليف محمد بن جمهور عمى كه هم شيعه محسوب مىشود و هم سنى ، و نه اين و نه آن ، چون اديب و روشنفكر است و به چيزى اعتقاد ندارد . راقم اين سطور جايى را نيافته است كه او را سنى معرفى كرده\r\n\r\n\r\n","description":"","footnote":"\r\n( 1 ) . صحيح الكافى ، محمد باقر بهبودى ، الدار الاسلاميه ، بيروت ، 1401 ق ، مقدمه .\r\n","page_name":" 493 ","page_number":493},
  {"content":"\r\n\r\nباشند ، نام اين راوى ، در كتب رجال شيعى آمده است . و معمولًا او را تضعيف كرده‌اند و به فساد عقيده و غالى بودن او حكم كرده‌اند ، « 1 » و راوى غالى ، شيعه افراطى است نه سنى ، در مقابل اين گروه ، عده‌اى از علما او را توثيق نموده‌اند و فساد مذهب او را مانع وثاقتش نمىدانند ، « 2 » اما اين‌كه ايشان مىگويند او به چيزى اعتقاد ندارد ، مدرك آن بر ما مخفى است و علاوه بر اين ، شيخ طوسى ، جزء كتب او از كتاب صاحب الزمان و كتاب وقت خروج القائم نام مىبرد « 3 » كه با بىاعتقاد بودن او در تضاد است ، و از اين گذشته ، روشنفكر بودن چه ارتباطى به بىاعتقادى دارد .\r\nنگارنده در پايان ، از تمايم صاحب‌نظران استدعا دارد ك در اين چند كلمه به ديدهء انصاف بنگرند و اگر در آن خطايى مشاهده مىكنند محبت كرده نگارنده را آگاه سازند .\r\nوالسلام على من اتبع الهدى\r\n\r\n\r\n","description":"","footnote":"\r\n( 1 ) . رجال نجاشى ، ص 238 ؛ فهرست شيخ ، ص 284 ؛ رجال طوسى ، ص 387 ( و ببينيد 512 ) ؛ معجم رجال‌الحديث ، ج 15 ، ص 177 .\r\n( 2 ) . معجم رجال الحديث ، ج 15 ، ص 171 ؛ قاموس الرجال ، ج 8 ، ص 113 ؛ مستدرك الوسائل ، ج 3 ، ص 345 .\r\n( 3 ) . فهرست شيخ طوسى ، ص 284 ؛ مستدرك الوسائل ، ج 3 ، ص 346 .\r\n","page_name":" 494 ","page_number":494},
  {"content":"\r\n\r\nدفاع از حديث و پاسدارانش\r\n\r\nدفاع از حديث و پاسدارانش « 1 »\r\nسيدمحمدجواد شبيرى\r\n\r\nچكيده\r\nدر پى گفت و گوى استاد محمد باقر بهبودى با مجلهء كيهان فرهنگى ، نقدى از سوى صاحب مقاله بر سخنان وى در شماره‌هاى پسين مجله درج شد كه بهبودى به آن پاسخ گفت . نويسندهء اين مقاله به نقد پاسخ‌ها پرداخته و اين مقاله را نوشته است .\r\nدر مورد تاريخ حديث و بعضى از محدثين در مصاحبهء آقاى بهبودى در شمارهء 7 كيهان فرهنگى مطالبى مطرح شده بود كه باعث نگارش چند نقد گرديد ، ايشان نيز در پاسخ ، مقاله‌اى مفصل نوشته و در ضمن به مقالهء اين حقير نيز اشاره‌اى كردند ، هر چند ريشه‌هاى بيدار و حقيقت‌جو ، خود با مقايسهء اعتراضات و اين جواب‌ها ، به اشكالات بىجواب مانده و درستى و نادرستى جواب‌هاى داده شده پى برده‌اند و ليكن از آنجايى كه تطبيق كامل مقالات وقت زيادى مىگيرد ، نگارنده وظيفهء خود مىداند كه در دفاع از حديث ، چند سطرى به قلم آورد .\r\nبحث در يك ، يك اشكالات و بررسى تمام جزييات مقالهء ايشان ، به نگارش مقالهء بسيار مفصلى نيازمند است كه نه در خور حوصلهء خوانندگان عزيز بوده و نه چندان لزومى دارد ، از اين‌رو ، تنها به ذكر چند مطلب مهم به اختصار اكتفا مىنماييم .\r\n\r\n\r\n","description":"","footnote":"\r\n( 1 ) . كيهان فرهنگى ، سال چهارم ، فروردين ماه 1366 ، ش 1 ، پياپى 37 ، ص 11 - 14 .\r\n","page_name":" 495 ","page_number":495},
  {"content":"\r\n\r\n1 . ايشان مدعى هستند كه جز كتب اربعه - و برخى از كتب ديگر كه مرحوم مجلسى از آنها كمتر استفاده كرده است - تمام كتاب‌ها غير متواتر بوده و به طريق وِجاده به دست آن علامهء بزرگ رسيده است و اثبات آن ، به عباراتى از مقدمهء بحار مستمسك شده‌اند كه در آن ، راجع به منابع بحار آمده است : « إنا وجدنا منه نسخة » و يا مثلًا در مورد كتاب الامامة گفته شده است كه : « وصل الينا منه نسخة قديمة مصححة » و . . . .\r\nبه عنوان مقدمه عرض مىشود كه احاديث به طرق مختلف روايت مىشوند مانند سماع ، قرائت ، مناوله و . . . يكى از اين راه‌ها ، اجازه مىباشد . اجازهء روايت خود بر دو قسم است : يكى اجازه همراه با مناوله باشد يعنى شيخ روايت ، كتابى را به شاگرد داده و به او اجازهء روايت آن را مىدهد . قسمت دوم ، اين است كه اجازه همراه مناوله و اعطاى كتاب نباشد .\r\nنظر علماى عامه و خاصه بر اعتبار روايتى كه به طريق اجازه روايت شده - خواه اجازه همراه مناوله باشد ، خواه مجرد از آن - استقرار يافته است . « 1 » يكى از طرق ديگر روايت ، و جاده است و معنى آن اين است كه انسان كتابى را در جايى ببيند بدون اين‌كه به طريق سماع ، قرائت و . . . و نيز بدون اين‌كه به طريق اجازه به او رسيده باشد . كتاب وجاده‌اى اگر اطمينان به صحت نسخهء آن باشد ، معتبر و گرنه از درجهء اعتبار ساقط است . « 2 »\r\nبا اين توضيحات روشن مىشود كه به مجرد ديدن كلمهء « وجدت » نمىتوان به وجاده‌اى بودن كتاب حكم كرد ، زيرا ممكن است كتاب به طريق اجازه‌اى روايت شده باشد ولى اين اجازه همراه با مناوله كتاب نباشد بلكه ممكن است مرحوم مجلسى پس از يافتن اين كتب ، آنها را در نزد مشايخ و اساتيد ، قرائت كرده باشد . و همچنان كه در مقالهء پيشين گذشت ، غير از كتب اربعه كتاب‌هاى بسيار ديگرى به روش اجازه به\r\n\r\n\r\n","description":"","footnote":"\r\n( 1 ) . وصول الاخيار الى اصول الاخبار ، حسين بن عبدالصمد عاملى ، ص 135 .\r\n( 2 ) . وصول الاخيار ، ص 143 .\r\n","page_name":" 496 ","page_number":496},
  {"content":"\r\n\r\nدست صاحب بحار الأنوار رسيده و بنابراين وجاده‌اى نيست ، بلكه در آن مقال ، ثابت شد كه غير از كتب اربعه ، برخى از كتب ديگر هم به طريق تواتر به دست ايشان آمده است .\r\nو از اين گذشته از مقدمهء بالا روشن شد كه لازمهء وجاده‌اى بودن كتاب ، بىاعتبارى آن نيست بلكه علماى اعلام تا به صحت يك نسخه اطمينان حاصل نكنند بدان اعتماد نمىنمايند . راستى اگر علامه مجلسى ، نسخ منابع بحار را غير قابل اعتماد مىدانست آيا معقول بود كه دست به تأليف كتابى بدين عظمت زند و ساليان زيادى از عمر خويش را مصروف آن نمايد ؟\r\n2 . آقاى بهبودى در ضمن منابع بحار از بصائر الدرجات نام مىبرد و مىگويد :\r\n« ابوجعفر صفار كتابى داشته است به نام بصائر الدرجات كه از همان عصر تأليف مورد انتقاد ناقدين قرار گرفت و از ميان شاگردان بسيار او ، فقط محمد بن يحيى العطار القمى حاضر شد به روايت اين كتاب بپردازد ، سعد بن عبداللَّه اشعرى هم قسمتى از احاديث بصائر الدرجات را گلچين كرد و به نام منتخبات بصائر روايت كرد . . .\r\nمؤلف صحيح الكافى اين نسخهء موجود معروف را همان نسخهء منتخبات مىداند كه در حال حاضر ، صحيح و مجعول آن در هم آميخته است و قابل روايت نيست . « 1 » نه كتاب بصائر الدرجات صفار ، كه بيش از منتخبات آن مورد نقد ناقدان بوده است » . آنچه با مراجعه به كتب رجال به دست مىآيد اين است كه :\r\nاولًا : ابن وليد كتاب بصائر الدرجات را روايت نكرده و محمد بن يحيى اشعرى آن را روايت نمود . « 2 » آيا معنى عدم روايت ابن وليد ، اين است كه از ميان شاگردان بسيار صفّار ، تنها محمد بن يحيى آن را روايت كرده است ؟ !\r\nابوالعباس نجاشى ( / ابن النجاشى ) « 3 » هم كه فقط طريق محمد بن يحيى را نقل\r\n\r\n\r\n","description":"","footnote":"\r\n( 1 ) . ر . ك : معرفة الحديث ، ص 252 - 254 .\r\n( 2 ) . فهرست ، شيخ طوسى محمد بن الحسن ، چاپخانهء دانشگاه مشهد ( افست از چاپ اسپرنگر ) ، 1351 ش ، ص 288 ؛ رجال نجاشى ، احمد بن على بن احمد بن العباس ، چاپ مصحح دفتر انتشارات اسلامى وابسته به جامعهء مدرسين حوزه علميه قم ، 1407 ق ، رقم 948 .\r\n( 3 ) . اين رجالى معروف از نوادگان شخصى به نام نجاشى بوده و از اين رو به او ابن النجاشى گفته مىشود ولى لقب‌نجاشى ، به عنوان لقب خانوادگى نيز درآمده و بنابراين به خود او نيز نجاشى اطلاق مىشود و غالباً در مورد اين رجالى همين لقب نجاشى به كار مىرود . القاب بسيار ديگرى نيز مانند اين لقب است به طور نمونه هشام كلبى ( ابن الكلبى ) ابن نديم صاحب فهرست ( / نديم ) ، ابوبكر جعابى ( / ابن الجعابى ) ، غضائرى احمد بن حسين صاحب كتاب رجال ( كه به ابن غضائرى مشهور است ) .\r\n","page_name":" 497 ","page_number":497},
  {"content":"\r\n\r\nمىكند خود در مقدمهء كتابش مىگويد : « من براى هر كس يك طريق نقل مىكنم تا در اثر زياد شدن طريق ، از عرض تأليف كتاب خارج نشود . » « 1 » عدم روايت ابن وليد هم بدين معنا نيست كه هيچ قسمت كتاب قابل اعتماد نيست ، بلكه چه بسا چون برخى از روايات آن به عقيدهء وى ناصحيح بوده از روايت اين كتاب خوددارى كرد . ممكن است كسى بگويد كه اگر چنين بوده ، پس چرا ابن وليد ، مانند كتاب نوادرالحكمة با اين كتاب رفتار نكرد ، بدين‌گونه كه عده‌اى از روايات را استناد ، و باقى را روايت بنمايد ؟\r\nدر جواب بايد گفت كه : مقايسهء نوادر الحكمة با بصائر الدرجات نادرست و به اصطلاح قياس مع الفارق است زيرا نوادر الحكمة از كتب مرجع و مورد اهتمام شيعه ، قبل از تأليف كافى بوده « 2 » و علما بحث‌هاى خود را بر روى آن متمركز كرده بودند . بنابراين طبيعى بود كه اگر ابن وليد ، برخى از روايات آن را صحيح نمىدانست آنها را استثناء و باقى را روايت كند به خلاف بصائر الدرجات كه از اين موقعيت برخوردار نبوده است .\r\nثانياً : سعد بن عبداللَّه اشعرى كتابى به نام منتخبات داشته است . « 3 » اما بر خلاف گفتهء آقاى بهبودى هيچ دليلى بر اين‌كه اين كتاب منتخب و گلچين از بصائر الدرجات باشد در دست نيست .\r\nثالثاً : آقاى بهبودى مدعى است كه كتاب بصائر الدرجات موجود ، نسخهء منتخبات سعد بن عبداللَّه اشعرى است نه بصائر الدرجات صفار ، و در كتاب معرفة الحديث دليل اين مطلب را چنين ذكر مىكند كه : راوى نسخهء موجود حمزة بن القاسم بن العباس است و اين شخص راوى منتخبات مىباشد ولى ناتمامى اين استدلال روشن است\r\n\r\n\r\n","description":"","footnote":"\r\n( 1 ) . رجال نجاشى ، ص 3 .\r\n( 2 ) . كتاب من لا يحضره الفقيه ، شيخ صدوق محمد بن على بن بابويه ، مكتبه صدوق ، تهران ، ج 1 ، ص 3 ، مقدمهء كتاب‌رجال نجاشى ، رقم 939 .\r\n( 3 ) . رجال نجاشى ، رقم 467 ؛ فهرست شيخ طوسى ، ص 153 .\r\n","page_name":" 498 ","page_number":498},
  {"content":"\r\n\r\nزيرا هيچ دليلى نداريم كه حمزة بن قاسم تنها كتاب منتخبات را روايت كرده و بصائر الدرجات را روايت نكرده است .\r\nبه هر حال اگر اين نسخهء موجود ، نسخهء منتخبات باشد در جايى كه سند آن معتبر باشد قابل اعتماد است زيرا حتى ابن وليد ، هم احاديث اين كتاب را كه در سندشان ، اشخاص ثقات وجود داشته‌اند روايت كرده است . « 1 »\r\nآقاى بهبودى در كتاب معرفة الحديث فصلى را تحت عنوان « المختلف من المؤتلف » گشوده و در ضمن آن نمونه‌هايى از كتبى را كه اختلاف نسخه داشته نام برده و اعتبار آنها را بدين جهت مورد ترديد قرار داده است . مؤلف اين كتاب اختلاف نسخه را به دليل بازى زنادقه با كتاب و دلايل ديگرى مانند اين دانسته است ، در اين مقاله نيز كتاب بصائر الدرجات را به همين دليل مورد بىمهرى قرار مىدهد . اما خوانندگان عزيز مىدانند كه مؤلفين كتب چه بسا ، خود بعد از تأليف كتاب و نشرش ، در آن دخل و تصرف مىنمايند مطالبى را از آن كم يا بدان اضافه مىكنند . اكنون كه صنعت چاپ رواج پيدا كرده همه آشكارا مىبينند كه گاهى چاپ‌هاى بعدى كتاب چند برابر چاپ اول است ، آيا اختلافات دو چاپ كتاب به معناى دخالت اشخاص غير قابل اعتماد يا عدم مراقب چاپخانه و . . . مىباشد ؟ شبيه همين دو گونه‌گىها در زمان سابق كه چاپ مطرح نبوده ، توسط شخص مؤلف در كتاب‌ها انجام مىگرفته است . روات اين كتب هم برخى به نسخهء اوليهء كوچك و برخى به نسخهء بزرگ دست يافته و آن را روايت مىكردند ، بنابراين طبيعى است كه نسخ كتاب مختلف باشد اگر بخواهيم به ذكر نمونه‌هايى از اين حك و اصلاح و دخل و تصرفات بپردازيم سخن به درازا مىكشد .\r\nبا اين توضيحات روشن مىشود كه دو نسخه داشتن بصائر به معناى بىاعتبارى اين كتاب نيست . در اينجا قسمتى از عبارت ذريعه را كه مورد استناد آقاى بهبودى بوده نقل مىكنيم تا خود بهتر قضاوت كنيد « . . . و هذا المطبوع هو البصائر الكبير\r\n\r\n\r\n","description":"","footnote":"\r\n( 1 ) . فهرست شيخ طوسى ، ص 153 .\r\n","page_name":" 499 ","page_number":499},
  {"content":"\r\n\r\nالكامل و رأيت نسخاً آخر مخالفة مع المطبوع فى الأجزاء و الأبواب و الترتيب و لعلها مختصرة منه » . « 1 »\r\nنتيجهء اين بحث اين شد كه نسخهء موجود بصائر الدرجات ، چه نسخهء منتخبات سعد بن عبداللَّه اشعرى باشد و چه بصائر الدرجات صفّار ، قابل اعتماد است .\r\n3 . آقاى بهبودى در مصاحبهء خود گفته بود كه : « مرحوم مجلسى سند حديث را به صورت جالبى تلخيص مىكند كه افراد بدنام و حديث‌تراش به راحتى شناخته شوند » .\r\nنگارنده سه اشكال به اين كلام وارد آورده بود اول اين‌كه : چه ارتباطى بين تلخيص سند حديث و شناخت بدنامان وجود دارد ؟ دوم اين‌كه : ايشان به اتكاى چه منبعى هدف علامهء مجلسى را از تلخيص اين‌گونه وانمود كرده‌اند ؟ اشكال سوم اين بود كه اگر غرض مرحوم مجلسى از تلخيص شناخت بدنامان بوده ، پس چرا در قسمت فقه - كه به تعبير خود آقاى بهبودى مسئوليت بيشترى دارد - دست از اختصار سند برداشته و بدنامان را به وسيلهء تلخيص حديث معرفى نكرده است ؟ آقاى بهبودى به اشكال اول جوابى داده كه آن را بررسى خواهيم كرد و دو اشكال ديگر از جمله اشكالات بىجواب مانده است و بنابراين اگر به فرض ، جواب ايشان از اشكال اول وارد باشد باز دو اشكال ديگر به قوت خود باقى است .\r\nاما جواب ايشان از اشكال اول : ايشان براى خوانندگان به صورتى كه براى عموم آنها قابل فهم باشد توضيح مىدهند كه ما يك « على بن ابى حمزة » داريم كه فرزند ابوحمزه ثمالى است و يك « على بن ابى حمزه » داريم كه عصاكش ابوبصير معروف بوده و مردى خبيث و كذاب بوده است . مجلسى از اين شخص دوم كه نام مىبرد مىگويد : « عن البطائنى » زيرا كلمهء بطائنى از القاب ويژهء اين خبيث است . . . .\r\nو همين طور نمونه‌هاى مختلفى را كه علامهء مجلسى به جاى الفاظ مشترك ، القاب اختصاصى را به كار برده ذكر مىنمايد . حال ما بايد ابتدا معناى تلخيص را بفهميم . آيا\r\n\r\n\r\n","description":"","footnote":"\r\n( 1 ) . الذريعة ، شيخ آقابزرگ تهرانى ، چ 3 ، دار الاضواء بيروت ، 1403 ق ، ج 3 ، ص 124 .\r\n","page_name":" 500 ","page_number":500},
  {"content":"\r\n\r\nاگر به جاى على بن ابى حمزة لفظ بطائنى به كار رود به اين تلخيص مىگويند ؟\r\nتلخيص آن است كه قسمتى از يك اسم را ذكر و بقيه را حذف كنيم مثلًا اگر ما به جاى على بن ابى حمزه بطائنى ، لفظ بطائنى را استعمال كنيم ، تلخيص صورت پذيرفته است و روشن است كه بين اين دو عنوان در شناخت بدنامان هيچ فرقى وجود ندارد .\r\nبه تقرير ديگر ، شناخت بدنامان فايده به كار بردن لقب خاص است حال چه اين لقب كوتاه‌تر از لقب مشترك باشد چه بلندتر و چه اين لقب همراه با لفظ مشترك باشد و چه همراه نباشد ، در هر صورت اين به كار بردن لفظ مختص است كه براى شناخت شخص راوى كارساز است نه براى شناخت شخصيت او ، و فقط در جايى كه ضعف راوى معروف باشد با شناخت شخص او ، شخصيت نامعتبر او هم روشن مىشود .\r\nدر برخى از مثال‌هايى كه آقاى بهبودى زده است نيز مناقشاتى وجود دارد كه به جهت اختصار از طرح آنها خوددارى مىكنيم .\r\n4 . ما با چند دليل محكم عدالت و جلالت قدر ابوحمزه ثمالى را ثابت كرديم و گفتيم كه به خاطر اين ادله بايد كلام على بن حسن بن فضال ، مبنى بر اين‌كه ابوحمزه نبيذ مىنوشيده ، توجيه شود و اگر اين كلام توجيه‌بردار نباشد بايد آن را رد كرد و سپس ذكر كرديم كه اگر عدالت اين راوى را نيز مسلم ندانيم وثاقت او غيرقابل انكار است و در آخر يك دليل نقضى را ذكر كرده بوديم كه على بن حسن بن فضال خود داراى عقيدهء فاسد بوده و عادل نيست ولى راوى موثقى است . حال با اين ترتيب چطور توثيق ايشان نسبت به على بن حسن بن فضال بىدغدغه پذيرفته مىشود ؟ - باءك تجرو باءى لا تجر -\r\nحال ببينيم جواب آقاى بهبودى چيست ؟ عبارت ايشان اين است :\r\nآقاى شبيرى مىنويسد : « ايراد على بن حسن بن فضّال دربارهء ابوحمزهء ثمالى قابل قبول نخواهد بود زيرا فطحى است » . . . عجب است كه تمام فقها ، احاديث على بن حسن بن فضال را دربارهء حلال و حرام خدا به عنوان حديث موثق پذيرفته‌اند ولى آقاى شبيرى سخن او را دربارهء ابوحمزهء ثمالى رد مىكند ، آنگاه عبارات مفصلى از نجاشى و كشى در مدح او ، نقل مىكنند . اما كسانى كه اصل مقالهء نگارنده را ملاحظه\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nكرده باشند مىدانند كه عبارت آن مقاله به صورت صحيح نقل نشده است ، اشكال اين نبود كه چون على بن حسن بن فضال فطحى بوده قول او مورد قبول نيست بلكه مطلب اين بود كه در مقابل نظر تمام علما و توثيق ائمهء رجال نمىتوان به قول اين شخص تمسك كرد يعنى قول او در مقام تعارض با اقوال علماى رجال قابل قبول نيست نه به خودى خود و دليل آخرى هم كه ذكر شده بود دليل نقضى بود كه با وجود عدم عدالت على بن حسن بن فضال چه فرقى بين او و بين ابوحمزه وجود دارد كه توثيق علما نسبت به اولى مقبول و نسبت به دومى مردود واقع مىشود و جواب آقاى بهبودى به اين هم ربطى ندارد ، علاوه بر اين‌كه خود اين كلام كه « تمام فقها احاديث على بن حسن بن فضال را پذيرفته‌اند » نيز نادرست است زيرا در اعتبار ايمان ، اختلاف زيادى در بين علما وجود دارد بسيارى از دانشمندان آن را شرط دانسته - بلكه اين قول به اكثر علما نسبت داده شده است - بنابراين روايات افراد غير امامى را از درجه اعتبار ساقط مىدانند . « 1 » حتى خود شيخ طوسى نيز كه روايات غير امامىها را مىپذيرد آن را به دو شرط ، قبول مىكند اول اين‌كه : علماى امامى از اين روايت دورى نجسته و از آن اعراض ننموده باشند ، شرط دوم اين‌كه روايتى از طريق روات امامى ، معارض آن نباشد . « 2 »\r\nروشن است كه هيچ يك از اين دو شرط در نقل على بن حسن بن فضال در اينجا وجود ندارد زيرا بر خلاف نقل وى ، تمام علما به جلالت قدر ابوحمزهء ثمالى معترفند و نيز علماى رجال ، عدالت او را حكايت نموده‌اند .\r\nدر اينجا مناسب است گفته شود كه راقم سطور قبل از چاپ مقالهء پيشين تصرفات و تغييراتى در تكميل آن نوشتار به عمل آورد و بعد از گفت‌وگو با يكى از مسئولين\r\n\r\n\r\n","description":"","footnote":"\r\n( 1 ) . به طور نمونه ببينيد معارج الاصول ، محقق حلى جعفر بن حسن بن سعيد ، چاپ اول ، مؤسسه آل البيت قم ، 1403 ق ، ص 149 ؛ شرح البداية فى علم الدراية ( / الرعاية فى شرح البداية ) ، شهيد ثانى زين الدين بن على ، كتابخانه مسجد چهل ستون ، تهران ، 1402 ق ، ص 92 ؛ معالم الدين ، شيخ حسن عاملى فرزند شهيد ثانى زين الدين ، دفتر انتشارات اسلامى ، قم ، 1406 ق ؛ المطلب السادس فى الأخبار ، اصل چهارم ، ص 200 .\r\n( 2 ) . عدة الاصول ، شيخ الطائفه محمد بن حسن طوسى ، مؤسسه آل البيت ، قم ، 1403 ق ، ج 1 ، ص 379 - 381 .\r\n","page_name":" 502 ","page_number":502},
  {"content":"\r\n\r\nكيهان فرهنگى بنا شد كه اين تحرير جديد به چاپ رسد اما به هر علتى بود همان نسخهء اوليهء آن به طبع رسيد .\r\nذكر تمام تغييرات صورت گرفته ، در اينجا چندان ضرورتى ندارد ، تنها در اينجا به ذكر دو تغيير اكتفا مىكنيم : يكى در همين ترجمه ابوحمزه كه گفته شده بود : نجاشى از محمد بن عمر جعابى ، عبارتى را در مدح ابوحمزه نقل مىكند اما ظاهراً اين عبارت از خود نجاشى است و تتمهء كلام محمد بن عمر جعابى نيست ، « 1 » قسمتى از اشكال چهارم نيز در تحرير جديد به اين صورت درآمده بود :\r\nآقاى بهبودى در مقدمهء بحار الأنوار نوشته است كه : - چون اكثر منابع بحار ، به نحو وجاده‌اى به دست مؤلف آن ، رسيده است - از اين‌رو مىبينيم كه علامهء مجلسى هنگامى كه در بحار از يك مسئله فقهى يا كلامى بحث مىكند متذكر مىشود كه اين خبر ضعيف است - چون مأخذ آن ، متواتر نيست - و ليكن درست عين متن آن - و گاه عين سند نيز - در يكى از كتب متواتره به طريق صحيح يا حسن يا موثق ، روايت شده است « 2 » و از اين برخورد علامهء مجلسى دريافته‌اند كه ايشان اعتبار كتب مصدر بحار را با كتب اربعه يكسان نمىدانند و در پاورقى به چند مورد ارجاع داده شده است .\r\nنگارنده به اين موارد رجوع كرد ولى هيچ يك ارتباطى به ادعاى ايشان نداشت بلكه بعضى از اين موارد كاملًا بر خلاف مقصود ايشان بود تنها در يك مورد « 3 » ابتدا روايتى از كتاب مسائل على بن جعفر آورده و سپس براى اعتبار بخشيدن به خبر عين آن از كتب اربعه نقل مىشود ولى اين مورد ، تنها دربارهء اين كتاب ( / مسائل على بن جعفر ) است نه دربارهء تمامى منابع بحار يا اكثر آنها - و از مقدمهء بحار الأنوار « 4 » برمىآيد كه مرحوم مجلسى بر خلاف بسيارى از منابع بحار ، به اين كتاب به تنهايى اعتماد نمىكند و از جانب ديگر اصلًا تقسيم خبر به صحيح و حسن و موثق و ضعيف در مورد خبر واحد است نه خبر متواتر . « 5 » بنابراين لازمهء عدم تواتر به هيچ وجه ضعيف\r\n\r\n\r\n","description":"","footnote":"\r\n( 1 ) . ر . ك : رجال نجاشى ، ص 296 .\r\n( 2 ) . بحار الأنوار ، ج 25 .\r\n( 3 ) . بحار الأنوار ، ج 80 ، ص 309 .\r\n( 4 ) . بحار الأنوار ، ج 1 ، ص 12 - 30 .\r\n( 5 ) . معالم الدين ، ص 215 .\r\n","page_name":" 503 ","page_number":503},
  {"content":"\r\n\r\nبودن خبر نيست ، بين انتساب كتاب به مؤلف و سند خبر در اين زمينه فرقى نيست كه در اعتبار اولى ، تواتر شرط بوده و در اعتبار دومى ، عدم ضعف كافى باشد .\r\nحاشيهء شماره 10 كه در توضيح موارد ياد شده در پاورقى مقدمهء بحار بود ، بدين‌گونه بايد تغيير يابد : اين موارد چند دسته است در بيشتر آنها ، علامه مجلسى ابتدا روايتى مثلًا از تفسير عياشى يا فقه الرضا آورده است كه حديثى مرسل بوده يا به جهت اشتمال بر روات حديث‌تراش مانند ابوهريره يا روات توثيق نشده‌اى مانند عبداللَّه بن حسن علوى ، ضعيف بوده است و سپس در تصحيح خبر فرموده كه عين همين خبر ، در كتاب تهذيب يا كافى يا . . . با سند صحيح و يا موثق و يا حسن روايت شده . « 1 »\r\nدر اين موارد مرحوم مجلسى نه به اين جهت به خبر اول اعتماد نكرده كه انتساب منبع آن به مؤلفش ثابت نيست بلكه بدين جهت كه روايت خود به دليل مرسله بودن يا به جهتى ديگر ضعيف است و خبرى با اين سند حتى اگر در كتب اربعه ديده شود قابل اعتماد نيست .\r\nدر يك مورد « 2 » بين كتاب تهذيب و خصال ، اختلاف نسخه مغيِّر معنا وجود داشته و بدين جهت روايت خصال را ترجيح مىدهد آيا معناى ترجيح روايت خصال عدم انتساب آن به مؤلف است ؟ در ج جلد 83 ، ص 216 ، نيز ابتدا روايتى از قرب الاسناد نقل شده كه مضمون آن در فقيه و تهذيب و استبصار وجود دارد . علامه مجلسى روايت قرب الاسناد را ( بدون ذكر كتب اربعه ) بر رواياتى كه بر خلاف آنها در كافى و تهذيب و استبصار وارد شده ترجيح داده و علت آن را اصح بودن سندشان مىداند . آيا معنى ترجيح روايت قرب الاسناد ، عدم اعتماد به اين كتاب است ؟ ! در ج 43 ، ص 215 بعد از نقل تاريخ ولادت و وفات حضرت صديقه طاهره از بعضى از كتب تاريخ و غير آن مىفرمايد كه در اين « نقل‌ها با روايت صحيحى ( كه قبلًا نقل شد ) قابل تطبيق نيست » .\r\n\r\n\r\n","description":"","footnote":"\r\n( 1 ) . بحار الأنوار ، ج 80 ، ص 62 ، 278 ، 367 و ج 83 ، ص 15 ، 34 ، 315 .\r\n( 2 ) . ج 81 ، ص 7 .\r\n","page_name":" 504 ","page_number":504},
  {"content":"\r\n\r\nحال اين چه ارتباطى به ادعاى آقاى بهبودى دارد ؟ از خودشان بايد سؤال كرد .\r\nجالب اينجاست كه دو مورد از موارد ياد شده درست عكس ادعاى آقاى بهبودى مىباشد ، يكى در ج 83 ، ص 198 مىباشد كه ابتدا روايتى از كافى آورده شده كه سند آن صحيح نيست و سپس در ذيل آن مرحوم مجلسى مىفرمايد :\r\n« و رواه المفيد فى الارشاد بسند صحيح » و مورد دوم هم در همين مجلد ، صفحهء 213 مىباشد كه ابتدا روايتى از محاسن آورده شده كه سند آن صحيح و سپس سند همان روايت با اندك تفاوتى از تهذيب نقل شده كه مرسله است .\r\n5 . آقاى بهبودى در مورد شيخ كلينى مطالبى مطرح كرده بودند كه مورد اعتراضاتى قرار گرفت . ايشان نيز به برخى از آنها جوابى داده است ، ما اكنون درصدد بررسى تمام جواب‌ها نيستيم تنها به ذكر و بررسى يكى از آنها اكتفا ، مىكنيم .\r\nايشان گفته بودند كه چون كلينى جامع مذهبى شيعه را عوض آن كه در قم - مهد تشيع - عرضه كند در مركز اهل سنت عرضه كرد لذا فقط چند تن معدود قدر او را شناختند و به استماع كتاب او ، پرداختند . شايد هم بدين علت بود كه نوجوان بودند و زبانشان كوتاه . در مقالهء پيشين مفصلًا شاگردان بزرگ و جليل القدر ، شيخ كلينى معرفى و ثابت گرديد كه اكثراً قطعاً نوجوان نبوده و نوجوانى بقيه نيز معلوم نيست .\r\nآقاى بهبودى در توضيح اين‌كه كافى در قم عرضه شده بود مىنويسد : « تا از آنجا كه تاريخ صحيح نشان مىدهد كلينى كتاب خود را در بغداد به معرض روايت نهاده است ، شيخ طوسى در مشيخهء تهذيب ، ص 29 و مشيخهء استبصار ، ج 4 ، ص 310 مىنويسد : « من روايات كافى را به توسط اساتيد خودم از شاگردان كلينى روايت مىكنم و آنان به 327 هجرى در بغداد ، باب كوفه ، درب سلسله ( بازار زنجير ) تأليفات كلينى و از جمله احاديث كافى را سماعاً و اجازتاً از خودش روايت كرده‌اند » . « 1 »\r\nاستدلال به اين كلام بر عدم عرصه كافى در قم بسيار سست است زيرا اگر جمله‌اى از شاگردان ابو جعفر كلينى كه استاد اساتيد شيخ طوسى بوده‌اند همه در بغداد از آن محدث عالى مقدار روايت كرده باشد آيا اين دليل است بر اين‌كه تمام شاگردان وى\r\n\r\n\r\n","description":"","footnote":"\r\n( 1 ) . مشيخه كتاب من لا يحضره الفقيه ، ج 4 ، ص 534 .\r\n","page_name":" 505 ","page_number":505},
  {"content":"\r\n\r\nنيز در بغداد به استفاده از محضرش پرداخته‌اند ؟ به اين عبارت شيخ صدوق در مشيخهء فقيه توجه بفرماييد :\r\n« و ما كان فيه عن محمد بن يعقوب الكلينى - رحمة اللَّه عليه - فقد رويته عن محمد بن عصام الكلينى و على بن احمد بن موسى ، و محمد بن احمد السنانى - رضى اللَّه عنهم - عن محمد بن يعقوب الكلينى و كذلك جميع كتاب الكافى فقد رويته عنهم عنه عن رجاله » . « 1 »\r\nچه دليلى داريم كه اين اشخاص هم - خصوصاً نفر سوم كه در رجال شيخ او را نزيل رى معرفى مىكند ، « 2 » نيز در بغداد به خدمت شيخ كلينى رسيده‌اند بلكه خود عبارت مشيخه تهذيب و استبصار نيز كه مورد استشهاد آقاى بهبودى بوده ، نيز استفاده نمىشود ، تمام اساتيد شيخ طوسى در بغداد به روايت از كلينى پرداخته‌اند . تنها مطلبى كه از اصل عبارت اين كتب بر مىآيد اين است كه دو استاد ابن حاشر احمد بن ابى رافع و ابوالحسين عبدالكريم بن عبداللَّه بن نصر بزاز جميع تأليفات و احاديث شيخ كلينى را در بغداد ، باب كوفه ، درب سلسله به سال 327 از وى روايت نموده‌اند « 3 » بارى اگر فرض كنيم كه كافى در قم - و يا كوفه - عرضه نشده آيا دليل آن حتماً ترس از عرضهء آن بوده است ؟ آيا احتمال نمىرود قم - كه به تصريح آقاى بهبودى بيش از 12 هزار حديث كافى به نام مشايخ اين دانشگاه مزين شده - احتياج چندانى به عرضهء اين كتاب نداشته است ؟ يا احتمالات ديگرى كه تصور مىرود . بلكه اصلًا شايد مسافرت آن محدث جليل القدر و نامدار به بغداد هيچ ارتباطى به كتاب كافى نداشته و به دليلى\r\n\r\n\r\n","description":"","footnote":"\r\n( 1 ) . رجال شيخ طوسى ، المطبعه الحيدريه ، النجف الاشرف ، 1386 ق ، ص 510 .\r\n( 2 ) . بين دو عبارت مشيخه ، ص 29 و مشيخه استبصار ، ج 4 ، ص 310 تفاوت چندانى وجود ندارد مگر در عبارت‌اخير كه در تهذيب به صورت « اخبرنا ايضاً احمد بن عبدون الخ » آمده و در استبصار به صورت « اخبرنا به ايضاً احمد بن عبدون الخ » درج شده است ولى لفظ « به » در اين عبارت حتماً زائد است و الا عبارت نادرست مىگردد ( و نيز ر . ك : فهرست شيخ طوسى ، ص 327 )\r\n( 3 ) . مجمع البيان ، فضل بن حسن طبرسى ، مطبعة عرفان ، صيدا ، 1356 ق ، ج 10 ، ص 377 .\r\nالبته ظاهراً ترجمهء آقاى بهبودى چندان دقيق نيست ولى چون تفاوت متن و ترجمه به بحث ما ارتباط ندارد از ذكر آن خوددارى مىكنيم .\r\n","page_name":" 506 ","page_number":506},
  {"content":"\r\n\r\nبوده كه بر ما پوشيده است ، راستى مگر تمام مسائل تاريخى روشن شده و هيچ نقطهء ابهام و زاويهء ترديدى باقى نمانده است ؟\r\nاين‌گونه اظهارنظر سريع و شتاب‌زده را به هيچ وجه نمىتوان به عنوان يك تحقيق به حساب آورد ، سرعت عمل‌هايى بدين‌گونه در مسائل تاريخى محض آنچنان مهم نيست اما اگر به دايرهء روايات راه پيدا كند خطرات بسيار زيادى به بار مىآورد .\r\n6 . در مصاحبهء آقاى بهبودى آمده بود كه : اگر ملاحظه مىكنيم كه قرآن مجيد مىگويد :  « فَاقْرَؤُا ما تَيَسَّرَ مِنْهُ »  « 1 » يعنى به مقدار يك سورهء قرآن اكتفا نماييد به حكم سنت و احاديث اهل بيت عصمت ، اين آيه مربوط به نماز است . . . .\r\nراقم سطور در مقالهء پيشين نگاشته بود كه : نگارنده به تفاسير و كتب روائى مراجعه كرد شايد روايتى از نبى اكرم صلى الله عليه و آله يا ائمه معصومين عليهم السلام در اين زمينه بيابد اما هيچ روايتى كه در آن ، اين آيه به قرائت در نماز تفسير شده باشد نيافت و در حاشيه اضافه نمود كه تنها در درّ منثور سيوطى 2 روايت از طرق عامه آمده است كه از آن انحصار مدلول آيه به نماز استفاده نمىشود .\r\nآقاى بهبودى در جواب خوانندگان را به تفسير مجمع البيان حوالت داده كه مىنويسد :\r\nاكثر مفسرين گفته‌اند كه  « فَاقْرَؤُا ما تَيَسَّرَ مِنْهُ »  دربارهء ترتيل نماز شب نازل شده است و مفسرين اجماع دارند كه دستور  « قُمِ اللَّيْلَ »  قيام براى شب‌زنده‌دارى با نماز شب مىباشد مگر ابو مسلم بلخى كه راه خلاف پيموده است » .\r\nحال به صحت و عدم صحت اين كلام كارى نداريم اما اين چه ارتباطى با سخن گفته شده در مصاحبه و جواب آن دارد ؟ ! بحث سر اين بود كه ايشان گفته بودند كه به حكم سنت و احاديث اهل بيت عصمت عليهم السلام اين آيه مربوط به نماز است و نگارنده نوشته بود كه ما روايتى در اين زمينه نيافتيم . حال آيا از نظر اكثر مفسرين - آن هم به نقل مجمع البيان كه غالب آراى مذكوره در آن از علماى اهل سنت است كه به روايات\r\n\r\n\r\n","description":"","footnote":"\r\n( 1 ) . سورهء مزمل ، آيهء 20 .\r\n","page_name":" 507 ","page_number":507},
  {"content":"\r\n\r\nدر تفسير آيات نظرى ندارند - مىتوان پى برد كه در تفسير اين آيه ، روايتى ، آن هم از احاديث اهل بيت عصمت عليهم السلام وارد شده بوده و لابد جمع‌كنندگان روايات و نويسندگان مجموعه‌هاى حديثى و تفسيرى از آن غافل مانده و بدين سبب در اين كتب ديده نمىشود ؟ ذيل عبارت منقوله از مجمع البيان هم هيچ ربطى به بحث ما ندارد .\r\n7 . از تمام اشكالات وارده بر آقاى بهبودى مهم‌تر اين است كه ايشان روايات صحيح السند زيادى را - كه تعداد آنها به تصريح خودشان 2208 حديث مىباشد - به بهانه ضعف محتوايى و مخالفت با معيار علم و عقل رد مىكند ، نگارنده با ذكر يك روايت صحيح السند از بصائر الدرجات ، خطرات اين روش را گوشزد كرد . ترجمه قسمتى از اين روايت چنين است از امام باقر عليه السلام به سند بسيار صحيح روايت شده كه فرمود :\r\n. . . « از اصحاب من ، نزد من آن كس بدحال‌تر و بيشتر مورد نفرت من است كه هنگامى كه حديثى را كه به ما نسبت داده شده و از ما روايت شده را مىشنود و دل او آن را تحمل نكرده و از آن متنفر مىشود آن را انكار نموده و معتقدين بدان را به كفر متهم مىسازد . او نمىداند شايد اين حديث از نزد ما ، خارج گشته و به ما پيوند خورده باشد ، پس او به وسيله اين « انكار » از دين ما ( يا از ولايت ما ) خارج مىشود » . « 1 »\r\nآقاى بهبودى در جواب مىگويد « احاديث بصائر الدرجات حجت نيست و مضمون حديث فوق به وسيلهء همهء دانشمندان نقض شده است و شرح آن را در همين\r\n\r\n\r\n","description":"","footnote":"\r\n( 1 ) . آخرين باب بصائر الدرجات ، صفار محمد بن حسن بن فروخ ، چاپ كتاب تبريز ، 1381 ق ، ص 537 ؛ مختصر بصائر الدرجات ، حسن بن سليمان حلى ، چاپ اول ، مطبعهء حيدريه ، نجف 1370 ق ، ص 98 ؛ بحار ، ج 25 ، ص 1365 .\r\nتذكر : كتابى كه به نام مختصر بصائر الدرجات تأليف حسن بن سليمان حلى به طبع رسيده ، كتابى است در موضوع رجعت ، نام آن بر ما روشن نيست در اين كتاب از مختصر بصائر الدرجات تأليف سعد بن عبداللَّه اشعرى رواياتى را نقل نموده است . تفضيل كلام را به فرصت مناسب وا مىگذاريم .\r\n( عجالتاً رجوع كنيد به : رياض العلماء و حياض الفضلاء ، عبداللَّه افندى اصفهانى ، چاپخانهء خيام ، قم ، 1401 ق ، ج 1 ، ص 193 - 195 ، ذريعه ، ج 20 ، ص 182 ) .\r\n","page_name":" 508 ","page_number":508},
  {"content":"\r\n\r\nدفاعيه از زبان شيخ مفيد و آيت اللَّه خوئى طى پاسخ به اعتراض ششم مطالعه گرديد .\r\nشگفت است كه انسان با روايت يك حديث عقل خود را از حجيت بيندازد و در عين حال معارف خود را ، و از جمله امامت امامان را با منطق عقلى اثبات كند . »\r\nدر مورد بصائر الدرجات و اعتبار آن ، بحث كافى صورت گرفت و ديگر لزومى به اعاده نيست . علاوه بر اينكه اين روايت در مختصر بصائر الدرجات سعد بن عبداللَّه هم آمده كه ديگر توهم آن اشكالات نيز در موردش وجود ندارد ، اما اينكه مضمون روايت فوق به وسيلهء همهء دانشمندان نقض شده ، كلامى كاملًا نادرست است . كدام دانشمند هر روايت را كه با ذوق خويش مناسب ندانست انكار مىكند و آن را به جعل جاعلان منسوب مىنمايد ؟ اگر انسان عقل و انديشهء خويش را حاكم ساخته و به ضعف‌هاى ادراكى و محدودهء توانايى قواى فكرى خويش توجه نمايد ، در مىيابد كه انكار يك روايت به سادگى كار صحيحى نيست . همين منطق عقل است كه به او حكم مىكند ، كه نبايد با استبعاد ، روايت را جعلى به حساب آورد . انسانى كه  « ما أُوتِيتُمْ مِنَ الْعِلْمِ إِلَّا قَلِيلًا »  « 1 » سند محدوديت دانش اوست ، چگونه مىتواند به خود اجازه دهد كه در ماوراى محدودهء فكر خويش اظهارنظر كند ؟ !\r\nراستى اگر بنا باشد كه هر كس روايات را با فكر خويش بسنجد ، با اين اختلافات شديدى كه در افكار وجود دارد ، آيا ديگر اثرى از روايات اهل بيت عصمت عليهم السلام باقى مىماند ؟\r\nاگر كسى كوچك‌ترين آشنايى با مشى فقهاى عظام در برخورد با روايات داشته باشد ، در مىيابد كه آنها حتى روايات ضعيفه را نيز كه مضمون آن را مستبعد مىدانند ، تا حد امكان توجيه و در غير اين صورت با تعبير « يرد علمه الى المعصومين » از كنار آن عبور مىكنند و به هيچ وجه به رد آن نمىپردازند حتى آيت اللَّه خويى رحمه الله نيز - كه آقاى بهبودى به كلام ايشان تمسك جسته است - در مواجهه با روايتى كه به هيچ وجه نمىتوان ظاهر آن را به معصوم عليه السلام نسبت داد ، آن را صريحاً انكار نمىكنند .\r\n\r\n\r\n","description":"","footnote":"\r\n( 1 ) . سورهء اسرا ، آيهء 85 .\r\n","page_name":" 509 ","page_number":509},
  {"content":"\r\n\r\nبه عبارت ايشان توجه بفرماييد :\r\nثم ان فى الكافى - و لا سيما فى الروضة - روايات لا يسعنا التصديق بصدورها عن المعصوم عليه السلام و لابد من ردّ علمها إليهم عليهم السلام و . . . . « 1 »\r\nملاحظه مىفرماييد كه حتى در مقابل روايتى با متنى چنان مستبعد ، به راحتى دست به انكار نمىزنند .\r\nناگفته پيداست كه اين بحث به حجيت و عدم حجيت عقل ، مربوط نيست . سخن بر سر اين نيست كه آيا اگر عقل توانايى ادراك مطلبى را داشت و آن را دريافت ، اين درك حجت است يا خير ؟ بلكه كلام در اين است كه در احكام دينى عقل آدمى معمولًا قدرت ادراك نداشته و اين‌گونه امور از محدوده آن خارج است . مناطات احكام و ملاك‌ها و علل تشريع آنها ، امورى است كه از حوزهء ادراكى عقل بشر معمولى بيرون است . آيا انديشهء آدمى مىتواند درك كند كه مثلًا نماز چگونه بايد خوانده شود و چرا بايد به اين كيفيت مخصوص باشد ؟ چه بسا احكامى كه با محاسبات شتابزده و پندارهاى شخصى سازگار نباشد ، اما نبايد به سادگى آنها را مردود اعلام كرد ، مىدانيم كه اگر كسى سه انگشت يك زن را قطع كند ديه آن 30 شتر و اگر چهار انگشت او را قطع نمايد ديه آن 20 شتر است . آيا صحيح است كه ما به محض ديدن اين حكم فرياد برآوريم كه « مگر مىشود كه ديه قطع چهار انگشت كمتر از ديه سه انگشت باشد ؟ »\r\nاين‌گونه اعتراضات ناشى از عدم درك صحيح از مقدار كارآيى عقل و خرد انسان‌ها و اعتماد بىاندازه به ظنون و حدس‌هاست . همين تمسك به پندارها بوده كه اكثر علماى عامه را به سوى قياس و استحسان و . . . كشانده است .\r\nو بر اثر همين خطرات ، ائمهء هدى كه پاسداران شريعت محمدى هستند سخت برآشفته و براى دفاع از دين و مذهب ، مسلمانان را از دخالت دادن ذوق و سليقه‌هاى شخصى در دين و استنباط احكام بر حذر داشتند . بحث مستوفى از تاريخ اين انديشه - خصوصاً در بعد افراطى آن - و خطراتى كه در زمان‌هاى گذشته به بار آورده ، احتياج به يك مقالهء جداگانه دارد .\r\n\r\n\r\n","description":"","footnote":"\r\n( 1 ) . معجم رجال الحديث ، آيت اللَّه خوئى ، سيد ابوالقاسم بن على اكبر ، چاپ سوم ، بيروت ، 1403 ق ، ص 1 ، ص 36 .\r\n","page_name":" 510 ","page_number":510},
  {"content":"\r\n\r\nدر يك كلام بايد گفت كه اگر انسان هر روايت را كه با ذوق و سليقهء خويش مخالف ببيند - هر چند بهترين سند را داشته باشد - رد كند و در مقابل هر روايت را كه از آن بتوان به نفع خود استفاده كرد - هر چند بيشتر يا تمام روات آن مجهول و ضعيف و بدنام باشند مانند روايت دلايل الإمامه كه آقاى بهبودى آن را تأييديه امام صادق عليه السلام قلمداد نموده - آن را معتبر دانسته و بدون توجه به انطباق و عدم انطباق آن با مورد بحث بدان تمسك جويد و اعتراض مخالفين را با جواب‌هاى كلى و مبهم پاسخ گويد ، در اين صورت ديگر راه برهان بسته مىگردد ، اگر كسى هر چه دليل و برهان و استدلال بياورد و هر چه روايات اهل بيت عليهم السلام با سندهاى بسيار خوب و عالى را مطرح كند ، هميشه جواب از پيش تعيين شده مخالفت با منطق عقل ، عنوان شود در اين صورت ديگر راه بحث سودمند و نتيجه‌بخش مسدود مىشود و تنها مجادله حكمفرما مىگردد و در نتيجه تمامى انديشه‌ها ، به جرم عدم تطابق با ذوق‌هاى فردى به بند كشيده مىشود و از اين‌رو در اينجا بايد مهر سكوت بر لب نهاد و سخن حكمت « ودع المراء و إن كنت محقّاً » را اقتفا نمود .\r\n\r\n","description":"","footnote":"","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\nباز هم سخنى پيرامون عرصه درايت و روايت حديث\r\n\r\nباز هم سخنى پيرامون عرصه درايت و روايت حديث « 1 »\r\nجعفر سبحانى\r\n\r\nچكيده\r\nآقاى محمدباقر بهبودى طىّ نامه‌اى كه در شمارهء بهمن ماه 1365 در كيهان فرهنگى به چاپ رسيده ، از روش خود در جدا سازى حديث سره از ناسره دفاع كرده و به ايرادهاى آقاى سبحانى پاسخ گفته است . آية اللَّه سبحانى ، به منظور نقد آن پاسخ‌ها اين مقاله را نوشته است .\r\nدر شمارهء بهمن ماه 1365 نامه‌اى از آقاى محمد باقر بهبودى در دفاع از راه و روش خود در جداسازى حديث سره از ناسره منعكس شده بود كه در آن اعتراضاتى بر گفتار اين جانب عنوان شده بود ، لازم است نقطه‌نظرهاى خود را در مورد اعتراضات ايشان بيان كنم :\r\n1 . ايشان نامهء خود را با گفتارى از اميرمؤمنان عليه السلام آغاز نموده و مضمون آن گفتار چنين است :\r\n« هوى خواهان باطل از ديرباز فزون ، و هوىخواهان حق اندك و چه بسا اندك بر فزون پيروز آيد » ايشان با اين گفتار خواسته‌اند تلويحاً خود را هوادار حق ، و مخالف را هوادار باطل معرفى كنند .\r\n\r\n\r\n","description":"","footnote":"\r\n( 1 ) . كيهان فرهنگى ، فروردين ماه 1366 ، ش 1 ، پياپى 37 ، ص 36 - 39 .\r\n","page_name":" 513 ","page_number":513},
  {"content":"\r\n\r\nنياز به يادآورى نيست كه اين‌گونه پرخاشگرى ضمنى ، نشانهء عصبانيت در بحث است و گرنه گفتار همراه با برهان ، نيازى به اين نوع ترفند تبليغاتى ندارد .\r\n2 . اگر بنا باشد از يك رشته كليات بهره بگيريم ، بلكه بالاتر ، گفتارى مقرون به حقيقت بگوييم شايسته بود ايشان با آيهء  « خَلَطُوا عَمَلًا صالِحاً وَ آخَرَ سَيِّئاً » ،  « 1 » گفتار خود را آغاز مىكردند و به حق بايد گفت كارهاى فرهنگى آقاى بهبودى برخى در خور ستايش ( مانند تصحيح متون اسلامى ) و برخى ديگر در خور سرزنش است مانند ، نگارش صحيح الكافى آن هم با آن مقدمهء تند و تيز .\r\nاگر بنا بود ايشان از گفتار اميرمؤمنان عليه السلام كمك بگيرند ، شايسته بود از كلام ارزندهء ديگر امام در رواج گفتار باطل‌گرايان استمداد كنند ، آنجا كه امام عليه السلام مىفرمايد : « ولو ان الباطل خلص من مزاج الحق لم يخف على المرتادين ولو ان الحق خلص من الباطل انقطعت عنه السن المعاندين و لكن يؤخذ من هذا ضغث و من هذا ضغث فيمزجان « 2 » اگر حق و باطل به هم آميخته نمىشد حق بر خواهان آن پوشيده نمىگشت ، و اگر حق در ميان باطل پنهان نبود هرگز نمىتوانستند از آن بدگويى كنند ، بلكه اهل باطل بخشى از حق ، و بخشى از باطل را به هم آميخته و آن را عرضه مىدارند .\r\n3 . نويسندهء محترم در پوشش يك هدف مقدس و يك آرمان بزرگ ( نقد حديث و يا جداسازى صحيح از باطل ) به چنين كارى مبادرت ورزيده و حق و باطل را به هم آميخته‌اند .\r\nما در نقد خود از گفتار ايشان روى دو نكته تكيه كرده بوديم و هم اكنون نيز بر آن تكيه مىكنيم و در اين مورد به توضيح بيشتر مىپردازيم .\r\nالف ) تصحيح كافى شيخ كلينى به صورت حذف سه چهارم ، كار زيانبارى است .\r\nب ) آقاى بهبودى در جداسازى صحيح از غير صحيح و اصولًا در بخشى از قضاوت‌ها و داورىهاى خود ، بر يك رشته استنباطهاى شخصى تكيه مىكند كه ارزش علمى ندارد ، اينك به شرح هر دو موضوع بار ديگر مىپردازيم :\r\n\r\n\r\n","description":"","footnote":"\r\n( 1 ) . سورهء توبه ، آيهء 102 .\r\n( 2 ) . نهج البلاغه ، خطبه 10 .\r\n","page_name":" 514 ","page_number":514},
  {"content":"\r\n\r\n4 . كافى ميراث گرانبهاى خاندان عصمت\r\nكتاب كافى به وسيلهء شيخ كلينى در ظرف بيست سال تدوين شد و اين اثر گرانبها متجاوز از ده قرن مورد نظر علما و دانشمندان بود ، و از آن به عنوان بهترين اثر اهل بيت عليهم السلام حفاظت و صيانت كرده و تعاليق و شروحى بر آن نوشته و براى صيانت سند و متن آن كارهاى علمى لازم را انجام داده‌اند كه فعلًا جاى بازگويى آن‌ها نيست .\r\nهمچنان كه براى پالايش احاديث آن كتاب‌هايى نوشته‌اند .\r\nدر طول اين قرون ، اين كتاب مبناى عقيدتى و فقهى شيعه بوده و فقهاى محقق دربارهء صحت اسناد و دلالت برخى و ضعف برخى ديگر گفتگو نموده‌اند ولى هيچ كدام اقدام به حذف احاديث آن نكرده و فقط آراء و نظرات خود را در معرض مطالعه و داورى ديگران قرار داده‌اند تا آيندگان با توجه به نقطه نظرهاى آنان از اين كتاب بهره بگيرند و در موردى كه نظرات آنان را پسنديدند از آنها پيروى نموده و در مواردى كه آن‌ها را مخدوش يافتند به تخطئهء آنها پرداخته و مقام و مكانت حديث را حفظ كنند .\r\n5 . اصولًا يك فرد مجتهد و مستنبط در نقد سند و دلالت حديث نمىتواند مقلد و اسير فكر ديگرى باشد ، بلكه بايد به نقادى نظراتى كه دربارهء هر يك از احاديث داده‌اند ، بپردازد و در محيط فكر خود حديث سره را از ناسره و ناب را از غير ناب جدا سازد .\r\nآقاى بهبودى از بيان احاديث كافى فقط يك چهارم آن را صحيح دانسته و باقىمانده را حذف كرده‌اند . اگر اين كتاب براى محققان و فقيهان و حديث‌شناسان نگارش يافته است ، كاملًا عارى از تحقيق است ، زيرا چه بسا احاديثى كه در نظر ايشان از نظر سند و يا مضمون مخدوش است در نظر آيندگان عارى از خدشه باشد . در اين صورت حذف حديث مايهء محروميت آنان از چنين ميراث گرانبهايى خواهد بود و نگارش صحيح الكافى اين پيامد را دارد كه نسخه‌هاى كافى از صحنه خارج گردد .\r\n6 . كتاب كافى شانزده هزار و اندى حديث دارد . آقاى بهبودى به حذف سه چهارم احاديث يعنى به حذف دوازده هزار حديث اقدام كرده و دوازده هزار بار دربارهء سند و مضمون احاديث قضاوت كرده‌اند و كدام انسان غير معصوم است كه در اين داورىهاى فزون از حد ، اشتباه نكند ، آن هم اشتباهى كه مربوط به درهم و دينار\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nنيست ، بلكه اشتباهى است كه منجر به حذف و نابودى مبانى احكام الهى مىگردد .\r\n7 . آقاى بهبودى داورىهاى شتابزده‌اى نموده‌اند ، لازم بود متن كافى را با بهترين وضع و شايسته‌ترين اسلوب چاپ مىكردند و كليهء نظرات خود را به عنوان پاورقى در آن درج مىنمودند در اين موقع بود كه مىتوانستند كارى تحقيقى و جهان‌پسند ارائه نمايند زيرا در اين صورت ، هم اصل كتاب را حفظ كرده و هم نظرات خود را در معرض انظار ديگران قرار داده بودند .\r\n8 . ما هرگز نگفتيم كه : « ايشان در حاشيهء كتاب رمز مخصوص احاديث را درج كنند تا درجات صحت و سقم حديث را روشن سازند ، به همان شيوه كه در چاپ سنگى كتاب تهذيب و چاپ سنگى كتاب كافى مشاهده مىگردد » .\r\nاين همان برداشت نامطلوبى است كه از پيشنهاد ما نموده‌اند ، حقيقت سخن ما اين است كه اصل محفوظ بماند و با حفظ آن ، داورىها مطرح گردد و كيفيت طرح داورى و نشر ، بستگى به امكانات مؤلف و شرايط موجود است . اين نوع اشكال‌تراشى پرده‌پوشى بر حقيقت است .\r\n9 . فرض كنيد يك بناى باستانىاى در اختيار ملتى قرار گيرد و در اين مدت معماران و مهندسان وقت در حفظ و بقاى آن كوشيده باشند ولى به خاطر مرور زمان كه طبعاً از عمر بنا مىكاهد ، مهندسى نظر دهد كه اين بنا در شرف فرو ريختن است د رحالى كه مهندسان ديگر با او در اين نظر مخالف باشند ، آيا صحيح است كه چنين مهندسى ، با بيل و كلنگ و يا بولدوزر و يا تراكتور اكثريت چنين بنائى را فرو بريزد ؟ يا اين‌كه او بايد نظر خود را به ادارهء حفظ آثار باستانى ارائه دهد تا ديگران ، كه به اندازهء او در اين مورد عقل و شعور دارند ، به تبادل فكر و نظر بپردازند و سرانجام به‌صورت صحيح تصميم بگيرند . البته اين مثال با مورد مثل تفاوت زيادى دارد .\r\n10 . اين حقيقت در صورتى به خوبى تجلى مىكند كه بدانيم جداسازى حديث صحيح از غير آن يك موضوع فكرى و نظرى است كه همهء مبانى آن نيز مورد اتفاق در ميان دانشمندان نمىباشد هر چند بخشى از اصول آن مورد اتفاق است .\r\nبنابراين كتابى كه براى مجتهدان و مستنبطان و صاحب‌نظران نوشته مىشود نبايد به صورت فتوى و دور از برهان و دليل نگارش يابد و بگويند احاديث صحيح كافى ،\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nهمين است و بس ، زيرا كه مجتهد نمىتواند در اين مورد از فردى تقليد كند مگر اين‌كه دليل طرف را ببيند و نظر او را قانع سازد .\r\n11 . ايشان مدعى هستند كه اصول داورىهاى خود را در مقدمهء كتاب صحيح الكافى و كتاب معرفة الحديث ، آورده‌اند و در كتاب دوم ، رجال بدنام را آمار كرده و كتاب‌هاى جعلى را از كتاب‌هاى اصيل و معتبر جدا ساخته‌اند .\r\nيادآور مىشويم كه ايشان در اين كتاب ، اصولى را مطرح كرده‌اند كه به وسيلهء آن حديث صحيح از نظر سند از غير صحيح از اين نظر ، ( البته در نظر خود ايشان ) شناخته مىشود ولى اين كتاب تأمين كنندهء نظر ايشان در جداسازى احاديث نيست زيرا ايشان در داورى به صحت سند اكتفا نمىكنند و مضمون حديث را نيز در نظر مىگيرند و هرگز كتاب معرفة الحديث تعيين‌كنندهء صحت مضمون نيست .\r\nاينجا است كه مىگوييم : « داورى ايشان دربارهء احاديث كافى شبيه به داورى قاضى در اطاق در بستهء بدون شاهد و ناظر و بدون ارائهء اصول دادرسى است » .\r\nاگر ايشان در جداسازى حديث صحيح علاوه بر سند به متن مراجعه مىكردند و ميزان صحت متن را كتاب و سند و داورىهاى قطعى عقل و عقائد صحيح اسلامى قرار مىدادند بسيار كار ممتازى مىبود ، زيرا حديث مخالف كتاب و سنت و يا مخالف عقايد اسلامى و يادآورىهاى قطعى عقل ، مسلماً حجت نيست ولى اين مسئله غير آن است كه ايشان در پيش گرفته‌اند و با پيشداورى خاصى به اصولى معتقد شده‌اند و آنگاه بر طبق آن متونى را نادرست اعلام كرده‌اند و ما اين مسئله را به گونه‌اى اجمالى يادآور شديم كه تفصيل آن براى خود فرصتى ديگر لازم دارد .\r\n12 . ايشان هر چند رجال بدنام از غير بدنام را آمار كرده‌اند ولى آنجا كه گفتار راوى بدنام ، به نفع مدعاى او تمام مىشده ، از بدنامى او صرف‌نظر كرده و گفتار او را سند مدعاى خود اخذ كرده‌اند .\r\nاز باب نمونه :\r\n« محمد بن عيسى بن عبيد يقطينى » از نظر علماى علم رجال مورد اختلاف است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nايشان در كتاب معرفة الحديث به تضعيف او پرداخته و مطالبى را آورده‌اند « 1 » ولى در مقدمهء كتاب به حديث كشّى از طريق محمد بن عيسى بن عبيد استناد مىجويند و حديث حماد را انكار مىكنند و به عنوان « بيت القصيده » در آغاز كتاب مطرح مىنمايند . « 2 »\r\n13 . اگر اين كتاب براى دانشگاهيان و جوانان كه خواهان احاديث صحيح مىباشند ، نوشته شده است ، در اين صورت نه لزومى به نگارش كتاب معرفة الحديث داشت و نه به مقدمهء تند و تيز صحيح الكافى و نه صحيح بود كه نام كتاب صحيح الكافى باشد و نه لازم بود كه صحيح هر كتابى جدا از هر كتابى ديگر عرضه شود مثلًا صحيح الكافى جدا از صحيح من لا يحضر و هر دو جدا از تهذيب الأحكام ؛ زيرا براى فرد دانشگاهى حديث صحيح مطلوب است نه مبادى و مقدمات آن مگر اين كه آن فرد از طريق اجتهاد بر احاديث بنگرد ، در اين صورت چنين كتابى نيز براى او نخواهد بود .\r\n14 . آقاى بهبودى يادآور شده‌اند كه : « بعد از سى سال مطالعهء مداوم در شناخت علل حديث از سيرهء پيشينيان يعنى با توجه به شرايط صحت در متن و سند ، صحاح كتب اربعه را به تشخيص خويش مشخص نموده و چون شيوهء قدما را نافذتر و بهتر مىداند ، متن و سند را در كنار هم وارسى كرده و صحيح اعلائى خالص را استخراج نموده و به جويندگان حقيقت تقديم كرده است .\r\nيادآور مىشويم شيوهء قدما در جداسازى حديث صحيح از غير صحيح به گونه‌اى است كه فعلًا همه آن وسائل و طرق نه براى آقاى بهبودى ميسّر است و نه براى پيشينيان از او ، تا برسد به عصر سيد احمد بن طاووس متوفاى 672 ، زيرا آنان در اين جداسازى بر يك رشته قرائنى نيز تكيه مىكردند كه اكنون آن قرائن در كتاب وافى آورده است كه ما به صورت فشرده به آنها اشاره مىكنيم :\r\n1 . وجود حديث در اصول چهارصدگانه معروف 2 . تكرر حديث در يكى يا بيشتر از اين اصول 3 . وجود حديث در اصلى كه منسوب به يكى از اصحاب اجماع است .\r\n4 . وجود روايت در يكى از كتاب‌هايى كه بر پيشوايان معصوم عرضه شده و بر استوارى آنها صحه گذارده‌اند مانند كتاب عبيداللَّه حلبى كه بر حضرت صادق عليه السلام و\r\n\r\n\r\n","description":"","footnote":"\r\n( 1 ) . معرفة الحديث ، ص 219 - 233 .\r\n( 2 ) . معرفة الحديث ، ص 4 ، سطر 10 .\r\n","page_name":" 518 ","page_number":518},
  {"content":"\r\n\r\nكتاب يونس بن عبدالرحمن و فضل بن شاذان كه بر امام عسكرى عليه السلام عرضه شد .\r\n5 . اخذ حديث از كتاب‌هاى موثق مانند كتاب‌هاى حريز بن عبداللَّه سجستانى و كتاب‌هاى بنى سعيد ( حسين بن سعيد و حسن بن سعيد اهوازى ) و على بن مهزيار و حفص بن قياس و حسين بن عبيداللَّه سعدى و كتاب قبله على بن حسن طاطرى و . . . » . « 1 »\r\nبه خاطر از بين رفتن همين قرائن بود كه از زمان ابن طاووس ميزان تشخيص صحيح از غير آن دگرگون شد و تقسيم احاديث به اقسام چهارگانه بر اساس حالات راوى پيش آمد .\r\n15 . آقاى بهبودى در گفتار پيش مدعى است كه در كتاب صحيح الكافى متن و سند را در كنار هم وارسى كرده و صحيح اعلائى خالص را استخراج نموده‌اند در حالى كه در همين مصاحبهء اخير در مجلهء كيهان فرهنگى ( ص 29 ستون سوم ) مدعى هستند : « چون مؤلف صحيح الكافى شيوهء قدما را مورد عمل قرار داده است لذا حديث موثق و حديث قوى را در سلك صحاح معتبر درج نموده و تنها از حديث ضعيف آن اجتناب كرده است » .\r\nاگر تنها صحيح اعلائى را استخراج نموده‌اند ديگر نبايد حديث موثق و حديث قوى را در كتاب خود درج نمايند ، زيرا صحيح اعلائى در اصطلاح علماى علم درايه ، حديثى است كه همهء راويان آن امامى مذهب و به وسيلهء دو عادل تعديل شوند ، اين كجا و حديث موثق و قوى كجا ، مگر اين‌كه ايشان از لفظ « صحيح اعلائى » برداشت خاصى داشته باشند .\r\n16 . مىنويسند « اگر جناب سبحانى به مسلك قدما توجه مىكردند ، مىدانستند قدماى اصحاب فقط حديث ضعيف را رد مىكنند » . ما توجه ايشان را به مقالهء خود در شمارهء 9 آذر ماه اين مجله ستون يك جلب مىكنيم . در اين مقاله صحيح در اصطلاح قدما را بيان كرده‌ايم و هرگز انتظار نداشتيم در مقابل اين تصريح چنين درخواستى شود .\r\nتا اينجا سخن ما دربارهء مدعاى نخست بود و ثابت شد چنين نگارشى با اين مقدمات و مؤخّرات براى اهل نظر حجت نيست و براى افراد پيرو ، نياز به اين طول و تفصيل و اين شرايط نداشت . گذشته بر اين ، نشر اين نوع كتاب كه در نتيجه به حذف و متروك شدن اصل كتاب منجر شود ، بسيار زيانبار است .\r\n\r\n\r\n","description":"","footnote":"\r\n( 1 ) . وافى ، ج 1 ، ص 11 .\r\n","page_name":" 519 ","page_number":519},
  {"content":"\r\n\r\n17 . برداشت‌هاى غير صحيح از تاريخ\r\nدر آغاز بحث يادآور شديم كه اساس اعتراضات ما را دو چيز تشكيل مىدهد :\r\nيكى اين‌كه كتاب صحيح الكافى نگارشى است زيانبار و غير مفيد ؛ دوم اين‌كه ايشان برداشت‌هايى غير صحيح از تاريخ دارند و بر همين اساس دربارهء احاديث داورى مىكنند . در اينجا نمونه‌هايى را يادآور مىشويم كه خود ايشان برگه به دست داده‌اند :\r\nنمونه نخست : ايشان مدعى است كه كلينى مطالب كتاب خود را از ميان سيصد هزار حديث برگزيده است . ما در اعتراض خود ، مدرك اين گفتار را خواستار شديم و ايشان در نگارش دوم خود مدرك آن را چنين ارائه داده‌اند :\r\n« ابن عقده از مشايخ كلينى است و شيخ طوسى در رجال خود مىگويد ابن عقدهء حافظ مىگفت : من صد و بيست هزار حديث مستند به خاطر سپرده‌ام و روى هم رفته مىتوانم پيرامون سيصد هزار حديث شيعه به بحث و مذاكره علمى بنشينم . »\r\nدر اينجا يادآورى مىكنيم اثبات اين مدعا مبنى بر يك رشته حدسياتى است كه هرگز نمىتواند حجت باشد .\r\nاولًا : در عبارت شيخ طوسى كلمهء « شيعه » نيست ، بلكه عبارت چنين است : « و اذاكر بثلاث مأة الف حديث » ، يعنى سيصد هزار حديث را مىتوانم مذاكره كنم . اين احاديث ممكن است مربوط به احاديث شيعه باشد و ممكن است برخى از آن مربوط به احاديث نبوى باشد كه در صحاح و مسانيد اهل تسنن وارد شده است . بالاخص كه ابن عقده زيدى جارودى بود نه امامى اثنى عشرى و گروه نخست در نقل احاديث و حفظ آن مشرب وسيع و گسترده‌اى دارند كه براى اهل تحقيق روشن است . در اين صورت وجود اين همه احاديث نزد ابن عقده ، گواه بر انتخابى كافى از اين مقدار احاديث نخواهد بود . زيرا ممكن است قسمتى از اين احاديث مربوط به احاديث اهل سنت باشد كه براى كلينى مطرح نبود .\r\nثانياً : درست است كه مؤلف تاريخ بغداد سيصد هزار حديث را كه ابن عقده مدعى حفظ آن بوده است مربوط به احاديث اهل بيت عليهم السلام مىداند ولى مقدار احاديثى را كه مدعى حفظ آن بود بسيار مختلف نقل مىكند ، گاهى مىگويد كه وى گفته است من صد هزار حديث با سند و متن حفظ دارم و سيصد هزار حديث را مذاكره مىكنم ، و\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nگاهى مىگفت من دويست و پنجاه هزار حديث را با متن و سند به خاطر دارم و ششصد هزار حديث را مىتوانم به صورت مرسل يا نقل برخى از متون و يا با سند ، مذاكره كنم ، بار ديگر مىگفت كمترين چيزى كه از هر استادى در باب حديث آموخته‌ام صد هزار حديث بود .\r\nبه طور مسلم اين نوع نقل‌هاى مضطرب و مختلف نمىتواند پايهء يك داورى قطعى براى كتاب كافى باشد ، بالاخص مراجعه به تاريخ بغداد ، ص 17 مىرساند كه ايشان در ادعاى اين آمارها ( جز در يك مورد ) مقيد به احاديث اهل بيت عليهم السلام نبوده بلكه مقصود ، مطلق حديث و مطلق مشايخ است .\r\nثالثاً فرض كنيد همهء آنچه را كه به ابن عقده نسبت داده شده است صحيح و پابرجا باشد ، ولى اين احاديث در حافظهء خارق العادهء ابن عقده گرد آمده بود و نه در كتاب‌هاى مدونى كه در اختيار ديگران مانند كلينى قرار داشت .\r\nما از همهء اين پرسش‌ها و اعتراضات صرف‌نظر مىنماييم . ولى به اعتراف خود آقاى بهبودى ، جناب كلينى احاديث كتاب كافى را از مشايخ قم و رى گرفته است ، و در اواخر عمر پس از نگارش كافى خود رهسپار بغداد گشته است . اگر فرض كنيم چنين كتاب‌هايى در اختيار ابن عقده كوفى بود اين دليل نمىشود كه چنين كتاب‌هايى در اختيار كلينى و مشايخ كلينى نيز بوده است .\r\nبنابر اين آيا صحيح است با بودن يك جمله دربارهء حافظهء ابن عقده و اين‌كه سيصد هزار حديث از حفظ داشت ، قاطعانه داورى كنيم كه كلينى كتاب كافى را از سيصد هزار حديث برگزيده است ؟ و مدعى شويم كه آمار حديث شيعه در عصر كلينى به سيصد هزار مىرسيد . اين همان برداشت‌هاى نامطلوب و غير صحيح است كه ايشان از تاريخ دارند . حال اگر مشابه اين برداشت‌ها پايهء حذف سه چهارم احاديث كافى باشد زيانبار بودن كار ايشان در جداسازى احاديث ملموس مىشود .\r\nپيرامون احاديثى كه مىگويد : « اگر كسى عملى را به نيت درك پاداش كه در روايتى وارد شده است انجام دهد ، خداوند آن پاداش را به شخص عمل‌كننده مىبخشد ، هر چند حديث صحيح نباشد . » اعتراضاتى دارد كه همگى را يادآور مىشويم :\r\nالف ) مضمون فوق در سه حديث شيعه وارد شده كه دو حديث آن به اتفاق اهل نظر\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nضعيف و يك حديث آن را - كه اضطراب سند دارد - به عنوان حديث حسن پذيرفته‌اند .\r\nب ) مضمون اين احاديث با فلسفهء وجودى امام منافات دارد . امام بايد افزوده‌ها را رد كند نه اين‌كه بدعت‌هاى موجود را يك جا تصويب كند .\r\nج ) اگر خداوند كريم پذيرفته باشد كه پاداش موعود در احاديث را عنايت بفرمايد پس چرا از پاداش‌هاى نقدى در دنيا اثرى نيست ؟ چرا با نوشتن نام جبرئيل تب بيمار قطع نمىشود ؟\r\nپاسخ ايراد نخست :\r\nما دربارهء تعداد روايات فعلًا بحثى نداريم . فرض مىكنيم كه در اين مورد يك روايت بيش وارد نشده است ، و آن روايت « هشام بن سالم » مىباشد . اين روايت اولًا صحيح است و ثانياً اضطراب سند ندارد . اينك بيان آن :\r\nروايت ياد شده به چهار طريق كه هر يك مايهء قوت و صحت روايت مىشود نقل شده است كه به صورت واضح به آنها اشاره مىكنيم :\r\n1 . سيد بن طاووس از طريق و جاده از خود « اصل » هشام بن سالم نقل كرده است بدون اين‌كه در اين نقل كوچك‌ترين واسطه‌اى در كار باشد . « 1 »\r\n2 . برقى در محاسن خود ، اين حديث را از على بن الحكم و او از هشام بن سالم ، نقل كرده است . « 2 »\r\n3 . صدوق در كتاب خود اين حديث را از پدر خود و او از برقى ، و او از على بن الحكم و او از هشام بن سالم و وى از صفوان و از امام صادق عليه السلام نقل كرده است . « 3 »\r\nمقصود از صفوان كه در اينجا ميان هشام و امام صادق عليه السلام قرار گرفته است همان صفوان بن مهران جمال ثقه است ، و بودن ايشان در اين سند و نبودن او در اسناد ديگر مايهء اضطراب سند نمىشود چنان‌كه بعداً مىگوييم .\r\n4 . كلينى حديث را از طريق على بن ابراهيم ، از پدرش ابراهيم بن هاشم ، از ابن ابى عمير ، از هشام بن سالم ، از امام صادق عليه السلام نقل كرده است . « 4 »\r\n\r\n\r\n","description":"","footnote":"\r\n( 1 ) . جامع احاديث شيعه ، ج 1 ، باب 9 از مقدمات .\r\n( 2 ) . وسائل ، ج 1 ، باب 198 از مقدمات حديث 3 .\r\n( 3 ) . ثواب الاعمال ، ص 160 طبع غفارى .\r\n( 4 ) . وسائل ، ج 1 ، باب 18 از مقدمات حديث 6 .\r\n","page_name":" 522 ","page_number":522},
  {"content":"\r\n\r\nدر اينجا براى رفع اشتباه آقاى بهبودى كه تصور كرده است كه سند اضطراب دارد يادآور مىشويم صفوان بن مهران فرد ثقه است ، بودن او در سند صدوق و نبودن او در ديگر اسناد ، مايهء اضطراب سند نمىشود زيرا وى نه فرد غير موثق است و نه مردد بين ثقه و غير ثقه ، تا احتمال بودن او در سند آن را دچار اضطراب كند ، در صورت بودن بر صحت سند رونق مىبخشد و در صورت نبودن وضع سند به حال خود باقى مىماند و در هيچ كدام از دو صورت ، خللى بر سند وارد نمىشود .\r\nخلاصه صحت و عدم صحت سند در گرو ثقه بودن افراد ديگر است نه در گرو بودن و نبودن « صفوان » و هم اكنون ثابت مىكنيم كه سند كلينى در حقيقت سند صحيح است هر چند در اصطلاح به آن « حسن » مىگويند .\r\nافراد واقع در سند كلينى همگى ثقه مىباشند ، حتى پدر على بن ابراهيم كه او را جزء « ممدوحين » مىشمارند از نظر محققان ثقه است و از اين جهت روايات او را « صحيح » هم مىنامند . حتى خود آقاى بهبودى روايات او را در صحيح الكافى جزء روايات « معتبر » آورده است .\r\nبا اين بيان روشن مىشود كه ايشان در داورىهاى خود كاملًا شتابزده است . چيزى را كه عملًا در كتاب خود « صحيح » و معتبر ناميده است ، در اينجا « حسن » ناميده است و افرادى كه حديث او را « حسن » مىنامند ، عملًا آن را صحيح تلقى مىكنند همچنان‌كه ايشان وجود صفوان « ثقه » را در بعضى اسناد ، مايهء اضطراب سند قلمداد نموده در حالى كه از نظر فنى كوچك‌ترين اضطرابى در صحت سند پديد نمىآورد .\r\nدربارهء اعتراض دوم ، حقيقت اين است كه كسى منكر فلسفهء وجودى امام كه محو بدعت‌ها است نيست و امام در هر واقعه‌اى ، بايد بدعت‌ها را بزدايد ولى نظر جناب آقاى بهبودى را به معنى بدعت جلب مىكنيم :\r\nبدعت اين است كه چيزى كه قطعاً از دين نيست يا از دين بودن آن مشكوك است ، قاطعانه به آن رنگ دين داده شود ، و جزء شعائر دينى اعلام گردد در حالى كه هدف اين احاديث اين نيست كه حديث مشكوك به عنوان جزء دين و شعائر اسلامى آورده شود ، بلكه مقصود اين است كه آن عمل را به عنوان « رجاء » و « احتمال » كه شايد\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nمعصوم عليه السلام گفته و شايد نگفته باشد ، بياورد و يك چنين عمل رنگ بدعت به خود نمىگيرد ، بلكه در اصطلاح فقها و متكلمان به آن « انقياد » مىگويند كه خود « حسن ذاتى » و در مقابل آن « تجرى » است كه « قبح ذاتى » دارد .\r\nهدف روايات پيشگيرى از فوت يك رشته مستحباتى است كه ممكن است معصوم گفته باشد ولى از طريق صحيح به دست ما نرسيده باشد . اينجا است كه امام عليه السلام و به نقل محدثان اهل سنت خود پيامبر صلى الله عليه و آله ، دستور مىدهد آن عمل به صورت « رجاء » و به نيت « درك ثواب » آورده شود و خداوند كريم هم آن پاداش را به خاطر حسن ذاتى « انقياد » به او مىبخشد .\r\n( اين كجا و مسئلهء بدعت و فلسفهء وجودى امام كجا ) هرگاه همين شخص با حديث مشكوك ، به محضر امام عليه السلام برسد و وضع حديث را از ايشان بخواهد ، حتماً امام عليه السلام تكليف او را يكسره مىسازد و به صحت و يا عدم صحت آن تصريح مىكند ، ولى سخن در جايى است كه دست عمل‌كننده به امام عليه السلام نمىرسد و در اين مورد است كه به خاطر همان پيشگيرى از فوت مستحب واقعى و حسن ذاتى ، انقياد اجازه عمل داده شده است .\r\nپاسخ اشكال سوم :\r\nدربارهء اشكال سوم يادآور مىشويم علت اين‌كه ميان آثار اخروى و پاداش دنيوى تفكيك پديد آمده است ، اين است كه وجود هر نوع پاداش ، فرع وجود موضوع است ، موضوع پاداش‌هاى اخروى محقق ، ولى موضوع پاداش‌هاى دنيوى در گرو صحت واقعى حديث است .\r\nپاداش اخروى ، فرع وجود « انقياد » است و چون عمل‌كننده داراى حالت انقياد است طبعاً بايد پاداش خود را دريافت كند ، ولى پاداش‌هاى دنيوى مانند قطع تب ، بستگى به صحت واقعى حديث دارد . اگر حديث « صحيح » باشد اين اثر را مطمئناً به دنبال خواهد داشت و اگر « صحيح » نباشد نمىتواند واجد چنين اثرى باشد و به تعبير علمى آقاى بهبودى ، آثار تشريعى و آثار تكوينى را به هم خلط نموده و همه را با يك\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nچوب رانده‌اند ، در حالى كه اثر تشريعى بسيار « خفيف المؤونه » و تابع حالت انقياد و خضوع است و در گرو صحت واقعى عمل نيست ، در حالى كه آثار تكوينى مانند قطع تب در گرو اين است كه مضمون حديث حقيقتاً جزء علل غيبى قطع تب باشد ، و به اصطلاح جزو علل خارق العاده باشد كه فقط معصوم از آن خبر داشته است و يك چنين اثر بدون پابرجايى مضمون حديث امكان‌پذير نيست .\r\nيادآور مىشويم استنباطهاى شخصى نادرست ايشان ، مايهء حذف احاديث صحيح از فرهنگ اسلامى شده است و اميد است كه خود ايشان به جبران آن برخيزند و روش نقد حديث را كه آرمان همهء محققان اسلامى است دگرگون سازند و هر چه در توان علمى دارند همراه با حديث بنويسند تا براى ديگران مجال مطالعه و انديشه باشد .\r\nنمونهء سوم :\r\nگواه سوم بر اين‌كه ايشان در نقد احاديث بر يك رشته استنباطهاى غير منطقى تكيه مىكنند همان داستان ابن ابى العوجا و سخنان او به هنگام اعدام است . وى از اين داستان دو نتيجه مىگيرد :\r\nنخست : او در احاديث شيعه دست انداخت و به وضع و جعل حديث در كتاب‌هاى آنان پرداخته است .\r\nدوم : احاديث عدديه دربارهء ماه رمضان از مجعولات او است زيرا او به هنگام اعدام جمله‌اى گفته است كه بر اين احاديث منطبق است .\r\nدر مورد نتيجهء نخست يادآور مىشويم : اين فرد ملحد بر فرض صحت گفتار او ، در خانهء حماد بن سلمه محدث بزرگ عصر خود بزرگ شده ، زيرا مادر او همسر « حماد » بود و تذكره‌نويسان يادآور شده‌اند كه او با كتاب‌هاى حديثى « حماد » بازى كرده است و محاسبات و مناسبات نيز ايجاب مىكند كه وى از تماس نزديكى كه با اين منابع اسلامى داشته ، به نفع خود بهره بگيرد حالا خواه تصرفات او مربوط به باب صفات خدا باشد يا باب‌هاى ديگر .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nآقاى بهبودى مىفرمايند : تصرفات او در كتاب‌هاى حماد حدسى بيش نيست ، ولى تصرفات او در احاديث شيعه مسلم است در حالى كه او ، با محدثان و اصحاب معصومان عليهم السلام ارتباط و پيوند نداشت ، و همگى او را به الحاد و زندقه مىشناختند و گفتگوى او در مدينهء منوره با عمر بن مفضل شيعى در تاريخ منعكس مىباشد . در اين صورت چگونه مىتواند ، تصرف او در كتب حماد حدسى ولى در كتب حديثى شيعه قطعى و جزمى باشد ( آخر انصاف هم چيز خوبى است ) لااقل بگوييد هر دو حدسى است يا هر دو قطعى است . نه اين‌كه اولى حدسى ولى دومى قطعى است . در حالى كه تذكره‌نويسان كه تصرف او را دربارهء احاديث « حماد » نگاشته‌اند ، هرگز به تصرف و خلط او در آثار محدثان شيعه ، اشاره نكرده‌اند .\r\nگفتگوى او با فرماندار مدينه به نام محمّد بن سليمان كه از طرف منصور ، مديريت آنجا را بر عهده داشت ، گواه روشنى است كه مقصود وى به هنگام اعدام ، بازى با كتب اهل سنت است نه كتب شيعه ؛ زيرا وى خطاب به محمد بن سليمان چنين گفت : « لئن قتلتمونى لقد وضعت فى أحاديثكم أربعة آلاف حديث مكذوبة » ؛ « 1 » اگر مرا مىكشيد ، غصه‌اى ندارم من انتقام خود را قبلًا گرفته‌ام در احاديث شما چهار هزار حديث دروغين وارد ساخته‌ام .\r\nاين جمله خطاب به كيست ؟ و هدف او از آن چيست ؟ خطاب به فرماندار و هم‌كيشان او است و همگى از دشمنان امامان شيعه و محدثان آنها بودند ، او به هنگام اعدام مىخواهد زهر خود را بريزد و فرماندار و حاضران در واقعه اعدام را ناراحت كند ، و اين هدف در صورتى انجام مىگيرد كه او در كتاب‌هاى دوستان فرماندار دخل و تصرف كرده باشد ، نه در كتاب‌هاى دشمنان و بدخواهان او ؛ زيرا آنان در اين صورت از ملحد كاملًا خوشحال و ممنون مىشدند و منصور دوانقى و دار و دسته او چشم ديدن شيعه را نداشتند تا چه رسد از دخل و تصرف در كتاب‌هاى آنان ناراحت شوند .\r\nدربارهء نتيجه دوم يادآور مىشويم كه سخنان اين ملحد در كتاب‌ها به سه صورت\r\n\r\n\r\n","description":"","footnote":"\r\n( 1 ) . امالى سيد مرتضى ، ص 128 .\r\n","page_name":" 526 ","page_number":526},
  {"content":"\r\n\r\nمنعكس است و هيچ كدام گواه بر اين‌كه او احاديث عدديه رمضان را جعل كرده و در ميان احاديث شيعه آورده است ، نمىباشد .\r\nالف ) سيدمرتضى در امالى فقط جملهء گذشته را نقل كرده است و آن اين‌كه : من چهار هزار حديث دروغين جعل كرده و در ميان شما منتشر ساخته‌ام . « 1 » بنابراين هيچ بعيد نيست كه مقصود او تصرف در مسائل مربوط به عقيدتى از قبيل صفات خدا و غيره باشد كه در كتاب‌هاى اهل حديث از تسنن به صورت فراوان ديده مىشود هر چند صحاح سته به گونه‌اى از نقل آنها پرهيز نموده‌اند .\r\nب ) به نقل ذهبى در ميزان الاعتدال « 2 » وى جمله دومى را نيز گفته است و آن اين‌كه : با اين چهار هزار حديث ، حلال شما را حرام ، و حرام شما را حلال كرده‌ام . بنا بر اين نقل ، بايد احاديث مجعول ايشان مربوط به احكام الهى باشد . در اين صورت نيز مىتواند ، اين كار مربوط به كتب « حماد » باشد زيرا احاديث وى در عقائد خلاصه نمىباشد ، اگر احاديث عقيدتى را نقل مىكرد ، احاديث حلال و حرام را نيز نقل مىنمود .\r\nدر اين دو نقل ، كوچك‌ترين اشاره‌اى به اين‌كه احاديث عدديه ماه رمضان كه در كافى كلينى است ، از دستاوردهاى او مىباشد ، وجود ندارد .\r\nج ) طبرى علاوه بر دو جمله ( جعل چهار هزار حديث ، تحليل حرام و تحريم حلال ) جمله سومى را نيز نقل كرده ، و آن اين‌كه : به خدا سوگند در روز روزه‌گيرى ، وسيله افطار شما را ، و روز افطار ، وسيلهء روزه‌گيرى شما را فراهم ساختم .\r\nاكنون بايد ديد مقصود او از اين جمله سوم ( بر فرض صحت نقل طبرى ) چيست ؟\r\nآگاهى دقيق از مقصود او در گرو دقت در متن عربى او است كه طبرى نقل كرده است وى مىگويد :\r\n« فقد وضعت أربعة آلاف حديث ، احرّم فيها الحلال واحلّل فيها الحرام ، واللَّه لقد فطرتكم فى يوم صومكم و صومتكم فى يوم فطرتكم » .\r\nدر اين عبارت دو مطلب آمده است : 1 . جعل احاديث محرِّم حلال و محلِّل حرام\r\n\r\n\r\n","description":"","footnote":"\r\n( 1 ) . امالى سيد مرتضى ، ص 125 .\r\n( 2 ) . ميزان الاعتدال ، ج 2 ، ص 644 .\r\n","page_name":" 527 ","page_number":527},
  {"content":"\r\n\r\n2 . تخريب عبادت مردم ( صوم و افطار ) .\r\nتخريب عبادت به دو صورت مىتواند انجام بگيرد : يكى از طريق جعل احاديث عدديه ، ديگرى با دادن شهادت‌هاى دروغين و شاهدتراشىهاى باطل در آغاز و پايان ماه ، و هرگز در عبارت وى گواهى بر اين‌كه عمل دوم به وسيله جعل حديث انجام گرفته است ، نيست ؛ بلكه اين يك استنباط شخصى و پيشداورى خاص آقاى بهبودى است كه اين احتمال را برگزيده است و گفته است كه او با جعل احاديث به اين عمل موفق شده است و با وجود اين دو احتمال چگونه قاطعانه داورى مىكند كه مقصود تخريب عبادت به وسيله احاديث عدديه است ؟ !\r\nدر پايان نكاتى را يادآور مىشويم :\r\n1 . جناب بهبودى وجود « صفوان بن مهران » را در برخى از اسناد حديث هشام بن سالم ، نشانهء اضطراب سند گرفته ولى چگونه در اين مورد كه سخنان ابن ابى العوجاء به سه صورت نقل شده نشانهء اضطراب متن نگرفته و با قاطعيت تام نقل طبرى را گرفته و روى آن تكيه كرده‌اند ؟ !\r\n2 . ايشان در نقد احاديث ، سند روايت را به دقت خاصى بررسى مىكنند آيا در اين مورد كه با گفتار طبرى استدلال مىكنند ، سند روايت طبرى را به دقت ديده است ؟ !\r\n3 . ما هرگز در اين بيان ، از روايات عدديه جانبدارى نكرده و هدف پرده‌بردارى از يك رشته استنباطهاى نامطلوب ايشان است ، و اميد است كه ايشان در اين داورىها تجديد نظر كند . و در حد قول عارفى :\r\n بر حرف هيچ كس منه انگشت اعتراض * آن كلك صنع نيست كه خط خطا كشد \r\nبه اميد روزى كه جناب ايشان به نقد احاديث به نحوى كه يادآور شديم بپردازند و قصور كار خود را از اين طريق جبران كنند و بدانند كه جامعهء اسلامى از كليهء محققان اسلامى كه از طريق قلم ، پرده‌هاى ابهام را بالا مىزنند ، و سايه‌هاى تاريك را كه بر تاريخ حديث ما ابهام افكنده است بر طرف مىسازند ، تقدير مىنمايد .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nشيخ كلينى و كتاب كافى يا ثقة الاسلام و أوثق الكتب\r\n\r\nشيخ كلينى و كتاب كافى يا ثقة الاسلام و أوثق الكتب « 1 »\r\nسيدجواد مصطفوى\r\n\r\nچكيده\r\nنوشتارى است دربارهء كلينى و كتاب الكافى كه در پاسخ به سخنان استاد محمد باقر بهبودى به رشته تحرير درآمده است .\r\nبزرگ مردان تاريخ بشر ، غالباً در زمان حيات و حتى تا مدتى بعد از وفات ، قدر و منزلتشان مجهول و ناشناخته مانده و يا چنان‌كه بوده‌اند ، شناخته نشده‌اند . زيرا كسانى كه اطراف ايشان بوده و با آنان ارتباط داشته‌اند احياناً از غرض و كينه و حدس خالى نبوده‌اند . برخى نمىخواسته‌اند فضيلت آن بزرگ‌مردان را بر زبان آورند و برخى هم كه رذالت و خباثت داشته‌اند ، اتهامات ناروائى به آنان نسبت مىداده‌اند . مردمى هم كه آنان را نديده و سخنان اين بدخواهان را - البته همراه مدايح حقيقت‌گويان - مىشنيده‌اند ، ابتدا متحير و سرگردان شده و روشن شدن حقيقت و صورت واقعى قضايا مدتى طول مىكشيده تا بالاخره بعد از يكى دو قرن پرده‌هاى اغراض و احقاد بالا رفته و سره از ناسره جدا شده و واقعيت چنان‌كه بوده نمايان مىگشته است .\r\nابرمرد تاريخ بشريت ، بعد از خاتم انبياء يعنى على بن ابىطالب عليه السلام را مىبينيد كه بعد از شهادت ، قبر مباركش مخفى مىشود كه مبادا حسودان و بدخواهان به آن اهانتى روا دارند ، همچنين بقيهء ائمهء اطهار عليهم السلام كم و بيش از اين قاعدهء منحوس مستثنى\r\n\r\n\r\n","description":"","footnote":"\r\n( 1 ) . كيهان فرهنگى ، سال چهارم ، تيرماه 1366 ، ش 4 ، پياپى 40 ، ص 36 - 37 .\r\n","page_name":" 529 ","page_number":529},
  {"content":"\r\n\r\nنبوده‌اند و نيز دانشمندان اسلامى را مىبينيم كه برخى در زمان وفاتشان ، جو حاكم بر محيط ، درست در نقطه مقابل و با 180 درجه انحراف نسبت به ايشان قضاوت مىكرده است مانند شهداى فضيلت ، مخصوصاً شهيد اول و ثانى - رضوان اللَّه تعالى عليهما - و برخى ديگر از اين دانشمندان ، حقيقت گوهر وجودشان در زمان وفات كم‌رنگ و كم فروغ بوده است مانند ثقة الاسلام كلينى و شيخ طوسى و علامه حلى و محقق و ديگران .\r\nثقة الاسلام كلينى رضى الله عنه يكى از اين افراد است كه حدود 12 قرن از وفات او مىگذرد و اكنون كه ما به بررسى محققان و پژوهشگران عادل و نكته‌سنج مىنگريم ، مىبينيم دربارهء او و مصنفاتش چنين مىگويند :\r\nابوالخير عبداللَّه نجاشى صاحب كتاب رجال كه از اكابر و معتمدين علماى اماميه است مىگويد :\r\nوكان أوثق الناس فى الحديث و أثبتهم ؛ « 1 »\r\nشيخ كلينى در ميان محدثين ، موثق‌ترين آنها بوده و در ميان كسانى كه سخنشان به عنوان حجت پذيرفته مىشود برتر و والاتر بوده است .\r\nنجاشى هيچ‌يك از محدثين را به اين درجه از عظمت و علو نستوده است .\r\nشيخ مفيد رضى الله عنه كه بدون ترديد يكى از اركان فقه و حديث و كلام ماست ، دربارهء كتاب كافى ثقة الاسلام چنين مىگويد :\r\nو هو أجلّ كتب الشيعة و أكثرها فائدة ؛ « 2 »\r\nكتاب كافى جليل‌ترين كتاب شيعه و سودمندترين آنها است .\r\nشيخ طوسى قدس سره كه در رفعت مقام اظهر من الشمس است ، دربارهء او مىگويد :\r\nشيخ أصحابنا فى وقته و أوجههم و كان أوثق الناس فى الحديث ؛ « 3 »\r\nثقة الاسلام كلينى در زمان خود ، شيخ و چهرهء برجستهء اصحاب ما بوده و در\r\n\r\n\r\n","description":"","footnote":"\r\n( 1 ) . رجال نجاشى ، ص 266 .\r\n( 2 ) . به نقل از مستدرك الوسائل ، ج 3 ، ص 532 .\r\n( 3 ) . فهرست شيخ طوسى ، ص 326 .\r\n","page_name":" 530 ","page_number":530},
  {"content":"\r\n\r\nنقل حديث ، از همگان بيشتر مورد وثوق و اعتماد بوده است .\r\nو باز همين بزرگوار در كتاب رجال گويد :\r\nمحمد بن يعقوب كلينى يكنى ابا جعفر ثقة ، عارف بالاخبار ، له كتب منها كتاب الكافى ؛\r\nمحمد بن يعقوب كلينى كه كنيه‌اش ابوجعفر است مورد وثوق علما ، و عارف به اخبار و احاديث است . او كتاب‌هايى نوشته كه يكى از آنها كتاب كافى است .\r\nمحقق كركى - نوّر اللَّه مضجعه - گويد :\r\nالمحدث الثقة ، جامع أحاديث اهل البيت عليهم الصلاة والسلام ، أبى جعفر محمد بن يعقوب الكلينى ، صاحب الكتاب الكبير فى الحديث المسمى ب الكافى الذى لم يعمل مثله ؛ « 1 »\r\nمحدث مورد وثوق ، گردآورندهء احاديث اهل بيت عليهم السلام ، ابوجعفر محمد بن يعقوب كلينى نويسندهء كتابى بزرگ در حديث است به نام كافى كه مانند آن كتابى تصنيف نشده است .\r\nمرحوم شهيد قدس سره در اجازهء خود به ابن خازن مىنويسند :\r\nكتاب الكافى فى الحديث الذى لم يعمل للامامية مثله ؛ « 2 »\r\nكتاب كافى در حديث است و در مذهب اماميه كتابى مانند آن تأليف نشده است .\r\nعلامه حلى قدس سره كه مانند ديگران بىنياز از تمجيد و تعريف است ، دربارهء مرحوم كلينى عبارتى نظير عبارت شيخ طوسى دارد . او مىگويد :\r\nو محمد شيخ اصحابنا فى وقته بالرى و وجههم وكان أوثق الناس فى الحديث و أثبتهم . « 3 »\r\nسيد بن طاووس - طاب اللَّه ثراه - گويد :\r\nو هذا الشيخ محمد بن يعقوب كان حياته فى زمن و كلاء مولانا المهدى -\r\n\r\n\r\n","description":"","footnote":"\r\n( 1 ) . به نقل از مستدرك الوسائل ، ج 3 ، ص 532 .\r\n( 2 ) . همان .\r\n( 3 ) . مختصر ، علامه ، ص 71 .\r\n","page_name":" 531 ","page_number":531},
  {"content":"\r\n\r\nصلوات اللَّه عليه - عثمان بن سعيد العمرى و ولده . . . ؛\r\nشيخ محمد بن يعقوب در زمان حيات وكلاى مولاى ما حضرت مهدى - صلوات اللَّه عليه - يعنى عثمان بن سعيد و و پسرش محمد و حسين بن روح و على بن محمد سمرى رحمه الله مىزيسته ، بنابراين محمد بن يعقوب راهى به سوى تحقيق رواياتى كه نقل مىكرده ، و تصديق كتاب‌هايى كه مىنوشته داشته است .\r\nحاجى نورى - نوّر اللَّه ثراه - در شرح سخن سيد مىگويد :\r\nمعنى سخن او اين است كه كلينى نوشته‌هاى خود را به وكلاى حضرت صاحب الامر عرضه مىكرده و پس از آن كه آنان امضا نموده و حكم به صحتش مىداده‌اند ، منتشر مىنموده و امضاى نواب و وكلاى امام عليه السلام در آن زمان عين امضاى خود امام بوده است .\r\nسپس در مقدار اعتبار اين حدس مىفرمايد :\r\nكسى كه در مقدمات سخن سيد تأمل كند ، به نتيجه‌اى كه او گرفته است ، ظن قوى و اطمينان و وثوق كامل پيدا مىكند . « 1 »\r\nشريف جزايرى رحمه الله نظير همين مطلب را از قول يكى از معاصرينش نقل نموده ، مىفرمايد :\r\nكان بعض المعاصرين يذهب الى ان كتاب الكافى مما عرض على مولانا صاحب الزمان عجل اللَّه تعالى فرجه لانه كان فى زمن الغيبة الصغرى التى كان فيها الابواب تخرج بالكتب و الرسائل من الامام عليه السلام الى الشيعة فى اقطار الارض و كانوا يتمكنون من الوصول اليه فى اكثر الاوقات فكيف يكون شيخنا الكلينى رحمه الله فى مثل ذلك العصر و يؤلف مثل هذا الكتاب الجليل الذى اراد جعله مرجعاً للشيعة و كان متمكناً من عرضه على الناحية المقدسة أو استخبار حاله منه ليعلم اعتبار احاديثه و يتميز الصحيح منها من غيرالصحيح من غير الصحيح و لا يعرضه عليه - و هذا القول لا يخلو من قرب - ؛ « 2 »\r\n\r\n\r\n","description":"","footnote":"\r\n( 1 ) . مستدرك محدث نورى ، ج 3 ، ص 532 با تلخيص و اختصار .\r\n( 2 ) . تنقيح المقال ، ج 3 ، ص 202 .\r\n","page_name":" 532 ","page_number":532},
  {"content":"\r\n\r\nبعضى از معاصرين ما عقيده دارند كه كتاب كافى به حضرت صاحب الزمان ( عج ) عرضه گشته ، زيرا كلينى رحمه الله در زمان غيبت صغرى مىزيسته كه نامه‌ها و رساله‌هاى شيعه از اقطار زمين به آن حضرت مىرسيده و بيشتر اوقات وكلاى حضرت ، دسترسى به او داشته‌اند ، پس چگونه مىشود كه شيخ كلينى در همچو زمانى كتابى بنويسد و بخواهد مرجع عقايد و احكام شيعه باشد و او بتواند آن كتاب را بر حضرت عرضه كند و چنين كارى را نكند ؟\r\nعلامه مامقانى گويد : اين سخن نزديك به قبول است .\r\nمجلسى اول رحمه الله پس از بيان همين مقدمات مىگويد :\r\nممكن است هر حديثى كه در كتاب كافى به عنوان « و قد قال العالم » يا به عنوان « فى حديث آخر » يا مانند اينها باشد ، از حضرت صاحب الزمان عليه السلام نقل شده است و مرحوم كلينى آن حديث را توسط يكى از سفراى آن حضرت اخذ كرده باشد مگر اين‌كه قرينه‌اى باشد و ما را از اين رأى باز دارد . « 1 »\r\nمحدث نورى - نوّر اللَّه مضجعه - گويد :\r\nالكافى أحد الكتب الأربعة التى عليها تدور رحى مذهب الفرقة الناجية . . . و كتاب الكافى بينها كالشمس بين نجوم السماء و امتاز عنها بامور ؛ « 2 »\r\nكتاب كافى يكى از چهار كتابى است كه سنگ آسياب مذهب اماميه گرد آن مىچرخد ( قطب مذهب شيعه است ) . . . كتاب كافى در ميان اين چهار كتاب ، نسبت خورشيد را در ميان ستارگان دارد .\r\nسپس امتيازاتى براى اين كتاب نقل مىكند .\r\nشيخ آقابزرگ تهرانى قدس سره گويد :\r\nالكافى و هو أجلّ الكتب الأربعة ، الاصول المعتمدة عليه لم يكتب مثله فى المنقول عن آل الرسول ؛ « 3 »\r\nكتاب كافى اجل كتب اربعه است كه شيعه بر آنها اعتماد دارد و در ميان كتبى كه\r\n\r\n\r\n","description":"","footnote":"\r\n( 1 ) . به نقل از تنقيح المقال ، ج 3 ، ص 202 .\r\n( 2 ) . مستدرك ، ج 3 ، ص 532 .\r\n( 3 ) . الذريعة ، ج 17 ، ص 245 .\r\n","page_name":" 533 ","page_number":533},
  {"content":"\r\n\r\nحديث از آن پيغمبر صلى الله عليه و آله نقل مىكنند ، كتابى مانند آن تأليف نشده است .\r\nشيخ عبداللَّه مامقانى رحمه الله گويد :\r\nو أمر محمد بن يعقوب فى العلم و الفقه و الحديث و الثقة و الورع و جلالة الشأن و عظم القدر و علو المنزلة و سمو الرتبة أشهر من أن يحيط به قلم و يستوفيه رقم ؛ « 1 »\r\nامر محمد بن يعقوب ، راجع به علم و فقه و حديث و وثوق و پرهيزگارى و جلالت شأن و عظمت قدر و علو منزلت و رفعت مرتبت ، مشهورتر از آن است كه قلمى بتواند آن را احاطه كند يا نوشتارى بتواند به اتمام رساند .\r\nمحمد امين استرآبادى رحمه الله گويد :\r\nو قد سمعنا عن مشايخنا و علمائنا انه لم يصنف فى الاسلام كتاب يوازيه أو يدانيه ؛ « 2 »\r\nما از جميع علما و اساتيد خويش شنيده‌ايم كه در حوزهء اسلام ، هيچ كتابى مانند كافى يا نزديك به آن نوشته نشده است .\r\nشيخ حسين والد شيخ بهائى قدس سره گويد :\r\nأمّا كتاب الكافى فهو الشيخ أبى جعفر محمد بن يعقوب الكلينى شيخ عصره فى وقته و وجه العلماء و النبلاء ، كان أوثق الناس فى الحديث و أنقدهم له و أعرفهم به ؛ « 3 »\r\nكتاب كافى تأليف شيخ ابوجعفر كلينى ، شيخ ( استاد و پيشواى ) زمان خود بوده و چهرهء برجستهء علما و بزرگان است . او از همهء محدثين بيشتر مورد وثوق است و نسبت به حديث از همگان نقادتر و عارف‌تر است .\r\nمجلسى دوم - طاب ثراه - در مقدمهء مرآت العقول گويد :\r\nو ابتدأت بكتاب الكافى للشيخ الصدوق ثقة الاسلام ، مقبول طوايف الأنام ، ممدوح الخاص و العام ، محمد بن يعقوب الكلينى حشره اللَّه مع الائمة\r\n\r\n\r\n","description":"","footnote":"\r\n( 1 ) . تنقيح المقال ، ج 3 ، ص 200 .\r\n( 2 ) . مستدرك الوسائل ، ج 3 ، ص 532 .\r\n( 3 ) . همان مأخذ و همان نسخه .\r\n","page_name":" 534 ","page_number":534},
  {"content":"\r\n\r\nالكرام ، لأنه كان أضبط الاصول و أجمعها و أحسن مؤلفات الفرقة الناجية و أعظمها ؛ « 1 »\r\nشروع كردم به كتاب كافى ، از آنِ شيخ صدوق ( بسيار راستگو ) ثقة الاسلام ، پذيرفتهء همه اقشار مردم ، ستايش شدهء عوام و خواص ، محمد بن يعقوب كلينى كه خدا او را با ائمهء كرام محشور فرمايد ، زيرا آن كتاب در ميان مآخذ گروه اماميه مضبوطتر و جامع‌تر و عظيم‌ترين است و بهترين تأليف فرقهء ناجيه است .\r\nنويسنده گويد : اين بود برخى از قضاوت‌هاى دانشمندان نقاد و نكته‌سنج و موشكافى كه سخن آنها ، حتى كلمات و حروف آنها ، حساب و ميزان دارد . اين مردان الهى و رجال برجستهء تاريخ بشرى ، ابتدا در كتب درايه خود ، مقدار ارزش كلماتى مانند : ثقة ، أوثق ، خبير ، بصير ، عارف ، ثبت ، عدل و مانند اينها را معين مىكنند و سپس هر يك را براى موردى كه لياقت آن را دارد به كار مىبرند .\r\nما از تعاريف اين دانشمندان موشكاف و كنجكاو طى 1200 سال ، نسبت به ثقة الاسلام كلينى - عطّر اللَّه مضجعه الشريف - دريافتيم كه آنها مىخواهند بگويند در ميان صدها كتاب حديث و اصول معتمد شيعه ، ما تنها چهار كتاب كافى ، تهذيب ، استبصار و من لا يحضره الفقيه را به عنوان معتبرترين كتب حديث انتخاب كرده‌ايم ، و در ميان اين چهار كتاب ، صحيح‌تر ، دقيق‌تر ، معتبرتر از همه ، كتاب شريف كافى است .\r\n\r\n\r\n","description":"","footnote":"\r\n( 1 ) . به نقل از مستدرك الوسائل ، ج 3 ، ص 532 .\r\n","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\nسخنى در عرصهء روايت و درايت حديث\r\n\r\nسخنى در عرصهء روايت و درايت حديث « 1 »\r\nمحمّد جاودان\r\nبسم اللَّه الرحمن الرحيم\r\nمسئولين كيهان فرهنگى ، مصاحبهء ماه گذشته با استاد بهبودى حاوى نكات ارزنده و جالبى بود و اين بنده از آن تازه‌ها آموخت . اما در آن چند نكتهء قابل تأمل نيز يافت شد كه آنها را با ذكر دلايل لازم به خوانندگان گرامى و اهل نظر عرضه مىدارد ، به اميد اين‌كه از اين رهگذر بخش‌هاى كمتر گفته شده‌اى از تاريخ اسلام و تشيع روشن گردد ، تا چه قبول افتد و چه در نظر آيد .\r\nاسلام بر دو پايهء اساسى كتاب و سنت بنا شده است . كتاب يعنى قرآن كريم كه حاوى كليات و اصول نظريات اسلام است با حفاظت الهى از دستبردها و تحريفات مصون مانده و خواهد ماند . سنت كه بايد كليات عرضه شده از سوى كتاب را توضيح داده و تفسير كند ، در مجموعه‌هاى روايى از پيامبر اكرم صلى الله عليه و آله و ائمهء اطهار عليهم السلام نقل شده است . حفاظت از همين بخش از اسلام است كه به عهدهء ائمهء دين واگذار گرديده و قسمت مهمى از وظايف ايشان در حمل و حفظ و نشر اسلام را تشكيل مىدهد .\r\nكلمات رسول اكرم صلى الله عليه و آله در تفسير و تعيين مصاديق و بيان همهء خصوصيات آيات قرآن كريم ، براى اميرالمؤمنين عليه الصلاة والسلام بخشى از سنتى بود كه ائمهء اطهار عليهم السلام به حمل و حفظ و نشر آن مأمور بودند . « 2 »\r\n\r\n\r\n","description":"","footnote":"\r\n( 1 ) . كيهان فرهنگى ، آبان ماه ، سال 1365 ، شمارهء 8 ، پياپى 32 ، ص 34 - 35 .\r\n( 2 ) . بصائر الدرجات ، ص 197 - 198 ( چهار حديث ) ؛ اصول كافى ، ج 1 ، ص 62 و 63 ؛ مقدمهء مرآة العقول ، ج 2 ، ص 125 - 126 .\r\n","page_name":" 537 ","page_number":537},
  {"content":"\r\n\r\nكتاب جامعه كه حاوى همهء احكام و قوانين مورد نياز بشريت بود بخش دوم از سنت پيامبر است كه به اميرالمؤمنين عليه السلام سپرده شده تا به عنوان سند مكتوب همهء سخنانى كه ائمهء اطهار عليهم السلام در مورد احكام دين مىگويند باشد . « 1 »\r\nاز بحث در سرنوشت آن قسمت از احاديث پيامبر صلى الله عليه و آله كه به صحابه الغا شده مىگذريم كه خود محتاج بحثى ديگر است . « 2 »\r\nاما آنچه پيامبر صلى الله عليه و آله به دست وصى خود اميرمؤمنان عليه السلام سپرد و در ميان خانوادهء خود به ارث گذاشت به سلامت تمام دست به دست گشت تا امكان بازگفتن عام آن ، در عصر امام باقر و صادق عليهما السلام و بعد از آن فراهم آمد . اين دو بزرگوار بسيارى از اوقات ، با تكيه بر همان اسناد مكتوب ( / كتاب جامعه ) براى ياران و شاگردان خود احكام اسلام را بيان كرده يا ايشان را از اشتباهات و انحرافات كه گريبانگير مجتمع بود رهايى بخشيده‌اند . « 3 »\r\nدر حد اطلاعات كنونى ما ، اولين بار دستور كتابت و ثبت احاديث ، به صراحت و پىگيرى از امام صادق عليه السلام صدور يافت « 4 » تا بدين وسيله آنچه ائمه با تكيه بر موهبت عصمت و برگرفته از سند مكتوب و قطعى به مردم مىآموزند ، با كتابت بهتر محفوظ بماند . اين مسئله به صورت يك رسم و سنت حسنه در ميان شيعه برقرار ماند تا آن‌جا كه در عصر امام موسى عليه السلام اصحاب و اهل بيت و شيعهء آن حضرت ، هنگامى كه در مجلس ايشان حضور مىيافتند الواحى از آبنوس ، و قلم به همراه داشته ، و هر چه امام مىگفت ، و يا هر حديثى كه مىفرمود ، و يا هر فتوايى كه اظهار مىداشت بلافاصله\r\n\r\n\r\n","description":"","footnote":"\r\n( 1 ) . بصائر الدرجات ، ص 142 - 161 ، چاپ تبريز ؛ اصول كافى ، ج 1 ، ص 240 ؛ ارشاد مفيد ، ص 257 ، چاپ آخوندى .\r\n( 2 ) . مراجعه كنيد به مقدمهء مرآة العقول ، ج 1 ، ص 27 تا 35 ؛ الحياة السياسية للامام الحسن .\r\n( 3 ) . كافى ، ج 7 ، ص 94 تا 95 ؛ التهذيب ، ج 9 ، ص 271 ؛ الوسائل ، ج 17 ، ص 504 ؛ بصائر الدرجات ، ص 145 ، حديث 22 ؛ الاستبصار ، ج 1 ، ص 383 .\r\n( 4 ) . اصول كافى ، ج 1 ، ص 52 ، ح 8 و 9 و 10 و 11 ؛ صحيح الكافى ، ج 1 ، ص 7 ، ح 21 ؛ مرآة العقول ، ج 1 ، ص 180 ؛ وسائل الشيعة ، ص 97 ؛ سيرة الائمة الاثنا عشر ، ج 2 ، ص 256 ؛ بحار الأنوار ، ج 3 ، ص 153 - 144 ؛ 16 حديث از پيامبر صلى الله عليه و آله و امام صادق عليه السلام .\r\n","page_name":" 538 ","page_number":538},
  {"content":"\r\n\r\nثبت مىكردند . « 1 »\r\nشيخ بهاء الدين عاملى در كتاب مشرق الشمسين مىنويسد :\r\nعادت اصحاب ائمه و صاحبان اصول اين بود كه اگر از ائمه عليهم السلام حديثى مىشنيدند بلافاصله به ضبط آن مىپرداختند تا به خاطر فراموشى احتمالى ، احاديث مزبور از دست نرود . « 2 »\r\nاز اين دوره به بعد است كه شاگردان مكتب ائمه ، به صورت وسيعى به تعليم و تعلم و تأليف در علوم مختلف اسلامى پرداخته و مجالس تدريس و افاده « 3 » برپا كرده و كتاب‌ها و رساله‌هاى كوچك و بزرگ پديد آوردند . طبق نقل ابن عقده ( متوفى 331 ) مورخ و رجالى بزرگ ، تنها برگزيدگان از شاگردان امام صادق عليه السلام در حدود چهار هزار نفر تخمين زده شده‌اند ، « 4 » و در نقل قول ديگر ، بسيار بيشتر از اين عده بوده‌اند . « 5 » اما اهل تصنيف و تأليف از اين گروه كه به صاحبان اصول نامبردار شده‌اند تا چهارصد تن رسيده‌اند . « 6 » البته تعداد رسائل اصحاب ائمه ، كه به نام اصول مشهورند بسيار بيشتر از اين حدود است « 7 » و به حدى مىباشد كه شيخ الطايفه محمد بن حسن طوسى ( متوفى 460 ) از احصاء آنها اظهار ناتوانى مىكند ، او در فهرست خويش مىنويسد :\r\nما در اين كتاب متعهد نمىشويم كه تمام اين‌گونه كتب را احصاء نماييم ، چون تصانيف اصحاب و اصول ايشان قابل ضبط و شماره نيستند . زيرا بسيارى از اصحاب در بلاد مختلف و در زمين‌هاى دوردست پراكنده مىباشند . « 8 »\r\nدليل بسيار روشن اين ادعا اين است كه در ميان اصحاب ائمه ، گروه زيادى هستند\r\n\r\n\r\n","description":"","footnote":"\r\n( 1 ) . مهج الدعوات ، ص 221 ، چاپ سنگى ؛ الذريعة ، ج 2 ، ص 128 - 127 .\r\n( 2 ) . مشرق الشمسين ، ص 8 ، سنگى .\r\n( 3 ) . مثلًا دستور امام به ابان بن تغلب را ببينيد ، رجال نجاشى ، ص 8 ؛ و رجال ابن داود ، ص 10 ، چاپ دانشگاه تهران .\r\n( 4 ) . مراجعه كنيد به الفهرست طوسى ، ص 42 و 43 ؛ اعيان الشيعه ، ج 3 ، ص 115 .\r\n( 5 ) . الفهرست ، ص 48 .\r\n( 6 ) . طبق نقل محقق حلى در المعتبر ، ص 5 ، و شهيد در الذكرى ، ص 7 - 8 و والد شيخ بهايى در وصول الاخيار الىاصول الأخبار ، ص 40 و محقق داماد در الرواشح السماويه ، ص 98 .\r\n( 7 ) . وسائل الشيعه ، ج 2 ، ص 49 ؛ الائمة الاثنا عشر ، ج 2 ، ص 256 ؛ المبادى العامة للفقه الجعفرى ، ص 79 .\r\n( 8 ) . الفهرست ، طوسى ، ص 3 و 4 ، چاپ دانشگاه مشهد .\r\n","page_name":" 539 ","page_number":539},
  {"content":"\r\n\r\nكه هر كدام به تنهايى ده‌ها تأليف داشته‌اند از جمله هشام بن محمد كلبى مورخ و نسابهء بسيار بزرگ و شاگرد امام صادق عليه السلام ، به تنهايى بيش از دويست كتاب تأليف كرده « 1 » و فضل بن شاذان نيشابورى فقيه و متكلم و محدث بزرگ قرن دوم و سوم ، صد و هشتاد كتاب « 2 » و احمد بن محمد بن خالد برقى ، نزديك صد كتاب « 3 » و ابن دؤل احمد بن محمد ، صد كتاب ، « 4 » و ابن ابى عمير ، نود و چهار كتاب « 5 » و ابراهيم بن محمد ثقفى نزديك به پنجاه كتاب « 6 » تصنيف نموده‌اند .\r\nدر اين عصر ، مجتمع شيعى با يك پديدهء انحرافى خطرناك روبرو مىشود ، و آن پيدايش گروه كوچك اما بسيار پر تحرك و فعال غلات مىباشد . اينها به ائمه اطهار عليهم السلام نسبت الوهيت داده و گاه خود مدعى نبوت مىشدند ، و اولين بار اين غلات هستند كه زلال علوم اهل بيت عليهم السلام را كدر مىسازند ، و در اجتماع به هم پيوستهء شيعه شكاف ايجاد مىكنند . ائمهء اطهار عليهم السلام به يك جنگ علنى و پىگير و بسيار شديد عليه افراد و سركردگان اين گروه پرداخته و به صورت‌هاى مختلف ، شيعيان و شاگردان خود را از خلط و آميزش به تأثيرپذيرى از ايشان برحذر داشته و در حد قدرت ، به طرد و لعن و تكفيرشان دست يازيدند . « 7 » يك نمونه از اين شدت عمل را در حادثهء زير مىبينيم :\r\nمحمد بن عيسى مىگويد : من در محضر يونس بن عبدالرحمن صحابى بزرگ امام كاظم و امام رضا عليهما السلام بودم ، كسى از ايشان سؤال كرد : اى ابا محمد ! شما چرا اين قدر در مورد احاديث دقت به خرج مىدهيد ، و چرا تا اين حد روايات پاره‌اى از اصحاب را انكار مىنماييد ؟ ايشان فرمود : هشام بن حكم براى من نقل كرد كه امام صادق عليه السلام مىفرمود : حديثى جز آنچه موافق قرآن و سنت پيامبر باشد يا دليلى از احاديث مسلّم\r\n\r\n\r\n","description":"","footnote":"\r\n( 1 ) . احوالات او را ببينيد در رجال نجاشى ، ص 339 ؛ الفهرست ابن نديم ، ص 108 تا 111 ؛ الذريعة ، ج 2 ، ص 130 .\r\n( 2 ) . ريحانة الأدب ، ج 6 ، ص 36 ؛ الايضاح ، مقدمه ، ص دو .\r\n( 3 ) . المحاسن ، ج 1 ، مقدمهء صفحه ى ؛ الذريعة ، ج 2 ، ص 131 - 130 .\r\n( 4 ) . رجال نجاشى ، ص 70 ؛ الذريعة ، ج 2 ، ص 130 .\r\n( 5 ) . رجال نجاشى ، ص 250 ؛ الفهرست طوسى ، ص 266 .\r\n( 6 ) . الغارات ، ج 1 ، مقدمه صفحه د .\r\n( 7 ) . رجال كشى ، ص 192 و 223 و 224 و 225 ( به ويژه حديث 404 تا صفحه 231 و 233 و 364 ) و نيز مراجعه كنيد به الامام الصادق والمذاهب الاربعه ، ج 1 ، ص 240 - 224 ؛ المبادى العامه للفقه الجعفرى ، ص 235 تا 238 .\r\n","page_name":" 540 ","page_number":540},
  {"content":"\r\n\r\nگذشتهء ما براى آن موجود باشد قبول نكنيد ، زيرا مغيرة بن سعيد لعنه اللَّه در كتاب‌هاى اصحاب پدرم دست برده و در آنها احاديثى وارد ساخت كه گفتهء پدرم نبود . از خدا بترسيد ، و از مطالب نقل شدهء از ما ، چيزى كه مخالف قول خداوند و رسول او باشد نپذيريد ، زيرا اگر ما سخنى بگوييم ، خواهيم گفت : خداوند مىفرمايد ، يا رسول خدا مىفرمايد ، « 1 » به همين دليل است كه از عصر امام صادق عليه السلام به بعد ، اصحاب ائمه ، به عرضهء كتب و اصول خود با پيشينيان به امام عصر خود ، دست زدند ، و بدين وسيله مىخواستند از صحت نقل‌ها و عدم نفوذ نيروهاى انحرافى در تأليفات و اصول مطمئن شده و با آرامش خاطر از آنها بهره بگيرند . نمونه‌هاى فراوانى در اين زمينه وجود دارد :\r\n1 . كتاب يوم و ليلهء يونس بن عبدالرحمن بر امام جواد و هادى و عسكرى عليهم السلام عرضه شده مورد تصديق قرار گرفته است . « 2 »\r\n2 . كتاب عبيداللَّه بن على بن ابى شعبهء حلبى بر امام صادق عليه السلام عرضه شده و امام عليه السلام آن را نيكو شمردند . « 3 »\r\n3 . كتاب التأديب احمد بن عبداللَّه بن خانبه بر امام عسكرى عليه السلام عرضه شد ، و امام فرمود : اين كتاب صحيح است و بدان عمل كنيد . « 4 »\r\n4 . كتاب فضل بن شاذان نيشابورى بر امام عسكرى عليه السلام عرضه شده و آن حضرت بر وى رحمت فرستاد و فرمود : من به مردم خراسان غبطه مىبرم ، زيرا فضل در ميان ايشان است . « 5 »\r\n5 . اصل ظريف بن ناصح بر امام صادق و امام ابوالحسن رضا عليهما السلام عرضه شده است . « 6 »\r\n\r\n\r\n","description":"","footnote":"\r\n( 1 ) . رجال كشى ، ص 224 ؛ تنقيح المقال ، ج 3 ، ص 236 .\r\n( 2 ) . رجال نجاشى ، ص 349 ؛ رجال كشى ، ص 484 ؛ بحار الأنوار ، ج 2 ، ص 150 .\r\n( 3 ) . رجال نجاشى ، ص 171 ؛ الفهرست طوسى ، ص 203 .\r\n( 4 ) . تنقيح المقال ، ج 1 ، ص 66 ؛ المستدرك ، ج 3 ، ص 183 .\r\n( 5 ) . رجال ابن داود ، ص 273 .\r\n( 6 ) . كافى ، ج 7 ، ص 311 ؛ تهذيب ، ج 10 ، ص 295 .\r\n","page_name":" 541 ","page_number":541},
  {"content":"\r\n\r\n6 . يونس بن عبدالرحمن كتاب‌هاى شيعيان عراقى را به حضرت ابوالحسن رضا عليه السلام عرضه مىدارد . « 1 »\r\n7 . كتاب ابن عزافر به جناب حسين بن روح رحمه الله عرضه شد ، و ايشان كه در همهء امور از قول امام عصر عليه الصلاة والسلام تخطى نمىكرد ، « 2 » عمل به آن را مقبول دانسته و پذيرفتند . « 3 »\r\nاز عصر امام ابوالحسن رضا عليه السلام به بعد دانشمندان شيعه دست به تأليف كتاب‌هاى بزرگى زدند كه استخراج شده از اصول قدما و حاوى صدها و هزارها حديث مورد احتياج جامعهء شيعى بود ، و بدين ترتيب در تاريخ حديث مرحلهء تازه‌اى پديد آمد . از جملهء اين تأليفات كتاب المحاسن ابو جعفر احمد بن محمد بن خالد برقى ( متوفى 274 ) از اصحاب امام جواد و امام هادى عليهما السلام است . اين كتاب تا آن‌جا به جامعيت شهرت داشته و مقبوليت عام يافته بوده است كه شيخ طوسى هنگام ذكر نام كتاب‌هاى ابن عقده مورخ رجالى و محدث مشهور مىگويد :\r\nيكى از كتاب‌هاى او كتاب الآداب است . اين كتاب بسيار بزرگ بود و مانند كتاب المحاسن ابواب فراوانى را شامل است . « 4 »\r\nعلامه ملا محمد تقى مجلسى پدر ، در شرح فارسى خود بر من لا يحضره الفقيه در مورد كتاب المحاسن مىنويسد :\r\nاين كتاب نزد ما هست ، و چنان كه مشايخ نقل كرده‌اند بسيار بزرگ و ثقه و معتمد عليه بوده آنچه الحال هست شايد ثُلث آن باشد . « 5 »\r\nدر روضات الجنات آمده است :\r\nبرقى تأليفات فراوان دارد ، بزرگ‌ترين و جامع‌ترين آنها كتاب محاسن است كه مشهور بوده و در زمان ما موجود مىباشد . اين كتاب مشتمل بر بيش از صد\r\n\r\n\r\n","description":"","footnote":"\r\n( 1 ) . رجال كشى ، ص 224 ، چاپ دانشگاه مشهد .\r\n( 2 ) . الغيبه طوسى ، ص 219 ، چاپ نجف .\r\n( 3 ) . همان ، ص 339 - 340 .\r\n( 4 ) . الفهرست ، ص 43 .\r\n( 5 ) . المحاسن ، مقدمه ، صفحهء ى .\r\n","page_name":" 542 ","page_number":542},
  {"content":"\r\n\r\nباب در فقه و حكمت و آداب علل شرعى و توحيد و ساير اصول دين و فروع آن مىباشد ، و شيخ صدوق بيشتر كتاب‌هاى خود را بر اساس و شكل آن تأليف نموده است . « 1 »\r\nمحدث نورى در خاتمهء المستدرك ، فايدهء پنجم ، در مورد برقى مىگويد :\r\nاز كتاب جامع و بزرگ او ، همهء مصنفين و نويسندگان جوامع حديثى نقل كرده‌اند ، بلكه حتى از او عناوين كتاب‌هاى خويش را گرفته‌اند . « 2 »\r\nاين كتاب بزرگ كه امروز اكثر آن از دست رفته نزد مشايخ ثلاثه يعنى كلينى و صدوق و طوسى وجود داشته و هر سه از آن استفاده كرده‌اند « 3 » بدين ترتيب يكى از مآخذ مهم كافى كتاب المحاسن برقى است .\r\nديگر كتاب الجامع احمد بن محمد بن ابى نصر بزنطى كوفى ( متوفاى 221 ق ) است . بزنطى ، از اصحاب حضرت ابوالحسن رضا و ابوجعفر جواد عليهم السلام بوده و نزد ايشان منزلتى عظيم داشته است او را از دستهء دوم اصحاب اجماع دانسته‌اند . يعنى از كسانى كه حديث و روايت نقل شده از ايشان ، اگر به طريق صحيح باشد نياز به وارسى و تحقيق در افراد بعد نيست ، و مقبول و صحيح تلقى مىشود . « 4 » كلينى با يازده طريق از سلسله مشايخ خود از اين كتاب نقل مىكند . « 5 » طبق يك نقل ، اين كتاب تا عصر محقق حلى صاحب شرايع موجود بوده است . « 6 »\r\nسوم كتاب نوادر الحكمة محمد بن احمد بن يحيى بن عمران اشعرى قمى است .\r\nنجاشى در مورد اين كتاب مىگويد :\r\nاين كتاب ، كتاب بزرگ و خوبى است ، و علماى قم آن را به نام دبهء شبيب معرفى مىكردند ، و شبيب بقالى بود كه در دبهء چرمى خودش كه خانه‌هاى فراوان داشت انواعى از روغن قرار داده و طبق خواست مردم به آنها مىفروخت . « 7 »\r\n\r\n\r\n","description":"","footnote":"\r\n( 1 ) . روضات الجنات ، ج 1 ، ص 13 ، چاپ اول ، به نقل از مقدمهء محدث ارموى بر كتاب المحاسن ، صفحه ج .\r\n( 2 ) . المستدرك ، ج 3 ، ص 552 .\r\n( 3 ) . مقدمه كتاب المحاسن ، صفحات ج ، د ، و .\r\n( 4 ) . رجال كشى ، ص 556 ؛ اعيان الشيعه ، ج 3 ، ص 140 - 141 .\r\n( 5 ) . الاعلام الهادية الرفيعه ، ص 24 - 26 .\r\n( 6 ) . منقول از افادات آية اللَّه العظمى بروجردى رضوان اللَّه عليه در دروس فقه خود .\r\n( 7 ) . رجال نجاشى ، ص 269 .\r\n","page_name":" 543 ","page_number":543},
  {"content":"\r\n\r\nو بدين مناسبت به آن كتاب بزرگ اين نام را داده بودند كه طالبان معارف در هر زمينه مىتوانستند از نوادر الحكمة استفاده كنند . « 1 » شيخ طوسى در مورد اين مرد مىگويد :\r\nمردى جليل القدر و كثير الروايه مىباشد . كتاب او نوادر الحكمة است كه مشتمل بر بيست و دو باب مىباشد . « 2 »\r\nصدوق در مورد اين كتاب و چند كتاب ديگر از امثال آن كه مرجع وى در تأليف كتاب مهم من لا يحضره الفقيه است مىگويد :\r\nهر چه در اين كتاب من است از كتب مشهور ، و مورد اعتماد و مرجع استخراج شده است . « 3 »\r\nآن‌گاه به شماره كردن كتاب‌هاى مزبور مىپردازد ، و نوادر الحكمة را به عنوان ششمين از آنها نام مىبرد . اين سخن از كسى است كه شيخ طوسى دربارهء او مىفرمايد :\r\nحافظ احاديث و بصير و خبير در فقه و رجال و نقاد اخبار بود . در ميان دانشمندان قم نظيرى براى او در حفظ و فراوانى دانش ديده نشده است . « 4 »\r\nاين كتاب در نزد مشايخ سه گانهء كلينى و صدوق و طوسى بوده و تا زمان سيد بن طاووس نيز باقى مانده است . « 5 » صدوق از اين كتاب با پنج طريق از سلسله مشايخ خود و كلينى با دو طريق نقل مىكند . « 6 »\r\nاز كسانى كه در اين مرحلهء از تأليفات حديثى به شهرت رسيده و كتابشان مقبوليت يافته است على بن مهزيار اهوازى ( متوفى 333 ) است . جامع او از سى و سه كتاب\r\n\r\n\r\n","description":"","footnote":"\r\n( 1 ) . به نقل از تحقيقات على اكبر غفارى در پاورقى من لا يحضره الفقيه ، ج 1 ، ص 3 .\r\n( 2 ) . رجال طوسى ، ص 274 .\r\n( 3 ) . من لا يحضره الفقيه ، ج 1 ، ص 3 .\r\n( 4 ) . رجال طوسى ، ص 304 .\r\n( 5 ) . الاعلام الهادية الرفيعه ، ص 99 - 101 ، چاپ 1397 خراسان .\r\n( 6 ) . همان .\r\n","page_name":" 544 ","page_number":544},
  {"content":"\r\n\r\nتشكيل يافته بوده است . « 1 » صدوق اين كتاب را در دسترس داشته و از آن به سه طريق از مشايخ خود روايت مىكند . كلينى نيز آن را داشته و از آن بدون اين‌كه واسطهء خود را ذكر نمايد نقل مىكند .\r\nكتاب الثلاثين حسين بن سعيد اهوازى كتاب بسيار مشهور ديگر اين دوره است .\r\nاين مرد از اصحاب امام رضا و امام جواد و امام هادى صلوات اللَّه عليهم بوده است .\r\nكلينى از او به پنج شكل و صدوق به دو طريق و طوسى به يك طريق نقل كرده‌اند تا اين‌جا با چند نمونه از مشهورترين مجموعه‌هاى روايى قبل از عصر كلينى آشنا شديم .\r\nصاحبان اين آثار از عصر امام هشتم به بعد ، در جوامع شيعه به بالاترين مراحل شهرت رسيده و كتب آنها نسخه‌هاى متعدد داشته و شيوخ بسيارى آنها را تعليم مىداده‌اند . اما با آمدن كلينى به بغداد و عرضهء كتاب كافى در مجامع علمى آن ديار ، رفته رفته اين كتاب‌ها به محاق فراموشى سپرده شد و بيشتر توجهات معطوف به آن كتاب گرديد . چگونگى تكوّن كافى و شخصيت كلينى را در آينده بررسى خواهيم كرد ، ان شاء اللَّه .\r\n\r\n\r\n","description":"","footnote":"\r\n( 1 ) . رجال نجاشى ، ص 191 ؛ رجال طوسى ، ص 231 .\r\n","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n\r\nبارى ديگر در عرصهء روايت و درايت حديث\r\n\r\nبارى ديگر در عرصهء روايت و درايت حديث « 1 »\r\nمحمد جاودان\r\n\r\nچكيده\r\nاين نوشتار نامه‌اى در نقد مصاحبه آقاى محمد باقر بهبودى است .\r\nدر اين مقاله دربارهء سرگذشت كلينى و كتاب صحيح الكافى مطالبى درج شده است .\r\nاولياى محترم كيهان فرهنگى سلام عليكم\r\nدر شمارهء 8 مجلهء كيهان فرهنگى - آبان 65 - مقالهء كوتاهى از اين قلم به چاپ رسيد كه به منظور بررسى پاره‌اى از آراء و نظرات آقاى بهبودى در مسائل حديث‌شناسى نوشته شده بود . كوتاهى فرصت اجازه نداد كه مباحث در آن شماره به پايان برسد ، لذا دنباله و تكميل آن به بعد موكول گشت .\r\nآنچه در گذشته آمد يك طرح مقدماتى براى شناخت سير حديث ، و چگونگى تدوين آن در مكتب تشيع بود ، و در آن به اختصار تمام ، به اين مطلب اشاره شد كه :\r\nاحاديث اهل بيت عليهم السلام در تمام ادوار به صورت اسناد و مدارك ثبت شده و مكتوب بوده است ، و اين ، يك امتياز بزرگ و استثنايى براى اسناد اين مكتب ، و علت و موجب امتياز آن از تمام اديان و مذاهب الهى عالم بوده و نيز يكى از عوامل مهم عدم تغيير و تحريف اساسى در اين اسناد مىباشد .\r\n\r\n\r\n","description":"","footnote":"\r\n( 1 ) . كيهان فرهنگى ، سال سوم ، دى ماه 1365 ، ش 10 ، پياپى 34 ، ص 36 - 39 .\r\n","page_name":" 547 ","page_number":547},
  {"content":"\r\n\r\n\r\nمراحل سه‌گانه در سرگذشت حديث\r\nسرگذشت حديث را مىتوان به سه دورهء مشخص و متمايز تقسيم كرد :\r\n\r\nمرحلهء اول :\r\nدر اين دوره ، حديث از مقام نبوت صلى الله عليه و آله صدور يافته و به وسيلهء جانشينان معصوم آن حضرت به صورت مكتوب در مىآيد ، تفصيل مطلب اين‌كه :\r\nپروردگار متعال در سورهء نحل وظيفهء تفسير و تبيين قرآن را به عهدهء پيامبر اكرم صلى الله عليه و آله مىگذارد :  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  « 1 » و در سورهء نجم به صراحت و قاطعيت مىفرمايد : آن چه پيامبر صلى الله عليه و آله در مورد دين مىگويد ، مبتنى بر وحى بوده و هيچ نوع رأى و نظر شخصى در آن دخالت ندارد :   « وَ ما يَنْطِقُ عَنِ الْهَوى * إِنْ هُوَ إِلَّا وَحْيٌ يُوحى »   « 2 » پيامبر اكرم صلى الله عليه و آله نيز بر اساس همين وظيفه ، قرآن را به اميرالمؤمنين عليه السلام املا فرموده و قرائت آن را به ايشان آموخته و شأن نزول و تاريخ آن ، و مصاديق حال و آينده و بالاخره تفسير و تأويل آيات كتاب خدا را براى امام بيان فرموده و بعد از آن دستور داده است كه امام آنچه آموخته است به طور كامل بنويسد . قرآن موجود نزد ائمهء طاهرين عليهم السلام با چنين توضيحات و تفسيراتى همراه بوده و نسبت به قرآن كنونى ، از نظر متن نه يك ذره كم داشته و نه يك ذره زياد .\r\nاحكام و قوانين اسلام نيز به تمامى و بدون فروگزاردن حتى يك حكم ، از طرف پيامبر اكرم صلى الله عليه و آله به اميرالمؤمنين عليه السلام املا گرديد ، و آن حضرت همه را به صورت مكتوب درآورد . اين نوشته در اصطلاح مكتب اهل بيت عليهم السلام كتاب جامعه نام دارد .\r\nاين دو ، بخش‌هاى مهمى از مواريث نبوتند كه در نزد ائمه اطهار موجود مىباشند ، و مصدر اساسى بيان احكام و معارف دينى هستند . ائمهء طاهرين عليهم السلام با تكيه بر مقام منيع عصمت ، و با كمك گرفتن از اين مواريث ، احكام و آداب و معارف دين را ، براى اصحاب و پيروان خويش بيان مىكردند ، و اصحاب به ويژه از عصر امام صادق عليه السلام ، تعليمات مكتب خويش را ثبت و ضبط مىنمودند . مسئله كتابت خطبه‌ها و احاديث اهل عصمت عليهم السلام از زمان اميرالمؤمنين عليه السلام به صورت يك جريان آغاز شد و دستورات\r\n\r\n\r\n","description":"","footnote":"\r\n( 1 ) . سورهء نحل ، آيهء 44 .\r\n( 2 ) . سورهء نجم ، آيهء 3 - 4 .\r\n","page_name":" 548 ","page_number":548},
  {"content":"\r\n\r\nمكرر امام صادق عليه السلام بدان قوت و وسعت بخشيده است .\r\n\r\nمرحله دوم :\r\nاز ضبط بيانات ائمهء طاهرين عليهم السلام در زمينهء قوانين و آداب و معارف اسلام ، رسائل كوچكى به وجود آمد كه « اصل » نام گرفتند . همهء اين اصول نزد تلعكبرى شاگرد كلينى موجود بوده و تا عصر ابن ادريس ( متوفى 598 ) در دسترس قرار داشته است اما از آن به بعد روز به روز تعداد اين رساله‌ها كمتر و كمتر شد ، اما هنوز در يك قرن بعد يعنى عصر سيد رضى الدين على بن طاووس ( متوفى 664 ق ) تعداد زيادى از آن‌ها در كتابخانهء ايشان وجود داشته است .\r\n\r\nمرحلهء سوم :\r\nاز عصر حضرت ابوالحسن الرضا عليه السلام ، كتب مفصل‌تر و بزرگ‌ترى از اصول اوليه تأليف يافت كه تعدادى از مشهورترين آن‌ها بدين قرار است :\r\n1 . النوادر نوشتهء حماد بن عيسى جهنى متوفاى 209 ق يا 208 ق\r\n2 . النوادر نوشتهء محمد بن ابى عمير ازدى متوفاى 217 ق\r\n3 . الجامع نوشتهء احمد بن محمد بن ابى نصر بزنطى متوفاى 221 ق\r\n4 . النوادر تأليف حسن بن محبوب سراد بجلى متوفاى 224 ق\r\n5 . نوادر الحكمة نوشتهء محمد بن احمد بن يحيى اشعرى\r\n6 . كتاب‌هاى فراوان صفوان بن يحيى متوفاى 210 ق كه تا سى مجلّد شمرده شده است .\r\nاينها وجوه دانشمندان طبقهء ششم هستند كه كتاب‌هايشان به شهرت تام رسيده و مرجع اهل دانش طبقات بعد قرار گرفته است .\r\n7 . كتاب الثلاثين نوشتهء حسين و حسن فرزندان سعيد بن حماد بن مهران اهوازى .\r\n8 . كتاب‌هاى سى و سه گانهء على بن مهزيار اهوازى معاصر با امام هشتم و نهم و دهم .\r\n\r\n[ تذكر دو مسئله مهم 
  ]\r\nدر اينجا تذكر دو مسئله مهم لازم است :\r\n\r\n1 . اجازه در نقل حديث\r\nدر اعصارى كه ما از آن سخن مىگوييم نقل از يك كتاب حديث به صورتى كه در زمان ما معمول مىباشد ، انجام نمىگرفته است ، اين‌گونه كتب در آن اعصار جزء كتب\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nدرسى بوده و با دقت و وسواس علمى آموزش داده شده است . بهترين صورت اين تعليم و تعلم بدين شكل بوده است كه شيخ و استاد حديث ، مثل كلينى يا صدوق ، تأليف خود را بر شاگردان خويش مىخوانده و آن‌ها استماع كرده يا مىنوشته‌اند .\r\nمرحلهء بعدى بدين ترتيب بوده است كه يكى از طالبان علم آن كتاب را در حضور استاد مىخواند و او و ديگران استماع مىكردند ، بعد از آن نيز اگر استاد در مورد متن يا سلسلهء اسناد آن احاديث ، تعليق يا شرح و سخنى مىداشت براى شاگردان بيان مىكرد و پس از تمام قرائت و درس و شرح و تحقيق يك كتاب ، به شاگردان خود اجازهء نقل كتاب مزبور را مىداد .\r\nهنگامى كه شاگرد كتاب‌هاى متعددى از يك استاد يا اساتيد مختلف را بدين شكل تعليم مىديد ، اجازه مىگرفت و خود بر مسند تدريس مىنشست و كتاب استاد خويش را بر طالبان علم نسل بعد القا مىكرد ، آن‌ها نيز بعد از يك دورهء كامل تعلم ، به كسب اجازهء روايت موفق شده و بر كرسى تدريس مىنشستند . نسلى بعد از نسل ديگر ، متون مهم و اساسى حديث را با دقت كامل فرا گرفته و استنساخ و نگاهدارى و نقل مىكردند .\r\n\r\n2 . مراكز علم و دانش در جامعهء شيعه\r\nبزرگ‌ترين مراكز علمى شيعى در عصر كلينى - قرن سوم و چهارم - در شهرهاى قم و كوفه و رى و بغداد بوده است . كوفه اولين شهرى بود كه شيعيان در آن جمعيت و قدرت يافتند ، و در قرن سوم و چهارم نيز اكثريت جمعيت ، كماكان بر گرايشات گذشته باقى بودند . در اواخر قرن اول هجرى كسانى از شيعيان كوفه به قم رفته و موجب تكوّن و گسترش عقايد شيعى در اين شهر شدند ، و در روزگار مورد بحث ما ، اين شهر جمعيتى يك دست داشته و در آن هنگام پيرو مذهب اهل بيت عليهم السلام بوده‌اند .\r\nبغداد و رى در آن زمان از مهم‌ترين شهرهاى عالم اسلام بودند و تعداد شيعيان در آن قابل توجه بوده است .\r\nاولين مجامع علمى شيعه و اولين دسته از اعاظم دانشمندان آن در كوفه پديد\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nآمدند . حسين بن على و شاء از اصحاب بزرگ حضرت رضا عليه السلام در مورد اين شهر مىگويد :\r\nفإنى أدركت فى هذا المسجد تسع مأة شيخ كل يقول حدثنى جعفر بن محمد . . . ؛\r\nمن روزگارى را در اين شهر ديده‌ام كه در مسجد آن نهصد تن از مشايخ حديث ، به مسند درس نشسته و هر يك مىگفتند : حديث كرد مرا جعفر بن محمد عليهما السلام . . . .\r\nهم در اين شهر بود كه هشام بن الحكم شيبانى و محمد بن على بن نعمان بجلى معروف به مؤمن الطاق و ابو الحكم هشام بن سالم جواليقى و على بن ميثم تمار و زرارة بن أعين و محمد بن مسلم ثقفى و جميل بن دراج و بريد بن معاويه بجلى و ابراهيم بن هاشم و احمد بن محمد بن ابى نصر بزنطى و احمد بن محمد بن خالد برقى و احمد بن محمد بن سعيد مشهور به ابن عقده و ابان بن تغلب جريرى و لوط بن يحيى ازدى و نصر بن مزاحم منقرى و هشام بن محمد بن سائب كلبى و . . . ستارگان قدر اول در علم كلام و فقه و حديث و تفسير و قرائت و تاريخ و انساب پرورش يافتند .\r\nهمان‌طور كه تشيع از كوفه به قم آمد علم و فرهنگ شيعى به ويژه علم حديث نيز از همين شهر به قم انتقال يافت . در قرن سوم جريان انتقال فرهنگى به بالاترين مرحلهء خود رسيد ، به طورى كه محققان معتقدند مكتب حديثى شيعه ، در اين قرن به قم منتقل گشته و اين شهر جانشين كوفه شده است .\r\n\r\nسرگذشت كلينى\r\nمحمد بن يعقوب بن اسحاق كلينى در قرن سوم متولد شد . ما از تاريخ دقيق تولد ايشان خبرى نداريم ، اما محل تولد كلينى ( ده كلين ) هنوز موجود بوده و در دهستان فشاپويه و در 38 كيلومترى شهرستان رى واقع است . از پدر كلينى يعقوب بن اسحاق چيزى نمىدانيم جز اين‌كه هنوز قبر او در قريهء كلين با نام و نشان موجود است ، و\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nچند تن از دانشمندان از وى با عنوان شيخ نامبرده‌اند كه مىتواند نشانهء بزرگى و دانش وى باشد . دايى كلينى هم على بن محمد بن ابراهيم بن ابان رازى كلينى از دانشمندان نام‌آور عصر بوده و در شمار مشايخ كلينى قرار دارد .\r\nاز آنجا كه در ميان اساتيد و مشايخ كلينى دو تن به موطن اصلى وى يعنى كلين منسوبند مىتوان احتمال داد كه ايشان مدتى از دوران تحصيل خود را در همان‌جا به سر برده و از اين مشايخ بهره گرفته باشد اما آنچه از بررسى احوال ساير مشايخ ايشان به دست مىآيد اين است كه ايشان بيشترين بخش از معلومات خويش را از مشايخ قم به دست آورده است .\r\nكلينى رحمه الله موفق شد از چند تن از بزرگ‌ترين مشايخ حديث قم استفاده نمايد و اخذ حديث كند كه اين‌كه به آن‌ها اشاره مىكنيم :\r\n1 . ابوعلى احمد بن ادريس اشعرى قمى متوفاى سال 306 يكى از اساتيد بزرگ كلينى است . رجاليون او را بسيار ستوده‌اند و گفته‌اند : مردى فقيه و ثقة و كثير الحديث بوده و روايات صحيح نقل مىكرده است . نجاشى و طوسى با اين عبارت از او سخن گفته‌اند : « كان ثقة فقيهاً فى أصحابنا كثير الحديث ، صحيح الرواية له » و ابن شهر آشوب نوشته است : « ثقة له النوادر و كتاب كثير الفايدة . . . » .\r\n2 . ابوجعفر احمد بن محمد بن عيسى اشعرى قمى كه دانشمندان فن رجال دربارهء وى مىگويند : او استاد و شيخ حديث قم بوده و اعتبار و فقاهتش مورد قبول همگان قرار داشته است . طوسى در مورد او مىگويد : « و ابوجعفر هذا رحمه الله شيخ قم ووجهها و فقيهها غير مدافع » نجاشى عبارتى شبيه به همين جمله دارد : « و ابوجعفر رحمه الله شيخ القميين ووجههم وفقيههم غير مدافع . . . له كتب » .\r\n3 . ابوعبداللَّه حسين بن محمد بن عمران اشعرى قمى ، نجاشى او را بدين شكل مىستايد : « ثقة له كتاب النوادر » و محقق داماد وى را از اساتيد بزرگ كلينى مىشمارد .\r\nشيخ بهاءالدين عاملى مىنويسد : او مردى موثق و از اساتيد بزرگ كلينى و از اكابر دانشمندان اشعرى قمى مىباشد . كلينى از ايشان در كافى روايات فراوان نقل كرده است .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n4 . ابوالعباس عبداللَّه بن جعفر بن حسين حميرى قمى ، دانشمندان فن رجال مىگويند : استاد و شيخِ همهء دانشمندان قم و از محترم‌ترين ايشان بوده و در سال 290 و اندى به كوفه رفته است ، و طالبان علم از او حديث بسيار استماع كرده‌اند . وى كتاب‌هاى زيادى دارد . نجاشى مىگويد :\r\nشيخ القميين و وجههم قدم الكوفة سنة نيّف و ستّين و مأتين و سمع أهلها منه و أكثروا و صنّف كتباً كثيرة .\r\n5 . ابوالحسن على بن ابراهيم بن هاشم قمى از بزرگ‌ترين اساتيد و مشايخ حديث قم در قرن سوم شمرده شده و تا آنجا كه اطلاع داريم تا سال 307 زندگى كرده است .\r\nوى مورد كمال اعتماد بوده و احاديث فراوان آموخته و تأليفات زياد داشته است .\r\nنجاشى در مورد او مىگويد :\r\nثقة فى الحديث ، ثبت ، معتمد ، صحيح المذهب ، سمع فأكثر و صنف كتباً .\r\nطبرسى دربارهء ايشان گفته است : « إنه من أجلّ روات أصحابنا » و علامه رازى از وى چنين ستايش مىكند : « من أجلّة مشايخ الكلينى » .\r\n6 . ابوجعفر محمد بن الحسن بن فروخ الصفار متوفاى سال 290 از اصحاب حضرت عسكرى عليه السلام بوده و در ميان دانشمندان قم بسيار محترم و مورد وثوق است .\r\nرجاليون او را با الفاظ « عظيم القدر » و « ثقة » مىستايند . نجاشى مىگويد : « كان وجهاً فى أصحابنا القميين ، ثقة ، عظيم القدر ، راجحاً ، قليل السقط فى الرواية له كتب » .\r\nكلينى در قم ، از اين اساتيد كه از بزرگ‌ترين مشايخ عصر و از برجسته‌ترين دانشمندان قم بوده‌اند كسب علم نموده و قسمت اعظم روايات خود را از اينان استماع كرده است . بررسى در احوال مشايخ ديگر كلينى نشان مىدهد كه ايشان مراكز علمى بزرگ عصر ، از جمله كوفه ، بغداد و رى را در طلب علم جستجو كرده و نيز از مشايخ آن نواحى در امر حديث استفاده‌ها برده است .\r\nايشان علاوه بر مشايخ قم و كوفه و رى و بغداد ، با دانشمندانى از شهرها و نواحى ديگر چون نيشابور و سعدآباد و آذربايجان و يمن هم مجالست داشته و از آنان استفاده كرده است .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nزحمات فراوان و مسافرت‌هاى زياد كلينى ، او را به فضيلت و كمال بسيار آراست تا حدى كه رجال‌شناس خبير و بزرگ عصر ابوالعباس نجاشى ( متوفاى 405 ) از او با عبارات « استاد همهء دانشمندان زمان خويش در رى » و « بسيار موجه و معتبر و آبرومند در ميان اصحاب ما » و « موثق‌ترين افراد در نقل حديث » وصف مىكند .\r\nكلينى شاگردان و تربيت‌شدگان فراوانى داشته كه چند تن از مشهورترين آنها عبارتند از :\r\n1 . ابوالقاسم جعفر بن محمد بن جعفر بن موسى بن قولويه متوفاى سال 367 صاحب كامل الزيارات و كتاب‌هاى بسيار ديگر . عظمت ابن قولويه تا جايى است كه نجاشى در مورد ايشان مىگويد : او از دانشمندان بزرگ و مورد اعتماد ما در حديث و فقه است . استاد ما شيخ ابوعبداللَّه محمد بن محمد بن نعمان مفيد ، فقه را نزد او آموخته و از او حديث استماع كرده است و خلاصه آن كه هر چه در مورد او از خوبى و دانش بگوييم برتر از آن مىباشد . . . .\r\n2 . ابومحمدهارون بن موسى بن احمد شيبانى تلعكبرى متوفاى 385 ق شيخ طوسى ايشان را توصيف و ستايش بسيار مىكند ، و مىگويد : ايشان قدر و منزلتى عظيم و روايات فراوان داشته و در عصر خود بىنظير بوده است . كتابخانهء تلعكبرى فوق‌العاده بوده و او همه اصول و تأليفات اصحاب را در اختيار داشته و روايت مىكرده است .\r\nنجاشى نوشته است : او در ميان اصحاب ما بسيار موجه و محترم و مورد اعتماد و وثاقت بوده . من با فرزند او ابوجعفر به مجلس درسش مىرفتم ، و شاگردان بر او دروس خود را عرضه داشته و قرائت مىكردند .\r\n3 . ابوغالب احمد بن محمد بن محمد بن سليمان زرارى متولد 285 ق و متوفاى 268 ق نجاشى از او توصيف فراوان كرده و مىگويد :\r\nاو در زمان خود شيخ و بزرگ شيعه و وجيه در ميان ايشان بوده و كتاب‌هايى داشته است .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nطوسى مىنويسد :\r\nابوغالب در اصل كوفى و در بغداد ساكن بوده است . او جليل القدر و كثير الروايه و شيخ و استاد دانشمندان ما در عصر خويش و مورد اعتماد ايشان مىباشد . . . .\r\nيكى از محققان متأخر نوشته است :\r\nكان شيخ العصابة فى زمنه و وجههم و استادهم و فقيههم و ثقتهم جليل القدر كثير الرواية صحيح العقيده صنّف كتباً كثيرة .\r\n4 . ابوعبداللَّه محمد بن ابراهيم بن جعفر نعمانى از بزرگان شاگردان كلينى مىباشد .\r\nنجاشى او را چنين توصيف كرده است :\r\nاو در ميان دانشمندان استادى عظيم القدر و داراى منزلتى شريف است .\r\nعقايدش صحيح و احاديثى كه روايت مىكند فراوان مىباشد .\r\nنعمانى بيشتر اطلاعات علمى خود را از كلينى كسب كرده و شاگرد خاص وى به حساب مىآمده و كتاب كافى او را نوشته است . « و كان أيضاً من تلاميذه و كان خصيصاً به يكتب كتاب الكافى و أجاز له فى قرائة الحديث » .\r\n5 . ابوعبداللَّه محمد بن احمد بن عبداللَّه صفوانى ساكن بغداد از بزرگ‌ترين شاگردان كلينى بوده و رجاليون او را با صفاتى چون « شيخ الطائفه » و « ثقة » و « فقيه » و « فاضل » و « پر حافظه » و با دانش فراوان توصيف كرده‌اند ، وى شاگرد خاص كلينى بوده و علم و ادب را از او آموخته و كتاب كافى وى را نوشته و كلينى به او اجازهء نقل حديث داده است :\r\nكان من مشاهير علمائنا المعاصر لأبى جعفر الكلينى و كان تلميذه الخاص به يكتب كتابه الكافى و أخذ عنه العلم و الادب و أجاز له فى قرائة الحديث .\r\nاگر مولد و موطن و مسكن شاگردان كلينى - اعم از آن‌ها كه نام برديم يا نبرديم - را ملاك بدانيم بايد بگوييم آن‌ها در شهرهاى قم و رى و كوفه و بغداد به محضر كلينى شرفياب شده و كسب علم كرده‌اند .\r\nكلينى رحمه الله علاوه بر كتاب كافى ، تأليفات ديگرى نيز داشته كه دلالت بر وسعت\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاطلاعات ادبى و رجالى و حديثى و كلامى او مىكند . اما مهم‌ترين كتاب وى همان ك الحمد لله فى است . اين كتاب بعد از تأليف و تكميل به زودى شهرتى عام يافته و به صورت مشهورترين تأليفات حديثى شيعه درآمده است . چنان‌كه شيخ مفيد ( متوفاى 413 ) بزرگ‌ترين دانشمند كلام و فقه و حديث و رجال و تاريخ نسل بعد و شاگرد با واسطهء كلينى در مورد آن مىنويسد :\r\nمن أجل كتب الشيعة و أكثرها فائدة ؛\r\nكافى پر فايده‌ترين و بزرگ‌ترين كتاب‌هاى شيعه است .\r\nكلينى در تأليف كتاب شريف كافى بيست سال عمر صرف كرده و رنج برده است ، و چنان‌كه ديديم به احتمال قوى ، به شهرهاى زيادى در اطراف بلاد اسلام مسافرت كرده و در نزد شيوخ به شاگردى نشسته است . اهميت و اعتبار و كثرت فوايد كافى ، به زودى كتاب‌هاى مهم حديث قبل از آن را به محاق فراموشى كشانيده است ، و باعث شده كه خود ، مدار بحث و بررسى و تدريس قرار گيرد . نجاشى مىگويد :\r\nمن در مسجد لؤلؤى كه همان مسجد نفطويه نحوى بود رفت و آمد مىكردم ، و در نزد امام جماعت آن قرائت قرآن تعليم مىگرفتم .\r\nاز اين مقدمه معلوم مىشود كه عمل مزبور در نوجوانى ابوالعباس نجاشى صورت گرفته است . بعد ايشان اضافه مىكند :\r\nو مشاهده مىكردم كه گروهى از طالبان علم از اصحاب ما كتاب كافى را نزد ابوالحسين احمد بن احمد كوفى كاتب قرائت مىكردند و او كه شاگرد كلينى بود هنگام قرائت حديث مىگفت : حديث كرد براى شما محمد بن يعقوب كلينى . . . .\r\nبعد از اين عصر به خصوص با عرضه شدن كتاب‌هاى صدوق و شيخ طوسى رحمه الله ، كتب قدما روزبه‌روز بيشتر مورد فراموشى قرار گرفت ، و تدريس و تدرّس و قرائت اين كتب نزد مشايخ ، فرصت براى پرداختن به اصول و مصنفات گذشتگان را باقى نگذاشت به طورى كه رفته رفته اين‌گونه تأليفات كم و كم‌تر شد تا بالاخره به حدى رسيد كه در زمان ما جز چند عدد معدود ، از آن‌ها چيزى در دست نيست .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nنقد و بررسى : آنچه در كلمات و نظرات آقاى بهبودى صحيح و درست و قابل استفادهء مردم و مورد تقدير است كم نيست از جمله اين‌كه : « كتاب بحار الأنوار ، چنان‌كه از نام آن پيداست و بنده هم عرض كردم به منظور جمع‌آورى مؤلفات شيعه و احياى تراث اهل بيت و محافظت آن از دستبرد حوادث و فتنه‌هاى تاريخ تأليف شده است » .\r\nيا « باز با خود فكر مىكند چه بسا در تاريخى بعد از عهد من ، كتاب‌هاى شيعه - آنها كه با زحمات من احيا شده است - مجدداً دستخوش فنا و نابودى و آتش‌سوزى گردد ، و زحمات من به كلى بىنتيجه بماند لذا تصميم مىگيرد به تأليف كتابى جامع به نام بحار الأنوار دست بزند ، و در عوض فهرست‌بندى و اشاره ، به جاى حديث ، عين حديث را در ذيل عناوين مناسب درج كند تا اگر همهء كتاب‌ها از بين برود لااقل يك نسخه از مجموع كتاب بر جا بماند ، همهء كتاب‌هاى شيعه زنده بماند ، و هر كسى مايل باشد بدون سرگردانى و تحمل زحمت و مراجعه به فهرست‌ها و نسخه‌ها بتواند از احاديث كتاب بحار الأنوار كسب فيض كند » . يا « چون بحار الأنوار همهء مسائل مذهبى را طى عناوين و فصول مناسب مطرح كرده است درست شبيه دايرة المعارف است كه استفاده از آن و رسيدن به موضوع مورد حاجت مشكلى ايجاد نمىكند » . و . . .\r\nاما متأسفانه آنچه در نظرات ايشان قابل تأمل مىباشد نيز كم نيست ، و خوانندگان تيزبين و جستجوگر با بعضى از اصولىترين اشكالات آن در مقالهء حضرت علامه استاد جعفر سبحانى آشنا شده‌اند . اين بنده نيز به پاره‌اى از آن‌ها اشاره مىكند ، و اگر تكرار پيش آمد به خاطر اين است كه مطالب ، قبل از مطالعهء نوشتهء حضرت استاد سبحانى دام ظله به رقم آمده است .\r\nآقاى بهبودى فرموده‌اند : « اصولًا كسى نمىتواند به كتاب صحيح الكافى اعتراض كند » . و بعد « از اين‌رو اگر شنيده باشيد همگان به نام كتاب اعتراض مىكنند كه صحيح الكافى ناميده‌ام » . همچنين : « لذا پيش از اين‌كه چنين سؤالى مطرح شود نام صحيح الكافى را مورد اعتراض و انتقاد قرار داده و ناشر جلد اول را مجبور كردند كه آن را با\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nنام گزيدهء كافى منتشر نمايد . » واقعيت اين است كه ايراد و اشكال اهل نظر به كتاب صحيح الكافى در صرف نامگذارى اين كتاب نيست بلكه در اساس آن است يعنى اين‌كه چرا ايشان احاديث قابل اعتماد را به 4428 عدد منحصر كرده‌اند ؟ ! مگر نه اين است كه خودشان در مصاحبه بعد از اين‌كه مىگويند : « البته من معصوم نيستم » به يك مطلب اساسى اعتراف مىكنند : « بايد توجه داشت كه تشخيص صحت و سقم در انظار دانشمندان ملاك‌هاى مختلف دارد . » و اين مطلب كه ايشان اعتراف دارند يك اصل است ، و در تمام مسائل تحقيقى بايد رعايت شود . هيچ دانشمند و محققى آخرين حرف يك علم را بر زبان نمىآورد ، و هميشه راه براى حرف تازه و نظريهء بهتر باز است ، و هر روز ممكن است كه يك صاحب‌نظر ديگر به حقيقتى تازه رهنمون گردد ، اين درست همان اشكالى است كه ما به معتقدان به صحاح شش‌گانه داريم كه چرا بايد مؤلفين اين كتب كه افرادى از جنس بشر معمولى هستند تا اين حد تقديس بشوند كه هر چه گفته‌اند صحيح به تمام معناى كلمه محسوب شده و هيچ جاى بررسى و تحقيق مجدد نداشته باشد .\r\nآيا آقاى بهبودى در صحيح الكافى به همين راه نرفته‌اند ؟ آنچه ايشان صحيح پنداشته‌اند به چه دليل بر ديگران حجت است ، و چرا ديگران از اهل تحقيق نمىتوانند احاديث فراوان ديگرى از كافى رئيس المحدثين كلينى را صحيح و معتبر بدانند ؟\r\nنمونه‌هاى فراوانى از اين‌كه تحقيق تازه نتيجه‌هاى تازه‌اى در شناخت حديث صحيح دارد موجود است كه ما به اندكى از آن‌ها اشاره مىكنيم :\r\nنمونهء اول : شايد خود آقاى بهبودى مطالعه كرده و ديده‌اند كه علامه مجلسى رضى الله عنه در جاى جاى كتاب ارزشمند مرآة العقول مىفرمايند : « ضعيف على المشهور لكنه معتبر » « 1 » يا « ضعيف على المشهور معتمد عندى » . « 2 » اين حديث طبق نظريهء مشهور در ميان دانشمندان ضعيف شمرده شده اما نزد من حديثى معتبر و قابل اعتماد است . يا\r\n\r\n\r\n","description":"","footnote":"\r\n( 1 ) . مرآة العقول ، ج 1 ، ص 148 .\r\n( 2 ) . همان ، ج 1 ، ص 142 و 210 و ج 12 ، ص 63 .\r\n","page_name":" 558 ","page_number":558},
  {"content":"\r\n\r\n« ضعيف على المشهور . . . و الشواهد على صحته عندى كثيرة » « 1 » اين حديث طبق نظريهء مشهور ، ضعيف مىباشد . . . اما شواهد و دلايل صحت آن نزد من فراوان است .\r\n« ضعيف عند الاكثر و عندى انه صحيح » . « 2 »\r\nاين نمونه‌هايى چند از اختلاف اجتهادات و اكتشافات تازهء اهل نظر است كه هميشه وجود داشته و باز هم وجود خواهد داشت از اينجا است كه ما مىگوييم ، و اهل نظر در اين فن معتقدند كه حذف حدود دوازده هزار حديث از كافى كار صحيحى نبوده و خلاف راه و رسم تحقيق است ، هر لحظه و هر روز ممكن است اطلاعات تازه‌اى به دست بيايد يا نسخه‌هاى بهترى از كتب قدما يافت شود ، و به دنبال آن احاديث بيشترى به درجهء صحت و اعتبار برسند ، و قابل استناد و عمل گردند .\r\nنمونه دوم : نمونهء بسيار روشن ديگر اين‌كه حديث حماد بن عيسى كه مورد قبول اتفاقى و اجماعى دانشمندان و فقهاى بزرگ شيعه در تمام دوران تاريخ است ، و حتى صاحب معالم فقيه و اصولى و رجالى بزرگ نيز آن را به صحت پذيرفته ، در حالى كه ايشان در قبول يك حديث به شرايط بيشترى از ديگر اهل نظر معتقد است ، به دلايلى نزد آقاى بهبودى صحيح دانسته نمىشود . « 3 » البته اين دلايل از جانب حضرت استاد علامه سبحانى نقد و ابطال شده است ( مقدمهء كتاب جامع الشرايع ) .\r\nنمونهء سوم : حديث عمر بن حنظله « 4 » كه در نظر اهل تحقيق موثق شمرده شده و اصحاب آن را تلقى به قبول مىكرده‌اند ، و بدين جهت بدان مقبوله گفته شده است ، با تحقيقات يكى از محققان معاصر به درجه صحت رسيده و صحت آن به اثبات رسيده و از نظر متن و سند قابل استناد كامل و بدون خدشه شناخته شده است . ( مراجعه كنيد به ولاية الفقيه فى صحيحة عمر بن حنظله و غيرها تأليف جعفر بن مرتضى العاملى ) .\r\nبنابراين مىبينيد كه اشكال در صرف نام‌گذارى نيست بلكه در اصل طرح است . طرح ايشان خلاف تحقيق بوده و راهى است كه اهل خلاف به غلط در صحاح سته بر آن مشى كرده‌اند . كار صحيح آن است كه علامهء كبير مجلسى رضوان اللَّه عليه و امثال\r\n\r\n\r\n","description":"","footnote":"\r\n( 1 ) . همان ، ج 3 ، ص 61 تا 103 ( در مورد 9 حديث ) .\r\n( 2 ) . همان ، ج 12 ، ص 181 .\r\n( 3 ) . معرفة الحديث ، ج 1 ، ص 3 - 5 .\r\n( 4 ) . اصول كافى ، ج 1 ، ص 67 .\r\n","page_name":" 559 ","page_number":559},
  {"content":"\r\n\r\nايشان در گذشته و حال كرده‌اند : اول تعيين درجهء صحت و احاديث ، و دوم توضيح و تفسير آن‌ها بر اساس قرآن و سنت و دلايل عقلى .\r\nالبته بر خلاف آنچه از عبارات آقاى بهبودى ممكن است فهميده شود علامه مجلسى رحمه الله روايات كتب اربعه از جمله كافى را معتبر مىدانند . ايشان در جلد اول مرآة العقول با صراحت به اين مسئله اشارت دارند :\r\nو الحق ان وجود الخبر فى امثال تلك الاصول المعتبرة مما يورث جواز العمل به لكن لابد من الرجوع الى الاسانيد لترجيح بعضها على بعض عند التعارض ، فان كون جميعها معتبراً لاينافى كون بعضها اقوى . « 1 »\r\nدر واقع آن چه ايشان از صحيح و حسن و موثق وضعيت در مرآة العقول در مورد احاديث كافى مىگويند به اصطلاح متأخران است كه در مقالهء ممتّع حضرت استاد سبحانى دامت افاضاته در شمارهء گذشته بيان شد ، و طالبان تفصيل مىتوانند توضيح بيشتر آن را در الدراية شهيد ثانى ( 19 تا 25 ) و منتقى الجمان فرزند ايشان ( 1 / 4 تا 8 چ جديد ) و مشرق الشمسين شيخ بهاءالدين عاملى ( ص 3 ) و دراية الحديث ( ص 38 ) و علم الحديث ( ص 108 و 109 ) استاد شانه‌چى مطالعه كنند .\r\nاشكال ديگرى كه بر طرح آقاى بهبودى در تدوين صحيح الكافى وجود دارد اين است كه بر فرض در حدود دوازده هزار حديث كافى غير صحيح شمرده شود آيا حديث غير صحيح به معناى « مجعول » و « ساختگى » و صد در صد غير قابل اعتنا و عمل است يا خير ؟ مطلب به شكل ديگرى است ؟ آيا نه اين است كه اهل تحقيق از قرن هفتم به بعد ، اضافه بر صحيح ، حديث حسن و موثق را فى الجمله قابل اعتماد و عمل مىدانند ( مراجعه كنيد به الدراية الشهيد الثانى ، ص 25 و 26 و 27 ) و منتقى الجمان ( ج 1 ، ص 3 و 4 ) و وصول الأخيار ( ص 96 و 97 ) و مشرق الشمسين ( ص 3 ) و رجال بحر العلوم ( ج 1 ، ص 460 ) ) . فرمايش شيخ بهاء الدين عاملى چنين است :\r\nقد استقر اصطلاح المتأخرين من علمائنا رضى اللَّه عنهم على تنويع الحديث\r\n\r\n\r\n","description":"","footnote":"\r\n( 1 ) . مرآة العقول ، ج 1 ، ص 22 .\r\n","page_name":" 560 ","page_number":560},
  {"content":"\r\n\r\nالمعتبر ولو فى الجملة الى الانواع الثلاثه المشهورة اعنى الصحيح و الحسن و الموثق . . . . « 1 »\r\nو حتى عده‌اى به اين مقدار بسنده نكرده و حتى حديث ضعيف - به اصطلاح متأخرين - را در شرايط خاصى قابل عمل دانسته‌اند . شهيد در درايهء خود مىنويسد :\r\nأما الضعيف فذهب الأكثر الى منع العمل به مطلقاً . . . و اجازه آخرون و هم جماعة كثيرة . . . مع اعتضادا بالشهرة رواية او فتوى . « 2 »\r\nو نيز :\r\nو جوز الأكثر العمل به اى بالخبر الضعيف فى نحو القصص و المواعظ و فضائل الاعمال و هو حسن حيث لا يبلغ الضعف حد الوضع . « 3 »\r\nاز اين گذشته اگر تأملى در زمينهء عمل به حديث ضعيف باشد در مورد احاديثى است كه در احكام و فروع وارد شده‌اند ، نه رواياتى كه در زمينهء اصول و معارف هستند زيرا در مورد اين احاديث مىتوان به معيارهاى ديگرى نيز عمل كرد ، و اعتبار يا عدم اعتبار سندى را به كنار نهاد . صدر المتألهين شيرازى در شرح اصول كافى خود ، هنگام شرح حديث دوم مىگويند :\r\nهذا الحديث و ان كان ضعيف السند لوقوع الضعفاء . . . فى طريقه الا ان ذلك لا يقدح فى صحته لانه معتضد بالبرهان العقلى و كذلك كثير من الاحاديث الواردة فى اصول المعارف و مسائل التوحيد و غيره . . . . « 4 »\r\nحداقل چيزى كه در مورد حديث ضعيف مىتوان گفت اين است كه از چنين حديثى مىتوان به عنوان تأييد احاديث موثقه يا حسنه يا صحيحه بهره برد ، و به اتقان و به اعتبار آن‌ها قوت بيشترى بخشيد . ( مراجعه كنيد به وصول الأخيار إلى اصول الأخبار ( ص 97 و 98 ) و قواعد التحديث ( ص 113 - 114 ) ) كسانى كه با مباحث عاليهء فقه استدلالى آشنايى دارند نمونه‌هاى فراوان اين مطلب را در ابواب مختلفه فقه مىتوانند ببينند .\r\n\r\n\r\n","description":"","footnote":"\r\n( 1 ) . مشرق الشمسين ، ص 3 .\r\n( 2 ) . الدراية ، ص 27 .\r\n( 3 ) . همان ، ص 29 .\r\n( 4 ) . شرح اصول كافى ، ملا صدرا ، ص 18 .\r\n","page_name":" 561 ","page_number":561},
  {"content":"\r\n\r\nآقاى بهبودى براى توجيه كار خودشان در تدوين و تأليف صحيح الكافى ، در مصاحبه ، شرح احوالى از كلينى بيان مىكنند كه براى آشنايى با كتب رجال و تراجم ، خيالى بودن بخش‌هاى زيادى از آن به وضوح تمام روشن است ، و بر اساس چنين شرح احوالى نتيجه‌اى كه مطلوب ايشان بوده به دست آمده است . ما براى بررسى اين شرح احوال كه هدف اساسى بحث ما است آن را به چند قسمت تقسيم مىكنيم ، و هر كدام را جداگانه مورد ارزيابى قرار مىدهيم :\r\n1 . ايشان معتقدند كه كلينى در عصر خويش چندان شناخته نبوده و اعتبار و شخصيتى كه اينك در جوامع علمى دارند همه مبتنى بر تأليف كتاب كافى بوده و آن هم سال‌ها بعد به وجود آمده است . اينك كلمات ايشان : « شما به شرح حال كلينى دقت كنيد . هيچ كسى كلينى را با نام و وصف و شرح زندگانى معرفى نمىكند ، همه مىگويند : كلينى صاحب كتاب كافى ، و بعد در سايهء كتاب كافى ، كلينى را مىستايند ، معلوم مىشود كلينى در زندگى و حشر با مردم به شهرت نرسيده بلكه با نوشتن اين كتاب به شهرت رسيده است » .\r\nباز مىنويسند : « ديگران او را نديدند ، و نشناختند ، و با كتاب او فقط سال‌ها پس از مرگش آشنا شدند » . آنچه از اسناد و مدارك معتبر قديم به دست مىآيد ، درست بر خلاف اين نظر است . پيش از اين ديديم كه يكى از چهار مركز مهم سكونت شيعيان و تكوّن مجامع علمى ايشان شهر رى بوده است . رى آن روز بعد از بغداد - كه پايتخت عالم اسلام بود - و نيشابور ، بزرگ‌ترين شهرهاى شرق عالم اسلام محسوب مىشد ، به طورى كه اصطخرى در مورد آن مىنويسد : « و اعظم هذه المدت الرى و هى مدينة اذا جاوزت العراق الى المشرق فليس مدينة اعمر و لا اكبر و لا ايسر اهلًا منها الى آخر الاسلام الا نيسابور فانها فى العرصة اوسع منها فاما اشتباك الابنية العمارة و الميسار فان الرى تفضلها ، و طولها فرسخ و نصف فى مثله » ( ص 207 ) - از همهء اين شهرها رى بزرگ‌تر است ، و اگر از عراق عبور كنى ، و به سوى مشرق روى آورى هيچ شهرى آبادان‌تر و بزرگ‌تر و ثروتمندتر از آن تا پايان بلاد اسلام - جز نيشابور - نخواهى يافت . نيشابور از نظر وسعت زمينى كه شهر در آن ساخته شده عظيم‌تر است ، اما رى\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nاز جهت تو در تويى و زيادتى ساختمان‌ها و ثروت بر نيشابور برترى دارد . طول و عرض شهر رى هر كدام يك فرسخ و نيم است - اين سخن اصطخرى مربوط به نيمهء اول قرن چهارم ، يعنى عصر تأليف كتاب مسالك الممالك ( 340 ق ) است . مقدسى جغرافيانويس بزرگ قرن چهارم در مورد شهر رى مىنويسد :\r\n« رى ، شهرى ارجمند ، دلگشا ، باستانى . . . پرميوه ، داراى بازارهاى گشاده ، كاروانسراهاى خوب ، گرمابه‌هاى پاكيزه است . آبش فراوان ، زيانش اندك ، بازرگانيش سودمند ، دانشمندانش گرانمايه . . . بخش‌هايش زيبا و پاكيزه ، مردمش با خرد ، سبكبار ، زيبا ، با فضل و ادبند ، مجلس‌ها ، مدرسه‌ها ، ذوق و هنر ، جايگاه‌ها ، بارگاه‌ها و ويژگىهاى ديگر دارد .\r\nواعظان آن از نظر فقه و سرورانش از نظر دانش ، محتسبانش از نظر خوشنامى ، سخنرانانش از نظر ادب كمبود و نقص ندارند . يكى از شهرهاى افتخارخيز اسلام است كه پيران بزرگوار ، و قاريان و پيشوايان و زاهدان و جنگجويان و والاهمتان از آن برخاسته‌اند . . . رى ، شهرى است بزرگ پيرامن يك فرسنگ در مانند آن » . « 1 »\r\nشهر رى ، در قرن چهارم يعنى زمانى كه كلينى رحمه الله در آن زندگى مىكرده است چنين وسعت و عظمت و اعتبارى داشته است چنان‌كه يكى از چند شهر بزرگ و درجهء اول عالم اسلام به حساب مىآمده است . بر اساس اسناد و مدارك معتبر موجود كلينى ، بزرگ و استاد دانشمندان اين شهر در قرن چهارم است . نجاشى دقيق‌ترين دانشمند رجالى قديم كه با كلينى اختلاف زمانى زيادى ندارد ، ايشان را بزرگ‌ترين و محترم‌ترين دانشمند شيعه در شهر رى و مورد اعتمادترين و ضابطترين دانشمندان اهل حديث مىداند ، نجاشى مىگويد :\r\nشيخ أصحابنا فى وقته بالرى و وجههم و كان أوثق الناس فى الحديث و أثبتهم . « 2 »\r\n\r\n\r\n","description":"","footnote":"\r\n( 1 ) . احسن التقاسيم ، ج 2 ، ص 582 - 584 با اندك تغيير لفظى در ترجمه علينقى منزوى .\r\n( 2 ) . رجال نجاشى ، ص 292 ؛ رجال ابن داود ، ص 341 .\r\n","page_name":" 563 ","page_number":563},
  {"content":"\r\n\r\nشيخ طوسى كه از بزرگ‌ترين دانشمندان قرن بعد است كلينى را با كلمات « ثقة » و « جليل القدر » و « عالم بالأخبار » و « عارف بالأخبار » مىستايد .\r\nآيا انصاف علمى حكم مىكند كه ما در مورد چنين شخصى بگوييم : « در هر حال ديگران او را نديدند و نشناختند ، و با كتاب او فقط سال‌ها پس از مرگش آشنا شدند » .\r\nاز اين گذشته ، مگر نه اين است كه كلينى رحمه الله هنگام كسب دانش در قم و غير آن ، بزرگ‌ترين دانشمندان عصر خويش را ملاقات كرده و در محضر ايشان سال‌ها به تحصيل و تعلم نشسته است . آيا يكى از عوامل شهرت دانشمندان درازى مدت تحصيل و كثرت و عظمت مشايخ و اساتيد آن‌ها نمىباشد . محقق كركى فقيه كم‌نظير و صاحب جامع المقاصد دوبار كلينى را به عنوان كثرت اساتيد مىستايد و مىفرمايد :\r\nو أعظم الأشياخ فى تلك الطبقة الشيخ الأجل جامع أحاديث أهل البيت محمد بن يعقوب الكلينى صاحب كتاب الكافى فى الحديث الذى لم يعمل للأصحاب مثله و هو يروى عمن لايتناهى من رجال أهل البيت منهم . . . . « 1 »\r\nو همچنين مىگويد :\r\nو هذا الشيخ يروى عمّن لايتناهى كثرة من علماء اهل البيت عليهم السلام و رجالهم و محدثيهم مثل . . . و قد تضمّن هذا الكتاب و كتاب التهذيب للشيخ أبى جعفر الطوسى قدس سره و كتاب من لا يحضره الفقيه من الطرق الى النبى و الائمة عليهم السلام ما ير بوعلى الوف . « 2 »\r\nباز مگر نه اين است كه عمدهء دانشمندان بزرگ عصر بعد چون تلعكبرى و نعمانى و صفوانى و ابن قولويه قمى به مقام شاگردى كلينى رحمه الله نايل شده‌اند . محدث نورى در اين مورد مىفرمايد :\r\nو يروى الكافى عن مؤلّفه جلّ من فى هذه الطبقة من الأجلّاء ؛ « 3 »\r\nكافى را از مؤلف آن ، بيشتر دانشمندان طبقه بعد از او روايت كرده‌اند .\r\n\r\n\r\n","description":"","footnote":"\r\n( 1 ) . بحار الأنوار ، ج 105 ، ص 63 .\r\n( 2 ) . بحار الأنوار ، ج 105 ، ص 76 .\r\n( 3 ) . مستدرك الوسائل ، ج 3 ، ص 666 .\r\n","page_name":" 564 ","page_number":564},
  {"content":"\r\n\r\nآيا اين دليل ناشناخته ماندن كلينى است ، يا دليل شهرت ايشان در عصر حيات و زندگانى عاريت .\r\n2 . آقاى بهبودى معتقدند كه كلينى رحمه الله به مقبوليت يافتن كتاب خويش اميدوار و مطمئن نبوده و آن را با ترس از برخورد با اعتراض مردم تأليف كرده و به همين جهت نيز آن را در مراكز علمى شيعى مطرح نساخته بلكه به محيط سنى برده و در آنجا به روايت آن پرداخته است .\r\nايشان گفته‌اند : « جامع مذهبى شيعه يعنى كافى را عوض آن كه در قم - مهد تشيع - عرضه كند ، در مركز اهل سنت عرضه كرد ، و لذا چند تن معدود قدر او را شناختند ، و محضر او را مغتنم شمرده و به استماع كتاب او پرداختند . شايد هم بدين علت بود كه ( استماع‌كنندگان ) نوجوان بودند و زبانشان كوتاه » !\r\nو نيز : « خودش خوب مىدانست كه با اعتراض مردم روبه‌رو مىشود لذا كتاب خود را كه طى بيست سال زحمت در قم تأليف كرده بود زير بغل گرفت ، و عازم ديار غربت شد . » و نيز : « همين كتابى كه امروز همگان تقديس مىكنند ، خود كلينى از ترس معاصرين خود شهر به شهر و ديار به ديار سفر كرد ، و كتاب خود را وسط اهل سنت به چند تن معدود از نوباوگان علم حديث عرضه نمود ، باشد كه بعدها قدرش را بدانند . »\r\nدر اين بخش‌ها نيز نكات مورد تأملى وجود دارد كه در زير بدان اشاره خواهيم كرد :\r\nاولًا : اگر كسى مقدمهء كتاب كافى را مطالعه كرده باشد مىداند كه اين كتاب به خواهش مردى دانش‌طلب و حقيقت‌جو از ديارى دور دست تأليف يافته است .\r\nرئيس المحدثين كلينى رضوان اللَّه عليه مىنويسد :\r\nأما بعد فقد فهمت يا أخى ما شكوت من اصطلاح أهل دهرنا على الجهالة . . .\r\nو ذكرت أنّ اموراً قد اشكلت عليك لاتعرف حقائقها لاختلاف الرواية فيها . . .\r\nو أنك لا تجد بحضرتك من تذاكره و تفاوضه ممّن تثق بعلمه فيها و قلت إنك تحب أن يكون عندك كتاب « كاف » يجمع فيه من جيمع فنون علم الدين ، ما يكتفى به المتعلم و يرجع اليه المسترشد ، و يأخذ منه من يريد علم\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nالدين و العمل به بالآثار الصحيحة عن الصادقين عليهما السلام . . . و قلت لو كان ذلك رجوت أن يكون ذلك سبباً يتدارك اللَّه تعالى بمعونته و توفيقه إخواننا و أهل ملّتنا و يقبل بهم الى مراشدهم . . . و قد يسّر اللَّه و له الحمد تأليف ما سألت ، و أرجو أن يكون بحيث توخّيت . . . و وسعنا قليلًا كتاب الحجة و ان لم نكمله على استحقاقه . . . و أرجو أن يسهل اللَّه جل عز امضاء ما قدمنا من النية ان تأخر الأجل ، صنّفنا كتاباً أوسع و أكمل منه نوفّيه حقوقه كلها إن شاء اللَّه تعالى . . . . « 1 »\r\nدر مقدمهء كتاب كافى كه پاره‌اى از آن را براى شما آورديم مىبينيم كه اين كتاب به خواهش مردى دانشجو و حقيقت‌طلب از بلاد دور دست تأليف يافته است . او از كلينى درخواست يك كتاب كافى در علوم دين كرده است تا متعلمان از آن بهره جويند و طالبان هدايت بدان رجوع كنند ، و هر كس كه خواستار علم دين و عمل به آثار و روايات صحيحه از پيشوايان صادق است از آن اخذ نمايند . . . كلينى بعد از نقل اين مطلب مىفرمايد : خداوند اين خواستهء تو را آسان ساخت - و او را سپاس مىگزارم - و اميد چنان دارم كه اين كتاب آن طور باشد كه تو مىخواستى ، و نيز اميدوارم كه خداوند آنچه ما نيّت كرده‌ايم آسان نمايد ، و اگر اجل به تأخير افتد كتابى تصنيف خواهيم كرد وسيع‌تر و كامل‌تر از اين كتاب كه تمام حقوق آن را ايفا نمايد . آيا آقاى بهبودى اين مقدمه را نديده‌اند ؟ مگر خودشان نمىگويند : « متأسفانه اين مشكل بزرگى است كه دانشمندان ما به آن مبتلا هستند ، كمتر به مقدمهء كتاب‌ها نظر مىافكنند تا كارنامهء مؤلف را از قلم خود به دست آورند » .\r\nوقتى به اين مقدمه دقت كنيم خواهيم ديد كه :\r\nالف ) كافى بر اساس خواستهء كسان تأليف شده است .\r\nب ) اسم كافى بر اساس خواستهء طالب چنين كتابى انتخاب شده است .\r\nج ) آن كسى كه خواستار اين كتاب شده كتابى كافى و جامع در علوم دينى و احكام\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 5 و 8 - 9 ، چ غفارى .\r\n","page_name":" 566 ","page_number":566},
  {"content":"\r\n\r\nو اعتقادات خواسته است كه بتواند نياز همهء طبقات را برآورده كند .\r\nد ) كلينى كتاب خود را مورد پسند مىدانسته ، و خداوند را بر اين نعمت سپاس گفته و اميدوار بوده كه اين كتاب آن طور باشد كه از او خواسته شده است .\r\nآيا اينها نشانهء ترس كلينى رحمه الله از عرضهء كتاب خويش است ؟ و آيا او از مقبوليت كتاب خود نااميد بوده است ؟ و آيا جامعه از پذيرش آن ابا و امتناع داشته است ؟ و بالاخره آيا از اين مقدمه حتى يك كلمه از فرمايشات آقاى بهبودى استفاده مىشود ؟\r\n3 . آقاى بهبودى مىكوشند تا نشان دهند كه كافى و مؤلف بزرگوار آن در عصر حيات مؤلف ، چندان اعتبارى نيافته‌اند ، و بدين جهت مىگويند :\r\n« لذا فقط چند تن معدود قدر او را شناختند ، و محضر او را مغتنم شمردند و به استماع كتاب او پرداختند ، شايد هم بدين علت بود كه نوجوان بودند و زبانشان كوتاه ! در هر حال ديگران او را نديدند ، و نشناختند ، و با كتاب او فقط سال‌ها پس از مرگش آشنا شدند . » و نيز « شهر به شهر و ديار به ديار سفر كرد ، و كتاب خود را در وسط اهل سنت به چند تن معدود از نوباوگان علم حديث عرضه نمود ! باشد كه بعدها قدرش را بدانند ، و كتاب او را از دست نوجوانان آنان كه مشايخ قرن بعد خواهند بود با تقديس و مكرمت دريافت كنند . »\r\nاز عصر شاگردان بزرگ كلينى و زمان تولد و وفات ايشان اطلاعات كمى داريم از جمله مىدانيم كه :\r\nاحمد بن محمد مشهور به ابوغالب زرارى در 285 ق متولد و در 368 ق وفات يافته است . پس ايشان هنگام وفات كلينى 44 سال داشته و چون در بغداد به محضر كلينى شرفياب گشته است - يعنى در سال قبل از وفات ايشان - پس سن او در هنگام شاگردى نزد كلينى در حدود چهل و اندى سال بوده و ديگر ممكن نبوده است كه به او نوباوه يا نوجوان گفته شود .\r\nجعفر بن محمد مشهور به ابن قولويه در سال 367 ق يا 368 ق وفات يافته است .\r\nاگر ما براى ايشان يك سن معمولى هفتاد ساله فرض كنيم در هنگام وفات كلينى\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nبيشتر از سى سال داشته است . كلينى دو سال آخر عمر خود را در بغداد به سر برده و چون ابن قولويه از شاگردان كلينى در شهر رى بوده مىتوان سن او را در هنگام شاگردى چيزى ميان 20 تا 30 سال تخمين زد .\r\nمحمد بن احمد بن عبداللَّه صفوانى در سال 358 وفات يافته است يعنى تنها 29 سال بعد از كلينى حيات داشته است . لذا به طور معمول نمىتوان در هنگام شاگردى در محضر كلينى ( 327 ق ) نوباوه يا نوجوان باشد .\r\nمحمد بن ابراهيم نعمانى وفات يافته در بعد از سال 342 ق در بغداد نزد كلينى تلمذ كرده و در اين هنگام على الظاهر نوجوان يا نوباوه نبوده است .\r\nهارون بن موسى تلعكبرى متولد سال 291 ق « 1 » و متوفاى سال 385 ق بوده است .\r\nسن او در هنگام وفات كلينى 38 سال بوده و چون در بغداد به محضر كلينى آمده لذا در زمان تلمذ ، نه نوجوان بوده و نه نوباوه بلكه مردى در كمال سن و پختگى علمى بوده است .\r\n4 . آقاى بهبودى نوشته‌اند : « زادگاه خود را پشت سر گذاشت . . . به بغداد رفت . در بغداد سرى به كرخ كه مهد تشيع و مركز تحقيق و تتبع بود زد و آنجا را براى عرضهء كتاب كافى صالح نديد . از جسر بغداد گذشت ، و در مركز اهل سنت خانه‌اى اجاره كرد ، و به مسجد محل رفت ، و جزوه‌هاى كتاب كافى را روى زمين چيد . . . »\r\nاين‌گونه مسافرت‌ها و نظم و ترتيبى كه در مورد آن گفته شده در هيچ مأخذ قديم يا جديد ديده نمىشود . پيش از اين ديديد كه ما بر اساس ملاك ، مولد ، موطن و مسكن شيوخ كلينى و شاگردان او معتقد به مسافرت‌هاى متعدد ايشان هستيم بويژه كه بعضى از بزرگان دانشمندان قديم نيز كلينى را به سفر براى كسب حديث و در جستجوى علم توصيف كرده‌اند .\r\nاما آنچه آقاى بهبودى مىگويند : « ايشان در بغداد سرى به محلهء شيعه‌نشين كرخ زد اما آنجا را براى عرضهء كافى صالح نديد » دقيقاً بر خلاف آن چيزى است كه در\r\n\r\n\r\n","description":"","footnote":"\r\n( 1 ) . طبقات اعلام الشيعه القرن الرابع ، ص 329 .\r\n","page_name":" 568 ","page_number":568},
  {"content":"\r\n\r\nمعتبرترين اسناد موجود آمده است . شيخ طوسى در كتاب استبصار و تهذيب مىگويد :\r\n« من همهء مطالبى كه از طرق مختلف اساتيد خود از كلينى نقل مىكنم مربوط به سال 327 است ، و ايشان در اين سال در گذر درب السلسله از باب الكوفهء بغداد تمام تأليفات و احاديث خود را تدريس كرده و به شاگردان خود اجازه داده است . »\r\nباب الكوفه كه شيخ طوسى در اين عبارت محل تدريس كلينى دانسته در بخش غربى بغداد و در محلهء شيعه‌نشين كرخ بوده است . بغداد را منصور دوانيقى دوّمين حاكم عباسى تأسيس و بنا كرد ، او اين شهر را در غرب دجله و به صورت دايره ساخت . دروازه‌هاى اين شهر چهار عدد بودند . يكى به سوى كوفه و يكى به سوى شام و يكى به سوى بصره و بالاخره آخرى به سوى خراسان . حاكم عبّاسى به عللى دستور داد كه بازارهاى شهر به بيرون دروازهء كوفه منتقل شود . در اين بخش رفته رفته محلّهء كرخ پديد آمد كه محلّه‌اى آباد و ثروتمند و بزرگ بود . بعدها اين بخش به سكونت شيعه اختصاص يافت . كلينى به تصريح شيخ طوسى و ديگران در اين بخش از بغداد به مسند تدريس نشسته نه جاى ديگر و نه قسمت شرقى و سنّىنشين بغداد .\r\nاو در اينجا در يك جامعهء شيعى خالص به طور طبيعى مىبايست با استقبال گرم نيز روبه‌رو شده باشد . مقبوليت او به اين اندازه محدود نمانده بلكه اهل سنّت نيز به مقام علمى و عظمت ايشان آگاه بوده‌اند چنان‌كه دانشمندان بزرگ بعد ، از ايشان به عنوان مفتى هر دو فرقه و معظم و مسلم نزد خاصه و عامه ، امين الاسلام ، ثقة الاسلام ، ممدوح در نزد خاص و عام و مقبول در ميان همهء طوايف و مذاهب نام مىبرند .\r\nوالسلام\r\n\r\n","description":"","footnote":"","page_name":" 569 ","page_number":569},
  {"content":"\r\n . \r\n","description":"","footnote":"","page_name":" 570 ","page_number":570},
  {"content":"\r\n\r\nچك شد\r\nآخرين كلام در عرصه روايت و درايت حديث\r\n\r\nآخرين كلام در عرصه روايت و درايت حديث « 1 »\r\nمحمّد باقر بهبودى\r\n\r\nچكيده\r\nنامه‌اى است در دفاع از كتاب ، صحيح الكافى و پاسخ به نقدهاى گفت‌وگوى نويسندهء نامه با نشريه كيهان فرهنگى كه آقايان جعفر سبحانى ، محمد جواد شبيرى و محمد جاودان مطرح ساخته‌اند .\r\nبسم اللَّه الرحمن الرحيم\r\n« . . . حق را هواخواهانى است و باطل را هواخواهانى دگر . اگر هواخواهان باطل بسيارند ، از ديرباز همچنين بوده است و اگر هواخواهان حق اندكند ، بسا اندك كه بر فزون غالب آمد و باشد كه باز هم غالب آيد و جلوهء حق برقرار گردد » . « 2 »\r\nحق و باطل با دليل و منطق روشن مىشود نه با كثرت حاميان و گرنه مذهب جعفرى باطل بود ، از آن رو كه شمار سنيان افزون است و شمار مسيحيان از سنيان افزون‌تر و شمار بوداييان از مسيحيان . اگر نقد حديث را روا نمىدانند ، بايد پاسخ خود را در اصول فقه و يا بحث رجال و درايه جويا شوند ، و اگر نقد حديث را روا مىدانند ، چه طرحى براى آن در نظر دارند كه هم نقد حديث به نحو احسن صورت بگيرد و هم سلامت جو برقرار بماند .\r\n\r\n\r\n","description":"","footnote":"\r\n( 1 ) . كيهان فرهنگى ، بهمن 1365 ، پياپى 35 ، ص 29 - 35 .\r\n( 2 ) . نهج البلاغه ، خطبه 16 .\r\n","page_name":" 571 ","page_number":571},
  {"content":"\r\n\r\nبراى نقد حديث ، فقط دو راه علمى و فنى در پيش رو داريم :\r\nراه اول آن است كه احاديث صحاح مانند زر ناب و عسل خالص استخراج شود تا راه بر جويندگان حقيقت كوتاه شود و ذهن متفكران انديشمند با مطالعهء اساطير و خرافات ، احاديث خلاف عقل ، خلاف مذهب و خلاف قرآن و سنت مشوب نگردد و قشر تحصيل كرده‌اى را كه در عصر حاضر شيفتهء مذهب شده‌اند دچار سرگردانى و حيرت نسازد و شرايط براى عرضهء آن به دانشگاهيان و جهانيان آماده و مناسب باشد .\r\nراه دوم آن است كه همانند ادوار گذشته ، سرهء حديث با ناسرهء آن مخلوط بماند .\r\nيعنى حديث صحيح با حديث ضعيف و انواع سيزدهء گانهء آن در خلال هم عرضه شود ، اما در حاشيهء كتاب ، رمز مخصوص احاديث را درج كنند تا درجات صحت و سقم حديث را روشن سازد ، به همان شيوه كه در چاپ سنگى كتاب تهذيب و چاپ سنگى كتاب كافى مشاهده مىگردد .\r\nدر اين زمينه پيشنهاد جناب آقاى سبحانى مىتواند كارآيى همان چاپ سنگى صد سال قبل را داشته باشد به اين صورت كه در آخر هر كتاب فهرستى ضميمه شود تا جاى جاى احاديث صحيحه را نشان بدهد .\r\nمؤلف صحيح الكافى راه اول را مفيدتر و مناسب‌تر تشخيص داد و با زحمات چند ساله به استخراج احاديث صحيحه پرداخت . صحاحى كه قابل عمل باشد و شيعه به آن فتوا بدهد و چون زر ناب براى همگان قابل قبول باشد . و اينك شش سال است - و خدا را شكر - كه هزاران نسخهء آن در بلاد اسلامى منتشر شده است ، از جمله در كشور عزيز اسلامى ايران بيش از بيست هزار نسخهء آن در اختيار مردم قرار دارد ، بى آن‌كه بر يك حديث آن خرده بگيرند .\r\nاگر ناقدان راه اول را درست و مناسب نمىدانند ، مىتوانند به معارضهء با صحيح الكافى برخيزند و فهرستى تازه و مناسب براى صحاح مقبولهء خود تهيه نمايند و يا متن صحاح را استخراج كنند و منتشر سازند و اعتراض خود را به سمع همهء نسل‌هايى برسانند كه با صحيح الكافى آشنا شده‌اند و بعدها هم آشنا مىشوند و يا لااقل\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n« مستدرك » تهيه نمايند و نقايص صحيح الكافى را بر طرف سازند و سلامت جو را برقرار نمايند .\r\nجناب آقاى سبحانى نوشته‌اند : « داورى ايشان دربارهء احاديث كافى شبيه به داورى قاضى در اطاق دربستهء بدون شاهد و ناظر و بدون ارائهء اصول دادرسى است . وى بايد قبلًا در مقدمهء كتاب صحيح الكافى اصولى را كه ميزان تشخيص حق از باطل است ، ارائه دهد و مقياس شناسايى حديث صحيح را از باطل مشخص سازد . . . » . « 1 »\r\nدر اين زمينه بايد به عرض خوانندگان برسانم كه هر كس كتابى تأليف مىكند با فكر و نظر خودش به وارسى مسائل مىپردازد و با آن محك و معيارى به تحقيق مىنشيند كه مشخصاً كاربرد آن را تأييد مىكند . همين ثقة الاسلام كلينى كه مورد تقديس همگان است به تنهايى و بى اطلاع ديگران به تأليف كتاب كافى پرداخت ، حتى در مقدمهء آن اعتراف كرد و نوشت : « با اين اختلافات گسترده من نمىتوانم حديث صحيحى را - آن سان كه امامان مذهب بيان فرموده‌اند و راه تشخيص آن را به دست ما داده‌اند - به درستى تشخيص بدهم . من با اتخاذ سند از ساده‌ترين فرمودهء امامان « بأيما أخذتم من باب التسليم وسعكم » ، هر حديثى را كه شخصاً درست بدانم انتخاب مىنمايم » . و لذا مىبينيم كه تنها فتواى خويش و اعتقاد خودش را در نظر گرفته و ابداً به نقل احاديث مخالف نپرداخته است .\r\nبعد از كلينى مرحوم صدوق آمد و احاديث شيعه را وارسى كرد و چون همهء احاديث را حجت نمىدانست ، براساس تشخيص و برآورد شخصى خود در اثناى سفر به شهر بلخ ، آن‌جا كه حتى يك دانشمند شيعه حاضر نبود ، تك و تنها به داورى نشست و فقيه من لا يحضره الفقيه را تأليف نمود .\r\nسيرهء دانشمندان از قديم و جديد بر اين بوده است كه رحمت و رضوان خدا بر همهء آنان باد . « 2 »\r\n\r\n\r\n","description":"","footnote":"\r\n( 1 ) . كيهان فرهنگى ، پياپى 33 ، ص 30 ، ستون 3 .\r\n( 2 ) . ر . ك : معجم رجال الحديث ، ج 1 ، ص 40 و 104 ؛ فقيه من لا يحضره الفقيه ، ج 4 ، ص 358 .\r\n","page_name":" 573 ","page_number":573},
  {"content":"\r\n\r\n\r\nو اما معيار صحت و سقم :\r\nمؤلف صحيح الكافى در مقدمهء كتاب خود ، ابتدا شمه‌اى از كار زنادقه را بازگو مىكند ، سپس وسعت خرابكارى آنان را در رشته‌هاى مختلف حديث تذكر مىدهد و راه برخورد با جعليات و مبارزهء با خرافات را ، آن سان كه بزرگان صدر اول از عهد حضرت رضا عليه السلام در پيش گرفته بودند ، روشن ساخته و چون نمىتواند تمام مسائل را مستدلًا مطرح كند ، به ناچار همگان را به كتاب معرفة الحديث خود حوالت مىدهد و در آخرين فصل مقدمه مىنويسد : « فاتباعاً لهذه الخطة واحياء لأهدافها المقدسة . . .\r\nيعنى :\r\nبدين منظور كه از خط مشى محققان صدر اول پيروى كنم و اهداف مقدس آن مسلك را احيا نمايم ، از سال‌ها پيش خود را آماده كردم ، ابتدا كتابى تأليف كردم جامع و مستند ( معرفة الحديث ) كه رجال بد نام را آمار كنم و كتاب‌هاى جعلى را از كتاب‌هاى اصيل و معتبر جدا كرده و بشناسانم و خط مشى خود را در رد و قبول حديث ، همانند مشعل فرا راه خودم - و هر كسى كه راه مرا بر مىگزيند - فراز گيرم . من در مقدمهء آن كتاب ( معرفة الحديث ) بحثى طولانى و مشروح و مستدلى آوردم كه تاريخ حديث و ابتداى نشر و تدوين حديث را نشان مىدهد و سير تاريخى آن را با همهء فراز و نشيبى كه پيموده است دنبال مىكند تا معلوم شود كه خط مشى بزرگان صدر اول ، بهترين راه فنى بوده و تنها راه پرهيز از خرابكارى غلات است » .\r\nبا توضيحاتى كه در مقدمهء صحيح الكافى به عربى درج كرده‌ام و خلاصهء آن را در مقدمهء گزيدهء كافى چاپ اول ( انتشارات دفتر نشر فرهنگ اسلامى ) به فارسى آورده‌ام ، هر كس آن را خوانده باشد در مىيابد كه بايد كتاب معرفة الحديث را هم مطالعه كند تا سيرهء مؤلف را به دست آورد . باعث شگفتى است كه جناب آقاى سبحانى كه هم مقدمهء صحيح الكافى را ديده است و هم كتاب معرفة الحديث را وارسى نموده است باز هم اعتراض مىكنند كه چرا مؤلف صحيح الكافى معيار صحت و اعتبار حديث را\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاعلام نكرده است .\r\nعلاوه بر اين ، من براى چاپ دوم گزيدهء كافى ، مقدمهء جديدى نوشتم و شيوهء كار خود را به صورت مستدل در شش صفحه ارائه كردم و به تمام اين اعتراضات هم پاسخ دادم . اين مقدمه در سال 63 و يا 64 ، در كيهان ، صفحهء انديشه‌ها از آغاز تا انجام به چاپ رسيد . اگر جناب سبحانى مقدمهء چاپ دوم را نديده باشند و روزنامهء آن سال را هم مطالعه نكرده باشند ، بعد از تذكر اين نكته در مصاحبهء كيهان فرهنگى ، لازم بود به آن مقدمه مراجعه نمايند تا پاسخ همهء اعتراضات خود را بيابند ، ولى چنان كه در مصاحبهء خود گفته‌ام : « متأسفانه دانشمندان ما به مقدمهء كتاب‌ها نظر نمىافكنند تا كارنامهء مؤلف را از قلم خودش به دست آورند » .\r\nدر اين‌جا براى اطلاع خوانندگان تذكر مىدهم كه من در مقدمهء چاپ دوم ، تفاوت مسلك قدما را با مسلك متأخرين روشن كرده‌ام و سپس به صراحت اعلام كرده‌ام كه « نگارنده اين سطور ، بعد از سى سال مطالعهء مداوم و بعد از تجربيات فراوان در شناخت علل حديث ، به انتخاب صحاح شيعه پرداخت و با پيروى از سيرهء پيشينيان - يعنى با توجه به شرايط صحت در متن و سند - صحاح كتب اربعه را به تشخيص خويش مشخص نمود » .\r\nبنابر اين مؤلف صحيح الكافى ، شيوهء كار خود را به زبان فارسى و عربى تذكر داده و مسائل بنيادى آن را در كتاب معرفة الحديث خود مدلل كرده است و چون شيوهء قدما را نافذتر و بهتر مىداند ، متن و سند را در كنار هم وارسى كرده و صحيح اعلايى را استخراج نموده و به جويندگان حقيقت تقديم كرده است . اگر مؤلف صحيح الكافى مطابق خواستهء ديگران و به پيشنهاد آقاى سبحانى ، تنها به وارسى سند اكتفا مىنمود ، قهراً كار او ناقص مىماند و نمىتوانستد دستاورد خود را همانند زر ناب و عسل خالص در اختيار عموم بگذارد ، و يا به دوست و دشمن عرضه نمايد و يا ترجمهء آن را تقديم شيعيان فارسى زبان نمايد . حديثى كه تنها سند آن صحيح باشد ولى متن آن مخدوش باشد ، حجت نخواهد بود تا به عموم مردم عرضه شود . چه بسيار است احاديث شيعه كه از حيث سند صحيح است ، ولى متن آن با قرآن و سنت مخالف است\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nو يا بر اساس تقيه و استتار از دشمن صادر شده است در نتيجه به اتفاق همهء دانشمندان شيعه مردود و وازده اعلام مىشود .\r\nجناب آقاى سبحانى خواسته‌اند تا با مطلب خود اصطلاحات متأخرين و متقدمين را توضيح دهند و در آن‌جا نوشته‌اند : « مقصود از نگارش صحيح الكافى اين است است كه اعلام شود در ميان احاديث كافى كه داراى بيش از 16000 حديث مىباشد ، فقط احاديث صحيح آن مورد قبول و پذيرش است و بايد اقسام سه‌گانهء ديگر ( حديث موثق ، حديث حسن ، حديث ضعيف ) را به دور ريخت و به دست فراموشى سپرد » . « 1 »\r\nاگر جناب سبحانى به مسلك قدما توجه مىكردند مىدانستند كه قدماى اصحاب ، فقط حديث ضعيف را رد مىكنند و ساير اقسام را تماماً به نام صحيح معرفى نموده و از اعتبار لازم برخوردار مىشناسند ، چون مؤلف صحيح الكافى شيوهء قدما را مورد عمل قرار داده است ، لذا حديث موثق و حديث قوى را در سلك صحاح معتبر درج نموده و تنها از حديث ضعيف آن اجتناب كرده است . حديث ضعيف را نه قدما حجت مىدانند و نه متأخرين ، « 2 » مؤلف صحيح الكافى كه هفتاد درصد ايجاد تفرقه و تناقض از ناحيهء راويان ضعيف و اشخاص بى نام و نشان مىبيند ، بيشتر از ديگران ضرورت حذف اين احاديث را احساس مىكند .\r\nمتأسفانه احاديث ضعيف كافى ، 60 درصد كافى را تشكيل مىدهد و مطابق برآورد شهيد ثانى به 9485 حديث بالغ مىشود . 15 درصد مابقى هم محتواى نامطلوبى دارد در نتيجه ، 75 درصد كافى حذف شده است .\r\nجناب آقاى سبحانى همين اعتراض گذشته را با يك بيان ديگر و تحت يك عنوان ديگر در دو نوبت تكرار كرده‌اند . يك جا مىنويسند : « . . . اگر مقياس ايشان در تشخيص صحيح از غيرصحيح ، انظار فقهاى عظام بود ، بايد احاديث زيادى را كه در مرآت العقول و يا منتقى الجمان صحيح دانسته شده است ، از كافى حذف نگردد » « 3 » و\r\n\r\n\r\n","description":"","footnote":"\r\n( 1 ) . كيهان فرهنگى ، ص 34 ، ستون 3 .\r\n( 2 ) . ر . ك : معجم رجال الحديث ، ج 1 ، ص 34 .\r\n( 3 ) . كيهان فرهنگى ، ص 35 ، ستون 3 .\r\n","page_name":" 576 ","page_number":576},
  {"content":"\r\n\r\nجاى ديگر بعد از اشاره به داستان ابن ابى العوجاء مىنويسد : « آفت نوشته‌هاى ايشان بيشتر ، برداشت‌هاى ناصحيح از تاريخ و رجال است - و گرنه - اگر با مقياس‌هاى صحيح به جداسازى حديث - البته نه به صورت حذف - اشتغال مىورزيد ، عمل مقدس مىبود ، اما متأسفانه سليقهء شخص ايشان سبب شده است كه قسمت اعظم احاديث كافى نامطلوب معرفى شود . « 1 »\r\nدر پاسخ اين گفتهء ايشان ، توجه خوانندگان را به دو نكته جلب مىكنم :\r\n1 . مؤلف صحيح الكافى اسناد احاديث كافى را بر اساس شيوهء قدما وارسى كرده و تعداد 6636 حديث آن را از نظر سند صحيح مىداند ، سپس متن احاديث را با توجه به انظار فقهاى عظام و مقايسهء با كتاب و سنت پالايش نمود و 2208 حديث آن را از نظر محتوا رد كرده ، 4428 حديث آن را حجت شرعى مىداند و به نام صحيح معرفى كرده است .\r\nعلامه مجلسى كه شيوهء متأخرين را پذيرفته و در برخى موارد ملاحظات شخصى دارد ، صحاح كافى را در حدود 6000 حديث مىداند كه تا رقم 6636 تعداد 636 حديث كم دارد و موقعى كه احاديث را شرح مىكند ، با توجه به تقيه ، مخالفت با شهرت و ساير مسائل ديگر قسمتى از همين 6000 حديث را از درجهء اعتبار و حجيت ساقط مىنمايد و مضمون حديث را نمىپذيرد .\r\nمتأسفانه تاكنون آمار اين پالايش دوم را كه در متن حديث انجام گرفته ، به دست نياورده‌اند ، تا پاسخ قطعى روشن شود و مقايسهء لازم بين صحاح مرآت العقول و صحاح انتخابى در صحيح الكافى صورت بگيرد . پس اگر آقاى سبحانى مرحلهء اول را در نظر بگيرند ، بايد علامه مجلسى را مؤاخذه نمايند كه 636 حديث را از صحاح كافى كم كرده است و اگر مرحلهء دوم را در نظر بگيرند ، اول بايد كمر همت ببندند و پذيرفته‌هاى مرآت العقول را آمار كنند سپس با احاديث صحيح الكافى مقياس بگيرند تا مقايسهء ايشان صحيح باشد .\r\n\r\n\r\n","description":"","footnote":"\r\n( 1 ) . كيهان فرهنگى ، ص 36 ، ستون 1 .\r\n","page_name":" 577 ","page_number":577},
  {"content":"\r\n\r\n2 . مؤلف منتقى الجمان متوفاى 1011 كه همان صاحب معالم معروف و فرزند برومند شهيد ثانى است ، براى اولين بار - چهارصد سال قبل از مؤلف صحيح الكافى - شيوهء حذف را در پيش گرفت و تنها از كتاب كافى 10905 حديث آن را اسقاط كرد و به قول آقاى سبحانى : « به دور ريخت تا به دست فراموشى سپرده شود » . اما كتاب او مورد تقدير دانشمندان قرار گرفت و چنان كه در مقدمهء گزيده كافى نوشته‌ام و در مصاحبهء خود يادآور شدم ، آيت اللَّه بروجردى كه در شناخت حديث و رجال ، آيتى عظمى بود فرمود تا كتاب منتقى الجمان را چاپ كنند و هم اينك چاپ دوم آن در حوزهء قم منتشر شده است . گويا آقاى سبحانى از همهء اين مسائل بى خبرند و گرنه بر صاحب منتقى الجمان و بر همهء دانشمندانى چون علامه مجلسى و آيت اللَّه بروجردى كه از كتاب منتقى الجمان به عظمت ياد كرده‌اند ، خرده مىگرفتند كه چرا احاديث كافى را به دور مىريزند .\r\nجناب آقاى سبحانى مىنويسند : « محدثان اسلامى به صورت قريب به تواتر ( بيش از خبر واحد و كمتر از خبر متواتر ) از پيشوايان معصوم نقل كرده‌اند كه اگر شخصى استحباب عملى را از معصومى نقل كند و كسى آن را به همان نيت به جا آورد خدا پاداش آن را به او مىدهد ، هر چند معصوم آن را نفرموده باشد . اين مضمون از طرق صحيح از پيشوايان معصوم به ما رسيده است . . . » . « 1 »\r\nدر پاسخ اين فصل ، به عرض خوانندگان مىرسانم كه - بعد از حذف مكررات - مضمون فوق فقط در سه حديث شيعه وارد شده است كه دو حديث آن به اتفاق اهل نظر ضعيف است و يك حديث آن را - كه اضطراب سند دارد - به عنوان حديث حسن پذيرفته‌اند و به آن استناد مىنمايند . « 2 »\r\nبه نظر من - اگر سند حديث را هم بپذيريم - متن حديث را بايد رد كنيم . زيرا با اصول مذهب تناقض دارد : امام صادق عليه الصلاة والسلام ، آن‌جا كه فلسفهء وجودى\r\n\r\n\r\n","description":"","footnote":"\r\n( 1 ) . كيهان فرهنگى ، ص 35 ، ستون 2 .\r\n( 2 ) . ر . ك : مرآة علامه مجلسى ، ج 8 ، ص 112 ؛ درايهء شهيد ، ص 29 ؛ وجيزهء شيخ بهايى ، ص 8 .\r\n","page_name":" 578 ","page_number":578},
  {"content":"\r\n\r\nامام را تشريح مىكند ، مىفرمايد : « وجود امام از اين جهت لازم و ضرورى است كه اگر مردم به دين خدا بيفزايند افزوده‌ها را رد كند و اگر مردم از دين خدا بكاهند ، كاستى را اعلام نمايد » . « 1 » بنابر اين امام صادق عليه السلام كه بايد بدعت‌ها را انكار كند چگونه امكان دارد راه براى بدعت‌گذار باز كند و بدعت‌هاى موجود را يك جا و يك ضرب ، تصويب و تأييد نمايد و خلاصه با صراحت كامل بگويد : « حتى اگر حديث دروغى را به نام ما ابلاغ كنند ، عمل به آن اشكالى ندارد ، بلكه پاداش آن از راه تفضل و كرم داده خواهد شد ؟\r\nواقعاً اگر خداوند كريم پذيرفته باشد كه پاداش موعودى كه در احاديث ضعيف وعده داده شده است عنايت بفرمايد ، پس چرا از پاداش‌هاى نقدى آن در دنيا اثرى مشهود نمىشود ؟ چرا با نوشتن اسم جبرائيل و ميكائيل بر شانهء بيماران تب آنان قطع نمىشود ؟ « 2 » چرا نوشيدن آب نيسان زنان و مردان عقيم را شفا نمىبخشد ؟ كرم‌هاى معده را بيرون نمىريزد ؟ پيسى را شفا نمىدهد ؟ كران و لالان را گويا و شنوا نمىكند ؟\r\nكرم دندان را نمىكشد ؟ آپانديست ( قولنج ) را علاج نمىكند ، پيوره دندان را بر طرف نمىسازد ؟ و خلاصه هفتاد نوع درد و بلا را از جان مردم دور نمىسازد ؟ « 3 » هزاران هزار حديث ديگر از اين نمونه وجود دارد كه با سند ضعيف روايت شده است و براى اعمال مستحبى پاداش دنيوى وعده مىدهد اما اثرى مشهود نمىگردد .\r\nجناب آقاى سبحانى مىنويسند : « مورخان و رجال نگاران يادآور شده‌اند :\r\nهنگامى كه عبدالكريم بن ابى العوجا محكوم به اعدام گشت گفت : « مرا بكشيد ولى من كار خود را انجام داده‌ام : چهار هزار حديث جعل كرده حلال شما را حرام و حرام شما را حلال كرده‌ام » . آقاى بهبودى اين سخن را در مقدمهء صحيح الكافى و در كتاب معرفة الحديث گواه بر آن گرفته كه زنادقه در احاديث شيعه دست برده‌اند ، در حالى كه آنان كه اين داستان را نقل كرده‌اند تصريح مىكنند كه وى ربيب حماد بن سلمه\r\n\r\n\r\n","description":"","footnote":"\r\n( 1 ) . ر . ك : صحيح الكافى ، حديث 73 ؛ بحار الأنوار مجلسى ، ج 23 ، ص 25 - 28 .\r\n( 2 ) . ر . ك : بحار الأنوار ، ج 95 ، ص 29 .\r\n( 3 ) . ر . ك : مهج الدعوات ، ص 444 ؛ مفاتيح الجنان ، ص 299 ؛ بحار الأنوار ، ج 66 ، ص 476 .\r\n","page_name":" 579 ","page_number":579},
  {"content":"\r\n\r\nمىباشد و با فرد ديگرى به نام زيد در كتاب‌هاى حديثى حماد دست بردند و آنچه را نبايد انجام بگيرد ، انجام دادند . حال اين داستان چه ارتباطى به احاديث شيعه دارد كه در همه جا آن را با آب و تاب بازگو كرده و يكى از علل وجود حديث باطل در احاديث شيعه دانسته است بايد از خود ايشان پرسيد » . « 1 »\r\nدر اين زمينه به عرض خوانندگان مىرسانم كه : عبدالكريم بن ابى العوجاء از زنادقه معروف است . زنادقه با اصل اسلام مخالف بودند و لذا شيعه و سنى براى آنان فرقى نمىكرد . « 2 » البته اين مرد با احاديث اهل سنت بازى كرده است . ولى ارتباط او با كتاب‌هاى حماد بن سلمه قطعى نيست ، بلكه يك حدس و احتمال است .\r\nكارشناسان اهل سنت از يك طرف ديده‌اند كه حماد بن سلمه با هفتاد زن و از جمله مادر اين زنديق ازدواج كرده است ، باشد كه صاحب فرزند شود و نشد . از طرف ديگر به روايات حماد بن سلمه وارسى كرده‌اند و يك رشته « احاديث صفات » را در روايات او ديده‌اند كه با مقام علمى و مذهبى حماد سازگارى ندارد . لذا نتيجه گرفته‌اند كه « لابد اين رشته احاديث به وسيله اين مرد زنديق در خلال كتاب‌هاى حماد بن سلمه داخل شده است » . « 3 »\r\nبنابر اين ، همان كسانى كه داستان حماد را با ابن ابى العوجاء نقل كرده‌اند ، به صراحت گفته‌اند كه خرابكارى او در زمينه « احاديث صفات » است ، نه « احاديث حلال و حرام » و نه « احاديث عدديه » كه در آخرين لحظات زندگى به جعل و تحريف آنها اعتراف كرده است .\r\nالبته كارشناسان فن حديث به اعتراف يك فاسق زنديق ترتيب اثر نمىدهند ، مگر آن‌كه قرينه‌اى بر صحت گفتار او يافت شود ، « 4 » و متأسفانه در اين‌جا قرينه قطعى بر صحت اعتراف او وجود دارد ، اين قرينه كه آقاى سبحانى به حذف آن مبادرت كرده\r\n\r\n\r\n","description":"","footnote":"\r\n( 1 ) . كيهان فرهنگى ، ص 35 ، ستون 3 .\r\n( 2 ) . رك : معرفة الحديث ، ص 42 - 44 .\r\n( 3 ) . ر . ك : تهذيب التهذيب ، ابن حجر ، ج 3 ، ص 15 ؛ معرفة الحديث ، ص 44 .\r\n( 4 ) . ر . ك : تصحيح النظر فى توضيح نخبة الفكر .\r\n","page_name":" 580 ","page_number":580},
  {"content":"\r\n\r\nاست دنباله اعتراف اين زنديق است كه مىگويد : « من احاديثى جعل كرده‌ام كه آخر ماه شعبان به نيت اول ماه رمضان روزه بگيريد و آخر ماه رمضان به نيت اول ماه شوال افطار كنيد » .\r\nچنان كه مىبينيد : اين مرد زنديق براى جعليات خود برگه‌اى به دست مىدهد كه فقط با « احاديث عدديه » انطباق دارد و اهل نظر مىدانند كه « احاديث عدديه » در كتاب‌هاى شيعيان به صورت‌هاى مختلف روايت شده است اما در احاديث حماد بن سلمه ، اثرى از آن مشهود نمىباشد . « 1 »\r\nولى متأسفانه فقهاى شيعه در حدود 200 سال به اين احاديث جعلى عمل كرده‌اند و فتوا داده‌اند كه از جملهء آنان ابن قولويه قمى است با شاگردانش شيخ صدوق و شيخ مفيد و شيخ كراچكى ، و هر چند ابوالحسن بن داود قمى نقاد حديث به آنان گفت كه « احاديث عدديه » قابل عمل نيست ، نپذيرفتند . نزاع و مخاصمه تا آن حد بالا گرفت كه ابن قولويه قمى در تأييد « احاديث عدديه » كتبى تأليف كرد و ابوالحسن بن داود قمى هم كتابى نوشت و كتاب او را رد كرد .\r\nمجدداً ابن قولويهء قمى كتابى نوشت و كتاب ابن داود را رد كرد . مرحوم شيخ صدوق ، در كتاب خصال ، ج 2 ، ص 531 و كتاب من لا يحضره الفقيه ، ج 2 ، ص 171 سخنى دارد كه حاكى از برخورد نامناسب آن روزگار است . هر كس مايل باشد مىتواند مراجعه نمايد .\r\nبالأخره ابوريحان بيرونى منجم آزادهء ايرانى متوفاى 430 كه از ماجراى اين احاديث باخبر شد ، در نوشته‌هاى خود كذب اين احاديث را مدلل كرد - و گويا - شيخ طوسى با الهام از بيانات او به انكار جدى پرداخت و در كتب تهذيب و استبصار ، احاديث عدديه را مردود شمرد و از آن پس كسى به اين احاديث جعلى توجه نكرد ، و\r\n\r\n\r\n","description":"","footnote":"\r\n( 1 ) . احاديث عدديه در كتب كافى ، ج 4 ، ص 78 ، فقيه من لا يحضره الفقيه ، ج 2 ، ص 170 ، كتاب خصال ، ج 2 ، ص 527 و ص 602 ، كتاب اقبال الأعمال ، ص 0 تا 016 ، كتاب وسائل الشيعه ، ابواب هلال ماه رمضان ، روايت شده است .\r\n","page_name":" 581 ","page_number":581},
  {"content":"\r\n\r\nاز جمله شيخ مفيد رساله‌اى نوشت كه اينك به نام رساله عدديه مشهور است و در آن با اصرار تمام اعلام كرد كه « احاديث عدديه » مخالف قرآن و سنت است و قابل عمل نخواهد بود ، با آن‌كه قبلًا كتابى نوشته بود به نام لمح البرهان و در آن كتاب ، مخالفين احاديث عدديه و از جمله ابن داود قمى نقاد حديث را به گمراهى و ضلالت منسوب كرده بود . « 1 »\r\nمؤلف صحيح الكافى اهم اين مسائل را با ذكر دليل و مدرك در مقدمهء صحيح الكافى به زبان عربى و در مقدمهء گزيدهء كافى چاپ اول به زبان فارسى روشن كرده است . براى توضيحات بيشتر به آن آثار رجوع شود . البته اصل ماجرا بسيار مفصل و طولانى است و شايد به ده صفحه بالغ شود كه اينك نوشته‌هاى آن در اطاق انبارى منزل خاك مىخورد .\r\nبرخى با مطالعهء مقدمهء صحيح الكافى تصور مىكنند كه گفته‌هاى مؤلف صرف ادعا بوده و شاهد علمى ندارد ، در حالى كه هر فراز آن چند صفحه مدرك و توضيح دارد .\r\nاين توضيحات قبلًا با اصل مطالب منسجم بود و فصلى از كتاب معرفة الحديث را تشكيل مىداد . من تصميم گرفته بودم كه همان فصل را به عنوان مقدمه در اول صحيح الكافى درج كنم ، ولى ناشر محترم مخالفت كرد و در نتيجه ، عصارهء آن را در پانزده صفحه درج كردم و اينك با معارضهء ناسنجيدهء ناقدان روبرو مىشوم ، اميدوارم كه خداوند متعال فرصت عطا كند تا بسيارى از آن حقايق را روشن كنم .\r\nجناب آقاى سبحانى با تشبث به يك اشتباه لفظى كه رقم 3700 را 37000 تلفظ كرده‌ام ، زبان به نقد و انتقاد مىگشايند ، با آن‌كه در همان مصاحبهء خود گفته‌ام « اصول كافى 3800 حديث دارد » و نيز گفته‌ام : « كلينى از ميان سيصد هزار حديث شيعه ، فقط شانزده هزار حديث آن را انتخاب كرد » و اين خود براى تصحيح آن اشتباه لفظى كافى بود ولى متأسفانه جناب آقاى سبحانى پس از يك رشته اعتراض ، مجدداً به همين اشتباه لفظى باز مىگردند و مىنويسند : « همانطور كه معرفى شمارهء احاديث اصول\r\n\r\n\r\n","description":"","footnote":"\r\n( 1 ) . ر . ك : اقبال الاعمال ، ص 5 .\r\n","page_name":" 582 ","page_number":582},
  {"content":"\r\n\r\nكافى به تعداد سى و هفت هزار ، لغزش روشنى است ، براى گفتارى هم كه دربارهء كتاب كافى دارند ، هرگز سند و مدركى در كتب رجالى و تاريخى شيعه وجود ندارد . و آن اين‌كه : كلينى كتاب خود را از ميان سيصد هزار حديث برگزيد . شايسته بود ايشان براى اين مطلب مدركى ارائه مىكرد . گويا تنظيم كنندهء اين ارقام و اعداد خواسته است براى بىاعتبار جلوه دادن نوع احاديث شيعه ، ارقام آن را بالا ببرد و راويان شيعه را حديث ساز معرفى نمايد » . « 1 »\r\nدر پاسخ اين فصل ، خوانندگان عزيز را به مطالعهء يك فراز از مقدمهء گزيدهء كافى چاپ دوم سال 63 دعوت مىكنم :\r\n« . . . تاريخ صحيح نشان مىدهد كه در عهد كلينى بيش از سيصد هزار حديث در دست شيعيان مىچرخيده است گواه اين ادعا ، سند زنده‌اى است كه شيخ طوسى در كتاب رجال خود به دست مىدهد و در شرح حال احمد بن عقدهء حافظ متوفاى 333 كه از اساتيد و مشايخ كلينى است مىنويسد : من از اساتيد خود شنيده‌ام كه ابن عقدهء حافظ مىگفت : من صد و بيست و هزار حديث مستند به خاطر سپرده‌ام و روى هم رفته مىتوانم پيرامون سيصد هزار حديث شيعه به بحث و مذاكرهء علمى بنشينم » . « 2 »\r\nدربارهء حافظهء اين مرد بزرگ سخن‌ها گفته‌اند و بارها او را آزموده‌اند از جمله خطيب بغدادى در تاريخ بغداد ، ج 5 ، ص 16 مىنويسد : ابن عقده مىگفت : « من سيصد هزار حديث از حديث اهل بيت پيامبر در دست دارم » و در ص 17 مىنويسد : ابن عقدهء حافظ را سوگند دادند كه همهء محفوظات خود را اعلام كند و اوگفت : من از احاديث اهل سنت صد هزار حديث را با متن و سند از حفظ دارم و تا سيصد هزار حديث ديگر مىتوانم مذاكره نمايم » .\r\nجناب آقاى سبحانى در تعقيب سخن قبلى مىنويسند : « قسمتى از گفتار ايشان استنباط شخصى است كه آنها هم مدرك تاريخى ندارد ، مثل اين‌كه مىگويد : كلينى از\r\n\r\n\r\n","description":"","footnote":"\r\n( 1 ) . كيهان فرهنگى ، ص 35 ، ستون 1 .\r\n( 2 ) . ر . ك : رجال شيخ طوسى ، ص 442 ؛ منتظم ابن جوزى ، ج 6 ، ص 337 ؛ تذكرة الحفاظ ، ذهبى ، ص 840 .\r\n","page_name":" 583 ","page_number":583},
  {"content":"\r\n\r\nترس معاصرين خود شهر به شهر و ديار به ديار سفر كرد و كتاب خود را در وسط اهل سنت عرضه نمود ، باشد كه بعدها قدرش را بدانند . اينها يك رشته استنباطات شخصى است كه ايشان در گفتار خود آورده‌اند و اين روش هم در اين مصاحبه و هم در مقدمهء صحيح الكافى و هم در كتاب معرفة الحديث به كار گرفته شده است . و اگر واقعاً بر اين همه نسبت‌ها مدركى معتبر وجود دارد ، متن آنها را با تعيين جلد و صفحه ارائه نمايد » . « 1 »\r\nدر اين زمينه بايد به عرض خوانندگان برسانم كه تاريخ ، بر دو نوع است : تاريخى صريح و روشن كه همگان از رومى خوانند و تاريخى كه نيازمند تجزيه و تحليل است و محققان از خلال گفته‌ها و نوشته‌ها به دست مىآورند نظير آنچه دربارهء اعتراض قبلى و سيصد هزار حديث شيعه به عرض خوانندگان رسيد ، اينك به نكات زير توجه نماييد :\r\n1 . زادگاه كلينى و يا اصل و تبار او ، كلين است كه از روستاهاى رى محسوب مىشود و لذا مىگويند : كلينى رازى .\r\n2 . تحصيلات او عموماً در قم صورت گرفته است ، جز اندكى در كوفه و اطراف آن نينوا كه محضر حميد بن زياد را درك كرده است .\r\nگواه اين مدعا اساتيد و مشايخ او مىباشند كه اكثر ساكن قم بوده‌اند . محمد بن يحيى العطار اشعرى قمى كه 3114 نوبت در صدر سند واقع شده است .\r\nابو على اشعرى قمى كه 840 نوبت در صدر سند قرار گرفته است . ابو عبداللَّه اشعرى قمى كه 663 نوبت در صدر سند قرار گرفته است . على بن ابراهيم قمى كه 4957 نوبت در صدر سند قرار گرفته است . مرحوم كلينى ده هزار حديث كافى را از اين مشايخ روايت مىكند ، به اضافهء دو هزار حديث ديگر كه در صدر سند آنها مىگويد : « عدة من اصحابنا » و منظورش همين مشايخ قم بوده‌اند . از مشايخ ديگرى هم روايت مىكند كه ساكن قم بوده‌اند و شخصيت معروفى ندارند . از اين جا استنباط\r\n\r\n\r\n","description":"","footnote":"\r\n( 1 ) . كيهان فرهنگى ، ص 35 ، ستون 2 .\r\n","page_name":" 584 ","page_number":584},
  {"content":"\r\n\r\nمىشود كه مرحوم كلينى تا حدود چهل سالگى در قم زيسته است تا بتواند از مشايخ قم چندان حديث فرا بگيرد كه بيش از دوازده هزار آن را گلچين كند و در كافى درج نمايد . « 1 »\r\n3 . مرحوم كلينى بعد از تحصيلات قم به رى بازگشته و مدت‌ها مرجع شيعيان آن سامان بوده است . بدين دليل كه ابن النجاشى و علامهء حلى دربارهء او مىنويسند :\r\n« كلينى در رى عالىترين مرجع فتوا بود و چهرهء درخشان حديث در آن سامان » . و چون طبيعى است كه اين جاه و مقام در سن كهولت حاصل مىشود ، استنباط مىكنيم كه لااقل دههء پنجم تا ششم عمر خود را در رى سپرى كرده است . « 2 »\r\n4 . ابن النجاشى و علامهء حلى تصريح كرده‌اند كه « مرحوم كلينى تأليف كتاب كافى را ظرف بيست سال به پايان برده است » و مرحوم كلينى شخصاً در مقدمهء كافى تصريح مىكند كه « تأليف كتاب كافى را به تقاضاى كتبى يك تن از مريدان خود شروع كرده است » . بنابر اين قطعى است كه مرحوم كلينى نامهء مريد خود را موقعى دريافت كرده است كه در اوج شخصيت و عظمت علمى ، ستارهء درخشان رى بوده است نه موقعى كه در قم به تحصيلات علمى اشتغال داشته و نه موقعى كه در گوشهء بغداد به صورت مهمانى تازه وارد ، زندگى مىكرده است . و اين همان دههء پنجم و ششم عمر او را نشان مىدهد .\r\n5 . در عهد كلينى حوزهء قم بالاترين حوزهء شيعيان ايران بود ، و بعد از آن حوزهء نوجوان رى كه مرحوم كلينى براى تأليف كتاب كافى نيازمند منابع و مآخذ بوده است لزوماً از كتابخانه‌هاى خصوصى رى استفاده كرده و حتماً براى تكميل كارش به قم رفته است تا از كتابخانهء على بن ابراهيم قمى كه دستاورد پدرش ابراهيم بن هاشم بود ، بهره‌مند شود ، و لذا مىبينيم يك سوم احاديث كافى با نام « على بن ابراهيم ، عن ابيه . . . » مزين شده است . ابراهيم بن هاشم ساكن كوفه بود و با تأليفات كوفيان و بغداديان به قم هجرت كرد و حوزهء قم را رونقى تازه بخشيد و قهراً بعد از او نسخهء آن كتاب‌ها در\r\n\r\n\r\n","description":"","footnote":"\r\n( 1 ) . ر . ك : معجم رجال الحديث ، ترجمه كلينى .\r\n( 2 ) . ر . ك : رجال نجاشى ترجمهء كلينى .\r\n","page_name":" 585 ","page_number":585},
  {"content":"\r\n\r\nاختيار فرزندش على بن ابراهيم قمى قرار گرفت و كلينى به حد وافر از كتابخانهء او بهره‌ياب شد .\r\n6 . تا آن‌جا كه تاريخ صحيح نشان مىدهد ، مرحوم كلينى كتاب خود را در بغداد به معرض روايت نهاده است . شيخ طوسى در مشيخهء تهذيب ص 29 و مشيخهء استبصار ، ج 4 ، ص 310 مىنويسد : « من روايات كافى را به توسط اساتيد خودم از شاگردان كلينى روايت مىكنم و آنان به سال 327 هجرى در بغداد ، باب كوفه ، درب سلسله ( بازار زنجير ) تأليفات كلينى و از جمله احاديث كافى را سماعاً و اجازة از خودش روايت كرده‌اند » .\r\nشمار شاگردان كلينى - كه ادعاى آنان مسموع است و دليل قطعى و سند موثقى بر روايت آنان در دست مىباشد - بسيار اندك است و همهء آنان ساكن بغداد و نواحى آن بوده‌اند ، مانند ابن قولويه قمى ( ت 368 ) ابو غالب زرارى ( ت 268 ) تلعكبرى ( ت 385 ) ابن ابى رافع صميرى ، ابوالحسن ابن داود قمى ( ت 368 ) و ابوالحسن احمد بن على بن سعيد الكوفى ، و بدين علت شمار شاگردان او معدود است . وى يك سال بعد از عرضهء كتاب كافى مرحوم شد و علاقه‌مندان كوفه و قم و ساير مشتاقان حديث موفق به درك حضورش نشدند و به همين علت بود كه شاگردانش فرصت نيافتند تا همهء اجزاء كافى را بر او قرائت نمايند و لذا همهء آنان با صراحت اعلام كرده‌اند كه قسمتى از كتاب كافى را بعد از سماع و قرائت بر مؤلف روايت مىكنند و مابقى را با اجازهء او و مناولهء نسخه‌ها ، روايت مىكنند . « 1 » حتى محمد بن ابراهيم نعمانى كه مىگويند « كاتب كلينى » بوده است قسمتى را با سماع و قرائت و قسمت ديگر را با مناوله و اجازه روايت مىنمايد و لذا در كتاب غيبت كه فصلى از كتاب حجت كافى را در بردارد . 17 نوبت « اخبرنا محمد بن يعقوب » مىگويد و سى نوبت « حدثنا محمد بن يعقوب » .\r\n7 . صفدى در الوافى بالوفيات مىنويسد : ابو جعفر كلينى اهل رى بود . ساكن بغداد\r\n\r\n\r\n","description":"","footnote":"\r\n( 1 ) . ر . ك : مشيخهء تهذيب ، ص 29 ؛ استبصار ، ج 4 ، ص 310 ، فهرست ابو غالب زرارى ، ص 78 .\r\n","page_name":" 586 ","page_number":586},
  {"content":"\r\n\r\nشد و در بغداد به دار بقا رفت . ابن حجر در لسان الميزان ج 5 ، ص 433 مىنويسد :\r\nكلينى به بغداد آمد و به افادهء حديث پرداخت .\r\nنتيجه : با توجه به اين چند نكتهء تاريخى روشن مىشود كه مرحوم كلينى كتاب كافى را ظرف بيست سال آخر عمر خود در شهر قم و شهر رى تأليف نموده و بى آن‌كه در زادگاهش رى ، و يا دارالعلم قم كتاب را عرضه كند راهى كوفه و از آن‌جا راهى بغداد مىشود و كتابش را در سال 327 هجرى در بغداد در خانهء مسكونى خود ، با مسجد محل عرضه مىكند . اهل قم بايد به قضاوت بنشينند و استنباط كنند : چرا كلينى كتابش را در زادگاهش عرضه نمىكند كه مدت‌ها چشم و چراغ آن سامان بوده است و چرا كتاب خود را در قم عرضه نمىكند كه دانشگاه تشيع بود و بيش از 12 هزار حديث كافى به نام مشايخ اين دانشگاه مزين شده است ؟ چرا كتاب خود را در كوفه مهد تشيع عرضه نمىدارد كه بسيارى از احاديث كافى دستاورد آن سامان است و چرا در كوفه كتابش بر استادش ابن عقده حافظ مشهور و استاد و نقاد حديث عرضه نمىدارد تا امضاى او بر رونق كتابش بيفزايد ؟ و بالاخره چرا بغداد را ترجيح مىدهد ؟\r\nنظر حقير بر آن است كه مرحوم كلينى خائف بود تا مبادا معاصرانش به معارضه برخيزند و بگويند : « چرا شيوهء حذف در پيش گرفته‌اى و احاديثى را كه ديگران پذيرفته‌اند و به آن فتوا مىدهند به دست فراموشى سپرده‌اى ؟ چرا كتاب خود را جامع و كافى اعلام كرده‌اى ، با آن‌كه هزاران حديث ديگر وجود دارد كه از حيث متن و سند بر گلچين تو رجحان دارد ؟ » البته امروز كه انسان مىتواند كتاب خود را در هزاران نسخه چاپ كند و سپس عرضه نمايد ، از مؤاخذهء ديگران بيمى به خود راه نمىدهد ، زيرا اگر حيات خود را از دست بدهد مىداند كه حيات كتابش جاودانه برقرار خواهد ماند ، اما كلينى خود مىدانست كه اگر معاصرانش مجلس درس او را تحريم كنند و او نتواند كتاب خود را بر ديگران قرائت كند ، از نظر علمى تمام زحماتش به هدر مىرود و نسخهء « كتابش وجادة » ارزش لازم را از دست مىدهد ، لذا ناچار شد به بغداد برود و از شخصيت سياسى مذهبى نعمانى استمداد كند و كتابى را كه\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nهمو درخواست كرده بود ، بر او و ساير همفكرانش قرائت كند باشد كه از گزند حوادث در امان بماند . « 1 »\r\n\r\nو اما گزارشى از سفر قم :\r\nاواخر مرداد ماه سال 62 به حضور آيت اللَّه منتظرى رسيدم . در خلال يك رشته مذاكرات كه حدود يك ساعت به طول انجاميد ، اصولًا از نام صحيح الكافى انتقادى به عمل نيامد ، بلكه تنها مقدمهء آن مورد بحث و نظر قرار گرفت . آيت اللَّه منتظرى فرمودند : « درست است كه يك رشته احاديث كافى مانند حديث سلسلة الحمار ، براى عرضهء عمومى مناسب نيست ، درست است كه صحاح كافى - آن هم صحيح اعلايى - براى عرضهء عمومى و مراجعات دانشگاهى مناسب‌تر است ، و مقدمهء صحيح الكافى را تند و نامناسب نوشته‌ايد . بايد مقدمهء جديدى تهيه نماييد كه حاوى اين نكات باشد . . . يكى از آقايان هم نسخه‌هاى موجود لبنان را بياورند و بعد از تعويض مقدمه منتشر نمايند » .\r\nمن همان شب مقدمهء مطلوب را تهيه كردم و صبح روز بعد به دفتر آيت اللَّه منتظرى سپردم تا به عرض ايشان برسانند . قرار شد كه شب همان روز به اطلاع من برسانند كه اگر مقدمهء جديد وافى و كافى نباشد ، تجديدنظر كنم ، و الا تاكنون بىاطلاع مانده‌ام گويا تصميم آن شب را مسكوت نهاده‌اند .\r\n* * * و اينك چند كلمه با آقاى محمد جاودان كه قسمتى از بيانات ايشان در شمارهء 8 كيهان فرهنگى منتشر شده است .\r\nدر آغاز سخن به ايشان خاطرنشان مىسازم كه اول كتاب معرفة الحديث را با دقت مطالعه نمايند سپس به نقد و اعتراض بنشينند . آنچه را تاكنون در اعتراض به كتاب صحيح الكافى شنيده‌ام ، پاسخ آن را به كتاب معرفة الحديث خود حوالت داده‌ام و همگان پاسخ خود را مستدل و مشروح آن‌جا گرفته‌اند . در اين‌جا به خاطر خوانندگان\r\n\r\n\r\n","description":"","footnote":"\r\n( 1 ) . ر . ك : غيبت نعمانى ، ص 249 .\r\n","page_name":" 588 ","page_number":588},
  {"content":"\r\n\r\nكيهان فرهنگى چند سطرى مصدع مىشوم :\r\n1 . شما نوشته‌ايد كه « احمد بن محمد بن خالد برقى ، به كتاب حديث پرداخته بود كه قهراً مورد استفاده و استخراج كلينى قرار گرفته است » .\r\nفرزند عزيزم : من نمىدانم شما تا چه حد با مسائل رجالى آشنايى داريد اگر كسى صد جلد كتاب علمى تأليف كند ، گواه اطلاعات او خواهد بود . و اگر صد جلد كتاب حديث تأليف كند متهم خواهد شد كه اين همه حديث را از كجا آورده است ؟ شما كه ابوجعفر برقى را با نوشتن صد كتاب مىستاييد در واقع حقيقت را لوث مىكنيد . كاش به شرح حال كامل مىپرداختيد . آيا نمىدانيد كه اين مرد به قم مهاجرت كرد و در خانهء عبدالرحمن بن حماد انصارى مأوى گرفت كه جزء غلات است « 1 » و ديگر اين‌كه از ابو سمينه و ابن مهران و ابن شمون و ساير غاليان حديث تراش روايت مىكند و در جمع اساتيد او بيش از سى نفر ناموثق وجود دارند « 2 » و اين‌كه ابو جعفر اشعرى رئيس حوزهء قم او را به جرم همكارى با غلات از قم اخراج كرد و تا ثابت نشد كه ناخواسته و جاهلانه طعمهء غاليان شده است او را به قم باز نگرداند . همين ثقة الاسلام كلينى صاحب كافى در ج 1 ، ص 525 نسخه گواهى اساتيد خود را بر ضعف اين مرد روايت مىكند و چنين معلوم مىدارد كه استادش ابو جعفر صفار و ابو جعفر عطار ، حديث او را حديث حجت نمىدانستند . « 3 »\r\n2 . شما نوشته بوديد كه شيعيان كتاب‌هاى خود را بر امام خود عرضه مىكردند .\r\nفرزند عزيزم : من در كتاب ، معرفة الحديث بحث مفصلى دربارهء اين كتاب‌ها دارم . شما و ديگران را به آن‌جا ارجاع مىدهم . در اين‌جا چند نكتهء ساده را تذكر مىدهم تا همهء خوانندگان قضاوت نمايند :\r\nنكتهء اول : شيخ طوسى - رضوان اللَّه عليه - مىنويسد : « كتاب حلبى با دو حجم متفاوت روايت شده است : يك نسخهء بزرگ دارد و يك نسخهء كوچك » ملاحظه كنيد :\r\n\r\n\r\n","description":"","footnote":"\r\n( 1 ) . ر . ك : رجال نجاشى ، ص 178 .\r\n( 2 ) . ر . ك : معجم رجال الحديث .\r\n( 3 ) . در اين زمينه به كتاب معرفة الحديث مراجعه نماييد .\r\n","page_name":" 589 ","page_number":589},
  {"content":"\r\n\r\nاگر كتاب حديث ، دستخوش دگرگونى و اختلاف شود ، ضايعهء بزرگى بر آن وارد مىشود . در آن زمان كه نسخه‌ها خطى بود ، زنادقه كتاب‌هاى مذهبى را دستكارى مىكردند تا حلال و حرام را مشتبه سازند . اگر كسى يك كتاب مشتبه را به دست بگيرد و احاديث آن را روايت كند شايستهء تمجيد نخواهد بود . « 1 » فرزند عزيزم : از عوامفريبى غلات برحذر باشيد . .\r\nنكتهء دوم : شما فرض كنيد كه عبيداللَّه حلبى شخصاً مسموعات خود را نوشت و بر امام صادق عليه السلام عرضه نمود و سپس بر شاگردانش قرائت كرد . اين عرضه چه علتى دارد و تأييد آن چه ارزشى حاصل مىكند ؟\r\nآيا حلبى نسبت به حديث خود و كتاب خود شك داشت كه بر خلاف ساير بزرگان حديث ، لازم ديد اول كتاب خود را بر امام عرضه كند سپس به نشر آن بپردازد ؟ اگر چنين باشد ، كتاب او بعد از تأييد امام ، تازه مىتواند در طراز ساير كتاب‌ها حجت شرعى باشد نه آن‌كه امتيازى حاصل كند .\r\nكتاب حلبى حتى بعد از عرضه و تأييد نمىتواند با كتاب زراره و محمد بن مسلم و ابو بصير و سايرين كه در حدود بيست نفر مىشوند پهلو بزند ، زيرا اينان حديث تقيه‌آميز را در حد شناخت خود ثبت دفتر نمىكردند ، اما اگر حلبى حديث تقيه‌آميز را ثبت كرده باشد ، بعد از عرضه و تأييد هم احتمال تقيه برقرار خواهد ماند .\r\nنكتهء سوم : در آن زمان صنعت چاپ داير نبود كه اگر يك نسخهء كتاب به تأييد امام برسد ، ساير نسخه‌ها تأييد شود . اگر فرض شود كه يك مؤلف مانند حلبى و يا سليم بن قيس هلالى يا ابو عمر و طبيب ، نسخهء خود را به تأييد امام برساند ، امتياز حاصله مخصوص همان نسخه خواهد بود و بس . ساير نسخه‌ها كه بعداً رونويس شوند و با آن مقابله و برابر شوند آن امتياز را حاصل نخواهند كرد ، بلكه اعتبار آنها در حد وثاقت كاتب آن نسخه خواهد بود و حتى اگر نسخهء كتابى صحيح و قطعى باشد ، چون از دكهء وراقان و يا دهليز خطاطان سر درآورد اعتبار خود را از كف مىدهد كه مبادا\r\n\r\n\r\n","description":"","footnote":"\r\n( 1 ) . ر . ك : رجال طوسى ، ص 481 .\r\n","page_name":" 590 ","page_number":590},
  {"content":"\r\n\r\nدستكارى شده باشد آيا شما مىتوانيد اثبات كنيد كه نسخهء حلبى با امضاى امام صادق عليه السلام به وسيلهء افراد موثق به دست كلينى رسيد و سپس شيخ صدوق آن را دريافت كرد و به شيخ طوسى سپرد ؟\r\nنكتهء چهارم : تنها يك كتاب بر امام معصوم عرضه شد و آن كتاب يونس بن عبدالرحمن است . عرضهء كتاب هم طبيعى بود . امام عسكرى عليه السلام در خانهء ابو هاشم جعفرى به عيادت آمده بود . كتابچه‌اى را از سر طاق برداشت و قدرى بازبين كرده سپس پرسيد : اين كتاب از چه كسى است ؟ ابو هاشم گفت : تأليف يونس بن عبدالرحمن است و امام عسكرى عليه السلام او را دعا كرد .\r\nشما از اين عرضه و تأييد چه نتيجه‌اى حاصل كرده‌ايد كه تصور كرده‌ايد كه جامع يونس بن عبدالرحمن بر امام عسكرى عليه السلام عرضه شد : چهار جلد كتاب و يك دوره فقه و اعتقادات ؟ نه . اين كتاب ، كتاب يوم و ليله يونس بود . يك كتاب جيبى در آداب نوافل و فرايض به ضميمهء يك سلسله دعا از ساخته‌هاى ابن خانبه اديب معروف ، تا اگر كسى از عهدهء انشاى دعا برنيايد ، از انشاى ابن خانبه بهره‌ياب گردد و از اين جهت در تذكره‌ها نوشتند : كتاب يونس و كتاب ابن خانبه را بر امام عسكرى عليه السلام عرضه كرده‌اند كه قسمت احكام از يونس بود و قسمت دعا از ابن خانبه ، و گرنه ابن خانبه در شمار فقها نيست . « 1 »\r\nنكتهء پنجم : اگر فرض شود كه جامع يونس به نظر امام عسكرى عليه السلام رسيده باشد چه كسى ادعا كرده و يا مىتواند بكند كه همان نسخهء ابو هاشم جعفرى به دست كلينى افتاد و در كتاب كافى درج شد ؟ اصولًا نسخه‌هاى كتاب يونس ضايع ماند و روايت نشد ، زيرا رئيس حوزهء قم به او بدبين بود و شيعيان را از او برحذر مىداشت .\r\nدر نتيجه ، احاديث يونس اغلب به وسيلهء يقطينى مولاى او به دست مشايخ رسيده است و يقطينى در شمار غلات است و دستاورد او حجت نيست . « 2 »\r\nآقاى جاودان ، شما در شمارهء دهم كيهان فرهنگى ، سخن خود را مجدداً با سير\r\n\r\n\r\n","description":"","footnote":"\r\n( 1 ) . ر . ك : بحار الأنوار ، ج 87 ، ص 291 .\r\n( 2 ) . ر . ك : رجال نجاشى ، ص 955 .\r\n","page_name":" 591 ","page_number":591},
  {"content":"\r\n\r\nحديث شيعه آغاز كرده‌ايد . من در آغاز كتاب معرفة الحديث ، سير تدوين حديث را با استناد به احاديث اصيل شيعه و ارائهء اسناد تاريخى بهتر از شما و بهتر از استاد شما روشن كرده‌ام و استوارى و استحكام آن را مدلل ساخته‌ام . سپس دورهء هجوم غلات را با دليل و مدرك روشن كرده‌ام و راه برخورد با غلات و تزويرات پنهانى آنان را نيز نشان داده‌ام . شما كه از دورهء آغازين حديث شيعه بحث كرده‌ايد چرا از دورهء هجوم غلات بحثى به ميان نياورده‌ايد ؟ نمىدانم ، شايد شما با آرزوهاى جوانى به سر مىبريد و از روبرو شدن با واقعيات تاريخى مىهراسيد .\r\n3 . فرزند عزيزم : شما در ميان مآخذ كافى از كتاب نوادر الحكمه نام برده‌ايد تا استحكام و استوارى كتاب كافى را بستاييد ، آيا نمىدانيد كه ابن الوليد ، نقاد معروف حديث ، در همان عصر كلينى ، كتاب نوادر الحكمه را به شيوهء علمى و دور از جار و جنجال عمومى نقد كرد و با تهيهء يك ليست سياه از راويان بد نام اين كتاب ، قسمت بسيارى از احاديث آن كتاب را از درجهء اعتبار و حجيت ساقط كرد ؟ آيا نمىدانيد كه شاگردان ابن الوليد و از جملهء آنان شيخ صدوق و شيخ مفيد و سپس شيخ طوسى نقادى ابن الوليد را قاطعانه پذيرفتند و در فهرست‌ها و اجازات خود ، روايت اين رشته احاديث را استثنا نمودند ؟ آيا نمىدانيد كه مرحوم كلينى از اين ليست سياه - كه تاكنون به قوت خود باقى است - بى خبر بود و از احاديث مردود آن اجتناب نورزيد ؟ « 1 »\r\n4 . شما در ميان مآخذ كافى از كتاب نوادر ابن ابى عمير ازدى هم نام برده‌ايد ، ولى توجه نكرده‌ايد كه اين مرد بزرگ به زندان افتاد و نسخهء كتاب‌هايش نابود شد و بعدها از روى نسخهء شاگردانش روايت مىكرد و احياناً از حافظهء خود هم كمك مىگرفت ، و اين خود نقص فنى و علمى به شمار مىرود . آيا مىدانيد كه ابن النجاشى خرّيت فن حديث مىنويسد : « نسخه‌هاى نوادر اين مرد بزرگ ، به صورت‌هاى مختلف روايت مىشود ، و نسخهء هر يك از روات آن با نسخهء ديگران اختلاف دارد ، و من آن نسخه‌اى\r\n\r\n\r\n","description":"","footnote":"\r\n( 1 ) . ر . ك : معرفة الحديث ، 189 - 191 .\r\n","page_name":" 592 ","page_number":592},
  {"content":"\r\n\r\nرا روايت مىكنم كه عبيداللَّه بن احمد بن نهيك بغدادى روايت كرده است » . « 1 » آيا مىدانيد كه ابن النجاشى چرا متعرض اين‌گونه مسائل شده است ؟\r\n5 . آقاى جاودان ، شما با سعى فراوان به شرح حال كلينى پرداخته‌ايد و بعداً شش تن از اساتيد و پنج تن از شاگردان او را معرفى كرده‌ايد ، تا ثابت شود كه مرحوم كلينى مشهور و مرجع بوده است . ولى شما هم مانند خود من ، و ديگران ، نام اساتيد او را از كتاب كافى استخراج كرده‌ايد نه از مآخذ رجالى . و اين عرض بنده را اثبات مىكند كه در مصاحبهء خود گفته بودم : « همه مىگويند كلينى صاحب كتاب كافى ، و بعد در سايهء كتاب كافى كلينى را مىستايند » . هيچ تاريخى نشان نمىدهد كه مرحوم كلينى به قم رفته است ، مگر اسناد حديث كافى كه از مشايخ او حكايت مىكند . هيچ تاريخى نشان نمىدهد كه مرحوم كلينى ابن عقدهء حافظ را ديده باشد ، مگر اسناد كتاب كافى و . . . .\r\nآقاى جاودان شما در رديف سوم و چهارم ، از ابو جعفر اشعرى و ابوالعباس حميرى به عنوان اساتيد كلينى ياد كرده‌ايد ، در حالى كه مرحوم كلينى با وساطت استادش محمد بن يحيى العطار القمى از اين دو تن روايت مىكند نه بلاواسطه . آن‌جا كه نام اين دو تن در صدر سند واقع شده است حديث را معلق كرده‌اند و شما با بى اطلاعى از تعليق اسناد ، به استخراج نام اساتيد كلينى پرداخته‌ايد .\r\n6 . شما پنج تن از شاگردان كلينى را نام برده‌ايد كه همگان نزيل بغداد بوده‌اند و چنان‌كه در پاسخ آقاى سبحانى نوشته‌ام خودشان به صراحت اعلام كرده‌اند كه ما در بغداد ، باب كوفه ، بازار زنجير به محضر كلينى رسيديم و كتاب كافى را - بعضاً قراءة و بعضاً اجازة - از او روايت مىكنيم . ولى شما در نتيجه‌گيرى خود گفته‌ايد : « اگر مولد و موطن و مسكن شاگردان كلينى - اعم از آنها كه نام برديم يا نبرديم - را ملاك بدانيم ، بايد بگوييم : آنها در شهرهاى قم و رى و كوفه و بغداد به محضر كلينى شرفياب شده و كسب علم كرده‌اند » .\r\nفراموش نكنيد كه ابو عبداللَّه نعمانى و ابو عبداللَّه صفوانى از شاگردان مخصوص\r\n\r\n\r\n","description":"","footnote":"\r\n( 1 ) . ر . ك : معرفة الحديث ، ص 246 فصل المختلف من المؤتلف .\r\n","page_name":" 593 ","page_number":593},
  {"content":"\r\n\r\nكلينى و يا خطاط و كاتب كلينى نبوده‌اند . اين مسئله هيچ مأخذ علمى ندارد . بلكه برداشتى است عاميانه از نسخه‌هاى كافى كه گاهى مىنويسد : « وفى نسخة النعمانى » و گاهى مىنويسد « وفى نسخة الصفوانى » . در شرح حال صفوانى نوشته‌اند كه سواد خواندن و نوشتن نداشته و يا تظاهر مىكرده است كه سواد ندارم « 1 » و لذا كتاب‌هاى او با املاء بر كاتب نسخه بردار تأليف شده است نه با دست خودش ، تا چه رسد به نسخه‌بردارى كتاب كافى . اين مرد ساكن موصل بود و ملازم دربار آل حمدان و نزد آنان مقامى بسزا پيدا كرده بود و بعدها چنان‌كه طوسى در رجال خود مىنويسد به بغداد آمد و سكونت اختيار كرد . ابو عبداللَّه نعمانى هم ساكن شهر حلب و ديار آن سامان بود و كاتب دربار آل حمدان . يعنى در مقامى پايين‌تر از وزارت خدمت مىكرد خاندان او به كتابت معروف‌اند . دخترش فاطمه را به ازدواج ابوالحسن على بن الحسين مغربى وزير سيف الدولهء حمدانى درآورد و ابوالحسن با فاطمه دختر نعمانى - بعد از يك دوره وزارت و قتل بكجور تركى - به العزيز باللَّه خليفهء فاطمى پناهنده شد و در آن‌جا به وزارت و حكومت رسيد و فرزندش ابوالقاسم الحسين بن على بن الحسين بن ابى الحسين على بن محمد بن يوسف المغربى « 2 » از دختر نعمانى در مصر به سال 307 متولد شد كه بعد از قتل پدر و برادر به شام و حلب آمد و سال‌ها وزارت كرد . به خاطر بسپاريد كه اگر در شرح حال يك راوى نوشته باشند « كان كاتباً » معناى آن ، مقامى است سياسى و ادبى ، فقط اگر بنويسند « كان وراقا » يعنى نسخه‌بردار كتاب حديث . « 3 »\r\n7 . آقاى جاودان شما نوشته‌ايد : « آنچه ايشان صحيح پنداشته‌اند به چه دليل بر ديگران حجت است ؟ و چرا ديگران از اهل تحقيق نمىتوانند احاديث فراوان ديگرى از كافى رئيس المحدثين كلينى را صحيح و معتبر بدانند ؟ » .\r\n\r\n\r\n","description":"","footnote":"\r\n( 1 ) . فهرست طوسى ، ص 271 ؛ فهرست ابن النديم ، ص 278 .\r\n( 2 ) . رجال نجاشى ، ص 298 .\r\n( 3 ) . ر . ك : معجم الاسرات الحاكمة ، ص 21 - 22 ؛ النهاية ، ج 9 ، ص 331 .\r\n","page_name":" 594 ","page_number":594},
  {"content":"\r\n\r\nفرزند عزيزم : من كه به خود حق داده‌ام ، صحاح كافى را استخراج كنم ، به خاطر آن بوده است كه خود را صالح دانسته‌ام هر كسى خود را صالح مىداند مىتواند اقدام كند . چه كسى مىتواند دست شما و يا دست استاد شما را بگيرد كه بر كتاب صحيح كافى مستدرك ننويسد ؟ و يا صحاح كافى را مطابق ميل عمومى جداگانه استخراج نكند ؟ نوشتن مستدرك سيرهء دانشمندان است و علم را بارور مىكند . اما جار و جنجال علم را مىكشد و محققين را به گوشهء انزوا مىكشاند .\r\n8 . آقاى جاودان شما از حذف 12 هزار حديث كافى انتقاد مىكنيد ، پس چرا از صاحب منتقى الجمان كه 10905 حديث كافى را ساقط كرده است ، انتقاد نمىكنيد ؟\r\n9 . شما مقبولهء عمر بن حنظله را جزء صحاح شيعه ياد كرده‌ايد ، ولى نمىدانيد كه در سند اين حديث محمد بن عيسى بن عبيد يقطينى قرار دارد كه در شمار غلات است . « 1 » متن حديث هم كاملًا واهى است و سقوط حديث را ايجاب مىكند . زيرا كه راوى حديث به ادعاى خود طرح قضاوت را به صورتى جاهلانه و عاميانه و دور از فقه و درايت خدمت امام صادق عليه السلام مطرح مىكند و پاسخ مىگيرد . در حالى كه با هيچ مذهب و هيچ كيش و آيينى ، حتى با قوانين قضاى بشرى سازگارى ندارد . « 2 »\r\n10 . شما نوشته‌ايد : « اگر تأملى در زمينهء عمل به حديث ضعيف باشد ، در مورد احاديثى است كه در احكام و فروع وارد شده‌اند نه رواياتى كه در زمينهء اصول و معارف هستند » . فرزند عزيزم : آيا نشنيده‌ايد كه هيچ دانشمندى در باب اصول و معارف به دليل نقلى تمسك نمىكند مگر آن‌كه - در اثر تواتر ، و يا ارائهء استدلال عقلى - مفيد علم باشد كه در آن صورت حجيت آن از باب افادهء علم است نه از باب روايت .\r\nكسانى كه عمل به روايت ضعيف را تجويز مىكنند فقط در زمينهء اخلاقيات و سوق دادن مردم به كار نيك و منع و پرهيز از كار بد ( ترغيب و ترهيب ) است « 3 » نه موارد\r\n\r\n\r\n","description":"","footnote":"\r\n( 1 ) . ر . ك : معرفة الحديث ، ص 219 .\r\n( 2 ) . ر . ك : فقيه من لا يحضره الفقيه ، پاورقى ج 3 ، ص 9 به نقل از مرحوم شعرانى در حاشيهء وافى .\r\n( 3 ) . ر . ك : درايه شهيد ثانى ، ص 27 - 29 .\r\n","page_name":" 595 ","page_number":595},
  {"content":"\r\n\r\nديگر . سخن صدر المتألهين نيز بر همين اساس علمى صادر شده است كه مىگويد :\r\n« مفاد اين حديث ضعيف با برهان عقلى تأييد شده است » .\r\n11 . آقاى جاودان ، شما يك شرح طولانى آورده‌ايد كه شهر رى بزرگ و پر جمعيت و يكى از چهار شهر بزرگ و درجه اول عالم اسلام بوده است و سپس ادعا كرده و گفته‌ايد : « بر اساس اسناد و مدارك معتبر موجود ، كلينى ، بزرگ و استاد دانشمندان اين شهر در قرن چهارم است » ولى يك سند خصوصى به اين صورت ارائه كرده‌ايد كه « نجاشى دقيق‌ترين دانشمند رجالى قديم ( كه با كلينى اختلاف زمانى زيادى ندارد ) ايشان را بزرگ‌ترين و محترم‌ترين دانشمند شيعه در شهر رى ، و مورد اعتمادترين و ضابطترين دانشمندان اهل حديث مىداند » . سپس تصور كرده‌ايد كه مرحوم كلينى در عصر خود و در ميان دانشمندان رى و قم همين مقام امروزى را داشته و يا اقلًا همان مقامى را داشته است كه ابن النجاشى بعد از صد سال از آن ياد مىكند .\r\nآقاى جاودان ، بزرگى شهر رى چه ربطى به شيعيان دارد ؟ شما در عوض مراجعه به كتاب اصطخرى و مقدسى بهتر آن بود به كتاب معجم البلدان محوى بنگريد كه مىنويسد : « شهر رى كاملًا در اختيار جامعه اهل سنت بود و از تاريخ 275 كه احمد بن حسن مادرانى بر رى مسلط شد و اظهار تشيع كرد ، كم كم جامعهء شيعه رو به فزونى نهاد » آيا نشنيده‌ايد كه ابو جعفر اشعرى - همان رئيس حوزهء قم كه شما او را استاد كلينى معرفى كرده‌ايد و تا سال‌هاى 280 هجرى از زندگى و حيات او خبر داريم - راويان بد نام و بى تقوا را از قم به رى تبعيد مىكرد ؟ اگر حوزهء شيعه در شهر رى گسترده و دائر مىبود ، آيا ابو جعفر اشعرى راويان غالى و خرابكار قم را به رى تبعيد مىكرد تا با آزادى كامل به خرابكارى بپردازند ؟ « 1 »\r\nاز تاريخ 275 هجرى كه شيعيان رى رو به فزونى نهادند ، قهراً بايد حوزه‌هاى حديثى هم داير شده باشد ولى در اين تاريخ ، كلينى دورهء جوانى خود را مىگذراند و\r\n\r\n\r\n","description":"","footnote":"\r\n( 1 ) . ر . ك : معرفة الحديث ، ص 106 و 108 .\r\n","page_name":" 596 ","page_number":596},
  {"content":"\r\n\r\nدر قم به تحصيل حديث مىپرداخت و بايد چنين استنباط كنيم كه مرحوم كلينى از حدود سال 300 هجرى به رى آمده باشد و چشم و چراغ شيعيان اين سامان بوده باشد - كه شرح آن در پاسخ آقاى سبحانى گذشت - و بعد از 20 سال كه مرحوم كلينى عازم بغداد شد و در آن‌جا به خاك رفت ، حوزهء قم چشم و چراغى نداشت و لذا بعد از ده سال از مرحوم شيخ صدوق كه هنوز ، دههء سوم عمر خود را به پايان نبرده بود تقاضا كردند به رى بيايد و چشم و چراغ آنان باشد . بنابر اين ، در يك حوزهء جوان ، رئيس بودن كلينى و يا چشم و چراغ بودن او ، چه ربطى دارد به اين مقام و منزلت امروزى كه شما را هم به حمايت از او برانگيخته است ؟ آيا توجه نمىكنيد كه تمجيد ابن النجاشى برداشتى است از كتاب كافى او كه مىنويسد « وكان أوثق الناس في الحديث وأثبتهم » و اين همه دليل همان عرض بنده است كه شخصيت و مقام كلينى از مطالعهء كتاب او به دست آمده است نه از معرفى معاصران او .\r\n12 . شما نوشته‌ايد : « مگر نه اين است كه مرحوم كلينى هنگام كسب دانش در قم و غير آن ، بزرگ‌ترين دانشمندان عصر خويش را ملاقات كرده و در محضر ايشان سال‌ها به تحصيل و تعلم نشسته است . . . » ؟\r\nآقاى جاودان ، محصلين مذهبى و غير مذهبى ، در دوره‌هاى مختلف تحصيلى كنار هم مىنشينند ولى اغلب براى هم گمنامند ، و اگر برخى از ديگران شاخص‌تر باشند ، شخصيت آنان در حدى نخواهد بود كه در تاريخ رجال مذهب ثبت شود . استادى كه صد نفر شاگرد دارد ، گر چه با چند نفر از شاگردان مبرز خود ، حشر بيشترى داشته باشد برخوردهاى آنان در تاريخ رجال و مذهب ثبت نمىشود . مگر كسى شخصاً شرح حال خود را بنويسد و به يادگار بگذارد و يا فهرست اسناد و مدارك خود را تهيه كرده باشد . آن چنان كه ابو غالب زرارى تهيه كرد و به يادگار نهاد . و يا اقلًا مانند شيخ صدوق و شيخ طوسى در اواخر عمر خود در يك دورهء نسبتاً طولانى با شهرت و مقام ، چشم و چراغ حوزه باشد و استاد درس حديث ، تا مقام و منزلت او از زبان شاگردانش به يادگار بماند . ولى ما هيچ يك از اين دلايل را دربارهء كلينى در دست\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nنداريم و علت آن است كه مرحوم كلينى كتاب كافى را در آخر عمر خود ، آن هم در شهر بغداد به معرض روايت نهاد و بعد از يك سال ، دارفانى را وداع گفت ، بى آن‌كه به شهرت كافى برسد و فرصتى به دست آيد تا خصوصيات زندگى او و يا خصوصيات تحصيلى او در تاريخ معاصر او ثبت شود .\r\nآقاى جاودان ، شما دلايل زيادى آورده‌ايد كه با عالم تحقيق فاصلهء زيادى دارد ، من علاقه‌اى ندارم كه تمام بيانات شما را نقض كنم ، گر چه بسيار آسان است . نقد ديگران را هم فقط در موارد مهم آن پاسخ مىدهم كه مشت نمونهء خروار باشد . من كتاب خود را براى خدا نوشته‌ام و مخلصانه دامن اهل بيت را از خرافات و جعليات زنادقه پيراسته‌ام و براساس رؤيايى كه ديده‌ام جايزهء خود را هم از دست مبارك امام صادق عليه السلام دريافت كرده‌ام و ديگر انتظارى ندارم . بعد از آن‌كه انسان مىبيند و تاريخ هم گواهى مىدهد كه هيچگونه كار مثبت علمى در سال‌هاى اول آن رواج نمىيابد ، اصرارى ندارم كه از كتاب خود و هدف خود بيش از اينها دفاع كنم . من نتيجه مادى براى خود انتظار ندارم . به نتيجهء اخروى خود هم رسيده‌ام اينك خدا را به حكومت و داورى مىخوانم .  « أَ لَيْسَ اللَّهُ بِأَحْكَمِ الْحاكِمِينَ » ؟ \r\nدر خاتمه يادآور مىشوم كه بر خلاف تصور شما « باب الكوفه در بخش غربى بغداد و در محلهء شيعه نشين كرخ » نبوده است . باب الكوفه يكى از چهار خيابان اصلى شهر بغداد آن زمان بوده است و بازار زنجير ، و يا كوچهء زنجير ، در اين خيابان اصلى و داخل باروى شهر بغداد واقع مىشده است در حالى كه « كرخ بغداد » در منطقه‌اى خارج از بارو و بين نهر عيسى و نهر صراة بنا گرديد تا بازاريان و طوّافان را از عاصمهء خلافت دور كرده باشند .\r\nحتى براى آنان مسجد جامعى جداگانه در شرق نهر صراة بنا كردند كه روز جمعه هم بازاريان و طوّافان وارد بغداد نشوند . اين همان مسجدى است كه به نام مسجد شرقيه ناميده‌اند و بعدها مركز اجتماع شيعيان گذشت . « 1 »\r\n\r\n\r\n","description":"","footnote":"\r\n( 1 ) . ر . ك : تاريخ بغداد ، ج 1 ، ص 79 فصل كرخ .\r\n","page_name":" 598 ","page_number":598},
  {"content":"\r\n\r\nو اينك چند كلمه با آقاى شبيرى :\r\nايشان در اعتراض اول خود نوشته‌اند : « علامه مجلسى در ابتداى فصل دوم از مقدمهء بحار الأنوار ، دربارهء توثيق مصادر و مآخذ مىنويسد : بدان كه اكثر كتبى كه ما در نقل ( روايات ) بدانها اعتماد كرديم ، كتاب‌هاى مشهورى است كه انتساب آنها به مؤلفين معلوم است . اين تصريح مجلسى ، نادرستى سخنان مطرح شده در مصاحبه را روشن مىكند . مرحوم مجلسى بعد از اين كلام به تفصيل ، وثاقت و عدم وثاقت منابع بحار را بيان كرده و بيشتر اين كتاب را - به صراحت - به مؤلفينش نسبت مىدهند . . .\r\nحتى در مورد اكثر كتب شيخ صدوق مىنويسند كه اشتهار آنها از كتب اربعه كمتر نيست . . . » خوانندگان عزيز بايد بدانند كه گاهى نسبت به يك كتاب به مؤلف آن قطعى است ولى متن نسخه متواتر نيست . مثلًا مرحوم شيخ صدوق كتابى دارد به نام امالى كه جزء كتب درسى نبوده و گاه گاهى مورد مطالعه دانشمندان و پژوهشگران قرار مىگرفته است و لذا نسخه‌هاى خطى آن ، مانند نسخه‌هاى كافى و فقيه من لا يحضره الفقيه فراوان نبوده و نيست . حال اگر بعد از هزار سال و يا هزار و پانصد سال ، يك نسخهء خطى از كتاب امالى به دست آيد كه پشت آن نوشته باشند : « كتاب الامالى تأليف الشيخ ابى جعفر الصدوق » ضمناً اسانيد كتاب هم به اضافه ساير شواهد از قبيل ظهرنويسى اجازات ، نشان بدهد كه اين كتاب بايد همان كتاب امالى شيخ صدوق باشد ، در اين صورت نسبت كتاب امالى به مؤلف آن قطعى است ، اما متن اين نسخه بالخصوص كه مأخذ ما قرار مىگيرد ، متواتر نيست ، متواتر آن است كه صدها نسخهء آن در همهء اعصار گذشته موجود بوده باشد .\r\nملاحظه كنيد : مرحوم مجلسى در ابتداى همين فصل مزبور ( ج 1 ، ص 26 ) مىنويسد : « خداوند ميسر فرمود كه من از كتاب‌هاى شيخ صدوق به نسخه‌هاى كهن و تصحيح شده‌اى دست بيابم ، مانند كتاب امالى ( فإنّا وجدنا منه نسخة ) كه ما يك نسخهء مصحح آن را به دست آورديم » عبارت « إنّا وجدنا منه نسخة » صراحت دارد كه اين نسخه به صورت و جاده تحصيل شده است ، نه به صورت روايت و مناوله ، يا به صورت تواتر كه صدها نسخهء ديگر مؤيد آن باشد .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nتمام نسخه‌هايى كه علامه مجلسى در اين فصل مزبور نام مىبرد ، به اين صورت به دست آورده است به جز نسخه‌هاى كتب اربعه : كاف ى ، فقيه ، تهذيب و استبصار و همانندان آنها از كتاب‌هاى فقهى و رجالى و كلامى مانند كتاب مبسوط ، تلخيص الشافى ، عدة الاصول ، مقنعة مفيد ، فهرست طوسى ، فهرست ابن النجاشى ، رجال طوسى و رجال كشى و امثال آن كه مورد نياز دانشمندان بوده و نسخه‌هاى فراوان دارد و مرحوم مجلسى كمتر از آنها استفاده كرده است .\r\nاگر در عهد مجلسى نسخهء كتاب‌هاى شيخ صدوق و يا ساير مآخذ و مصادر متواتر بوده باشد بايد در عهد ما هم متواتر باشد ، زيرا از عهد مجلسى تاكنون ، خطهء شيعيان مورد تهاجم قرار نگرفته است . ولى به كتابخانه‌هاى خطى كه سر مىزنيم و يا به فهرست‌ها كه مراجعه مىنماييم ، كمتر نسخه‌اى پيدا مىشود كه تاريخ كتابت آن از زمان مجلسى بيشتر باشد تا چه رسد به حد تواتر كه از هر كتابى نسخه‌هاى فراوان موجود مىباشد . مثلًا كتاب كمال الدين شيخ صدوق به وسيلهء پژوهشگر پرتلاش آقاى غفارى با مراجعه به هفت نسخهء خطى تصحيح شده است و تنها يك نسخهء آن مربوط به سال 960 هجرى است .\r\nمرحوم مجلسى بعد از كتاب‌هاى شيخ صدوق بلافاصله از كتاب الامامة نام مىبرد كه آن را تأليف على بن بابويه پدر صدوق مىداند و در مقام توثيق آن مىگويد : « وصل الينا منه نسخة قديمة مصححة » . يعنى يك نسخهء مصحح و قديمى آن نصيب ما شده است . « وصل إلينا » صراحت دارد كه نسخه را از گوشه و كنار كتابخانه‌ها - وجادة - به دست آورده است .\r\nاگر اين نسخه متواتر بود ، مرحوم مجلسى در شناخت نسخه دچار خلط و اشتباه نمىشد كه آن را از تأليفات پدر صدوق بداند ، در حالى كه يقيناً چنين نيست . « 1 »\r\nمرحوم مجلسى ، بعد از كتاب الامامه ، كتاب قرب الاسناد را مطرح مىكند و در مقام توثيق آن مىگويد : « كتاب قرب الاسناد هم از اصول معتبر و مشهور است . من نسخهء\r\n\r\n\r\n","description":"","footnote":"\r\n( 1 ) . ر . ك : ذريعه ، ج 2 ، ص 242 - مقدمهء بحار الأنوار نوشتهء مرحوم ربانى ص 50 .\r\n","page_name":" 600 ","page_number":600},
  {"content":"\r\n\r\nخود را از يك نسخهء قديمى رونويس كرده‌ام و آن نسخهء قديمى از روى نسخهء ابن ادريس رونويس شده بود . ابن ادريس در نسخهء خود نوشته بود كه : من اين نسخه را از روى نسخه‌اى رونويس كرده‌ام كه هم غلط فراوان داشت و هم مشوش بود . من نسخهء خود را تصحيح نكردم مبادا كه احاديث را دگرگون كرده باشم .\r\nاين اعترافات مجلسى مىرساند كه نسخه‌هاى كتاب قرب الاسناد در همهء ادوار تاريخ ، نادر و كمياب بوده است و در اثر متروك بودن ، حتى ابن ادريس موفق نشد كه يك نسخهء سالم پيدا كند و نسخهء خود را تصحيح كند ، به همين ترتيب نسخه برداران و نيز ، علامه مجلسى ، نسخهء سالمى پيدا نكردند كه آن نسخه را مأخذ خود قرار دهند ، و به ناچار ، همان نسخهء مغلوط و مضطرب را نسخه بردارى نمودند . آيا علامهء مجلسى نسخهء اين كتاب را متواتر مىشمارد ؟\r\nقراين موجود ، نشان مىدهد كه اين كتاب بايد تأليف عبداللَّه بن جعفر حميرى باشد به روايت ابو غالب زرارى . ولى علامهء مجلسى در فصل اول ( ج 1 ، ص 7 ) مىنويسد : « كتاب قرب الإسناد ، تأليف ابو جعفر محمد بن عبداللَّه بن جعفر حميرى قمى است و گمان من بر اين است كه تأليف پدرش ابوالعباس عبداللَّه بن جعفر باشد كه ابن النجاشى از آن ياد مىكند . اگر كتاب قرب الاسناد ، تأليف ابو جعفر پدر باشد - آنچنان كه ابن ادريس به آن تصريح مىكند - بايد نام پدر را به اسناد كتاب بحار الأنوار اضافه نماييد » . بنابر اين معلوم مىشود كه نسخه‌هاى كتاب مزبور تا آن حد متروك بوده است كه در شناخت مؤلف نيز دچار ترديد شده‌اند و از پشت نويسى آن نظر قاطعى به دست نياورده‌اند .\r\nمرحوم مجلسى بعد از كتاب قرب الإسناد مىنويسد : « كتاب بصائر الدرجات تأليف محمد بن الحسن الصفار ، از اصول معتبره‌اى است كه مرحوم كلينى هم از آن روايت كرده است » . « 1 »\r\nخوانندگان عزيز را متوجه مىسازم كه ابو جعفر صفار كتابى داشته است به نام\r\n\r\n\r\n","description":"","footnote":"\r\n( 1 ) . بصائر الدرجات ، ج 1 ، ص 27 .\r\n","page_name":" 601 ","page_number":601},
  {"content":"\r\n\r\nبصائر الدرجات كه از همان عصر تأليف مورد انتقاد ناقدان قرار گرفت و از ميان شاگردان بسيار او ، فقط محمد بن يحيى العطار القمى حاضر شد به روايت اين كتاب بپردازد ، سعد بن عبداللَّه اشعرى هم قسمتى از احاديث بصائر الدرجات را گلچين كرد و به نام منتخبات بصائر روايت كرد . شيخ صدوق به پيروى استادش ابن الوليد - نقاد قميان - از روايت اين كتاب ابا ورزيد و حتى كتاب منتخبات را هم كه حاضر شد روايت كند در نسخهء خود ، روى احاديث جعلى آن علامت نهاد تا بتواند در فهرست روايات خود به استثناى آنها بپردازد . مؤلف صحيح الكافى اين نسخهء موجود معروف را همان نسخهء منتخبات مىداند كه در حال حاضر ، صحيح و مجعول آن در هم آميخته است و قابل روايت نيست « 1 » نه كتاب بصائر الدرجات صفار ، كه بيش از منتخبات آن مورد نقد ناقدان بوده است .\r\nاگر ما نسخهء موجودى را كه اينك همگان روايت مىكنند و مرحوم مجلسى هم تمام احاديث آن را در كتاب بحار الأنوار خود درج كرده است ، همان نسخهء بصائر الدرجات صفار بدانيم ، بايد اعتراف كنيم كه نسخه‌هاى آن متواتر نبوده است زيرا نسخه‌هاى خطى موجود اختلافات فاحشى دارند . صاحب وسائل مىنويسد : « از كتاب بصائر الدرجات صفار ، دو نسخه داريم يكى كوچك و ديگرى بزرگ » . « 2 » و علامه تهرانى مىنويسد : من از كتاب بصائر الدرجات ، چند نسخهء خطى رؤيت كرده‌ام كه با نسخهء چاپى برابر است و چند نسخهء ديگر هم ديده‌ام كه از حيث اجزاء كتاب و ابواب و ترتيب آن ، با نسخهء چاپى برابر نيست . « 3 » آيا نسخه‌اى كه تا اين حد متن آن اختلاف دارد ، و از روز اول ، مورد طعن و بى مهرى قرار گرفته و سال‌ها محدثان شيعه از روايت و انتشار آن خوددارى كرده‌اند مىتواند متواتر باشد ؟\r\nاگر بخواهم به ترتيب مصادر بحار الأنوار مجلسى را يك يك مورد بحث و كنكاش قرار بدهم ، مثنوى هفتاد من كاغذ شود . فقط تذكر مىدهم كه مرحوم مجلسى در\r\n\r\n\r\n","description":"","footnote":"\r\n( 1 ) . ر . ك : معرفة الحديث ، ص 252 - 254 .\r\n( 2 ) . ر . ك : وسائل الشيعه ، ج 1 ، ص 5 .\r\n( 3 ) . ذريعه ، ج 3 ، ص 140 .\r\n","page_name":" 602 ","page_number":602},
  {"content":"\r\n\r\nمعرفى كتاب‌ها اغلب مىنويسد : « وجدنا منه نسخة » و اين اعتراف به عدم تواتر است و در بسيارى موارد ، در شناخت نسخه‌ها دچار اشتباه شده است . از جمله در مورد كتاب اختصاص ، كتاب مصباح الشريعه ، تفسير قمى ، جامع الاخبار كه اينك جاى طرح اين مسائل نيست .\r\nآقاى شبيرى در اعتراض دوم خود ، مسائلى را مطرح كرده است كه جناب آقاى سبحانى عنوان كرده بودند و من توضيحات لازم را داده‌ام .\r\nآقاى شبيرى در اعتراض سوم مىنويسد : « بر آشنايان به فن حديث روشن است كه هيچ ارتباطى بين تلخيص سند حديث و شناخت بدنامان در آن وجود ندارد ، آيا اگر ما به جاى ابان بن تغلب ، ابن تغلب را به كار بريم ، بد نامى او آشكار مىشود » .\r\nمن براى خوانندگان عزيز ، به صورتى كه براى عموم آنان قابل فهم باشد توضيح مىدهم كه : ما يك « على بن ابى حمزه » داريم كه فرزند ابو حمزهء ثمالى است و يك « على بن ابى حمزه » داريم كه عصاكش ابو بصير معروف بوده و مردى خبيث و كذاب بوده است . مجلسى از اين شخص دوم كه نام مىبرد ، مىگويد : « عن البطائنى » زيرا كلمهء « بطائنى » از القاب ويژهء اين خبيث است .\r\nما يك « احمد بن محمد » داريم كه احمد بن محمد بن عيسى رئيس حوزهء قم باشد .\r\nيك « احمد بن محمد » داريم كه احمد بن محمد بن خالد برقى است ، و شمه‌اى از شرح حال او را در فصل اول از پاسخ آقاى جاودان ملاحظه كرديد ، يك « احمد بن محمد » ديگر داريم كه احمد بن محمد بن ابى نصر بزنطى باشد . مجلسى براى روشن بودن سند ، از نفر اول به نام « ابن عيسى » ياد مىكند و از دوم به نام « برقى » و از سوم به نام « بزنطى » ، تا علاوه بر تلخيص سند ، مقام نفر اول و نفر سوم تا سر حد مقام برقى تنزل نكند .\r\nما يك « محمد بن اسماعيل » داريم كه محمد بن اسماعيل بن بزيع است و از خاصان حضرت رضا عليه السلام . يك « محمد بن اسماعيل » ديگر داريم كه محمد بن اسماعيل بن احمد بن بشير است با لقبى ويژه به عنوان « برمكى » و علامهء مجلسى از\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nنفر اول به نام « ابن بزيع » و از نفر دوم كه ضعيف است به نام « برمكى » ياد مىكند تا ضعف او مخفى نماند .\r\nما يك « حسن بن على » داريم كه وى - حسن بن على بن فضال - به وثاقت مشهور است . يك « حسن بن على » داريم كه حسن بن على بن ابى عثمان مردى كذاب و خبيث بوده است و يك « حسن بن على » ديگر هم داريم كه حسن بن على بن ابى حمزهء بطائنى باشد كه او و پدرش هر دو به خباثت معروف‌اند ، و علامه مجلسى براى روشن بودن شخصيت‌ها ، از نفر اول به نام « ابن فضال » و از نفر دوم به نام « ابن ابى عثمان » و از نفر سوم به نام « ابن البطائنى » نام مىبرد كه خباثت دو تن آنها پنهان نماند .\r\nجماعت ديگرى نيز در ميان روات شيعه وجود دارند كه با كنايه و لقب به خباثت شهرت دارند ، اما نام كوچك آنان علاوه بر اشتراك اسمى ، چندان شهرت ندارد و علامهء مجلسى همان لقب آنان را ياد مىكند . مثلًا اگر در سند حديث بگويند : « عن ابى عبداللَّه الرازى » و يا « عن محمد بن احمد الرازى » ، ناظر در اين سند يا بايد در حافظهء خود جستجو كند و يا به كتاب‌هاى رجالى مراجعه كند تا اين مرد خبيث را به جا آورد ولى اگر مانند مجلسى بگويند : « عن الجامورانى » اهل فن به سرعت او را مىشناسند .\r\nاز اين قبيل است الادمى / سهل بن زياد ، الاصم / عبداللَّه بن عبدالرحمن ، السنانى / محمد بن احمد ، و شمار ديگرى از بدنامان كه شرح حال آنان در معرفة الحديث آمده است .\r\nآقاى شبيرى در اعتراض چهارم ، مجدداً و به صورتى ديگر مسئلهء تواتر و و جاده را مطرح مىكند كه بحث آن قبلًا گذشت و نيز در اعتراض پنجم اشاره‌اى به ابو حمزهء ثمالى دارد . من در كتاب معرفة الحديث خود اعلام كرده‌ام كه خبر فاسق را نمىپذيرم و در پاورقى ، دليل آن را به مقدمهء صحيح الفقيه خود حوالت كرده‌ام . و چون از چاپ صحيح الفقيه منصرف شدم ، به ناچار اين مسئله را در مقدمهء گزيدهء كافى چاپ دوم توضيح دادم . هر كسى مايل باشد مىتواند به آنجا رجوع كند به طور خلاصه بايد دانست كه در اين زمينه نهى قرآنى وجود دارد .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nآقاى شبيرى مىنويسد : « ايراد على بن حسن بن فضال دربارهء ابو حمزهء ثمالى قابل قبول نخواهد بود ، زيرا فطحى است » اين دربارهء اختلاف مذاهب شيعه بحث مستدلى در كتاب معرفة الحديث خود آورده‌ام . اگر كسى فطحى بودن را دليل فسق و بىايمانى مىشناسد اول كتاب معرفة الحديث را نقض كند سپس به طرح اين سخن بپردازد .\r\nعجب است كه تمام فقها احاديث على بن حسن بن فضال را دربارهء حلال و حرام خدا به عنوان حديث موثق پذيرفته‌اند ولى آقاى شبيرى سخن او را دربارهء ابو حمزهء ثمالى رد مىكند .\r\nابن النجاشى در شرح حال اين مرد مىنويسد : ابوالحسن على بن حسن بن على بن فضال ، در كوفه فقيه شيعيان و چهرهء درخشان فقها و مورد وثوق آنان و آشنا به حديث بود كه سخن او دربارهء حديث حجت بود . احاديث فراوانى از اساتيد خود سماعاً روايت مىكند . كسى نديد كه لغزشى مرتكب شده باشد و يا عيبى در كار او بوده باشد و كمتر اتفاق افتاده است كه از راويان ضعيف روايت كرده باشد . اين مرد فطحى مذهب بود اين مرد چندان تقواى علمى داشت كه شخصاً از پدرش روايت نمىكرد مىگفت : « من با پدرم حسن بن فضال به مقابلهء كتاب‌هايش مىپرداختم و كتاب‌هاى او را خوانده‌ام و شنيده‌ام ولى در آن تاريخ 18 سال داشتم و هنگام خواندن و شنيدن ، معناى حديث را درست نمىفهميدم ، لذا بر خود حلال نمىدانم كه روايات پدرم را شخصاً روايت كنم » و لذا احاديث پدرش را به توسط برادرانش احمد و محمد از پدرش روايت مىكرد . على بن حسن بن فضال ، حتى در عهد ابن النجاشى كه قرن پنجم هجرى باشد ، مورد توجه بوده است تا آن‌جا كه تأليفات او جزء كتاب‌هاى رايج درسى بود و ابن النجاشى مىگويد : « من دوازده جلد از كتاب‌هاى فقهى او را كه شامل احاديث او باشد نزد استادم قرائت كرده‌ام و كتاب رجال او را هم درس گرفته‌ام .\r\nكشى در رجال خود ص 530 مىگويد : من از استادم عياشى معروف پرسيدم : على بن حسن بن فضال را چگونه مىشناسى ؟ عياشى گفت : من تمام عراق و ناحيهء\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nخراسان را پيموده‌ام ولى فقيه‌تر و فاضل‌تر از او نديده‌ام . هر كتابى كه از امامان روايت شده بود - در تمام رشته‌ها - در كتابخانهء او پيدا مىشد . از همهء دانشمندان خوش حافظه‌تر بود . فقط مذهب فطحى داشت ، اين مرد از ثقات دانشمندان بود .\r\nآقاى شبيرى در اعتراض ششم مىنويسد : « انتشار قسمتى از احاديث كافى در كتابى تحت عنوان صحيح الكافى دو معنى در بر دارد ، معناى اول : معناى اثباتى ، يعنى تمام احاديثى كه در صحيح الكافى آمده است صحيح مىباشد . معناى دوم مفهوم نفيى ، يعنى بدين صورت كه احاديث ديگرى كه در اصل كتاب كافى وجود دارد ، و در صحيح الكافى درج نشده است از عنوان صحت عاريند . روشن است كه اعتراض معترضين به جنبه نفيى قضيه است . . . » .\r\nهمان‌طور كه در پاسخ آقاى جاودان و ديگران عرض كردم ، اگر اعتراض ناقدان اين است كه چرا همهء صحاح كافى در صحيح الكافى درج نشده چارهء علمى و فنى آن نوشتن يك جلد و يا دو جلد مستدرك است مثلًا صاحب وسائل احاديث شيعه را براساس تصويب و تأييد خودش جمع‌آورى كرد . بعد از او علامهء نورى براساس فكر و عقيدهء خود كتاب وسائل را وارسى كرد و اظهار نمود كه در كتاب وسائل همهء احاديث و مدارك مجتمع نيست و لذا كتابى تدوين كرد به نام مستدرك الوسائل و ساير احاديث شيعه را بر پايهء تصويب و تأييد خودش در آن جمع‌آورى كرد . در اين‌گونه مسائل كه اختلاف نظر وجود دارد ، سيرهء دانشمندان تهيهء مستدرك است . بنابر اين هر كس بر كتاب صحيح الكافى اعتراض دارد ، بايد به تهيهء مستدرك بپردازد و كتاب صحيح الكافى را در مقدمهء آن مستدرك و يا در خاتمهء آن نقد كند ، تا يك كار مثبت علمى و مفيد و فنى انجام داده باشد .\r\nآقاى شبيرى در اعتراض هفتم مىنويسد : « آيت اللَّه خوئى صادر نشدن بعضى از احاديث كافى از معصوم را تأييد مىكنند ولى حكم به جعلى بودن آنها نمىكنند . . . » .\r\nدر اين قسمت توجه خوانندگان را به دو نكتهء علمى جلب مىكنم :\r\nنكتهء اول : اگر برخى احاديث كافى از زبان امام معصوم صادر نشده قهراً از زبان\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nديگران صادر شده است . در نتيجه اين سؤال مطرح مىشود كه چرا و چگونه گفتهء ديگران به نام امام معصوم قالب شده است ؟ در پاسخ اين سؤال دو احتمال عقلى وجود دارد : يا يك نفر زنديق خرابكار ، مانند ابن ابى العوجاء حديث‌ها را جعل كرده و داخل نسخه‌هاى خطى جا زده است و راويان شيعه در اثر خوش‌بينى و بى اطلاع از خرابكارى ، نسخه‌ها را روايت كرده‌اند و در نهايت از كتاب كافى و يا ساير كتب اربعه سر در آورده است .\r\nيا آن‌كه راويان دست دوم و سوم و چه بسا مرحوم كلينى ، يك كتاب كلامى ، فقهى ، اخلاقى از تأليفات دانشمندان را به دست آورده و با اين تصور كه اين مطالب بايد گفتهء امامان معصوم باشد متن كتاب را از مؤلف آن كتاب روايت كرده و بعد از تقطيع به امام معصوم نسبت داده است . « 1 »\r\nاز نظر علم رجال كه جمعى از راويان شيعه را كذاب و حديث تراش و . . . معرفى كرده است ، احتمال اول قوت دارد . و اگر كسى احتمالات فلسفى را كنار بگذارد و با شواهد تاريخى سير حديث را پىجويى كند جزماً اعلام مىكند كه اين رشته احاديث نامعقول را زنادقه و غلات شيعه جعل كرده‌اند خصوصاً كه احتمال دوم طرفدارى ندارد و صرفاً يك احتمال عقلى و فلسفى است . زيرا در تاريخ حديث ، نمونهء قطعىاى براى آن به دست نياورده‌اند . مؤلف صحيح الكافى هم كه از دايرهء احتمال فلسفى پا فراتر نهاده است ، بيش از يك نمونهء آن را پيدا نكرده و نمونهء ديگرى در دست ندارد . بنابر اين احتمال دوم را بايد منتفى دانست . خصوصاً كه تقويت احتمال دوم به كلى اساس حديث را در هم مىپاشد و اعتماد آنان را از اصول شيعه سلب مىكند .\r\nنكتهء دوم : آيت اللَّه خويى چگونه تشخيص داده‌اند كه مىنويسند : اين رشته احاديث از زبان امام معصوم صادر نشده ؟ غير از اين است كه مضمون حديث را با معيار علم و منطق سنجيده و حتى يك نمونهء آن را هم در ص 47 به نقل از رسالهء عدديه\r\n\r\n\r\n","description":"","footnote":"\r\n( 1 ) . ر . ك : معجم رجال الحديث ، ج 1 ، ص 37 - 38 .\r\n","page_name":" 607 ","page_number":607},
  {"content":"\r\n\r\nتأليف شيخ مفيد ، جعلى اعلام نموده و در ص 48 جاعل حديث را احمق و بىسواد ، معرفى كرده‌اند ؟ و باز يك نمونهء ديگر را كه در ص 50 از كتاب اصول كافى استخراج كرده‌اند ، بعد از وارسى علمى و منطقى شايسته نمىدانند كه مفاد آن را به امام معصوم نسبت بدهند ؟ در اين صورت وارسى متن حديث با معيار عقل و منطق گناهى ندارد ، چون شيوهء دانشمندان از قديم و جديد بر اين بوده است و اگر كسى مانند بهبودى ، خود را صالح نظر بداند و با ميزان عقل و منطق يك رشته احاديث را مردود و وازده اعلام نمايد ، از نظر مبنى چه گناهى مرتكب شده است ؟ آيا همين آيت اللَّه خوئى نيست كه در ص 50 مىنويسد : من يك نمونهء آن را از كتاب كافى استخراج كرده‌ام ، و استخراج مابقى را به پژوهشگران محقق واگذار مىكنم ؟\r\nآقاى شبيرى در همين اعتراض هفتم مىنويسد : « ما هر چه در مقدمهء معجم رجال الحديث - كه حدود صد صفحه مىباشد - جستجو كرديم تا شايد در جايى از آن ببينيم كه دو سوم احاديث كافى نامعتبر است و يا رد پايى از اين سخن در لابلاى آن بيابيم ، راه به جايى نبرديم » .\r\nاز خوانندگان عزيز اگر كسى مىتواند مسائل علمى را دنبال كند ، بايد به مقدمهء معجم رجال الحديث ص 29 مراجعه كند كه معظم له مىنويسند : « ما تعبير صحت و ضعف را براساس اصطلاح متأخرين نياورده‌ايم بلكه منظور ما از صحت و ضعف ، اعتبار و عدم اعتبار است ، اگر بگوييم كه اين حديث و يا اين طريق صحيح است ، يعنى معتبر است و حجت ، گر چه برخى از راويان آن نيك احوال و يا موثق باشند ، و اگر بگوييم كه اين حديث و يا اين طريق ضعيف است ، يعنى معتبر و حجت نيست گر چه راوى آن بدنام نباشد ، بلكه ناشناخته و يا مجهول الهويه باشد » .\r\nو باز به ص 34 مقدمه مراجعه كند كه معظم له مىنويسند : « ما در مباحث اصول ثابت كرده‌ايم كه هر حديثى حجت نيست . آن حديثى حجت است كه راوى آن موثق و يا نيك احوال باشد . تشخيص اين مطلب با مراجعه به علم رجال است كه موثق بودن و نيك احوال بودن راويان را از ضعيف بودن آنان امتياز مىدهيم » .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nو باز به ص 36 مراجعه كند كه مىنويسند : « جمعى معتقدند كه روايات كتب اربعه بى استثنا از زبان امام معصوم صادر شده است ، اين ادعا باطل است . چگونه مىتوان ادعا كرد كه روايت راويان - يك نفر از يك نفر ديگر - موجب قطع و يقين باشد خصوصاً كه در ميان سلسلهء راويان كتب اربعه كسانى هستند كه به عنوان حديث تراش و دروغ پرداز معرفى شده‌اند . جمعى ديگر بر اين مدعا افزوده‌اند كه در عهد اول ، قرائن خارجى گواهى مىكرده است كه صحت اين احاديث قطعى است ، و با توجه به آن قرائن احاديث كتب اربعه تدوين شده است . ولى متأسفانه اين ادعا نيز فاقد دليل است و دلايلى را كه اقامه كرده‌اند ، مدعاى آنان را اثبات نمىكند » .\r\nبا اين بياناتى كه از آيت اللَّه خوئى ارائه شد ، قطعى است كه معظم له احاديث ضعيف را حجت نمىدانند ، گر چه راوى آن به ظاهر ناشناخته باشد ( يعنى احتمالًا در عالم واقع عادل و معتبر باشد ) . در اين صورت طبيعى است كه قريب هزار حديث كافى از درجهء اعتبار و صحت ساقط شود ، زيرا در تشخيص راويان ضعيف ، به ندرت اختلاف نظر وجود دارد ، ضمناً معلوم مىشود كه معظم له نيز همانند متقدمين ، احاديث صحيح و احاديث حسن و احاديث موثق و قوى را به عنوان صحيح و معتبر مىپذيرند و از تقسيم حديث به انواع پنج گانه و يا ششگانه پرهيز دارند .\r\nآقاى شبيرى در اعتراض هشتم ، همان نقدى را وارد كرده است كه آقاى سبحانى وارد كرده بودند و پاسخ آن را داده‌ام . ضمناً دربارهء نامگذارى كتاب كافى مناقشاتى دارند كه پاسخ خود را بايد از زبان آقاى جاودان ( ص 39 ستون فراز سوم ) دريافت كرده باشند .\r\nآقاى شبيرى در اعتراض نهم حديثى از كتاب بصائر الدرجات را با قيد صحيح اعلائى روايت مىكنند داير به اين‌كه هيچ كس نبايد با معيار علم و عقل خود ، مضمون حديث را ارزيابى كند ، در حالى كه احاديث بصائر الدرجات حجت نيست و مضمون حديث فوق به وسيلهء همهء دانشمندان نقض شده است . و شرح آن را در همين دفاعيه از زبان شيخ مفيد و آيت اللَّه خوئى ، طى پاسخ به اعتراض ششم مطالعه كرديد . شگفت\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nاست كه انسان با روايت يك حديث عقل خود را از حجيت بيندازد و در عين حال معارف خود را ، و از جمله امامت امامان را با منطق عقلى اثبات كند .\r\nآقاى شبيرى ، در اعتراض دهم ، راجع به معجون شيعه و سنى بياناتى دارد كه شفاهاً از ديگران هم مسموع شد .\r\nتوجه خوانندگان را به اين نكته جلب مىكنم كه مذهب تشيع از عهد امام صادق عليه الصلاة والسلام تحت رهبرى امامان معصوم ، با سلاح علم و دانش مجهز شد و با كمال خيرخواهى و بشر دوستى و به منظور نجات انسان‌ها از ضلالت و گمراهى در مجامع اهل سنت نفوذ كرد و مكتب فقهى و كلامى شيعه را با رشدى سريع در كوفه ، بصره ، واسط ، بغداد و قم گسترش داد . ولى از قرن سوم كه تعصبات مذهبى به صورت حزب گرايى و جبهه‌بندى بر جامعه حاكم شد سلاح بحث و جدل و مناقشات لفظى و كتبى جايگزين سلاح علم و دانش گشت و رشد مكتب و نفوذ آن متوقف ماند تا آن‌كه حكومت صفويه با نفوذ سياسى و اجتماعى مذهب تشيع را در ايران گسترش داد ، ولى متأسفانه بازار بحث و جدل رواج گرفت و رشد فرهنگى و نفوذ مكتبى ما در جوامع اهل سنت در جا زد .\r\nحال اگر انقلاب اسلامى در تمام منطقهء خاورميانه حاكم شود ، قهراً سران متعصب فريقين مقهور مىشوند و از اعمال تعصبات خشك و بى ثمر باز مىمانند و در نتيجه نسل جديد اهل سنت ، شيفته و مفتون تشيع ، سر خورده از مذهب تسنن ، خودسرانه شيوهء التقاط را در پيش مىگيرد و به دلخواه خود ، معجونى از مظاهر تشيع و تسنن گلچين مىكند و در مغز خود جاى مىدهد . تهيهء اين معجون آرزوى من نيست ، بلكه يك پيش بينى اجتماعى مذهبى است . براى همين نسل آينده مزبور است كه من ميراث اهل بيت را پيراسته‌ام تا با ريختن شهد خالص در كام آنان از نوشيدن شربت ناگوار باطل بازشان دارم و سيرهء شاگردان امام صادق عليه السلام را احيا كنم ، تا ديگران چگونه به تكليف خود قيام نمايند ؟\r\nراجع به اعتراض يازدهم ، فقط تذكر مىدهم كه در نسخهء سيد محسن جبل عاملى\r\n\r\n","description":"","footnote":"","page_name":" 610 ","page_number":610},
  {"content":"\r\n\r\n( و نه شرف الدين عاملى كه اشتباه لفظى كرده‌ام ) چنين آمده است : « أما المحتجّ بكتاب اللَّه على الناصب فرجل من قرقر ، يلهمه اللَّه معرفة القرآن » . بيش از اين علاقه ندارم كه دربارهء آن بحث كنم . هر كس مىخواهد صدق و كذب آن را به دست آورد بايد سبك استدلال مرا در كتاب معجزهء قرآن و مبارزه با فلسفهء شرك ، كتاب ارث ، كتاب هفت آسمان ، كتاب جبر و اختيار به ضميمهء بحث و رجعت ، بحث بدا ، تعليقات بحار الأنوار ، خصوصاً ج 83 تا 91 و نيز در ساير تعليقات من در كتاب‌هاى فقهى و كلامى كه تصحيح كرده‌ام ، با دقت مطالعه كند و با سبك ديگران مقايسه نمايد .\r\nراجع به اعتراض دوازدهم خوانندگان عزيز را به تفسير مجمع البيان ، ج 10 ، ص 377 ، حوالت مىدهم كه مىنويسد : « اكثر مفسرين گفته‌اند كه  « فَاقْرَؤُا ما تَيَسَّرَ مِنْهُ »  دربارهء ترتيل نماز شب نازل شده است و مفسرين اجماع دارند كه دستور  « قُمِ اللَّيْلَ »  قيام براى شب زنده‌دارى با نماز شب مىباشد ، مگر ابو مسلم بلخى كه راه خلاف پيموده است » . در اين زمينه به كتاب بحار الأنوار ، ج 85 ، ص 1 - 5 چاپ اسلاميه و نيز تعليقات آن مراجعه شود تا مصداق المحتجّ بكتاب اللَّه على الناصب روشن شود .\r\nراجع به اعتراض سيزدهم بايد تذكر بدهم كه در باب ثواب قرائت قرآن يك رشته حديث از طريق سنيان داريم و يك رشته حديث ديگر از طريق شيعيان . در صورتى كه حديث سنيان را خود دانشمندان اهل سنت جعلى بدانند شايسته نخواهد بود كه شيعيان در تفاسير كتاب‌هاى خود روايت نمايند . احاديث شيعيان هم اغلب و اكثر از كتاب تفسير ابن البطائنى - كذاب معروف - استخراج شده است كه مجموع آنها را در كتاب ثواب الاعمال شيخ صدوق ملاحظه مىنماييد . علامه مجلسى در ج 85 ص 36 تا 41 قسمتى از همين احاديث را نقل مىكند و به ضعف آن اعتراض مىنمايد ، راجع به اعتراض چهاردهم ، و احاديث طب ، خوانندگان عزيز بايد به كتاب اعتقادات صدوق و نقد علمى آن به وسيلهء شيخ مفيد مراجعه نمايند . قسمتى از اين مناقضات در كتاب بحار الأنوار مجلسى ، ج 62 ، ص 74 - 76 درج شده است . من در اين زمينه يك مقاله\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nدارم كه اگر خدا بخواهد به كيهان فرهنگى ، براى چاپ عرضه خواهم داشت .\r\nراجع به اعتراض پانزدهم و شرح حال محمد بن جمهور ، خوانندگان عزيز را به كتاب معرفة الحديث ، ص 198 - 199 ارجاع مىدهم . اين مرد در ميان اهل سنت به عنوان قمى معروف است و جزء ادبا و كاتبان دربارى محسوب مىشود .\r\nخوانندگان بايد توجه داشته باشند كه راوى اين حديث يعنى محمد بن جمهور مىگويد : « حضرت رضا عليه السلام متن اين كتاب طبى را براى بهداشت و سلامت مزاج مأمون تنظيم كرد و از نيشابور به بلخ فرستاد تا به مأمون عباسى تقديم شود » . لازم به توضيح نيست كه از نظر تاريخى و مذهبى ، كذب اين سخن روشن و مشهود است .\r\nوالسلام على من اتبع الهدى - محمد باقر بهبودى\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nفهرست تفصيلى\r\n\r\nفهرست تفصيلى\r\nفهرست اجمالى 5\r\nالكافى فى الحديث 9\r\nكتاب كافى ثقة الاسلام كلينى 11\r\nچكيده 11\r\nمشايخ كلينى 13\r\nشاگردان و كسانى كه از او روايت كرده‌اند 15\r\nانگيزهء تأليف كتاب كافى 16\r\nكتاب كافى در سه ديدگاه مختلف 18\r\n1 . كتاب كافى ، تالى تلو قرآن است 18\r\nآيا همه روايات كافى ، صحيح و معتبر است ؟ 20\r\n2 . ديدگاه غير منصفانه تفريطى ! 25\r\nنادرستى و نقاط ضعف اين ديدگاه 26\r\n4 . تحريف قرآن و كم و زياد دانستن آن ، مردود است 40\r\nتوضيح لازم دربارهء اين روايات 44\r\nتحريف و مسائل مربوط به آن 47\r\nتحريف در روايات شيعه 54\r\nنظر بزرگان شيعه دربارهء تحريف قرآن ؟ 56\r\n3 . ديدگاه واقع گرايانه و حقيقى 62\r\nالكافى 67\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nچكيده 67\r\nموضوع 67\r\nارزش و اعتبار 67\r\nسخنان علما 68\r\nانگيزهء نگارش 69\r\nويژگىهاى كتاب 70\r\nروايات كتاب 70\r\nشرح‌هاى كتاب 70\r\nحواشى كتاب 71\r\nترجمه فارسى 71\r\nخلاصه 71\r\nتحقيق 71\r\nنسخه‌هاى خطى 72\r\nعرضهء كافى بر امام عصر 73\r\nچكيده 73\r\nدر فضل كتاب اصول كافى و جهت تسميهء آن و عدد احاديث و كتاب‌هاى وى 87\r\nكتاب اصول كافى و ويژگىهاى آن 89\r\nچكيده 89\r\nجايگاه الكافى در ميان اماميه 95\r\nچكيده 95\r\nشيوه و روش كلينى در الكافى 103\r\nچكيده 103\r\nنقد و تحقيقى در زمينه شروح كافى 107\r\nچكيده 107\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nسخنى پيرامون كافى و مؤلف آن 108\r\nسخنى در ارزش اسانيد و احاديث كافى 111\r\nگفتارى پيرامون شروح كافى 115\r\nنظريهء نگارنده در اسلوب علمى شرح و تفسير 118\r\nتعريف ماهيت شرح متن 121\r\nشرح و اجتهاد 129\r\nتفسير اجتهاد از منظرهء علمى ناب 129\r\nالف ) اجتهاد تصويبى 130\r\nب ) اجتهاد اكتشافى 131\r\n1 . مسلك اجتهاد اصولى 131\r\n2 . مسلك اجتهادى اخبارى 133\r\n3 . مسلك اجتهاد نقدى 136\r\nرابطهء شرح و اجتهاد 137\r\nمرحله دوم از شرح ( تفسير محتوا ) 139\r\nگفتارى تطبيقى در تفسيرپذيرى 140\r\nسخنى از شرح ملاصدرا 143\r\nعناصر و مبادى شرح ملاصدرا 144\r\nمختصات شرح صدر المتألهين 145\r\nنقدى كوتاه بر شرح صدر المتألهين 146\r\nگفتارى در شرح نگارنده بر كافى 148\r\nمختصات الحاوى 148\r\nعناصر و مبادى الحاوى 151\r\nمعرّفى و نقد كتاب ترجمهء « اصول كافى » 155\r\nچكيده 155\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nدلايل پديد آمدن ترجمه جديد از يك متن 156\r\nترجمهء جديد « اصول كافى » 157\r\nنكته‌ها 158\r\nكتابشناسى الكافى 163\r\nچكيده 163\r\nالكافى 163\r\nشروح « الكافى » 165\r\nحواشى الكافى 171\r\nفهرست ، معجم ، صحاح و . . . الكافى 175\r\nمقالات 179\r\nكافى در آيينه پژوهش 181\r\nچكيده 181\r\nمقدمه 181\r\n1 . الشيخ الكلينى البغدادى و كتابه الكافى « الفروع » 182\r\n2 . دفاع عن الكافى ، ثامر هاشم حبيب العميدى 185\r\n3 . الكلينى والكافى 189\r\n4 . اضبط المقال فى ضبط اسماء الرجال 190\r\n5 . الصافى فى شرح‌الكافى 192\r\n6 . پژوهشى در زمينه كتاب كافى و مؤلف آن 196\r\nدفاع عن الكافى 199\r\nچكيده 199\r\nباب اول : شبهه‌ها دربارهء حضرت مهدى عليه السلام 200\r\nفصل اول . تحليل انديشهء اعتقاد به حضرت مهدى عليه السلام 200\r\nفصل دوم . رد احاديث مربوط به حضرت مهدى عليه السلام توسط مخالفان 200\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nفصل سوم . صحيح يا متواتر دانستن روايات حضرت مهدى عليه السلام توسط اهل سنت 200\r\nفصل چهارم . موضع ديگران در برابر احاديث حضرت مهدى عليه السلام در كافى 200\r\nباب دوم . شبهه‌هاى مطرح به وسيلهء احاديث تقيه در كافى 201\r\nفصل اول . تقيه و نفاق 201\r\nفصل دوم . ائمه عليهم السلام و تقيه 201\r\nفصل سوم . احاديث تقيه و كتمان در كافى 201\r\nباب سوم . بداء و افتراها 201\r\nفصل اول . مبانى بداء 201\r\nفصل دوم . نسبت جهل به خداوند 202\r\nفصل سوم . جايگاه و معناى بداء از نظر شيعه 202\r\nفصل چهارم . نگاهى به احاديث بداء 202\r\nباب چهارم . شبههء تحريف قرآن كريم 202\r\nفصل اول . طعن‌ها در ضمن طرح شبههء تحريف 202\r\nفصل دوم . نقد سند و دلالت روايات تحريف 203\r\nفصل سوم . تحريف در ميان اهل سنت 203\r\nالشيخ الكلينى البغدادى وكتابه الكافى ( الفروع ) 205\r\nچكيده 205\r\nدفاع از مهدويت 211\r\nچكيده 211\r\nمقدمه 211\r\nجستارهاى مقدماتى پيرامون امامت و خلافت 212\r\nخلافت و خليفه در لغت و اصطلاح 213\r\nوجوب نصب امام 213\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nادلهء نصب امام 213\r\nوجوب شرط عصمت در امام 214\r\nمعناى عصمت و پيشينه آن 214\r\nادله عقلى عصمت 215\r\nادله نقلى عصمت 215\r\nبررسى ادعاى نزول آيه تطهير دربارهء زنان پيامبر صلى الله عليه و آله 216\r\nتعيين امام با نص است يا اختيار ؟ 217\r\nشبهه بر اعتقادات اساسى مذهب شيعه 217\r\nپاسخ اجمالى شبهه 218\r\nادله نص و تعيين در امامت 219\r\nالف ) ادله عقلى 219\r\nب ) ادله نقلى 219\r\nنظرات مخالفين حديث غدير 220\r\nبررسى نظرات مخالفين 221\r\n2 . حديث ثقلين 222\r\n3 . حديث منزلت 222\r\n4 . حديث دار 223\r\nبرخى شبهات و خرافات پيرامون ظهور حضرت مهدى عليه السلام 223\r\nفصل اول : بررسى انديشه اعتقاد به حضرت مهدى عليه السلام 223\r\nامامت و تشيع فارسى 225\r\nبررسى اين نظر 225\r\nفصل دوم : احتجاجات منكرين احاديث مهدى عليه السلام 226\r\nفصل سوم : علمايى از اهل سنت كه به صحت يا تواتر احاديث مهدى عليه السلام اذعان دارند 235\r\nفصل چهارم : موضع مقلدين و ديگران در برابر احاديث مهدى عليه السلام در كافى ادعاى\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nضعف تفكر 237\r\nمهدويت به سبب ارتباط آن با دو كتاب جفر و كافى 237\r\nابطال برخى ادعاها 239\r\nنقد و بررسى اين شبهه 241\r\nنقد و بررسى 243\r\nنقد و بررسى 244\r\nنقد و بررسى 244\r\nانكار ولادت امام مهدى عليه السلام 247\r\nنقد و بررسى 247\r\nحديث دوم : حديث ثقلين 249\r\nاحاديث اهل بيت عليهم السلام 249\r\nب ) ادله قسم دوم : اعلام و اقرار به ولادت امام مهدى عليه السلام 250\r\nشبهه سرداب و جواب آن 251\r\nنقد و بررسى 251\r\nانكار طول عمر امام مهدى عليه السلام 252\r\nنقد و بررسى 252\r\nمسخره كردن علامات ظهور 253\r\nنقد و بررسى 253\r\nرد اين سخن 254\r\nكتابنامه 254\r\nادبيات حديثى اماميه پس از كتاب الكافى 259\r\nچكيده 259\r\nاصول آل الرسول 271\r\nچكيده 271\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nميرزا محمدهاشم خوانسارى اصفهانى چهارسوقى ( 1235 - 1318 ق ) 274\r\nاساتيد و مشايخ اجازه او 275\r\nشاگردان و كسانى كه از وى اجازه روايت گرفته‌اند 275\r\nتأليفات چاپ شده او 276\r\nتأليفات چاپ نشده او 278\r\nنمونه‌اى از اين تأليف گرانقدر 282\r\nچند يادآورى 295\r\nحديث چشمان آهو 297\r\nچكيده 297\r\nترتيب مباحث كتاب 299\r\n1 . جامع بودن مطالب كتاب و در عين حال اختصار آن 301\r\n2 . حسن اسلوب 301\r\n3 . اهميت موضوع كتاب 301\r\nنگاهى به « التعليقة على الكافى » ميرداماد 303\r\nچكيده 303\r\nمباحث كتاب 304\r\nنمونه‌هايى از تعليقات ميرداماد 305\r\nكتاب العقل والجهل 305\r\nكتاب فضل العلم 306\r\nكتاب التوحيد 308\r\nباب حدوث العالم و اثبات المحدث 308\r\nكتاب الحجة 313\r\nنگاهى به « الرواشح السماويه » ميرداماد ( م 1041 ق ) 315\r\nچكيده 315\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nاخبار محرّف 321\r\nاحاديث مصحّف 322\r\nاحاديث موضوع 323\r\nنگاهى به شرح صدر المتألهين بر اصول الكافى 327\r\nچكيده 327\r\nمدخل 327\r\nنگاهى كلى به شرح اصول الكافى 329\r\nمشرب حديثى ملّاصدرا 332\r\nنگرش‌هاى عرفانى در شرح ملّا صدرا 334\r\nويژگىهاى كتاب 335\r\n1 . ارائه بحث‌هاى مبسوط و دقيق رجالى 336\r\n2 . يادكرد دانش‌هاى حديثى 337\r\n3 . شرح و بسط كامل روايات 338\r\n4 . توجه به ديدگاه‌هاى مختلف 339\r\n5 . ابهام‌زدايى 340\r\n6 . برداشت‌هاى دقيق 342\r\nمبانى فهم حديث 344\r\n1 . جايگاه سند در روايات معارف 345\r\n2 . توجه به مفاهيم واژه‌ها در عصر صدور 348\r\nنگاهى به كتاب « شرح حديث جنود عقل و جهل » 351\r\nچكيده 351\r\nفصل نخست : مباحث اخلاقى 355\r\nانتقاد از شيوه‌هاى متداول تربيت اخلاقى 355\r\nاهميّت اصلاح نفس 357\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nاخلاق ، قابل تغيير است 359\r\nتوجّه به اصل تدريج در تربيت اخلاقى 361\r\nتوجّه دادن به دوران جوانى به عنوان زمان مناسب تربيت اخلاقى 363\r\nتربيت عملى ، كارآمدترين روش براى تربيت 364\r\nنظريه اعتدال طلايى 366\r\nفصل دوم . مباحث قرآنى 368\r\nفطرت 368\r\n2 . سَرَيان علم در هستى 371\r\nسريان رحمت الهى 373\r\nفصل سوم . مباحث فلسفى عرفانى 375\r\nضرورت وجود عقل مجرّد 375\r\nچگونگى اتّصاف خداوند به صفات كمالى 376\r\n3 . مقامات عارفان 379\r\nيك . اختصاص درك برخى از حقايق بلند ، به عارفان 379\r\nدو . پايان‌ناپذيرى خوف عارفان از تجلّيات اسماى جلال الهى 379\r\nسه . زهد عارفان 380\r\nچهار . صبر عارفان 381\r\nده نكته دربارهء « شرح اصول كافى » ملّاصدرا 383\r\nچكيده 383\r\nدربارهء « الكافى » 388\r\nاوّل . « مرآة العقول » علّامه مجلسى 402\r\nدوم . شرح ملّاصالح مازندرانى 405\r\nسوم . « الوافى » فيض كاشانى 406\r\nچهارم . شرح فارسى ملّاخليل قزوينى 407\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nپنجم . حاشيه ميرزا رفيع الدين 408\r\nششم . شرح شيخ على كبير بر كتاب العقل والعلم « كافى » 408\r\nيادكرد ملّاصدرا از دو استاد خود 409\r\nگذرى بر « شرح حديث جنود عقل و جهل » 415\r\nچكيده 415\r\nبا استاد محمدباقر بهبودى در عرصهء روايت و درايت حديث 431\r\nچكيده 431\r\nپاسدارى از عرصهء روايت و درايت حديث 451\r\nچكيده 451\r\n1 . حديث صحيح در اصطلاح قدما 451\r\n2 . حديث صحيح در اصطلاح متأخران 453\r\n3 . اين كتاب فاقد كارآيى است 454\r\n4 . تفاوت كار علامه مجلسى با كار نويسنده 455\r\n5 . نقد حديث مطابق ذوق و سليقه شخصى 458\r\n6 . محاكمه در اتاق در بسته 459\r\n7 . يك اشتباه تاريخى 460\r\nنگاهى به گفت‌وگوى « در عرصهء روايت و درايت حديث » 463\r\nچكيده 463\r\nدلايل عدالت ابوحمزهء ثمالى 473\r\nبحث در دلالت و معناى روايت 486\r\nدفاع از حديث و پاسدارانش 495\r\nچكيده 495\r\nباز هم سخنى پيرامون عرصه درايت و روايت حديث 513\r\nچكيده 513\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nنمونهء سوم : 525\r\nشيخ كلينى و كتاب كافى يا ثقة الاسلام و أوثق الكتب 529\r\nچكيده 529\r\nسخنى در عرصهء روايت و درايت حديث 537\r\nبارى ديگر در عرصهء روايت و درايت حديث 547\r\nچكيده 547\r\nمراحل سه‌گانه در سرگذشت حديث 548\r\n1 . اجازه در نقل حديث 549\r\n2 . مراكز علم و دانش در جامعهء شيعه 550\r\nسرگذشت كلينى 551\r\nآخرين كلام در عرصه روايت و درايت حديث 571\r\nچكيده 571\r\nو اما معيار صحت و سقم 574\r\nو اما گزارشى از سفر قم 588\r\n\r\n\r\n","description":"","footnote":"","page_name":" 624 ","page_number":624}
  ]