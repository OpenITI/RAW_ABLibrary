[
  {"content":"\r\nترجمهء الغدير\r\n","description":"","footnote":"","page_name":" 1 ","page_number":1},
  {"content":"\r\nالغدير جلد 17\r\nمؤلف : علامه و محقق عبد الحسين امينى نجفى\r\nترجمه : جلال الدين فارسى\r\nناشر : بنياد بعثت\r\nتيراژ : 2500\r\nنوبت چاپ : چهارم\r\nتاريخ نشر : 1369\r\nچاپ از : مركز چاپ و نشر بنياد بعثت\r\nتهران - خيابان سميه بين مفتح و فرصت\r\nتوزيع : فروشگاههاى كتاب بنياد بعثت\r\nتهران : 760133 - مشهد 59555 - قم 32118\r\n","description":"","footnote":"","page_name":" 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nمترجم :\r\nجلال الدين فارسى\r\nجلد هفدهم\r\n","description":"","footnote":"","page_name":" 3 ","page_number":3},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" 4 ","page_number":4},
  {"content":"\r\n\r\nنامه و تقريظ آية اللَّه سيد حسين موسوى حمامى نجفى\r\nبسم اللَّه الرّحمن الرّحيم\r\nحضرت علامهء امينى\r\nسلام بر شما و رحمت و بركتهاى خدا\r\nنامه را همراه سخنى در بارهء دائرة المعارفتان - « الغدير » - تقديم ميكنم .\r\nمدتها بود ميخواستم بوظيفه اى كه در پيشگاه منيع و مقام جليلتان احساس ميكردم اقدام نمايم تا خدمت ارزنده اى را كه انجام داده‌ايد سپاس برده باشم .\r\nامّا چه ميتوان كرد كه اين وظيفه برايم ميسر نگشت و نتوانستم آنچه را ميخواستم از عهده برآيم . ناچار اكنون نامهء سراسر معذرتم را بحضورتان ميفرستم بدين اميد كه پذيرفته آيد . خداست كه از نيت خير پشتيبانى مينمايد و هم اوست كه راه راست مينمايد ، و از خداى عزّ و جلّ تمنّا دارم كه بر عنايتش بشما بيفزايد و الطاف بيكرانش را ارزانى دارد و شما را مؤيد و موفق گرداند .\r\nارادتمند : حسين موسوى حمامى\r\n","description":"","footnote":"","page_name":" 5 ","page_number":5},
  {"content":"\r\nبسم اللَّه الرحمن الرحيم\r\nخداى را بدانگونه كه وى را سزد سپاس ميبرم ، و بر ارجمندترين آفريده و بر سرور پيامبرانش محمد ( ص ) ، و دودمانش ائمهء هدايتگر - كه مشعلهاى فروزان شبهاى جهل و گمراهيند - سلام و درود مىفرستم ، و لعنت بر همهء دشمنانشان ميفرستم لعنتى پيوسته تا باز پسين دوره تا به قيامت .\r\nكسانى كه در كار تأليف و تدوين دقت نظر داشته و در فن نگارش صاحب نظر شده باشند و بدانند كه دانشمندان هر رشته چه زحمتها ميكشند و هر مؤلف چه مقدار بهرهء علمى و وسعت نظر دارد به خوبى واقفند كه كتاب « غدير » شايستهء ستايش و تمجيد و تقدير است ، و ميداند كه در نوع خود بىنظير است و در اين رشته هيچكس چنين ابداعى نكرده است . چه بسيار حقائق تاريخى و اسلامى كه پرده شبهه و ترديد بر آن پوشيده بود و تمايلات بدخواهانه مستورش داشته و چنگال خفاشگونهء دشمنان حقيقت در ظلمت نگهداشته و در شكم كتابها انباشته بود و يكسره در اسارت قدرتهاى سياسى و غرضورزان بسر ميبرد تا « غدير » فرا رسيد و پرده‌هاى دود آلودى را كه ستمكاران بدورش تنيده بودند بردريد و نيرنگى كه دغلبازان بر چهره اش ماليده بودند سترد و حقيقت را چنان درخشان كه هست برنمود تا فروغ رخشانش چو آفتاب تابان نيمروز به ديدهء حقيقت پژوهان بدميد . براستى ميگويم كه هر كس اين كتاب فرخنده و گرانمايه را بنگرد و دانش بىپايانى كه در بر دارد دريابد و متانت تعبير و بيانش را و شيوهء تحقيقى پسنديده اش را به نظر آرد و كنجكاويها كه كرده و قدرتى كه در\r\n","description":"","footnote":"","page_name":" 6 ","page_number":6},
  {"content":"\r\nجمع اسناد و بررسى آنها نشان دهد و وسعت اطلاعى كه داشت ، جز آن سخن كه بعضى استادان در حقش گفته‌اند چه تواند گفت كه اين كار تحقيقى و اين مجاهدت علمى را كه فقط ملَّتى يا گروه پر شمارى از دانشمندان و محققان از عهده اش بر توانند آمد دانشمندى يكتنه از عهده بر آمده است . قرآن كه هيچ سخن به گرد عظمت و راستيش نخواهد رسيد چه خوش گفته كه « خداى حكمت را به هر كه خواهد ارزانى دارد ، و هر كه خداى حكمت ارزانيش كند بيگمان نعمتى بسيار دريافته باشد » . اين كه در وصف آن كتاب گفتم نه سخنى بىاندازه است و نه حتى ادا كنندهء حق مطلب . و هم شرايط اجازه نميدهد كه آنچه بايد در تمجيد و تقدير كتاب گفته آيد .\r\nنويسندهء ما استاد درست گفتار و امين ، فقيه مورخان و مورخ فقيهان علامهء « امينى » است . آن كه زندگانى گرانبهايش را وقف خدمت به دين و پيروز كردن عقيدهء راستين و جهاد راه آئين پاك اسلام كرده و همه وقت در راه راست و بر بهين شيوهء حقيقت پژوهى و حقيابى رفته است « و كسانى كه در راه ما بكوشند و جهاد كنند حتما راههاى خويش را بايشان خواهيم نمود . »\r\nما ضمن آرزوى موفقيت و پيشرفت براى مؤلف امين « غدير » از خداى متعال مىخواهيم كه بيمن فضل و عنايتى كه به امت اسلام و شيفتگان على بن ابيطالب ( ع ) دارد بر نظائر ايشان در ميان مسلمانان بيفزايد و چون او از ميان نويسندگان و دانشمندان و فضلا هر چه فزونتر بر آرد ، و اين مجاهدت عظيم علمى را بديدهء لطف بنگرد و برحمتش بپذيرد و امت اسلام را از جدائى و تشتت بسايهء پر شكوه وحدت آورد .\r\nهر كه جوياى حق باشد و راه راست بجويد و روشنائى را آرزو برد « غدير » او راست ، كتابى كه سخن راست ميگويد و نميگذارد كه ستم ظلمت و نادانى بر كسى رود . خدا به همه توفيق دهد كه به خواستش كار كنيم ، و او توفيق رسان است . سلام بر همهء مؤمنان 6 / 6 / 1370\r\nكمترين ، حسين موسوى حمامى\r\n","description":"","footnote":"","page_name":" 7 ","page_number":7},
  {"content":"\r\n\r\nنامه اى گرانقدر از سيدى بزرگوار و دانشمند ، سيد حسين موسوى هندى مؤلف كتاب « الاسلام مبدء و عقيده »\r\nبنام خداوند بخشايندهء مهربان\r\nحضرت محقق متتبع و استاد توانا و مرشد عاليقدر ما شيخ عبد الحسين امينى دامت بركاته سلام و رحمت خدا بر شما .\r\nنامه اى به خدمتتان مىفرستم كه از ناتوانى فرستنده اش حكايت مىكند و هم ايمد است و تمنا كه بدرگاهتان پذيرفته آيد . و همه سراسر تمجيد فضائل و خدمات شما است اميد است كه براى مسلمانان افتخار جاودان باشيد و پشت و پناه مؤمنان . همت والايتان جهان را از كار نيك آكنده و فضاى گيتى را عبير آگين ساخته است . فيضى سرشار از آسمان شخصيت عظيمتان خرمنهاى علم و دانائى مىبارد . پرتو اقدامات جاودانى از خورشيد ارادهء استوارتان مىدرخشد و نور تعليماتتان را در كران تا كران عالم ميتابد . ستارگانى كه به سقف آسمان تأليف بر نشانده‌ايد به روى شيفتگان علم و ادب چشمك مىزنند و به بلندى انديشه و زيبائى آثارتان اشاره ميورزند . با گوهر سخن تاجها ساخته و بر تارك عصر خويش نهاده‌ايد شكوهمندترينش « غدير » است كه روح را از افسردگى مىپيرايد و به دل صفا ميدهد ، آيتهاست كه از وجدانى پاك و صاف به سينه ى گشاده و پذيرنده الهام گشته است ، دلائلى استوار از قرآن\r\n","description":"","footnote":"","page_name":" 8 ","page_number":8},
  {"content":"\r\nمجيد و روشنائيها از گفتار پيامبر امين و فرآورده‌ها از نهج البلاغهء امير مؤمنان آيتها كه در گوش حقيقت نيوش نغمهء حجت مىخواند و مسلمان را به راه راست مىبرد . باره هاست بدور كاخ ايمان كشيده ، و سيمهاى گذر ناپذير كه بگرد دژ ولايت بر آمده تا دستهاى تبهكار هرگز تجاوز نيارند و رخنه در كاخ بلند و شكوهمند ايمان و ولايت نتوانند . چه رخنه‌ها كه به گرد آن كاخ بوده و قلم آهنينتان كتابهاى صخره آسا بر آن نهاد و ببست .\r\nهزاران تمجيد نثار « غدير » باد و هزاران مدح و ستايش آن حسابر - سيهاى تاريخى را كه در آن است . بيگمان تاريخ ، ستايشها با قلم جاودانگى بر لوح خلود خواهد نگاشت ، و نسلهاى پياپى از محققان حقيقت پژوه هر فصلى از آن همه تتبعات خردمندانه را بسط و دوام خواهد بخشيد . براستى ، « غدير » دائرة المعارفى خورشيد آسا است كه موج نورش ديدگان را خيره ميسازد و ديدهء خفاشگونهء حق ناپذيران را بر مىبندد . ميوه‌هاى رنگارنگ است با مزه - هاى گوناگون و با عطرهاهاى دلپذير و لذتبخش . معجزه اى است در زمينهء ابداع ، معجزه اى كه ، واژهء محال را از فرهنگ كار تحقيقى و ادبى بدر كرده . كارى كه حتى مسلمانى كوشا اميد به انجامش ندارد و نه مؤمنى كه بىيار و همكار باشد . با همتى بلند و اراده اى كوه آسا روى بدين كار آورديد تا دائرة المعارفى فرا آمد كه پندارى جماعتى از محققان و دانشمندان دست بدست هم داده و كمر بسته و هر يك بر حسب تخصص و استعداد به پاره اى از آن برخاسته باشد ، دائرة المعارفى كه عظمتش دل را بيمناك و در همانحال زبان را سپاسگزار ميسازد . درود خدا بر همت بلند و ارادهء پولادينتان كه در برابر مشكلات پيچيده و سهمگين هيچ خم بابرو نياورد ، و آفرين بر تصميم شما كه كارهاى خطير و دشوار جز بر صلابتش نيفزود . و آنگه خدا بر قدرت اراده و پشتكارتان قدرتها بيفزود و توفيق داد تا به تحقيق و تأليف ادامه دهيد . و\r\n","description":"","footnote":"","page_name":" 9 ","page_number":9},
  {"content":"\r\nچندان يارى كرده تا بپايان برديد . اين پندى است و مايهء تذكارى . پندى براى همهء آنان كه به تحقيق و تأليف همت ميگمارند و تذكارى تا مقام رفيع شما را به ياد آرند و آنمايه از جهد و جد كه در يارى دين بخرج داده‌ايد .\r\nمسلمانان بايستى به قهرمان بىمانند خويش مباهات نمايند ، به تنى از خويش كه بر انبوهى - از آنها كه سر تاريخ را از آوازه گيج كرده و كتابها را از شهرت انباشته‌اند - چيره گشته است . چنان كه بايد بهمراه سپاس و تمجيد براى دوام بقائش دعا كنند و هدايت خاندان پاك رسالت را از او بجويند كه حامل علوم ايشان است ، محققى مجاهد و عالمى درست كردار ، آن كه خدا ملكهء الهام به دلهاى پاك را به وى ارزانى داشته و توان بخشيده تا با طبقات تحصيل كرده تفاهم كند و حقائق تاريخى را به آنها بفهماند و غبار شك و ترديد از دلهايشان بزدايد و آرام و براهشان كند .\r\nتو را اى مراد بزرگوار ، درود مىفرستم درود مريدى پاكباز ، و سلام ميگويم سلام آنكه در درياى فضيلت و دانائيت غرقه گشته باشد ، و تمجيد مىكنم تمجيد آن كه بر خوان نعمت علمى كه همه را از دور و نزديك بدان فرا خوانده‌ايد نشسته باشد .\r\nمقام شامخترا برتر از حد مدح و ثنا ميدانم ، تا چه رسد به مدح و ثناى كسى چون خويشتن كه زبان گنگ دارد و در برابرت لب از لب نميتواند بجنباند . اين كه قلمم همينقدر در ثنايت رفته به توانى بوده كه از اثر شخصيتت گرفته آن هم راه به الهام از عظمتت جسته و از هيبت و شكوهت . و همين است كه مرا اميدوار ساخته تا در آستان خاطرت پذيرفته شود و دل مهربان بخشاينده است عذر تقصيرم را باور دارد . و هر خير كه هست از شما است و افتخارش هم به شما باز ميگردد .\r\nحسين موسوى هندى\r\n« خرنابات » - 28 محرم 1371\r\n","description":"","footnote":"","page_name":" 10 ","page_number":10},
  {"content":"\r\n\r\nنامه اى از دانشمند توانا و نويسندهء عاليقدر شيخ حيدر قلى سردار كابلى\r\nبنام خداوند بخشايندهء مهربان\r\nسلام و رحمت خدا بر شما\r\nخداى يگانه را ستايش ميكنم و بر سرور فرستادگان و شريفترين پيامبرانش درود مىفرستم و بر جانشينش و ادامه دهندهء راهش كه در « غدير » چون پرچمى بر فراز انسانها افراشتش و بسان مشعلى بپاداشت . و بر فرزندانش كه امامان هدايتگرند و پس از وى واليان رهبر ، تا مردم را پس از پيامبران و اوصياى آنان ديگر بر خدا حجتى نماند و نه بهانه اى ، و تا هر كه گمراه مىشود پس از اتمام حجت و پس از كمال رهبرى شده باشد و آن كه راه به حقيقت ميبرد در چنين شرايطى برده باشد . بر همه شان درود و سلام خدا .\r\nبارى ، پيكى از طرف شما برايم هديه اى آورد مشكى كه بوى خوشش دل را زنده مىكند و روح را شفا مىبخشد ، كتاب « غدير » را آورد كه دريائى خروشان است آكنده از درّ و مرواريد غلطان ، يا كشتىيى بارش همه گوهر حقيقت و الماس اسرار . خورشيدى بايدش خواند كه از افق نجف برآمده و دنيا را با نور تابناكش خيره كرده و پرده‌هاى ظلمت را بر دريده است .\r\n","description":"","footnote":"","page_name":" 11 ","page_number":11},
  {"content":"\r\nكتابى كه معارف الهى و علوم ربانى را فراهم آورده است . بوستانى دلاويز از بوستانهاى بهشت كه در آن هر چه ديده را لذت مىبخشد و دل را بهوس مياندازد هست ، بلبلان آوازه خوان بر شاخه هايش ، كبوتران پرّان در فضايش .\r\nدلهاى پاك و روانهاى تعالى جو را به مقامات صفا و منازل انس مىكشاند .\r\nبوستانى كه دست تواناى ولايت و خلافت الهى بر نشانده است ، و در آن گروههاى خدا پرستان و اولياء و بزرگان است و جمعى از علماى نيكو سيرت و فقهاى برگزيده گرد هماند و دسته‌ها از عارفان و حكيمان ، و انبوهى از اميران و شاعران و نوابغ ادب و هنر ، و جملگى بر آستان مهر پاسبان مولا على بن ابيطالب ( ع ) ايستاده‌اند و علامهء « امينى » هر يك را به امر مولايش بر حسب درجه و مرتبه اى كه دارد به جايگاهى مىنشاند و آنگاه بر كرانهء « غدير » به بحث و گفتگو در احاديث پيامبر گرامى ميپردازند و اشعار و قصائدى را كه در « غدير » سروده‌اند بر مىخوانند ، و در همان حال جاودانه خدمتكاران جامها و سبوهاى پر از شراب پاك خوشگوار را ميگردانند و از كوزه اى كه مهر مشك بر سر دارد به جام همى ريزند ، و سپس ايشان را خلعت مىبخشد و هر يك را باندازهء حسن نيت و صفاى باطن و مرتبهء علمى و سطح فكرش چيزها مىنمايد كه هيچ ديده نديده و نه هيچكس در داستانها شنيده است . خوشا به حال تو اى « امينى » و خوشا به حال آنان . خدا بفضل و كرمش ما را هم به جرعه اى از آن « غدير » خوشگوار بنوشاند ، كه او در گذرنده اى مهربان است . و آخر سخنم سپاسى است ويژهء پروردگار جهانيان و درودى نثار محمد و آن پاك دودمان .\r\nارادتمند شما - حيدر قلى كابلى ( 1 )\r\n\r\n","description":"","footnote":"\r\n( 1 ) اين ستارهء درخشان آسمان علم و دين صبحدم سه شنبه 4 جمادى الاول 1372 پس از اداى نماز در گذشت و همهء دوستدارانش را عزادار ساخت . شرح حالش با شاعران قرن چهاردهم خواهد آمد .\r\n","page_name":" 12 ","page_number":12},
  {"content":"\r\n\r\nدو نامه از سخنور نامى استاد محمد نجيب زهر الدين عاملى استاد علوم اسلامى در دانشكدهء « عامليه » لبنان\r\n« . . . من شيفتهء دانش و فضائل شمايم و دلباختهء آثار علمى و بحثهاى زيبا و ارزنده اى كه در » غدير « زيباترين چهره را به خود گرفته است ، در كتاب عظيم و جاودانه و اثر بشكوهى كه همهء كتابها را به طاق نسيان نشانده است .\r\nحقائق تاريخى در آئينهء اين اثر رخشنده ، بىحجاب نمايان گشته و با شكوفاترين گونه . خدا بشما پاداشى بسزا دهد بدين مجاهدت سهمگين كه نامتان را در قرون و اعصار طنين انداز خواهد داشت و بدان جاودانگى كه خود ميماند . . . وظيفهء خويش ديدم به چشمه اى كه استاد بزرگم علامهء امينى فرا رويمان گشوده درآيم و عطش روح و عقلم را با زلال گوارايش بنشانم و از اعماقش چنگها درّ و مرواريد بر گرفته از فراز منبر و بلند كرسى درسى نثار توده‌هاى منتظر و مشتاق نمايم و آن گوهران حكمت و برهان را بر دامن نسل جوان و خوشفكر ببارم . . . »\r\n« . . . غدير كتابى گرانمايه و حقيقت پرداز و جاودانه است . كتاب حق است و رسالهء راستى و ديوان دانش و حكمت و ادبيات و تاريخ . در آن ، شيوهء حديثشناسى متينى به كار رفته و ارائه گشته تا به صورت منبع تحقيق تاريخى و نمونهء آن تتبع در آمده است . گنجينه اى از دلائل روشنگر است و براهين قاطع بر امامت آن كه در « غدير » با وى بيعت شد ، و بيان فضائل او و فرزندانش ائمهء طاهرين كه بر ايشان پاكترين درودها باد و دلپذيرترين آفرينها .\r\n","description":"","footnote":"","page_name":" 13 ","page_number":13},
  {"content":"\r\n« غدير » اگر حسن تعبير و قدرت بيان و شيوهء متين و علم بيكران و توانائى ادبى و بلاغت و منطق كوبنده و انصاف و حقيقت نگرى و كوشش بيدريغ و همّت « امينى » نبود هرگز بدين جامهء زيبا آراسته نميگشت و نه بدين نيكوئى جلوه ميآراست .\r\nبنابر اين ، هزار سپاس بر خدمت علامه « امينى » و هزار آفرين بر جهد علمى وى و بر اثر سودمندش .\r\nاز آن استاد ارجمند اجازه ميخواهم كه به اين مناسبت از كسى كه مرا با شخصيت مؤلف « غدير » آشنا كرد و با ايمان راسخ و عقيدهء بىشائبه و اخلاق خوش و هدفهاى عاليه و فداكارى وى در راه حق دمساز ساخت تشكر كنم .\r\nو بايد بمحضر مبارك سرورمان « امينى » عرض كنم كه من در اشاعهء آثارش كوشا خواهم بود و معارف وى را در هر جا در مدرسه و در جامعه و از فراز منبر و كرسى خطابه نشر خواهم كرد . . . »\r\n","description":"","footnote":"","page_name":" 14 ","page_number":14},
  {"content":"\r\n\r\nتقريظى از استاد توانا سلمان دواح زبيدى\r\nهشت جلد كتاب « غدير » را بررسى كردم و آن را كتابى عظيم يافتم حاوى دلائل قاطع و روشن و براهين درخشان ، و داستانگوى عشقى كه به خاندان پيامبر ( ص ) داريد و اخلاصى كه ميورزيد و فداكاريها كه در راه آشكار كردن حق و نابودى باطل كرده‌ايد .\r\nسرور من ! بى مبالغه ميگويم اثرى بوجود آورده‌ايد كه گذشتگان هرگز نتوانسته و نمىتوانسته‌اند بوجود آورند و نه آيندگان از عهده اش بر خواهند آمد . سعىيى را كه در طول سالهاى متمادى مبذول داشته و موانع دشوارى را كه از سر راه تتبع و بررسى و كاوش در اسناد تاريخى و احاديث برداشته‌ايد تا آنچه را خواسته‌ايد براى افكار عمومى ثابت كنيد و روشن داريد با اتمام اين كتاب ارزنده به هدف نائل آورده‌ايد .\r\n« غدير » اى سرور من ! كتابى سرشار از گوهر درخشنده است كه در پرتوش حقائق پوشيده و در پرده را ميتوان ديد و شناخت و با آشكاريش هر باطلى را كه جلوه ميفروخت ره زوال سپرد . بسا گمگشته كه در روشنائى آن مشعل فروزان ، راه حقيقت گرفت و درك درست ، به خردش راه يافت .\r\nبسا كه افراشتگى پرچم حق را آرزو ميبردند و در اين آرزو شوق و هيجان مىنمودند با ظهور اين اثر بزرگ به مقصود ديرين رسيده سر فراز گشتند .\r\nسلمان عباس دوّاح زبيدى\r\n10 رمضان 1370 ه\r\n15 ژوئن 1951 م\r\n","description":"","footnote":"","page_name":" 15 ","page_number":15},
  {"content":"\r\nجلد هفدهم\r\nمشتمل است بر :\r\n1 - شرح حال جمعى از اصحاب پيامبر ( ص )\r\n2 - بررسى پاره اى مطالب تاريخى كه جنايتكاران جعل كرده‌اند ،\r\nو كتابها كه دلالان جهل و غرض نوشته‌اند .\r\n3 - ارزيابى آنچه در ماجراى كشته شدن « عثمان » آمده است :\r\n","description":"","footnote":"","page_name":" 16 ","page_number":16},
  {"content":"\r\n\r\nبنام خداوند بخشايندهء مهربان ( 1 )\r\nمنزهى تو ! حق نداريم جز تو مراد و دوستدارى بگيريم . براستى و بدرستى ميگويم كه حتما و بايست كه در حق خدا جز راست نگويم . بعضى از مردم هستند كه در بارهء خدا بدون اينكه علمى داشته باشند يا مايهء هدايتى يا كتابى روشنگر ، بمجادله مىپردازند . و ما كتابى در اختيار داريم كه سخنى براستى ميراند ، كتابى كه حقيقت را تصديق مينمايد و به زبان رسا و روشن ( يا عربى ) است . اين كتابم را ببر و به ايشان برسان و آنگاه روى از آنان برتاب ، و بگو : حق آمد و باطل نابود گشت ، زيرا باطل نابود شدنى است .\r\nو مسلم است كه سخن را چندان پياپى گفتيم تا مگر پند گيرند . و بايد كسانى كه به دانش دسترسى يافته‌اند بدانند كه آن حقيقتى است كه از جانب پروردگارت رسيده بنابر اين بايد به آن ايمان بياورند و دلهايشان در برابرش فروتن و پذيرا شود . گفتار مؤمنان بهنگامى كه بسوى خدا و پيامبرش خوانده ميشوند تا در ميانشان داورى كند جز اين نخواهد بود كه بگويند : شنيديم و بفرمانيم ، آنان كه سخن ( يا عقيده ) را گوش ميدارند و آنگاه بهترينش را پيروى ميكنند ، اينهايند كه خدا هدايتشان كرده و اينها خردمندند .\r\nهموطنان ! در ازاى اين كار از شما پولى نميخواهم ، مزدم فقط\r\n\r\n","description":"","footnote":"\r\n( 1 ) اين مقدمه - از آخرين جمله اش كه بگذريم - تركيبى از قرآن مجيد است .\r\n","page_name":" 17 ","page_number":17},
  {"content":"\r\nبر عهدهء خداست ، در برابر اين كار از شما مزدى جز اين نميخواهم كه خاندانم را دوست بداريد . و ما وظيفه اى جز اين نداريم كه ( دين خدا را ) بروشنى برسانيم ولَّى ( مراد و رهبر و دوستدار ) شما فقط خداست و پيامبرش و كسانى را كه ايمان آوردند همانان كه نماز ميگزارند و در حال ركوع زكات مىپردازند . خدا را سپاس مىبرم و بر پيامبرانش درود مىفرستم .\r\nامينى\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nعثمان عبد اللَّه بن مسعود را با خشونت از مسجد بيرون مياندازد\r\nبلاذرى ( 1 ) در كتاب « انساب الاشراف ( 2 ) » بنابر روايات تاريخى ميگويد :\r\n« عبد اللَّه بن مسعود وقتى دسته كليد خزانه ( 3 ) را پيش وليد بن عقبه ( 4 ) انداخت گفت : هر كه ( دين خويش يا رويهء اسلامى را ) تغيير دهد خدا حالش را تغيير خواهد داد . و هر كه ( دين خويش يا رويهء اسلامى را ) تبديل كند خدا بر او خشم خواهد گرفت . هر چه فكر ميكنم مىبينم رفيقتان ( يعنى عثمان ) ( رويهء اسلامى و سنّت پيامبر ( ص ) را ) تغيير داده و تبديل كرده است . آيا شخصى مثل سعد بن وقاص را بر كنار ميكنند تا بجايش وليد را به استاندارى بنشانند ؟ و همواره اين سخن بر زبان داشت : راستترين سخن ، كتاب خداست و نيكوترين مايهء هدايت سخن هدايتگر محمد ( ص ) و بدترين كارها كارهائى كه از پيش خود بسازند ، و هر كار از پيش خود ساخته اى\r\n\r\n","description":"","footnote":"\r\n( 1 ) احمد بلاذرى متوفاى 270 ، مؤلف دو كتاب « فتوح البلدان » و « انساب الاشراف » چون زبان فارسى ميدانسته از منابع تاريخى اين زبان استفاده ميكرده و در تاريخ نويسى به دقت نظر و نقد و ارزيابى اسناد و مطالب تاريخى معروف است .\r\n( 2 ) . 5 / 36\r\n( 3 ) خزانهء كوفه يا استان عراق .\r\n( 4 ) استاندارى كه تازه از طرف عثمان بجاى سعد بن ابى وقاص منسوب شده بود .\r\n","page_name":" 19 ","page_number":19},
  {"content":"\r\nبدعت است ، و هر بدعتى مايهء گمراهى است ، و هر گمراهىيى در آتش ( دوزخ ) است . ( 1 )\r\nوليد اينها را به عثمان گزارش داد و نوشت : او عيبهايت را ميشمارد و از تو بشدت انتقاد مىكند . عثمان در جوابش دستور داد كه او را به مدينه سوق دهد . مردم به دور عبد اللَّه بن مسعود گرد آمدند گفتند : همين جا بمان و ما نميگذاريم كسى براى تو ناراحتى بوجود آورد . گفت : من وظيفه دارم از دستورات عثمان اطاعت كنم ، و نميخواهم اولين كسى باشم كه باعث شورش داخلى مىشود ( 2 ) .\r\n( چون به طرف مدينه روانه شد ) مردم كوفه او را مشايعت كردند .\r\nآنان را به پرهيزگارى و ترس از خدا و به همدمى قرآن سفارش كرد . در جواب گفتند : خدا ترا پاداش نيكو دهد . زيرا كه تو به افراد بيسوادمان علم آموختى و گام دانشمندانمان را استوار ساختى ، و براى ما درس قرآن گفتى و ما را دين شناس گردانيدى . تو بهترين برادر مسلمان بودى و بهترين دمساز . آنگاه با او خدا حافظى كرده باز گشتند . عبد اللَّه بن مسعود هنگامى به مدينه رسيد كه عثمان بالاى منبر پيامبر خدا ( ص ) سخنرانى ميكرد .\r\nچون چشمش به عبد اللَّه افتاد گفت : هان ! اكنون حيوانكى بد راه فرا رسيده كه اگر كسى بر خوراكش گذرد قى مىكند و . . .\r\nعبد اللَّه بن مسعود گفت : من چنان كه گفتى نيستم ، بلكه در حقيقت يار پيامبر خدايم يارش در نبرد « بدر » و در بيعت رضوان .\r\n\r\n","description":"","footnote":"\r\n( 1 ) اين ، قسمتى از گفتار ابن مسعود است . همهء گفتارش را ابو نعيم در كتاب « حلية الاولياء » 1 / 138 آورده ، و گفتارى ارجمند و پرفايده است .\r\n( 2 ) يا بعبارتى كه ابو عمر آورده : « كارها و فتنه هائى پيش خواهد آمد ، نمىخواهم اولين كسى باشم كه آنها را پيش آورده باشد . و مردم را پراكنده ساخت و به طرف مدينه نزد عثمان روانه شد . » استيعاب 1 / 373 .\r\n","page_name":" 20 ","page_number":20},
  {"content":"\r\nعايشه فرياد بر آورد كه واى عثمان ! اين حرف را به يار پيامبر خدا ( ص ) ميزنى ؟ آنگاه عثمان دستور داد تا او را با خشونت از مسجد بيرون انداختند ، و عبد اللَّه بن زمعه او را بر زمين زد . گفته‌اند كه در حقيقت اينطور بوده كه يحموم نوكر عثمان او را بر شانهء خويش برداشته بطوريكه پايش بر دو طرف گردن وى آويخته و در اينحال او را بر زمين كوفته تا دنده اش شكسته است . در اينوقت على ( ع ) ( 1 ) ميگويد : اى عثمان ! باتكاى گزارش وليد بن عقبه چنين با يار پيامبر خدا ( ص ) رفتار ميكنى ؟ ! عثمان ميگويد : اين رفتار را بنا بر گزارش وليد نكردم بلكه باستناد اين كردم كه زبيد بن صلت كندى را به كوفه فرستاده بودم ابن مسعود به او گفته بود :\r\nخون عثمان حلال است . على ( ع ) ميگويد : زبيد مورد اعتماد نيست .\r\nاين قسمت از ماجرا را « واقدى ( 2 ) » بدين عبارت آورده است :\r\n« ابن مسعود وقتى قدم به مدينه نهاد شب جمعه بود . چون عثمان از رسيدنش خبر يافت گفت : اى مردم ! امشب حيوانكى به سراغ شما آمده كه هر كس بر خوراكش گذرد قى مىكند و مدفوع مىريزد . ابن مسعود گفت :\r\nمن چنان كه گفتى نيستم ، بلكه در حقيقت يار پيامبر خدايم در نبرد « بدر » و يارش در بيعت رضوان ، و يارش در نبرد خندق ، و يارش در نبرد حنين .\r\nو مىافزايد كه عايشه فرياد بر آورد : اى عثمان ! اين حرف را به يار پيامبر خدا ( ص ) ميزنى ! ؟ عثمان گفت : ساكت شو ! و سپس رو به عبد اللَّه بن زمعه كرده كه او را با خشونت بيرون كن . و ابن زمعه او را بدوش برداشت و برد تا به در مسجد رسيد او را به زمين زد تا يكى از دنده هايش\r\n\r\n","description":"","footnote":"\r\n( 1 ) اين تكريم و امثالش در متن تاريخ بلاذرى نيست ، و افزودهء مترجم است .\r\n( 2 ) ابو عبد اللَّه محمد واقدى ، متولد 125 هجرى در مدينه و متوفاى 200 هجرى ، در عصر هارون عباسى مىزيسته ، مهمترين تأليفاتش « مغازى » و « فتوح الشام » و « فتوح مصر » است .\r\n","page_name":" 21 ","page_number":21},
  {"content":"\r\nشكست و ابن مسعود گفته است : مرا ابن زمعهء كافر بدستور عثمان كشت . »\r\nبلاذرى ادامه ميدهد : على ( ع ) به پرستارى ابن مسعود برخاست تا او را به منزل رسانيد . ابن مسعود در مدينه مقيم بود و عثمان اجازه نميداد به هيچ شهر و ايالتى برود . هنگامى كه شفا يافت تصميم گرفت به جهاد رود ، عثمان جلو گيرى كرده و مروان به او گفت : ابن مسعود عراق را بر تو شورانده ميخواهى شام را هم بر تو بشوراند ؟ همچنان در مدينه بسر ميبرد تا دو سال پيش از كشته شدن عثمان در گذشت . به اين ترتيب او سه سال در مدينه ( اجبارا ) مقيم بود .\r\nبعضى نوشته‌اند : « تحت نظر سعد بن ابى وقاص بود » و هنگامى كه مريض شد - مرضى كه بر مرگش انجاميد - عثمان بديدنش آمده پرسيد : چه ناراحتى دارى ؟ گفت از گناهانم . پرسيد : چه ميخواهى ؟ گفت : رحمت پروردگارم را . پرسيد : نمىخواهى طبيبى به بالينت بياورم ؟ گفت : طبيب مرا بيمار ساخته است ! پرسيد : نمىخواهى دستور بدهم حقوقت را از خزانه بپردازند ؟ ( 1 ) گفت وقتى به آن احتياج داشتم قطعش كردى ، و اينك كه به آن احتياجى ندارم مىخواهى بپردازى ؟ ! گفت : براى اولادت ميماند . گفت :\r\nخدا روزيشان را مىرساند . گفت : در حقم دعا كن و از خدا برايم آمرزش بخواه . ابن مسعود گفت : از خدا ميخواهم كه حقم را از تو بگيرد . و وصيت كرد كه عثمان پس از مرگش بر او نماز نگزارد . او را در گورستان بقيع دفن كردند و عثمان همچنان بىخبر بود ، و هنگامى كه خبر يافت خشمگين گشت و گفت : پيش از آنكه اطلاع پيدا كرده بر او نماز بگزارم بر او نماز گزار ديد ؟ ! عمار ياسر در جوابش گفت : او وصيت كرده كه تو بر او نماز نگزارى .\r\n\r\n","description":"","footnote":"\r\n( 1 ) ابن كثير در تاريخش مينويسد : « دو سال ميشد كه عثمان حقوق ابن مسعود را قطع كرده بود » 7 / 163 .\r\n","page_name":" 22 ","page_number":22},
  {"content":"\r\nابن زبير در اين باره چنين سرود ( 1 ) :\r\nميدانم كه پس از مرگم بر من نوحه خواهى كرد در حالى كه در زندگى هيچ ياريم نكردى .\r\nابن كثير مطلب را به اين عبارت آورده است : « در موقع بيمارى عثمان بديدنش آمده پرسيد : چه ناراحتى دارى ؟ گفت : از گناهانم پرسيد :\r\nچه مىخواهى ؟ گفت : رحمت پروردگارم را . پرسيد : نمىخواهى طبيبى به بالينت بياورم ؟ گفت : طبيب ، مرا بيمار ساخته است ! پرسيد : نميخواهى دستور بدهم حقوقت را از خزانه بپردازند ؟ - و دو سال ميشد كه آن را قطع كرده بود - جواب داد : احتياجى به آن ندارم . گفت : بعد از تو براى دخترانت ميماند . گفت : تو از اين نگرانى كه دخترانم فقير و نيازمند شوند ؟\r\nمن به دخترانم دستور داده‌ام كه هر شب سورهء « واقعه » را بخوانند و از پيامبر خدا ( ص ) شنيده‌ام كه هر كس هر شب سورهء « واقعه » را بخواند هرگز تنگدست نخواهد شد ( 2 ) . »\r\nبلاذرى ميگويد : وصىّ عبد اللَّه بن مسعود در مورد دارائى و فرزندانش زبير بود . هم او بود كه پس از وفات ابن مسعود با عثمان در بارهء مستمريش صحبت كرد تا دستور داد به فرزندانش بپردازند . ابن مسعود وصيت كرده بود كه عمار ياسر بر او نماز بگزارد . عده اى معتقدند كه عمار وصى ابن مسعود بوده است ، لكن وصى بودن زبير ثابت تر است .\r\nبلاذرى روايت ديگرى به اين مضمون آورده : عثمان در بيمارى ابن مسعود به خانه اش آمد . هر يك براى ديگرى دعا و طلب آمرزش كردند .\r\nوقتى عثمان از در بيرون ميرفت يكى از حضار اشاره به او گفت : ريختن\r\n\r\n","description":"","footnote":"\r\n( 1 ) در اينجا چنين است اما درست چنان است كه در شرح ابن ابى الحديد 1 / 236 آمده كه زبير به اين بيت تمثل جست .\r\n( 2 ) تاريخ ابن كثير 7 / 163\r\n","page_name":" 23 ","page_number":23},
  {"content":"\r\nخونش حلال است . ابن مسعود گفت : تيرى كه به طرف عثمان پرتاب ميكنم اگر به او اصابت نكند هر چند باندازهء كوه احد طلا عايدم شود باز خوشحال نخواهم بود !\r\n« حاكم » ( 1 ) و « ابو عمر » ( 2 ) و ابن كثير مينويسند : ابن مسعود ، زبير بن عوام را وصى خود ساخت . به همين جهت گفته مىشود كه هم او بر وى نماز گزارده و شبانه در بقيع دفنش كرده بدون اينكه عثمان خبر دار شود . بعد عثمان در اين مورد زبير را ملامت كرده است . گفته‌اند كه عثمان بر او نماز گزارده ، و نيز گفته‌اند كه عمار نماز خوانده است . ( 3 )\r\nابن ابى الحديد در شرح نهج البلاغه اين روايت را آورده كه « در آخرين لحظات زندگى گفت : چه كسى عهده دار وصيتم مىشود بىآنكه قبلا مضمون وصيتم را بداند ؟ همه خاموش ماندند و دانستند كه مقصودش چيست و چه ميخواهد وصيت كند . سخنش را تكرار كرد . عمار گفت : من قبول ميكنم و عهده دار ميشوم . در اينوقت ابن مسعود گفت : وصيتم اين است كه عثمان بر من نماز نگزارد . گفت : باشد . اين حق تو است بعهدهء من . به همين جهت گفته مىشود : وقتى عبد اللَّه بن مسعود را دفن كردند عثمان آن را نكوهش كرد .\r\nبه او گفتند عمار متصدى آن كار بوده است . پس به عمار پرخاش كرد كه چرا از من اجازه نگرفتى ؟ ! گفت : از من قول گرفته بود كه از تو اجازه نگيرم . . . » و همهء مطالبى را كه از قول بلاذرى نقل كرديم و بيش از آن را آورده است .\r\n\r\n","description":"","footnote":"\r\n( 1 ) حاكم نيشابورى از محدثان بزرگ اهل سنت .\r\n( 2 ) يوسف بن عبد البر متولد 356 هجرى در اسپانيا و متوفاى 449 ، از بزرگترين محدثان عصر خويش بود و در ليسبون كه اكنون ( پايتخت پرتغال است ) مسند قضاوت داشت . كتاب معروفش « الاستيعاب فى معرفة الاصحاب » است .\r\n( 3 ) مستدرك 3 / 313 - استيعاب 1 / 373 - تاريخ ابن كثير 7 / 163 .\r\n","page_name":" 24 ","page_number":24},
  {"content":"\r\n« يعقوبى ( 1 ) » مطلب را به اين عبارت آورده است « : ابن مسعود مريض شد . عثمان بديدنش آمده گفت : اين چه حرفى است كه از تو بگوشم رسيده است ؟ گفت : رفتارى را كه با من كرده اى ياد كرده‌ام . بدستور تو تنم را كوفته‌اند چندانكه بيهوش شدم و از نماز ظهر و نيز از نماز عصر باز ماندم و حقوقم را از خزانهء عمومى قطع كردى . گفت : من به تو اجازه مىدهم تا آنچه را نسبت به تو انجام شده قصاص كنى . گفت : من كسى نيستم كه كيفر گرفتن از خلفا را باب كند . عثمان گفت : اين حقوق مستمرى تو ، بگير .\r\nگفت : وقتى به آن احتياج داشتم قطعش كردى و حالا كه به آن احتياجى ندارم ميدهى . آن را نمىخواهم . پس عثمان از نزد وى برفت . عبد اللَّه بن مسعود همچنان از دست عثمان خشمگين بود تا در گذشت . » ( 2 )\r\n« محمد بن اسحاق » ( 3 ) ميگويد : « عثمان ، عبد اللَّه بن مسعود را بخاطر اين كه ابوذر را دفن كرده بود چهل تازيانه زد . » ( 4 )\r\nدر تاريخ « الخميس » آمده است : « عثمان حقوقى را كه عبد اللَّه بن مسعود و ابوذر از خزانهء عمومى داشتند قطع كرد ، و ابوذر را به » ربذه « تبعيد كرد و در آنجا بود تا مرد . عبد اللَّه بن مسعود زبير را وصىّ خود قرار داده و به او وصيت كرد كه بر وى نماز بگزارد و از عثمان در اينمورد اجازه نگيرد مبادا عثمان بر او نماز بگزارد . وقتى در گذشت ، عثمان مستمرى او را به فرزندانش ميداد . و ميگويد كه عثمان مجتهد بوده ( يعنى در اينكارها متكى به\r\n\r\n","description":"","footnote":"\r\n( 1 ) احمد يعقوبى مورخ و جغرافيادان دورهء عباسى متوفاى 275 هجرى ، مؤلف كتاب « البلدان » در جغرافيا .\r\n( 2 ) تاريخ يعقوبى 2 / 147 .\r\n( 3 ) متوفاى 145 هجرى در بغداد ، مورخى كه به عصر پيامبر ( ص ) نزديك بوده است مؤلف دو كتاب « المبتدأ » و « المغازى »\r\n( 4 ) شرح ابن ابى الحديد 1 / 237 .\r\n","page_name":" 25 ","page_number":25},
  {"content":"\r\nاستنباط خويش از منابع شرعى بوده است ) و منظورش اين نبوده كه عبد اللَّه بن مسعود را از حقوقش محروم گرداند . اگر پرداخت مستمرى او را تا مدتى بتأخير انداخته به لحاظ اخلاقى بوده يا منظور خوبى داشته و چون به اين منظور نرسيده آن را به ميراث برانش داده ، و شايد اين به حال ابن مسعود مفيدتر بوده است ! » ( 1 )\r\nدر « سيرة الحلبيه » چنين آمده است : « از جمله انتقاداتى كه به عثمان ميشده اين بوده كه عبد اللَّه بن مسعود را زندانى و تبعيد كرد ، و مستمرى ابى بن كعب را قطع كرد ، و عبادة بن صامت را بر اثر گزارش معاويه از شام تبعيد نمود ، و عمار ياسر را كتك زد ، و كعب بن عبده را بيست تازيانه زد و بيكى از مناطق كوهستانى تبعيد كرد ، و به عبد الرحمن بن عوف گفت كه تو منافقى . . .\r\nالى آخر . » ( 2 )\r\n\r\n","description":"","footnote":"\r\n( 1 ) . 2 / 268 .\r\n( 2 ) . 2 / 87 .\r\n","page_name":" 26 ","page_number":26},
  {"content":"\r\n\r\nشخصيت و مقام عبد اللَّه بن مسعود\r\nبراى اينكه خوانندهء عزيز پىبرد كه رفتار عثمان با عبد اللَّه بن مسعود تا چه حد گستاخانه بوده بايد مقام عبد اللَّه بن مسعود را بدرستى بشناسد و شخصيت وى را به نظر آرد و بداند كه كيست . در اين صورت خواهد دانست آنچه با وى شده چه گناه بزرگى بوده است بطوريكه هيچ چيز نميتواند مرتكب آن را معذور دارد يا از سوء رفتارش بكاهد .\r\n1 - « مسلم » ( 1 ) و « ابن ماجه » ( 2 ) از قول « سعد بن ابى وقاص » آورده‌اند كه آيهء شريفهء « كسانى را كه هر روز و شام پروردگارشان را بدعا مىخوانند و رضايش را مىجويند مران ، هيچ از حساب كارشان بر عهدهء تو نيست و نه از حساب كارت بر عهدهء ايشان . بنابر اين اگر آنانرا از خويش برانى از ستمگران خواهى بود » ( 3 ) در بارهء شش نفر نازل شده كه عبد اللَّه بن مسعود در شمار ايشان\r\n\r\n","description":"","footnote":"\r\n( 1 ) مسلم بن حجاج بسال 195 هجرى در نيشابور متولد شد براى آموختن و حفظ حديث به عربستان و عراق و مصر و شام سفر كرد . كتاب مشهورش « صحيح » و شامل 300000 حديث است . او و بخارى بزرگترين محدثان اهل سنتند . وى در 243 ه در گذشته است .\r\n( 2 ) ابن ماجه قزوينى ( 202 - 264 ه ) يكى از شش محدث بزرگ و مؤلف يكى از شش « صحيح » اهل سنت است . براى آموختن و دريافت حديث به عراق و عربستان و شام و مصر سفر كرده است .\r\n( 3 ) انعام 52 : * ( وَلا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ما عَلَيْكَ مِنْ حِسابِهِمْ مِنْ شَيْءٍ وَما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ .\r\n","page_name":" 27 ","page_number":27},
  {"content":"\r\nاست . ( 1 )\r\n2 - « ابن سعد » ( 2 ) مورخ معروف در كتاب « طبقات الكبرى » سخن عبد اللَّه بن مسعود را آورده است كه آيهء شريفهء « كسانى كه به دعوت خدا و پيامبر با وجود اينكه زخم برداشته بودند جواب موافق دادند براى آنعده از ايشان كه كار نيكو كردند و پرهيزكارى نمودند پاداش عظيمى خواهد بود » ( 3 ) دربارهء هيجده نفر نازل شده كه خودش از جملهء آنها است .\r\nابن كثير و خازن هر يك در تفسير خود گفته‌اند كه ابن مسعود از جمله كسانى است كه اين آيه درباره شان نازل شده است .\r\n3 - شربينى و خازن گفته‌اند آيهء مباركهء « آيا كسى كه سراسر شب را در حال قنوت و سجده و نمازگزارى است و از آخرت بيمناك است . . . »\r\nدربارهء ابن مسعود و عمار ياسر و سلمان فارسى نازل شده است . شرح اين مطلب ، كمى بعد ، در شرح حال عمار ياسر خواهد آمد .\r\n4 - از على ( ع ) نقل شده است كه عبد اللَّه ( بن مسعود ) هنگام قيامت در ميزان ( سنجش اعمال ) گرانتر از كوه احد خواهد بود . يا بعبارتى ديگر فرمود : سوگند به آن كه جانم بدست اوست آن دو ( يعنى دو ساق ابن مسعود ) در ميزان ( سنجش ارزشها و ارزندگيها ) گرانتر از كوه احد است . و بعبارتى ديگر فرمود : سوگند به آن كه جانم بدست او است دو ساق عبد اللَّه ( بن مسعود )\r\n\r\n","description":"","footnote":"\r\n( 1 ) تفسير طبرى 7 / 128 - مستدرك ، حاكم ، 3 / 319 - تاريخ ابن عساكر 6 / 100 تفسير قرطبى 16 / 432 ، 433 - تفسير ابن كثير 2 / 135 - تفسير ابن جزى 2 / 10 - تفسير در المنثور 3 / 13 - تفسير خازن 2 / 18 - تفسير شربينى 1 / 404 - تفسير شوكانى 2 / 115 .\r\n( 2 ) ابن سعد معاصر واقدى بوده و در 223 ه وفات يافته است . مهمترين اثرش « طبقات الكبرى » در شرح حال رسول اكرم ( ص ) و اصحاب و تابعين است .\r\n( 3 ) آل عمران 172 الذين استجابوا اللَّه و الرسول من بعد ما اصابهم القرح للذين احسنوا منهم و اتقوا اجر عظيم .\r\n","page_name":" 28 ","page_number":28},
  {"content":"\r\nهنگام قيامت سهمگينتر و عظيمتر از « احد » و « حرا » است . ( 1 )\r\n5 - از پيامبر اكرم ( ص ) حديثى نقل كرده‌اند به اين مضمون : هر كه از قرائت قرآن بدانگونه كه نازل گشته خشنود مىشود بايد آن را بنابر قرائت « ابن ام عبد » - يعنى عبد اللَّه بن مسعود - بخواند .\r\nاين حديث را ابو عبيد ، احمد حنبل ، ترمذى ، نسائى ، بخارى ( در تاريخش ) ، ابن ابى خزيمه ، ابن ابى داود ، ابن انبارى ، عبد الرزاق ، ابن حبّان ، دار قطنى ، ابن عساكر ، ابو نعيم ، ضياء مقدسى ، بزّار ، طبرانى ، ابو يعلى ( 2 ) ، و عده اى ديگر روايت كرده‌اند . ( 3 )\r\n6 - حديث ديگرى هست به اين عبارت : براى امت خويش آنچه را خدا و « ابن ام عبد » ( يعنى عبد اللَّه بن مسعود ) خوش بدارند خوش ميدارم ، و براى امتم از آنچه خدا و « ابن ام عبد » را بخشم ميآورد بخشم ميآيم . ( 4 )\r\n7 - از عبد اللَّه بن مسعود روايت شده كه پيامبر خدا ( ص ) به من گفت :\r\nبه تو اجازه مىدهم كه پردهء خانه‌ام را بيكسو زده براى شنيدن سخن خصوصى و محرمانه‌ام همنشينم شوى تا آنگاه كه ترا از آن منع كنم . ( 5 ) ابن حجر ميگويد :\r\n\r\n","description":"","footnote":"\r\n( 1 ) مستدرك حاكم 3 / 317 - حلية الاولياء 1 / 127 - استيعاب 1 / 371 - صفة الصفوه 1 / 157 - تاريخ ابن كثير - 7 / 163 - اصابه 2 / 370 - مجمع الزوائد هيثمى 9 / 289 كنز العمال - 6 / 180 و 181 ، و 7 / 55 .\r\n( 2 ) مشهورترين علماى اهل سنت\r\n( 3 ) رجوع كنيد به : سنن ابن ماجه 1 / 63 - حلية الاولياء 1 / 124 - مستدرك حاكم 3 / 318 - استيعاب 1 / 371 - صفة الصفوة 1 / 156 - طرح التثريب 1 / 85 - اصابه 2 / 369 مجمع الزوائد هيثمى 9 / 287 - كنز العمال 6 / 181 .\r\n( 4 ) اين را بزار و طبرانى نقل كرده‌اند و رجال سند روايت بزار چنان كه هيثمى در مجمع الزوائد 9 / 290 گفته مورد اعتمادند . همچنين حاكم در مستدرك 3 / 317 و 318 و ابو عمر در استيعاب 1 / 371 نقل كرده‌اند و در كنز العمال 6 / 181 و 7 / 56 هست .\r\n( 5 ) مسند احمد 1 / 388 - سنن ابن ماجه 1 / 63 - حلية الاولياء 1 / 126 - استيعاب 1 / 371 تاريخ ابن كثير 7 / 162 - اصابه 2 / 369 .\r\n","page_name":" 29 ","page_number":29},
  {"content":"\r\nاين را مؤلفان « صحاح » - يعنى كتابهاى معتبر حديث اهل سنت - روايت كرده‌اند .\r\n8 - ترمذى روايت كرده كه پيامبر خدا ( ص ) فرمود : به روش عبد اللَّه بن مسعود متمسك باشيد .\r\nيا بعبارتى كه احمد حنبل آورده : به روش عمار متمسك باشيد و سخن و احاديثى را كه عبد اللَّه بن مسعود نقل مىكند راست و درست بشماريد و تصديق كنيد . ( 1 )\r\n9 - از على ( ع ) در بارهء ابن مسعود پرسيدند . فرمود : قرآن و سنت آموخت و دست از آموختن كشيد و همين علم برايش كافى بود . ( 2 )\r\n10 - آورده‌اند كه عده اى نزد على ( ع ) عبد اللَّه بن مسعود را ستودند .\r\nفرمود : من همين سخنان را در حق وى ميگويم و بالاتر از اين را ، اين ستايش را كه او قرآن آموخت و هر چه را قرآن حلال شمرده روا شمرد و هر چه را حرام نموده حرام دانست . دينشناس است و سنت شناس . ( 3 )\r\n11 - ترمذى از قول حذيفة بن يمان نقل كرده كه از مردم آن كه از لحاظ عقيده و روش و طرز رفتار بيش از هر كس به محمد ( ص ) شباهت دارد عبد اللَّه ( بن مسعود ) است . يا بعبارتى كه « بخارى » آورده : كسى را نمىشناسم كه از لحاظ عقيده و روش و طرز رفتار بيش از « ابن ام عبد » ( يعنى عبد اللَّه بن مسعود ) به پيامبر خدا ( ص ) نزديك باشد .\r\n« ترمذى » مىافزايد كه ياران پايبند پيامبر خدا ( ص ) ميدانستند كه\r\n\r\n","description":"","footnote":"\r\n( 1 ) مسند احمد 5 / 385 - حلية الاولياء 1 / 128 - تاريخ ابن كثير 2 / 162 - اصابه 2 / 369 كنز العمال 7 / 55 .\r\n( 2 ) حلية الاولياء 1 / 129 - مستدرك حاكم 3 / 318 - استيعاب 1 / 373 - صفة الصفوة 1 / 157 .\r\n( 3 ) مستدرك حاكم 3 / 315 .\r\n","page_name":" 30 ","page_number":30},
  {"content":"\r\nابن مسعود از همهء آنان بدرگاه خدا نزديكتر است . يا بعبارتى كه ابو نعيم آورده : او در رستاخيز به شفيع و واسطه ( يعنى رسولخدا ( ص ) و اهل بيتش ( ع ) از همه كس نزديكتر است .\r\nو بعبارتى كه ابو عمر آورده : شنيده‌اند كه حذيفه به خدا سوگند مىخورد و ميگويد : كسى را سراغ ندارم كه از هنگام بيرون رفتن از خانه و باز آمدن به خانه از لحاظ رفتار و راستروى بيش از عبد اللَّه بن مسعود به پيامبر خدا ( ص ) شباهت داشته باشد . ياران پايبند محمد ( ص ) ميدانند كه وى در رستاخيز از همه شان بيشتر به شفيع و واسطه نزديك است . ( 1 )\r\n12 - « مسلم » و « بخارى » و ترمذى از قول ابو موسى آورده‌اند كه :\r\nمن و برادرم وقتى از يمن آمديم از بس ميديديم كه عبد اللَّه بن مسعود و مادرش به خدمت پيامبر ( ص ) ميروند پنداشتيم او يكى از خانوادهء پيامبر ( ص ) است . ( 2 )\r\n13 - احمد حنبل از طريق عمرو بن العاصى نقل مىكند كه پيامبر خدا ( ص ) در حالى از دنيا رفت كه عبد اللَّه بن مسعود و عمار ياسر را دوست ميداشت . ( 3 )\r\nهيثمى همين روايت را به اين عبارت آورده است : پيامبر خدا ( ص ) در حالى در گذشت كه از او ( يعنى عبد اللَّه بن مسعود ) راضى بود . ( 4 ) اين را از طريق احمد حنبل و طبرانى نقل مىكند و ميگويد : رجال احمد حنبل رجال\r\n\r\n","description":"","footnote":"\r\n( 1 ) صحيح بخارى ، كتاب مناقب - مسند احمد 5 / 389 - مستدرك 3 / 315 و 320 - حلية الاولياء 1 / 126 و 127 - استيعاب 1 / 372 - مصابيح السنة 2 / 283 - صفة الصفوة 1 / 156 و 158 - تاريخ ابن كثير 2 / 162 - تيسير الوصول 3 / 297 - اصابه 2 / 369 - كنز العمال 7 / 55 .\r\n( 2 ) مستدرك حاكم 3 / 314 - مصابيح السنة 2 / 284 - تيسير الوصول 3 / 279 ، از مسلم و بخارى و ترمذى نقل مىكند - تاريخ ابن كثير 7 / 162 - مرآة الجنان ، يافعى 1 / 87 - اصابه 8 / 369 و ميگويد سند اين روايت چنان كه بخارى در تاريخش آورده صحيح است .\r\n( 3 ) مسند 4 / 203 .\r\n( 4 ) مجمع الزوائد 9 / 290 .\r\n","page_name":" 31 ","page_number":31},
  {"content":"\r\nصحيحاند . و ابن عساكر نيز نقل كرده است . ( 1 )\r\n14 - بخارى از قول عبد اللَّه بن مسعود آورده است كه من هفتاد سوره ( قرآن ) از دهان پيامبر خدا ( ص ) شنيده بودم كه هنوز زيد بن ثابت بچه بود .\r\nيا بعبارتى ديگر : آن سوره‌ها را درك كرده و دريافته بودم پيش از آنكه زيد بن ثابت مسلمان شود و زمانى كه او با بچه‌ها بازى ميكرد . و بعبارتى ديگر :\r\nهيچكس در دريافت اين سوره‌ها با من همسرى نميتوانست كرد ( 2 ) .\r\n15 - « بغوى » از قول تميم بن حرام آورده است كه من با ياران پيامبر خدا ( ص ) معاشرت كرده‌ام و نديدم كسى را بيش از عبد اللَّه بن مسعود زاهد و مشتاق آخرت باشد يا چنان كه آرزو كنم صلاحى چون صلاح وى داشته باشم . ( 3 )\r\nبخارى همين روايت را در تاريخش به اين عبارت آورده است : ابو بكر و عمر و ياران محمد عليهم السلام را ديدم و نديدم كسى را كه . . . ( 4 )\r\n16 - عبيد اللَّه بن عبد اللَّه بن عتبه ميگويد : عبد اللَّه ( بن مسعود ) رازدار پيامبر خدا ( ص ) بود .\r\nابو درداء ميگويد : مگر از ميان شما عبد اللَّه بن مسعود افتخار راز دارى پيامبر خدا ( ص ) را نداشت ؟\r\nعبد اللَّه بن شدّاد ميگويد : عبد اللَّه ( بن مسعود ) حامل اشياء خصوصى و بالش و مسواك و كفشهاى پيامبر خدا ( ص ) بود . ( 5 )\r\n\r\n","description":"","footnote":"\r\n( 1 ) كنز العمال 7 / 56 .\r\n( 2 ) حلية الاولياء 1 / 125 - استيعاب 1 / 373 - تهذيب التهذيب 6 / 28 ، و آن را صحيح ميشمارد - كنز العمال 7 / 56 ، از ابن ابى داود نقل مىكند .\r\n( 3 ) اصابه 2 / 370 .\r\n( 4 ) تاريخ بخارى 1 / 2 / 152 .\r\n( 5 ) طبقات ابن سعد 3 / 108 - حلية الاولياء 1 / 126 - استيعاب 1 / 371 - صفة الصفوه 1 / 156 - طرح التثريب 1 / 75 - ابن حجر در تهذيب التهذيب مينويسد : همراه پيامبر خدا ( ص ) ميرفت و كفشهايش را حمل ميكرد 6 / 28 .\r\n","page_name":" 32 ","page_number":32},
  {"content":"\r\n17 - ابن مسعود ميگفت : من از همه شان بهتر نيستم ولى قرآن را از همه شان بهتر مىفهمم . و هيچ سوره يا آيه اى در قرآن نيست كه ندانم دربارهء چه يا كه و چه وقت نازل شده است . ابو وائل كه اين را از قول ابن مسعود نقل كرده ميگويد : نشنيدم كه كسى اين سخنش را رد كند و تكذيب نمايد . ( 1 )\r\nچنين است :\r\nشخصيت و مقام عبد اللَّه بن مسعود\r\nاين است علم و عقيده و طرز رفتار و صلاحش و نزديكيش با پيامبر اكرم ( ص ) . علاوه بر اينها ، از پيشاهنگان اسلام بوده است ، زيرا ششمين نفرى است كه به اسلام گرويده . همچنين از مهاجران به حبشه و مهاجران مدينه است ، در نبرد « بدر » و همهء نبردهاى پيامبر ( ص ) حضور و شركت داشته است و بطوريكه ابو عمر در « استيعاب » روايت مىكند يكى از ده نفرى است كه به بهشت بشارت داده شده‌اند .\r\nپس از بررسى كوتاه كه در كتابهاى شرح حال و تاريخ شد جاى هيچ شكى نمىماند كه وى كارى جز اين نداشته كه علوم قرآنى و سنت پيامبر ( ص ) را نشر دهد و به ديگران بياموزد و غافلان را آگاه گرداند و دلهاى مؤمنان را محكم سازد و اصول دين را در جامعه بسط و رونق بخشد و در اين جمله قدم جاى قدم پيامبر ( ص ) مينهاده و در هدايت و طرز رفتار و حركاتش شبيه پيامبر اكرم ( ص ) بوده است ، و هيچكس نميتواند بر او خرده اى بگيرد يا نقطهء ضعفى بيابد .\r\n\r\n","description":"","footnote":"\r\n( 1 ) بطوريكه در تيسير الوصول 3 / 279 آمده اين را مسلم و بخارى و نسائى روايت كرده‌اند - ابو عمر در استيعاب 1 / 372 همين را آورده است - و نيز يافعى در مرآة الجنان 1 / 87 .\r\n","page_name":" 33 ","page_number":33},
  {"content":"\r\nميدانيم كه « عمر » او را به كوفه فرستاد تا مردم عراق را درس دين بياموزد و در همان وقت عمار ياسر را به استاندارى آنجا فرستاد و دربارهء اين دو انتصاب به مردم عراق نوشت : اين دو تن از اصيلترين ياران محمد ( ص ) اند ، از گروهى كه در نبرد « بدر » شركت داشته‌اند . بنابر اين از ايشان پيروى كنيد و سخنشان را بشنويد و به گوش گيريد . من با فرستادن عبد اللَّه بن مسعود شما را در استفاده و استفاضه از وى بر خود ترجيح داده و خود را از آن محروم كرده‌ام . ( 1 )\r\nستايش مردم كوفه را در بارهء وى قبلا ديديم كه گفته‌اند : خدا ترا پاداش نيكو دهد . زيرا تو به افراد بيسوادمان علم آموختى و گام دانشمندانمان را استوار ساختى ، و براى ما درس قرآن گفتى و ما را دينشناس گردانيدى .\r\nتو بهترين برادر مسلمان بودى و بهترين دمساز .\r\nابن مسعود اولين كسى بود كه در مكَّه قرآن را ببانگ و آشكارا برخواند . روزى ياران پيامبر خدا ( ص ) گرد هم آمدند و گفتند : به خدا سوگند تا كنون آواى قرآن به گوش قريش نرسيده است . چه كسى داوطلب مىشود آن را در برابرشان بخواند ؟ عبد اللَّه بن مسعود گفت : من حاضرم . گفتند :\r\nمىترسيم صدمه اى به تو بزنند . ما كسى را براى اين كار مىخواهيم كه عشيره اى داشته باشد كه بتوانند از او در برابر قريش دفاع كنند . گفت : بگذاريد من اين كار را بكنم خدا مرا حفظ خواهد كرد . پس برخاسته در نيمروز بكنار مقام ايستاد در حالى كه قريش در انجمنهاشان بودند ، آنگاه ببانك رسا چنين خواند : بسم اللَّه الرحمن الرحيم . الرّحمن ، علَّم القرآن . . . و بتلاوت آن سوره ادامه داد . قريش به انديشه بودند و از همديگر مىپرسيدند : « ابن ام عبد » - يعنى آن كنيززاده - چه ميگويد ؟ اندكى بعد يكى پاسخ داد : قسمتى از\r\n\r\n","description":"","footnote":"\r\n( 1 ) استيعاب 1 / 373 ، 2 / 436 - اصابه 2 / 369 .\r\n","page_name":" 34 ","page_number":34},
  {"content":"\r\nآنچه را كه محمد ( ص ) آورده مىخواند . پس برخاسته به او حمله بردند ، و بر چهره اش مىزدند ، و او همچنان به تلاوت ادامه داد و سپس نزد برادرانش بازگشت . چون آثار كتك را بر صورتش ديدند گفتند از اين بر تو بيمناك بوديم .\r\nگفت : دشمنان خدا را اكنون خوارتر و ناتوانتر از هر وقت مىبينم . اگر بخواهيد حاضرم همين كار را فردا تكرار كنم . گفتند : نه ، همين كافى است . تو آنچه را بدشان ميآمد به گوششان رساندى . ( 1 )\r\nاين گونه مجاهدات ، و تحمّل چنين مخاطرات و ناگواريها او را ورزيده كرده و به درجات بلند تعالى روانى نائل آورده بود ، چنان كه هرگز بناروا بر كسى خشم نميگرفت و يا ناراحتى و سختى او را به دست كشيدن از هدفهاى مقدس و عالى يا تمايل به بر آوردن اغراض شخصى نميكشانيد . اگر لب به سخن ميگشود از سر ديندارى و بانگيزهء هدايت بود و چون حديث آغاز ميكرد براستى و بدقّت از زبان پيامبر گرامى روايت مينمود . اگر تحركى داشت در ميدان حق بود و چون بر ميآشفت بر باطل ميشوريد و بر گمراهى و گمراهگرى . اينها خوى و سجاياى او بود ، و هر كه با وى آشنائى داشت او را بدين صفات ميشناخت . به نزد ياران پيامبر ( ص ) احترام و شكوهى بسزا داشت و همه از اينكه با وى اختلافى پيدا كنند يا سخنى بر خلافش به زبان آورند بر حذر بودند و مخالفت با او را گناهى بزرگ ميشمردند . ابو وائل ميگويد :\r\n« ابن مسعود مردى را ديد كه دامنش بر زمين كشيده ميشد . به او گفت :\r\nدامنت را بالا بگير . آن مرد گفت : و تو هم اى ابن مسعود ! دامنت را بالا بگير . گفت : من با تو فرق دارم . ساق پايم نحيف و نزار است و خودم\r\n\r\n","description":"","footnote":"\r\n( 1 ) سيرهء ابن هشام 1 / 337 .\r\n","page_name":" 35 ","page_number":35},
  {"content":"\r\nگندمگونم . اين گفتگو به گوش عمر رسيد . آن مرد را زد و ميگفت : به ابن مسعود جواب سر بالا ميدهى ؟ ! » ( 1 )\r\n« ابو عمر » روايت مىكند كه « مردى در عرفات نزد عمر آمده گفت :\r\nاز كوفه آمده‌ام . در آنجا مردى بود كه قرآن را از بر ميخواند . عمر از اين سخن بشدّت عصبانى شده گفت : واى بر او . او كيست ؟ گفت : عبد اللَّه بن مسعود است . پس خشم او فرو نشست و آرامش يافته گفت : به خدا قسم ، كسى را سراغ ندارم كه در اينمورد شايسته تر از وى باشد . » ( 2 )\r\nپس چرا چنين مجاهد بدرى عظيم الشأنى بايد دو سال از حقوق خويش از خزانهء عمومى محروم بماند ؟ و كسى پيدا شود كه او را ببدترين صورتى بيازارد و بعد دستخوش سرزنش وجدان شود تا بناچار وقتى ابن مسعود روزهاى آخر عمر را ميگذراند تظاهر به كمك و بخشش نمايد و وى نپذيرد و بدرگاه خدا دعا كند كه حقش را از او باز گيرد ، و سپس در حالى كه از دنيا در ميگذرد و ديده بر نعمتهاى دنيوى فرو مىبندد و رو به مينوى بهشت دارد وصيت كند كه آن كه وى را به سختى آزرده بر او نماز نگزارد .\r\nچرا بايد با ابن مسعود چنين رفتار خشونت آميز و ظالمانه اى شود ؟\r\nچرا در برابر همه به او اهانت كرد ؟ چرا او را با خشونت و اهانت از مسجد پيامبر خدا ( ص ) بيرون انداختند ؟ چرا كتكش زدند و بر زمين افكندند تا دنده هايش شكست ؟ چرا مثل ديكتاتورها با او رفتار كردند ؟\r\nهمهء اينها بخاطر اين بود كه وقتى خزانه دار كوفه بود حاضر نشد وليد بن عقبه ، آن مرد پست و رذل و بىبندو بار اموال عمومى را بنا حق\r\n\r\n","description":"","footnote":"\r\n( 1 ) اصابه 2 / 370 - كنز العمال 7 / 55 .\r\n( 2 ) استيعاب 1 / 372 .\r\n","page_name":" 36 ","page_number":36},
  {"content":"\r\nصرف كند . به همين سبب وقتى ديد استاندار ميخواهد اموال عمومى را صرف خود و خويشاوندان و دار و دسته اش كند و بمصارفى برساند كه قرآن و سنت ناروا ميشمارد كليدهاى خزانه را پرت كرد . ميدانست كه اولين حيف و ميل استاندار اموى آخرين دستبردش به خزانهء عمومى نخواهد بود و آن مقدمه يك سلسله خرجها و بذل و بخششهائى است كه قرآن شناس و سنت شناسى چون وى بيش از ديگران از ناروائيش آگاه و بيمناك است . دست از آن كار دولتى كشيد تا به گناه سياست ضد اسلامى حكومت وقت نيالايد . دست كشيد و مبارزهء تبليغاتى بيدارگرش را شدّت داد و به همه رساند كه چرا و بچه دلائلى از آن مقام حكومتى كنار گرفته است . اين رويّه ، وليد بن عقبه استاندار شهوت پرست خود خواه را خوش نيامد تا گزارشى عليه او به حاكم داد و نتيجه آن گشت كه چنان رفتارى با ابن مسعود شد . سابقهء خدمتگزارى ابن مسعود و تقدم وى در ايمان به اسلام ، فضائلش ، افتخاراتش ، علم و پارسائى و پاكدامنيش ، و بالاخره دلائلى كه براى كناره گيرى از مقام حكومتى و نهى از منكرش داشت همه سبب ميشد كه از او سپاس و تجليل به عمل آيد ، امّا حاكم همهء اينها را نديده گرفت و بجاى تقدير به اهانت و آزارش برخاست . در نتيجه موج اعتراض ياران پيامبر ( ص ) بر حاكم زد ، و مولا امير المؤمنين ( ع ) به تقبيح او زبان گشود ، و عايشه ام المؤمنين بفرياد آمد ، و كار را به جائى كشاند كه براى حاكم وقت و دار و دسته اش - كه حاكم را به اين لغزشگاهها سوق ميدادند - سخت ناگوار بود .\r\nاگر حاكم وقت در انتقامگيرى از انتقاد كنندگان كمتر خشونت بخرج ميداد و نصيحت و راهنمائى دلسوزانهء ياران خير خواه پيامبر ( ص ) را به گوش ميگرفت ، يا هر گاه مردان كار آزموده را از مقامات حكومتى بر كنار نكرده\r\n","description":"","footnote":"","page_name":" 37 ","page_number":37},
  {"content":"\r\nعناصر سود جو و فاسد را بجاى آنان نمىنشانيد ، يا قرآن و سنت را پشت سر نمىافكند و آن را دستور العمل ادارهء كشور قرار ميداد موج مخالفت اصلاح طلبان بر نميانگيخت و آن نكوهشها و سرزنشها كه از طرف اصحاب پيامبر ( ص ) نسبت به او شد صورت نميگرفت . ولى وقتى چنان رويهء زشتى پيش گرفت آنان به مبارزه و مخالفت بر خاستند و فرداى رستاخيز دادگاه عدل الهى با حكم قطعى خود به اختلافشان خاتمه خواهد داد .\r\nابن مسعود از دار و دستهء حاكم ظلم ديگرى هم ديده است ، و آن اينكه چهل تازيانه به او زدند . چرا زدند ؟ ! چون در بازگشت از حج ببالين جنازهء « ابوذر » تبعيدى رسيده او را دفن كرده است ، در « ربذه » آن صحراى خشك و خالى چشمش به نعش انسان بزرگى افتاد كه به فراترين مراتب علم و ايمان رسيده است و او را دفن كرده است . صحابى عظيم الشأنى را يافته كه پيامبر خدا ( ص ) او را همدم خويش ميساخته و همراه خويش . يك تن از علماى بلند پايهء اسلام را ديده كه در گذشته است . مجسمهء پاكى و پرهيزگارى را سرنگون يافته و چهرهء تابناكش را بهنگام حيات پيامبر ( ص ) به نظر آورده و سخت حيرت كرده و تكان خورده است . جسد انسانى را يافته كه از لحاظ جهان بينى و طرز رفتار و پارسائى و زهد و اخلاق ستوده در ميان مسلمانان ، يگانه نظير عيسى ابن مريم بوده است و حاكم وقت او را از پايتخت اسلامى تبعيد كرده است . يكى از اصحاب پيامبر ( ص ) را كه در نظر خدا و پيامبر ( ص ) و مؤمنان از همهء آنان عزيزتر و دوست داشتنى تر بوده است در تبعيدگاه بر خاك خوارى و تنگدستى و در حال مظلوميت و شكنجه مرده يافته است . بر كنارهء راه بيابانى نعش پاك و منزه غريبى تنها و بيكس و آواره را ديده كه آتش خورشيد بر او مىبارد و تازيانهء توفان بر او فرود ميآيد ، و در آنحال به ياد سخن پيامبر ( ص ) افتاده كه خدا ابوذر را رحمت كند كه تنها\r\n","description":"","footnote":"","page_name":" 38 ","page_number":38},
  {"content":"\r\nميرود و تنها ميميرد و تنها بر انگيخته مىشود .\r\nعلم و ايمان نگذاشته كه ابن مسعود و همراهانش آن منظرهء دردناك را ببينند و دستور شريعت را در وجوب دفن مسلمان نديده بگيرند و در دفن آن مسلمان عظيم الشأن كه پيامبر ( ص ) افتخار دفنش را به مؤمنان صالح مژده داده بود نشتابند . پس بيدرنگ بانجام وظيفه پرداختند و در حالى كه گوهر سرشك از ديده بر گونه روان داشتند و دلشان از جنايتى كه بر وى رفته بود ميلرزيد او را به آرامگاه ابدىاش سپردند و راه مدينه گرفتند . در آنجا همانان كه نسبت به ابوذر كينه ورزيده بودند عليه عبد اللَّه بن مسعود همداستان شدند . پس حاكم ، انجام وظيفهء ابن مسعود را گناهى نابخشودنى شمرد و حكم صادر كرد تا او را چهل تازيانه زدند . حكمى كه حتى در حق كسى كه كافر و زنديقى را دفن كرده باشد نميتوان كرد تا چه رسد به كسى كه مسلمانى را آن هم با آن عظمت و علم و تقوى و رفاقتى كه با پيامبر ( ص ) داشته است دفن كرده باشد . اين حكم نشانه عداوت ديرينه اى بود كه حاكم با ابن مسعود و ابوذر و اقرانشان داشت ، و ازينرو اگر بدتر از اين هم رفتار كرده بود جاى شگفتى نبود .\r\nاين چه خليفه اى است كه قدر و منزلت اصلاح طلبان بزرگ و اصحاب عظيم الشأن پيامبر ( ص ) را نميشناسد و احترام مجاهدان « بدر » را - كه قرآن در حقشان نازل گشته و رسولخدا ( ص ) بر آنان آفرين خوانده - نگاه نميدارد ، در حالى كه ميدانيم يكى از مجاهدان « بدر » وقتى جرمى مرتكب شده بود و عمر گفت : اى پيامبر خدا ! اجازه بده گردنش را بزنم . فرمود : يواش تر اى پسر خطاب ! ميدانى كه او در نبرد « بدر » شركت داشته است ، و چه ميدانى شايد خدا اهل بدر را در سايهء رحمتش داشته باشد . آنگاه فرمود : هرطور\r\n","description":"","footnote":"","page_name":" 39 ","page_number":39},
  {"content":"\r\nميخواهيد رفتار كنيد ، من از شما در ميگذرم . ( 1 )\r\nحتى دار و دستهء عثمان حديثى ساخته‌اند تا او را جزء مجاهدان « بدر » قلمداد كنند ، زيرا همهء مردم در فضيلت مجاهدان « بدر » اتفاق نظر داشته‌اند و دارند .\r\nبا اينوصف ، عثمان تعمّد داشته مردان مجاهدى را كه به مبارزهء تبليغاتى خير خواهانه كمر بسته بودند و امر بمعروف و نهى از منكر ميكردند و با هر گونه انحراف از سنت و رويّهء اسلامى ستيزه مينمودند بكوبد و مورد اهانت و شكنجه قرار دهد و با اين كار ؛ عناصر خود پرست اموى را دلشاد سازد و خود به مراد خويش رسد . امّا خدا در كمين او و امثال او است و سرانجامشان دادگاه عدل الهى خواهد بود .\r\nكسانى كه از بدرفتارى عثمان نسبت به عبد اللَّه بن مسعود و ابوذر دفاع كنند و بهر عذر و بهانه اى چنگ مىآويزند ادعا ميكنند كه وى مجتهد بوده و اين كار را بنابر اجتهاد فقهى خويش كرده است . اين همان بهانه اى است كه هميشه براى توجيه خلافكاريها و جنايات و گناهان ميآورند مگر تودهء ساده دل و كم اطلاع را بفريبند . اين حرفى است كه به زبان ميآورند ، امّا آنچه در دل دارند و خود مىفهمند غير از آن و همان است كه خدا از آن با خبر است و خود هر چند عذرها بتراشند و طرح نمايند باز بر حقيقت امر و بر حقيقت عذر سازى و جنايات خويش واقفند .\r\n\r\n","description":"","footnote":"\r\n( 1 ) احكام القرآن 3 / 535 .\r\n","page_name":" 40 ","page_number":40},
  {"content":"\r\n\r\nرفتار عثمان با عمار ياسر\r\n1 - بلاذرى در « انساب الاشراف مىنويسد : « در خزانهء عمومى در مدينه كيسه اى آكنده از جواهرات و زيور آلات بود . عثمان مقدارى از آن را برداشت تا يكى از افراد خانواده اش خود را با آن بيارايد . پس مردم او را در اينمورد بباد انتقاد گرفتند و سخنان تند به او گفتند بطوريكه او را بخشم آوردند تا در نطقى گفت : از اين غنائم ( يا اموال عمومى ) هر قدر احتياج داشته باشيم بر ميداريم گر چه عده اى را خوش نيايد . در اين هنگام ، على ( ع ) به او گفت : بنابراين از اين كارت جلوگيرى خواهد شد و نميگذاريم دست به آنها دراز كنى . و عمار ياسر گفت : خدا را گواه ميگيرم كه من نخستين كسى باشم كه آن را خوش ندارد . عثمان گفت : در برابر من اى پسر زن . . . گستاخى ميكنى ؟ او را بگيريد . عمار را دستگير كردند . عثمان ( به دار الخلافه ) وارد شد دستور داد او را آوردند و بنا كرد به زدن او تا بيهوش شد . آنگاه او را بيرون بردند تا به منزل « ام سلمه » همسر پيامبر خدا ( ص ) رساندند . از نماز ظهر و عصر و مغرب باز ماند . وقتى به هوش آمد وضو گرفته نماز گزارد و گفت : خدا را شكر كه اولين روزى نيست كه در راه خدا آزار و شكنجه مىبينم . هشام بن وليد بن مغيرهء مخزومى - از آنجهت كه عمار همپيمان قبيلهء بنى مخزوم بود - برخاسته به عثمان گفت : اى عثمان ! در مورد على ( ع ) از او و قبيله و قوم و خويشانش ترسيدى ( و در برابر اعتراضش سكوت كردى ) اما در مورد ما\r\n","description":"","footnote":"","page_name":" 41 ","page_number":41},
  {"content":"\r\nجرأت بخرج دادى و همپيمان و عضو قبيلهء ما را تا پاى كشتن كتك زدى . به خدا اگر بميرد يكى از بنى اميه را كه خيلى گردن كلفت باشد خواهم كشت .\r\nعثمان گفت : كارت باينجا رسيده اى پسر قسريه ؟ ( 1 ) گفت : نه تنها مادرم بلكه جده‌ام نيز از عشيرهء قسريه از عشاير قبليهء بجيله است . عثمان به او دشنام داد و حكم كرد تا او را بيرون انداختند . نزد « ام سلمه » ، رفت و ديد كه همسر پيامبر ( ص ) از رفتارى كه با عمار شده خشمگين است . چون خبر رفتارى كه با عمار شده بود به عايشه رسيد او هم خشمگين گشته مقدارى از موى پيامبر خدا ( ص ) و جامه و كفشى از او را بيرون آورده فرياد برآورد كه چه زود سنت پيامبرتان را ترك كرديد در حالى كه اين موى و جامه و كفش او است كه هنوز نفرسوده است . در نتيجه ، عثمان چنان بشدت ناراحت و عصبانى شد كه حرف زدنش را نمىفهميد ، و از روى ناراحتى به مسجد در آمد . در اين وقت مردم ميگفتند : سبحان اللَّه ، سبحان اللَّه ! ( و با اين تسبيح ، از رويه و رفتار خليفه ابراز تنفر و ناراحتى مىنمودند ) . عمرو عاص از آنجهت كه عثمان او را از استاندارى بر كنار كرده و آنجا را به عبد اللَّه بن ابى سرح داده بود از عثمان دل پرى داشت و به همين سبب در اين وقت خيلى اظهار تعجب ميكرد و سبحان اللَّه ميگفت !\r\nخبر رفتن هشام بن وليد و جماعتى از بنى مخزوم نزد ام سلمه و اينكه همسر پيامبر ( ص ) از حال عمّار خشمگين شده است به عثمان رسيد . پس كسى را نزد ام سلمه فرستاد كه چرا اينجا اجتماع شده است ؟ ام سلمه پيغام فرستاد :\r\nاين به تو مربوط نيست و دست از اين سؤالات بردار . ضمنا با طرز حكومتت مردم را وادار به كارهائى نكن كه مايل نيستند دست به آن بزنند .\r\nمردم رفتارى را كه عثمان با عمار كرده بود تقبيح نمودند و چون آن\r\n\r\n","description":"","footnote":"\r\n( 1 ) قسريه ، زنى از عشيره اى به همين نام كه آن را حقير مىشمردند .\r\n","page_name":" 42 ","page_number":42},
  {"content":"\r\nخبر در ميان مردم منتشر شد مخالفتشان شدّت گرفت .\r\n« زهرى » چنان كه بلاذرى در « انساب الاشراف » روايت كرده مطلب را چنين آورده است : « در خزانهء عمومى كيسه اى پر از جواهرات و زيور بود .\r\nعثمان با آن بعضى از افراد خانواده اش را آراست . در اين هنگام او را مورد انتقاد قرار دادند . چون خبر انتقادات مردم به گوشش رسيد در نطقى گفت :\r\nاين مال خداست . آن را به هر كه دلم بخواهد مىدهم و بهر كه دلم بخواهد نميدهم تا كور شود چشم هر كس كه نميتواند ببيند . عمار گفت : به خدا من اولين كسى هستم كه چنين رويه اى را نميتواند ديد . پس عثمان گفت : در برابر من گستاخى ميكنى اى پسر سميه ؟ ! و او را زد تا بيهوش گشت . بعد عمار گفت : اين اولين بارى نيست كه در راه خدا و بخاطر خدا مورد آزار و شكنجه قرار ميگيرم . و عايشه مقدارى از موهاى پيامبر ( ص ) و يكى از لباسها و كفشهايش را بر آورده گفت : چه زود سنت پيامبرتان را ترك كرديد . و عمر و عاص گفت : اين منبر پيامبرتان است و اين جامه اش و اين مويش كه هنوز نفرسوده و از بين نرفته است و شما ( سنتش را ) تغيير داده و بجاى آن سنت ديگرى اختيار كرده‌ايد . در نتيجه ، عثمان چنان خشمگين شد كه حرف زدنش را نمىفهميد . ( 1 )\r\n2 - بلاذرى در انساب الاشراف مينويسد : « مقداد بن عمر و عمار ياسر و طلحه و زبير با عده ديگرى از ياران پيامبر خدا ( ص ) نامه اى نوشتند و در آن بدعتهاى عثمان را بشرح آوردند و او را از پروردگارش ترساندند و خاطر نشان ساختند كه اگر دست از اين رويهء خود ساخته و بدعتهايش بر ندارد بر او خواهند تاخت . آنگاه عمار ياسر نامه را گرفته پيش عثمان برد و تا\r\n\r\n","description":"","footnote":"\r\n( 1 ) ص 88 .\r\n","page_name":" 43 ","page_number":43},
  {"content":"\r\nمقدمهء نامه را خواند . عثمان به او گفت : از بين آنها تو يكى در حمله به من پيش قدم شده اى ؟ عمار گفت : چون من براى تو دلسوزتر از همهء آنان هستم .\r\nگفت : دروغ ميگوئى اى پسر سميه ! ( 1 ) گفت : به خدا من پسر سميه و پسر ياسرم . در اينوقت عثمان به نوكرانش دستور داد تا دستها و پاهايش را دراز كردند و خودش با لگد - در حالى كه كفش به پا داشت - بر شكم و زير شكمش ميزد و عمار كه سالخورده اى ناتوان بود دچار فتق شد و بيهوش گشت » . ( 2 )\r\nابن ابى الحديد در شرح نهج البلاغه همين مطالب را از قول شريف مرتضى نقل كرده بدون اينكه در صحت آن ايراد كند . ( 3 )\r\nابو عمر در « استيعاب » مينويسد : « به علت پيمان و قرارداد ولايتى كه ميان قبيلهء بنى مخزوم و عمار و پدرش ياسر بسته شده بود وقتى نوكران عثمان به عمار صدمه وارد كردند و او را زدند تا شكمش بشكافت و يكى از دنده هايش را شكستند بنى مخزوم اجتماع كرده پيش عثمان رفتند و گفتند : به خدا اگر بميرد يكى - از بنى اميه - را غير از عثمان خواهيم كشت . » ( 4 )\r\n\r\n","description":"","footnote":"\r\n( 1 ) نسبت دادن شخص به مادرش ، نسبتى زشت است و معمولا در مورد كسى به كار ميرود كه پدرش نامعلوم باشد . و پيداست كه اين حرف عثمان چه گناه بزرگ و شرم آورى است .\r\nبه همين جهت ، عمار در جواب ميگويد من پسر سميه و پسر ياسرم . البته چون سميه اولين زن شهيد تاريخ اسلام است گاه پيامبر اكرم ( ص ) عمار را براى تمجيد و افتخار « پسر سميه » مىخوانده است . لكن خواندن عثمان بمعنى و به اسلوب جاهليت بوده و براى اهانت و اتهام !\r\n( 2 ) . 5 / 49 .\r\n( 3 ) . 1 / 239 .\r\n( 4 ) . 2 / 422 .\r\n","page_name":" 44 ","page_number":44},
  {"content":"\r\n\r\nمشروح ماجرا\r\n« ابن قتيبه » ( 1 ) مينويسد : آورده‌اند كه جمعى از ياران پيامبر خدا ( ص ) گرد آمده نامه اى نوشتند و در آن كارهائى را كه عثمان بر خلاف سنت پيامبر خدا ( ص ) و رويّهء دو صحابيش ( يعنى ابوبكر و عمر ) كرده بود بر شمردند ، از جمله اينها را :\r\n1 - خمس ( يا ماليات ) آفريقا ( ى اسلامى ) را كه حق خدا و سهم پيامبرش و سهم خويشاوندان پيامبر ( ص ) و يتيمان و بيچارگان بوده به « مروان » بخشيده است .\r\n2 - اسراف و گشاد بازى كه در كارهاى ساختمانى كرده و هفت ساختمانى كه در مدينه كرده بود و خانه اى براى عائله ( زنش ) و خانه اى براى عايشه ( دخترش ) و ساير دختران و خويشانش ساخته بود يكايك را ذكر كرده بودند .\r\n3 - كاخهائى كه مروان در « ذى خشب » ساخته و در آمد خمس را كه حق خدا و پيامبر او است ( و بايد در رضاى آنها صرف شود و در مواردى كه قرآن ياد كرده است ) صرف آن كرده بود .\r\n4 - كارهاى دولتى و مقام استاندارى را هميشه به خويشاوندان و پسر عموهاى امويش ميسپرد كه همه جوان و كم سن و سال بودند و نه مصاحبت پيامبر ( ص ) را درك كرده بودند و نه تجربه و لياقتى داشتند .\r\n5 - عمل وليد بن عقبه استاندار كوفه كه در حال مستى نماز صبح را\r\n\r\n","description":"","footnote":"\r\n( 1 ) ابن قتيبهء دينورى ( 206 - 267 ه ) مورخ مشهور ، مهمترين كتابش « الامامة و السياسة ، » عيون الاخبار « و » ادب الكاتب « است .\r\n","page_name":" 45 ","page_number":45},
  {"content":"\r\nچهار ركعت خواند و بعد رو كرد به مردم كه اگر بخواهيد يك ركعت زيادتر بخوانم مىخوانم !\r\n6 - اين كه عثمان قانون اسلام را در مورد وليد اجرا نكرده يعنى او را حد نزده و اجراى حكم را بتأخير انداخته بود .\r\n7 - مهاجران و انصار را به كارهاى دولتى و هيچ كارى نميگماشت و با آنان مشورت نميكرد و بجاى اين كه از آراء آنان استفاده كند به رأى خود عمل ميكرد ( استبداد ) .\r\n8 - مراتع اطراف مدينه را قرق كرده بود .\r\n9 - قطعاتى از املاك دولتى و خواربار و مستمريهائى از خزانهء عمومى به عده اى از اهالى مدينه ميداد كه نه افتخار مصاحبت و شاگردى پيامبر ( ص ) را داشتند و نه در جهاد خارجى و يا در دفاع شركت مينمودند .\r\n10 - اين كه بجاى خيزران ، تازيانه را كه درد آورتر ( و شايد موهن ) بود به كار مىبست و او اولين كسى بود كه با تازيانه بر پشت مردم زد . در حالى كه خليفهء سابق با « درّه » و « خيزران » مىزد .\r\nسپس همداستان شدند كه نامه را بدست عثمان برسانند . از كسانى كه در نوشتن نامه حضور داشتند عمار ياسر بود و مقداد بن اسود ، و جملگى ده نفر ميشدند . وقتى بيرون آمدند تا نامه را بدست عثمان برسانند - و نامه در دست عمار ياسر بود - يكايك عقب كشيدند تا عمار تنها ماند و رفت تا رسيد به خانهء عثمان . اجازهء ورود خواست و اجازه يافت ، و روزى بارانى بود .\r\nوقتى وارد شد مروان بن حكم و خويشان اموى عثمان نشسته بودند . نامه را به عثمان داده ، و او آن را خواند . پرسيد : تو اين نامه را نوشته اى ؟ گفت :\r\nبله . . پرسيد : چه كسانى با تو بودند ؟ گفت : عده اى بودند كه از ترس تو يكايك پراكندند . پرسيد كه بودند ؟ گفت : اسمهايشان را به تو خواهم گفت\r\n","description":"","footnote":"","page_name":" 46 ","page_number":46},
  {"content":"\r\nعثمان گفت : چرا از آنميان تو جرأت اين كار را به خود دادى ؟ در اينوقت مروان گفت : اى امير المؤمنين ! اين بندهء سياه ( يعنى عمار ياسر ) مردم را در مخالفت با تو دلير ساخته است . و اگر او را بكشى كسانى را كه پشت سر او هستند ضربه زده اى . عثمان گفت : او را بزنيد . او را كتك زدند ، و عثمان با آنها در كتك زدن شركت كرد تا شكمش را بشكافتند و بيهوش گشت . او را كشيده بيرون خانه انداختند . آنگاه « ام سلمه » همسر پيامبر ( ص ) دستور داد او را به خانه اش آوردند . بنى مغيره كه همپيمان عمار بودند در اين مورد خشمگين شدند . به همين سبب ، وقتى عثمان براى نماز ظهر بيرون آمد هشام بن وليد بن مغيره جلوش را گرفته گفت . به خدا قسم اگر عمار بر اثر اين كتك بميرد يكى از مردان مهم بنى اميه را خواهم كشت . عثمان گفت : اين حد تو نيست . سپس عثمان به مسجد در آمد و در آنجا على ( ع ) را ديد كه نشسته به حال بيمارى ، و سرش را بسته است . گفت : به خدا اى ابو الحسن ! نميدانم مشتاق مرگت هستم يا مشتاق زندگيت . به خدا قسم اگر بميرى دوست ندارم كه پس از تو براى ديگرى زنده بمانم ، زيرا كسى را نمىيابم كه بتواند جاى تو را بگيرد ، و اگر زنده بمانى هيچ گردنكشى را نمىبينم كه تو را نردبان و وسيلهء نافرمانى و همدست خود نساخته و ترا پشت و پناه خويش نداشته باشد بطوريكه هيچ چيز مرا از كيفر دادن او باز نميدارد جز مقامى كه در نظر تو دارد يا نسبتى كه تو با او دارى . رابطهء من با تو به رابطهء پسر عاق شده با پدرش ميماند كه اگر بميرد غمناك مىشود و اگر بماند او را عاق مىكند . پس يا آشتى باشد تا با هم در صلح و صفا زندگى كنيم يا جنگ باشد تا با هم بستيزيم . مرا وسط آسمان و زمين معلق و بلا تكليف نگذار ! تو به خدا قسم اگر مرا بكشى بهتر از من نخواهى يافت و اگر ترا بكشم كسى كه جاى تو را بگيرد نخواهم يافت . و كسى كه فتنه را آغاز كند هرگز\r\n","description":"","footnote":"","page_name":" 47 ","page_number":47},
  {"content":"\r\nبه زمامدارى اين امت نخواهد رسيد . على ( ع ) گفت : آنچه بر زبان آوردى جوابى دارد ولى الآن سرگرم درد خويشم . بنابراين سخنى را با تو ميگويم كه آن بندهء صالح خدا گفت : در اين صورت شكيبائى پسنديده اى بايسته است و در برابر آنچه بر زبان ميآوريد از خدا بايد كمك خواست . مروان گفت :\r\nبنابراين به خدا قسم ما ( در اين راه و در حفظ حكومت اموى ) نيزه هايمان را بشكستن ميدهيم و شمشيرهايمان را به خورد شدن ، و هر كه پس از ما مصدر كار شود خيرى از آن نخواهد ديد . عثمان به او پرخاش كرد : ساكت شو ! اين كارها به تو نرسيده ! » ( 1 )\r\nابن عبد ربّه همين مطلب را بطور اختصار در « عقد الفريد » آورده است :\r\n« دوستان عثمان در نامه اى معايب او و انتقاداتى را كه مردم به او داشتند نوشتند و با خود انديشيدند كه چه كسى نامه را به او مىرساند ؟ عمار گفت :\r\nمن . و آن را نزد عثمان برد . وقتى آن را خواند گفت : خدا پوزه ات را به خاك بمالد . عمار گفت : و ابوبكر و عمر را ( 2 ) . پس عثمان برخاسته او را با لگد چندان كوبيد تا از هوش رفت . بعدها عثمان پشيمان شد و طلحه و زبير را پيش او فرستاد كه يكى از اين سه پيشنهاد را بپذيرد : 1 - از عثمان درگذرد و او را ببخشد . 2 - ديه ( پولى كه در ازاى صدمهء جسمى بايد پرداخت ) بستاند .\r\n3 - عثمان را قصاص كند ( يعنى مقابلهء به مثل ) . عمار در برابر پيشنهادات مذكور به فرستادگان عثمان گفت : به خدا قسم هيچيك از اين پيشنهادات را نميپذيرم تا از دنيا بروم و بديدار رحمت پروردگار نائل آيم » . ( 3 )\r\n\r\n","description":"","footnote":"\r\n( 1 ) الامامة و السياسة 1 / 29 .\r\n( 2 ) زيرا آنچه عمار و اصحاب پيامبر ص را از عثمان ناراضى كرده بود مايهء نارضائى ابوبكر و عمر هم بود و دشنام عثمان به عمار در حقيقت به ابوبكر و عمر نيز وارد ميآمد .\r\n( 3 ) . 2 / 272 .\r\n","page_name":" 48 ","page_number":48},
  {"content":"\r\n3 - بلاذرى در « انساب الاشراف » مينويسد : در روايتى ديگر آمده است : وقتى خبر مرگ ابوذر در ربذه به عثمان رسيد گفت : خدا او را بيامرزد . عمار ياسر ( كه حضور داشت ) گفت : بله ، خدا او را از دست ما نجات داد . عثمان پرخاش كرد كه : اى . . . » ! ( 1 ) خيال كرده اى از تبعيد او پشيمان شده‌ام ؟ و در حالى كه بر پشت گردن عمار ميزد گفت : برو به جاى او ( يعنى ربذه ) چون عمار بار سفر بربست و آمادهء رفتن به تبعيدگاه شد بنى مخزوم نزد على ( عليه السلام ) آمده خواهش كردند در اين زمينه با عثمان صحبت كند .\r\nپس على ( ع ) گفت : اى عثمان ! از خدا بترس . يكى از مردان صالح ملت اسلام را تبعيد كردى تا در تبعيدگاه در گذشت حالا ميخواهى يكى ديگر همانند او را تبعيد كنى . و گفتگوئى ميانشان در گرفت تا آنكه عثمان گفت : تو بيش از او مستحق تبعيد شدنى ! على ( ع ) گفت : اگر ميخواهى همين كار را بكن مهاجران اجتماع كردند و به عثمان گفتند : اين كه نميشود هر بار مردى با تو گفتگو كند راهى و تبعيدش كنى ! در نتيجه ، دست از عمار ياسر بداشت » ( 2 )\r\nعبارت « يعقوبى » چنين است : چون خبر وفات ابوذر به عثمان رسيد گفت : خدا او را بيامرزد عمار گفت : بله ، خدا او را از دست ما نجات داد اين سخن بر عثمان گران آمد . سخن ديگرى نيز از عمار به گوش عثمان رسيد ، پس خواست تا او را نيز تبعيد كند . بنى مخزوم نزد على بن ابيطالب ( ع ) اجتماع كردند و از او كمك طلبيدند ، على ( ع ) گفت : نميگذاريم عثمان هر تصميمى خواست بگيرد . پس عمار در خانه اش نشست . و به عثمان خبر رسيد كه بنى مخزوم چه گفته‌اند . در نتيجه ، دست از عمار بداشت . ( 3 )\r\n\r\n","description":"","footnote":"\r\n( 1 ) فحش ركيكى كه نقل آن شرم آور است .\r\n( 2 ) . 5 / 54 .\r\n( 3 ) . 2 / 150 .\r\n","page_name":" 49 ","page_number":49},
  {"content":"\r\n4 - بلاذرى مينويسد : عثمان از كنار قبر نوى گذشت ، پرسيد قبر كيست ؟ گفتند : مزار عبد اللَّه بن مسعود از دست عمار عصبانى شد كه چرا مرگ او را پنهان نگهداشته ، چون عمار عهده دار نماز بر جنازهء ابن مسعود و دفن او بود . در اين هنگام عمار را چندان با لگد زد كه دچار فتق شد . » ( 1 )\r\nابن ابى الحديد همين را از قول شريف مرتضى نقل كرده بدون اين كه در صحت آن خدشه اى نمايد . ( 2 )\r\nعبارت « يعقوبى » اينطور است : ابن مسعود در گذشت . عمار ياسر بر او نماز گزارد . عثمان نبود . عمار از او پنهان كرد . وقتى كار تمام شد عثمان قبر را ديده پرسيد : اين قبر كيست ؟ گفتند : مزار عبد اللَّه بن مسعود .\r\nگفت : چطور قبل از اين كه به من خبر بدهيد دفنش كرديد ؟ گفتند : وصى او عمار ياسر است و گفته كه وصيت كرده كه به تو خبر ندهند .\r\nديرى نگذشت كه « مقداد » ( 3 ) در گذشت و بموجب وصيتى كه كرده بود عمار بر او نماز گزارد و در اين كار از عثمان اجازه نگرفت . پس عثمان بشدت از عمار خشمگين گشت و گفت : بدا به حال پسر كنيز سياه ( يعنى عمار ياسر ) . من او را خوب ميشناسم ؟ ( 4 )\r\nدر « طبقات » ابن سعد آمده : « كسى كه عمار ياسر را كشت عقبة بن عامر بود و هم او است كه بدستور عثمان بن عفان وى را كتك زده » ( 5 )\r\n\r\n","description":"","footnote":"\r\n( 1 ) انساب الاشراف 5 / 49 .\r\n( 2 ) شرح نهج البلاغه 1 / 239 .\r\n( 3 ) مورخان متفقند كه در سال 33 در گذشته و مرگ ابن مسعود يكسال يا اندكى بيش و كم پيش از وى بوده است .\r\n( 4 ) تاريخ يعقوبى 2 / 147 .\r\n( 5 ) . 3 / 185 چاپ لندن .\r\n","page_name":" 50 ","page_number":50},
  {"content":"\r\nاين است رفتار خليفه با مردى كه قرآن درباره اش نازل گشته و گواهى داده است كه دل بر ايمان آسوده داشته و شب تا بسحر با دعا و سجده و نماز بسر آورده و از صحنهء رستاخيز بيمناك بوده است . نخستين مسلمانى كه خانهء خويش را مسجد ساخت و در آن به عبادت پرداخت ( 1 ) ، مردى كه پيامبر خدا ( ص ) بسيار زبان به ستايشش گشوده و بارها تأكيد كرده مبادا كسى با او دشمنى ورزد يا به او اهانت و تحقير روا دارد و دشنامش دهد . اصحاب متقدم پيامبر ( ص ) همواره او را بزرگ و گرامى ميداشتند و كسى را كه به او آزارى رساند يا او را بخشم آورد دشمن ميشمردند . با اينهمه ، چنان رفتار ناروائى با وى شده و او در برابر آن هيچ عكس العملى نشان نداده و جز به رضاى خدا و پيامبرش كارى نكرده و هميشه مدافع حق بوده و دشمن ستيزه گر باطل و ناروا ، و در اين راه مقدس هيچ نينديشيده كه ديگران خوششان ميآيد يا بدشان . از نخستين روزهاى زندگى خودش و پدر و مادرش چنين بوده‌اند و همواره خدا و پيامبر ( ص ) از آنان خشنود بوده است ، چنان كه پيامبر اكرم ( ص ) بارها بر او آفرين خواند ، و در حقش دعا فرموده و گفته است :\r\nشكيبا باشيد خانوادهء ياسر ! جايگاهتان بهشت است ( 2 )\r\nخانوادهء ياسر ! شما را مژده باد كه جايگاهتان بهشت خواهد بود . ( 3 )\r\nخدايا ! از خانوادهء ياسر در گذر ، و قطعا در گذشته اى . ( 4 )\r\n\r\n","description":"","footnote":"\r\n( 1 ) طبقات ابن سعد 3 / 178 - تاريخ ابن كثير 7 / 311 .\r\n( 2 ) از طريق عثمان بن عفان روايت شده است : مجمع الزوائد 9 / 293 بنقل طبرانى . و طبرانى از طريق عمار هم آورده است . همچنين بغوى و ابن منده و خطيب و احمد حنبل و ابن عساكر از عثمان نقل كرده‌اند . كنز العمال 6 / 185 .\r\n( 3 ) از طريق جابر بن عبد اللَّه انصارى : مجمع الزوائد بنقل از طبرانى 9 / 293 .\r\n( 4 ) اين را نيز عثمان روايت كرده است : مسند احمد حنبل 1 / 62 - مجمع الزوائد 9 / 293 - بيهقى و بغوى و عقيلى و حاكم نيشابورى و ابن جوزى و ابن عساكر هم روايت كرده‌اند :\r\nكنز العمال 7 / 72 .\r\n","page_name":" 51 ","page_number":51},
  {"content":"\r\nدر آنهنگام كه آغاز نهضت اسلام بود بنى مخزوم عمار و پدر و مادرش - ياسر و سميّه - را ظهر هر روزى كه هوا بشدت گرم بود و خورشيد ميتابيد بيرون آورده بر شنهاى داغ مكه مىخواباندند و باينطريق آن خانوادهء مسلمان را شكنجه ميدادند . پيامبر خدا ( ص ) بر آنان ميگذشت و ميفرمود : شكيبا باشيد خانوادهء ياسر ! جايگاهتان بهشت است . مقاومت كنيد اى خانوادهء ياسر ! زيرا قطعا سرانجامتان بهشت است . ( 1 )\r\nآرى ، عمار روزگار خويش را چنين گذرانده بود . از آغاز زندگى چنان بود تا بدست گروه تجاوز كار داخلى كشته شد . و اين سرنوشت را پيامبر گرامى ( ص ) برايش پيشگوئى كرده و فرموده بود :\r\nهان ! اى پسر سميه ! تو را گروه تجاوز كار داخلى ميكشد .\r\nبعبارتى ديگر : عمار را گروه تجاوز كار داخلى ميكشد ، و قاتلش در آتش ( دوزخ ) خواهد بود .\r\nيا : آوخ عمار ! آوخ پسر سميه كه او را گروه تجاوز كار داخلى ميكشد .\r\nيا بعبارتى كه معاويه نقل كرده : عمار را گروه تجاوز كار داخلى ميكشد :\r\nو بعبارتى كه عثمان آورده : ترا گروه تجاوز كار داخلى ميكشد ، قاتل عمار در آتش خواهد بود .\r\nو بعبارتى ديگر : عمار را گروه تجاوز كار منحرف از راه ( اسلام ) ميكشد ، و آخرين غذائى كه در دنيا مىخورد جرعه اى شير است .\r\nو بعبارتى كه عمار نقل كرده است : دوست من ( ص ) به من خبر داده كه مرا گروه تجاوز كار داخلى ميكشد ، و آخرين غذايم جرعه اى شير است .\r\nو بعبارتى كه حذيفه آورده : تو نخواهى مرد تا گروه تجاوز كار داخلى كه از حق رو گردان باشد ترا بكشد ، آخرين چيزى كه در دنيا ميخورى جرعه اى شير است .\r\n\r\n","description":"","footnote":"\r\n( 1 ) سيرهء ابن هشام 1 / 342 - حلية الاولياء 1 / 140 - طرح التثريب 1 / 87 - چنان كه در كنز العمال 7 / 72 آمده اين حديث را حارث و ضياء و حاكم نيشابورى و طيالسى و بغوى و ابن منده و ابن عساكر روايت كرده‌اند .\r\n","page_name":" 52 ","page_number":52},
  {"content":"\r\nبعبارتى ديگر : آوخ عمار ! او را گروه تجاوز كار داخلى ميكشد ، او آنها را به بهشت ميخواند و آنها او را به دوزخ ميخوانند .\r\nبه صورتى كه انس نقل كرده : پسر سميه را گروه تجاوز كار داخلى ميكشد ، قاتل و آن كه اسلحه و جامه اش را بر ميگيرد در آتش خواهند بود .\r\nو به صورتى كه عايشه آورده : خدايا ! بركت خويش بر عمار فرو ريز .\r\nافسوس بر پسر سميه كه ترا گروه تجاوز كار داخلى خواهد كشت ، و آخرين غذائى كه در دنيا ميخورى جرعه اى شير است .\r\nبعبارتى ديگر : آه بر پسر سميه ! اينها نيستند كه تو را ميكشند . در حقيقت ترا گروه تجاوز كار داخلى ميكشد .\r\nاين حديث از طرق بسيار روايت شده و از حد تواتر در گذشته است ، از جمله از طريق عثمان بن عفّان ، عمرو بن عاص ، معاوية بن ابى سفيان ، حذيفة بن يمان ، عبد اللَّه بن عمر ، خزيمة بن ثابت ، كعب بن مالك ، جابر بن عبد اللَّه انصارى ، عبد اللَّه بن عباس ، انس بن مالك ، ابو هريرهء دوسى ، عبد اللَّه بن مسعود ، ابى سعد ، ابى امامه ، ابى رافع ، ابى قتاده ، زيد بن ابى اوفى ، عمار ياسر ، عبد اللَّه بن ابى هذيل ، ابى اليسر ، زياد بن فرد ، جابر بن سمره ، عبد اللَّه بن عمرو عاص ، ام سلمه ، و عايشه ( 1 ) .\r\n\r\n","description":"","footnote":"\r\n( 1 ) رجوع كنيد به : طبقات ابن سعد 3 / 180 - سيرهء ابن هشام 2 / 114 - مستدرك حاكم 3 / 386 ، 387 ، 391 - استيعاب 2 / 436 و ميگويد : احاديث متواتر از پيامبر ( ص ) رسيده است كه فرمود عمار را گروه تجاوز كار داخلى ميكشد . و اين از جمله پيشگوئيهاى او است و خبرهائى كه از آيندهء ناپيدا داده و نيز از دلائل پيامبرى او ، و از درستترين احاديثى كه از او نقل شده است - طرح التثريب 1 / 88 و آن را صحيح دانسته است - تيسير الوصول 3 / 278 - شرح ابن ابى الحديد 2 / 274 - تاريخ ابن كثير 7 / 267 ، 270 - مجمع الزوائد 9 / 296 و اسناد چندين طريق آن را صحيح دانسته است - تهذيب التهذيب 7 / 409 و تواتر آن را ذكر كرده است - اصابه 2 / 512 و ميگويد اين روايات متواترند - كنز العمال 6 / 184 7 / 73 و 74 - بطوريكه در جلد سوم آمد سيوطى در كتاب « خصائص » آن را متواتر دانسته است بخارى ، مسلم ، احمد حنبل ، بزار ، عبد الرزاق ، طبرانى ، دار قطنى ، ابو يعلى ، ابو عوانه ، اسماعيلى ، ضياء مقدس ، ابو نعيم ، تمام ، ابن قانع ، ابن منده بارودى ، برقانى ابن عساكر ، و خطيب اين روايت را در كتب خويش آورده‌اند .\r\n","page_name":" 53 ","page_number":53},
  {"content":"\r\n\r\nعمار در قرآن\r\nچنين بود پگاه و شامگاه فرخندهء حيات عمار . روزگار حياتش را پروردگار حكيم در آياتى چند از قرآن مجيد ستوده است .\r\n\r\nآيهء اول\r\n« آيا كسى كه سراسر شب دست بدعا برداشته و در سجده و در نماز است و از آخرت بيمناك . . . » ( 1 )\r\nابن سعد در « طبقات الكبرى » ( 2 ) و ابن مردويه و ابن عساكر از ابن عباس روايت كرده‌اند كه اين آيه دربارهء عمار ياسر نازل شده است .\r\nزمخشرى در تفسيرش مينويسد كه اين آيه در حق عمار و ابو حذيفه بن مغيرهء مخزومى نازل شده است ( 3 ) .\r\nقرطبى در تفسيرش از « مقاتل » روايت مىكند كه كسى كه سراسر شب دست بدعا برداشته . . . عمار ياسر است ( 4 ) .\r\nخازن در تفسيرش مينويسد : اين آيه دربارهء ابن مسعود و عمار و سلمان ( فارسى ) فرود آمده است ( 5 ) . و همين را خطيب شر بينى در تفسيرش آورده است ( 6 ) .\r\nشوكانى در تفسيرش روايتى را كه ابن سعد و ابن مردويه و ابن عساكر آورده‌اند ميآورد ( 7 ) ، و آلوسى در تفسيرش همان را ذكر كرده مىافزايد كه جويبر از ابن عباس\r\n\r\n","description":"","footnote":"\r\n( 1 ) زمر 9 .\r\n( 2 ) . 3 / 178 چاپ ليدن .\r\n( 3 ) . 3 / 22 .\r\n( 4 ) . 15 / 239 .\r\n( 5 ) . 3 / 53 .\r\n( 6 ) . 3 / 410 .\r\n( 7 ) . 4 / 442 .\r\n","page_name":" 54 ","page_number":54},
  {"content":"\r\nروايت مىكند كه اين آيه در بارهء عمار و ابن مسعود و سالم بردهء آزاده شدهء ابو حذيفه نازل گشته است . از عكرمه روايت شده كه فقط در حق عمار نازل شده ، و از « مقاتل » روايت شده كه مقصود از كسى كه سراسر شب دست بدعا برداشته عمار است و صهيب و ابن مسعود و ابوذر ( 1 ) . بيشتر آنچه آلوسى ذكر كرده از « در المنثور » گرفته است ( 2 ) .\r\n\r\nآيهء دوم\r\n« كسانى را كه روز و شام پروردگارشان را مىخوانند و رضايش را مىجويند مران ، هيچ از حسابشان بر عهدهء تو نيست » ( 3 ) .\r\nابن ماجه در تفسير اين آيهء شريفه روايتى آورده كه ميگويد : دربارهء عمار و صهيب و بلال و خباب نازل شده است ( 4 )\r\n\r\nآيهء سوم\r\n« . . . جز كسى كه مجبور مىشود و در آنحال دلش با ايمان مطمئن و مستحكم باشد » ( 5 ) .\r\nگروهى از حافظان قرآن گفته‌اند كه اين آيهء كريمه در حق عمار نازل شده است . ابو عمر در « استيعاب » مينويسد : اين حقيقى است كه همهء مفسران بر آن اتفاق يافته‌اند . قرطبى مينويسد : بگفتهء مفسران اين آيه دربارهء عمار\r\n\r\n","description":"","footnote":"\r\n( 1 ) . 23 / 247 .\r\n( 2 ) . 5 / 323 .\r\n( 3 ) انعام 52 .\r\n( 4 ) رجوع كنيد به : تفسير طبرى 7 / 127 و 128 - تفسير قرطبى 16 / 432 - تفسير بيضاوى 1 / 380 - تفسير زمخشرى 1 / 453 - تفسير رازى 4 / 50 - تفسير ابن كثير 2 / 134 - تفسير ابن جزى 2 / 10 - الدر المنثور 3 / 14 - تفسير خازن 2 / 18 - تفسير شربينى 1 / 404 - تفسير شوكانى 2 / 115 .\r\n( 5 ) نحل 106 .\r\n","page_name":" 55 ","page_number":55},
  {"content":"\r\nنازل شده است . بالاخره ابن حجر در « اصابه » مينويسد : همه متفقند كه اين آيه دربارهء عمار نازل شده است .\r\nابن عباس ميگويد : « اين آيه دربارهء عمار نازل گشته و جريان از اين قرار بوده است كه مشركان او و پدرش ياسر و مادرش سميه را همراه صهيب و بلال و خباب و سالم گرفته بودند . سميه را ميان دو ستور بسته بودند و با نيزه بر قسمت جلو بدنش مىزدند و ميگفتند : تو بخاطر مردها مسلمان شده اى .\r\nدر نتيجهء اين شكنجه بقتل رسيد و همسرش ياسر نيز كشته شد ، و آن دو نخستين شهداى اسلامند . اما عمار آنچه را مشركان ميخواستند باجبار و تحت فشار بر زبان آورد . به پيامبر ( ص ) خبر دادند كه عمار كفر گفته است . فرمود : نه ، هرگز ، عمار آكنده از ايمان است از سر تا قدمش ، و ايمان را با گوشت و خونش در آميخته است . عمار گريان نزد پيامبر خدا ( ص ) آمد . پيامبر خدا ( ص ) در حالى كه اشك چشمانش مىسترد به او فرمود : اگر دوباره اين كار را تكرار كردند تو هم آنچه را گفتى بازگو . پس خداوند متعال اين آيت نازل گردانيد . »\r\nحديث نزول اين آيه را در حق عمار اين محدثان آورده‌اند : ابن منذر و ابن ابى حاتم و ابن مردويه و طبرى از قول ابن عباس . و نيز عبد الرزاق و ابن سعد و ابن جرير و ابن ابى حاتم و حاكم نيشابورى - كه آن را صحيح شمرده است - و ابن مردويه و بيهقى و ابن عساكر از طريق ابى عبيدة بن محمد بن عمار از پدرش ( عمار ياسر ) ، و ابن ابى شيبه و ابن جرير و ابن منذر و ابن عساكر از ابى مالك ( 1 ) .\r\n\r\n","description":"","footnote":"\r\n( 1 ) رجوع كنيد به : طبقات ابن سعد 3 / 178 - تفسير طبرى 14 / 122 - اسباب النزول ، واحدى 212 - مستدرك حاكم 2 / 357 - استيعاب 2 / 435 - تفسير قرطبى 10 / 180 - تفسير زمخشرى 2 / 176 - تفسير بيضاوى 1 / 683 - تفسير رازى 5 / 365 تفسير ابن جزى 2 / 162 - تفسير نيشابورى در حاشيهء تفسير طبرى 14 / 122 - بهجة المحافل 1 / 94 - تفسير ابن كثير 2 / 587 - الدر المنثور 4 / 132 - تفسير خازن 3 / 143 - اصابه 2 / 512 - تفسير شوكانى 3 / 191 - تفسير آلوسى 14 / 237 .\r\n","page_name":" 56 ","page_number":56},
  {"content":"\r\n\r\nآيهء چهارم\r\n« آيا كسى كه وعدهء نيكو به او داديم و او آن وعده را در مييابد مثل كسى است كه او را از لذائذ زندگى دنيا بهره مند ساختيم و سپس در دورهء قيامت در زمرهء احضار شدگان ( بمحكمهء كيفر الهى ) است ؟ ! » ( 1 )\r\nواحدى از طرين « سدّى » روايت كرده كه اين آيهء شريفه دربارهء عمار و وليد بن مغيره ( دو شخصيت متضاد ) نازل شده است ( 2 ) .\r\n\r\nآيهء پنجم\r\n« آيا كسى كه مرده بوده پس او را زنده گردانيديم و برايش مشعل هدايتى قرار داده‌ايم كه با آن در ميان مردمان راه ميپيمايد . . . » ( 3 )\r\nابو عمر از ابن عباس روايت كرده كه اين آيهء مباركه اشاره به عمار ياسر است . نزول اين آيه را در حق عمار ياسر ، ابن ابى شيبه و ابن منذر و ابن ابى حاتم و ابو الشيخ روايت كرده‌اند ( 4 ) .\r\n\r\nتمجيد و ستايشهاى پيامبر گرامى دربارهء عمار ياسر\r\nسخنانى كه از رسولخدا ( ص ) در ستايش و تمجيد عمار رسيده فراوان است . اينك گوهرى چند از آن خرمن :\r\n1 - عبد اللَّه بن عباس از پيامبر خدا ( ص ) نقل مىكند كه فرمود : عمار\r\n\r\n","description":"","footnote":"\r\n( 1 ) قصص 61 .\r\n( 2 ) رجوع كنيد به : اسباب النزول ، واحدى 255 - تفسير قرطبى 13 / 303 تفسير زمخشرى 2 / 386 - تفسير خازن 3 / 43 - تفسير شربينى 3 / 105 .\r\n( 3 ) انعام 122 .\r\n( 4 ) رجوع كنيد به . استيعاب 2 / 435 - تفسير ابن جزى 2 / 20 - تفسير ابن كثير 2 / 172 - تفسير بيضاوى 1 / 400 - تفسير سيوطى 3 / 43 - تفسير شربينى 1 / 429 تفسير خازن 2 / 32 - تفسير شوكانى 2 / 152 .\r\n","page_name":" 57 ","page_number":57},
  {"content":"\r\nاز سر تا قدمش آكنده از ايمان است ، و ايمان به گوشت و خونش آميخته است . ( 1 )\r\n2 - ابن عساكر از طريق على ( ع ) از پيامبر اكرم روايت مىكند كه فرمود :\r\nعمار ، خدا از سر تا قدمش را به ايمان آميخته است و ايمان را به گوشت و خونش آميخته است ، حق ( اسلام ) بهر سو بگرايد او به همان سوى خواهد گرائيد ، و براى آتش روا نباشد كه چيزى از پيكرش را درگيرد ( 2 ) .\r\n3 - « بزّار » از قول عايشه آورده است كه دربارهء هر يك از اصحاب پيامبر خدا ( ص ) اگر بخواهم مىتوانم چيزى بگويم غير از عمار . زيرا از پيامبر خدا ( ص ) شنيده‌ام كه ميفرمود : سراسر وجودش آكنده از ايمان است يا بعبارتى كه ابو عمر آورده : « عمار تا پاشنهء پايش آكنده از ايمان است » و بعبارتى ديگر « عمار ياسر از لالهء گوشش تا پاشنهء پايش آكنده از ايمان است .\r\nاين روايت را هيثمى در مجمع الزوائد آورده و ميگويد : رجال سند اين روايت رجال صحيحاند . ( 3 ) ابن ماجه از طريق على ع روايت كرده است ( 4 ) ابن ديزيل و نسائى از طريق عمرو بن شرحبيل . . . ( 5 ) روايت كرده‌اند . عبد الرزاق و طبرانى و ابن جرير و ابن عساكر نيز نقل كرده‌اند و ابو عمر بسه شكل در استيعاب روايت نموده است ( 6 )\r\n4 - ابن ماجه و ابو نعيم از طريق هانى بن هانى آورده‌اند كه گفت :\r\n\r\n","description":"","footnote":"\r\n( 1 ) رجوع كنيد به : حلية الاولياء 1 / 139 - تفسير زمخشرى 2 / 176 - تفسير بيضاوى 1 / 683 - بهجة المحافل 1 / 94 - تفسير فخر رازى 5 / 365 - تفسير خازن 3 / 143 كنز العمال 6 / 184 و 7 / 75 - تفسير آلوسى 14 / 237 .\r\n( 2 ) كنز العمال 6 / 183 .\r\n( 3 ) . 9 / 295 .\r\n( 4 ) طرح التثريب 1 / 87 .\r\n( 5 ) تيسير الوصول 3 / 279 - البداية و النهاية 7 / 311 .\r\n( 6 ) . 2 / 435 .\r\n","page_name":" 58 ","page_number":58},
  {"content":"\r\nما نزد على ( ع ) بوديم كه عمار وارد شد . على ( ع ) به او گفت : خوش آمدى اى پاك منزه گشته ! از پيامبر خدا ( ص ) شنيده‌ام كه ميفرمود : عمار سراسر وجودش از ايمان آكنده است . ( 1 )\r\n5 - ابن سعد آورده است كه عمار با حق است و حق با عمار ، حق بهر سو بگرايد عمار بهمانسو خواهد گرائيد ، و قاتل عمار در آتش ( دوزخ ) خواهد بود ( 2 )\r\nطبرانى و بيهقى و حاكم نيشابورى از طريق ابن مسعود از پيامبر ( ص ) روايت كرده‌اند كه هر گاه مردم اختلاف پيدا كردند پسر سميه همراه حق خواهد بود . اين روايت را ابن كثير در تاريخش ( 3 ) و سيوطى در جامع الكبير و كتاب ديگرش آورده است ( 4 )\r\nابراهيم بن حسين بن ديزيل در شرح حال على ( ع ) آورده است كه مردى نزد ابن مسعود آمده پرسيد : اگر آشوب داخلى رخ داد به نظر تو چه بايد بكنم ؟\r\nگفت : بايد به قرآن تمسك جوئى پرسيد : اگر مردمى آمدند كه « هر دو دسته در حال كشمكش » به قرآن دعوت ميكردند در آنصورت چه كنم ؟\r\nجواب داد : من از پيامبر خدا ( ص ) شنيده‌ام كه ميفرمود : هر گاه مردم با هم اختلاف پيدا كردند پسر سميه با حق خواهد بود « يعنى به جبهه اى بپيونديد كه عمار ياسر در آن است » .\r\nابو عمر در استيعاب از طريق حذيفه از پيامبر ( ص ) روايت كرده است كه « پسر سميه را داشته باشيد ، زيرا تا بميرد حق را ترك نخواهد كرد . » يا\r\n\r\n","description":"","footnote":"\r\n( 1 ) سنن ابن ماجه 1 / 65 - حلية الاولياء 1 / 139 - اصابه 2 / 512\r\n( 2 ) . 3 / 187 چاپ ليدن .\r\n( 3 ) . 7 / 270 .\r\n( 4 ) . 6 / 184 .\r\n","page_name":" 59 ","page_number":59},
  {"content":"\r\nفرمود : « او بهر سو كه حق بگرايد مىگرايد » ( 1 )\r\n6 - ابن ماجه از طريق عايشه از پيامبر ( ص ) روايت كرده كه « عمار هر گاه دو كار به او عرضه و پيشنهاد شود محال است آن را كه به هدايت نزديكتر است انتخاب نكند » يا بعبارتى كه احمد حنبل از طريق عبد اللَّه بن مسعود نقل كرده « پسر سميّه هرگز نشد كه دو كار به او عرضه و پيشنهاد شود ( يا ميان دو كار مخيّر شود ) و آن را كه به هدايت و حق نزديكتر است انتخاب نكند » ، و بعبارتى ديگر از طريق عايشه : « اگر ميان دو كار مخيّر شود حتما آن را كه به هدايت و حق نزديكتر است انتخاب مىكند . » و به صورتى كه ترمذى روايت كرده : « عمّار نشد كه ميان دو كار مخير شود و آن را كه به هدايت و حق نزديكتر است انتخاب نكند ( 2 ) » .\r\n7 - ترمذى از قول على ( ع ) نقل مىكند كه فرمود : « عمار از پيامبر ( ص ) اجازهء ورود خواست . فرمود : او را بدرون آوريد . خوش آمدى اى پاك منزه گشته ! » ( 3 ) همين را طبرانى و ابن شيبه و احمد حنبل ( 4 ) و بخارى ( 5 ) و ابن جرير طبرى و حاكم نيشابورى و شاشى و سعيد بن منصور و ابو نعيم ( 6 ) و بغوى ( 7 ) و ابو عمر ( 8 )\r\n\r\n","description":"","footnote":"\r\n( 1 ) . 2 / 436 .\r\n( 2 ) مسند احمد حنبل 1 / 389 و 6 / 113 - سنن ابن ماجه 1 / 66 - مصابيح ، بغوى 2 / 288 - تفسير قرطبى 10 / 181 - تيسير الوصول 3 / 279 - شرح ابن ابى الحديد 2 / 274 - كنز العمال 6 / 184 - اصابه 2 / 512 .\r\n( 3 ) و ميگويد : حديثى نيكو و درست است .\r\n( 4 ) . 1 / 100 و 126 و 138 .\r\n( 5 ) . 4 / 229 بخش دوم .\r\n( 6 ) حلية الاولياء 1 / 140 .\r\n( 7 ) مصابيح 2 / 288 .\r\n( 8 ) استيعاب 2 / 435 .\r\n","page_name":" 60 ","page_number":60},
  {"content":"\r\nو ابن ماجه ( 1 ) و ابن كثير ( 2 ) و ابن ديبع ( 3 ) و عراقى ( 4 ) و سيوطى ( 5 ) روايت كرده‌اند .\r\n8 - از انس بن مالك از پيامبر ( ص ) روايت شده است كه « بهشت مشتاق چهار تن است : على بن ابيطالب ، عمار ياسر ، سلمان فارسى و مقداد . »\r\nبعبارتى كه ترمذى و حاكم نيشابورى و ابن عساكر آورده‌اند : « بهشت مشتاق سه نفر است : على و عمار و سلمان . »\r\nيا به صورتى كه ابن عساكر آورده : « بهشت مشتاق سه نفر است :\r\nمشتاق على و عمّار و بلال » ( 6 )\r\n9 - ( بزّار ) از طريق على ( ع ) از پيامبر ( ص ) روايت كرده است كه « خون عمار و گوشتش بر آتش حرام است كه بسوزاند » يا بطوريكه ابن عساكر آورده :\r\n« خون عمار و گوشتش بر آتش حرام است كه آن را بخورد يا متعرض شود » ( 7 )\r\n10 - ابن هشام از پيامبر گرامى ( ص ) روايت مىكند كه فرمود : « آنها را چه نسبتى است با عمار ؟ ! او آنها را به بهشت مىخواند و آنها او را به دوزخ . . . » ( 8 ) ابن ابى الحديد و ابن كثير همين روايت را به اين عبارت آورده‌اند :\r\n« قريش را چه نسبتى است با عمار ؟ ! او آنها را به بهشت مىخواند و آنها او\r\n\r\n","description":"","footnote":"\r\n( 1 ) سنن 1 / 65 .\r\n( 2 ) البداية 7 / 311 .\r\n( 3 ) تيسير الوصول 3 / 278 .\r\n( 4 ) طرح التثريب 1 / 87 .\r\n( 5 ) جامع الكبير 7 / 71 .\r\n( 6 ) حلية الاولياء ، ابو نعيم 1 / 142 - مستدرك حاكم 3 / 137 و آن را حديثى صحيح شمرده است چنان كه ترمذى و طبرانى نيز چنين دانسته‌اند : تفسير قرطبى 10 / 181 .\r\nتاريخ ابن كثير 7 / 311 ، مجمع الزوائد هيثمى 9 / 307 تاريخ ابن عساكر 3 / 306 و 6 / 198 و 199 - استيعاب ، ابو عمر 2 / 435 .\r\n( 7 ) مجمع الزوائد 9 / 295 - كنز العمال 6 / 184 و 7 / 75 .\r\n( 8 ) سيرهء ابن هشام 2 / 115 - عقد الفريد 2 / 289 .\r\n","page_name":" 61 ","page_number":61},
  {"content":"\r\nرا به دوزخ ، قاتل عمّار و كسى كه اسلحه و جامه اش را بر گيرد در دوزخ خواهد بود » ( 1 ) .\r\n11 - طبرانى و ابن عساكر از طريق عايشه روايت كرده‌اند كه « پيامبر فرمود : با انسان كه لباسى جز دو جامهء كهنه ندارد و اگر به قسم از خدا چيزى بطلبد حتما به او خواهد بخشيد و از آن جمله عمار بن ياسر است » ( 2 ) .\r\n12 - احمد حنبل از طريق خالد بن وليد از پيامبر اكرم ( ص ) روايت كرده كه « هر كس با عمار دشمنى كند خدا با او دشمنى خواهد كرد ، و هر كه نسبت به عمار كينه بورزد خدا با او كينه خواهد ورزيد ) حاكم نيشابورى و ذهبى و هيثمى اين حديث را صحيح شمرده‌اند .\r\nبه اين صورت هم آمده كه « هر كس به عمار دشنام دهد خدا او را دشنام خواهد داد و هر كه با عمار كينه بورزد خدا با او كينه خواهد ورزيد ، و هر كه عمار را نادان شمارد خدا او را نادان خواهد شمرد » و اين را حاكم و ذهبى صحيح شمرده‌اند .\r\nو اين صورت ديگرى از آن است : « هر كس به عمار دشنام دهد خدا او را دشنام خواهد داد و هر كه با عمار دشمنى ورزد خدا با او دشمنى خواهد ورزيد » و اين را حاكم و ذهبى صحيح شمرده‌اند .\r\nاحمد حنبل به اين عبارت نقل كرده است : « هر كه با عمار دشمنى ورزد خداى عزّ و جلّ با او دشمنى خواهد ورزيد ، و هر كه نسبت به وى كينه بورزد خداى عزّ و جلّ با او كينه ميورزد ، و هر كه او را دشنام دهد خداى عزّ و جلّ او را دشنام خواهد داد . »\r\n\r\n","description":"","footnote":"\r\n( 1 ) شرح نهج البلاغه 3 / 274 - تاريخ ابن كثير 7 / 268 .\r\n( 2 ) مجمع الزوائد 9 / 294 - كنز العمال 6 / 184 .\r\n","page_name":" 62 ","page_number":62},
  {"content":"\r\nحاكم نيشابورى و ابن نجار و ابن عساكر و طبرانى با عباراتى مشابه روايت كرده‌اند . و جمعى كثير از حديثدانان و اساتيد فن حديث آن را آورده‌اند ( 1 ) .\r\n13 - از حذيفه « صحابى معروف پيامبر ( ص ) روايت شده كه ( از او پرسيدند : حالا كه عثمان كشته شده چكار كنيم ؟ جواب داد : با عمار باشيد .\r\nگفتند : عمار از على ( عليه السّلام ) جدا نميشود . گفت : حسد بيش از هر چيز انسان را نابود ميسازد ، و حقيقت اين است كه نزديكى عمار با على سبب مىشود كه شما از عمار دورى كنيد . در حالى كه به خدا قسم على آنقدر بر عمار برترى دارد كه ابر از خاك فاصله دارد ، عمّار از نيكان است ) ( 2 )\r\n14 - عبد اللَّه بن جفعر ( طيار ) ميگويد : « كسى را نديده‌ام كه مثل عمار ياسر و محمد بن ابى بكر دوست نداشته باشد كه حتى يك لحظه در برابر خدا نافرمانى نمايد و به قدر يك مو از راه حق انحراف پيدا كند » ( 3 )\r\n15 - ابشيهى در كتاب ( مستطرف ) از پيامبر ( ص ) روايت مىكند : « در جنگ احد جبرئيل به خدمت پيامبر ( ص ) فرود آمد ( و دربارهء يارانش مىپرسيد ) ، تا رسيد به اين سؤال : اين كه در برابرت از تو دفاع و پاسدارى مىكند كيست ؟\r\nفرمود : عمار ياسر است . گفت : او را به بهشت مژده بده ! آتش بر عمار حرام گشته است » ( 4 )\r\n\r\n","description":"","footnote":"\r\n( 1 ) رجوع كنيد به : مسند احمد حنبل 4 / 89 - مستدرك حاكم 3 / 390 و 391 - تاريخ الخطيب 1 / 152 - استيعاب 2 / 435 - اسد الغابه 4 / 45 - طرح التثريب 1 / 88 - تاريخ ابن كثير 7 / 311 - اصابه 2 / 512 - كنز العمال 6 / 185 و 7 / 71 و 75 .\r\n( 2 ) ابن عساكر روايت كرده است : كنز العمال 7 / 73 .\r\n( 3 ) طبرانى روايت كرده است : مجمع الزوائد 9 / 292 .\r\n( 4 ) . 1 / 166 .\r\n","page_name":" 63 ","page_number":63},
  {"content":"\r\n\r\nاين است عمار ياسر\r\nبا مطالعهء آيات و احاديثى كه گذشت مسلَّم مىشود كه رفتار خشن و زننده اى كه با عمار ياسر شده سخت ناروا بوده است ، و هيچكس نمىتواند آن را توجيه و تأييد نمايد . اگر كسى مدعى شود كه خليفه به قصد تأديب چنين رفتار زشت و ناروائى مرتكب گشته است بايد توجه كند كسى را تأديب ميكنند كه سوء ادبى از او سر زده باشد يا سخنى بباطل و بهتانى بر زبان آورد ، يا حرفى بر خلاف حق يا مخالف احكام و شريعت اسلام گفته باشد و ميدانيم كه مقام عمار اجلّ از اينها است و او فقط دعوت به حق كرده و به رويه و تعاليم اسلام خوانده و از ستمى كه بر ديگران رفته ناليده و شكايت نموده و به وصيتى كه به او شده و ملتزم به ادايش بوده عمل كرده است يا نامه اى را كه گروهى از مؤمنان و پارسايان و اصحاب پيامبر ( ص ) نوشته و در آن امر بمعروف و نهى از منكر كرده‌اند به زمامدار رسانده است . آيا كداميك از اينها در شريعت اسلام ممنوع و جرم است كه خليفه خواسته عمار را بخاطر انجامش تأديب نمايد و به راه راست اسلام باز آورد ؟ ! مگر خليفه صاحب اختيار جان مردم است تا چنان كه خود را صاحب اختيار اموال عمومى مسلمانان ميپنداشت در جانشان بدلخواه دخل و تصرف كند و با اين كار دل بلهوس اطرافيانش را شاد سازد ؟ ! مگر حكومت اسلامى استبدادى و ديكتاتورى است يا سلطنت كه بمتقضاى آن مردان پاك و اصلاح طلب را بزنند و شكنجه دهند ؟ !\r\nوانگهى اگر خليفه خود را وظيفه دار تأديب و كيفر خلافكاران ميدانست چرا كسانى مثل عبيد اللَّه بن عمر ( 1 ) ، و حكم ابن ابى العاص ، و مروان بن حكم ،\r\n\r\n","description":"","footnote":"\r\n( 1 ) اصحاب بزرگ پيامبر ( ص ) وحدت نظر داشتند و اصرار كه بجرم قتل مرد و زن و كودك بيگناه مسلمان اعدم شود و عثمان كه نخست ميگفت بايد اعدام شود پس از رسيدن به حكومت از اجراى حكم خدا در مورد عبيد اللَّه بن عمر دست باز كشيد ( فارسى ) .\r\n","page_name":" 64 ","page_number":64},
  {"content":"\r\nو وليد بن عقبه ، و سعيد بن عاص ، و تبهكاران ديگرى را كه همگى مستحق كيفر بودند و بارها واجب شد كه احكام كيفرى اسلام در موردشان اجرا شود واگذشت و حتى سعى ميكرد دلشان را بدست آورد و از خزانهء مسلمين به آنها مىبخشيد و از آنها دفاع ميكرد و آنها را بر جان و مال مردم مسلَّط مينمود و به مقام فرماندهى سپاه و استاندارى ميگماشت ؟ ! آرى او همهء كيفرها و تأديبها را گذاشته بود براى مردان صالح و نيكو كار و خير خواه و اصلاح طلبى مثل عمار ياسر و ابو ذر غفارى و ابن مسعود و يارانشان .\r\nهر گاه در اعمال و رفتار عثمان دقت كنيم در مىيابيم كه براى هيچيك از مردان بزرگ و صالح و خير خواه ملت اسلامى ارزش و احترامى قائل نبوده است ، حتى بارها نسبت به امير المؤمنين على ( ع ) جسارت روا داشته است ، و ديديم كه به مولاى متقيان ميگويد : تو بيش از او مستحق تبعيدى يا ميگويد :\r\nهيچ گردنكشى نيست كه تو را نردبان و وسيلهء مخالفت نساخته و تو را پشت و پناه خويش ننموده باشد . و مقصودش از گردنكشان ابوذر و عمار و امثال ايشان است ، و امام ( ع ) را وسيله و همدست و پشت و پناه گردنكشان ميشمارد .\r\nو اين بهتانى عظيم و نابخشودنى است در حق امام و مولاى مؤمنان و اصحاب عظيم الشأنى چون ابوذر و عمار .\r\nگوئى هيچگاه مصاحب پيامبر اكرم ( ص ) نبوده و هرگز سخنان آن حضرت را كه بارها در حق على ( ع ) فرموده نشنيده است ، آن تمجيدها و تقديرها را كه در حضور اصحابش يا در انجمن و اجتماع آنان و در حوادث و جنگهاى گوناگون بر زبان مباركش جارى ساخته است . يا پندارى ، فداكاريهاى آن قهرمان دلير را در سختترين و تاريكترين موقعيتهاى حسّاس اسلام به چشم نديده و نديده كه وقتى همهء ياران پيامبر ( ص ) از برابر دشمن گريخته اند\r\n","description":"","footnote":"","page_name":" 65 ","page_number":65},
  {"content":"\r\nيكتنه ايستاده و در دفاع از آئين مقدس اسلام و رهبرش جان فشانده است و آندم كه همه اسلام و پيامبرش را واگذاشته‌اند او به هولناكترين پاسدارى كمر بسته و در اين راه جز به خدا و حفظ آئينش به هيچ نينديشيده است .\r\nگروهى مدعيند كه خليفه حافظ قرآن بوده و گاه در نماز شب همهء قرآن را در يك ركعت مىخوانده است . اگر اين ادعا راست هم باشد ، مىپرسم آيا در اين قرائتها هيچ به آيهء تطهير بر نخورده و ندانسته كه مولاى متقيان يكى از آن پنج تن است كه آيهء شريفه بدان اشارت ميورزد ؟ يا به آيهء مباهله بر نخورده . كه دلالت بر اين دارد كه على ( ع ) بمنزلهء جان و خود پيامبر ( ص ) است ؟ چگونه به اين آيات توجه ننموده و به آيات شريفهء ديگرى كه در حق مولاى ما على است و عبد اللَّه بن عباس - كه علامه امت اسلام لقب يافته - آنها را به سيصد آيه بالغ شمرده است ( 1 ) ؟ ! يا از توجه به معانى آنها غفلت داشته است ؟ يا از پر خوانى عقلش از التفات به معانى گرانقدر آيات باز مانده است ؟ ! يا مىفهميده كه چه مىخواند امّا . . . ؟ !\r\nمن نميدانم ابن حجر و ابن كثير و امثال آنها كه حرفها و كارهاى نارواى عثمان را در مورد ابوذر و ابن مسعود و مالك اشتر اينطور توجيه ميكنند كه آزادى بيان آنان سبب ميشد كه ابّهت و شكوه خلافت از بين برود و كسر شأنى براى خليفه پيش آيد حرفهاى زشت و نارواى عثمان را نسبت به مولاى متقيان چگونه توجيه توانند كرد ؟ ! اينها كه انجام وظيفهء امر بمعروف و نهى از منكر ابوذر و عمار و ابن مسعود را مايهء كسر شأن خليفه ميشمارند و نديده ميگيرند كه صلاح امت و ماهيت اسلامى و رويّه حكومت بسته به انجام اين وظيفهء مقدس اسلامى است آيا در مورد جسارتهاى عثمان به امير المؤمنين على ( ع ) نيز وابستگى كوركورانه و تعصب جاهلى وادارشان ميسازد كه همان توجيهات\r\n\r\n","description":"","footnote":"\r\n( 1 ) رجوع كنيد به جلد اول همين كتاب .\r\n","page_name":" 66 ","page_number":66},
  {"content":"\r\nگستاخانه را تكرار نمايند ؟ ! از ماندن على ( ع ) در مدينه چه مفسده اى ببار ميآيد و در تبعيد امام كدام مصلحت عمومى اسلامى نهفته بوده است ؟ ! مگر على ( ع ) خود عين صلاح و مصلحت محض نيست ؟ ! مگر مصالح عمومى و فردى را كسى جز او تشخيص ميداد و يا پاسدارى ميكرد ؟ ! ابهت و شكوهى كه با اقامت و وجود امير المؤمنين على ( ع ) آن مظهر فضيلت و پاكى و دانش و صلاح و اصلاح و ايمان ، زائل شود زوال و عدمش به زوجود است به خدا قسم اگر مدافعان متعصب عثمان ميتوانستند براى تبرئه او ساحت مقدس امام ( ع ) را به همان بهتانها كه در حق ابوذر و عمار و ابن مسعود روا داشتند ميآلودند ، امّا نتوانستند . . .\r\nحقيقت اين است كه عثمان اگر گوش به نصايح خير خواهانه و راهنمائيهاى مصلحت آميز امام ( ع ) سپرده بود نه به پرتگاه گمراهى و ستم و جنايت مىافتاد و نه ابهت و شكوه خلافت ميكاست ، و هم خود معزز و شكوهمند ميبود و هم امّت اسلام ، ولى چه فايده . . . !\r\nخداى حكيم و مقتدر از درون و برون هر كس آگاه است ، و مسلم است كه پاره اى افراد ، دنيا دوستند و براى كسب لذائذ و بهره‌هاى دنيوى بهر جنايت و گناه و توجيه غرض آلود و ناروا دست ميآلايند ، ولى بايد دانست كه صحنهء سهمگين رستاخيز و دادگاه عدل الهى در انتظار است .\r\n","description":"","footnote":"","page_name":" 67 ","page_number":67},
  {"content":"\r\n\r\nعثمان مردان پاكدامن و اصلاح طلب كوفه را به شام تبعيد مىكند\r\nبلاذرى مينويسد : « چون عثمان رضى اللَّه عنه وليد بن عقبه را از ( استاندارى ) كوفه بر كنار ساخت آن را به سعيد بن عاص سپرد و به او دستور داد كه با مردم مدارا نمايد . به همين سبب با قاريان قرآن كوفه و با معاريف آن نشست و برخاست ميكرد و با آنان انجمن داشت ، و اين اشخاص با او انجمن ميكردند : مالك اشتر ، زيد بن صوحان ، صعصعة بن صوحان ، حرقوص بن زهير ، جندب بن زهيرازدى ، شريح بن اوفى ، كعب بن عبده - و او مردى زاهد و عابد بود و هم اوست كه بدست بسر بن ارطاة ( سردار سفاك معاويه ) كشته شد - عدى بن حاتم طائى ، كدام بن حضرى ، مالك بن حبيب ، قيس بن عطارد ، زياد بن خصفة ، يزيد بن قيس ارحبى ، و عده اى ديگر . يكوقت همهء اينها با او جمع بودند و نماز عصر را خوانده كه با هم به گفتگو پرداختند و سخن به زمينهاى حاصلخيز ميان كوفه و بصره ( بين النهرين ) كشيد و زمينهاى دامنهء كوهستان ، و گفتند كه زمين بين النهرين بر زمينهاى كوهستان برترى دارد ، زيرا همه آنچه در مزارع كوهستان ميرويد در آن ميرويد بعلاوهء نخل . آن كه حرف اين زمينها را پيش كشيد حسّان بن محدوج ذهلى بود . در اين هنگام عبد الرحمن بن خنيس اسدى رئيس شهربانى گفت : خيلى دلم ميخواست كه آن زمينها ( زمينهاى عراق ) مال استاندار ( يعنى سعيد بن عاص ) ميبود و شما زمينهائى بهتر از آن\r\n","description":"","footnote":"","page_name":" 68 ","page_number":68},
  {"content":"\r\nميداشتيد . مالك اشتر به او گفت : براى استاندارى زمينهائى بهتر از اين آرزو كن ، امّا حق ندارى آرزو كنى كه زمينهاى ما مال او باشد . عبد الرحمن گفت : آرزوى من چه ضررى براى تو دارد كه اخمهايت را در هم ميكشى ، به خدا اگر استاندار تصميم بگيرد آن زمينها را تصاحب مىكند . مالك اشتر گفت : به خدا اگر تصميم هم بگيرد هرگز موفق نخواهد شد . سعيد بن عاص از اين گفتگو درخشم شده و گفت : زمينهاى حاصلخيز ميان كوفه و بصره حق قريش است .\r\nمالك اشتر اعتراض كرد كه « آيا آنچه را خدا بقدرت نيزه‌هاى ما بتملك ما درآورده ميخواهى ملك خودت و قبيله ات سازى ؟ ! به خدا اگر كسى به اين صدد بر آيد چنان ضربه اى خواهد خورد كه سرنگون گردد » ، اين را گفت و به عبد الرحمن بن خنيس پريد امّا او را جدا كردند .\r\nسعيد بن عاص اين ماجرا را به عثمان گزارش كرد و نوشت : « با وجود مالك اشتر و دوستانش كه به قاريان و اساتيد قرآن معروفند امّا مشتى ابله‌اند من در كوفه از عهدهء كوچكترين كارى بر نميآيم . » عثمان در جواب دستور داد كه آنها را به شام سوق بده . و به مالك اشتر نوشت : « من ميدانم كه تو نيتى در درون دارى كه اگر آشكارش كنى ريختن خونت جايز خواهد بود .\r\nفكر نميكنم تا صدمهء كشنده اى به تو نرسيده دست از كارهايت بردارى . بمحض اين كه نامه‌ام به تو رسيد به طرف شام حركت كن چون اهالى كوفه را فاسد كرده اى « سعيد بن عاص ، مالك اشتر و همهء كسانى را كه با او در حمله و انتقاد شركت داشتند و عبارت بودند از : زيد بن صوحان ، صعصعة بن صوحان ، عائد بن حمله ، كميل بن زياد ، جندب بن زهير ، حارث بن عبد اللَّه ، يزيد بن مكفف ، ثابت بن قيس نخعى ، و اصعر بن قيس حارثى ، تبعيد كرد .\r\nاين اساتيد قرآن كه اهل كوفه بودند و به شام تبعيد شدند در دمشق نزد\r\n","description":"","footnote":"","page_name":" 69 ","page_number":69},
  {"content":"\r\nعمرو بن زراره اقامت كردند . معاويه با آنان به خوبى رفتار نمود و آنها را گرامى داشت تا گفتگوئى ميان او و مالك اشتر در گرفت كه به خشونت كشيد ، و بر اثر آن معاويه او را زندانى كرد . پس عمرو بن زراره برخاسته گفت : اگر او را زندانى كنى كسى پيدا خواهد شد كه ترا از آن باز دارد . معاويه دستور داد تا عمرو را نيز زندانى كردند . ديگران مداخله كرده به معاويه گفتند : با ما كه در جوار تو هستيم به خوبى رفتار كن . و ديگر هيچ نگفتند . معاويه پرسيد : چرا ديگر صحبتى نميكنيد ؟ ! زيد بن صوحان جواب داد كه از سخن چه فائده ؟ ! اگر ستمى از ما سر زده بدرگاه خدا توبه مىكنيم ، و اگر ستمديده‌ايم از خدا ايمنى مسئلت مىكنيم . معاويه گفت : تو مرد راستگوئى هستى . و اجازه داد به او كه به كوفه باز گردد ، و به سعيد بن عاص نوشت : « من به زيد بن صوحان اجازه دادم كه به خانه اش در كوفه باز گردد چون ديدم مردى با فضيلت و معتدل و با ايمان است . بنابر اين تو هم با او خوشرفتارى كن و دست از آزارش باز دار ، و به او روى خوش نشان بده و محبت كن . زيرا به من تعهد داد كه هيچ كار ناخوشايندى از او سر نزند . » زيد بن صوحان از معاويه تشكر كرد و در موقع خداحافظى از معاويه تقاضا كرد آنها را كه زندانى نموده آزاد سازد - و آزاد ساخت .\r\nبه معاويه خبر رسيد كه عده اى از اهالى دمشق با مالك اشتر و دوستانش مىنشينند و به بحث و استفاضه مىپردازند . پس به عثمان نوشت : « تو كسانى را پيش من فرستادى كه شهر و ديار خود را فاسد كرده و شورانده‌اند . و خاطرم هيچ آسوده از اين نيست كه مردم تحت فرمانم را به عدم اطاعت وادارند و چيزهائى به آنها ياد بدهند كه هنوز ياد نگرفته‌اند و در نتيجه راهرويشان به ناراهوارى بدل شود و امنيت موجود جاى خود را به شورش بدهد . » عثمان\r\n","description":"","footnote":"","page_name":" 70 ","page_number":70},
  {"content":"\r\nدر جواب دستور فرستاد كه آنان را به « حمص » سوق دهد - سوق داد . و فرماندار آن شهر عبد الرحمن بن خالد بن وليد بن مغيره بود . گفته‌اند عثمان نوشته است كه آنها را بكوفه برگردانند ولى سعيد بن عاص دوباره اظهار ناراحتى كرده است ، در نتيجه عثمان دستور داد آنان را به « حمص » سوق دهند - و به آن شهر ساحلى ( سوريّه ) در آمده‌اند . » ( 1 )\r\n\r\nتفصيل ماجرا\r\nاز عثمان بدعتهائى سر زد كه مشهور است و همه ميدانند . ياران پيامبر ( ص ) او را بعلَّت آن مورد انتقاد و نكوهش قرار دادند . از قبيل اينكه بنى اميه مخصوصا آنعده از امويان را كه زشتكار و ابله و بى دين و ايمان بودند به فرماندهى سپاه و استاندارى ميگماشت ، و اموال عمومى را به آنها حواله ميداد و مىبخشيد ، و رفتار ناروائى كه با عمار و ابوذر و عبد اللَّه بن مسعود كرد و ساير كارهائى كه در اواخر خلافتش مرتكب گشت . بعد اينطور اتفاق افتاد كه وقتى وليد بن عقبه استاندار كوفه بود و ديدند و شهادت دادند كه شراب خورده است عثمان او را بر كنار كرد و سعيد بن عاص ( اموى ) را بجايش منصوب ساخت . سعيد به كوفه رفت و عده اى از اهالى آنجا را براى همنشينى و مصاحبت برگزيد كه با او انجمن مينمودند . روزى سعيد بن عاص گفت :\r\nزمينهاى حاصلخيز عراق بوستان قريش و بنى اميه است . مالك اشتر نخعى در جوابش گفت : پنداشته اى زمينهاى حاصلخيزى كه خدا بقدرت شمشيرهايمان به غنيمت و مالكيت مسلمانان در آورده بوستان تو و قبيلهء تو است ؟ ! رئيس\r\n\r\n","description":"","footnote":"\r\n( 1 ) انساب الاشراف 5 / 39 - 43 .\r\n","page_name":" 71 ","page_number":71},
  {"content":"\r\nشهربانى كوفه گفت : حرف استاندار را رد ميكنى ؟ ! و حرفهاى خشن زد .\r\nپس مالك اشتر به جماعتى از نخعيان ( افراد قبيله اش ) و اشراف و بزرگان كوفه كه در اطرافش بودند گفت : نشنيديد چه گفت ؟ ! پس آنان در حضور سعيد بن عاص بر او حمله بردند و او را بشدت كوفتند و پايش را كشيدند . اين عمل بر سعيد بن عاص گران آمد ، و انجمن با آنان را ترك كرد و ديگر به آنان اجازهء همصحبتى نداد . در نتيجه ، آنان در انجمنهاى خود به او بد ميگفتند و از انتقاد و حمله به او به انتقاد عثمان مىپرداختند و مردمى بسيار بدورشان فراهم ميآمد ، تا كارشان بالا گرفت و خطرناك گشت . چنان كه سعيد بن عاص وضعشان را به عثمان گزارش داد . عثمان نوشت كه بشام سوق دهد تا اهالى كوفه را فاسد و شورشى نكنند . و به معاويه كه استاندار شام بود نوشت :\r\n« عده اى از اهالى كوفه را كه تصميم داشتند شورش بر پا كنند به قلمرو تو سوق كرده‌ام . اگر ديدى به راه ميآيند با آنها خوشرفتارى كن و به شهر و ديارشان باز گردان . » اين جماعت كه عبارت بودند از : مالك اشتر ، مالك بن كعب ارحبى اسود بن يزيد . علقمة بن قيس و صعصعة بن صوحان و ديگران به دمشق نزد معاويه رسيدند يكروز آنها را جمع كرد و چنين گفت : « شما عده اى از عرب هستيد كه هم شمشير زنيد و هم سخنور . بوسيلهء اسلام به افتخار و برترى نائل آمديد و بر ملتهاى ديگر چيره گشتيد و ميراث آنها را بدست آورديد . اطلاع پيدا كرده‌ام كه از قريش بدگوئى كرده و با زمامدارانى كه از قبيلهء قريشند عداوت ورزيده‌ايد . اگر قريش نبودند شما ذليل و بيچاره بوديد . زمامداران شما براى شما سپر و پوششند بنابراين دست از آنها بر نداريد . زمامداران شما اگر ستم ببينند صبر و تحمل نشان ميدهند و بخاطر شما حرفهاى عتاب آميز را بر خويش\r\n","description":"","footnote":"","page_name":" 72 ","page_number":72},
  {"content":"\r\nهموار مينمايند . به خدا اگر دست از اين كارهاتان بر نداريد خدا شما را گرفتار كسانى خواهد كرد كه انواع ذلت و خوارى را بر شما تحميل ميكنند و اگر تحمل هم نشان دهيد باز از شما سپاسگزار نخواهند بود ، بعلاوه شما در تمام جنايات و مظالمى كه در حق مردم در زمان حيات و بعد از مرگ شما مرتكب شوند شريك خواهيد بود . »\r\nصعصعة بن صوحان در جواب گفت : « امّا دربارهء قريش ، حقيقت اين است كه در دورهء جاهليت قريش بيش از ساير قبائل عرب نفرات و قدرت نداشته است ، و بعضى از قبائل عرب هم پر شمار تر از آن بوده‌اند و هم قدرتمندتر . »\r\nمعاويه گفت : تو سخنگوى اين عدّه هستى ، و مىبينم عقل ندارى حالا شما را شناختم و فهميدم آنچه سبب شده كه مغرور شويد كم عقلى است .\r\nمن از عظمت اسلام سخن ميگويم و شما در جواب از جاهليت ياد ميكنيد . خدا آنهائى را كه شما را بزرگ كردند ذليل كند . در سخنم دقت كنيد و بفهميد ، و فكر نمىكنم بفهميد ! قريش در دورهء جاهليت و نيز در دورهء اسلام فقط بوسيلهء خداى يگانه به قدرت و عزت رسيد . پرشمارتر و مقتدرتر از ساير قبائل عرب نبود ، بلكه از لحاظ تبار نجيبتر و از لحاظ كردار و اخلاق گرانمايه تر و از لحاظ مردانگى بالاتر از همهء قبائل عرب بود . در دورهء جاهليت كه مردم يكديگر را مىبلعيدند قريش در سايهء خدا پرستى ايمن و در امان مىزيست و خدا او را به حرمى ايمن نشانيد در حالى كه ديگر مردمان از اطراف آن ربوده ميشدند و به اسارت مىرفتند . آيا از عرب و غير عرب يا مردم سياه و سرخ - پوست كسى را مىشناسيد كه روزگار در شهر و حريمش بر او مصيبت و بلائى نازل نكرده باشد جز قبيلهء قريش ؟ جز قريش كه نشد كسى بدخواهش شود و خدا\r\n","description":"","footnote":"","page_name":" 73 ","page_number":73},
  {"content":"\r\nاو را ذليل نسازد . تا آنگاه كه خداى متعال اراده فرمود كسانى را كه با پيروى دينش به عزت رسيده‌اند از خوارى دنيا و بد عاقبتى آخرت برهاند ، و به همين جهت بهترين آفريده اش را برگزيد و سپس برايش اصحابى برگزيد كه نيكوترين آنان قريش بودند . آنگاه اين دولت را بر پيكر ايشان استوار ساخت و خلافت را به آنان اختصاص داده چنان كه حكومت فقط با ايشان است . خدا كه دورهء جاهليت و هنگامى كه قريش كافر بودند آنها را حفظ و حراست نمود مگر ممكن است حال كه بدين او هستند حفظ و حمايتشان ننمايد ؟ مرگ بر تو و پيروانت .\r\nتو اى صعصعه ! شهر تو بدترين شهرهاست ، از لحاظ محصولات گندترين محصولات را دارد ، گود است ، همسايگان پستى دارد ، دايما در آن شر به پا مىشود ، هيچ نجيب زاده اى در آن اقامت نكرده است ، و هر آدم فرو مايه اى كه در آن اقامت نمايد اقوام مختلف با هم بكشمكش بر مىخيزند و بردگان ايرانى شورش ميكنند ، و تو در ميان قومت از همه بدترى ! آيا پس از آنكه اسلام ترا بمقامى نمايان رسانيد و با اقوام و ملتها معاشر ساخت در صدد بر آمده اى كه دين خدا را كج و دگرگونه سازى و به گمراهى روى ! ؟ اين كار ، نه بر قريش ضرر مىزند و نه آنها را از مرتبهء بلندشان فرو مىآرد و نه باعث مىشود از انجام وظائفى كه به عهده دارند باز مانند . شيطان از شما غافل نيست ، مايهء شرارت را در شما يافت و شما را بوسيلهء مردم فريفت ، و هم او شما را بر زمين خواهد زد . از روى شرارت هر كارى بكنيد نتيجه اش اين خواهد بود كه شرى بدتر و ننگ آورتر گريبانتان را بگيرد . بشما اجازه مىدهم هر جا مىخواهيد برويد . خدا بوسيلهء شما بهيچكس نه نفعى مىرساند و نه ضررى . شما آدمهائى نيستيد كه بتوانيد نفع يا ضررى به كسى برسانيد . اگر طالب نجات و رستگارى هستيد با جامعه ( دولت ) باشيد و نگذاريد عشرت و نعمت\r\n","description":"","footnote":"","page_name":" 74 ","page_number":74},
  {"content":"\r\nشما را به سركشى بكشاند ، زيرا غرورى كه نتيجهء كثرت نعمت است هرگز خير و صلاح ببار نخواهد آورد . هر جا مىخواهيد برويد . من دربارهء شما به امير المؤمنين ( عثمان ) خواهم نوشت . » و به عثمان نوشت : « عده اى پيش من آمده‌اند كه نه عقل دارند و نه دين ، از عدالت رنجيده خاطرند ، بهيچوجه خدا را در نظر نميگيرند ، و از روى دليل و برهان سخن نمىگويند ، بلكه تمام همشان متوجه بر پا كردن آشوب است . خدا آنها را مىآزمايد و رسوا ميسازد ، و آدمهائى نيستند كه از خطرشان بترسيم ، و قدرت و امكاناتى بيش از كسانى كه قبيله و ملَّتى دارند در اختيارشان نيست . بالاخره ميگويم كه آنها را از شام بيرون ببر . »\r\nحسن مدائنى روايت كرده است كه معاويه در شام با آنان جلساتى داشته و نطقها و گفتگوها در آن انجام گشته است ، و معاويه از جمله به آنها گفته است : « قريش دانست كه ابو سفيان از همهء افرادش بزرگوارتر و نجيب زاده تر است جز از پيامبر خدا ( ص ) زيرا او را برگزيد و گرامى ساخت و اگر ابو سفيان پدر همهء آدمها ميبود همه شان حليم و بردبار از كار در مىآمدند ! » صعصعة بن صوحان در جوابش ميگويد : « دروغ گفتى . انسانها پدرى بهتر از ابوسفيان داشتند ، پدرى كه خدا بقدرتش بيافريد و از معنوياتش در او دميد و به فرشتگان فرمان داد تا بر او سجده آرند . امّا از ميان فرزندانش برخى نيكو كار در آمدند و بعضى بدكار ، برخى هوشمند و عده اى احمق و نابخرد ! » و نيز روايت كرده كه در يكى از همين جلسات معاويه به آنان گفت : « جواب نيكو دهيد با آرامش بينديشيد و دقت نمائيد و نظرى را كه براى خودتان و مسلمانان مفيد تشخيص ميدهيد ابراز داريد و آن را از من بخواهيد ، و از من اطاعت كنيد . » صعصعة بن صوحان گفت : تو اين شايستگى را ندارى كه از تو\r\n","description":"","footnote":"","page_name":" 75 ","page_number":75},
  {"content":"\r\nاطاعت كنيم ، و نه اطاعت ما از تو در دستوراتى كه بر خلاف حكم خدا صادر ميكنى ميتواند افتخار و عظمتى برايت فراهم آورد . )\r\nمعاويه : اولين حرفى كه زدم اين بود كه سفارش كردم از خدا بترسيد و از او اطاعت كنيد و وحدت ملَّى را حفظ نمائيد و زمامدارانتان را احترام و از آنان اطاعت كنيد .\r\nصعصعه : اگر توبه كرده - و به حق و قانون اسلام باز آمده - اى به تو دستور مىدهم كه از حكومت كناره گيرى كنى ، زيرا در ميان مسلمانان كسانى هستند كه بيش از تو شايستهء تصدى حكومتند ، كسانى كه پدرشان خدماتى بيش از پدرت به اسلام كرده است و خودشان قدمهائى بهتر از تو در راه اسلام برداشته‌اند .\r\nمعاويه : من در راه اسلام قدمهائى برداشته‌ام . اگر كسانى باشند كه قدمهائى بهتر از من در راه اسلام برداشته باشند ، ولى امروز هيچكس نيست كه در انجام و ادارهء كارى كه اكنون به عهده دارم بيش از من قدرت و كفايت داشته باشد . حتى اين عقيدهء عمر بن خطاب بود . زيرا اگر كسى با كفايتتر و با قدرتتر از من وجود ميداشت هرگز عمر براى خاطر من يا ديگرى از انتصاب او به اين مقام خوددارى نمىنمود . از آن هنگام هيچ كارى از من سر نزده كه مستلزم بركنارى من از اين مقام باشد . اگر امير المؤمنين ( عثمان ) چنين كارى از من ديده بود به من مينوشت و من از استاندارى او استعفا ميكردم ، و اگر خدا چنين مقدّر سازد كه او چنين كارى كند اميدوارم كه تصميمش دائر بر انتصاب ديگرى بخير و مصلحت باشد . بنابر اين عاقلانه تر و آرامتر حرف بزنيد . زيرا نيت و باطن من با نيت و باطن شما خيلى فرق دارد . كار و نظر من بفرمان شيطان نيست . بجان خودم اگر كارها به رأى و نظر و هوش شما ميبود كار\r\n","description":"","footnote":"","page_name":" 76 ","page_number":76},
  {"content":"\r\nمسلمانان حتى يكشبانه روز هم رو به راه نميبود . به راه حق و خير برگرديد و خير خواهانه حرف بزنيد .\r\nگفتند : ( تو شايسته - حكومت و استاندارى و فرمانروائى - نيستى . )\r\nمعاويه : به خدا قسم خدا جهشها و كيفرهائى دارد و من از اين براى شما نگرانم كه در برابر خداى رحمان نافرمانى كنيد و از شيطان پيروى نمائيد ، و در نتيجهء آن در دنيا و آخرت بذلت بيفتيد .\r\nچون سخن معاويه باينجا رسيد به او پريدند و سر و ريشش را گرفتند و كشيدند . معاويه گفت : « به ! اينجا كوفه نيست كه چنين مىكنيد . به خدا اگر مردم شام ببينند با من كه امام و زمامدارشان هستم چنين رفتارى ميكنيد نمىتوانم جلوشان را بگيرم و حتما شما را خواهند كشت . بجان خودم همه كارهاتان شبيه يكديگر است . » آنگاه برخاسته گفت : به خدا تا زنده‌ام هرگز با شما جلسه نخواهم كرد . و به عثمان نوشت : « بسم اللَّه الرحمن الرحيم . به بندهء خدا عثمان امير المؤمنين ، از طرف معاوية بن ابى سفيان . پس از درود ، اى امير المؤمنين ! تو عده اى را پيش من فرستاده اى كه با زبان شيطان سخن ميگويند و آنچه را شيطان تقرير كند بر زبان ميآورند . و مدعيند كه از طرف قرآن با مردم سخن ميگويند . به همين جهت امر را بر مردم دگرگونه مينمايند .\r\nهمهء مردم نمىدانند كه اينها چه منظورى دارند . و منظورى جز بر پا كردن آشوب و اختلاف انداختن ندارند . اسلام بر آنان گران آمده و رنجانده شان .\r\nشيطان به دلهاشان نفوذ كرده است . بسيارى از مردم كوفه را كه با آنها تماس داشته‌اند فاسد كرده‌اند و اطمينان ندارم كه اگر در ميان مردم شام اقامت كنند با جادوى سخن و با زشتكاريشان ايشان را نفريبند . بنابر اين آنها را به شهرشان باز گردان تا در خانه شان ، در شهرشان و همانجا باشند كه نفاقشان ظاهر\r\n","description":"","footnote":"","page_name":" 77 ","page_number":77},
  {"content":"\r\nگشته است . و السلام » .\r\nعثمان در جواب دستور فرستاد كه آنها را به كوفه نزد سعيد بن عاص باز گرداند . او هم باز گردانيدشان . وقتى بكوفه باز آمدند زبانشان بيش از پيش روان و گويا بود . پس سعيد از وضع آنان به عثمان شكايت برد ، و عثمان به او نوشت كه نزد عبد الرحمن بن خالد بن وليد كه فرماندار « حمص » بود بفرستد آنان عبارت بودند از : مالك اشتر ، ثابت بن قيس ، كميل بن زياد ، زيد بن صوحان و برادرش صعصعه ، جندب بن زهير ، حبيب بن كعب ، عروة ابن جعد و عمرو بن حمق خزاعى .\r\nعثمان به مالك اشتر و دوستانش نوشت : « پس از درود ، من شما را به » حمص « تبعيد كرده‌ام . بنابر اين بمحض رسيدن نامه‌ام به طرف آن شهر روانه شويد ، زيرا شما نبايد آسيبى به اسلام و مسلمانان وارد آوريد . و السلام . »\r\nمالك اشتر چون اين نامه را خواند گفت : « خدايا ! هر كدام از ما را كه نظرش نسبت بمردم بدتر است و در رفتار با مردم بيش از ديگرى بر خلاف حكم خدا عمل كرده به زودى گرفتار بلا گردان » ! سعيد اين سخن را نيز به عثمان گزارش داد .\r\nمالك اشتر و دوستانش به ( حمص ) رفتند . عبد الرحمن بن خالد آنان را در كنارهء دريا جا داد و براى ايشان جيره اى ( يا مواجبى ) مقرر نمود .\r\n( واقدى ) ميگويد : « عبد الرحمن بن خالد پس از آنكه چند روزى آنان را اقامت داده و خوراكى براى ايشان مقرر كرد فرا خواندشان و گفت : اى شيطان زاده‌ها ! نه سلام و نه عليك ! شيطان از كردارش پشيمان شده امّا شما هنوز بساط گمراهگرى خود را جمع نكرده‌ايد . خدا مرا بزند اگر شما را اذيت نكنم ! آى گروهى كه نمىدانم عربيد يا عجم ! نمىدانم به من هم همان حرفهائى را ميخواهيد بزنيد كه به معاويه زديد ؟ ! من پسر خالد بن وليدم ! پسر\r\n","description":"","footnote":"","page_name":" 78 ","page_number":78},
  {"content":"\r\nكسى كه تجارب سهمگين و دشوار را از سر گذرانده است . من پسر كسى هستم كه مرتدان را به خاك و خون كشيد . به خدا اى پسر صوهان ! اگر به من خبر برسد كه يكى از اطرافيانم با مشت بر بينىات كوبيده و تو سرت را عقب كشيده اى چنان بلائى بر سرت بياورم كه روزگارت سياه شود . يك ماه در آنجا اقامت داشتند ، و هر گاه عبد الرحمن سواره به جائى ميرفت آنها را همراه مىبرد ، و به صعصعه ميگفت : اى زنا زاده ! كسى كه با خوشرفتارى اصلاح نشود بايد با بد رفتارى آدمش كرد . چرا حالا آن حرفهائى را كه به سعيد بن عاص و معاويه ميگفتى نميگوئى ؟ ! ميگفتند : به خدا توبه مىبريم . مگر ما چيزى به تو گفته‌ايم ! روش او و آنان چنين بود تا روزى گفت : خدا از شما در گذشته است . پس به عثمان نامه اى نوشت و در آن رضايتش را از ايشان جلب نمود و در موردشان نظر خواست . آنگاه عثمان آنان را بكوفه باز گردانيد . ( 1 )\r\nاين جماعت بيشترشان مردانى با عظمت بودند كه در پاكى و صلاح و تقواى آنان مردم اتفاق نظر داشتند و به بلندى مقام و رفعت شأنشان معترف بودند . همين بايد مانع آزار و تبعيدشان ميبود و بايستى حاكم را واميداشت كه آنان را از شهر و كاشانه شان آواره نكرده و از شهرى به شهرى نراند و گوش بگزارش هر هرزهء بىايمان و جاسوسى نسپارد ، نه اين كه باستناد خبر مغرضانه اى كه جوانى بىسر و پا بدهد آن مردان بزرگ و پاكدامن را كيفر دهد . خداى متعال ميفرمايد : « اگر آدم زشتكارى براى شما خبرى آورد بايد\r\n\r\n","description":"","footnote":"\r\n( 1 ) تاريخ طبرى 5 / 88 - 90 - تاريخ الكامل ، ابن اثير 3 / 57 - 60 - شرح ابن ابى الحديد 1 / 158 - 160 : بعقيدهء او درستترين شكل اين ماجرا همين است - تاريخ ابن خلدون 2 / 387 - 389 - تاريخ ابى الفداء 1 / 168 ، حوادث سال 33 .\r\n","page_name":" 79 ","page_number":79},
  {"content":"\r\nدر آن تحقيق كنيد مبادا از روى نادانى به عده اى آسيب برسانيد و بعدا بر كردهء خويش پشيمانى خوريد . » ( 1 )\r\nخليفه وظيفه داشت آن جوان زشتكار هرزه را بخاطر گزارش و خبر مغرضانه اش سخت ملامت و حتى مجازات كند كه چرا مردان خدا پرست را كه استاد قرآنند ابله ناميده است ، مردانى كه پيشواى مردمند و زاهدان خطهء خويش و فقيهانى سترگ و مجسمهء زهد و تقوى و نمونهء عالى فقه و اخلاق و هيچ جرمى نداشته‌اند جز اينكه تن به خواهشهاى آن جوانك بىسر و پا نسپرده‌اند و در شهوت پرستى و جناياتش شركت نجسته‌اند . آيا خليفه پيش از اينكه حكم تبعيدشان را رقم بزند تحقيق كرد كه ميان ايشان با آن جوان هرزه چه گفتگو و بحثى در گرفته و سخن بر سر چه بوده و در آن جلسات چه گذشته است ؟ ! نه ، بلكه بجاى تحقيق و اطلاع از آن ماجرا و فقط بنا به خواهش آن جوانك سبك - سر كامجو آنهمه صدمه و اهانت و محروميت را بر آن نيكمردان وارد آورده است . امّا دين و دينداران كارش را تقبيح كرده‌اند و تاريخ از آن در رديف سياهكاريهاى عثمان ياد نموده است .\r\nملايمتى كه معاويه - در مقايسه با پسر خالد بن وليد - نسبت به اين جماعت نشان داد از روى حلم و بنابر موازين اخلاقى نبود بلكه ملايمتى سياسى و نفع طلبانه و حساب شده بود . اگر پرخاش ميكرد براى اين بود كه خليفه از او راضى باشد و بگويد با مخالفانش درشتى نموده است . اگر با آنان بملايمت رفتار ميكرد از آن جهت بود كه ميدانست طرفداران و پيروانى بسيار دارند و طبعى درشت و پر صلابت كه خشونت را با انتقام مقابله مينمايند . معاويه خواب\r\n\r\n","description":"","footnote":"\r\n( 1 ) حجرات 6 .\r\n","page_name":" 80 ","page_number":80},
  {"content":"\r\nجانشينى عثمان را ميديد و بر آن سر بود كه مخالفت عامه و اصحاب با عثمان رو بشدت نهد و به سقوط وى انجامد تا در گرداب گل آلود حوادث آينده ماهى حكومت خود سرانه را بدام آورد . از همان وقت زمينه چينى ميكرد و دل متنفذان را بدست ميآورد و هر كس را بنوعى ساكت و خشنود ميساخت .\r\nبه همين جهت اين جماعت متنفذ را كه در ميان خلق آبرو و احترامى بسزا داشتند آزاد كرد ، و پيرو همين نقشه ، بعدها عثمان را بهنگام محاصره واگذاشت تا كشته شد ( چنان كه بيايد ) .\r\nعبد الرحمن بن خالد بن وليد كه مثل پدرش خشن و تندخو بود به عكس معاويه با آنان به سختى و خشونت رفتار كرد . بنابراين ، اين خشونت و آن ملايمت هر دو غير اخلاقى و ناپسند بودند . اين كردارى ناروا و بى جا بود و آن وسيله اى براى يك جنايت سياسى و جاه طلبى ضد مردمى .\r\nدر اينجا مختصرى از شرح حال اين رجال عاليقدر را ميآوريم تا معلوم شود آنچه دشمنان در حقشان گفته‌اند تا چه حد دور از انصاف و مردمى و ايمان بوده است ، و روشن گردد كه « ابن حجر » وقتى مالك اشتر را متهم به انحراف از دين مىكند ( 1 ) تبهكار و بهتانساز است و در دفاع ناروا از عثمان بهر جنايت اخلاقى دست ميآلايد از جمله آنجا كه ميگويد : به مجتهد در كارهائى كه از روى اجتهاد علمى مىكند نميتوان اعتراض كرد و اين ملعونها كه به او اعتراض ميكنند نه فهم دارند و نه عقل ! ( 2 ) .\r\n\r\nمالك اشتر\r\nافتخار مصاحبت پيام اكرم ( ص ) را بدست آورده ، و هر كه از او\r\n\r\n","description":"","footnote":"\r\n( 1 ) الصواعق المحرقه 68 .\r\n( 2 ) « » 68 .\r\n","page_name":" 81 ","page_number":81},
  {"content":"\r\nياد كرده او را ستوده است ، و هيچكس ايرادى بر او وارد نياورده است .\r\n« عجلى » او را ثقه و مورد اعتماد شمرده ، و « ابن حبّان » از او همينگونه ياد كرده است . اگر بعضى محدثان از وى روايت نكرده باشند دليل بر اين نيست كه وى را تضعيف نموده‌اند . « ابن حجر » در تهذيب التهذيب ميگويد : « مهنّا گفته است كه از احمد ( حنبل ) دربارهء مالك اشتر پرسيدم كه آيا از او روايت مىكند ؟ گفت : نه . و مىافزايد كه قصد احمد حنبل از اين سخن تضعيف او نبود ، بلكه مقصودش اين بود كه حديثى از طريق او روايت نشده است ( 1 ) » .\r\nفرمايشات مولاى متقيان امير مؤمنان عليه السلام در تجليل وى براى عظمت مقامش كفايت مىكند . در نامه اى پس از انتصاب مالك اشتر به استاندارى مصر براى مردم آن استان مينويسد : « پس از درود ، يكتن از خدا پرستان ( يا بندگان خدا ) را نزد شما فرستاده‌ام كه بهنگام مخاطرات نمىخوابد و نمىآسايد ، و در هنگامه‌هاى حملهء دشمن روى از ترس بر نمىتابند ، بر جنايت - كاران از شعلهء آتش آسيب رسانتر است . وى مالك بن حارث از قبيلهء مذحج است . بنابر اين سخنش را به گوش گيريد و فرمانش را در صورتى كه با حق ( يا قانون اسلام ) مطابقت داشته باشد اطاعت كنيد . زيرا او يكى از شمشيرهاى خداست كه كندى نميپذيرد و نه در فرودش بر هدف كژى مينمايد . هر گاه دستور بسيج صادر كرد به زير پرچم گرد آئيد و چون فرمان توقف داد اقامت كنيد . چه ، او هر قدمى كه پيش نهد يا واپس گذارد يا تأخير نمايد يا پيش قدم باشد بفرمان من مىكند . و من چون او را براى شما دلسوز و خير خواه يافتم و ديدم كه نسبت به دشمنان سخت ستيز و پايدار است خود را از مصاحبت و مساعدتش محروم ساختم تا شما را از آن بهره مند گردانيده باشم . . . ( 2 ) »\r\n\r\n","description":"","footnote":"\r\n( 1 ) . 10 / 12 .\r\n( 2 ) تاريخ طبرى 6 / 55 - نهج البلاغه 2 / 61 - شرح ابن ابى الحديد 2 / 30 .\r\n","page_name":" 82 ","page_number":82},
  {"content":"\r\nصورت ديگرى از همين نامه\r\n« شعبى » همين نامه را از طريق صعصعة بن صوحان به اين صورت نقل كرده است :\r\n« پس از درود ، من يكى از بندگان خدا را نزد شما فرستاده‌ام كه بهنگام مخاطرات نمىخوابد و نمىآسايد ، و در برابر دشمنان از بيم پيشامدهاى ناگوار روى بر نميتابد . گام از كاهلى واپس نميگيرد ، و سستى را به اراده اش راه نميدهد . از بندگان دلير و سهمگين خدا است و از آنها كه رفتارى بزرگوارانه دارند . بر جنايتكاران از شعلهء آتش آسيب رسانتر است ، و بيش از هر كس از ننگ و كار ننگ آور دور است و دورى جوى . وى مالك بن حارث اشتر است ، شمشيرى قاطع كه در فرود بر هدف كژى نمينمايد و نه كندى ميپذيرد . در صلح حكيم و خردمند است و در جنگ مدبّر و كار آزموده .\r\nنظرياتى عميق و متين دارد و صبرى پسنديده و نيكو . بنابراين سخنش را به گوش گيريد و فرمانش را اطاعت كنيد . هر گاه دستور بسيج صادر كرد به زير پرچم گرد آئيد و چون فرمان توقف داد اقامت كنيد . چه او هر قدمى كه پيش نهد يا واپس گذارد بفرمان من مىكند . من براى خير خواهى و دلسوزى شما و از آنجهت كه نسبت به دشمنان سخت ستيز و پايدار است خود را از مصاحبت و مساعدتش محروم ساختم تا شما را از آن بهره مند گردانيده باشم . . . » ( 1 )\r\nدر نامهء ديگرى كه به دو تن از فرماندهان سپاهش مينويسد از مالك اشتر تمجيد مىنمايد :\r\nمالك بن حارث اشتر را بر شما دو تن و بر همهء كسانى كه زير فرمان و\r\n\r\n","description":"","footnote":"\r\n( 1 ) شرح ابن ابى الحديد 2 / 29 - جمهرة الرسائل 1 / 549 .\r\n","page_name":" 83 ","page_number":83},
  {"content":"\r\nدر قلمرو شما هستند فرماندهى داده‌ام . بنابر اين بايستى راهنمائيهايش را به گوش گيريد و از او فرمان بريد و او را سپر و حافظ خويش گردانيد ، زيرا او از آنگونه مردان است كه اين نگرانىها در موردشان نيست كه سستى و كاهلى نمايند يا بلغزند و بخطا روند يا در موقعى كه سرعت بخرج دادن به مصلحت و احتياط نزديكتر باشد كندى نمايند يا در مواردى كه كندى و شمرده قدم برداشتن به صواب نزديكتر باشد شتاب ورزند . »\r\nابن ابى الحديد در اينجا ميگويد : « تمجيدى كه امير المؤمنين ( ع ) به عمل آورده با همهء اختصار چنان گويا و رسا است كه با هيچ سخن مشروحى نميتوان گفت و رساندش . بجان خودم ، مالك اشتر شايستهء چنين تمجيد و ستايشى هم هست ، زيرا سخت دلير و سهمگين بوده است و بسيار سخاوتمند ، پيشوامنش ، بردبار ، و سخنور و شاعر . درشتى و نرمى را بهم آميخته ميداشته است ، و به همين روى در موقع پرش و پرخاش پرخاشگر ميبود و در وقت نرمش ، نرمخو . و از گفته‌هاى عمر است كه كار حكومت ( اسلامى ) جز با مردى كه در عين قدرتمندى خشن نباشد و در عين نرمى ناتوانى ننمايد راست و به راه نگردد . » ( 1 )\r\nدر نامه اى كه مولا امير المؤمنين به محمد بن ابى بكر مينويسد مالك اشتر را ميستايد : « مردى را كه باستاندارى مصر منصوب كرده بودم خير خواه و دلسوز ما بود و نسبت به دشمن ما درشت و ستيزه گر بود . دوره اش را بپايان آورد ، و در حالى كه از او خشنود بوديم در گذشت ، خدا از او راضى و خشنود باشد و پاداشش را چند برابر گرداند و سرنوشتى نيكو برايش مقرر فرمايد » ( 2 )\r\n\r\n","description":"","footnote":"\r\n( 1 ) شرح ابن ابى الحديد 3 / 417 .\r\n( 2 ) تاريخ طبرى 6 / 55 - نهج البلاغه 2 / 59 - تاريخ الكامل ، ابن اثير 3 / 153 - شرح ابن ابى الحديد 2 / 30 .\r\n","page_name":" 84 ","page_number":84},
  {"content":"\r\nوقتى خبر درگذشت مالك اشتر به امير المؤمنين على عليه السلام رسيد فرمود : انا للَّه و انا اليه راجعون . پروردگار جهانيان را سپاس ميگويم .\r\nخدايا ! درگذشت او را كه از پيشامدهاى ناگوار روزگار است باميد اين بر تن هموار ميسازم كه رضايت را بجويم . آنگاه فرمود : خدا ، مالك را بيامرزد كه بعهدش وفا ميكرد ، و در گذشت و به ديدار رحمت پروردگار نائل گشت با اين كه ما خودمان را حاضر و آماده كرده‌ايم كه پس از مصيبت در گذشت پيامبر خدا ( ص ) كه از بزرگترين مصائب بود بر هر مصيبتى شكيبا و بردبار باشيم باز مصيبت درگذشت مالك سخت گران ميآيد ( 1 ) .\r\nعده اى از سران قبيله « نخع » - قبيلهء مالك اشتر - ميگويند : وقتى خبر مرگ مالك اشتر به امير المؤمنين على ( ع ) رسيد ما نزد او رفتيم ، و ديديم بيتاب است و پيوسته بر مرگ وى افسوس مىخورد . آنگاه گفت خدايا كه مالك چه مرد خوبى بود ، و چه خوب مردى بود ! اگر از كوهستان ميبود حتما صخره اى ميبود ، و هر گاه از سنگ ميبود قطعا سنگى سخت ميبود . آه ، به خدا مرگت عالمى را ميلرزاند و عالمى ديگر را شاد ميگرداند . در مرگ چون توئى بايد گريست . آيا كسى ديگر چون مالك وجود دارد ؟\r\nعلقمة بن قيس نخعى ميگويد : « على ( ع ) همچنان بيتاب و غمناك بود تا پنداشتم كه او بجاى همهء ما داغدار و سوگوار شده است ، و آثار اندوه داغداريش تا روزها بر چهره اش نقش بسته بود . »\r\nشريف رضى و زبيدى ستايش مولا را در حق وى بدين عبارت آورده‌اند :\r\n« اگر از كوهستان ميبود حتما صخره اى ميبود كه هيچ سنگتراش ذره‌اى از پيكرش نميارست گسستن ، و نه هيچ پرنده به فراز ستيغش ميتوانست پريدن . » ( 2 )\r\n\r\n","description":"","footnote":"\r\n( 1 ) شرح ابن ابى الحديد 2 / 29 .\r\n( 2 ) نهج البلاغه 2 / 239 - شرح ابن ابى الحديد 2 / 30 - لسان العرب 4 / 336 - تاريخ الكامل ، ابن اثير 3 / 153 - تاج العروس 2 / 454 .\r\n","page_name":" 85 ","page_number":85},
  {"content":"\r\nابن ابى الحديد مينويسد : « سوار كارى شجاع و پيشوامنش بود از زمرهء بزرگان و شخصيتهاى عاليمقام شيعه كه به ولايت على بن ابيطالب ( ع ) سخت دلبسته و پايبند بود و در ياريش ميكوشيد ، و پس از درگذشتش فرمود :\r\nخدا مالك را بيامرزد كه براى من چنان بود كه من براى پيامبر خدا ( ص ) بودم . » ( 1 )\r\nمعاويه بردهء آزاد شدهء عمر را وادار كرد تا نزد مالك اشتر رفته شربتى زهر آلود به او داد تا از اثر آن در گذشت . چون خبر مرگش به معاويه رسيد در ميان مردم به نطق ايستاد ، و پس از شكر و ستايش خدا گفت : « على بن ابيطالب دو دست راست داشت كه يكى در جنگ صفين قطع شد و آن عمار ياسر بود ، و آن ديگرى مالك اشتر بود كه امروز قطع شد » ( 2 )\r\nاين ديكتاتور نافرمان كه خود و پدرش بردهء آزاد شدهء فتح مكه‌اند مردان پاك و عاليمقام را ناجوانمردانه و خائنانه ميكشد و پس از اين كه مردم را از فيض وجودشان محروم ساخت اظهار خوشحالى و افتخار مىكند و به دار و دسته اش كه دار و دستهء تجاوز كاران داخلى هستند خوش خبرى ميدهد و از آنها ميخواهد كه به آن راد مردان ناسزا بگويند . اينها هستند كه بدترين عذابها در انتظارشان است و در آخرت از همه زيانكارترند ، و وقتى چشمشان به عذاب دوزخ افتاد خواهند فهميد كه گمراه و بدبختترين افراد چه كسانى هستند !\r\nبالاتر از همهء اينها سخن پيامبر خدا ( ص ) دربارهء دفن ابوذر غفارى است كه حاكم نيشابورى و ابو نعيم و ابو عمر به اين صورت روايت كرده‌اند :\r\n« يكى از شما در صحرائى از زمين ( يا عربستان ) ميميرد كه جماعتى از مؤمنان\r\n\r\n","description":"","footnote":"\r\n( 1 ) شرح ابن ابى الحديد 3 / 416 .\r\n( 2 ) تاريخ طبرى 6 / 255 - تاريخ الكامل 3 / 153 - شرح ابن ابى الحديد 2 / 29 .\r\n","page_name":" 86 ","page_number":86},
  {"content":"\r\nبر بالينش حضور مييابند « يا بعبارتى كه بلاذرى آورده : « جماعتى از مردان صالح عهده دار دفنش ميشوند . » و مسلم است كه مالك اشتر و دوستان اهل كوفهء او ابوذر را دفن كرده‌اند ( 1 ) . ابن ابى الحديد پس از نقل اين روايت ميگويد :\r\nاين حديث فضائل بزرگى را براى مالك اشتر رحمة اللَّه عليه ثابت مينمايد و شهادت قاطعى است از پيامبر ( ص ) بر اين كه مالك اشتر مؤمن بوده است .\r\nاين شهادت كجا و حرف « ابن حجر » كجا كه مالك اشتر را متهم به نفهمى و بىعقلى و خروج از دين مىكند و او و ياران پاك و پرهيزكارش را لعنت ميفرستد ، و فراموش مىكند كه خدا هر حرفى را كه به زبان بياورد ميشنود و ثبت و ضبط ميفرمايد و بحسابش ميرسد .\r\nنمىخواهيم در اينجا فضائل مالك اشتر و روحيهء بزرگوارانه و كردار ستوده اش را بشرح آوريم ، چه در اين صورت كتابى پر حجم فراهم ميآوريم .\r\nخوشبختانه دو فاضل محترم آقاى سيد محمد رضا حكيم و پسر عمويش آقاى سيد محمد تقى حكيم دو كتاب دربارهء مالك اشتر نوشته و به چاپ رسانده و در آن بحرى از فضائل اين صحابى عظيم الشأن آورده‌اند . همچنين دانشمندانى در گذشته به اين مهم پرداخته‌اند و اكنون كتابى خطى در كتابخانه آستان مقدس رضوى در خراسان هست در همين موضوع .\r\n\r\nزيد بن صوحان\r\nزيد بن صوحان عبدى كه به « زيد الخير » - زيد نيكوكار و خوب - معروف است . مصاحبت پيامبر اكرم ( ص ) را دريافته است . به همين جهت\r\n\r\n","description":"","footnote":"\r\n( 1 ) انساب الاشراف ، بلاذرى 5 / 55 - حلية الاولياء ، ابو نعيم 1 / 17 - مستدرك ، حاكم 3 / 337 - استيعاب 1 / 83 - شرح ابن ابى الحديد 3 / 416 ،\r\n","page_name":" 87 ","page_number":87},
  {"content":"\r\n« ابو عمر » و « ابن اثير » و « ابن حجر » در فرهنگ ياران پيامبر ( ص ) از وى ياد كرده‌اند . « ابو عمر » مينويسد : « فاضلى ديندار بود و در ميان قبيله اش رياست داشت . »\r\nابو يعلى و « ابن منده » و « خطيب » و « ابن عساكر » از طريق على ( ع ) روايت كرده كه پيامبر ( ص ) فرمود : « هر كس خوشحال مىشود كه كسى را ببيند كه بعضى اجزاى بدنش پيش از خودش به بهشت در ميآيد بايد به زيد بن صوحان بنگرد » .\r\nدر حديث ديگر هست كه « خردمند دست بريده زيد است . زيد مردى از امت من است كه دستش پيش از تنش به بهشت در ميآيد » . بعدها دستش در جنگ قادسيه - جنگ معروف مسلمانان با ارتش شاهنشاهى ساسانى - قطع شد .\r\nدر حديثى كه « ابن منده » و « ابو عمر » و « ابن عساكر » از پيامبر گرامى ( ص ) نقل كرده‌اند چنين آمده است : « زيد ! چه خوبست زيد ! قسمتى از بدنش پيش از خودش به بهشت در ميآيد ، و آنگاه ساير قسمتهاى بدنش به بهشت در ميآيد » .\r\n« ابن عساكر » همچنين آورده است كه « يكوقت زيد بن صوحان خواست سوار اسبش شود عمر ركاب اسب را برايش گرفت تا براحتى سوار شود و آنگاه رو به حاضران كرده گفت : با زيد و برادران و دوستانش بايد اينطور رفتار كنيد . » ( 1 )\r\nزمخشرى از قول پيامبر اكرم ( ص ) ميگويد : « زيد نيكمرد - كه دستش بريده خواهد بود - از بهترين مردان نيكو كار است » . ( 2 )\r\n\r\n","description":"","footnote":"\r\n( 1 ) تاريخ ابن عساكر 6 / 11 - 13 - تاريخ الخطيب 8 / 440 - استيعاب 1 / 197 - اسد الغابه 3 / 234 - بهجة المحافل 2 / 237 - اصابه 1 / 582 .\r\n( 2 ) فائق ، زمخشرى 1 / 35 .\r\n","page_name":" 88 ","page_number":88},
  {"content":"\r\nابن قتيبه مينويسد : « از بهترين مردمان است و در حديث پيامبر ( ص ) آمده كه : زيد نيكمرد - كه دستش بريده خواهد بود - و جندب ( اسم اصلى ابوذر غفارى ) چه خوب مردى است ! گفتند : اى پيامبر خدا ! دو مرد را با هم ياد ميكنى ؟ فرمود : يكى از آن دو ، دستش سى سال پيش از خودش به بهشت در ميآيد ، و ديگرى كسى است كه با زدن يك ضربه حق را از باطل جدا و متمايز ميسازد . يكى از آن دو مرد زيد بن صوحان است كه در جنگ جلولاء شركت داشت و دستش در آن جنگ قطع شد و در جنگ جمل همراه على ( ع ) شركت كرد و گفت : اى امير المؤمنين ! مرا كشته خواهى يافت . فرمود : اى ابا سليمان ! از كجا اين را فهميدى ؟ گفت ديدم دستم را كه از آسمان فرود آمده مرا فرا ميكشد . ديرى نگذشت كه عمرو بن يثربى او را كشت . » ( 1 )\r\nخطيب بغدادى مينويسد : « زيد شبها به نماز برميخاست و روزها را به روزه بسر ميآورد ، و هر شب جمعه را تا به صبح به نماز و ستايش زنده ميداشت .\r\nو در جنگ جمل كشته شد ، و وصيت كرد كه مرا با جامه‌ام دفن كنيد زيرا من به اقامهء دعوى بر ميخيزم . يا بروايتى ديگر گفت : خون از تنم نشوئيد و هيچ يك از جامه هايم را بر نكنيد جز نعلينم را . و مرا بر روى خاك نهيد ، زيرا من مردى حجت آور بر خصم خويشم . ابو نعيم اين افزوده را هم روايت كرد ، كه در رستاخيز عليه خصم خويش ( يا دشمن دين ) اقامهء دعوى كرده حجت ميآورم . » ( 2 )\r\n« يافعى » مينويسد : « زيد از تابعان بزرگ است ، روزه دار و شب\r\n\r\n","description":"","footnote":"\r\n( 1 ) معارف 176 .\r\n( 2 ) تاريخ بغداد 8 / 439 - زيد بن صوحان هميشه مجاهد است و خود را پس از مرگ ظاهرى در حال پيكار و ستيزه گرى و حجت آورى و جنگ حقوقى ميداند و چنين نگهميدارد ! ( فارسى ) .\r\n","page_name":" 89 ","page_number":89},
  {"content":"\r\nزنده دار و نماز شب خوان بود . » ( 1 )\r\nگفته‌اند كه « از دوستان نزديك على ( ع ) و از صالحان و پرهيزكاران بوده است . » ( 2 )\r\nعقيل بن ابيطالب او را براى معاويه چنين وصف كرد : « زيد و برادرش عبد اللَّه دو نهر روانند كه خستگان ، خويشتن در آن مىافكنند و تشنگان به آن پناه مىبرند . دو مرد جدى كه شوخى نميشناسند » ( 3 )\r\nابن عباس از برادرش صعصعه دربارهء او و برادر ديگرش عبد اللَّه پرسيد . صعصعه دو برادر خويش را چنين وصف كرد : « زيد ، به خدا قسم اى ابن عباس ! در مردانگى بلند مرتبه و در برادرى شريف است ، پر شكوه و دمساز و خوش قلب است . مردى است كه آثار جاودانه بر جا ميگذارد و پيمان خويش محكم نگهميدارد . وسوسه‌هاى روزگار كمتر در او اثر ميگذارد ، در تمام روز و ساعاتى از شب خدا را به ياد ميآورد و ذكر ميگويد ، گرسنگى و سيرى برايش يكسانند . بر سر مال و جاه دنيا با هيچكس و هرگز به رقابت و همچشمى بر نمىخيزد . در ميان دوستانش نيز كمتر كسى پيدا مىشود كه بر سر مال و منال دنيا برقابت برخيزد . بيشتر به خاموشى بسر ميبرد ، و سخن را خوب حفظ مىكند و به ياد نگهميدارد . اگر سخن بگويد بجا ميگويد و در هنگامى كه تبهكاران را بلرزاند و آزاد مردان نيكو كار را خوش آيد . » ابن عباس گفت : « او مردى بهشتى است ، خدا او را بيامرزد و قرين رحمتش بدارد . »\r\n\r\nصعصعة بن صوحان\r\nصعصعه برادر زيد بن صوحان نيز نامش در فرهنگ اصحاب پيامبر\r\n\r\n","description":"","footnote":"\r\n( 1 ) مرآة الجنان 1 / 99 .\r\n( 2 ) شذرات الذهب 1 / 44 .\r\n( 3 ) مروج الذهب ، مسعودى 2 / 75 .\r\n","page_name":" 90 ","page_number":90},
  {"content":"\r\n( ص ) آمده است . « ابو عمر » مينويسد : « در دورهء پيامبر خدا ( ص ) مسلمان بود اما نه او پيامبر ( ص ) را ديد و نه پيامبر ( ص ) او را . رئيس قبيله و مردى سخنران و خوش بيان و ديندار بود » . « شعبى » ميگويد : « من فن سخنورى را نزد او ميآموختم . » عقيل بن ابيطالب در وصف او به معاويه ميگويد : « صعصعه مردى عظيم الشأن و خوش بيان است ، در جنگ سواره نظام فرمانده است ، همهء اقرانش را در نبرد تن بتن به خاك مىاندازد . كارهاى بيسامان را بسامان ميآورد ، و بساط منظم تبهكاران را برهم مىزند . مردى بىنظير است . »\r\n« ابن اثير » مينويسد : « يكى از سران قبيلهء خويش - عبد القيس - بود .\r\nمردى سخنور و خوش بيان و گويا و ديندار و پر فضيلت در شمار ياران على رضى اللَّه عنه . »\r\nبا عثمان گفتگوئى داشته كه قسمتى از آن را خواهيم آورد . با معاويه كشمكشها و بحثها داشته كه در تاريخ آمده است ( 1 ) .\r\n« ابن سعد » ، « نسائى » ، « ابن حيان » ، « ابن عساكر » ، « ابن اثير » ، و « ابن حجر » وى را از راويان ثقه و مورد اطمينان شمرده‌اند .\r\n« ابن شبّه » روايت كرده كه « در خلافت عمر بن خطاب ، اموالى به مبلغ يك ميليون درهم از طرف ابو موسى ( اشعرى ) بمدينه فرستاده شد و عمر آن را ميان مسلمانان تقسيم كرد و مقدارى زياد آمد . بر سر اين كه آن زياده را چه كنند و به چه مصرفى برسانند اختلاف بود . پس عمر به نطق ايستاد و بعد از سپاس و ستايش خدا گفت : مردم ! پس از اين كه حق مردم را دادم مقدارى براى شما زياد آمده است در مورد آن چه ميگوئيد ؟ در اين هنگام صعصعة بن صوحان كه نوجوانى بود گفت : اى امير المؤمنين ! تو فقط در مواردى ميتوانى با مردم مشورت\r\n\r\n","description":"","footnote":"\r\n( 1 ) مروج الذهب 2 / 76 - 83 - تاريخ ابن عساكر 6 / 424 - 427 .\r\n","page_name":" 91 ","page_number":91},
  {"content":"\r\nكرده نظر بخواهى كه آيات قرآن تكليفش را معلوم نكرده باشد . لكن در مواردى كه آيات قرآن نازل گشته و موارد مصرفش را مشخص كرده بايد در همان موارد معين شده صرف كنى . عمر گفت : راست گفتى . تو از من هستى و من از تو - يعنى همهء مسلمانان اجزاء يك امت و در مسؤوليت و اداره همسانند و آنگاه باقيمانده را ميان مسلمانان تقسيم كرد . ( 1 )\r\n\r\nجندب بن زهير ازدى\r\nيار پيامبر ( ص ) است و شرح حالش در « استيعاب » و « اسد الغابه » و « اصابه » آمده است . در دو جنگ جمل و صفين زير پرچم امير المؤمنين على ( ع ) نبردهاى دليرانه داشته است .\r\n\r\nكعب بن عبده\r\nدر مطالبى كه از « بلاذرى » نقل كرديم خوانديم كه از او بعنوان « پارسا و زاهد » ياد كرده است .\r\n\r\nعدى پسر حاتم طائى\r\nصحابى عاليمقامى كه در سال هفتم هجرى به خدمت رسولخدا ( ص ) آمده است . هيچكس در اين كه ثقه و مورد اطمينان بوده ترديدى ننموده است ، و همهء ائمهء حديث اهل سنت در هر شش « صحيح » از او روايت كرده‌اند . وقتى از عمر بن خطاب پرسيد : اى امير مؤمنان ! آيا مرا ميشناسى ؟ از او تجليل فراوان كرد و گفت : آرى ، به خدا ترا خوب ميشناسم . خدا ترا به افتخار بهترين دينشناسى و معرفت نائل آورد . به خدا ترا خوب ميشناسم و ميدانم كه وقتى همه كافر بودند تو ايمان آوردى ، و هنگامى كه حق ( و نبوت پيامبر ص ) را انكار\r\n\r\n","description":"","footnote":"\r\n( 1 ) رجوع كنيد به : طبقات ابن سعد - مروج الذهب - تاريخ ابن عساكر - استيعاب - اسد الغابه اصابه - تهذيب التهذيب - خلاصة الجزرى .\r\n","page_name":" 92 ","page_number":92},
  {"content":"\r\nمينمودند تو آن را شناختى و باور داشتى ، و زمانى كه همه خيانت و پيمان شكنى ميكردند تو وفادار بودى ، و آنگه كه همه رو بر ميتافتند و ميگريختند تو روى آوردى باز شك نيست كه اولين صدقه ( و ماليات اسلامى ) كه خنده بر چهرهء پيامبر خدا ( ص ) و يارانش آورد صدقه ( و ماليات اسلامى ) اى بود كه تو از قبيله ات قبيلهء طى به خدمت پيامبر خدا ( ص ) آوردى . آنگاه عدى بن حاتم طائى از اين كه چنين سؤالى كرده بناى پوزش را گذاشت . ( 1 )\r\nعجيبترين تحريفى كه در تاريخ خطيب بغدادى ديده‌ام در روايتى است از قول مغيره كه « عدى پسر حاتم طائى ، و جرير بن عبد اللَّه بجلى ، و حنظلهء كاتب ، از كوفه بيرون آمده در قرقيساء اقامت گزيدند و گفتند ما در شهرى كه به عثمان بد بگويند نمىمانيم » ( 2 ) در حالى كه درست اين است كه « در شهرى كه به على بد بگويند نمىمانيم » . آنوقت تحريفگران كلمهء على را برداشته عثمان را بجايش گذاشته‌اند . ابن حجر نيز به همين صورت در كتاب « تهذيب التهذيب » ( 3 ) آورده است .\r\nشرح حال « عدى پسر حاتم طائى » در كتاب « استيعاب » ، « تاريخ بغداد » ، « اسد الغابه » ، « اصابه » ، و « تهذيب التهذيب » نيز آمده است .\r\n\r\nمالك بن حبيب\r\nبه مصاحبت پيامبر اكرم ( ص ) نائل آمده و در رديف اصحاب ذكر شده است .\r\n\r\n","description":"","footnote":"\r\n( 1 ) مسند احمد حنبل 1 / 45 - طبقات ابن اسعد - صحيح مسلم - استيعاب - تاريخ خطيب بغدادى - اسد الغابه ، ابن اثير ، و ميگويد : از عثمان رو گردان بود - تهذيب التهذيب ، ابن حجر 7 / 166 .\r\n( 2 ) . 1 / 191 .\r\n( 3 ) . 7 / 167 .\r\n","page_name":" 93 ","page_number":93},
  {"content":"\r\n\r\nيزيد بن قيس ارحبى\r\nوى نيز از مصاحبان پيامبر ( ص ) بوده و از رؤساى بزرگ و معتبر قبيلهء خويش بشمار ميآمده و نزد مردم عزت و احترامى وافر داشته است . هنگامى كه مردم كوفه بر عثمان شوريدند استادان قرآن كوفه انجمن نمودند و در آن به رياست وى رأى داده‌اند تا استاندار و فرمانده آنخطه گشت . در جنگهاى على ( ع ) شركت داشت ، و آن حضرت او را برياست شهربانى كوفه منصوب فرمود و سپس استاندارى اصفهان و رى و همدان را به او سپرد . در بيت زير ، وى منظور است :\r\nمعاويه ! اگر بسوى ما نميشتابى ، بايد با على يا يزيد يمنى بيعت كنى\r\nدر دورهء جنگ صفين اقدامات و نطقهاى درخشانى داشت كه از روحيهء عالى و ملكات فاضله اش داستان ميكرد و خاطره اش را با نيكنامى مقرون ساخته است . « ابن مزاحم » قسمتى از آن را در كتاب « صفين » و طبرى در تاريخش و ابن اثير در تاريخ الكامل آورده‌اند . از جمله اين سخنان را : « مسلمان سليم كسى است كه دين و آرائش سالم بماند . اين جماعت - دار و دستهء معاويه - با ما بر سر اين بجنگ برنخاسته‌اند كه ديده‌اند ما دين را ضايع كرده‌ايم و آنها ميخواهند آن را بر قرار و بر پا گردانند ، و نه بر سر اين كه ديده‌اند عدالت را ما از بين برده‌ايم و آمده‌اند تا آن را احيا گردانند . تنها بر سر اين بجنگ ما برخاسته‌اند كه دنياى خويش بر پا دارند و در دنيا جمعى ديكتاتور و پادشاه باشند . بنابر اين اگر بر شما چيره شوند - و خدا نكند كه چيره و شادمان شوند - در آنصورت افرادى مثل سعيد ( بن العاص ) و وليد و عبيد اللَّه بن عامر ابله را بر شما تحميل خواهند كرد كه يكى از آنها در جلسه اى سخن بياوه ميراند ، و مال خدا - يعنى اموال و مالياتهاى عمومى - را ميستاند و آنوقت ميگويد : اين مال من است و\r\n","description":"","footnote":"","page_name":" 94 ","page_number":94},
  {"content":"\r\nهر گونه آن را صرف كنم گناهى بر من نخواهد بود ، پندارى ميراث پدرش را بدست آورده است ، در حالى كه آن مال خدا است و خدا بقدرت شمشير و نيزه مان بغنيمت ما در آورده است . خدا پرستان ! با اين جماعت ستمكارى كه با قوانينى جز آنچه خدا الهام كرده حكومت ميكنند بجنگيد ، و در جهاد بر ضد آنها دستخوش هيچگونه سرزنش و تبليغ تزلزل آور نشويد . بدانيد كه اگر آنها بر شما چيره و مسلط شوند دين و دنياتان را خراب خواهند كرد ، و آنها همان كسانى هستند كه شما شناخته و آزموده‌ايد . به خدا قسم نيت و تصميمى تبهكارانه دارند .\r\nاز خداى بزرگ براى خود و براى شما آمرزش مىخواهم . » ( 1 )\r\n\r\nعمرو بن حمق خزاعى\r\nيار پيامبر گرامى ( ص ) بود و احاديثى حفظ كرده بود ، و به اين افتخار نائل گشته كه چون به آن حضرت شير تقديم كرد در حقش چنين دعا فرمود :\r\nخدايا ! او را از جوانى بر خوردار گردان . بر اثر اين دعا تا هشتاد سالگى يكتار موى سپيد نداشت . ( 2 ) اين حديث را بخارى در « تعاليق » و ابن ماجه و نسائى و ديگر محدثان مشهور اهل سنت آورده‌اند .\r\nوى از ياران حجر بن عدى سلام اللَّه عليه بود . شرح حالش را ابو عمر در « استيعاب » و ابن اثير در « اسد الغابه » و ابن حجر در « اصابه » نوشته‌اند ، و هيچيك حتى كلمه اى بر وى ايراد ننموده است در حالى كه گفته‌اند : از جملهء كسانى بود كه به طرف عثمان بن عفان رضى اللَّه عنه ( براى اعتراض به رويه و انحرافاتش از سنت ) حركت كرده‌اند و چنان كه ميگويند يكى از چهار نفرى بوده كه به خانهء عثمان در آمده‌اند ، و بعدا از شيعيان على ( ع ) شده است . يا\r\n\r\n","description":"","footnote":"\r\n( 1 ) كتاب صفين 279 - تاريخ طبرى 6 / 10 - شرح ابن ابى الحديد 1 / 485 - اصابه 3 / 675 .\r\n( 2 ) اسد الغابه 4 / 100 - اصابه 2 / 533 .\r\n","page_name":" 95 ","page_number":95},
  {"content":"\r\nگفته‌اند : او از كسانى است كه عليه عثمان قيام كردند . يا : يكى از كسانى بود كه به مخالفت و مبارزه با عثمان تحريك ميكرد .\r\nدر نبردهاى صفين عمليات درخشانى نموده و نطقهاى تاريخى و جاودانى ايراد كرده است گوياى ايمان خالص و روح پاك و منزهش . ( 1 )\r\nابن اثير مينويسد : « آرامگاهش در بيرون شهر موصل ( 2 ) معروف و زيارتگاه عمومى است ، و بر آن ضريح چرمى عظيم ساخته‌اند . نخستين كسى كه به ساختمان و آبادانى مزارش پرداخت ابو عبد اللَّه سعيد بن حمدان - پسر عموى سيف الدوله و ناصر الدوله فرزندان حمدان - بود در شعبان سال سيصد و سى و شش هجرى . و بر اثر آن ميان اهل سنت و شيعه كشمكش و آشوبى در گرفت » . ( 3 )\r\n\r\nعروة بن جعد\r\nاو را بنام ابو جعد بارقى ازدى نيز خوانده‌اند . يار پيامبر ( ص ) و از ياران مورد رضايت وى بوده است . شرح حالش در فرهنگ اصحاب آمده است مثلا در « استيعاب » ، « اسد الغابه » ، و « اصابه » .\r\nاين حديث را از پيامبر ( ص ) روايت كرده است : « بر پيشانى مبارك اسبان تا قيامت پاداش آخرت و غنيمت آويخته است . » شيب بن غرفده ميگويد : در خانه عروة بن جعد هفتاد اسب ديدم كه از روى شوقى كه به ( دستور و تشويق خدا در قرآن دائر بر ) نگهدارى اسب داشت تدارك كرده بود . ( 4 )\r\n\r\n","description":"","footnote":"\r\n( 1 ) كتاب صفين ، ابن مزاحم 115 ، 433 ، 454 ، 551 .\r\n( 2 ) شهرى در شمال عراق .\r\n( 3 ) اسد الغابه 4 / 101 .\r\n( 4 ) صحيح بخارى ، دربارهء فرمايش خداوند متعال كه « يعرفونه كما يعرفون ابنائهم »\r\n","page_name":" 96 ","page_number":96},
  {"content":"\r\nمؤلفان شش « صحيح » ، اين حديث را هر يك در « صحيح » خويش آورده‌اند .\r\n\r\nاصعر بن قيس\r\nاصعر بن قيس بن حارث حارثى از كسانى است كه دوره و مصاحبت پيامبر ( ص ) را درك كرده‌اند . ابن حجر در « اصابه » از او ياد كرده است . ( 1 )\r\n\r\nكميل بن زياد نخعى\r\nاز اشراف قبيلهء « نخع » بود و در سال 42 هجرى بدست حجاج بن يوسف كشته شد . « ابن سعد » ، « ابن معين » ، « عجلى » ، و « ابن عمار » او را ثقه و از راويان مورد اطمينان شمرده‌اند ، و « ابن حيان » نامش را در رديف راويان ثقه ذكر كرده است ! ( 2 )\r\n\r\nحارث بن عبد اللَّه همدانى\r\nاز راويانى است كه مؤلفان چهار « صحيح » از صحاح ششگانهء اهل سنت رواياتش را بعنوان روايات صحيح و راست آورده‌اند . « ابن معين » ميگويد : او ثقه و مورد اطمينان است . « ابن ابى داود » ميگويد : برجسته ترين فقيه بود ، و نيكو كردارترين انسان ، و مقيدترين فرد به اداى واجبات و مستحبات . علم واجبات و وظائف دينى را از على ( ع ) آموخته بود .\r\n« ابن ابى خيثمه » ميگويد : از يحيى پرسيدند كه آيا با گفته و روايت حارث ميتوان استدلال فقهى كرد ؟ جوابداد : اساتيد علم حديث و محدثان همچنان حديث او را قبول دارند . احمد بن صالح مصرى ميگويد : ثقه و مورد اطمينان است چقدر خوش حافظه است و چه خوب از على ( ع ) روايت\r\n\r\n","description":"","footnote":"\r\n( 1 ) . 1 / 109 .\r\n( 2 ) تهذيب التهذيب 8 / 447 .\r\n","page_name":" 97 ","page_number":97},
  {"content":"\r\nمىكند . و سپس از او تمجيد مينمايد .\r\n« ابن سعد » نيز حارث بن عبد اللَّه همدانى راثقه و مورد اطمينان ميشمارد .\r\nالبته كسانى هم او را دروغساز ( در روايت ) شمرده‌اند ، سردسته شان « شعبى » است . « ابن عبد البر » مينويسد : « به نظر من شعبى كه دربارهء حارث ميگويد دروغساز است ، مورد مؤاخذه قرار خواهد گرفت ، زيرا هيچ دليلى نياورده بر اين كه حارث دروغى گفته و روايت كرده باشد ، بلكه از اينجهت كه در عشق على ( ع ) افراط كرده بر او خرده گرفته است . احمد بن صالح مصرى ميگويد : حارث در روايت و حديث دروغ نميگفت بلكه نظريات نادرستى داشت . » ذهبى « ميگويد : نسائى با وجود اين كه بر بيشتر راويان خرده و عيب گرفته به روايات حارث استدلال كرده و آن را حجت دانسته است . لكن عامهء محدثان با اينكه خود احاديث حارث را در كتابهاشان روايت كرده‌اند او را از راويان سست روايت شمرده‌اند . ( 1 )\r\nخلاصهء كلام اين است كه بر حارث بن عبد اللَّه همدانى هيچ عيب و خرده اى نتوانسته‌اند بگيرند جز اين كه دوستدار و شيفتهء على بن ابيطالب ( ع ) بوده است آن دوستى و شيفتگى كه خدا و پيامبرش ستوده‌اند .\r\n\r\n","description":"","footnote":"\r\n( 1 ) تهذيب التهذيب 2 / 145 ، 147 .\r\n","page_name":" 98 ","page_number":98},
  {"content":"\r\n\r\nعثمان كعب بن عبده را مىزند و تبعيد مىكند\r\nعده اى از اساتيد قرآن ( 1 ) نامه اى به عثمان نوشتند به اين مضمون :\r\n« سعيد ( بن عاص استاندار كوفه ) در سعايت دربارهء جماعتى از مردان پارسا و با فضيلت و پاكدامن زياده روى نموده و ترا واداشته است تا نسبت به ايشان دست به اعمالى بزنى كه در دين روا نيست و ضمنا حيثيت و شهرت را لكه دار ميسازد . ما در مورد امت محمد ( ص ) خدا را بيادت ميآوريم . زيرا چون تو قوم و خويشانت را بر گردن مردم سوار كرده اى از اين بيمناكيم كه بدست تو وضع امت اسلامى به فساد گرايد بدان كه پشتيبانان تو ستمگرانند ، و مخالفانت ستمديدگان . و هنگاميكه سمتگران از تو حمايت نمايند و ستمديدگان با تو مخالفت كنند دو دستگى و اختلاف عقيده و سخن بوجود ميآيد . ما خدا را عليه تو بشهادت ميگيريم و همان يك شاهد كفايت مىكند . تو تا وقتى مطيع خدا و بر راه راست اسلام باشى فرمانده ما خواهى بود ، و جز خدا پشت و پناه و نجاتبخشى نخواهى يافت . »\r\nهيچيك نامشان را در ذيل نامه ننوشتند و نامه را به « ابو ربيعه » ( 2 ) نامى دادند تا به عثمان برساند . كعب بن عبده نيز نامه اى نوشت با نام و نشان و بدست همان « ابو ربيعه » داد . ابو ربيعه وقتى نزد عثمان رسيد عثمان از او نام نويسندگان نامه را خواست ، و او از گفتن آن خوددارى كرد . خواست او را بزند و زندانى كند على ( ع ) وى را از آن باز داشت و گفت : او پيغام آور است و هر چه را\r\n\r\n","description":"","footnote":"\r\n( 1 ) از جمله ، معقل بن قيس رياحى ، عبد اللَّه بن طفيل عامرى ، مالك بن حبيب تميمى ، يزيد بن قيس ارحبى ، حجر بن عدى كندى ، عمرو بن حمق خزاعى ، سليمان بن صرد خزاعى ملقب به ابو مطرف ، مسيب بن نجبهء فزارى ، زيد بن حصن طائى ، كعب بن عبده نهدى ، زياد بن نضر حارثى ، و مسلمة بن عبد القارى .\r\n( 2 ) مردى از قبيلهء « عنزه » .\r\n","page_name":" 99 ","page_number":99},
  {"content":"\r\nبه دستش بدهند مىبرد . عثمان به سعيد بن عاص نوشت كه كعب بن عبده را بيست تازيانه بزند و او را به رى بفرستد . و سعيد دستورش را اجرا كرد .\r\nبعدها عثمان از كردهء خويش پشيمان شد ، و نوشت تا او را بمدينه فرستادند .\r\nچون به حضور وى رسيد به او گفت : كار ناپسندى از من سر زد . و جامهء خويش بدر كرد و تازيانه را پيش او انداخته گفت : قصاص خود را از من بگير .\r\nكعب بن عبده گفت : از تو اى امير المؤمنين در گذشتم !\r\nهمچنين گفته‌اند : عثمان وقتى نامهء كعب بن عبده را خواند به سعيد نوشت او را به مدينه سوق دهد . او با يك عرب بيابانى از قبيلهء بنى اسد ، سوقش داد . چون آن عرب بيابانى نماز و زهد و پارسائيش را ديد از اينكه مأمور تبعيد وى شده سخت پشيمانى خورد .\r\nوقتى كه او را - كه جوانى كم سن و سال و لاغر بود - نزد عثمان بردند به او گفت : « توئى كه ميخواهى حق ( يعنى تعاليم و قانون اسلام ) را به من بياموزى ، در حالى كه وقتى تو در كمر مردى مشرك بودى من قرآن ( را كه حاوى تعاليم و قوانين اسلام است ) ميخواندم ! » كعب در جوابش گفت :\r\n« فرماندهى بر مسلمانان فقط باينطريق بر عهده ات گذاشته شد كه در برابر شورا با خدا عهد بستى و تعهد نمودى كه بسنّت پيامبرش عمل كنى و هيچ از اجراى سنت پيامبر ( ص ) كوتاهى ننمائى . اگر مردم با ما دربارهء تو مشورت كنند و از ما نظر بخواهند ما آنچه را از تو مىبينيم براى آنها باز ميگوئيم . اى عثمان ! كتاب خدا ( قرآن ) براى ( نه فقط تو بلكه ) همهء كسانى است كه به آن دسترسى پيدا ميكنند و آن را مىخوانند . و ما با تو در خواندن قرآن شريك و همسانيم .\r\nامّا اگر كسى كه قرآن ميخواند بمضمون قرآن عمل نكند هم قرآن ، خود حجتى عليه وى خواهد بود . ! »\r\n","description":"","footnote":"","page_name":" 100 ","page_number":100},
  {"content":"\r\nعثمان گفت : « به خدا فكر نمىكنم بدانى پروردگارت كجاست ؟ !\r\nكعب جواب داد : « او در كمين ( ستمگران و گناهكاران ) است ( 1 ) » !\r\nمروان در اينوقت خطاب به عثمان گفت : « بردبارى تو سبب شده كه امثال اين بفكر مخالفت با تو و گستاخى در برابر تو بيفتند . »\r\nپس عثمان دستور داد تا جامه از تن كعب بن عبده بر كندند و بيست تازيانه بر او زدند ، و به دماوند ( 2 ) تبعديش كردند . دهقانى كه او به خانه اش وارد شد از مأمورى كه او را آورده بود پرسيد : چرا با اين مرد چنين رفتارى شده است ؟ گفت : چون آدم بد و شريرى است . دهقان گفت : ملَّتى كه اين در شمار بدان و اشرارش باشد قطعا ملَّتى نيكو است !\r\nبعدها طلحه و زبير ، زبان به ملامت عثمان گشودند كه چنين رفتارى با كعب بن عبده و ديگران كرده است در نتيجه دستور داد تا كعب بن عبده رضى اللَّه عنه را باز گرداندند . چون نزد او رسيد عثمان جامهء خويش بركنده گفت : اى كعب ! قصاص خويش از من بگير . ولى او از وى در گذشت . خدا از همه شان راضى باشد . ( 3 )\r\n« حلبى » در سيرهء پيامبر اكرم ( ص ) ، در شرح انتقاداتى كه نسبت به عثمان ميشده اين را آورده است كه او كعب بن عبده را بيست تازيانه زده و بيكى از مناطق كوهستانى ( دماوند ) تبعيد كرده است . ( 4 )\r\nوضع اين خليفه خيلى جالب و شگفت انگيز است . زيرا همهء كسانى كه در پايتخت و شهرستانها با او مخالفت و مبارزهء اعتقادى و سياسى داشته اند\r\n\r\n","description":"","footnote":"\r\n( 1 ) اشاره به آيهء شريفه * ( إِنَّ رَبَّكَ لَبِالْمِرْصادِ قطعا پروردگارت در كمين است .\r\n( 2 ) در متن چنين بود : « دباوند ، و گفته‌اند كوه دود . » و معلوم است كه دماوند است با قلهء معروفش كه آتشفشانى خاموش است و گاه از آن دود بر مىخيزد .\r\n( 3 ) انساب الاشراف ، بلاذرى 5 / 41 - 43 - تاريخ طبرى 5 / 137 - رياض النضرة 2 / 140 - 149 - شرح ابن ابى الحديد 1 / 168 - صواعق 68 - عبارت از بلاذرى است .\r\n( 4 ) السيرة الحلبية 2 / 87 .\r\n","page_name":" 101 ","page_number":101},
  {"content":"\r\nبهترين شخصيتها و صالحترين مردان اسلامى بوده‌اند ، و از طرف ديگر همهء كسانى كه دور و برش جمع شده و او را عليه مردان نيكو كار و خير خواه تحريك مينموده‌اند عناصرى بوده‌اند نا پايبند به اصول و نظامات دين ، بدنام ، آزمند پولپرست ، جاه طلب و بدخواهانى از باند امويان و همسلكان آنها . هر وقت تازيانه اش را بلند كرد بر گردهء مردم صالح و شخصيتهاى اصلاح طلب و ديندار فرود آورده است ، و چون به احترام و بخششى دست برده نصيب فرومايگان رذل بوده است . پندارى اين كه خود را جانشين كسى ميدانسته كه خدايش « رحمت همهء جهانيان » لقب داده « ذلَّت و زحمت همهء مؤمنان » بوده است .\r\nمعلوم نيست كه چرا از نامه ايكه گروه استاد قرآن و پارساى زمان دائر بر ارشاد و دعوتش به پيروى از سنت پيامبر ( ص ) نوشته‌اند ناراحت گشته و بر آشفته است بطوريكه در صدد بر آمده حامل آن نامه را بزند و ببندد ؟ ! و اگر امير المؤمنين على ( ع ) جلوگيرى نكرده بود او را ميزد و مىبست . آن مرد مگر جز حامل نامه بوده و نامه اى را كه به او داده‌اند رسانده است ؟ ! شايد حتى از مضمون نامه خبرهم نداشته است . وانگهى در نامه مگر چيزى جز ياد خدا و پرهيز از اختلاف و ايجاد دو دستگى و برهم خوردن آرامش عمومى بوده است ، و جز اينكه گفته‌اند اطاعت ما از تو مشروط به اين است كه مطيع خدا باشى و مجرى احكام و قوانينش ، و اين همان شرطى است كه در شورا و هنگام انتخاب حاكم مطرح مىسازند ؟ ! آيا اين جرم است كه به او ياد آورى كرده‌اند كه سعيد آن جوانك اموى با گزارشهاى مغرضانه او را به پرتگاه مىكشاند و به منجلاب جنايت و گناه مىغلتاند ، چنان كه سرانجام كشاند و غلتانيدش ؟ يا اين كه ساحت تبعيد شدگان را از اتهاماتى كه سعيد اموى به آنان زده پاك دانسته و بر بيگناهيشان شهادت داده و گفته‌اند كه پارسا و پاكدامن و با فضيلتند و\r\n","description":"","footnote":"","page_name":" 102 ","page_number":102},
  {"content":"\r\nتبعيدشان از لحاظ دينى ناروا و گناه است و هم مايهء بدنامى عثمان مىشود ؟\r\nنامهء كعب بن عبده چرا عثمان را بخشم آورد ؟ ! مگر چيزى جز همانها كه استادان قرآن نوشته بودند نوشته بود كه حكم كرده او را بمدينه سوق دهند و كتك بزنند ؟ !\r\nعثمان بايد دربارهء صلاح انديشىهاى آنان به مذاكره و بحث با ايشان مىپرداخت ، يا آنانرا قانع مىساخت و يا با استدلال و راهنمائىهاى ايشان و دلائلى كه از قرآن و سنت داشتند قانع ميشد و اختلاف بزرگى كه ميان او با اصحاب و علماى دين شناس بوجود آمده بود به طرز مسالمت آميز و بدون عواقب وخيمى كه از روش خصمانه و خشونت آميزش ببار آمد حل و فصل ميگشت .\r\nلكن او بر خلاف اين بتوصيه و تحريك جاه طلبان و پولپرستانى كه او را نردبان مطامع و شهوات ساخته بودند به خشونت گرويد و به كعب بن عبده پرخاش كرد كه « آيا تو ميخواهى حق ( يعنى تعاليم و قانون اسلام ) را به من بياموزى . . . » !\r\nآنجا چه جاى اين سخن بيهوده و هجو بود ، و اين را به آن اختلاف و ارشاد چه ! براى انسانى كه به خداى يگانه و پيامبرش ايمان آورده باشد هيچ كسر شأنى نيست كه پدرش مشرك بوده باشد . اگر مشرك بودن پدر و مادر انسان مايهء انحطاط قدر و منزلت باشد اين عيب و نقص بر همهء اصحابى كه زادهء مشركانند و از مادرانى مشرك به دنيا آمده‌اند وارد خواهد بود ، و بسا صحابى كه در دورهء اوّل عمرش كافر و مشرك بوده است . امّا ميدانيم كه بر اثر مسلمان شدن از آلايش شرك و سابقهء كفر خويش مىپيرايند . علاوه بر اين . عثمان به تقدم خويش در قرائت قرآن استناد كرده آن را مايهء برترى خود بر كعب بن عبده و امثالش ميشمارد . در حالى كه چنان كه كعب بن عبده متذكر شد قرائت قرآن براى كسى كه به آن عمل نكند هيچ فضيلت و افتخارى نمىبخشد .\r\n","description":"","footnote":"","page_name":" 103 ","page_number":103},
  {"content":"\r\nعثمان كه ميگويد « به خدا قسم فكر نمىكنم بدانى پروردگارت كجاست » معلوم نيست چه منظورى دارد و ميخواهد چه بگويد . آيا از محل و جاى خدا مىپرسد ، كه خدا منزه از آن است كه جايگاهى داشته باشد ، و كدام مسلمان است كه نداند خدا در هيچ جا و مكانى محدود نمىشود و نمىگنجد ! و چه خوب جوابى داد كعب كه « او در كمين ( ستمگران و گناهكاران ) است . » اگر مقصودش اين بود كه بفهمد كعب از اين حقيقت آگاه است ، باز ساده لوحى و كم عقلى او را مىرساند ، زيرا از مردى متقى و دانشمند مثل كعب بن عبده چنين چيز ساده اى را نمىپرسند و احتمال نميدهند كه نداند . آيا جز اين احتمالى هست كه ميخواسته با اين سؤال به او اهانت كند و او را نادان و بىخبر از بديهيات اعتقاد اسلامى معرفى نمايد ؟\r\nوانگهى در اين گفتگو چه بود كه مروان بن حكم را برانگيخت و بر آشفت تا سكوت عثمان را نوعى برد بارى افراطى شمرد و كار كعب را گستاخى و پرروئى به حساب آورد و خليفه را عليه وى تحريك كرد ؟ و چرا عثمان تسليم اغوا و تحريك مروان پسر حكم شد و حكم كرد تا جامه بر تن آن جوان ديندار غيرتمند اصلاح طلب دريدند و زدند و تبعيدش كردند ؟ آيا خير خواه نصيحتگرى را كه صلاح و اصلاح امت اسلامى را ميخواهد چنين پاداش ميدهند ؟\r\nگروهى خواسته‌اند عثمان را از آنچه كرده تبرئه و پاك سازند . به همين جهت هر يك تلاشى نموده و چيزهائى ساخته و جعل كرده‌اند همه در يكسو و بيك منظور . مثلا در آخر همين روايت تاريخى كه خوانديم آمده است كه خليفه - يعنى عثمان - پس از اينكه طلحه و زبير او را ملامت نمودند از كار خود پشيمان شد و توبه كرد ، و از آن مرد - يعنى كعب بن عبده - معذرت خواست و او عذرش را پذيرفت و از او در گذشت . كسانى كه اين حرف را ساخته و در آورده‌اند يا\r\n","description":"","footnote":"","page_name":" 104 ","page_number":104},
  {"content":"\r\nترويجش ميكنند اعتراف ضمنى دارند كه از عثمان كارهاى ناروائى سر زده كه بعدا پشيمان شده و توبه كرده است . و نميدانند كه اين ، حكم محكوميت عثمان است . زيرا حاكمى كه نتواند جلو خشم بى جا و بىدليل و نارواى خود را بگيرد و دست خويش را از صدور احكام و انجام عمليات ناروا باز گيرد نميتوان او را در امور دينى يا ادارهء جامعه و امور دنيوى امين و متصدى ساخت چون اگر كسانى نباشند كه او را پى در پى ملامت كرده از كارهاى خلافش جلوگيرى نمايند چندان به خلافكارى ادامه ميدهد كه خود را و جامعه را به منجلاب گمراهى و ستم فرو اندازد . باز نميدانند كه آنچه به عثمان نسبت ميدهند ، - و ميگويند پشيمان شده و توبه كرده و حاضر شده كه كعب بن عبده او را قصاص كند - كاملا غير طبيعى است و به عثمان نمىچسبد . زيرا عثمان را خوب مىشناسيم ، و ميدانيم همان كسى است كه وقتى در محاصرهء انقلابيون و مخالفين قرار گرفت و خطر مرگ بشدّت تهديدش ميكرد تن به قصاص نسپرد و حاضر نشد آنچه را به ناروا و بنا حق نسبت به ديگران انجام داده در موردش انجام دهند و به اين طريق او را قصاص كرده داد خويش از وى بستانند ، و ميگفت : « اينها - يعنى مخالفين كه خانه اش را محاصره كرده و اجراى سنت پيامبر ( ص ) و احكام اسلام را از او مىخواستند - سه پيشنهاد در برابرم ميگذارند تا يكى را برگزينم : 1 - بخاطر همهء كسانى كه به خطا يا بدرستى بايشان صدمه رسانده‌ام مرا قصاص كنند - و همانچه را نسبت به آنان روا داشته در موردش انجام دهند - و هيچيك از آنها را بدون قصاص نگذارند و تخفيف ندهند . من در برابر اين پيشنهاد به آنها گفته‌ام و ميگويم كه در مورد قصاص از خود ، بايد تذكر دهم كه پيش از من خلفائى بوده‌اند كه گاه مطابق حكم خدا عمل ( كيفرى ) ميكرده‌اند و گاهى بخطا بر خلاف آن ، امّا هرگز آن خلفا را بخاطر خطائى كه در صدور فرمانهاى\r\n","description":"","footnote":"","page_name":" 105 ","page_number":105},
  {"content":"\r\nكيفرى يا اجراى آن مرتكب شده بودند قصاص ننمودند . . . » وى كه در سخت - ترين شرايط و تاريكترين روزهاى حكومتش چنين حرفى مىزند و حاضر نمىشود از او قصاص گيرند و تا دم مرگ لجاجت مينمايد چگونه در روزهاى قدرت و هنگامى كه بر اوضاع مسلط بود حاضر شده است تازيانه را پيش كعب بن عبده انداخته بگويد بيا مرا بجرم بيست تازيانه اى كه بناحق بر تو زدم قصاص كن !\r\nآن كه به آخر اين روايت تاريخى دستبرد زده و بميل خويش و بغرضى رسوا تغييرش داده مگر نفهميده كه حرف مجعولش با روحيهء عثمان سازگار نيست و چنان كارى به او نمىآيد ؟ !\r\nروايت ديگرى هم هست كه طبرى آورده از طريق « سرى » دروغساز مطرود تاريخ نويسان ، از قول « شعيب » مجهول و ناشناخته ، از « سيف » جعل كننده كه متهم به زندقه و الحاد است و همهء علماى رجال متفقند بر ضعف او و رواياتش ( 1 ) ، از « محمد » و « طلحه » كه « كعب » به نيرنج ( 2 ) پرداخته بود ، و خبر آن به عثمان رسيد ، پس به وليد بن عقبه ( استاندار عراق ) نوشت كه از كعب در آن باره بپرسد تا اگر اعتراف كرد او را بزند و كيفر دهد . وليد او را خواست و از او در آنباره پرسيد . جوابداد : آن كارى سودمند و جالب است . پس دستور داد تا او را زده كيفر دادند ، و وضعش را به اطلاع مردم رسانيد و نامهء عثمان را در اجتماع مردم خواند . مردم عليه كعب نظر داشتند و در حيرت بودند كه چگونه عثمان از اين گونه كارها و كار كعب خبر دار مىشود . وليد ، كعب وعده اى ديگر را كتك زد و دربارهء آنها به عثمان گزارش داد . وقتى عده اى را به شام تبعيد كرده سوق دادند كعب بن ذى الحبكة و مالك بن عبد اللَّه را كه دين و مرامى مثل مرام\r\n\r\n","description":"","footnote":"\r\n( 1 ) رجوع كنيد به جلد هشتم .\r\n( 2 ) نيرنج را كه همان نيرنگ فارسى است شبيه سحر و جادو شمرده‌اند در حالى كه چنان نيست .\r\n","page_name":" 106 ","page_number":106},
  {"content":"\r\nكعب داشتند به دماوند تبعيد كردند زيرا دماوند سرزمين جادوگران بود . در همين مورد است كه كعب بن ذى الحبكة خطاب به وليد ابن ابيات را سروده است :\r\nبجان خودم سوگند اگر مرا تبعيد كردى تا مرا ساقط و در زحمت سازى هرگز بمراد خويش نخواهى رسيد اى پسر « اروى » ! از من ميخواهى از راه خويش باز گردم . ولى بدان كه روزگارى است بر راه حق ميروم اگر مرا از شهر و ديارم آواره و غريب سازى و بيازارى و دشنامم دهى ، اينهمه در راه خدا اندك و ناچيز است . و هر شب و هر روز در دماوند ترا نفرين ميكنم نفرينى پيوسته و همواره .\r\nهنگامى كه سعيد ( بن عاص ) استاندار عراق گشت كعب را باز گردانيد و با او خوشرفتارى نمود و از پى اصلاحش بر آمد ، لكن او وى را تكفير كرد و روى به صلاح نياورد و فاسدتر گشت ( 1 ) . »\r\nطبرى با آوردن روايات « سرى » كه در جلد هشتم ثابت كرديم همه اش ساختگى و جعلى است - صفحات تاريخش را آلوده و سياه كرده است . او براى رد انتقاداتى كه به عثمان شده است روايتى جعل كرد كه تمام نشانه‌ها و آثار دروغ از آن پيداست . اين همان كسى است كه با بى مبالاتى و بىاعتنائى به گناه دروغ و بهتان به ابوذر و امثالش بهتان زده است . از نشانه‌هاى بارز دروغگوئى وى در اين روايت يكى اين است كه بر خلاف آنچه اين دروغساز در اين روايت ميگويد تبعيد استادان قرآن و زاهدان كوفه به شام و كتك خوردن كعب بن عبده در دورهء استاندارى وليد بن عقبه نبوده بلكه در دورهء سعيد بن عاص بوده است .\r\n\r\n","description":"","footnote":"\r\n( 1 ) تاريخ طبرى 5 / 137 .\r\n","page_name":" 107 ","page_number":107},
  {"content":"\r\nاين هم كه ميگويد نامه اى از عثمان به وليد رسيده دروغ است . زيرا اگر چنين چيزى بود و كسانى كه مدعى وجود آن شده‌اند طرف اعتماد مورخان ميبودند در كتب تاريخ و شرح حال رجال ميآمد . روايت مذكور از قبيل رواياتى است كه شاعر ( 1 ) درباره اش ميگويد :\r\nاحاديث « صحيح » آنها رواياتى است از « سجاح » از « مسيلمهء كذاب » از « ابن حيّان » كه « دوسّى » تقريرش كرده و سلسلهء اسناد باطلش همگى به « عزازيل » ميرسد !\r\nهمچنين ميگويد : « نامهء عثمان را در اجتماع مردم خواند » . پيداست كه ميخواهد براى رفتارى كه با كعب شده است عذر و دليلى بتراشد و بگويد با رضايت و موافقت مردم شده است . اگر واقعا چنين نامه اى بود و بر مردم خوانده شده بود از طرق مختلف و توسط اشخاص بسيار نقل شده بود در حالى كه هيچكس آن را نشنيده و نقل نكرده است . وانگهى كعب بن عبده را همه ميشناسند و ميدانند كه از اساتيد قرآن و زاهدان كوفه است نه از كسانى كه به « نپرنج » و امثال آن بپردازد .\r\nاگر اين تهمت را راست هم بپنداريم باز از غرابت ماجرا نميكاهد ، از اين ماجراى شگفت كه كسى بخاطر پرداختن به « نيرنج » كيفر بيند و در همان حال شرابخوارى مثل « وليد » از كيفر شرابخوارى مصون بماند تا آنگاه كه اصحاب پيامبر ( ص ) به عثمان اعتراض دسته جمعى كنند كه چرا قانون كيفرى اسلام را بلا اجرا گذاشته ، و تازه وقتى « وليد » كيفر مىبيند نه بدست عثمان بلكه بدست مولاى متقيان ( ع ) باشد .\r\n\r\n","description":"","footnote":"\r\n( 1 ) شريف كاظمى .\r\n","page_name":" 108 ","page_number":108},
  {"content":"\r\nدروغ ديگرى كه در اين روايت ، آفتابى است اين كه در ميان تبعيد شدگان كسى بنام « مالك بن عبد اللَّه » وجود نداشته ، بلكه دو مالك بوده‌اند بنامهاى مالك بن حارث اشتر ، و مالك بن حبيب ، كه دو صحابى معروفند .\r\nهمچنين از شعرى كه كعب سروده برميآيد كه خطاب به عثمان باشد نه وليد بن عقبه ، زيرا پسر « اروى » وليد نيست بلكه عثمان است و او پسر « اروى » دختر « كريز » بوده است .\r\nو نيز در اين ابيات ، « كعب » بصراحت و ببانگ بلند ميگويد در راه خدا تبعيد شده و كتك خورده و فحش شنيده است . و هيچكس حرفش را تكذيب ننموده و نگفته كه در راه خدا نبوده بلكه براى نيرنگ بازى بوده است .\r\nبدينگونه است كه هوسبازان و پولپرستان براى نزديكشدن به مراكز قدرت دست به جعل تاريخ و پرداختن روايات دروغين مىبرند . بگذار در دروغ گوئى و ناروا پردازى خويش بلولند تا آنگاه كه چشم باز كرده رستاخيز و عذاب موعود را بنگرند .\r\n\r\nتبعيد « عامر بن عبد قيس » زاهد و پارساى نامى\r\nطبرى از قول « علاء بن عبد اللَّه بن زيد عنبرى » ميگويد : « عدهء كثيرى از مسلمانان جلسه كردند و كارهاى عثمان و رويه اش را مورد بحث قرار دادند بالاخره تصميم گرفتند كه نماينده اى نزد او بفرستند تا با او گفتگو كرده بدعتهايش را برايش شرح دهد . پس عامر بن عبد اللَّه تميمى يا عنبرى را كه موسوم به عامر بن قيس است به نمايندگى فرستادند . چون نزد عثمان رفت به او گفت : عدهء كثيرى از مسلمانان اجتماع كرده كارهايت را بررسى نمودند و ديدند كارهاى نارواى مهمى انجام داده اى ، بنابر اين از خداى عز و جل بترس و از اين كارها\r\n","description":"","footnote":"","page_name":" 109 ","page_number":109},
  {"content":"\r\nبدرگاهش توبه كن و از آنها دست بردار . عثمان گفت : اين را ببين ! مردم خيال ميكنند استاد قرآن است ، حالا آمده با من دربارهء چيزهاى پيش پا افتاده حرف مىزند . به خدا قسم نميداند خدا كجاست ؟ ! عامر بن عبد قيس گفت : من نميدانم خدا كجاست ؟ ! گفت : بله ، به خدا نميدانى خدا كجاست ! عامر گفت : آرى ، به خدا قسم ميدانم و ميدانم كه خدا در كمين تو است ! در نتيجهء اين احوال ، عثمان بدنبال معاوية بن ابى سفيان ، عبد اللَّه بن سعد ، سعيد بن عاص ، عمرو بن عاص ، و عبد اللَّه بن عامر ( استانداران و فرماندهان مناطق مختلف ) فرستاد تا جمع شوند براى مشورت دربارهء كارش و آنچه از او خواسته‌اند و آنچه دربارهء آنان ( يعنى استاندارانش ) ميگويند . وقتى همه به حضورش گرد آمدند با آنها چنين گفت : هر كس وزيران و مشاورانى دارد ، و شما وزيران و مشاوران و اشخاص طرف اعتماد من هستيد . اطلاع داريد كه مردم چه كرده‌اند و از من خواسته‌اند استانداران و فرماندهان خودم را از مقاماتشان بر كنار سازم و دست از تمام كارها و رويه اى كه نمىپسندند بردارم و به كارها و رويه اى بپردازم كه مىپسندند . حالا فكر كنيد و نظر خودتان را بگوئيد .\r\nعبد اللَّه بن عامر گفت ، نظريه اى كه اى امير المؤمنين ! بمصلحت تو ميدانم اين است كه فرمان دهى به جهاد بروند تا به جهاد سرگرم شوند و فرصت و امكان نيابند كه به تو بپردازند ، و آنها را چندان در نبردها فرو كن تا ملايم و تسليم تو شوند ، در آنصورت تمام همّ و فكرشان متوجه خودشان و ستورشان و شپش پوستينشان خواهد بود .\r\nآنگاه عثمان رو به « سعيد بن عاص » گرداند كه نظر تو چيست ؟ گفت :\r\nاى امير المؤمنين ! حال كه نظر ما را ميخواهى من دردت را درمان و نگرانيت را رفع ميكنم . اگر به نظريهء من عمل كنى موفق خواهى شد . پرسيد : نظرت\r\n","description":"","footnote":"","page_name":" 110 ","page_number":110},
  {"content":"\r\nچيست ؟ گفت : هر چمعيتى يكعده رئيس و رهبر دارند كه وقتى از بين رفتند متفرق ميشوند و ديگر روى وحدت و قدرت را نخواهند ديد . عثمان گفت :\r\nنظريه اى است ، ولى اشكالاتى دارد .\r\nبعد رو به معاويه كرد و نظرش را پرسيد . معاويه گفت : اى امير المؤمنين ! من اينطور برايت مصلحت مىبينم كه استاندارانت را به محل مأموريتشان برگردانى به اين شرط كه حريف مخالفان منطقهء خويش باشند . و من بنوبهء خود قول مىدهم كه از عهدهء مخالفان منطقهء خويش برآيم .\r\nسپس نظر عبد اللَّه بن سعد را خواست ، و او گفت : اى امير المؤمنين به نظر من مردم طمع كارند . بنابر اين از اين اموال - يعنى اموال عمومى و خزانه - به آنها بده و دلشان را بدست آور .\r\nبالاخره رو به عمرو بن عاص كرد كه تو چه نظر دارى ؟ گفت : به نظر من ، تو كارهائى نسبت بمردم كرده اى كه نمىپسندند و از آن ناراحتند . بنابر اين بايد رويه ات را تغيير دهى ، و اگر نميخواهى رويه ات را تغيير دهى بايد از خلافت كناره گيرى كنى ، و اگر اين كار را هم نميكنى بايد تصميم بگيرى و با جدّيت پيش به روى .\r\nعثمان به او گفت : مگر از ما بريده اى ؟ ! آيا اين حرف را جدّى ميزنى ؟ ! عمرو عاص مدتى ساكت ماند تا آنها رفتند ، در اين هنگام گفت :\r\nنه به خدا اى امير المؤمنين ! ( جدى نگفتم ) . زيرا تو برايم عزيزتر از اينها هستى و عزيزتر از اينكه چنين پيشنهاداتى بكنم . حقيقت اين است كه ميدانستم تمام حرفهائى كه مىزنيم به گوش مردم خواهد رسيد . به همين جهت خواستم اين حرفم بگوششان برسد و ( مرا از خودشان دانسته ) به من اعتماد كنند ، و آنوقت با استفاده از اطمينانى كه به من دارند خدمتى به تو بكنم و شرى را از تو برگردانم .\r\n","description":"","footnote":"","page_name":" 111 ","page_number":111},
  {"content":"\r\nعثمان استاندارانش را به سر كارشان باز فرستاد و به آنها دستور داد تا بر مخالفان قلمرو خويش سخت بگيرند و مردم را دسته دسته به جنگ بفرستند ، و تصميم گرفت مخالفانش را از حقوق و مستمرىيى كه از خزانهء عمومى دريافت ميداشتند محروم سازد تا به او محتاج گشته مطيع و فرمانبردارش شوند . ( 1 )\r\nبلاذرى مينويسد : « ابو مخنف و ديگران ميگويند : عامر بن قيس طرز حكومت و رويهء عثمان را ناپسند ميدانست و انتقاد ميكرد ، حمران بن ابان بردهء آزاد شدهء عثمان انتقادات او را به عثمان گزارش داد ، در نتيجه ، عثمان به عبد اللَّه بن عامر كريز نوشت تا او را - به مدينه - سوق دهد ، وقتى عامر بن قيس به مدينه وارد شد ، عثمان ديد مردم تبعيد و آوارگى او را به بملاحظهء عبادت و زهد و پارسائيش جنايتى بزرگ مىشمارند ، به همين جهت با او بمهربانى رفتار كرد و معزز و محترم داشت و به بصره باز گردانيد . » ( 2 )\r\n« عبد اللَّه بن مبارك در بحث از زهد و پارسائى از قول بلال بن سعد نقل مىكند كه دربارهء عامر بن عبد قيس نزد عثمان سعايت و بدگوئى كردند تا دستور داد او را بر روى شتر بى پالان نشانده بشام تبعيد كنند . معاويه او را در كاخ سبز منزل داد و كنيزى بخدمتش گماشت و به او دستور داد كه احوال و وضعش را مخفيانه به وى گزارش كند . عامر همه شب را به عبادت بسر مىآورد و سحر - گاه بيرون مىرفت و اوائل شب باز ميگشت و هيچ از طعام معاويه نمىخورد ، و نان خشكى آورده در آب مىخيساند و آن را با همان آب مىخورد . معاويه وضعش را به عثمان گزارش كرد ، و عثمان دستور داد به او خوبى كند و به خود نزديك گرداند . در جوابش معاويه نوشت كه اين كار از من ساخته نيست و اميدى\r\n\r\n","description":"","footnote":"\r\n( 1 ) انساب الاشراف ، بلاذرى 5 / 43 - تاريخ طبرى 5 / 94 - تاريخ الكامل ، ابن اثير 3 / 62 - تاريخ ابن خلدون 2 / 390 .\r\n( 2 ) انساب الاشراف 5 / 57 .\r\n","page_name":" 112 ","page_number":112},
  {"content":"\r\nبه موفقيت ندارم ( 1 ) . »\r\nمورخان نوشته‌اند : « از جملهء انتقاداتى كه نسبت به عثمان ميشد و در رديف كارهاى ناروايش شمرده‌اند يكى تبعيد عامر بن عبد قيس از بصره به شام است ( 2 ) . » ابن قتيبه درباره اش ميگويد : « نيكو كارى با فضيلت بوده است . ( 3 ) »\r\nمنظرهء عجيبى از آن روزگار در برابر ماست . مردم نيكو كار و پاك و اصلاح طلب همگى گرفتار اهانت و آزار و زير شكنجه و فشارند . يكى شكنجه مىبيند ، ديگرى در يك سلول زير زمينى زندانى است ، سوّمى آواره و تبعيد ، چهارمى محروم از مستمرى خزانه ، پنجمى مورد خشم دستگاه حاكمه ، آن يك را آنقدر كتك مىزنند تا دنده اش مىشكند ، و آن ديگرى را در برابر علماى دين و اصحاب پيامبر ( ص ) دشنام ميدهند ! چرا با آنها چنين ميكنند ؟ هيچ ، چون از عدم اجراى قوانين اسلام دلتنگ و خشمگين شده و زبان به اعتراض و ارشاد گشوده‌اند ، « منكر » و كارها و رويه و سياست غير اسلامى و ناپسند را مورد انتقاد و نهى قرار داده‌اند . آيا حاكمى كه در برابر امر بمعروف و نهى از منكر اصلاح طلبان و خير خواهان چنين خشونت و عكس العمل وحشيانه اى نشان داد نميتوانست آنان را قانع كند كه كار و رويه اش ( منكر ) و غير اسلامى نيست ؟ ! اگر ميتوانست چرا نكرد ؟ و تاريخ هرگز از مباحثات و جلسات و استدلالهاى عثمان با مخالفانش چيزى نمىگويد . پس حاكم ميدانسته كه آنان سخن بر حق ميگويند و كارهائى را « منكر » ميشمارند و از آن نهى مينمايند\r\n\r\n","description":"","footnote":"\r\n( 1 ) اصابه ، ابن حجر 3 / 85 .\r\n( 2 ) معارف ، ابن قتيبه 84 و 194 - عقد الفريد ، ابن عبد ربه 2 / 261 - محاضرات ، راغب اصفهانى 2 / 212 .\r\n( 3 ) معارف .\r\n","page_name":" 113 ","page_number":113},
  {"content":"\r\nكه خدا و پيامبرش « منكر » دانسته و نهى كرده‌اند . كار آنان ، امر بمعروف و نهى از منكر ، و كوشش براى اصلاح امت و باز آوردن رويه و طرز حكومت وقت بر مدار اسلام و سنت پيامبر ( ص ) بوده است ، و خدا پيامبرش و امت اسلامى ، آن را پسنديده و دوست ميداشته‌اند ، و اين نتيجهء ضمنى را هم داشته كه از عواقب و خيمى كه براى عثمان و امّت اسلامى پيش آمد جلوگيرى ميكرده است . به همين جهت ، بمصلحت عثمان بود كه به ارشاد خير خواهانه آن مردان بزرگ گوش بسپارد و به راه آيد ، نه اين كه بزند و دشنام دهد و تبعيد كند و بيازارد .\r\nعثمان اگر فكر ميكرد در تقبيح كارها و رويه اش خطا ميكنند و آنچه را نهى مينمايند « منكر » و غير اسلامى نيست بايد جلسه اى براى مذاكره و بحث و تفاهم تشكيل ميداد ، يا آنان دست از بعضى خواسته‌هاى اجتماعيشان بر ميداشتند يا او به برخى از آنها تسليم ميشد و همگى بر رويه و طرز اداره اى كه اسلامى و منطبق بر سنت پيامبر ( ص ) تشخيص داده ميشد اتفاق مييافتند و اختلاف و كشمكش از ميان برميخاست .\r\nتشكيل چنين انجمن و كنگره اى بر آنچه او كرد و بر تشكيل جلسه اى از معاويه و سعيد بن عاص و عمرو عاص و امثال آنها برترى داشت بر جلسه اى كه از پستترين و رذلترين عناصر و افراد ستمكار و منافق و فاسد تشكيل شده باشد از شاخه‌هاى « شجرهء ملعونه » و خانوادهء كثيفى كه خداى تبارك و تعالى و پيامبر گراميش بر آن لعنت فرستاده‌اند ، در چنين جلسه اى طبعا نظرياتى مطرح ميگردد و پيشنهاداتى مىشود كه نظريهء يك سياستمدار حقه باز و ضد ملى است يا پيشنهاد يك خائن يا دسيسهء عنصرى كه رسولخدا ( ص ) در برابر همه لعنتش كرده است . چنين عناصرى را عثمان وزيران و مشاوران و اشخاص\r\n","description":"","footnote":"","page_name":" 114 ","page_number":114},
  {"content":"\r\nطرف اعتمادش ميشمارد ! آيا خلافتى كه اينها وزير و مشاور و راهنما و طرف اعتمادش باشند عجيب و شگفت نيست ؟ مگر عثمان كه لعنت شدهء پيامبر خدا را به سمت وزير و مشاور و طرف اعتمادش برگزيده ميتواند ادعا كند كه خليفه و جانشين همان پيامبرى است كه وزير و مشاورش را لعنت كرده است ؟ !\r\nآنگاه به بحث و طرز تفاهم عثمان با نماينده و فرستادهء مسلمانان توجه كنيد و ببينيد چگونه است . نمايندهء مسلمانان او را به تقوى و خدا پرستى ميخواند و خدا را بيادش ميدهد و به توبه و بازگشت به آنچه مايهء رضاى خداست دعوت مىكند و ميگويد از گناهان بزرگ و رويهء ناروائى كه مسلمانان و علماى خردمند و استادان قرآن و پارسايان و سياستمداران متعهد نكوهش كرده‌اند دست بردارد . و عثمان در جواب ، آنچه را مسلمانان و بزرگان امت اسلامى گناهان بزرگ ميشمارند « چيزهاى پيش پا افتاده » مىانگارد ، و گوينده را مسخره مىكند و او را متهم به بىاطلاعى مينمايد و اتهامش را با سوگند مستند ميسازد همانگونه كه سابقا كعب بن عبده و صعصعة بن صوحان را بقيد سوگند متهم به نفهمى كرد و از همهء آنان جوابى دندانشكن شنيد و برهانى قاطع در رد اتهامش و در اثبات دانائيشان ، و اين طبيعى و بديهى بود زيرا استادان علم دين و پرچمداران درس قرآن بودند .\r\nشگفتتر از همه اين كه خليفه گوش به گزارش جاسوسى بنام « حمران بن ابان » ميسپارد كه شخصا شاهد گناهكارى و ارتكاب فحشايش بوده است . آن چنين است كه با زنى كه دورهء عده اش را بپايان نبرده بود ازدواج كرد و عثمان به همين سبب او را زد و به بصره تبعيد كرد ( 1 ) . بار ديگر رازى با او در ميان گذاشت كه آن را عبد الرحمن بن عوف فاش ساخت تا عثمان بخشم آمده\r\n\r\n","description":"","footnote":"\r\n( 1 ) تاريخ طبرى 5 / 91 - تاريخ الكامل ، ابن اثير 3 / 60 .\r\n","page_name":" 115 ","page_number":115},
  {"content":"\r\nتبعيدش كرد ( 1 ) . بلاذرى مينويسد : « عثمان هنگامى كه مردم از وليد بن عقبه شكايت كردند حمران را به كوفه فرستاد تا جريان را تحقيق كند و به او خبر دهد .\r\nوليد بن عقبه به او رشوه داد تا حقيقت را پنهان و دگرگونه نمايد . پس چون نزد عثمان بازگشت دربارهء وليد گزارش دروغ داد و از او تمجيد نمود . لكن وقتى از نزد عثمان بيرون رفت و به مروان بن حكم برخورد و از او دربارهء وليد پرسيد گفت : كارى خطرناك كرده بود ! مروان حرف حمران را به عثمان خبر داد و عثمان كه دانست حمران گزارش دروغ داده است برآشفت و او را بخاطر گزارش دروغش به بصره تبعيد كرد ، و خانه اى از املاك عمومى به او بخشيد . » ( 2 )\r\nعثمان چگونه به گزارش كسى اعتماد مىكند كه تا بدين پايه گستاخ و زشتكار است ، در حالى كه خداى تبارك و تعالى در اين گونه موارد چنين تعيين تكليف فرموده است : اگر زشتكارى براى شما خبرى آورد بايد در آن تحقيق و بررسى كنيد مبادا از روى نادانى به جماعتى آسيب برسانيد . . . ؟\r\nشگفتتر از اعتماد به گزارش فاسقى چون « حمران » اين است كه بخاطر زشتكارى تبعيدش مىكند و در همانحال براى بسامان آوردن زندگيش خانه اى از املاك عمومى به وى مىبخشد ! و اين همان خليفه اى است كه انسان پاك و نيكو كارى مثل ابوذر آن راستگوى مورد اعتماد را به « ربذه » تبعيد مىكند به صحرائى خشك و بىآب و گياه ، و او را بى سر پناه وا ميگذارد . اين دليل آن است كه زندگى دنيا با موازين الهى بس خوار و ناچيز است كه ابوذرها از آن محروم ميمانند و « حمران » ها ، به آن دست مييابند .\r\nآيا خليفه ، عامر بن عبد قيس را ميشناخت و ميدانست كه در ميان امت\r\n\r\n","description":"","footnote":"\r\n( 1 ) تهذيب التهذيب 3 / 24 .\r\n( 2 ) انساب الاشراف 5 / 75 .\r\n","page_name":" 116 ","page_number":116},
  {"content":"\r\nاسلامى چه جايگاه بلندى دارد و چه زاهد و پارساى عاليمقامى است و چقدر پاكدامن و عابد ، و با علم به اينها گوش به سخن جاسوسان سپرد و بنابگزارش آنها يك بار به مدينه تبعيدش كرد و بار ديگر بر شتر بىپالان به شام ، و وقتى به حضورش آمد چنان اهانتها و تحقيرها به او روا داشت ؟ يا نه ، مقام و منزلتش را نميشناخت و خبر از فضائلش نداشت و به گزارش سخن چينان اعتماد كرد ؟\r\nدر حالى كه عثمان وقتى ديد بنمايندگى بزرگان و دانشمندان سرشناس بصره و شخصيتهاى با تقوى و فضيلتى نزد او آمده و چنين مردان بزرگى معمولا كسى را به نمايندگى ميفرستند كه به مقام بلند و علم و خرد و تقوايش ايمان داشته باشند وظيفه اش اين بود كه دربارهء او تحقيق كند تا او را چنان كه هست بشناسد . آنگاه بايد در سخنش دقت مينمود و ميديد چه ميگويد ؟ آيا سخنى بر زبان ميآورد كه بايد برنجد و بخشم آيد يا سخن در صلاح و مصلحت ملَّت ميراند و بمصلحت و خير زمامدار ملَّت ؟\r\nبدشوارى ميتوان گفت كه عثمان ، عامر را نميشناخته و از فضل و پارسائيش بىخبر بوده است . زيرا ياد مرتبهء بلند و زهد و دانائيش با كاروان مسافران از شهرى به شهرى ميرفته و عطر فضائلش را نسيم به هر ديارى مىبرده است ، و امروز كه كتب شرح حال بزرگان نمونه‌ها از آن شهرت جهانگير در بر دارد دليل بر اين است كه از مقام بارز و شامخ وى آگاه بوده‌اند ، از مقام مردى كه يكوقت بر آنشد كه در شبانه روز يكهزار ركعت نماز بجاى آورد و با اين عبادت پيگير توجه همگان را جلب نمود به جائى كه وى را از اولياء مقرّب خدا شمردند و سر آمد زاهدان هشتگانه ، و كرامات و مقاماتى برايش قائل شدند ، با اينوصف مگر ممكن است خليفه او را نشناسد ؟\r\nوانگهى سخن « عامر » ، چيزى نبوده كه باعث خشم حاكم شود . آنچه\r\n","description":"","footnote":"","page_name":" 117 ","page_number":117},
  {"content":"\r\nاو بر زبان آورده تكرار سخنانى بوده است كه بارها افراد سرشناس و صاحبنظر و آنها كه به « اهل حل و عقد » موسومند در شهرهاى بزرگ و در ملاء عام به زبان آورده‌اند و همه دربارهء مصالح عاليهء ملَّت بوده است . سخنانى كه مثل سخن « عامر » به گوش پند ناپذير حكام نرفته و در دل سنگشان اثر ننهاده است . خليفه بر ادامهء رويهء ناروايش اصرار ورزيده و آنان به مخالفت و « نهى از منكر » ادامه داده‌اند تا شده آنچه شده ، و عثمان را به آن سرانجام كشانده است .\r\nاينك بيائيم روايات سست و نادرستى را بررسى كنيم كه در اين باره آورده‌اند ، رواياتى را كه يك دروغساز نامعتبر از فرد گمنام ناشناخته اى نقل كرده و او از يك جاعل و روايتساز كه متهم به كفر و الحاد است و همهء علماى رجالشناسى بر سستى وى و رواياتش اتفاق نظر دارند : سرى از شعيب از سيف بن عمر از محمد و طلحه نقل مىكند كه « عثمان ، حمران بن ابان را بخاطر اين كه با زنى در هنگام عدّه اش ازدواج كرده بود تبعيد نمود و آن دو را از هم جدا كرد و حمران را تازيانه زد و به بصره تبعيد نمود . آنگاه پس از اينكه گزارشات بسيار عليه حمران به عثمان رسيد و نيز گزارشهاى خوشايند ، عثمان ، به او اجازه داد تا به مدينه نزد وى باز گردد . چون با جمعى به مدينه باز آمد دربارهء عامر چنين گزارش كردند كه او عقيده به ازدواج ندارد و گوشت نميخورد و در نماز جمعه شركت نميكند . در نتيجه ، عثمان او را تحت نظر معاويه قرار داد . وقتى عامر به شام نزد معاويه رفت آبگوشتى فراهم بود و از آن خورد . معاويه دانست كه عليه وى گزارش دروغ داده شده است ، و علَّت تبعيدش را براى او شرح داد .\r\nعامر گفت دربارهء نماز جمعه ، من در انتهاى مسجد مىايستم و پس از پايان نماز جزء اولين كسانى هستم كه از مسجد بيرون ميروند . در خصوص ازدواج بايد بگويم كه در حالى از بصره خارج ميشدم كه نامزد كرده بودم . دربارهء خوردن گوشت ،\r\n","description":"","footnote":"","page_name":" 118 ","page_number":118},
  {"content":"\r\nخودت ملاحظه كردى » ( 1 )\r\nشگفت آور است كه عده اى چنين روايتى را سند و مدرك قرار داده‌اند براى تبرئه عثمان و ذيحق شمردن او در تبعيد كردن « عامر » . در حالى كه همينها هر روايتى را كه در سندش يكى از سه نفر نامبرده باشد مردود و باطل ميشمارند ، امّا اينجا با وجوديكه همين سه نفر رجال روايت را تشكيل ميدهند آن را معتبر شناخته و سند ميگيرند براى رفع انتقاداتى كه نسبت به عثمان شده است .\r\nمطلب تعجب آور ديگر در روايت مذكور ، صرفنظر از وضع اخلاقى و صلاحيت گزارشگر كه همان « حمران » معلوم الحال باشد ، اتهاماتى است كه به « عامر » زده‌اند . چه ، هيچيك از آنچه به وى نسبت داده‌اند مايهء نكوهش و سرزنش نيست تا چه رسد به اينكه موجب تأديب و تبعيد باشد . آيا اينها گناهانى شمرده مىشود كه قدر و مقام كسى را پائين آورد ؟ خوددارى از ازدواج اگر بعنوان تشريع و باعتبار قانون و آئين نباشد حرمتش مسلَّم نيست ، بلكه ازدواج از امور ستوده و مستحب است . بعلاوه ، « عامر » بارها براى خود نامزد ساخته اما هيچيك را شايستهء همسرى خويش و آنكه بتواند در زهد و كم خرجى با او جور بيايد نيافته است . ابو نعيم مينويسد : « فرماندار بصره كسى را نزد عامر بن عبد قيس فرستاد كه امير المؤمنين - عثمان - به من دستور داد از تو بپرسم چرا ازدواج نميكنى ؟ جواب ميدهد : من از ازدواج خوددارى نكرده‌ام و پيوسته نامزد ميگيرم . پرسيد : چرا پنير نميخورى ؟ گفت :\r\nدر سرزمينى كه من زندگى ميكنم زردشتىها هستند ، به همين جهت اگر دو مسلمان شهادت بدهند كه پنيرى از ميته و حرام نيست خواهم خورد . پرسيد ، چرا به احكام رفت و آمد نميكنى ؟ گفت : بر درگاه شما نيازمندان و متقاضيان بسيارند . آنها را نزد خود بخوانيد و حاجتشان را بر آوريد ، و دست از كسانى\r\n\r\n","description":"","footnote":"\r\n( 1 ) تاريخ طبرى 5 / 91 - تاريخ ابن عساكر 7 / 167 - الكامل ، ابن اثير 3 / 60 - اسد الغابه - تاريخ ابن خلدون 2 / 389 .\r\n","page_name":" 119 ","page_number":119},
  {"content":"\r\nكه بشما احتياج ندارند باز داريد ! » ( 1 )\r\nابو نعيم همچنين از طريق احمد بن حنبل روايت كرده است كه « معاويه به عبد اللَّه بن عامر پيغام داد كه دربارهء عامر بن عبد قيس تحقيق كند و او را گرامى داشته احترام نمايد و دستور دهد كه هر زنى را ميخواهد به همسرى برگزيند تا مهريه اش را از خزانهء عمومى بپردازد پس عبد اللَّه بن عامر به عامر بن عبد قيس پيغام داد كه امير المؤمنين ( يعنى معاويه ) به من نوشته و دستور داده كه به تو دستور دهم هر زنى را ميخواهى خواستگارى و عقد كنى و من مهريه اش را از خزانه بپردازم . در جواب گفت : من پيوسته خواستگارى و نامزد ميكنم پرسيد : از چه كسى ؟ گفت : كسى كه با خرمائى بسر برد ! »\r\nاين دو روايت كه ابو نعيم آورده است آنچه را « سرى » نقل كرده تكذيب و رد مينمايد . زيرا هر گاه آنچه او نقل كرده درست ميبود در زمان معاويه مسألهء ازدواج « عامر » مطرح نميشد .\r\nاما خوددارى از خوردن گوشت ، اين كار نيز حرام نيست . بموجب سنت پيامبر ( ص ) خوردن گوشت حلال است اما واجب نيست . آرى ترك خوردن گوشت بطور كلى و براى هميشه مكروه است ، البته اگر ترك گوشت بعنوان يك روش و آئين و بمثابه حكم نباشد . گاه پيشروى در زهد و پارسائى موجب مىشود كه انسان از شئون دنيوى و جسمى چشم بپوشد و به هيچ لذتى نينديشد . با اينهمه « عامر » در خوددارى خويش از خوردن گوشت ، عذر و دليل داشته است . ابن قتيبه مينويسد : « علت تبعيد شدن عامر اين بود كه حمران بن ابان دربارهء او گزارش كرده بود كه گوشت نميخورد و با زنان آميزش نمينمايد ، و مشاغل دولتى را قبول نميكند ، بنابراين او از خوارج\r\n\r\n","description":"","footnote":"\r\n( 1 ) حلية الاولياء 2 / 90 .\r\n","page_name":" 120 ","page_number":120},
  {"content":"\r\n( يا از كسانى كه عليه نظام حاكم برمىخيزند ) است . در نتيجه ، عثمان به عبد اللَّه بن عامر نوشت كه عامر بن عبد قيس را بخوان تا اگر ديد كه اين خصوصيات را دارد او را بيرون كن ( به مدينه يا به شام ) . عبد اللَّه وى را بخواست و از او در اينخصوص پرسيد . جواب داد : در مورد گوشت . من قصابى را ديدم كه گوسفند را بدون ذكر بسم اللَّه ميكشت ، به همين جهت هر گاه دلم خواست گوسفند ميخرم و خودم آن را سر ميبرم . در مورد زن ، من چندان سرگرمى و دلبستگى دارم كه به آن نميرسم . در مورد مشاغل دولتى خيلى افراد را براى اين مشاغل ميتوانيد پيدا كنيد و احتياج به من نيست . حمران به او گفت :\r\nخدا امثال تو را در ميان ما زياد نكند ! عامر گفت : نه ، خدا جاروكشها و خونگيرهائى مثل تو را زياد كند ! » ( 1 )\r\nدرباره شركت نكردن در نماز جمعه ، « عامر » آن راستگوى درستكار حقيقت را بيان نموده و به معاويه گفته است اگر امام جمعه و جماعت را شايسته و واجد شرايط نبيند در نمازش شركت نميكند . و اين دربارهء حكام اموى آنزمان كارى ناروا نيست .\r\nتازه بفرض اينكه روايت صحيح باشد و همهء اتهاماتى كه به او زده‌اند گناه شمرده شود ، براى خليفه امكان داشت در آنمورد توسط فرماندار بصره تحقيق كند چنان كه در روايت ابو نعيم در مورد ازدواج و خوردن پنير و رفت و آمد با حكام انجام شده است . نميدانم آيا در شريعت پر گذشت و اعتدالى اسلام خوردن پنير از واجبات شمرده شده است بطوريكه هر كه نخورد بايد تحت مراقبت و جاسوسى قرار گيرد ؟ ! بهر حال به چه مجوز و بنابر چه دليلى آن مرد بزرگ را از خانه و ديارش رانده و بر شترى بىپالان به شام - تبعيدگاه همهء\r\n\r\n","description":"","footnote":"\r\n( 1 ) المعارف ، 194 .\r\n","page_name":" 121 ","page_number":121},
  {"content":"\r\nمخالفان عثمان - تبعيد كرده است ؟ ! كدام آدم عاقل راضى مىشود كه او را بخاطر چنان كارهاى ناچيزى تبعيد و شكنجه كنند ؟ !\r\n\r\nتبعيد عبد الرحمن جمحى\r\nعبد الرحمن بن حنبل جمحى در شمار كسانى است كه توسط عثمان تبعيد شده‌اند . يعقوبى مينويسد : « عبد الرحمن يار پيامبر خدا ( ص ) به قموس ( 1 ) از توابع خيبر تبعيد شد . علت اين كه ( عثمان ) او را تبعيد كرد اين بود كه اطلاع يافت كارهاى ناپسند پسر و دائيش را تقبيح نموده و خودش را هجو كرده است . »\r\nعلائى از قول مصعب ، و ابو عمر در كتاب « استيعاب » آورده‌اند كه وقتى عثمان پانصد هزار درهم را كه خمس آفريقاى اسلامى بود به مروان بخشيد عبد الرحمن ( بن حنبل جمحى ) چنين سرود :\r\nسوگند به خداى يگانه ، سوگندى بجد و تأكيد كه خدا هيچ كارى را بيهوده و بىثمر نگذاشته است ، بلكه ( حتى ) تو را مايهء آزمايش ما ساخته است تا ما را بوسيلهء تو بيازمايد يا ترا از آزمايش در آورد تو آن تبعيد شده ى پيامبر ( ص ) را بخواندى و مقرب خويش گردانيدى و اين بر خلاف رويه و قرار مصطفى ( ص ) است . خويشاوندانت را به حكومت بر خداپرستان گماشتى و اين بر خلاف رويهء گذشتگان ( ابوبكر و عمر ) است . و يك پنجم غنيمت را به مروان بخشيدى و بدينسان او را بر ديگران فضيلت نهادى و مراتع اطراف مدينه را قرق كردى و درآمدى را كه ( ابو موسى ) اشعرى از اموال عمومى آورده بود به نزديكانت دادى .\r\nآن دو امين ( ابو بكر و عمر ) براستى راه روشن ( طرز حكومت اسلامى ) را كه مايهء هدايت به رضاى ايزد است باز نمودند و بر اثر آن حتى يكدرهم بناروا و به غصب از كسى نستاندند و نه يكدرهم بهواى دل ( و نه بروفق قانون اسلام )\r\n\r\n","description":"","footnote":"\r\n( 1 ) يعقوبى به اين صورت نوشته است . « در اصابه » به صورت غموص آمده ، اما درست « قموص » است .\r\n","page_name":" 122 ","page_number":122},
  {"content":"\r\nبه كسى دادند ( 1 ) .\r\nپس دستور داد تا او را در خيبر زندانى كردند . مرزبانى در معجم الشعراء از قول او در زندان چنين سروده است :\r\nاز زنجيرهاى گران و تنگى كه در خيبر بر اندامم هست به خدا شكايت مىبرم و نه بر مردم - البته باستثناى ابو الحسن ( على بن ابيطالب ( ع ) در خيبر و در اعماق « غموص » كه پندارى ژرفترين گودهاست .\r\nآيا اگر سخن حقى به زبان آورده يا برعايت حقى خوانده باشم بايد كشته شوم ؟ در آنصورت و هر گاه هر حق خوانى بميرد چه كسى براى حق بر جا ميماند ؟\r\nاز زندان براى على ( ع ) و عمار ياسر چنين نوشت :\r\nبه على و عمار - كه در سر منزل دينشناسىاند و همه بايد بدانجا بشتابند بگو :\r\nهيچ نادانى را گر چه سخت بيمار اعتقادى و روحى باشد بىآموزش وامگذاريد و چندان بياموزيدش تا به افتخار دينشناسى نائل آيد .\r\nجز شمشير چيزى برايم نمانده است . و آن راسترو نيكوكار اگر در انجمن آن جماعت ( عثمان و مخالفان على ع ) در دلائل و بهانه‌هاى محكوميتم بيداد نمايند ميداند كه من بيگناه و مظلومم .\r\nعلى ( ع ) همچنان با عثمان در مورد آزادى عبد الرحمن صحبت ميكرد تا بالاخره با اين شرط موافقت كرد كه در مدينه زندگى بكند . پس او را به خيبر تبعيد كرد و در قلعه اى بنام « قموص » مىزيست تا آنكه مسلمانان بر عثمان شوريده و از هر سوى كشور بطرفش سرازير شدند . در اينوقت عبد الرحمن چنين سرود :\r\n\r\n","description":"","footnote":"\r\n( 1 ) اين ابيات به « اسلم » نيز نسبت داده شده است ، رجوع كنيد به جلد هشتم .\r\n","page_name":" 123 ","page_number":123},
  {"content":"\r\nاگر على نميبود ، على كه خدا مرا به دستش از بند و زنجير رهانيد\r\nهرگز بهنگامى كه غل و زنجير بر اندامم فشار ميآورد از كسى خواستار\r\nكمك براى رهائيم نميشدم .\r\nجانم فداى على باد كه مرا از چنگ كافرى كه خدا را نديده گرفته بود\r\nرهانيد .\r\nعبد الرحمن در جنگ صفين همراه على ( ع ) بود . طبرى ميگويد :\r\nدر نبردهاى صفين عبد الرحمن بن حنبل اين سرود رزمى را مىخواند :\r\nاگر مرا بكشيد من ابن حنبل هستم من آنم كه در ميان شما « نعثل » كنايه از عثمان - را هجو كردم ( 1 ) .\r\nاين يكتن از كسانى است كه در آنزمان بمعرض آزار و فشار و شكنجه در آمده‌اند و در سياهچال زندان به بند و زنجير كشيده شده‌اند . هيچ گناهى نكرده بودند و تنها جرمشان - بزعم حاكم و همدستانش - اين بود كه « منكرات » و كارهاى خلاف اسلام را نكوهشها مينموده و شيفتهء رويه و قوانين اسلام بوده‌اند . دربارهء دوستان و هم زبانشان بارها سخن گفته‌ايم و آن سخنان را در اينجا تكرار نميكنيم . نظرى به اشعار اين صحابى عاليقدر كافى است كه ايمان سرشارش و شيفتگى او را به رويهء اسلامى و ضديتش را با انحراف و كافر منشى بنمايد .\r\n\r\nتبعيد امير المؤمنين على بن ابيطالب ( ع )\r\nدر بحث از آنچه در ايام خلافت عثمان ميان او و امير المؤمنين على ( ع ) اتفاق افتاده اگر باختصار بر گزاريم شايد عواطف جماعتى را جريحه دار سازد\r\n\r\n","description":"","footnote":"\r\n( 1 ) تاريخ طبرى 6 / 25 - تاريخ يعقوبى 2 / 150 - 2 / 410 - شرح ابن ابى الحديد 1 / 66 - اصابه 2 / 395 .\r\n","page_name":" 124 ","page_number":124},
  {"content":"\r\nو عاقبت خوشى نداشته باشد . گر چه تاريخ جز اندكى از آن ماجراها را در بر نگرفته باز همان اندك براى رساندن و فهماندن واقعيات آن ايام و ماهيت عثمان كفايت مىكند ، و ما بزرگوارانه از آن در ميگذريم و هرگز بر سر كلمات زشتى كه از دهان عثمان بيرون آمده نمىايستيم ، آن حرفها كه غبارش بر دامن كبريائى على ( ع ) نمىنشيند .\r\nآيا كسى كه صميمانه ايمان آورده و خويشتن تسليم خدا گردانيده ، و نيكو كار باشد و به قرآن و آنچه دربارهء پيامبر ( ص ) و در فضائل على ( ع ) آمده باور داشته باشد و سالها با او همنشين بوده و از نزديك با او آشنائى داشته و از روحيهء بزرگوارانه و فضائل عاليه اش آگاهى داشته باشد و بداند در موقعيتهاى حساس با چه فداكارى و عشقى از اسلام دفاع و حمايت كرده و در استوارى آن كوشيده است ، آيا چنين مسلمانى امكان دارد و زبان و دلش يارى ميدهد كه به برادر پيامبر اكرم ( ص ) به كسى كه خدا در قرآن او را پاك شمرده است بگويد :\r\n« چرا اگر به مروان دشنام دادى نبايد به تو دشنام دهد . به خدا قسم تو در نظر من بر او برترى ندارى » ( 1 ) ؟ و ميدانيم مروان بن حكم كسى است كه پيامبر ( ص ) او را تبعيد و طرد كرده و پدرش را هم طرد كرده است و خودش و پدرش را لعنت كرده است . يا به او بگويد : « به خدا قسم اى ابو الحسن ! نميدانم خواستار مرگ توام يا آرزومند ادامهء زندگيت . به خدا اگر بميرى خوش نميدارم بعد از مرگت براى ديگران زنده بمانم زيرا كسى را بهتر از تو نمييابم ، و اگر زنده بمانى هيچ گردنكش نافرمانبردارى را نمييابم كه ترا پشتيبان و نردبان خود نساخته و ترا پشت و پناه خويش نشمرده باشد بطوريكه فقط مقامى كه در نظر تو دارد و مقامى كه تو در نظرش دارى مرا از كيفرش باز ميدارد . بنابراين رابطهء من با تو رابطهء\r\n\r\n","description":"","footnote":"\r\n( 1 ) رجوع كنيد به جلد هشتم .\r\n","page_name":" 125 ","page_number":125},
  {"content":"\r\nفرزندى است كه توسط پدرش عاق ( و رانده ) شده باشد كه اگر بميرد غم مىخورد و اگر زنده بماند طردش مينمايد . . . » ؟ يا بگويد : « تو بالاتر از عمار نيستى ، و نه كمتر از او مستحق تبعيدى » ( 1 ) يا بگويد : « تو بيش از عمار مستحق تبعيد شدنى » ( 2 ) ؟\r\nيا حرف خشنى كه مورخان دوست نميدارند از آن ياد كنند ، و ما از ذكرش در گذشتيم ( 3 ) .\r\nعلاوه بر اينها ، او را از شهر پيامبر ( ص ) بيرون ميراند و از خانه و كاشانه اش آواره ميسازد . و چندين بار به « ينبع » ميفرستد و توسط ابن عباس پيغام تبعيد ميدهد ، ميگويد : « به او بگو كه به مزرعه اش در ينبع برود تا نه او مايهء اندوه مرا فراهم سازد و نه من مايهء اندوه او را فراهم آورم » .\r\nكسى نيست از او بپرسد چرا امام پاك و منزهى كه معصوم و پيراسته از لغزش است بيش از مردان صالح و عاليمقامى كه تبعيد شده‌اند مستحق تبعيد شدن است ؟ ! آيا بزعم او على ( ع ) هم مثل ابوذر آن راستگوى راست شمرده شده ، كمونيست و سوسياليست و « پيرى دروغساز » بوده است ؟ ! يا به نظر او مثل عبد اللَّه بن مسعود آنكه از لحاظ هدايت و رفتار و منش شبيه ترين فرد به پيامبر خدا ( ص ) بود « حيوانكى » بوده است ؟ ! يا او را مثل عمار ياسر آنكه ميانهء دو ديدهء پيامبر ( ص ) ميبود ، گردنكشى ميداند بسيار دروغگو كه در برابرش گستاخى ميورزد و مردم را بر او ميشوراند ؟ ! يا او را مثل كعب بن عبده آن نيكو كار پارسا و زاهد « نيرنگباز » و شعبده باز ميشمارد ؟ ! يا آدمى كه مثل عامرين عبد قيس آن استاد قرآن و آن زاهد عابد ، از خوردن پنير و گوشت\r\n\r\n","description":"","footnote":"\r\n( 1 ) الفتنة الكبرى ، طه حسين 165 .\r\n( 2 ) رجوع كنيد به عنوان : « رفتار عثمان با عمار ياسر » .\r\n( 3 ) رجوع كنيد به جلد هشتم .\r\n","page_name":" 126 ","page_number":126},
  {"content":"\r\nو از حضور در نماز جمعه و از ازدواج خوددارى مينمايد ؟ يا مثل مردان پاك و عظيم الشأن كوفه كه تبعيدشان كرد ، « تا بخرد » و « غير متدين » و « شيطان سخن » ؟ !\r\nقرين پيامبر مقدس و منزه برتر از آن است كه گمان لغزش درباره اش رود ، آن هم پس از آن كه پروردگار دانا او را از هر گونه آلايشى برى دانسته و بمثابهء خود پيامبر ( ص ) شمرده و يكى را نبى خويش گردانيده است و ديگرى را وصى او . چنان كه ساحت تبعيديان حكومت عثمان آن اصحاب نيكو روش و عاليمقام پيامبر ( ص ) و آنان كه پيروانى راسترو بودند از آن تهمتهاى ناروا و ناپسند پاك و سترده است .\r\nآرى ، آن مرد همهء اين شخصيتهاى ممتاز و پاكدامن را كه امر بمعروف و نهى از منكر ميكردند و به تبعيت از سنن و آئين اسلام خوانده ، از انحراف و تخلف از احكامش باز ميداشتند « گردنكش » مىخواند ! گردنكشانى كه على ( ع ) را نردبان وصول به اغراض خويش ساخته او را پشت و پناه و تكيه گاه خود قرار داده‌اند بطوريكه اگر ميخواست آنان را بجرم تقبيح انحرافاتش از سنت و قرآن مجازات كند مانعش ميشد بدليل همين ممانعت او را بيش از تبعيديان مستحق تبعيد ميدانست ، زيرا اگر او نميبود ميتوانست هر بلائى كه ميخواست بر سر آنان در آورد و انتقام خويش از آن حقگويان غيرتمند بسيار و آتش كينه اش را نسبت بمخالفانى كه جز خير و صلاح امت نميخواستند بستاند ، ولى خداى توانا به آنان وعدهء دفاع و حمايت داده است و فرموده : « خدا از كسانى كه ايمان آورده‌اند دفاع مىكند و او قطعا اين قدرت را دارد كه آنان را يارى دهد و به پيروزى رساند » .\r\nبعلاوه ، هيچ عاقلى اين پندار را به ذهن خويش راه نميدهد كه گردنكشان به مولا امير المؤمنين پناه آورند و او را سپر حمايت خويش سازند ، زيرا مسلم\r\n","description":"","footnote":"","page_name":" 127 ","page_number":127},
  {"content":"\r\nاست كه فقط كسانى به آغوش حمايتش پناه مىبرند كه مثل خودش صالح و ديندار و راسترو باشند و ستمديدگانى كه از آسيب ستمگر بيمناكند و نيز او جز بدينگونه ستمديدگان را ستر و پناه نميدهد ، چون او چنان كه پيامبر گرامى و راستگو ميفرمايد و فرمايشش در دست است « ولى مؤمنان » يعنى حامى و دوستدار و پاسدار ايشان است و « فرمانرواى نيكان » و « فرمانده خجستگان » و « امام پرهيزكاران » و « سرور مسلمان » .\r\nكاش ميدانستيم عثمان از چه روى از وجود على ( ع ) در مدينه دچار غم و اندوه مىشود ، حال آنكه ميدانيم وجود على ( ع ) مايهء رحمت و لطف پروردگار و عين لطف و رحمت او است كه بر همهء امت اسلام ارزانى داشته بويژه در شرايطى كه تباهگران بر زمام امور مسلط گشته و هوسبازان و منحرفان زبان به تبليغ گشوده باشند ، و او قهرمان ستيزه با آنها است كه زبان در كامشان مىبندد و زمامشان بر دهانشان در مىپيچد و مردم را بر راه راست دين باز ميآرد و روان ميدارد . آرى ، وجودش مايهء اندوه كسانى است كه مىخواهند خودسرانه به حكومت ادامه دهند و اموال مردم را در راه عيش و كامجوئى خود و همدستانشان بغارت برند و در ادارهء امور جامعه پايبند دستورات اسلامى و سنت پيامبر ( ص ) نباشند و از آن انحراف جويند . چنان كه شعار عمومى مردم در آن روز اين بود كه انحرافات حكومت زدوده شود و رويهء اداره با رويهء اسلامى مطابقت نمايد و بر راه راست دين آيد . و همين شعار اساسى بود كه خود كامگان را ميآزرد و دل هوسناكشان را رنجه ميداشت و به غم و اندوه ميآورد ، غمى كه جنايتى در حق جامعه اى بزرگ بشمار ميآمد و غمدارش جنايتكارى كه با مصالح عمومى امت اسلامى در ستيز است .\r\nكلمات زشتى كه عثمان به زبان آورد و پرخاشهائى كه به مولاى\r\n","description":"","footnote":"","page_name":" 128 ","page_number":128},
  {"content":"\r\nمتقيان كرد راه اهانت به آن حضرت را به روى تبهكاران و بيدينانى كه با اسلام و امام دشمن بودند هموار ساخت . عثمان بود كه با زشتگوئيهايش در حضور مردم ، به امويان و عناصر پست و بىفرهنگى از قماش آنها جرأت داد تا گستاخى او را تكرار نمايند و در اين كار خود را پيرو او بشمارند و آن قهرمان غيرتمند را با زخم زبان و حرفهاى پليدشان بيازارند و با آزار برادر پيامبر ( ص ) شخص پيامبر ( ص ) را بيازارند . « بيشك كسانى كه خدا و پيامبرش را ميآزارند خدا آنها را در دنيا و آخرت لعنت مىكند و عذابى خوار كننده براى آنها فراهم ميسازد . و كسانى كه پيامبر خدا را ميآزارند عذابى دردناك خواهند داشت .\r\nو كسانى كه مردان و زنان مؤمن را بدون اينكه كارى كرده باشند ميآزارند بار تهمت و گناه آشكارى بر دوش خويش نهاده‌اند » .\r\n\r\nآيه اى دربارهء عثمان\r\nواحدى و ثعلبى از قول عبد اللَّه بن عباس و سدّى و كلبى و مسيّب بن شريك روايت كرده‌اند كه آيات 33 و 34 و 35 سورهء « نجم » دربارهء عثمان رضى اللَّه عنه نازل شده است ، اين آيات : * ( أَ فَرَأَيْتَ الَّذِي تَوَلَّى ، وَأَعْطى قَلِيلًا وَأَكْدى ، أَ عِنْدَه عِلْمُ الْغَيْبِ فَهُوَ يَرى ) * « : آيا كسى را كه رو برگرداند ، و اندكى بخشيد ، و دست از فيض باز گرفت ديدى ؟ آيا علم غيب دارد بطوريكه ( آينده و عواقب اخروى كارش را ) مىبيند ؟ ! چون عثمان صدقه ميداد و مخارج كارهاى خير را تأمين ميكرد . برادر شيريش عبد اللَّه بن ابى سرح به او گفت :\r\nاين چه كارى است كه ميكنى ! چيزى نمانده كه ندار شوى . عثمان گفت : من گناهان و خطاهائى دارم و با انجام اينكارها ميخواهم رضاى خدا و آمرزش او را بدست آورم . عبد اللَّه به او گفت : اين شترت را با پالان و كجاوه اش به من بده تا در عوض من همهء گناهانت را به عهده خواهم گرفت . عثمان پذيرفت\r\n","description":"","footnote":"","page_name":" 129 ","page_number":129},
  {"content":"\r\nو شترش را به او بخشيد و بر تعهدش شهادت گذراند و دست از صدقه و انفاق باز گرفت . در اين هنگام خداى متعال فرو فرستاد : آيا كسى را كه رو برگردانيد و . . . در نتيجه ، عثمان به شيوهء نخستين باز آمد و بهتر و نيكوتر از پيش انفاق كرد .\r\nاين مطلب را عده اى از مفسران آورده‌اند ، و در تفسير نيشابورى آمده كه معنى رو بر گردانيد اين است كه در نبرد « احد » موضعى را كه برايش تعيين شده بود رها كرد ( 1 ) .\r\nاز عبد اللَّه بن ابى سرح - كسى كه طرز تفكر و كردارش در دورهء كفر و بعد از مسلمانيش و در دورهء رجعت به كفرش و آنهنگام كه جزء حواشى عثمان شد يكسان بود - اين حرف سخيف و مسخره كه با هيچك از قوانين و اصول عدل و انصاف نميسازد بعيد نيست و چندان شگفتى نميآورد ، تعجب آور اين است كه عثمان حرف خرافى و پوچ او را ميپذيرد و شتر و پالانش را به او مىبخشد تا در عوض او بار گناهانش را بدوش كشد - با اين كه خدا ميفرمايد هيچكس بار گناه ديگرى را بدوش نميكشد - و بر تعهد او شهادت ميگذراند و دست از انفاق و صدقه باز ميكشد و مىپندارد آنچه آن كافر منش از روى استهزاء ميگويد شدنى است و براستى تعهدش در آخرت پذيرفته مىشود ، پندارى دستگاه حساب و دادرسى رستاخيز بدست پسر ابى سرح سپرده است و او از آنچه در آخرت و در دادگاه عدل الهى ميگذرد از پيش خبر دارد و بر اساس همين اطلاع به عثمان خبر ميدهد كه گناهانش با اين مبادله و معامله از بين رفته و قلم بطلان\r\n\r\n","description":"","footnote":"\r\n( 1 ) رجوع كنيد به : اسباب النزول ، واحدى 298 - تفسير قرطبى 17 / 111 - كشاف ، زمخشرى 3 / 146 - تفسير نيشابورى در حاشيهء تفسير طبرى 27 / 50 - تفسير شربينى 4 / 128 .\r\n","page_name":" 130 ","page_number":130},
  {"content":"\r\nبر آن كشيده خواهد شد ، يا پندارى ، عثمان خودش علم غيب دارد و عاقبت كار و تحقق آن مبادله و معامله را مىبيند و ميداند كه آنچه برادر شيريش ميگويد حق و تحقق يافتنى است ، گوئى فرمايشات خداى حكيم را فراموش كرده است :\r\n« كافران به مؤمنان گفتند طريقهء ما را پيروى كنيد و ما در عوض گناهان و لغزشهايتان را بدوش ميگيريم ، ولى آنها ذره‌اى از گناهان آنان را نميتوانند بدوش و به عهده گرفت و آنها قطعا دروغگويند ، و در حقيقت بارهاى ( گناه ) شان و بارهاى ( گناه ) ديگرى همراه بارهاى ( گناه ) شان را بر دوش خواهند كشيد و در رستاخيز مسؤول همهء افترائاتشان خواهند بود » ( 1 ) « هر كه كار بد كند كيفر آن را خواهد ديد و براى خويش جز خدا حامى و ياورى نخواهد يافت » ( 2 ) ، « هر كه ذره‌اى نيكى كند ( نتيجهء ) آن را مىبيند و هر كه ذره‌اى بدى كند آن را مىبيند » ( 3 ) . « هر كس در گرو آنچه انجام داده مىباشد » ( 4 ) ، « و هر كه گناهى انجام دهد فقط عليه خويش و بعهدهء خويش انجام داده است » ( 5 ) ، « امروز هر كس بر حسب آنچه انجام داده كيفر و پاداش داده مىشود ، امروز ستم وجود ندارد ( و بر كسى نخواهد رفت ) ( 6 ) ، » و بايستى هر كس بر حسب آنچه انجام داده كيفر و پاداش داده شود ، و ايشان مورد ظلم واقع نخواهند شد » ( 7 ) . و آيات بسيار ديگرى نظير اينها كه جملگى مبين اين حكم عقلى است كه كيفر دادن كسى بخاطر جرمى كه ديگرى مرتكب گشته ، ناروا است .\r\n\r\n","description":"","footnote":"\r\n( 1 ) عنكبوت 12 و 13 .\r\n( 2 ) نساء 123 .\r\n( 3 ) زلزله 7 و 8 .\r\n( 4 ) مدثر 38 .\r\n( 5 ) نساء 111 .\r\n( 6 ) غافر 17 .\r\n( 7 ) جاثيه 22 .\r\n","page_name":" 131 ","page_number":131},
  {"content":"\r\nعدالت چنين حكم مىكند كه پسر ابى سرح و افراد فرومايه و رذلى امثال او اگر قرار باشد بموجب چنين تعهدات مسخره اى متحمل گناهان جديد و مستحق كيفر اضافى شوند متحمل مسؤوليت اين گناه خواهند شد كه با حرف خود در برابر خدا گستاخى نموده و سهمگينى شعلهء كيفرش را ناچيز و حقير شمرده و مردم نيكو كار را از پرداخت صدقه و كمك به نيازمندان باز داشته‌اند ، نه اين كه متحمل گناهان گذشتهء عثمان شوند .\r\nاينك بيائيم به كم خردى و نادانى كسى بنگريم كه چنان حرف مسخره اى را باور داشته و استهزاء دين ناباورى را راست شمرده و بر آن آثار عملى مترتب پنداشته است ، تا آيات خداى حكيم در ردش فرود آمده است . گرفتيم حرف روايت كننده دائر بر اين كه عثمان پس از نزول آيات به روش پيشين باز گشته راست باشد ، حتى در آنصورت نيز باز گشت وى نميتواند نابخردى او را بپوشاند و نبوده انگارد ، اين نابخردى را كه حرف آن كافر منش را پذيرفته و تسليم آن خرافه و پندار ضد اسلامى گشته است . آرى هر گاه اعتنائى به آن پيشنهاد كفر آميز و احمقانه ننمود ، و به بيراهه نرفته يا رفته بود و خود بقدرت تفكر و نه با سرزنش و نكوهش الهى باز گشته بود از سست رائى و نابخردى تبرئه شده بود . كاش به راه صدقه دهى و انفاق ( ! ) باز نيامده بود ، زيرا چون بازآمد نه از دارائى و در آمد شخصى بلكه از مال خدا و خلق ريخت و پاش كرد و به چنان رويه اى گرائيد كه در تاريخ ثبت است و بگفتهء مولاى متقيان « مال خدا را چنان كه شتر ، گياه نو رستهء بهارى را بچرد مىچريد و مىبلعيد » !\r\n\r\nعثمان راه رستگارى را نميداند !\r\nابن عساكر در تاريخش چنين روايت مىكند : « عمر به عثمان بن عفان برخورد ، به او سلام كرد ، جوابى نشنيد ، نزد ابو بكر صديق رفته گفت : اى جانشين\r\n","description":"","footnote":"","page_name":" 132 ","page_number":132},
  {"content":"\r\nپيامبر خدا ! ميخواهى مصيبتى را كه پس از پيامبر خدا گرفتارش شده‌ايم برايت بگويم ؟ پرسيد : چيست ؟ گفت : به عثمان بر خوردم ، به او سلام كردم جواب سلامم را نداد . ابوبكر با شگفتى پرسيد : راستى چنين اتفاق افتاد ؟ گفت :\r\nآرى ، پس دست او را گرفته نزد عثمان آمدند و سلام كردند و جواب سلامشان را داد . آنگاه ابوبكر گفت : آيا راست است كه عمر نزد تو آمده سلامت كرد جوابش ندادى ؟ گفت : به خدا قسم اى خليفهء پيامبر خدا ، من او را نديدم ، پرسيد : فكرت به چه مشغول بود ؟ گفت : داشتم به پيامبر خدا ( ص ) مىانديشيدم كه از دنيا رفت و از او نپرسيديم : چگونه ميتوان رستگار شد و از آتش دوزخ رست ، و راه رستگارى و نجات چيست ؟ ابو بكر گفت : به خدا قسم من از پيامبر خدا ( ص ) پرسيده و جواب شنيده‌ام . عثمان گفت : ها ! بگو و ما را از غم نجات بده . ابوبكر گفت : پيامبر خدا ( ص ) گفت : به پيوند استوار كه عبارت از اعتقاد و گفتن لا إله الا اللَّه است چنگ آويزيد » ( 1 ) .\r\nآيا اين مرد در دورهء حيات پيامبر ( ص ) گوش از تبليغات پيگير و ارشاد دامنه دارش بويژه تأكيد فراوانش روى توحيد بر بسته و نديده بود كه تا چه اندازه در تحكيم اصل اساسى توحيد در دلهاى خلق ميكوشد و ميفرمايد يگانه راه رستگارى و نجات اين است كه انسان از صميم قلب به توحيد ايمان پيدا كند و دل خويش بر وى اين عقيده بگشايد و براى آن خالى و پيراسته سازد ، و تنها بدينگونه ميتواند از آتش دوزخ برهد ؟ اين فرمايشات خدا را نشنيده :\r\n« هر كه دل و جان خويش تسليم خدا نمايد و نيكو كار هم باشد بيگمان به پيوند استوار چنگ آويخته است ( 2 ) و هر كه به بت و قدرتهاى سياسى ناروا كافر شود و به خداى يگانه ايمان آورد قطعا به پيوند استوار چنگ آويخته است ( 3 ) . و\r\n\r\n","description":"","footnote":"\r\n( 1 ) تاريخ ابن عساكر 2 / 58 .\r\n( 2 ) سورهء لقمان 22 .\r\n( 3 ) سورهء بقره 256 .\r\n","page_name":" 133 ","page_number":133},
  {"content":"\r\nكسانى كه ايمان آورده و كارهاى پسنديده كردند آنان قرين بهشتند ( 1 ) . و بيگمان هر كس براى خدا شريك قائل شود خدا بهشت را بر او حرام خواهد ساخت و آشيانه اش آتش ( دوزخ ) خواهد بود » ( 2 ) .\r\nآيا اين نداى پيامبر اكرم ( ص ) را نشنيده است :\r\n( از روى عقيده و اخلاص ) بگوئيد لا إله الا اللَّه ، رستگار خواهيد شد ( 3 ) .\r\nهر كه گواهى دهد كه خدائى جز خداى يگانه نيست و محمد پيامبر خداى\r\nيگانه است خدا آتش ( دوزخ ) را بر او حرام ميسازد .\r\nهر كه با اخلاص و دل پاك بگويد خدائى جز خداى يگانه نيست\r\nبه بهشت در آيد .\r\nنميشود كسى براستى و از صميم دل شهادت دهد كه خدائى جز خداى\r\nيگانه وجود ندارد و محمد پيامبر خداى يگانه است و خدا آتش\r\n( دوزخ ) را بر او حرام نگرداند .\r\nمن سخنى را ميشناسم كه اگر بنده اى آن را براستى و از ته دل بگويد\r\nو بر آن سخن و عقيده بميرد ، خدا حتما آتش دوزخ را بر او حرام\r\nخواهد گردانيد ، و آن سخن اين است : خدائى جز خداى يگانه\r\nوجود ندارد .\r\nو احاديث بسيار ديگرى كه برخى را « حافظ منذرى » در كتاب « ترغيب و ترهيب » فراهم آورده است ( 4 ) .\r\nآيا اين مرد ، آن سخنان زرين و گرانبها را ميشنيد و چون گوش دل\r\n\r\n","description":"","footnote":"\r\n( 1 ) سورهء بقره 82 .\r\n( 2 ) مائده 72 .\r\n( 3 ) تاريخ بخارى جلد 4 ، بخش 2 ، ص 14 .\r\n( 4 ) « الترغيب و الترهيب » 2 / 160 - 164 .\r\n","page_name":" 134 ","page_number":134},
  {"content":"\r\nبدان نسپرد از ياد ببرد ؟ در اين صورت و اگر اينها را كه اساس و شالودهء مكتب اسلام است در نيافته و نفهميده باشد چه چيز را درك كرده و فهميده است ؟ و اين چه دركى است كه از پيامبر گرامى دارد كه ميپندارد آمده و در گذشته و راه رستگارى را نياموخته است ؟ ! حال آنكه فقط براى اين مبعوث گشته و رسالتش اين بوده كه ملتش و بشريت را رستگار گرداند ، و كتابى كه در دستش بوده و تعليمش ميداده روشنگر و آموزش همه چيز است . پيامبر اكرم را چگونه تصور ميكرده ، و بنيان اسلام را بر چه استوار ميپنداشته است ؟ ! و اين بيچاره چه مسلمانى است كه دورهء رسالت پيامبرش را دريافته و سراسر عمر توأم با تبليغش را از ابتدا تا بهنگام در گذشتش شاهد بوده و با اينهمه هنوز نفهميده كه چه چيز او را از آتش دوزخ ميرهاند و رستگار ميگرداند ؟ !\r\nآرى ، بىترديد ، پيامبر گرامى دمى در راه روشنگرى و آموزش نياسوده و با مشعل قرآن طريق رستگارى را فروزان گردانيده است . لكن چه سود كسانى را كه گوش هوش پندنيوش نساخته و دل و دماغ خويش بدان فروزندگى نسپرده باشند .\r\n\r\nعثمان ، تكبير را در حركات نماز ، ترك مىكند\r\nاحمد بن حنبل از قول عمران بن حصين نقل مىكند كه « پشت سر على ( ع ) نماز خواندم ، مرا به ياد نمازهائى انداخت كه با پيامبر خدا ( ص ) و دو جانشينش ( ابوبكر و عمر ) خوانده بودم . پس روانه شدم و با او ( يعنى على عليه السّلام ) نماز خواندم و ديدم هر گاه به سجده ميرود يا سر از ركوع برميآورد تكبير ميگويد . پرسيدم چه كسى اولين بار تكبير گفتن را ترك كرد ؟ گفت : عثمان رضى اللَّه عنه آنهنگام كه پير شد و صدايش ضعيف گشت آن را ترك كرد » ( 1 ) .\r\n\r\n","description":"","footnote":"\r\n( 1 ) مسند احمد بن حنبل 4 / 428 ، 429 ، 432 ، 440 ، 444 .\r\n","page_name":" 135 ","page_number":135},
  {"content":"\r\nدر جلد دهم انشاء اللَّه در اين باره بتفصيل بحث خواهد شد ، و خواهيم ديد كه گفتن تكبير در نماز بهنگام رفتن به ركوع و سجود و برخاستن از آن سنت پيامبر خدا ( ص ) است ، سنتى ثابت و قطعى كه همهء مسلمانان بر سر آن اتفاق نظر دارند و اصحاب به آن عمل ميكرده‌اند و ائمهء مذاهب اسلامى بر آن اجماع نموده‌اند . اين بحث روشن ميسازد اولين كسى كه آن را ترك كرد عثمان بوده است ، و معاويه و بنى اميه از او پيروى كرده‌اند ، و هنوز مردم بر اين شيوه ميروند و چنان به آن خو گرفته و عادت نموده‌اند كه سنت و رويهء صحيح در اين باره از بين رفته و فراموش گشته است ، بطوريكه هر كه بدين سنت متمسك باشد در نظر عامه غريب مينمايد پندارى كار خلاف شرعى مرتكب شده است ، مسؤوليت ادامهء اين گناه و تكرار اين انحراف طبعا بعهدهء كسى است كه آن را بدعت نهاده و سنت تخلف ناپذير اسلامى را ترك كرده است . زرقانى در شرح كتاب ( موطأ ) مينويسد : احمد حنبل از قول عمران روايتى دارد كه ميگويد : اولين كسى كه تكبير را ترك كرد عثمان بود بهنگامى كه سالخورده گشت . و طبرى از قول ابو هريره روايتى دارد كه ميگويد : اولين كسى كه ترك كرد معاويه بود . و ابو عبيد روايتى بدين مضمون دارد كه اولين كسى كه آن را ترك كرد زياد بود . و اين روايت با روايات قبلى منافات ندارد ، زيرا زياد بر اساس ترك كردن معاويه ترك كرد چنان كه او نيز بر اساس ترك كردن عثمان ترك كرده است . و عده اى از علماء آن را بر اخفاء تكبير يعنى آهسته گفتن آن حمل كرده‌اند ( 1 ) .\r\nاين كه عده اى خواسته‌اند كار عثمان را چنين توجيه نمايند كه او آهسته ميخوانده است : با تصريحى كه لفظ ترك كرده دارد جور نميآيد . ابن حصين سخن از اين ميگويد كه امير المؤمنين عليه السّلام بهنگام خم و راست شدن در نماز تكبير\r\n\r\n","description":"","footnote":"\r\n( 1 ) « الموطأ » 2 / 145 .\r\n","page_name":" 136 ","page_number":136},
  {"content":"\r\nميگفت و نميگويد بصداى بلند تكبير ميگفت ، و آنگاه از كسى ميپرسد : كه نخستين بار آن را ترك كرد و نه اين كه آهسته گفت ؟ بعلاوه رواياتى از قول ابن حجر و شوكانى و ديگران آمده به اين مضمون كه از زرقانى شنيدم كه « معاويه آن را بر اساس ترك كردن عثمان ترك كرد » . و هر چه دربارهء معاويه نقل شده بلفظ ترك كردن و ناقص و كم كردن است ، و در آنها هيچ لفظ « اخفاء » و آهسته گفتن نيامده است .\r\nو بديهى است كه معاويه از عثمان تبعيت كرده و كارش تكرار كار او بوده است .\r\n\r\nنتيجه اى از اين بحث\r\nآنچه گذشت مختصرى بود كه در تاريخهاى غرض آلود موجود نوشته و از آن روزگار سياه بر جاى مانده است . تاريخهائى كه مسائل و حقايق اساسى را واگذاشته و از واقعيات پر اهميت بعد در گذشته‌اند . دستهاى تبهكارى كه به نگارش اين گونه تاريخها دراز گشته تا توانسته حقائق مهم را در پرده نگهداشته و پوشانده تا نوشته اش با تمايلات و تعصبات توده‌هاى گمراه يا حكام قلدر و جاه طلب سازگار آيد ، در حالى كه تاريخ بايد آزادانه و با انصاف نوشته شود و هيچ عاملى آن را از راه بدر نبرد و به جانبگيرى واندارد . ليكن چه بايد كرد كه اين قماش تاريخ نويسان تاريخ را نه چنان كه بايسته است نوشته‌اند بلكه حقائق و معانى را تحريف و دگرگونه نموده‌اند و از اسناد و روايات تاريخى آنچه مطابق ميل و غرض خود و اربابشان ديده‌اند نگاشته و ديگران را بىاعتنا واگذاشته‌اند . بويژه آنچه را كه با اغراضشان ناسازگار بوده است .\r\nمثلا طبرى در تاريخش چنين نوشته است : « واقدى در علت اين كه مردم مصر به طرف عثمان حركت كردند و در » ذوخشب « اردو زدند كارهاى بسيارى را ذكر كرده است از آن جمله آنچه قبلا ياد شد و نيز آنچه از ذكرش خوددارى نمودم بدانجهت كه زننده بود . » ( 1 ) و « بسيارى از دلائلى را كه قاتلين او\r\n\r\n","description":"","footnote":"\r\n( 1 ) تاريخ طبرى 5 / 108 .\r\n","page_name":" 137 ","page_number":137},
  {"content":"\r\n( يعنى عثمان ) ذكر كرده و مستند قتلش ساخته‌اند ذكر كرديم و از بسيارى ديگر بعللى كه خوددارى از ذكر آنها را لازم ميآورد صرفنظر كرديم ( 1 ) « و » محمد بن ابوبكر وقتى استاندار ( على ع در مصر ) شد به معاويه نامه نوشت ، و مكاتبات آن دو در تاريخ آمده است لكن من خوشم نيامد آنها را بياورم زيرا در آنها مطالبى هست كه عامه طاقت شنيدنش را ندارند » ( 2 ) .\r\nدر جلد هشتم نيز در بحث از آنچه ميان على ( ع ) و عثمان اتفاق افتاده سخن مسعودى را آورديم كه ميگويد : عثمان حرف خشن و زننده اى به على ( ع ) زد كه مايل به نقل آن نيستيم ، و على ( ع ) حرفى شبيه آن به او برگرداند » .\r\n« ابن اثير » يكى ديگر از اين گونه مورخان ميگويد : « بسيارى از دلائلى را كه مردم وسيله و سند كشتن او ( يعنى عثمان ) قرار داده بودند رها كردم بدلائلى كه خوددارى از ذكرش را ايجاب مينمايد » ( 3 ) .\r\n« ابن كثير » مينويسد : « در اين سال ( يعنى سال 33 هجرى ) عثمان عده اى از اهالى بصره را از آنجا به شام و مصر تبعيد كرد بدلائلى كه اين تبعيد را ايجاب مينمود . تبعيدشدگان از كسانى بودند كه مردم را عليه او بر مىانگيختند و با دشمنانش در تبليغ عليه او و بردن اعتبارش همساز بودند ، و آنها با اينعمل ستمكار شمرده ميشدند و او رضى اللَّه عنه نيكوكارى بر طريق دين بود » ( 4 ) . و در جاى ديگر مينويسد : كارها و حوادثى جريان يافت كه به قدر امكان از آن ياد ميكنيم » ( 5 ) سپس از آن امور و حوادث آنچه باب طبعش بوده و با سليقه اش\r\n\r\n","description":"","footnote":"\r\n( 1 ) تاريخ طبرى 5 / 113 .\r\n( 2 ) تاريخ طبرى 5 / 232 .\r\n( 3 ) تاريخ الكامل 3 / 70 .\r\n( 4 ) البداية و النهايه 7 / 166 .\r\n( 5 ) . 7 / 177 .\r\n","page_name":" 138 ","page_number":138},
  {"content":"\r\nجور ميآمده و خوشايندش بوده ذكر كرده است لكن از روى نوشته‌ها و گفته‌هاى غرض آلود و سنت ، و در نتيجه همهء آنچه نقل كرده چيزى نيست جز يك سلسله دروغ و روايات سست و جعلى .\r\nدكتر احمد فريد رفاعى در كتاب « عصر مأمون » چنين مينويسد :\r\n« لكن ما وضع ديگرى داريم ، و كسى از ما نميخواهد نظرمان را دربارهء عثمان اظهار داريم ، زيرا مسلم است كه او صحابى بزرگى بوده و در جمع قرآن و غير قرآن اثر جاودانى داشته است ، و دينش دين پر گذشت و آسانگيرى بوده است و دين هرگز مردم را موظف نميكند كه همه شان به زندگى دنيا از دريچهء زهد و سخت گذرانى بنگرند و زندگى دنيا را با زهد و پارسائى بگذرانند .\r\nهمچنين از ما خواسته نشده كه ضعف حكومت عثمان را اثبات كنيم ، بلكه تنها چيزى كه از ما ميخواهند اين است كه حوادث را باختصار برگزاريم . ما در ترتيب ذكر اين حوادث و بررسى و تعيين آثار آنها به مواردى بر مىخوريم كه امكان ميدهد به اين موضوع هم اشاره اى بكنيم . . . » ( 1 ) آنگاه از تاريخ يعقوبى انتقاداتى را كه به عثمان ميشده نقل كرده و پس از بحث دربارهء آن به روايتى رسيده كه ابن اثير از تاريخ طبرى آورده است ، روايتى كه طبرى از قول » سرى « كذاب از » شعيب « مجهول و ناشناس از » سيف « مطرود و مردود رجالشناسان و متهم به زندقه ، آورده است با روايتى از قول موجوداتى شبيه آنها .\r\nعلاوه بر اينها ، بسيارى تاريخهاى ديگر هست كه در قديم نوشته شده يا در عصر ما و همه را جنايتكارانى نوشته‌اند كه هيچ بر دين و دانش ترحم ننموده و هر چه از ظلم و بيداد توانسته بر آن روا داشته‌اند .\r\n\r\n","description":"","footnote":"\r\n( 1 ) . 1 / 5 .\r\n","page_name":" 139 ","page_number":139},
  {"content":"\r\nشايد آنچه در اين كتاب نوشته‌ايم گر چه جز اندكى از بسيار نيست براى شناساندن جنبه‌هاى گوناگون روحيهء عثمان و بهره اش از علم و تقوى و چگونگى آراء و اخلاقش كفايت كند . و اينها چيزهائى است كه معاصران و معاشرانش ديده و وصف كرده و درباره اش همداستانند ، حتى رفتار و و موضع گيرى واحدى نسبت به او داشته‌اند .\r\n\r\nدر اينجا نمونه هائى از اظهار نظر و رفتار و موضع كسانى را كه معاصر و معاشر و شاهد عثمان بوده‌اند ميآوريم\r\n:\r\n\r\nسخن امير المؤمنين على بن ابيطالب ( ع ) دربارهء عثمان\r\n1 - يكى از سخنان آن حضرت دربارهء قتل عثمان : « اگر دستور قتل او را داده بودم قطعا قاتل او بودم ، يا اگر از كشتن او منع مينمودم ياورش بودم . با توجه به اين معنا كه هر كس ياريش كرده نميتواند بگويد من از كسى كه او را يارى نكرده برترم . و نيز كسى كه او را يارى نكرد و واگذاشت نميتواند بگويد آن كه ياريش كرد بهتر و برتر از من است . من دربارهء كار و سرنوشت عثمان سخن جامع و كاملى ميگويم : تبعيض قائل شد ( و بعضى را بر ديگران در سپردن مقامات حكومتى و اخذ درآمد و سهميهء عمومى ترجيح داده ) و به طرز بدى هم تبعيض قائل شد و مزيت نهاد ( يعنى كسانى را ترجيح ميداد و مقدم ميداشت كه نه تنها به لحاظ اعتقادى و اخلاقى برترى نداشتند بلكه به عكس منحطترين افراد بشمار ميآمدند ) و شما اظهار ناراحتى كرديد و اين اظهار ناراحتى و بيتابى را به طرز صحيح انجام نداديد . و خدا در مورد كسى كه تبعيض قائل شود و كسى كه بيتابى نمايد قانون و فرمانى دارد كه بتحقق مىرساند ( 1 ) » .\r\nابن ابى الحديد در شرح اين سخن ميگويد : مقصود امام اين است كه كسانى كه عثمان را يارى نداده و خوار گذاشتند بهتر از كسانى هستند كه او را\r\n\r\n","description":"","footnote":"\r\n( 1 ) نهج البلاغه 1 / 76 .\r\n","page_name":" 140 ","page_number":140},
  {"content":"\r\nيارى دادند . زيرا بيشتر كسانى كه از او حمايت نمودند از قبيل مروان بن حكم و امثالش فاسق و زشتكار بودند . و مهاجرين و انصار كسانى بودند كه او را واگذاشتند و يارى ندادند .\r\n2 - سخنى است به عبد اللَّه بن عباس ، آنگاه كه پيام و دستور عثمان را دائر بر تبعيدش به مزرعه اش در « ينبع » آورده است . ميفرمايد : اى ابن عباس ! عثمان ميخواهد مرا به صورت شتر آبكش در آورد تا هى بروم و بيايم . يك بار پيغام ميدهد كه برو ، بعد به من پيغام ميفرستد كه بيا ، حالا دوباره پيغام داده كه برو بيرون . به خدا قسم آنقدر از او دفاع كردم ( يعنى آسيب ديگران را از او دور داشتم ) كه ترسيدم گناهكار شوم » ( 1 ) .\r\n3 - بلاذرى از قول « ابو حادة » نقل مىكند كه « على رضى اللَّه عنه بر بالاى منبر سخن ميراند و من مىشنيدم . چون از عثمان ياد كرد چنين گفت : قسم به خدائى كه جز او خدائى نيست من او را نكشتم و نه به كشتنش كمك كردم ، و نه از آن ناراحت شدم » ( 2 ) .\r\n4 - « ابن سعد » از زبان عمار ياسر ميگويد : « على ( ع ) را بهنگام كشته شدن عثمان بر منبر پيامبر خدا ( ص ) ديدم كه ميگفت : از كشته شدنش نه خوشم آمد و نه بدم آمد ، و نه دستور قتلش را دادم و نه از آن منع نمودم » ( 3 ) .\r\nكعب بن جعيل شاعر طرفدار جبههء شام در ابيات زير اشاره به همين نظريه و فرمايش امام دارد :\r\nكسى كه بخواهد على را مورد باز خواست قرار دهد حرفى جز اين\r\n\r\n","description":"","footnote":"\r\n( 1 ) نهج البلاغه 1 / 468 .\r\n( 2 ) انساب الاشراف 5 / 98 .\r\n( 3 ) انساب الاشراف 5 / 101 .\r\n","page_name":" 141 ","page_number":141},
  {"content":"\r\nنميتواند زد كه او فتنه گران و حادثه آفرينان ( حادثهء قتل عثمان ) را در بر گرفته و بصفوف خويش پيوسته و امروز آن گناهكاران را برترى بخشيده و كيفر كسانى را كه ما ( عثمان ما و عضو قبيلهء ما ) را كشته‌اند فرو گذاشته است .\r\nاگر از او بپرسند ( دربارهء قتل عثمان ) حرف شبهه ناكى به زبان خواهد آورد و جوابى مبهم و گنگ به سؤال كنندگان خواهد داد ، و خواهد گفت كه نه راضى است و نه خشمگين است ( از كشتن عثمان و كشندگانش ) و نه از آن بر حذر داشته و نه دستورش را داده است و نه بدش آمده و نه خوشش آمده است ، لكن در حقيقت نميتواند او جزء يكى از آنها نباشد ( و اين شدنى نيست كه هيچيك از آنها نباشد ) ( 1 ) !\r\nابن ابى الحديد پس از ذكر ابيات فوق ميگويد : « اين اشعار را هنگامى سرود كه سخنان بسيارى از امير المؤمنين دربارهء عثمان به مردم شام رسيده بود همه به همين مضمون و معنا ، مانند اينها : قتل عثمان نه مرا خوشحال كرد و نه ناراحت . از او پرسيدند : از كشتنش راضى بودى ؟\r\nجوابداد : راضى نبودم . پرسيدند : از كشته شدنش خشمگين شدى ؟ فرمود : نه ، خشمگين نشدم . همچنين فرمود : خدا او را كشت و من با او بودم . و فرمود :\r\nعثمان را نكشتم و نه بر كشتنش كمك كردم . و فرمود : من يكتن از مسلمانانم ، هنگامى كه همه به كارى پرداختند بدان مىپردازم ، و چون دست باز گرفتند باز ميگيرم . و هر يك از اين سخنان اگر واقعا فرمايش آنحضرت باشد تفسير و توجيهى دارد كه خردمندان از آن آگاهند ) ( 2 ) .\r\n5 - ابو مخنف آورده است كه عبد الرحمن بن عبيد ميگويد : « معاويه\r\n\r\n","description":"","footnote":"\r\n( 1 ) كتاب « صفين » ، ابن مزاحم 63 - عقد الفريد 2 / 267 - شرح ابن ابى الحديد 1 / 158 .\r\n( 2 ) شرح ابن ابى الحديد .\r\n","page_name":" 142 ","page_number":142},
  {"content":"\r\nهيئتى را نزد على ( ع ) فرستاد كه تشكيل ميشد از حبيب بن مسلمهء فهرى ، شر حبيل بن سمط ، و معن بن يزيد بن اخنس . هنگامى كه به خدمت على ( ع ) رسيدند من آنجا بودم . . . سرانجام حبيب و شرحبيل از على ( ع ) پرسيدند : آيا شهادت ميدهى كه عثمان رضى اللَّه عنه مظلوم كشته شد ؟ فرمود : من چنين چيزى نميگويم .\r\nگفتند : ما از كسى كه تصديق نميكند كه عثمان مظلومانه ( و بناحق ) كشته شده بيزاريم و بر كناريم . آنگاه برخاسته بيرون رفتند . در اينحال على ( ع ) گفت :\r\nراستى كه تو تبليغ را به مردگان و به كران بهنگامى كه روى برگردانده ميروند نميتوانى بشنوانى ، و تو هدايتگر و آورندهء كور از گمراهى به راه حق نيستى ( و نميتوانى باشى ) ، تو فقط ( دين را ) به گوش كسانى ميتوانى خواند كه به آيات ما ايمان بياورند ( يا ميآورند ) و ايشان مسلمانان هستند ( 1 ) » ( 2 ) .\r\n6 - بلاذرى اين سخن على ( ع ) دربارهء عثمان را آورده است : « اى عثمان ! حق ، سنگين و شفابخش است ، و ناحق سبك ( و تحمل پذير ) ولى مايهء رنج و بلا است . تو چنانى كه اگر به تو راست بگويند بخشم ميآئى و هر گاه دروغ بگويند خشنود ميشوى » ( 3 ) .\r\n7 - « هر وقت مردم از حكومت عثمان به على ( ع ) شكايت مىبردند فرزندش حسن ( ع ) را نزد عثمان ميفرستاد . چون اين كار زياد تكرار شد به او گفت : پدرت مىپندارد هيچكس نيست كه آنچه را او ميداند بداند ، حال آنكه ما بهتر از او مىفهميم كه چه ميكنيم . بنابراين بايد دست از ما بردارد . ديگر على ( ع ) پسرش را نزد او نفرستاد . همچنين گفته‌اند عثمان\r\n\r\n","description":"","footnote":"\r\n( 1 ) چند آيهء قرآن است .\r\n( 2 ) كتاب « صفين » 227 - تاريخ طبرى 6 / 4 - تاريخ الكامل ابن اثير 3 / 125 .\r\n( 3 ) انساب الاشراف 5 / 44 .\r\n","page_name":" 143 ","page_number":143},
  {"content":"\r\nپس از نماز عصر به خانهء على ( ع ) كه بيمار بود بعيادت رفت و مروان همراهش بود . ديد با او سنگين است . به على ( ع ) گفت : به خدا قسم اگر اين وضع ( سنگينى و بىاعتنائى ) را در تو نمىديدم آنچه را اكنون ميخواهم به زبان آورم به زبان نميآوردم . اين را كه به خدا نميدانم كدام روز تو در نظرم خوشايندتر يا ناراحت كننده تر است ، روز زندگيت يا روز مرگت ؟ به خدا قسم اگر زنده بمانى هيچ مخالف و سرزنشگرى را نمىبينم كه ترا پناهگاه خويش نساخته و ترا مددكار خويش ننموده باشد ، و اگر بميرى سوگوار خواهم شد . بهرهء من از تو مثل بهره اى است كه پدرى مشفق و دلسوز از پسر عاق شده اش دارد كه تا زنده است او را ميسوزاند و ناراحت مىكند و اگر بميرد غمدارش ميسازد .\r\nكاش تو وضعت را با ما روشن ميكردى تا تكليف خودمان را ميدانستيم ، يا دوست مسالمت جو و همزيست ميبودى يا دشمن بدخواه . مرا وسط آسمان و زمين معلق نگاه ندار كه نه بتوانم بالا بروم و نه پائين بيايم . به خدا اگر ترا بكشم كسى كه بهتر از تو باشد و بتواند جاى ترا بگيرد نخواهم يافت و هر گاه تو مرا بكشى كسى بهتر از من نخواهى يافت كه جاى مرا در رابطه با تو بگيرد ، و دوست نميدارم كه پس از مرگ تو زندگى كنم . در اينوقت مروان گفت :\r\nآرى ، به خدا همينطور است ، و ديگر اين كه آنچه را پشت سرما است ( يعنى آنچه در چنگ ما است و از جمله مقام حكومت ) بدست نخواهد آورد مگر اينكه نيزه‌هاى ما را بشكند و شمشيرهاى ما را قطعه قطعه سازد ، و پس از چنين كارى چه زندگى خوشى وجود خواهد داشت ؟ عثمان بر سينهء مروان زده گفت :\r\nترا چه كه وارد صحبت ما ميشوى ؟ ! على ( ع ) گفت : من به خدا قسم چنان مشغولم كه به جواب شما نميتوانم پرداخت ، ولى در جوابتان سخنى را ميگويم كه پدر يوسف گفت : بنابراين بايد بنيكوئى صبر كرد و براى رد آنچه ميگوئيد\r\n","description":"","footnote":"","page_name":" 144 ","page_number":144},
  {"content":"\r\nبايد فقط از خدا كمك طلبيد » ( 1 ) !\r\n8 - در نامه اى به معاويه مينويسد : ( در نامه ات ) سخن از اين گفته اى كه من از بيعت با خلفا خوددارى كرده و به آنها حسد برده و بر آنها تجاوز ( مسلحانه ) كرده‌ام . دربارهء تجاوز ( مسلحانه ) بايد بگويم كه به خدا پناه ميبرم اگر چنين چيزى ميبود . در مورد اين كه از آنها خوشم نميآمده است به خدا سوگند كه هرگز از اين كارم در برابر مردم معذرت نخواهم خواست و باز نخواهم گشت .\r\nگفته اى كه به عثمان تجاوز ( مسلحانه ) كرده و پيوند خويشاونديم را با او محترم نداشته‌ام . عثمان كارهائى كرد كه تو ميدانى ، و مردم هم با او كارى كردند كه خبرش به تو رسيده است . همچنين ميدانى كه من از كار او و كارى كه با او شد بر كنار بودم ، مگر اين كه بخواهى در حق من جنايت روا دارى ، در آنصورت هر جنايتى ميخواهى روا دار . در مورد كشندگان عثمان و اين كه آنها را تحويل تو بدهم ، من در اين موضوع خيلى فكر كردم و آن را زير و رو نمودم و بالاخره نتوانستم آنها را تسليم تو يا ديگرى كنم . و اگر تو دست از گمراهيت بر ندارى خواهيم ديد كه آنها بسراغ تو خواهند آمد و زحمت اين را به تو نخواهند داد كه آنها را در دشت و كوهستان يا در خشكى و دريا تعقيب كنى و تحت پيگرد قرار دهى ! » ( 2 )\r\n9 - طبرى مينويسد : « عثمان روز جمعه بالاى منبر رفته به حمد و ستايش خدا پرداخت . در اينحال مردى برخاسته خطاب به او گفت : كتاب خدا ( قرآن ) را اجرا و بر قرار كن ! عثمان گفت بنشين ، آنمرد بنشست ، تا سه بار آنمرد\r\n\r\n","description":"","footnote":"\r\n( 1 ) عقد الفريد 2 / 274 - الامامة و السياسة 1 / 30 .\r\n( 2 ) « صفين » ، ابن مزاحم 102 - عقد الفريد 2 / 286 - نهج البلاغه 2 / 10 - شرح ابن ابى الحديد 3 / 409 .\r\n","page_name":" 145 ","page_number":145},
  {"content":"\r\nبر خاسته و بدستور عثمان مىنشست . آنگاه پرتاب شن و ريگ بسوى يكديگر آغاز شد چندانكه آسمان ديده نميشد و عثمان از منبر فرو افتاد و او را بر دوش به طرف خانه اش بردند ، و وقتى كه وارد خانه شد بيهوش بود . پس يكى از پرده داران و دربانان عثمان در حالى كه قرآنى بدست داشت بيرون آمده ببانگ بلند چنين گفت : كسانى كه دينشان را ترك كرده و دسته دسته شدند كارشان به تو مربوط نيست و فقط به خدا محول مىشود ( 1 ) . على بن ابيطالب ( ع ) در حالى كه عثمان بيهوش بود و بنىاميه دورش را گرفته بودند به خانهء او در آمده گفت : چطور شده اى اى امير المؤمنين ؟ ! بنى اميه يكصدا به او گفتند : اى على ! ما را كشتى و اين بلا را بسر امير المؤمنين در آوردى . به خدا قسم اگر آنچه آرزو دارى بسر او در آيد دنيا بر سرت تيره و تار خواهد شد ! در اينوقت على ( ع ) خشمگين از جاى برخاسته برفت » ( 2 )\r\n10 - « ابن قتيبه » مينويسد : « عمرو عاص از سواره اى پرسيد چه خبر ؟\r\nگفت : عثمان كشته شد . پرسيد : مردم چه كردند ؟ گفت : با على بيعت كردند پرسيد : على با قاتلين عثمان چه كرد ؟ گفت : وليد بن مغيره نزد او رفته نظرش را دربارهء قتل عثمان جويا شد ، گفت : نه دستور دادم و نه منع كردم ، نه خوشحال شدم و نه بدم آمد . پرسيد با قاتلين عثمان چه كرد ؟ گفت : آنها را پناه داد و حاضر نشد كيفر دهد يا تسليم كند . و مروان به او گفت : اگر دستور ( قتلش ) را نداده اى عهده دار كار ( قتل يا حكومت ) شده اى ، و اگر نكشته اى قاتلين او را در پناه خويش گرفته اى . عمرو عاص گفت : ابو الحسن ( على بن ابيطالب ع ) به خدا قسم سخنانى\r\n\r\n","description":"","footnote":"\r\n( 1 ) آيه اى از قرآن است : * ( إِنَّ الَّذِينَ فَرَّقُوا دِينَهُمْ وَكانُوا شِيَعاً لَسْتَ مِنْهُمْ فِي شَيْءٍ إِنَّما أَمْرُهُمْ إِلَى اللَّه .\r\n( 2 ) تاريخ طبرى 5 / 113 - تاريخ الكامل ابن اثير 3 / 67 .\r\n","page_name":" 146 ","page_number":146},
  {"content":"\r\nنامربوط و آشفته گفته است ! » ( 1 ) .\r\n11 - اعمش از قول حكم بن عتيبه و او از قول قيس بن ابى حازم ميگويد : « على ( ع ) بر منبر كوفه بود و شنيدم كه چنين ميگفت : اى فرزندان مهاجران ! به طرف ائمهء كفر پيش تازيد به طرف باقيماندهء قبائل مشرك جنگجو و طرفداران شيطان ، به طرف كسانى براى جنگ پيش تازيد كه بر سر خون كسى كه بار گناهان بدوش داشت مىجنگند . قسم بخدائى كه دانه را بشكافت و آدمى را بيافريد ، او گناهانى را كه اينها تا بقيامت مرتكب ميشوند بر دوش و بر عهده خواهد داشت و در عين حال مسؤوليت او هيچ از سنگينى بار گناه اينها نخواهد كاست » ( 2 ) .\r\nامينى گويد :\r\nابن ابى الحديد اين حديث را بدليل وجود قيس بن ابى حازم ( 3 ) در سلسلهء روات آن نامعتبر شمرده است و ميگويد « او همان كسى است كه اين حديث معروف را روايت كرده : شما در قيامت پروردگارتان را چنان خواهيد ديد كه ماه را در شب چهاردهم مىبينيد و در ديدنش ترديدى نداريد . مشايخ ما كه از جملهء علماى كلامند بر او ايراد گرفته و درباره اش گفته‌اند : او فاسق و زشتكار است و رواياتى كه او نقل مىكند پذيرفتنى و قابل قبول نيست زيرا او گفته است از على كه بر فراز منبر كوفه نطق ميكرد شنيدم كه ميگفت : به طرف باقيمانده قبائل مشرك و جنگجو پيش تازيد . . . و بر اثر شنيدن اين سخنش از او نفرت كرده كينه اش را بدل گرفتم . و هر كه كينهء على ( ع ) را به دل بپرورد\r\n\r\n","description":"","footnote":"\r\n( 1 ) الامامة و السياسة 1 / 42 .\r\n( 2 ) شرح ابن ابى الحديد 1 / 179 .\r\n( 3 ) يكى از رجال رواياتى است كه در دو صحيح بخارى و مسلم گرد آمده است .\r\n","page_name":" 147 ","page_number":147},
  {"content":"\r\nروايتش قابل قبول نخواهد بود » . آنگاه ميگويد بفرض كه اين روايت صحيح باشد و واقعا على ( ع ) چنين سخنى به زبان آورده باشد مقصودش » از كسى كه بار گناهان را بر دوش دارد « معاويه است ، زيرا آنها از جان و خون معاويه دفاع ميكردند . و هر كه از خون كسى دفاع كند بر سر او جنگيده است . . .\r\nبايد از ابن ابى الحديد پرسيد : روايت كردن حديث « رؤيت » چه عيب و اشكالى دارد ، و ميدانيم كه اين روايت را بخارى و مسلم در « صحيح » خود و احمد حنبل در مسندش ثبت كرده‌اند ؟ مگر كسى به اينها كه ائمه و پيشوايان علم حديث اهل سنت هستند بخاطر اين كه اين روايت را آورده و آن را حديثى « صحيح » و معتبر شمرده‌اند ايراد گرفته و در صلاحيت آنها اشكال كرده است ؟\r\nبعلاوه اگر هر كس كينهء على ( ع ) را بدل بپرورد فاسق و زشتكار باشد و آنچه روايت مىكند غير قابل قبول و نامعتبر شمرده شود - و اين البته درست است - « صحاح » يعنى كتابهاى حديث معتبر اهل سنت - چه ارزش و اعتبارى خواهد داشت ، كتابهاى حديثى كه پر از رواياتى است كه دشمنان امير المؤمنين على ( ع ) و از جمله همين « قيس بن ابى حازم » نقل و روايت كرده و مؤلفين « صحاح » بسيار حديث از طريق همين شخص آورده و او از رجال حديث ايشان است ؟ ! با اينحال ، علماى حديث و رجال آنجماعت با اين كه گفته‌اند آن مرد از دشمنان على ( ع ) است در عين حال او را « ثقه » و مورد اعتماد در نقل حديث شمرده و گفته‌اند : با دقت و استوارى روايت مىكند ، و حديثى كه از او نقل شود سندش در شمار بهترين اسناد روائى خواهد بود . « ابن خراش » در باره اش ميگويد : اهل كوفه و بسيار بزرگوار است . « ابن معين » ميگويد : ثقه و مورد اعتماد است . « ابن حيان » او را در رديف ثقات و راويان طرف اعتماد ذكر مىكند . « ابن حجر » ميگويد : در اين كه به رواياتش ميتوان استناد فقهى كرد\r\n","description":"","footnote":"","page_name":" 148 ","page_number":148},
  {"content":"\r\nاتفاق نظر حاصل شده و هر كه درباره اش ايراد و اشكال كند خودش را به زحمت انداخته است ( 1 ) .\r\nتأويل ابن ابى الحديد هم دائر بر اين كه مقصود امام از « كسى كه بار گناهان را بر دوش دارد » معاويه است تأويلى سست و نامربوط است و با سياق بيان عربى مغايرت دارد و نظير تأويل معاويه در مورد حديث پيامبر ( ص ) درباره عمار ياسر است .\r\n12 - امير المؤمنين در نطقى مردم را سرزنش ميكرد كه در آمادگى براى جهاد با سپاه معاويه سستى بخرج داده سهل انگارى مينمايند و آنان را براى جنگ بسيج ميكرد . اشعث بن قيس به او گفت : چرا كارى را كه عثمان كرد نميكنى ؟ فرمود : كارى كه عثمان كرد مايهء ننگ است و براى كسى كه دين ندارد و دستور و آئين مورد اطمينان و محكمى در اختيارش نيست ننگ و خوارى ميآورد . شك نيست كسى كه به دشمنش اجازه دهد او را بكوبد و پوستش را بركند آدمى است سست رأى و گنديده عقل . تو اگر ميخواهى چنان باش . اما من تسليم خواستهء دشمنم نخواهم شد و تضادم را با او با ضرب شمشير حل و فصل خواهم كرد ( 2 ) .\r\n13 - در نامه اى كه بهنگام انتصاب مالك اشتر به استاندارى مصر به مردم آن سامان نوشته ميفرمايد : « از بندهء خدا على امير المؤمنين ، به ملتى كه براى خدا و بهنگامى كه در روى زمين به فرمان و به قانونش عمل نميشد و حق او پايمال گشته بود بخشم آمدند بهنگامى كه نظام و حاكميت غير اسلامى بر مردم نيك و بد و بر همهء خلق چه مقيم و چه مسافر استيلا يافته بود و در\r\n\r\n","description":"","footnote":"\r\n( 1 ) تهذيب التهذيب 8 / 386 .\r\n( 2 ) شرح ابن ابى الحديد 1 / 178 .\r\n","page_name":" 149 ","page_number":149},
  {"content":"\r\nشرايطى كه به هيچ دستور و قانون و رويهء اسلامى پناه برده نميشد و هيچ رويه و كار زشت و غير اسلامى نبود كه يكديگر را از آن بر حذر دارند » ( 1 ) .\r\nابن ابى الحديد در شرح نهج البلاغه وقتى به اين نامه ميرسد ميگويد :\r\nتأويل اين قسمت برايم دشوار است . زيرا شك نيست كه مردم مصر همان كسانى هستند كه عثمان را كشتند . بنابراين وقتى امير المؤمنين ( ع ) شهادت ميدهد و تصريح مينمايد كه آنها براى خدا و بهنگامى كه در روى زمين به فرمان و به قانونش عمل نميشد بخشم آمده‌اند در حقيقت اين مطلب را تصديق و تصريح كرده است كه عثمان به قانون خدا عمل نميكرده و در برابر خدا عصيان ميورزيده و به منكرات و رويهء غير اسلامى عمل مينموده است .\r\nآنگاه سخن امام را آنطور كه دلش خواسته تأويل كرده تأويلات پر تكلَّف ، ولى بديهى است كه چنين تأويلاتى نه بيان كنندهء حقيقت است و نه قابل استدلال و استناد .\r\nبگذار ابن ابى الحديد با تكلَّف و زحمت بسيار به تأويل اين فرمايش امام ( ع ) بپردازد ، اما با فرمايشات ديگرش چه خواهد كرد و با اظهار نظريات اصحاب پيامبر ( ص ) كه شبيه فرمايشات امير المؤمنين است و تعدادش به صدها ميرسد ؟ آيا امكان دارد كه همهء آنها را مثل اين فرمايش مولاى متقيان تأويل و تفسير بىمعنا و نامربوط كند ؟ !\r\n14 - هنگامى كه مردم شكايت عثمان را به آن حضرت برده و انتقادات خود را بيان داشتند نزد عثمان رفته چنين گفت : مردم در پى منند و اكنون از نزدشان ميآيم ، مردمى كه مرا سفير خويش نزد تو ساخته‌اند . به خدا نميدانم به تو چه بگويم . چيزى نميدانم ( از آنچه مربوط به ادارهء اسلامى جامعه است )\r\n\r\n","description":"","footnote":"\r\n( 1 ) تاريخ طبرى 6 / 55 - نهج البلاغه 2 / 63 - شرح ابن ابى الحديد 2 / 29 .\r\n","page_name":" 150 ","page_number":150},
  {"content":"\r\nكه تو ندانى ، و نه ترا به كارى راهنمائى ميكنم كه تو آن را ندانى . بيگمان ، تو آنچه را ما ميدانيم ميدانى . ما در مورد هيچ چيز ( كه مربوط به ادارهء اسلامى جامعه باشد و از خدا و پيامبرش رسيده باشد ) بر تو پيشى نجسته‌ايم تا آن را به تو اطلاع دهيم ، و نه چيزى در خلوت و انفراد دريافت كرده‌ايم تا آن را به تو ابلاغ كنيم ، و آنچه را ديده‌ايم ديده اى ( از سنت پيامبر ( ص ) در ادارهء مسلمين ) و آنچه شنيده‌ايم شنيده اى ، و با پيامبر خدا همانطور كه ما مصاحبت داشته‌ايم مصاحب بوده اى . ضمنا پسر ابى قحافه ( يعنى ابوبكر ) و عمر بن خطاب به اجراى قانون اسلام بيش از تو موظف نبوده‌اند . حتى تو از لحاظ خويشاوندى با پيامبر خدا ( ص ) يكدرجه از آن دو نزديكترى ، و از لحاظ خويشاوندى سببى نيز تو در مرتبهء دامادى پيامبر ( ص ) به جائى رسيده اى كه آن دو نرسيده‌اند . بنابراين ، خدايرا ! خدايرا دربارهء خودت به ياد آور و در عمل و رفتارت مراعات كن ! زيرا به خدا قسم تو از نابينائى به بينائى در نميآئى و نه از نادانى به دانائى ( زيرا آنچه را بايد به بينى و بدانى ديده اى و ميدانى ! ) . و راه‌ها ( ادارهء صحيح جامعه يا راههاى ادارهء ناروا و روا هر دو ) آشكارند و پرچمهاى دين بر افراشته است . پس بدان كه برترين بندگان در نظر خدا پيشواى عادلى است كه دين را شناخته باشد و به ديگران بشناساند ( و در پرتو دانائيش ) سنت آشكار و مسلم پيامبر ( ص ) را اجرا و برقرار سازد و بدعت و رويهء ناشناس را از بين ببرد . سنن ( پيامبر ص ) بدون شك درخشان و فروزان است و نشانه‌ها و پرچمداران دارد و نيز بدعتها آشكارند و نشانه دارند . و نيز بدترين مردم در نظر خدا پيشواى منحرف از دين و فرمان خدا است آن كه گمراه شده باشد و ديگران از گمراهيش گمراه شوند و سنت معمول را از بين ببرد و بدعت متروك را احيا و تجديد نمايد . و من از پيامبر خدا ( ص ) شنيدم كه ميگفت :\r\n","description":"","footnote":"","page_name":" 151 ","page_number":151},
  {"content":"\r\nدر دورهء قيامت پيشواى منحرف از دين را در حالى ( به دادرسى الهى ) ميآورند كه هيچ ياورى همراهش نيست و نه عذر و دليل و پوزشخواهى دارد و به آتش دوزخ افكنده مىشود تا در آن چنان كه سنگ آسياب ميچرخد بچرخد و بگردد و آنگاه به ته اش بچسبد . من ترا به خدا سوگند داده بر حذر ميدارم از اين كه پيشواى مقتول اين ملت باشى ، زيرا گفته ميشده است كه در ميان اين امت پيشوائى كشته مىشود كه با كشته شدنش كشت و كشتارى به راه مىافتد كه تا قيامت ادامه خواهد داشت و كارها و حقائق براى آن ملت مبهم و مشتبه ميگردد و شرايط لغزش و گرايش به كفر در آن ثابت ميماند بطوريكه حق را از باطل نميتوانند تشخيص داد و در آن شرايط انحراف آور ميلولند و ميچرند . بنابر اين ، زمام اراده ات را بدست مروان مده تا ترا كه سالخورده گشته و بدين پايه از عمر رسيده اى بهر جا دلش خواست بكشد . عثمان گفت : با مردم صحبت كن كه به من مهلت بدهند تا از عهدهء آنچه مايهء ظلم برايشان است ( و طبعا در عين حال انحراف از قانون اسلام است ) برآيم و آنها را رفع نمايم . فرمود : كارهائى كه در مدينه است مهلت بر نميدارد ، ولى آنچه بيرون از مدينه مىباشد مهلتش به اندازه اى است كه دستور تو به آنجا برسد » ( 1 ) .\r\n15 - « ابن سمان » از قول « عطا » ميگويد كه « عثمان » ، على ( ع ) را خواسته به او گفت : اى ابو الحسن ! اگر تو بخواهى اين ملت با من رو به راه خواهد شد بطوريكه هيچكس با من مخالفت نخواهد كرد . على ( ع ) گفت :\r\nاگر همهء ثروتها و جواهرات دنيا مال من ميبود نميتوانستم دست مردم را از تو دور سازم . ولى من ترا به انجام كارى راهنمائى ميكنم كه از آنچه تو از من\r\n\r\n","description":"","footnote":"\r\n( 1 ) تاريخ طبرى 5 / 96 - انساب الاشراف ، بلاذرى 5 / 6 - نهج البلاغه 1 / 303 - تاريخ الكامل ابن اثير 3 / 63 - تاريخ ابن كثير 7 / 168 .\r\n","page_name":" 152 ","page_number":152},
  {"content":"\r\nخواستى برايت بهتر است و آن اين است كه به رويهء دو برادرت ابو بكر و عمر رفتار كن ، من عهده دار مردم خواهم بود كه هيچكس با تو مخالفت ننمايد » ( 1 ) .\r\n16 - در نطق معروف به « شقشقيه » ميفرمايد : تا آنگاه كه سومين نفرشان ( به حكومت ) برخاست بدين حال كه ميان خوابگاه و مرتعش ميلوليد و همراهش بنى اميه به بلعيدن مال خدا ( خزانهء عمومى ) پرداختند بدانسان كه شتر علف نورس بهاره را بچرد و ببلعد ، تا آنهنگام كه كارش به سستى كشيد و كردارش او را از پا در انداخت و حواشى و دار و دسته اش با او به زمين خوردند » ( 2 ) .\r\n17 - « ابن عبد ربه » مينويسد : « حسان بن ثابت به على ( ع ) گفت :\r\nتو ميگوئى كه من عثمان را نكشته‌ام ولى او را خوار گذاشته‌ام ، و دستور قتلش را ندادم ولى از آن نهى هم نكردم . بنابراين كسى كه او را خوار گذاشته مثل قاتل او است ، و كسى كه سكوت نموده شريك قاتل بوده است » ( 3 ) .\r\n18 - بلاذرى از قول عبد اللَّه بن عباس مينويسد : « عثمان به عباس ( بن عبد المطلب ) از على ( ع ) شكايت ميكرده ميگفت : اى دائى ! على پيوند خويشاونديش را با من محترم نداشته است و پسرت ( عبد اللَّه بن عباس ) مردم را عليه من بر انگيخته است . به خدا شما اولاد و قبيلهء عبد المطلب كه گذاشتيد حكومت در دست قبيله بنى تيم ( قبيلهء ابوبكر ) و قبيلهء عدى ( قبيلهء عمر ) باشد خيلى لازمتر است كه با قبيلهء عبد مناف ( قبيلهء عثمان ) كه اينك حكومت را در دست دارند بر سر حكومت مبارزه و دشمنى نكنيد و به آنها حسادت نورزيد .\r\nعبد اللَّه بن عباس ميگويد : پدرم بعد از اين كه از هر طرف صحبت كرده گفت :\r\n\r\n","description":"","footnote":"\r\n( 1 ) رياض النضرة 2 / 129 .\r\n( 2 ) منابع اين نطق در جلد هفتم آمده است .\r\n( 3 ) عقد الفريد 2 / 267 .\r\n","page_name":" 153 ","page_number":153},
  {"content":"\r\nاى خواهر زاده ! اگر تو به على ( ع ) خوبى نكنى چه انتظار خوبى از او دارى ؟\r\nحق خويشاوندى تو ( با على و من و پسرم ) و حق رياست ( ادارى و اجرائى ) تو حقى است كه قابل انكار نيست و ما آن را انكار نكرده‌ايم . بنابراين اگر تو خودت را با موضع گيرىهاى او مطابقت دهى و او نيز ملاحظهء تو را بيشتر كند بهم نزديك خواهيد شد ، و اين پسنديده تر و به ملاحظات و حقوق خويشاوندى نزديكتر خواهد بود . عثمان پذيرفت و گفت : اين كار را به تو واگذار ميكنم تا تو ما را بهم نزديكتر سازى . وقتى از نزد عثمان بيرون رفتيم مروان بن حكم پيش او رفته رأيش را تغيير داد . چيزى نگذشت كه فرستادهء عثمان پيش پدرم آمد كه نزد عثمان باز گردد . چون نزد او رفت گفت : اى دائى ! ميل دارم كه اتخاذ تصميم دربارهء پيشنهادت را به تأخير اندازم تا مطالعه كنم و تصميم بگيرم . پدرم از خانهء عثمان باز آمد و رو به من كرد گفت : پسرم : اين مرد هيچ دخالت و قدرتى در حكومتش ندارد . آنگاه چنين دعا كرد : خدايا ! كارى كن كه به آشوب داخلى نرسم ، و مرا چندان عمر نده كه به شرايط و اوضاعى برسم كه زندگى در آن مايهء خير نباشد . هنوز جمعه فرا نرسيده بود كه پدرم از دنيا رفت » ( 1 ) .\r\n19 - بلاذرى از قول صهيب آزاد شدهء عباس بن عبد المطلب ميگويد :\r\nعباس به عثمان گفت : من خدا را دربارهء پسر عمويت و پسر دائيت و دامادت و كسى كه همراهت با پيامبر خدا ( ص ) مصاحب بوده است بيادت ميآورم ، زيرا به من خبر رسيده كه تو ميخواهى عليه او و دوستانش اقدام كنى . عثمان گفت :\r\nابتدا بايد بگويم كه تو را در اين مورد واسطه قرار مىدهم . چون على ( ع ) اگر بخواهد طورى خواهد شد كه او در نزدم از همه برتر باشد و همه در مرتبه اى پائينتر\r\n\r\n","description":"","footnote":"\r\n( 1 ) انساب الاشراف 5 / 13 .\r\n","page_name":" 154 ","page_number":154},
  {"content":"\r\nاز او قرار داشته باشند ولى او نميخواهد هميشه به نظر خودش عمل كند . عباس بعدا همان صحبت را با على ( ع ) كرد و او گفت : اگر عثمان به من دستور دهد كه از خانه‌ام بيرون روم ، بيرون خواهم رفت » ( 1 ) و ( 2 ) .\r\n20 - امير المؤمنين ( ع ) به معاويه مينويسد : « . . . به خدا قسم جز تو كسى پسر عمويت ( عثمان ) را نكشت ( يعنى سبب قتلش نشد ، و من اميدوارم كه تو را بخاطر گناهى همانند گناهش يا بزرگتر از آن به او ملحق سازم ! » ( 3 )\r\nدر خاتمه ، اين چند بيت حسان بن ثابت را بايد بخاطر آوريم :\r\nاى آزاد مردان ! سست دل نشويد و بنيكوئى صبر و شكيبائى ورزيد .\r\nگاه در پيشامدهاى ناگوار صبر مفيد مىافتد .\r\nكاش ميدانستم و كاش پرنده اى برايم خبر ميآورد كه .\r\nموضع گيرى على در مورد عثمان چگونه بود ؟\r\nبه زودى در كشورتان اين شعار را خواهيد شنيد :\r\nاللَّه اكبر ! براى انتقام خون عثمان به پا خيزيد ( 4 ) !\r\n\r\n","description":"","footnote":"\r\n( 1 ) امام با اين سخن ميفهماند كه اختلافش با عثمان بر سر اجراى قانون الهى و سنت پيامبر ( ص ) است و در اين اختلاف پاى مصالح و حقوق عمومى در ميان است ، و در اينمورد عثمان و نه او است كه بايد در وضع و رويهء خويش تغيير دهد تا اختلاف از ميان برخيزد ، اما اگر عثمان ميپندارد يا ميخواهد اينطور جلوه دهد كه اختلاف بر سر حقوق خصوصى است من تا اين اندازه حاضر به گذشتم كه از خانه‌ام بدستور او بيرون ميآيم يا خانه‌ام را به او واميگذارم و بدستورش رها ميكنم . فارسى\r\n( 2 ) انساب الاشراف 5 / 14 .\r\n( 3 ) عقد الفريد 2 / 223 ، و در چاپ ديگر 285 .\r\n( 4 ) انساب الاشراف ، بلاذرى 5 / 104 .\r\n","page_name":" 155 ","page_number":155},
  {"content":"\r\nاز دقت در احاديث ياد شده به اين نتيجه ميرسيم كه امام على بن ابيطالب ( ع ) عثمان را پيشواى عادلى نميدانسته كه از مرگش ناراحت شود يا آنچه بر سر او ميآيد برايش اهميت داشته باشد يا اجتماع و شورش مردم عليه او باعث خشمش گردد ، بلكه از حكومت او دورى ميجسته و كناره گرفته است و از اين بيمناك بوده كه اگر در دفاع و رفع خطر از او پيشتر رود گناهكار شود . كسانى را هم كه عليه او برخاسته‌اند گناهكار نميدانسته و گرنه قيامشان را نكوهش مينمود حال اينكه در برابر قيامشان سكوت نموده و بعدها - چنان كه نامه اش به مردم مصر گواهى ميدهد و تحسينشان كرده است . كسانى را كه او را خوار گذاشته‌اند بهتر از ياورانش ميدانسته و همين دليل است بر اين كه او را حاكم عادل نميدانسته است ، زيرا اگر حاكم عادل ميشمردش حداقل ميگفت : يارى دهنده اش بهتر از كسى است كه او را واگذاشته و يارى ننموده است . اين سخن را حتى دربارهء افراد عادل عادى ميگفت تا چه رسد به حاكم « و خليفهء » عادل .\r\nروايتى كه شكايت عثمان را به عباس بن عبد المطلب متوفاى سال 32 هجرى در بر دارد سندى است كه معلوم ميدارد اختلاف و كشمكش امام با عثمان سابقهء ممتد داشته و سالها پيش از انقلاب عمومى و محاصرهء خانهء عثمان بوده است يعنى در اواسط دورهء حكومت و سالها پيش از مرگش . فرمايش او كه « اگر عثمان به من دستور دهد از خانه‌ام بيرون روم بيرون خواهم رفت » براى فهماندن اين مطلب است كه اختلاف بهيچوجه بر سر حكومت و املاك و حقوق شخصى نيست و اگر با عثمان مخالفتى دارد با رويه و رفتار او است و مخالفتش چيزى جز امر بمعروف و نهى از منكر نيست و از اين وظيفه دينى نميتوان در گذشت و نميتوان انجام ندادش .\r\nهر گاه در عبارات و كلمات درخشان و گوياى امام دقت كنيد نظرش را\r\n","description":"","footnote":"","page_name":" 156 ","page_number":156},
  {"content":"\r\nدربارهء عثمان بروشنى خواهيد ديد . در نطقى كه روز بعد از بيعت يعنى دومين روز حكومتش ايراد كرده ميگويد : « هان ! هر قطعه ملكى كه عثمان بفرمانش از املاك عمومى به تصاحب كسى داده و هر پولى كه از مال خدا به كسى بخشيده به خزانهء عمومى باز ميگردد . » از سخنش پيداست كه او را حاكم عادل و حاكمى كه مجرى قانون الهى بوده نميشناخته است و گرنه كارش را در مورد واگذارى املاك و اعطاى اموال ابطال نميكرد .\r\n\r\nسخن عائشه أم المؤمنين ، دختر ابوبكر\r\n1 - « ابن سعد » مينويسد : « هنگامى كه عثمان در محاصره بود و مروان بن حكم براى دفاع از او بشدت مىجنگيد عائشه تصميم گرفت به حج برود . مروان و زيد بن ثابت و عبد الرحمن بن عتاب نزد او آمده گفتند : ام المؤمنين ! چه ميشد اگر ميماندى ، زيرا امير المؤمنين ( عثمان ) چنان كه مىبينى در محاصره است و تو مقام و نفوذى در ميان مردم دارى كه ميتوانى از او دفاع كنى . عائشه گفت :\r\nمن بار سفر بسته‌ام و نميتوانم بمانم . حرف خود را تكرار كردند . او همان جواب را باز گفت . در اينوقت مروان به اين بيت تمثل جست :\r\nكشور را عليه من به آتش كشيد - و چون شعله ور گشت راه خويش گرفت\r\nعائشه به او پرخاش كرد : آهاى تو كه برايم شعر و مثل ميآورى ، بدان كه به خدا دلم ميخواهد تو و رفيقت ( يعنى عثمان ) كه خيلى به سر نوشتش علاقمندى بپاى هر كدامتان سنگى بسته ميبود و به دريا ميافتاديد . و سپس به طرف مكه به راه افتاد . »\r\nبلاذرى جريان را باينصورت آورده : « هنگامى كه كار عثمان سخت شد به مروان بن حكم و عبد الرحمن بن عتاب بن اسيد دستور داد تا نزد عائشه كه عازم حج بود رفته گفتند : چه ميشد اگر ميماندى ، شايد خدا بوسيلهء تو اين مرد\r\n","description":"","footnote":"","page_name":" 157 ","page_number":157},
  {"content":"\r\nرا حمايت ميكرد . گفت : بار سفر بسته‌ام و با خود عهد حج بسته‌ام ، و به خدا قسم نميمانم و دفاع نميكنم . مروان و رفيقش برخاسته و در حالى كه مروان اين بيت را ميخواند به راه افتادند :\r\nكشور را عليه من به آتش كشيد - و چون شعله ور گشت راه خويش را گرفت\r\nعائشه گفت : اى مروان ! به خدا دلم ميخواست او ( يعنى عثمان ) در يكى از جوالهايم ميبود و من اين قوّت را ميداشتم كه او را حمل كرده به دريا مىانداختم . »\r\n2 - بلاذرى مينويسد : « عبد اللَّه بن عباس كه از طرف عثمان متصدى سرپرستى كاروان حج بود در يكى از منزلهاى وسط راه به عائشه برخورد ، عائشه به او گفت : ابن عباس ! خدا به تو عقل و فهم و قدرت بيان داده است ، بنابر اين مبادا مردم را از تعرض به اين ديكتاتور باز دارى . »\r\nطبرى آن را بدين صورت نقل كرده است : « ابن عباس در محل صلصل ( 1 ) به عائشه برخورد . عائشه به او گفت : ابن عباس : تو را كه زبانى گويا و نافذ دارى به خدا سوگند مىدهم كه مبادا مخالفان اين مرد ( يعنى عثمان ) را بكوبى و مردم را دربارهء او به ترديد دچار كنى ، زيرا ديدهء عقلشان نسبت به او بينا گشته و دلائل روشن و فروزان درباره اش بدست آورده‌اند و براى امر مهم و مورد اتفاقى از شهرستانها و ايالات گرد آمده‌اند . خودت ديدى كه طلحه خزانه‌هاى عمومى را قفل كرده و كليدش را نزد خود نگهداشته است ، بنابر اين اگر طلحه به حكومت نائل آيد رويهء پسر عمويش ابوبكر رضى اللَّه عنه را پيش خواهد گرفت عبد اللَّه بن عباس ميگويد در جوابش گفتم : اى مادر ! اگر پيشامدى براى آن مرد ( يعنى عثمان ) رخ دهد مردم فقط به رفيقمان ( على ع ) رو خواهند آورد\r\n\r\n","description":"","footnote":"\r\n( 1 ) هفت ميلى مدينه .\r\n","page_name":" 158 ","page_number":158},
  {"content":"\r\nنه به ديگرى . عائشه گفت : آه از تو ! من نميخواهم با تو مجادله و برترى جوئى كنم . « ابن ابى الحديد همين مطلب را از تاريخ طبرى نقل كرده ولى در آنچه نقل كرده با متن تاريخ طبرى اندكى اختلاف ديده مىشود ( 1 ) .\r\n3 - بلاذرى مينويسد : « در آن سال ( يعنى سال كشته شدن عثمان ) عائشه و ام سلمه به حج رفتند . عائشه مردم را عليه عثمان بر مىانگيخت . چون خبر كشته شدن عثمان به عائشه كه در مكه بود رسيد دستور داد در مسجد الحرام برايش چادر زدند و آنجا چنين گفت : بعقيدهء من عثمان همانطور كه ابو سفيان در جنگ بدر براى طائفه اش مصيبت ببار آورد براى قبيله اش مصيبت ببار خواهد آورد . »\r\n4 - طبرى مينويسد : « عائشه در ايامى كه عثمان در محاصره بود از مدينه بيرون رفت . در مكه مردى بنام » اخضر « فرا رسيد . عائشه از او پرسيد :\r\nمردم چه كردند ؟ گفت : عثمان مصريها را كشت . عائشه گفت : انا للَّه و انا اليه راجعون . آيا مردمى را كه آمده‌اند در خواست حق ميكنند و ظلم را تقبيح مينمايند ميكشند ! به خدا قسم هرگز به اين كار رضايت نخواهيم داد . سپس مرد ديگرى در رسيد .\r\nعائشه از او پرسيد : مردم چه كردند ؟ گفت : مردم مصر عثمان را كشتند .\r\nعائشه گفت : « اخضر » عجب آدمى است كه مقتول را قاتل ميشمارد ! و اين سخن ضرب المثل گشت بطوريكه ميگويند : دروغگوتر از اخضر ! »\r\n5 - در جلد هشتم گفتيم : كسانى كه بر شرابخوارى وليد بن عقبه شهادت داده بودند به عائشه پناهنده شدند . عثمان صبحگاهان از اطاق عائشه صداهائى شنيد و سخنانى كه اندكى خشونت آميز و درشت بود . گفت : آيا عراقيان از دين بدر شده و زشتكاران اهل عراق پناهگاهى جز خانهء عائشه نيافتند ؟ ! عائشه چون حرف عثمان را شنيد كفش پيامبر خدا ( ص ) را بر افراشته فرياد زد كه سنت\r\n\r\n","description":"","footnote":"\r\n( 1 ) شرح ابن ابى الحديد .\r\n","page_name":" 159 ","page_number":159},
  {"content":"\r\nو رويهء پيامبر خدا - صاحب اين كفش - را ترك كرده اى ! . . .\r\n6 - در همين جلد نوشتيم : عائشه وقتى رفتار عثمان را با عمار ياسر ديد خشمگين گشته مقدارى از موى پيامبر ( ص ) و جامه اى و كفشى از آن او را بدر آورده فرياد بر آورد كه چه زود سنت پيامبرتان را ترك كرديد در حالى كه هنوز موى و جامه و كفشش نفرسوده است ! عثمان از سخنش بقدرى عصبانى شد كه حرف زدنش را نمىفهميد . . .\r\n« ابو الفداء » در تاريخش مينويسد : عائشه همراه كسانى كه از عثمان انتقاد و كارهايش را نكوهش ميكردند از او انتقاد و نكوهش ميكرد ، و پيراهن و موى پيامبر خدا ( ص ) را بر آورده ميگفت : اين پيراهن و موى او است كه هنوز نفرسوده ولى آئينش متروك گشته است .\r\n7 - نامهء امير المؤمنين سند ديگرى است حاكى از سخن عائشه دربارهء عثمان ، نامه اى كه پيش از جنگ جمل در نزديكى بصره به طلحه و زبير و عائشه نوشته است : « تو اى عائشه ! تو با سر پيچى از دستور خدا و پيامبرش از خانه ات بيرون آمدى بدنبال كارى كه تو موظف بانجامش نيستى و به عهده ات واگذار نشده است . آنگاه ادعا ميكنى كه ميخواهى جامعهء مسلمين را اصلاح كنى ! به من جواب بده كه زنان را با فرماندهى سپاه و رزم آورى با مردان چكار ؟ با جنگ انداختن ميان اهل قبله ( مسلمانان ) و ريختن خون بناحق ؟ ! تو علاوه بر اين ادعاى خونخواهى عثمان را دارى ، اين به تو چه ربطى دارد ؟ عثمان از قبيله بنى اميه است و تو از قبيلهء تيمى . وانگهى تو همانى كه ديروز در ميان انبوه اصحاب پيامبر ( ص ) ميگفتى : نعثل را بكشيد خدا او را بكشد ، او كافر شده است ، و اكنون بخونخواهى او برخاسته اى ؟ بنابر اين از خدا بترس و به خانه ات بر گرد ، و حجاب بر خويشتن فرو آويز ، و السلام » .\r\n","description":"","footnote":"","page_name":" 160 ","page_number":160},
  {"content":"\r\n8 - طبرى و ابن قتيبه روايت ميكنند كه « نوجوانى از قبيلهء جهينه ( در جنگ جمل ) از محمد بن طلحه كه مردى عابد بود پرسيد : قاتلين عثمان چه كسانى هستند ؟ گفت : خون عثمان سه قسمت مىشود : يك قسمت بر عهدهء آن زنى است كه بر كجاوه نشسته است يعنى عائشه ، يكسوم ديگرش به گردن صاحب آن شتر سرخ مو است يعنى طلحه ، و يك سومش بر عهدهء على بن ابيطالب است .\r\nنوجوان بخنده گفت : پس من در گمراهيم ( چون در جبههء تجاوز كاران جمل قرار دارم ) . و سپس به سپاه على ( ع ) پيوست ، و در اينباره چنين سرود :\r\nاز پسر طلحه دربارهء مردى پرسيدم\r\nكه در داخل مدينه كشته شد و مدفون نگشت .\r\nجواب داد : سه گروهند كه عثمان را\r\nكشتند و تو نيك بنگر كه چه كسانى هستند\r\nيكسوم خونش به گردن آن زن است\r\nو يكسوم ديگرش بر دوش آن كه سوار شتر سرخ است\r\nو ثلث آخر بر عهدهء على بن ابيطالب\r\nو ما از قتل عثمان پاكدامنيم\r\nگفتم : دربارهء دو نفر اولى راست گفتى\r\nاما دربارهء سومى يعنى آن مرد تابناك بر خطا رفتى .\r\n9 - طبرى از دو طريق روايت كرده است كه « عائشه رضى اللَّه عنه چون در بازگشت از مكه به مدينه به سرف - شش ميلى مكه - رسيد به عبد بن ام كلاب كه همان عبد بن ابى سلمه است - برخورد و از او اخبار مدينه را پرسيد . گفت :\r\nعثمان رضى اللَّه عنه را كشتند و تا هشت روز پس از آن همانطور گذشت . پرسيد\r\n","description":"","footnote":"","page_name":" 161 ","page_number":161},
  {"content":"\r\nبعد چكار كردند ؟ گفت : مردم مدينه با اتفاق آراء خلافت را بدست آوردند و كارشان به بهترين نتيجه منتهى گشت ، چون بر زمامدارى على بن ابيطالب همرأى شدند . عائشه گفت : به خدا اگر كار خلافت بنفع دوست تو تمام شده باشد ، بهتر است آسمان بر زمين فرود آيد . زود مرا به مكه برگردانيد ، زود برگردانيد و در حالى كه ميگفت : به خدا قسم عثمان بناحق و مظلوم كشته شد ، به خدا قسم حتما بخونخواهى او بر مىخيزم ، به طرف مكه روانه گشت . عبد بن ام كلاب به او گفت : چرا اينطور ؟ به خدا قسم اولين كسى كه عليه عثمان بتلاش برخاست تو بودى كه ميگفتى : نعثل را بكشيد چون كافر گشته است ( 1 ) عائشه گفت : آنها او را توبه دادند و پس از اين كه توبه كرده او را كشتند . البته من آن حرف را زده‌ام ، و آنها هم حرفهائى زده‌اند ، ولى حرف آخرم بهتر از حرفى است كه اول زده‌ام . عبد بن ام كلاب به عائشه چنين گفت :\r\nكار از تو شروع شد و دگرگونى از تو سرزد\r\nباد از سوى تو برخاست و هم باران از تو باريد\r\nهم تو بودى كه دستور كشتن حاكم را دادى\r\nو بما گفتى : او كافر گشته است\r\nما برخاسته در اجراى فرمانت او را كشتيم\r\nو بعقيدهء ما قاتلش كسى است كه فرمان داده است\r\nنه سقف آسمان فرود آمد و نه\r\nخورشيد و ماه تيره گشت و بگرفت\r\nاز اين كه مردم با آن ابر مرد پيمان حكومت بستند\r\n\r\n","description":"","footnote":"\r\n( 1 ) ابن قتيبه قسمت آخر حرف عائشه را به اين صورت آورده است : چون زشتكار گشته است .\r\n","page_name":" 162 ","page_number":162},
  {"content":"\r\nبا آن كه تيرگى را و كژى را ميزدايد\r\nو جامهء جنگ به تن ميآرايد و به نبرد بر ميخيزد\r\nو شك نيست كه امين وفا دار و خيانتكار يكسان نيست\r\nعائشه راه مكه گرفت تا بر در مسجد الحرام فرود آمده آهنگ حجر الاسود كرده و در آنجا خيمه زد تا مردم از هر سو به دورش گرد آمدند . پس به آنها گفت :\r\nعثمان رضى اللَّه عنه بنا حق و مظلوم كشته شده است و به خدا قسم به خونخواهى او برمىخيزم .\r\n10 - « ابو عمر » نويسندهء « استيعاب » ميگويد : « احنف بن قيس مردى خردمند و پر حوصله و ديندار و هوشمند و سخنور و سياستمدار بود . وقتى عائشه به بصره رسيد كسى را نزد او فرستاد تا بملاقات وى آيد . او نپذيرفت . دوباره كسى را فرستاد ، و احنف بن قيس نزد او رفت . عائشه به وى گفت : واى بر تو اى احنف ! چه عذر و دليلى در برابر خدادارى كه جهاد بر ضد كشندگان امير المؤمنين عثمان رضى اللَّه عنه را ترك كرده اى ؟ آيا افرادت كم هستند ، يا قبيله ات از تو اطاعت نميكنند ؟ گفت : اى ام المؤمنين ! نه عمرم از حد گذشته و نه زمان درازى سپرى گشته است ، بلكه يكسال نميگذرد كه تو را ديدم از عثمان انتقاد ميكردى و به او بد ميگفتى ! من دستور ترا در حالى كه ( از كشتن عثمان ) راضى بودى قبول ميكنم و دستورت را در حالى كه از آن خشمگينى رد مينمايم !\r\n11 - ابن عساكر از زبان ابو مسلم ميگويد : كه وى چون مردم شام را ديد كه به عائشه به خاطر رفتار و گفتارش نسبت به عثمان بد ميگويند به آنها گفت اى مردم شام ! براى شما مثالى ميزنم كه در مورد شما با اين مادرتان ( ام المؤمنين عائشه ) صدق مينمايد . او به چشم دردناكى ميماند كه در سر انسان است و صاحبش را ميآزارد ولى صاحبش چاره اى جز اين ندارد كه با آن چشم درد آور با ملاطفت\r\n","description":"","footnote":"","page_name":" 163 ","page_number":163},
  {"content":"\r\nعمل كند .\r\n12 - ابن ابى الحديد ميگويد : تمام كسانى كه در تاريخ و شرح حال نويسى تأليف كرده‌اند همداستانند بر اين كه عائشه از جملهء تندروترين مخالفان عثمان بوده است ، به جائى كه جامهء پيامبر خدا ( ص ) را در آورده در خانه اش آويخته بود و به هر كه به خانه اش وارد ميشد ميگفت : اين جامهء پيامبر خدا ( ص ) است كه هنوز نفرسوده و عثمان سنت او را فرسوده است . گفته‌اند : نخستين كسى كه عثمان را « نعثل » لقب داده عائشه بود ، و ميگفت : نعثل را بكشيد خدا او را بكشد .\r\n13 - مدائنى در كتاب « جمل » مينويسد : « هنگامى كه عثمان كشته شد عائشه در مكه بود ، و خبر قتل او در » شراف « به او رسيد ، و هيچ شك نداشت در اين كه طلحه به حكومت خواهد رسيد و ميگفت : مرگ بر نعثل ، نابود باد نعثل . خوشا به حال طلحه ! خوشا به حال پسر عمويم ! گوئى الآن دارم به انگشتش نگاه ميكنم كه دارند با او بيعت ميكنند . شتران را هى بزنيد و به حركت آوريد ! طلحه وقتى عثمان كشته شد كليدهاى خزانه عمومى را گرفته نزد خود نگهداشت و اسبهاى اصيل و گرانبهائى را كه در خانهء عثمان بود نيز بر گرفت ، بعد كه كارش به جائى نرسيد آنها را به على بن ابيطالب تحويل داد . »\r\n14 - ابو مخنف ( 1 ) مينويسد : « عائشه چون در مكه خبر مرگ عثمان را دريافت از خوشحالى دوان شد و ميگفت : خوشا به حالت اى طلحه ! آنها جز او كسى را شايستهء حكومت نمييابند . وقتى به شراف رسيد عبيد بن ابى سلمهء ليثى به استقبال او آمد . عائشه پرسيد : چه خبر ؟ گفت : عثمان كشته شد . پرسيد :\r\n\r\n","description":"","footnote":"\r\n( 1 ) لوط بن يحيى الازدى .\r\n","page_name":" 164 ","page_number":164},
  {"content":"\r\nبعد چه شد ؟ گفت : كار به بهترين صورتى خاتمه يافت ، و با على ( ع ) بيعت كردند . عائشه گفت : دلم ميخواست اگر چنين كارى مىشود آسمان بر زمين فرود آيد . واى بر تو ! درست فكر كن كه چه ميگوئى . گفت : واقعيت همان بود كه برايت گفتم . در اينهنگام عائشه شروع به واى واى كرد ! به عائشه گفت : اى ام المؤمنين ! ترا چه مىشود و چرا اينحال به تو دست داد ؟ به خدا قسم من در دنيا كسى را نميشناسم كه بيش از على ( ع ) شايستهء خلافت باشد و نه كسى را مىيابم كه از لحاظ حالات و صفات شباهتى به او داشته باشد . بنابراين ، تو چرا از خلافت او ناراحتى ؟ هيچ جوابى نداد ! »\r\nروايات متعدد ديگرى هست كه ميگويد : عائشه وقتى خبر كشته شدن عثمان را در مكه دريافت گفت : خدا او را نابود سازد ، اين سرنوشت را خودش با كارهايش براى خويش فراهم آورد ، و خدا به بندگانش ظلم نميكند . »\r\n15 - قيس بن ابى حازم ميگويد : سالى كه عثمان كشته شد به حج رفتم هنگامى كه خبر قتل عثمان به عائشه رسيد نزد او بودم . بمحض شنيدن خبر بار سفر به مدينه بربست . در راه مدينه شنيدم كه ميگفت : خوشا به حال طلحه ! و چون از عثمان ياد ميكرد ميگفت : خدا او را از بين ببرد . تا وقتى كه خبر بيعت با على ( ع ) به او رسيد . در اينوقت گفت : دلم ميخواست آسمان بر زمين فرود ميآمد . آنگاه دستور داد كاروانش را بسوى مكه بر گردانند ، من با او برگشتم و ديدم كه در باز گشت با خود حرف ميزد چنان كه پندارى با ديگرى سخن ميگويد و ميگفت : عثمان بن عفان را بناحق و مظلوم كشتند . به او گفتم : اى ام المؤمنين ! همين تازگى از تو شنيدم كه ميگفتى خدا او را از بين ببرد ؟ و قبلا ميديدم تو از همهء مردم بيشتر با او مخالفت ميكردى و زشتترين حرفها را تو به او ميزدى . گفت :\r\nآرى ، همينطور بود . ولى بعدا دربارهء او مطالعه كردم ديدم آنها او را توبه\r\n","description":"","footnote":"","page_name":" 165 ","page_number":165},
  {"content":"\r\nدادند و بعد از اين كه توبه كرده و مثل نقره سپيد و پاك گشت و در حالى كه روزه دار بود و در ماه مقدس ، و آنگاه كه جنگيدن و كشتن حرام است بر سرش تاخته او را كشتند .\r\n16 - بطرق ديگر و از قول ديگران روايت شده كه عائشه وقتى خبر قتل عثمان را شنيد گفت : خدا او را از بين ببرد ، او را گناهانش بكشتن داد ، خدا انتقام كارهايش را از او گرفت . اى قبيلهء قريش ! مبادا قتل عثمان چنان كه مرگ تبهكار قوم ثمود آن قوم را به غم آورد شما را به غم و اندوه آرد و ناراحت كند .\r\nشايسته ترين فرد براى تصدى حكومت ، طلحه است . اما هنگامى كه پياپى خبر آمد كه با على ( ع ) بيعت شده است گفت : خاك برسرشان ! بهيچوجه نميخواهند حكومت را به قبيلهء تيم - قبيلهء ابوبكر و عائشه - باز گردانند . طلحه و زبير به عائشه كه در مكه بود نامه‌ها نوشتند كه از بيعت مردم با على جلوگيرى كن و شعار خونخواهى عثمان را بلند كن . اين نامه‌ها را همراه پسر خواهرش يعنى عبد اللَّه بن زبير فرستادند عائشه وقتى نامه‌ها را خواند شعار خونخواهى عثمان را بلند كرد ام سلمه رضى اللَّه عنها آنسال در مكه بود وقتى كارهاى عائشه را ديد به مقابله با آن برخاست و دوستى و طرفدارى خود را از على ( ع ) اعلام داشت و به يارى او كمر بست .\r\n17 - ابو مخنف مينويسد : « عائشهء نزد ام سلمه رفت تا او را بفريبد و به قيام براى خونخواهى عثمان وا دارد . به او گفت : تو پيش از ساير همسران پيامبر ( ص ) مهاجرت كردى و اين افتخار را دارى كه در ميان آنها نخستين مهاجر هستى . تو از همهء همسران پيامبر ( ص ) سالخورده تر و بزرگترى . پيامبر ( ص ) سهميهء ما را از خانهء تو تقسيم و توزيع ميكرد . فرشتهء وحى در خانهء تو بيش از هر جاى ديگر بوده است . ام سلمه گفت : اين حرفها را به چه منظور و براى چه\r\n","description":"","footnote":"","page_name":" 166 ","page_number":166},
  {"content":"\r\nكارى ميزنى ؟ گفت : عبد اللَّه ( بن زبير پسر خواهر عائشه ) به من گفته كه مردم عثمان را توبه دادند و بعد از اين كه توبه كرده او را در حالى كه روزه داشت و در ماه حرام كشتند . من تصميم گرفته‌ام به بصره بروم . طلحه و زبير همراه منند .\r\nبنابراين تو هم با ما بيا ، شايد خدا كار حكومت را بدست ما و بوسيلهء ما اصلاح كند . گفت : من ام سلمه هستم ! تو ديروز مردم را عليه عثمان ميشوراندى و بدترين حرفها را به او ميزدى ، و هميشه او را به اسم نعثل ميخواندى ، و تو بيقين ميدانى كه على بن ابيطالب در نظر پيامبر ( ص ) چه مقام بلند و منزلتى داشت . . .\r\n18 - ابن عبد ربه مينويسد : « مردى از قبيلهء بنى ليث ميگويد : زبير را ديدم كه ( از مدينه ) ميآمد . از او پرسيدم : در چه حالى ؟ گفت : تحت تعقيب و مغلوب . فرزندم بر من چيره است و گناهم مرا تعقيب مىكند . آنگاه به مدينه در آمده سعد بن ابى وقاص را ديدم . از او پرسيدم : عثمان را كه كشت ؟ گفت شمشيرى كه عائشه بر آورد و طلحه تيزش كرد و على به زهر آلودش . پرسيدم :\r\nزبير چه وضعى داشت ؟ گفت : با دستش اشاره كرد ولى هيچ دم نزد . »\r\n« ابن قتيبه » در كتاب « امامت و سياست » مينويسد : « عمرو عاص در نامه اى از سعد وقاص دربارهء كشته شدن عثمان و قاتلينش پرسيد . سعد به او نوشت : از من پرسيده اى چه كسى عثمان را كشت . به تو اطلاع مىدهم كه او با شمشيرى كشته شد كه عائشه از نيام بر آورد و طلحه تيزش كرد و على بن ابيطالب به زهر آلودش و زبير سكوت نموده با دست اشاره ( به قتل عثمان ) كرد ، و ما دست روى دست گذاشتيم در صورتى كه اگر ميخواستيم ميتوانستيم از او دفاع كرده مانع قتلش شويم ، ولى عثمان ( رويهء اسلامى را ) تغيير داده و رويه اى ديگر پيش گرفت و كار خوب كرد و كار نارواهم كرد . بنابراين ، ما اگر كار خوبى كرده‌ايم كه كار خوبى كرده‌ايم ، و اگر كار بدى كرده‌ايم از خدا آمرزش ميخواهيم\r\n","description":"","footnote":"","page_name":" 167 ","page_number":167},
  {"content":"\r\nهمچنين به تو اطلاع مىدهم كه زبير مغلوب و در قبضهء خانوادهء خود و در فشار گناه خويش است ، و طلحه چنان مردهء مقام حكومت است كه از عشق حكومت ممكن است شكم خودش را هم پاره كند »\r\n19 - ابن عبد ربه مينويسد : « مغيرة بن شعبه نزد عائشه آمد . عائشه به او گفت : اگر مرا در جنگ جمل ميديدى ، تيرها از ديوارهء كجاوه‌ام عبور كرده و بعضى به پوست بدنم نشسته بود . گفت : به خدا دلم ميخواست يكى از آنها به تو اصابت كرده ترا ميكشت . عائشه گفت : خدا خيرت بدهد ، چرا اين حرف را ميزنى ؟ گفت : بسزاى كارهايى كه عليه عثمان كردى . عائشه گفت :\r\nبه خدا سوگند منظورم از حرفهائى كه به او ميزدم اين نبود كه كشته شود . خدا ميدانست كه من ميخواستم با عثمان بجنگند و به همين سبب خدا چنان پيش آورد كه با من بجنگند ، خواستم كه به عثمان تير اندازى شود به طرف خودم تير اندازى شد ، ميخواستم از او اطاعت نكنند خود من مورد نافرمانى قرار گرفتم . اگر خدا ميدانست كه مقصودم اين بود كه عثمان به قتل رسد مرا به قتل مىرساند . »\r\n20 - ابن عبد ربه از ابو سعيد خدرى چنين روايت مىكند : « در مكه عده اى بدور خيمهء عائشه بودند از جمله من ، عثمان از آنجا رد شد . همهء آنها به او ناسزا گفتند جز من . يكى از آنها از مردم كوفه بود ، و عثمان با مردم كوفه تندتر و دليرتر از مردم ساير شهرها بود . به او گفت : آى كوفى ! تو به من بد ميگوئى ؟ وقتى به مدينه رسيد ، عثمان شروع كرد به تهديد او . به آن مرد كوفى گفتند به طلحه متوسل شو . طلحه با آنمرد نزد عثمان رفتند . عثمان پرخاش كرد كه به خدا قسم ترا صد تازيانه خواهم زد . طلحه گفت : به خدا نميتوانى او را صد تازيانه بزنى مگر اين كه زنا كرده باشد . گفت : به خدا او را از سهميه اش\r\n","description":"","footnote":"","page_name":" 168 ","page_number":168},
  {"content":"\r\nمحروم ميسازم . طلحه گفت : خدا روزيش را مىرساند ( 1 ) . »\r\n21 - ابن اثير و فيروز آبادى و ابن منظور و زبيدى ميگويند : نعثل يعنى پير مرد احمق . و نعثل يهودىيى ساكن مدينه بوده است . چنان كه در كتاب « تبصير » آمده گفته‌اند عثمان را به او تشبيه كرده‌اند . نعثل مرد ريش درازى از مردم مصر بوده است ، و ابو عبيد ميگويد شبيه عثمان بوده و عثمان را براى شماتت و نكوهش بنام او ميخوانده‌اند . در بحث مربوط به عثمان آمده كه روزى او نطق ميكرد مردى برخاسته به او بد گفت . عبد اللَّه بن سلام به آنمرد پرخاش كرد ، و او خاموش گشت . به وى گفتند اگر بملاحظهء مقام عبد اللَّه بن سلام به او هيچ نگفتى ميخواستى به نعثل فحش بدهى چون عبد اللَّه بن سلام شيعهء عثمان است . دشمنان عثمان او را نعثل ميخواندند ، و در حديث عائشه آمده كه نعثل را بكشيد ، خدا او را بكشد ، و مقصودش از نعثل عثمان است . و اين سخن را عائشه وقتى گفت كه از عثمان بخشم آمده راه مكه در پيش گرفت در « حياة الحيوان » اثر جاحظ آمده كه نعثل به درندگان نر ميگويند ، و دشمنان عثمان او را نعثل ميخواندند .\r\n22 - بلاذرى در « انساب الاشراف » مينويسد : « عائشه رضى اللَّه عنها گريان از خانه بدر شد در حالى كه ميگفت عثمان كشته شد خدا او را بيامرزد ! عمار ياسر به او گفت : تو ديروز مردم را عليه او ميشوراندى و امروز در عزايش گريه ميكنى ؟ ! »\r\nامينى گويد : اينها رواياتى است حاوى سخنان عائشه دربارهء عثمان ،\r\n\r\n","description":"","footnote":"\r\n( 1 ) طلحه عقلش نرسيده بگويد اين كارهم مثل آن يك خلاف قانون الهى است ! ( فارسى )\r\n","page_name":" 169 ","page_number":169},
  {"content":"\r\nو حاكى از رويه و موضعى كه در برابر داشته است ، و همه از منابع تاريخى نقل شد ( 1 ) در پرتو اين روايات معلوم مىشود كه وى عثمان را شايسته مسند خلافت نميدانسته و حتى او را جنايتكارى ميشمرده كه اگر دستش ميرسيده او را از بين ميبرده است دلش ميخواسته سنگى بپاى عثمان مىبسته و او را به قعر دريا ميانداخته است يا در يكى از جوالهايش مينهاده و سرش را محكم ميبسته و به دريا ميانداخته تا در اعماقش جان بسپارد ، يا به نيزهء كسانى كه بر او شوريده و محاصره اش كرده بودند از پاى در آيد . بر اساس همين نظر ، مردم را عليه او ميشورانده ، و در اين تحريك و تشويق به موى و جامه و كفش پيامبر ( ص ) متوسل ميشده است . در سفر و در اقامت يكدم از تبليغ عليه او آسوده ننشسته تا به قتل رسيده است و پس از كشته شدن بر همان نظريه باقى بوده . اما وقتى ديده با قتل عثمان حكومت به تصرف « طلحه » در نيامده بر آشفته از اين كه حكومت به چنگ قبيلهء تيم نيفتاده ناراحت شده است . شايد سفر حجش نيز به منظور همين تبليغات و براى هموار ساختن زمينه حكومت « طلحه » بوده است ، زيرا در همين سفر بارها از او شنيده و نقل كرده‌اند كه « خوشا به حال طلحه ! خوشا به تو اى پسر عمو ! پندارى همين الان به انگشتش مينگرم كه دارند با او بيعت ميكنند . » خوشا به حال طلحه ! آنها غير از طلحه كسى را شايستهء خلافت نمييابند « !\r\n\r\n","description":"","footnote":"\r\n( 1 ) طبقات « ابن سعد 5 / 25 چاپ ليدن - انساب الاشراف ، بلاذرى 5 / 70 ، 75 ، 91 - الامامة و السياسة ، ابن قتيبه 1 / 43 ، 46 ، 57 - تاريخ طبرى 5 / 140 ، 166 ، 172 ، 176 - عقد الفريد 2 / 267 ، 272 - تاريخ ابن عساكر 7 / 319 - استيعاب ، در شرح حال احنف صخر بن قيس - تاريخ ابو الفداء 1 / 172 - شرح ابن ابى الحديد 2 / 77 ، 506 - تذكرة السبط 38 ، 40 - النهاية ، ابن اثير 4 / 166 - اسد الغابه 3 / 15 - 9 تاريخ الكامل ابن اثير 3 / 87 - قاموس 4 / 59 - حياة الحيوان 2 / 359 - سيرهء حلبى 3 / 314 - لسان العرب 14 / 193 - تاج العروس 8 / 141 .\r\n","page_name":" 170 ","page_number":170},
  {"content":"\r\nاما وقتى مىبيند خلافت به چنگ قبيله اش - تيم - نيفتاد بلكه به تصدى خاندان پيامبر ( ص ) و به عهدهء على بن ابيطالب ( ع ) واگذار گشت از آنجا كه دوستدار على ( ع ) نيست بر ميآشوبد و آرزو مىكند آسمان بر زمين فرود آيد ، و از كشتن عثمان اظهار تأسف و سوگوارى مينمايد و از نيمه راه مدينه به مكه بر ميگردد و پرچم خونخواهى عثمان را بر ميدارد شايد از اينطريق بتواند طلحه را به حكومت برساند . و گرنه او كه از قبيلهء ديگرى است حق خونخواهى عثمان را ندارد ، و علاوه بر آن حق فرماندهى سپاه و لشكر كشى را هم ندارد ، و خدا او و همهء همسران پيامبر ( ص ) را از ظهور در ميدان كشمكش و از گردش و خراميدن منع فرموده است . پيامبر خدا ( ص ) او را مخصوصا از شركت در قيام تجاوز كارانهء جمل بر حذر داشته است . اما او با وجود تمام اينها بقيام مسلحانه عليه خلافت على ( ع ) بر مىخيزد و فرمودهء خدا و پيامبرش را نشنيده ميگيرد هنگامى كه در « حوأب » به راه بصره صداى سگها را ميشنود به ياد پيشگوئى نهى آميز پيامبر ( ص ) ميافتد و تصميم به برگشت ميگيرد ، ولى دوباره تسليم وسوسهء دل مىشود و تحت تأثير حقه بازى سياسى ديگران قرار ميگيرد و به راه جنگ تجاوز كارانهء داخلى ميرود تا « طلحه » نامزدش براى حكومت به قتل ميرسد و اميدش مبدل بيأس ميگردد و ارادهء خدا بر خلاف تمناى او بتحقق مىپيوندد و خلافت على ( ع ) استوار مىشود .\r\n\r\nسخن عبد الرحمن بن عوف مجاهد بدرى ، رئيس شوراى انتخاب حاكم ، و يكى از ده نفرى كه - ميگويند - مژدهء بهشت دريافته‌اند .\r\n1 - بلاذرى از « سعد » نقل مىكند كه « چون ابوذر در ربذه در گذشت على ( ع ) و عبد الرحمن بن عوف كار عثمان را به ياد آوردند . على ( ع ) به او گفت :\r\n","description":"","footnote":"","page_name":" 171 ","page_number":171},
  {"content":"\r\nهمهء اينها نتيجهء كار تو است ( كه در شوراى شش نفره به او پيشنهاد حكومت دادى و با او بيعت كردى . عبد الرحمن گفت : اگر بخواهى من حاضرم تو شمشيرت را بردارى و من شمشيرم را ، زيرا او تعهداتى را كه سپرده ( دائر بر تبعيت از قرآن و سنت و . . . ) زير پا نهاده است . »\r\n2 - « ابو الفداء » مينويسد : « چون از عثمان رضى اللَّه عنه كارهائى سر زد مثل اين كه حكومت بر شهرها و شهرستانها را به نوجوانانى از قبيله و خويشانش سپرد ، ميگويند به عبد الرحمن بن عوف گفته‌اند : همهء اينها نتيجهء كار تو است .\r\nاو ميگويد : فكر نميكردم چنين كارهائى بكند . اما حالا با خدا عهد مىبندم كه هرگز با او سخن نگويم . عبد الرحمن بن عوف در حالى از دنيا رفت كه با عثمان رضى اللَّه عنه قهر بود و ترك سخن گفته بود . در بيمارى منتهى بمرگش عثمان به ديدنش رفت اما او رويش را به طرف ديوار گردانيد و يك كلمه با عثمان سخن نگفت . »\r\n3 - بلاذرى مينويسد : « پيش عبد الرحمن بن عوف كه بيمار بود - بيمارى منتهى به مرگش - اسم عثمان را آورند ، گفت : پيش از اينكه به سلطنتش ادامه دهد كارش را بسازيد . اين سخن به گوش عثمان رسيد . دستور داد نگذارند گلهء عبد الرحمن بن عوف از آب چاهى كه تا آنوقت استفاده ميكرد ( و ملك عموم بود ) استفاده كند . عبد الرحمن متقابلا دعا كرد كه آب آن چاه بخشكد ، و خشكيد . »\r\n4 - بلاذرى از قول ديگرى مينويسد : « عبد الرحمن بن عوف قسم خورده بود كه بهيچوجه با عثمان سخن نگويد . »\r\n5 - از قول سعد بن ابى وقاص چنين نقل مىكند : « عبد الرحمن بن عوف\r\n","description":"","footnote":"","page_name":" 172 ","page_number":172},
  {"content":"\r\nوصيت كرده كه عثمان بر او نماز نگزارد ( 1 ) . بنابر همين وصيت زبير يا سعد بن ابى وقاص بر او نماز گزارد او بسال سى و دو وفات يافته است . »\r\n6 - ابن عبد ربه مينويسد : « چون از عثمان كارهائى سر زد از قبيل انتصاب نوجوانانى از قبيله و خويشانش به استاندارى و فرماندهى بر اصحاب بزرگ و عاليمقام محمد ( ص ) ، به عبد الرحمن بن عوف گفتند : اين نتيجهء كار تو است . گفت : اينها را فكر نميكردم . و سپس برخاسته نزد عثمان رفت و با لحن توبيخ آميز به او گفت : ترا بر ديگران مقدم داشتم و پيش انداختم تا با ما به روش ابوبكر و عمر رفتار كنى ، ولى تو روشى مغاير آنها پيش گرفته و با خويشاوندانت گرم گرفته و آنها را بر گردن مسلمانان سوار كرده اى . گفت :\r\nعمر در راه خدا حرمت پيوند خويشاونديش را نگه نميداشت و من به راه خدا حرمت خويشاوندانم را نگه ميدارم . عبد الرحمن گفت : به خدا قسم ياد ميكنم كه هرگز با تو سخن نگويم . بر اثر عهدى كه با خدا بست تا آخر عمر با عثمان سخن نگفت . در بيماريش عثمان بديدنش رفت روى از او به ديوار گردانيد و كلمه اى با او حرف نزد . » ( 2 )\r\n7 - طبرى از قول مسور بن مخرمه مينويسد : رمه اى بابت صدقه ( يكى از مالياتهاى اسلامى ) به مدينه نزد عثمان آورده شد . آنها را به يكى از خانوادهء « حكم » بخشيد . خبر به عبد الرحمن بن عوف رسيد . عبد الرحمن ، مسور بن مخرمه و عبد الرحمن بن اسود را مأمور كرد تا رفته آن رمه را آوردند و ميان مردم تقسيم\r\n\r\n","description":"","footnote":"\r\n( 1 ) چون مثل عمار ياسر و ديگران عثمان را عادل نميدانست ( فارسى ) .\r\n( 2 ) انساب الاشراف ، بلاذرى 5 / 57 - عقد الفريد 2 / 258 ، 261 ، 272 - تاريخ ابى الفدا 1 / 166\r\n","page_name":" 173 ","page_number":173},
  {"content":"\r\nكرد در حالى كه عثمان در خانهء خويش بود » ( 1 ) .\r\n8 - ابو هلال عسكرى در كتاب « اوائل » مينويسد : « دعاى على ( ع ) در حق عثمان و عبد الرحمن بن عوف مستجاب گشت و آن دو در حالى مردند كه با هم دشمن و قهر بودند . عبد الرحمن پيغامى نكوهش آميز به عثمان داد . . . هنگامى كه عثمان ساختمان يكى از كاخهايش را با تمام رسانيد و ضيافت مفصلى بآنمناسبت ترتيب داد و مردم حضور يافتند عبد الرحمن بن عوف كه در آنميان بود وقتى چشمش به ساختمان و آنهمه غذا افتاد رو به عثمان كرد كه اى پسر عفان ! آنچه دربارهء تو ميگفتند و قبول نميكرديم امروز فهميديم كه راست و درست است ، من از اين كه با تو بيعت كرده‌ام ( و وسيلهء بيعت ديگران را فراهم ساخته‌ام ) به خدا پناه ميبرم عثمان از سخنش خشمگين گشته به نوكرش دستور داد تا او را از مهمانى بيرون كردند . و به مردم امر كرد با او معاشرت ننمايند . در نتيجه ، هيچكس نزد او نميرفت جز عبد اللَّه بن عباس كه ميرفت از او علم قرآن و علم » فرائض « ( يا فقه عملى ) بياموزد . عبد الرحمن بيمار گشت . عثمان بديدنش رفته با او سخن گفت ولى جوابش نداد ، تا مرد . » ( 2 )\r\nاشارهء ابو هلال عسكرى به دعائى است كه در سخن امير المؤمنين على ( ع ) به عبد الرحمن بن عوف آمده است در جلسهء شورائى كه بنا به وصيت عمر براى انتخاب حاكم تشكيل شده بود . به او پس از اين كه عثمان را به خلافت انتخاب كرد گفت :\r\n« به خدا قسم اين كار را فقط به اين خاطر كردى كه به او آن اميدى را دارى كه رفيق\r\n\r\n","description":"","footnote":"\r\n( 1 ) تاريخ طبرى 5 / 113 - تاريخ الكامل ابن اثير 3 / 70 - شرح ابن ابى الحديد 1 / 165 .\r\n( 2 ) شرح ابن ابى الحديد 1 / 65 ، 66 .\r\n","page_name":" 174 ","page_number":174},
  {"content":"\r\nشما دو نفر از رفيقش داشت . خدا ميانه شما دو نفر را به دشمنى بكشاند ! » ( 1 )\r\nاين حرف عبد الرحمن بن عوف كه « آنچه دربارهء تو ميگفتند و قبول نميكرديم امروز فهميديم كه راست و درست است » اشاره به گفتهء امير المؤمنين على ( ع ) در جلسهء شورا است : « من ميدانم كه آنها - يعنى اعضاى شورا و كسانى كه عمر منصوب كرده بود - عثمان را به حكومت منصوب خواهند كرد و او بدعتها و كارهاى سر خود پديد خواهد آورد ، و اگر عمرى باقى باشد بيادت خواهم آورد ، و اگر عثمان كشته شود يا بميرد . بنى اميه حكومت را ميان خود دست بدست خواهند گردانيد ، و اگر زنده باشى مرا به وضعى خواهى ديد كه خوش نميدارى » . ( 2 )\r\nشيخ محمد عبده در شرح نهج البلاغه مينويسد : « چون در دورهء حكومت عثمان آن پيشامدها رخ داد از قبيل اين كه خويشاوندان نوجوان او به استاندارى رسيدند ، و اصحاب بزرگ پيامبر ( ص ) مخالف او شدند ، ميگويند در آنزمان به عبد الرحمن بن عوف گفته‌اند كه اين نتيجهء كار تو است گفته است : اين كارها را فكر نميكردم از او سر بزند . ولى حالا با خدا عهد ميكنم كه هرگز با او سخن نگويم . و در حالى مرد كه با عثمان قهر بود و حرف نميزد . خدا آگاه تر است و او قضاوت و مجازات خواهد كرد و كارها بدست او است » . ( 3 )\r\nابن قتيبه مينويسد : « عثمان بن عفان و عبد الرحمن بن عوف قهر بودند تا مردند » ( 4 )\r\nامينى گويد : در اينجا بايد سؤالاتى براى اينها مطرح ساخت ، و از آنها\r\n\r\n","description":"","footnote":"\r\n( 1 ) شرح ابن ابى الحديد 1 / 63 .\r\n( 2 ) . 1 / 64 .\r\n( 3 ) نهج البلاغه ، شرح محمد عبده 1 / 35 .\r\n( 4 ) المعارف 239 .\r\n","page_name":" 175 ","page_number":175},
  {"content":"\r\nپرسيد آيا روش ابوبكر و عمر كه از عثمان بهنگام بيعت تعهد تبعيت از آن را گرفتند مطابق سنت پيامبر ( ص ) بوده است يا مخالف آن ؟ اگر مطابق آن بوده ذكرش در تعهد بيعت ، و آوردنش در كنار قرآن و سنت ، زائد و بيهوده بوده است . تنها شرط خلافت اين است كه خليفه از قرآن و سنت در ادارهء جامعه پيروى كند . و اگر خليفه اى را بخواهند بر كنار كنند باستناد تخلفش . از قرآن و سنت بر كنار ميسازند نه باستناد اين كه از روش ابوبكر و عمر پيروى ننموده است .\r\nبنابراين ، آوردن روش ابوبكر و عمر در كنار قرآن و سنت كار لغو و بيهوده اى است . اما در صورتى كه روش ابوبكر و عمر ، مخالف سنت پيامبر ( ص ) باشد ، بر هر مسلمان واجب خواهد بود كه از آن تخلف كند و تبعيت ننمايد . بنابراين ، بايستى مخالفت با عثمان بر اساس تخلفش از قرآن و سنت انجام ميگرفت و باسناد تخلفش از سنت و نه تخلف از روش ابوبكر و عمر با او مخالفت ميورزيدند . به همين دليل ، امير المؤمنين على ( ع ) در آن شورا زير بار تعهد به تبعيت از روش ابوبكر و عمر نرفت و فقط يك شرط را قابل قبول دانست كه آن مطابقت حكومت و اداره اش از قرآن و سنت در پرتو اجتهاد خويش بود ( 1 )\r\nكاش ميدانستيم عبد الرحمن بن عوف وقتى با عثمان شرط ميكرد كه به روش ابوبكر و عمر عمل كند آنچه را گفتيم ميدانست ، يا نميدانست كه روش ابوبكر و عمر مطابق سنت يا مخالف آن است ؟ در صورتى كه ميدانست ، آنچه را در مورد دو فرض ممكن گفتيم بر كارش مترتب خواهد بود . به اين شرح كه اگر آن را مطابق سنت و جزئى از آن ميدانست شرط كردن آن و تعهد گرفتن براى پيروى از آن كه در كنار تعهد به عمل كردن به قرآن است ، چيز زائد و بيهوده اى بود . و اگر\r\n\r\n","description":"","footnote":"\r\n( 1 ) مسند احمد حنبل 1 / 75 - تاريخ طبرى 5 / 40 - تمهيد باقلانى 209 - تاريخ ابن كثير 7 / 146 .\r\n","page_name":" 176 ","page_number":176},
  {"content":"\r\nآن را مخالف سنت ميدانست كه هر كس به خدا و پيامبر ( ص ) و قرآن ايمان داشته باشد نه چنين تعهدى را مىخواهد و نه آن را ميپذيرد ، در صورت دوم ، و بفرض اين كه عبد الرحمن بن عوف نميدانست كه روش ابوبكر و عمر با سنت مطابقت دارد يا مخالفت و اين فرض بعيدى است . مىپرسيم چگونه چيزى را شرط انتصاب كسى بخلافت قرار ميدهد كه خود از آن بى خبر است و نميداند چيست ؟ و چگونه امر عظيم ادارهء جامعه اسلامى منوط و موكول به مطلب مجهولى مىشود ؟ ! وانگهى چه فائده اى دارد اين شرط مجهول ؟ ! چگونه ميتواند به تخلف يا پيروى از آن پى ببرد و التزام به آن را مراقبت نمايد ؟ !\r\nباقلانى در كتاب « تمهيد » توجيهى براى اين شرط ، آورده است ( 1 ) كه شأن هر درس خوانده اى را از مطرح كردن و بحث دربارهء آن بالاتر ميدانيم تا چه رسد به اعتقاد به آن را براى دانشمندى مثل او !\r\nآنگاه نوبت عثمان ميرسد تا از او بپرسيم وقتى اين شرط - شرط ملزم بودن به پيروى از روش ابوبكر و عمر - را پذيرفت آنچه را گفتيم ميدانست ، ميدانست كه روش ابوبكر و عمر چه ارتباطى با سنت پيامبر ( ص ) دارد يا نه ؟ و آيا آن را با علم به اين پذيرفت كه با سنت مطابقت دارد و مخالف آن نيست يا نه ؟ در صورتى كه نميدانست چگونه شرطى را كه نميدانست چيست پذيرفت ؟ ! وانگهى اگر ميدانست چيست آيا ميدانست كه از عهدهء آن بر ميآيد يا نه ؟ يا ميدانست كه از عهدهء آن بر نميآيد ؟ بفرض اخير ، چرا كارى را تعهد كرده كه ميدانست از عهده اش بر نميآيد ؟ ! و اين تعهدى ناروا و دروغ است ! بفرض ديگر ، و در صورتى كه نميدانست از عهدهء آن بر ميآيد يا نه ، چگونه بدون ارزيابى قدرت و امكانات شخصى و دقت در مسؤوليتى كه ميخواهد بپذيرد چنين مسؤوليت مهمى را كه سرنوشت امت بزرگ اسلامى بدان وابسته است پذيرفت ؟ باز به اين فرض كه از حقيقت شرط و تعهدش باخبر بود چرا بر خلاف\r\n\r\n","description":"","footnote":"\r\n( 1 ) ص 210 .\r\n","page_name":" 177 ","page_number":177},
  {"content":"\r\nشرط و تعهدش عمل كرد بر خلاف آنچه شرط بيعت قرار داده شده بود و حاكميتش مشروط بود به عمل كردن به آن ؟ بعلاوه چرا بعدها و هنگامى كه عبد الرحمن بن عوف به او ميگويد شرط بيعت را زير پا نهاده و بر خلاف روش ابوبكر و عمر رفتار كرده چنين عذر و بهانه مىتراشد كه من از عهدهء آن بر نميآيم و من نميتوانم روش ابوبكر و عمر را پيش گيرم ؟ ! و اين عذر و بهانهء مضحك را احمد بن حنبل در مسندش ثبت كرده است ، عثمان گفت : جواب عبد الرحمن بن عوف كه ميگويد چرا روش عمر را ترك كرده‌ام ؟ اين است كه نه من توانائى به كار بستن آن روش را دارم و نه خود او ( 1 ) ! از عثمان مىپرسيم : اگر توانائى حكومت طبق روش عمر را نداشتى و از عهدهء اين مسؤوليت بر نميآمدى چرا آن را قبول كردى و چرا وقتى با تو شرط كردند پذيرفتى ؟ ! و اگر ميپندارى روش عمر همان سنت و رويهء پيامبر اكرم است - و با علم به مطابقت آن دو آن را پذيرفتى - معنى كار و سخنت اين است كه توانائى حكومت طبق سنت پيامبر اكرم را هم ندارى و در حكومت و ادارهء جامعه از سنت و قرآن تخلف كرده اى و آنها را زير پا نهاده اى !\r\nدر جواب اين سؤالات ، آخرين نظريهء عبد الرحمن بن عوف دربارهء عثمان و رويهء حكومتش قرار دارد ، نظريه اى روشنگر و عبرت آور كه از سخنش به عثمان ميدرخشد : « من از بيعتى كه با تو كرده‌ام به خدا پناه ميبرم » ، و از سخنش به امير المؤمنين ( ع ) : « اگر بخواهى من حاضرم تو شمشيرت را بردارى و منهم شمشيرم را بر ميدارم . . . » كه پيداست جنگيدن با عثمان را روا ميداند ، و حتى قتلش را جايز دانسته ديگران را به آن تشويق مىكند و ميگويد :\r\n« پيش از اين كه به سلطنتش ادامه دهد كارش را بسازيد . » و چندان در ناروائى\r\n\r\n","description":"","footnote":"\r\n( 1 ) مسند احمد حنبل 1 / 68 - تاريخ ابن كثير 7 / 206 .\r\n","page_name":" 178 ","page_number":178},
  {"content":"\r\nحكومت و ناشايستگى شخص عثمان پيش ميرود كه او را براى اقامهء نماز ميت صالح و شايسته نميداند ، و وصيت مىكند عثمان بر او نماز نگزارد و به همين سبب زبير بر او نماز ميگزارد . و سوگند مىخورد با عثمان سخن نگويد بطوريكه وقتى بديدنش ميآيد روى خود را به ديوار ميگرداند . كارهاى عثمان را مطابق قرآن و قابل اجرا نميداند ، و بنابر همين نظر دستور ميدهد رمه اى را كه عثمان از اموال عمومى به يكى از خانوادهء « حكم » بخشيده بگيرند و بياورند و آن را ميان مردم توزيع مىكند . بخاطر همين نظريه و موضعى كه در برابر عثمان داشت عثمان چنان كه ابن حجر ميگويد ( 1 ) او را منافق ميناميد و متهم به كفر پنهان ميكرد . ابن حجر پس از نقل اتهام عثمان ، آن را اينطور توجيه مىكند كه چون عبد الرحمن بن عوف زياد پيش عثمان ميآمد از او هراسان بود و چنين سخنى دربارهء او گفته است ! و اين توجيه خنده آورى است . « حلبى » در « سيرهء پيامبر اكبرم » به توجيه ابن حجر اشاره كرده ( 2 ) اما چون ميدانسته خيلى مضحك است نقل نكرده است . گذشته از آنچه گفتيم و مطرح ساختيم ، از اين جماعت مىپرسيم : تعهداتى كه از عثمان گرفتند و بر اساس آن خلافت را به او سپردند آيا انجام و ايفايش واجب بود يا نه ؟ آيا عثمان مجاز بود كه اين تعهدات را انجام ندهد و مثلا در حكومت به دستورات قرآن و سنت و به روش ابوبكر و عمر پايبند و متعهد نماند ؟ اگر ايفاى تعهداتش واجب بود چرا به آن وفا ننمود و آنها را زير پا گذاشت ؟ چرا امير المؤمنين على ( ع ) كه ميراث بر علوم پيامبر ( ص ) بود و به سنت او و به مصالح امت آگاه تر از هر كس بود حاضر نشد آن شرايط را بپذيرد و متعهد شود ؟ آيا اين شرايط و تعهدات چيزى\r\n\r\n","description":"","footnote":"\r\n( 1 ) الصواعق المحرقه ، 68 .\r\n( 2 ) سيرة الحلبية 2 / 87 .\r\n","page_name":" 179 ","page_number":179},
  {"content":"\r\nاست كه اگر خليفه از انجامش سر پيچد بر كنار خواهد شد ؟ پس چرا وقتى اصحاب پيامبر ( ص ) خواستند او را بدليل عدم ايفاى تعهداتش بر كنار سازند مقاومت كرد ؟ اگر نه ، آن تعهدات چيزى نيست كه اگر انجام نداد بر كنارش سازند ، پس چرا باستناد آن عليه او همداستان شدند و او را چون از خلافت بر كنار نميرفت كشتند ؟ در حالى كه ميدانيم در نظر آن جماعت ، همهء آنها كه در قتل عثمان شركت كرده و بر عزل و خلع او پاى ميفشردند عادل و درستكارند ! وانگهى اگر اين شرايط ، واجب نيست پس چرا وقتى على ( ع ) در شوراى انتخاب حاكم آن شرايط را نپذيرفت و حاضر نشد تعهد كند كه به روش ابوبكر و عمر عمل نمايد ، خلافت را به او نسپردند ؟ بنابراين فرض ، او حاضر بقبول تعهداتى نشده بود كه ايفايش واجب نيست ! پس واگذار نكردن خلافت به او به استناد عدم قبول اين شرايط از طرف او ، خطا و نادرست بوده است ، عذر عبد الرحمن بن عوف كه چون على ( ع ) حاضر بقبول اين شرايط نيست و عثمان حاضر به قبول آن است عثمان را بر على مقدم بايد داشت پذيرفته نخواهد بود ! باز اگر اين شرايط واجب نبود چرا آن را به عثمان عرضه كردند ؟ ! و چرا عثمان پذيرفت و متعهد شد ؟ ! و چرا آنهمه آدم بر اساس همين شرايط و تعهد با او بيعت كرد و او را بعنوان خلافت برسميت شناخت ؟ ! و بالاخره چرا وقتى تخلَّف او را از آن شرايط و تعهدات ديدند بر او شوريده بر عزل و خلعش همداستان شدند ؟ !\r\n« در رستاخيز از آنها دربارهء حرفهاى نارواشان حتما سؤال و باز خواست خواهد شد در آنهنگام عذر آورى و بهانه تراشى براى ستمكاران سودى نخواهد داد و نه روى سخن بطرفشان گردانده خواهد شد ! » ( 1 )\r\n\r\n","description":"","footnote":"\r\n( 1 ) آيه اى از قرآن .\r\n","page_name":" 180 ","page_number":180},
  {"content":"\r\n\r\nنظريهء طلحه : عضو شوراى شش نفره ، و يكى از ده نفرى كه - ميگويند - مژدهء بهشت يافته‌اند\r\n1 - مولاى متقيان وضع طلحه را در برابر عثمان با طرح سه فرض ممكن ، مشخص كرده است : « به خدا فقط به اين سبب شتابان به خونخواهى عثمان برخاسته كه ترسيده او را بجرم قتل عثمان مورد تعقيب قرار دهند ، زيرا او در مظان اتهام به آن است . بعلاوه از جماعت مخالفان عثمان هيچكس بشدت او در شوراندن مردم نكوشيده است . بنابراين با تظاهر به خونخواهى عثمان خواسته مغلطه نمايد و وضع خود را بپوشاند و ديگران را دربارهء خويش به شك و ترديد دچار سازد . به خدا در مورد عثمان يكى از اين سه وضع ( شرعى ) را داشته و وضعش نميتوانسته از اين سه صورت خارج باشد :\r\nالف - در صورتى كه عثمان ظالم بوده است - چنان كه او مدعى است - بايستى قاتلينش را كمك ميكرد يا به طرفدارانش حمله مينمود . ب - در صورتى كه مظلوم بوده است بايستى از او در برابر مخالفانش دفاع كرده به آنها ميفهماند كه از قتلش صرفنظر نمايند . ج - در صورتى كه در وضع عثمان شك ميداشت و نميدانست ظالم است يا مظلوم ، بايستى كناره جسته هيچ طرف را نميگرفت و مردم را با عثمان وا ميگذاشت . اما طلحه هيچيك از اين سه كار را نكرده و موضعى گرفته است كه با هيچ وجه فقهى تطبيق نمينمايد و دلائلش در توجيه اتخاذ آن پذيرفتنى نيست » ( 1 )\r\nابن ابى الحديد در شرح اين فرمايش ميگويد : « اگر گفته شود طلحه نخست معتقد بود خون عثمان را ميتوان ريخت ولى بعدها و پس از قتل عثمان\r\n\r\n","description":"","footnote":"\r\n( 1 ) نهج البلاغه 1 / 323 .\r\n","page_name":" 181 ","page_number":181},
  {"content":"\r\nاز اين عقيده بگشت و معتقد شد قتلش حرام بوده و قاتلينش بايد مجازات شوند .\r\nدر جواب ميگوئيم : اگر طلحه گفته بود تغيير عقيده داده است على ( ع ) اين سه فرض را مطرح نمىساخت ، و اين سه فرض را در باره اش باتكاى اين واقعيت مطرح ساخته كه او بر يك اعتقاد ثابت مانده است . طرح اين سه فرض دربارهء طلحه هر گاه تغيير عقيده نداده باشد طبعا صحيح خواهد بود . از طرفى تاريخ گواه همين حقيقت است و در بارهء طلحه هرگز روايت نشده كه گفته باشد از آنچه دربارهء عثمان كرده‌ام پشيمان شده‌ام !\r\nهمچنين اگر گفته شود چطور امير المؤمنين ( ع ) هيچيك از سه كار نامبرده را نكرده است در حالى كه ميدانيم طلحه وقتى عثمان در محاصره بوده قاتلينش را كمك كرده است ! ميگوئيم : مقصود امام اين است كه اگر عثمان ظالم بوده طلحه وظيفه داشته پس از قتل او قاتلينش را كمك كرده تحت حمايت خويش بگيرد و نگذارد كسى خونشان را بريزد ، و بديهى است كه طلحه چنين نكرده است بلكه فقط در زمان حيات عثمان به آنها كمك ميكرده است ، و اين در سه فرض نامبرده مطرح نيست » ( 1 ) .\r\n2 - طبرى روايت مىكند : « على ( ع ) در روزهائى كه عثمان محاصره بود به طلحه گفت : ترا به خدا قسم مىدهم كه مردم را از عثمان دور كن .\r\nگفت : نه ، به خدا اين كار را نخواهم كرد تا بنى اميه كيفر خود را باز دهند . ( 2 ) » ( 3 )\r\n\r\n","description":"","footnote":"\r\n( 1 ) شرح ابن ابى الحديد 2 / 506 .\r\n( 2 ) ظاهرا اشاره اش به پس دادن كيفر قتلى است كه بنى اميه در محاصره مرتكب گشته و يكى از محاصره كنندگان را كه از اصحاب پيامبر اكرم بوده است كشته‌اند ، و محاصره كنندگان مطالبهء قصاص ميكرده‌اند و چون عثمان حامى قاتلان بوده او را در جريان همين قصاص و باستناد آن كشته‌اند . ( فارسى )\r\n( 3 ) تاريخ طبرى 5 / 139 - شرح ابن ابى الحديد 1 / 168 .\r\n","page_name":" 182 ","page_number":182},
  {"content":"\r\nابن ابى الحديد پس از نقل اين روايت ميگويد : على ( ع ) به همين جهت ميگفت :\r\nخدا طلحه را سزا دهد كه عثمان آنهمه چيز به او بخشيد و او با وى چنين كرد !\r\n3 - طبرى در روايت ديگرى ميگويد : « عبد اللَّه بن عباس بن ابى ربيعه ميگويد : به خانه عثمان رضى اللَّه عنه در آمدم . ساعتى با او و درباره اش سخن گفتيم . آنگاه دستم را گرفته ببرد تا سخن كسانى را كه بر در خانه اش بودند شنيديم . يكى ميگفت : منتظر چه هستيد ؟ ديگرى ميگفت : تأمل كنيد شايد از رويهء خلافش باز گردد . همينطور كه دو نفرى ايستاده و حرف آنها را گوش ميكرديم طلحة بن عبيد اللَّه رسيد و از مردمى كه آنجا بودند پرسيد پسر عديس كجاست ؟ او را نشانش دادند . وقتى پسر عديس آمد طلحه چيزى به گوش او گفت . آنگاه پسر عديس بر گشته به رفقايش گفت : هيچكس را نگذاريد وارد خانهء اين مرد شود يا از خانه اش بيرون آيد . عثمان به من گفت : اين دستورى است كه الآن طلحه به او داده . و افزود : خدايا ! خودت طلحه را چاره كن چون اوست كه اينها را تحريك كرده و عليه من شورانده است . به خدا اميدوارم كه دستش بخلافت نرسد و به كشتن رود ، چون اوست كه مقدسات و حقوق مرا پايمال كرد و ريختن خون مرا روا شمرده است . در حالى كه از پيامبر خدا شنيدم كه ميگفت : خون هيچ مسلمانى را جز در سه مورد نميتوان روا شمرد و ريخت : مردى كه پس از مسلمان شدن كافر شود كشته خواهد شد ، مردى كه با داشتن همسر زنا كند كه سنگسار خواهد شد ، بالاخره مردى كه انسانى را بىآنكه قاتل باشد بكشد . بنابراين مرا باستناد كداميك از اين موارد ميخواهند بكشند ؟ در اينهنگام عثمان به جايگاه خود برگشت ، و من خواستم از خانه اش بيرون بيايم نگذاشتند و آنجا ايستاده بودم تا محمد بن ابو بكر سر رسيد و به آنها دستور داد بگذارند بروم . به من اجازه عبور دادند » ( 1 ) .\r\n\r\n","description":"","footnote":"\r\n( 1 ) تاريخ طبرى 5 / 122 - تاريخ الكامل ابن اثير 3 / 73 .\r\n","page_name":" 183 ","page_number":183},
  {"content":"\r\n4 - طبرى از حسن بصرى نقل مىكند : « طلحه زمينى داشت كه به عثمان به مبلغ هفتصد هزار ( درهم ) فروخت . وقتى پولها را تحويل گرفت گفت :\r\nآدمى كه چنين پولى در خانه نگهدارد با اين كه نميداند چه از كار خدا بر سرش خواهد آمد در برابر خداى عزّ و جلّ مغرور خواهد بود . آنگاه با نماينده اش ( يا نمايندهء عثمان كه پول را براى طلحه آورده بود ) شروع كردند به گردش در كوچه‌هاى مدينه و بخشيدن پول به اين و آن ، بطوريكه تا فردا صبح يكدرهم پيشش نماند . حسن بصرى ميگويد : بعدها هم او از پى درهم و دينار - يا سيم و زر - بر ميخيزد ( يعنى عليه عثمان و براى تصاحب مقامش ) ! » ( 1 )\r\n5 - ابن ابى الحديد از قول طبرى چنين نقل مىكند : « عثمان از طلحه پنجاه هزار ( درهم ) طلبكار بود . روزى طلحه به وى در راه مسجد گفت :\r\nپولت حاضر است بيا بگير . عثمان گفت : مال خودت باشد تا بتوانى به بخشش و جوانمردىات ادامه دهى . عثمان وقتى در محاصره بود - اشاره به اين گونه خوبيهايش با طلحه - ميگفت : سزاى معكوس ميدهد ! » ( 2 )\r\nابن ابى الحديد ميگويد : « طلحه بيش از هر كس در تحريك و شوراندن مردم عليه عثمان ميكوشيد ، و زبير در مرتبهء بعد از او قرار داشت . ميگويند عثمان گفته است : مرگ بر طلحه كه اينهمه زر و سيم به او بخشيدم و حالا ميخواهد مرا بكشد و مردم را بكشتن من بر ميانگيزد . خدايا ! نگذار از كارهايش بهره ببرد و به خلافت دست يابد ، و بگذار عواقب تجاوز كاريش را بچشد . كسانى كه دربارهء محاصرهء عثمان كتاب نوشته‌اند گفته‌اند كه طلحه\r\n\r\n","description":"","footnote":"\r\n( 1 ) تاريخ طبرى 5 / 139 - تاريخ ابن عساكر 7 / 81 .\r\n( 2 ) اين روايت را طبرى در تاريخش 5 / 139 آورده ولى در تاريخ طبرى موجود اين قسمت كه « عثمان وقتى در محاصره بود ميگفت سزاى معكوس ميدهد ! » حذف شده است !\r\n","page_name":" 184 ","page_number":184},
  {"content":"\r\nروز قتل عثمان صورت خود را پوشيده بود تا مردم او را نشناسند ، و به طرف خانهء عثمان تير اندازى ميكرد . و گفته‌اند وقتى محاصره كنندگان نتوانستند به درون خانهء عثمان درآيند طلحه آنها را از بام خانهء يكى از انصار به آنجا راهنمائى كرد تا به درون خانه رفته عثمان را كشتند » ( 1 ) .\r\n6 - مدائنى در كتاب « كشته شدن عثمان » مينويسد : « طلحه تا سه روز نگذاشت او را به خاك بسپارند . على ( ع ) تا پنج روز از كشته شدن عثمان نگذشت با مردم بيعت نكرد . حكيم بن حزام - يكى از قبيلهء بنى اسد - و جبير بن مطعم براى دفن عثمان از على ( ع ) كمك خواستند . طلحه عده اى را مأمور كرد در كمين جنازهء عثمان بنشينند و آن را سنگباران كنند . جز تنى چند از خانواده اش كسى در تشييع جنازه شركت نداشت و ميخواستند او را در كنار ديوارى در مدينه كه به » حش كوكب « معروف بود و يهوديان مرده هاشان را آنجا دفن ميكردند دفن كنند . چون جنازه به آنجا رسيد تابوتش را سنگباران كرده خواستند آن را سرنگون سازند . پس على ( ع ) به مردم پيام داده كه دست از آن بدارند ، و دست برداشتند و جنازه را برده در » حش كوكب « به خاك سپردند . » و مينويسد : « عثمان را اوائل شب دفن كردند . در تشييع او جز مروان بن حكم و دختر عثمان و سه تن از نوكرانش هيچكس حضور نداشت . دخترش بصداى بلند ميگريست . طلحه عده اى را به كمين جنازه نشانده بود تا آن را سنگباران كردند و فرياد ميزدند : نعثل ! نعثل ! و بعد داد زدند : به طرف ديوار ! به طرف ديوار ! در نتيجه ، او را همانجا در كنار ديوار ( كه قبرستان يهوديان مدينه بود ) دفن كردند » .\r\n7 - واقدى مينويسد : وقتى عثمان كشته شد راجع به دفنش بحث شد .\r\n\r\n","description":"","footnote":"\r\n( 1 ) شرح ابن ابى الحديد 2 / 404 .\r\n","page_name":" 185 ","page_number":185},
  {"content":"\r\nطلحه گفت : بايد در « دير سلع » دفن شود يعنى در قبرستان يهود » . طبرى همين را در تاريخش نقل كرده اما بجاى طلحه مينويسد » يكنفر « گفت . . . ( 1 )\r\n8 - طبرى مينويسد : « هنگامى كه عثمان به محاصره در آمد على ( ع ) در خيبر بود ( در مزرعه اش ) . چون به مدينه باز آمد عثمان او را خواست ، كسى كه ماجرا را نقل كرده ميگويد ، چون على ( ع ) روانهء خانهء عثمان شد با خود فكر كردم بروم ببينم چه ميگويند : ابتدا عثمان خدا را سپاس و ستايش برده گفت : من به گردن تو حقوقى دارم كه عبارتست از حق مسلمانى ( حقوقى كه مسلمان بر گردن همهء مسلمانان دارد ) و حق برادرى ، زيرا ميدانى وقتى پيامبر خدا ( ص ) ميان اصحابش ( دو به دو ) پيمان برادرى بست ميان من و تو پيمان برادرى بست ، و حق خويشاوندى و دامادى را بيان كرد ، و نيز حقوقى كه بر اثر عهد و پيمان بوجود ميآيد . بعلاوه به خدا اگر هيچيك از اينها نبود و ما در جاهليت مىزيستيم براى قبيلهء عبد مناف ( كه على ( ع ) و عثمان از آن بشمار ميآيند ) خيلى بد بود كه يكى از قبيلهء تيم ( قبيلهء ابوبكر و عايشه و طلحه ) حكومت را از دستشان بربايد . آنگاه على ( ع ) خدا را سپاس و ستايش برده گفت :\r\nحقوقى كه بر شمردى بر عهدهء من است . اما اينكه گفتى اگر در جاهليت بوديم براى قبيله بنى عبد مناف خيلى بد بود كه يكى از قبيلهء تيم حكومت را از دستشان بگيرد . . . درست گفتى و به زودى خبرش به تو خواهد رسيد . بعد ، از خانهء عثمان بيرون آمده وارد مسجد شد . اسامه را آنجا ديد او را صدا زده در حالى كه به دستش تكيه داده بود از مسجد به طرف طلحه و اطرافيانش بيرون رفت . با هم وارد خانهء طلحة بن عبيد اللَّه كه پر از جمعيت بود شديم . طلحه باحترام برخاسته نزد او آمد . على ( ع ) به او گفت : اى طلحه ! اين چه كارى است كه براى خودت\r\n\r\n","description":"","footnote":"\r\n( 1 ) . 5 / 103 .\r\n","page_name":" 186 ","page_number":186},
  {"content":"\r\nدرست كرده اى ؟ گفت : اى ابو الحسن ! اين را وقتى كردم كه كارد به استخوان رسيده بود . على ( ع ) از آنجا بيرون آمده بسرعت خود را به خزانهء عمومى رسانده دستور داد : در آن را باز كنند . كليدها را نيافتند . دستور داد تا در خزانه را شكستند و اموال عمومى را بيرون آوردند ، آنگاه شروع كرد به تقسيم آنها ميان مردم ، چون خبر به كسانى رسيد كه در خانهء طلحه جمع بودند دسته دسته آهسته از آنجا بدر شده نزد على ( ع ) آمدند تا طلحه تنها ماند .\r\nخبر به عثمان رسيد ، شاد شد . در اينوقت طلحه به طرف خانهء عثمان به راه افتاد بعنوان ديدن او . با خود گفتم به خدا بايد همراه اين بروم ببينم چه ميگويد .\r\nدنبالش به راه افتادم . از عثمان اجازهء ملاقات خواست و وارد خانه اش شده گفت : اى امير المؤمنين ! از خدا آمرزش ميخواهم و بدرگاهش توبه ميبرم .\r\nبدنبال چيزى بودم ولى خدا مانع وصول من به آن شد . عثمان گفت : به خدا تو نيامدى توبه كنى بلكه چون شكست خوردى آمدى . خدا به حساب تو اى طلحه خواهد رسيد ! » ( 1 )\r\nامينى گويد :\r\nاين عبارتى است كه در تاريخ طبرى چاپ شده و موجود هست ، اما با آنچه طبرى خود نوشته فرق دارد تبهكاران در نوشتهء او دست برده و مطلب برادرى عثمان با على ( ع ) را كه همهء مسلمانان در نادرستى آن متفقند افزوده‌اند .\r\nگوئى اين جماعت با خود عهد كرده‌اند كه هر حديث و روايت تاريخى را يافتند تحريف كنند و آن را از صورت اصلى بگردانند . ابن ابى الحديد همين روايت را از تاريخ طبرى نقل كرده و در شرح نهج البلاغه آورده است ( 2 ) . و در آن\r\n\r\n","description":"","footnote":"\r\n( 1 ) تاريخ طبرى 6 / 154 - تاريخ الكامل ابن اثير 3 / 70 - شرح ابن ابى الحديد 1 / 165 - تاريخ ابن خلدون 2 / 397 .\r\n( 2 ) . 2 / 506 .\r\n","page_name":" 187 ","page_number":187},
  {"content":"\r\nاثرى از مسألهء برادرى عثمان با على ( ع ) نيست و معلوم مىشود كه تا زمان ابن ابى الحديد هنوز در اين روايت تاريخ طبرى دست نبرده بودند . اينك روايت طبرى در شرح ابن ابى الحديد :\r\n« طبرى در تاريخش مينويسد : هنگامى كه عثمان به محاصره در آمد على ( ع ) در خيبر بود . چون به مدينه باز آمد عثمان او را خواست . وقتى وارد خانهء عثمان شد به او گفت : من به گردن تو حقوقى دارم كه عبارتست از حق مسلمانى و حق خويشاوندى و حقوقى كه بر اثر عهد و پيمان بوجود ميآيد .\r\nبعلاوه به خدا اگر هيچيك از اينها نبود و ما در جاهليت مىزيستيم براى قبيلهء عبد مناف ننگ بود كه يكى از قبيلهء تيم حكومت را از دستشان بربايد ( يعنى طلحه ) على ( ع ) به او گفت : خبرش به تو خواهد رسيد . . . »\r\nدر جلد سوم « الغدير » حديث برادرى را مشروحا آورده و ثابت نموديم كه پيامبر گرامى ( ص ) پيمان برادرى را ميان خود و على ( ع ) بست نه ميان على ( ع ) و ديگرى .\r\n9 - بلاذرى مينويسد : « طلحه به عثمان گفت : تو كارهاى بدعت آميزى كرده اى كه براى مردم بيگانه و غريب مينمايد . عثمان گفت : من كارهاى بدعت آميز نكرده‌ام . اين شما هستيد كه رابطهء مردم با مرا خراب كرده آنها را بر من ميشورانيد » ( 1 ) .\r\n10 - بلاذرى از قول ابو مخنف و ديگران ميگويد : « مردم عثمان را تحت نظر گرفته نميگذاشتند كسى به خانه اش درآيد . سعد بن عاص به او توصيه كرد احرام بپوشد و به قصد حج بيرون آيد ، كسى جرأت تعرض او را نخواهد كرد . خبر به محاصره كنندگان رسيد ، گفتند : به خدا اگر بيرون آيد او را\r\n\r\n","description":"","footnote":"\r\n( 1 ) انساب الاشراف 5 / 44 .\r\n","page_name":" 188 ","page_number":188},
  {"content":"\r\nرها نخواهيم كرد تا خدا كار ما و او را فيصله دهد . و طلحه محاصره را تنگتر و شديدتر ساخت و رساندن آب به خانه اش را ممنوع كرد ، بطوريكه على بن ابيطالب از آن بخشم آمد و در نتيجه به او آب رساندند » ( 1 )\r\n11 - بلاذرى در روايت ديگر ميگويد : « زبير و طلحه بر اوضاع مسلط شدند . طلحه نگذاشت به عثمان آب آشاميدنى برسانند پس على ( ع ) به طلحه - كه در مزرعه اش در يك ميلى مدينه بود - پيغام داد كه بگذار اين مرد از آب خويش و از آب چاه خويش يعنى چاه رومه بنوشد ، و او را از تشنگى نكشيد . طلحه نپذيرفت . على ( ع ) گفت : به خدا اگر آن روز عهد نكرده بودم كه تا به سفارشاتم عمل نكند هيچكس را از او باز ندارم به او آب ميرساندم » ( 2 ) .\r\nدر كتاب « الامامة و السياسة » چنين آمده : « مردم كوفه و مصر شبانه روز در اطراف و بر در خانهء عثمان پاس ميدادند و طلحه هر دو دسته را عليه عثمان تشويق ميكرد . بالاخره طلحه به آنها گفت : عثمان تا وقتى غذا و آب به او ميرسد از اجتماع و محاصرهء شما بيمى به خود راه نميدهد ، بنابر اين آب را بر او ببنديد و نگذاريد آب به او برسد » ( 3 ) .\r\n12 - بلاذرى مينويسد : « گفته‌اند : مجمع كه از انصار بود به طلحه برخورد . طلحه از او پرسيد : رفيقت ( يعنى عثمان ) چه خواهد كرد ؟ گفت :\r\nبه خدا فكر ميكنم شما او را خواهيد كشت . طلحه گفت : اگر كشته بشود نه فرشتهء مقربى است كه اهميتى داشته باشد و نه پيامبر مرسلى است » ( 4 ) .\r\n13 - بموجب روايتى كه بلاذرى آورده : « عثمان به عده اى كه طلحه\r\n\r\n","description":"","footnote":"\r\n( 1 ) . 5 / 71 .\r\n( 2 ) . 5 / 90 .\r\n( 3 ) . 1 / 34 .\r\n( 4 ) انساب الاشراف 5 / 74 .\r\n","page_name":" 189 ","page_number":189},
  {"content":"\r\nدر ميانشان بود سلام مىكند . جوابش را نميدهند . به طلحه ميگويد : اى طلحه ! فكر نميكردم روزى را در عمرم ببينم كه به تو سلام كنم و جوابم را ندهى » ( 1 )\r\nاين غير از ماجراى مشابهى است كه در دومين محاصرهء عثمان رخ داده و ديار بكرى آن را در تاريخ الخميس آورده است : « روزى عثمان از پنجرهء خانه اش رو به مردم نموده سلام كرد . هيچكس جوابش را نداد همه بجاى سلام به او به خود سلام گفتند ! » ( 2 )\r\nجريان جبلة بن عمرو انصارى و اين كه به مردم دستور داده بود اگر عثمان به آنها سلام كرد جوابش را ندهند بعدا خواهد آمد .\r\n14 - بلاذرى مينويسد : « در روزهاى محاصره ، طلحه ادارهء جنبش مردم را بدست گرفت . در اينوقت عثمان ، عبد اللَّه بن حارث ( از خانوادهء عبد المطلب ) را با اين بيت شعر نزد على ( ع ) فرستاد :\r\nاگر قرار است خورده شوم تو مرا بخور\r\nو گر قرار نيست ، مرا پيش از آنكه قطعه قطعه شوم درياب\r\nابو مخنف ميگويد : آن روز على ( ع ) امامت مردم را در نماز به عهده گرفت . عثمان آن بيت را بعنوان پيغام توسط عبد اللَّه بن حارث براى او فرستاد .\r\nبر اثر آن ، على ( ع ) مردم را از دور و بر طلحه پراكند . طلحه چون وضع را چنان ديد نزد عثمان رفته پوزش خواست . عثمان به او گفت : اى پسر زن حضرمى ! مردم را عليه من شوراندى و به قتل من خواندى ، اما حالا كه فرصت و امكان از دستت رفته آمده اى عذر خواهى ميكنى ؟ ! خدا عذر آن را نپذيرد كه عذر ترا بپذيرد ! » ( 3 )\r\n\r\n","description":"","footnote":"\r\n( 1 ) . 5 / 76 .\r\n( 2 ) تاريخ الخميس 2 / 260 .\r\n( 3 ) انساب الاشراف 5 / 77 .\r\n","page_name":" 190 ","page_number":190},
  {"content":"\r\n15 - بلاذرى از « ابن سيرين » نقل مىكند كه : « از اصحاب پيامبر ( ص ) هيچكس بيش از طلحه عليه عثمان تندروى نميكرد » ( 1 ) و همين روايت را ابن عبد ربه در « عقد الفريد » نوشته است ( 2 ) .\r\n16 - ابن سعد و ابن عساكر مينويسند : « در جنگ جمل ، طلحه ميگفت :\r\nما در كار عثمان آلوده شديم ، بنابر اين هيچ وسيله اى بهتر از اين نيست كه در راه او خون خويش نثار كنيم . خدايا ! امروز قصاص عثمان را از من بگير تا از من خشنود شود » ( 3 ) .\r\n17 - ابن عساكر مينويسد : « در جنگ جمل ، مروان بن حكم در لشكر ( طلحه و عائشه ) بود . گفت : پس از امروز بدنبال خونخواهى عثمان نخواهم بود . زيرا او بود كه طلحه را به تير زده كشت ، و به ابان پسر عثمان گفت :\r\nبجاى تو بعضى از قاتلين پدرت را بكيفر رساندم . تيرى كه مروان زد به زانوى طلحه اصابت كرده بود . بيرون كشيدن آن تير و به حال خود گذاشتنش هر دو مايهء زحمت او بود . خودش گفت : آن را به حال خود واگذاريد ، زيرا آن تيرى است كه خدا فرستاده است » ( 4 ) .\r\nابو عمر در « استيعاب » مينويسد : « دانشمندان مورد اعتماد در اين اختلافى ندارند كه طلحه را مروان در جنگ جمل و در حالى كه در حزب و سپاه او بوده كشته است . آورده‌اند كه طلحه در جنگ جمل اظهار پشيمانى ميكرد و ميگفت :\r\nخدايا ! انتقام عثمان را از من بگير تا از من خشنود شود » . هم او از قول ابن ابى سبره مينويسد : « مروان در جنگ جمل به طلحه نگريسته گفت : پس از\r\n\r\n","description":"","footnote":"\r\n( 1 ) انساب الاشراف 5 / 81 .\r\n( 2 ) . 2 / 269 .\r\n( 3 ) طبقات ابن سعد - تاريخ ابن عساكر 7 / 84 - تذكرهء سبط بن جوزى 44 .\r\n( 4 ) تاريخ ابن عساكر 7 / 84 .\r\n","page_name":" 191 ","page_number":191},
  {"content":"\r\nامروز بدنبال انتقامم نخواهم بود . و سپس طلحه را به تير زد و كشت » .\r\nو بنا بروايتى ديگر مينويسد : « مروان ، طلحه را به تير زده رو به ابان پسر عثمان گردانده گفت : تو را از انتقام بعضى از قاتلين پدرت آسوده كرديم » .\r\nسپس چندين روايت تاريخى ديگر به همين مضمون نقل كرده است .\r\nابن حجر مينويسد : « ابن عساكر از چندين طريق روايت كرده ( 1 ) كسى كه طلحه را به تير زد و كشت مروان بن حكم بود . اين روايت را ابو القاسم بغوى با سند صحيح از جارود بن ابى سبره نقل كرده و ميگويد : در جنگ جمل مروان به طلحه نظر انداخته گفت : انتقامم را بعد از امروز نخواهم گرفت . آنگاه تيرى بر گرفته او را هدف قرار داده كشت . روايات ديگرى همين را حكايت مىكند و ميگويد : مروان بن حكم ، طلحه را در ميان سواره نظام يافته گفت :\r\nاين همان است كه به قتل عثمان كمك كرده است . آنگاه او را به تير زد كه بر زانويش نشست و خون همچنان از آن ميريخت تا مرد . اين را حاكم نيشابورى در « مستدرك » ثبت كرده است ( 2 ) . اين روايات حاكى است كه مروان بن حكم را ديده‌اند كه در آن روز طلحه را به تير زده و تير بر زانويش نشسته و چندان خون از او رفته تا مرده است » ( 3 ) .\r\n\r\n","description":"","footnote":"\r\n( 1 ) شيخ عبد القادر بن بدران در چاپهاى اخير تاريخ ابن عساكر بعنوان « مصحح » به تحريف و كم و زياد كردن كتاب پرداخته و بجاى اين كه تحريفهاى سابق و خطاها و تصحيف آن را بزدايد در بسيارى از احاديث آن دست برده و هر متن يا سندى را كه به مذاقش خوش نيامده حذف كرده است و چيزها از خود افزوده و « توضيحات » غرض آلود و خطا بر آن تحميل نموده است ، و او كه در نقش « مصحح » بايد امانتدار و پاسدار گنجينه‌هاى علمى و دينى ميبود راهزن و رباينده اش گشته است !\r\n( 2 ) مستدرك 3 / 370 .\r\n( 3 ) اصابه ، ابن حجر 2 / 230 .\r\n","page_name":" 192 ","page_number":192},
  {"content":"\r\nحاكم نيشابورى در « مستدرك » اين روايت را ثبت كرده است : « همراه طلحه با على مىجنگيديم و مروان همراه ما بود . سپس شكست خورده فرارى شديم . در اينهگام مروان گفت : امروز اگر بگذرد به طلحه دست نخواهم يافت تا انتقامم را از او بگيرم . و تيرى بطرفش پرتاب كرد كه او را كشت . » ( 1 ) .\r\nمحب الدين طبرى مينويسد : « چنين معروف است كه طلحه را مروان بن حكم كشته است ، او را به تير زده و گفته : پس از امروز بدنبال انتقامم نخواهم بود . زيرا چنان كه ادعا كرده و پنداشته‌اند طلحه از محاصره كنندگان عثمان بوده و كار را بر او سخت گرفته است » ( 2 ) .\r\nبنا به نوشته بلاذرى ، روح بن زنباع گفته است كه « طلحه را مروان به تير زد تا انتقام خون عثمان را از او بستاند » ( 3 ) .\r\nاين مطلب كه مروان بن حكم ، طلحه را بانتقام خون عثمان كشته است در كتب تاريخ و شرح حال و حديث آمده است ( 4 ) .\r\n18 - « ابن سعد » مينويسد كه پير مردى از قبيلهء كلب ميگويد از عبد الملك بن مروان شنيدم كه ميگفت : اگر امير المؤمنين مروان به من اطلاع نداده بود كه طلحه را كشته است هر كه از اولاد طلحه مىيافتم بقصاص خون عثمان ميكشتم .\r\n\r\n","description":"","footnote":"\r\n( 1 ) . 3 / 370 .\r\n( 2 ) رياض النضرة 2 / 259 .\r\n( 3 ) انساب الاشراف 5 / 135 .\r\n( 4 ) رجوع كنيد به : مروج الذهب 2 / 11 - عقد الفريد 2 / 279 - مستدرك ، حاكم نيشابورى 3 / 370 - تاريخ الكامل ، ابن اثير 3 / 104 - صفة الصفوة ، ابن جوزى 1 / 132 - اسد الغابه 3 / 61 - دول الاسلام ، ذهبى 1 / 18 - تاريخ ابن كثير 7 / 247 - تذكرهء سبط بن جوزى 44 - مرآة الجنان ، يافعى 1 / 97 - تهذيب التهذيب 5 / 21 - تاريخ ابن شحنه در حاشيهء تاريخ الكامل 7 / 189 .\r\n","page_name":" 193 ","page_number":193},
  {"content":"\r\n19 - حميدى در كتاب « نوادر » از قول عبد الملك بن مروان نقل مىكند كه « موسى پسر طلحه نزد وليد آمد ، وليد به او گفت : هر وقت نزد من ميآئى تصميم به قتلت ميگيرم و آنچه مرا از انجامش باز ميدارد اين است كه مروان به من گفته كه طلحه را كشته است » ( 1 ) .\r\n20 - طبرى مينويسد : « طلحه و زبير - در بصره - بنطق ايستاده گفتند :\r\nمردم بصره ! براى گناهى بزرگ بايد توبه كرد . ما فقط مىخواستيم امير المؤمنين عثمان را مؤاخذه كنيم نه اين كه او را بكشيم ، اما مردم نادان بر افراد پر حوصله و شكيبا چيره گشته او را كشتند . مردم به طلحه گفتند : ولى در نامه هائى كه براى ما ميفرستادى چيز ديگرى نوشته اى » ( 2 ) .\r\n21 - مسعودى در جريان جنگ جمل مينويسد : « على رضى اللَّه عنه پس از بازگشت زبير ، طلحه را صدا زده پرسيد : علت اين كه قيام كرده اى چيست ؟ گفت : خونخواهى عثمان . على گفت : خدا هر كدام از ما دو نفر را كه مسؤل قتل او است بكشد ( 3 ) » ( 4 ) .\r\n22 - طلحه و زبير چون به « سبخه » - محلى در بصره - رسيدند عبد اللَّه بن حكيم تميمى نامه هائى را كه قبلا آنها به او نوشته بودند پيششان آورد . از طلحه پرسيد : آيا اينها نامه‌هاى تو نيست ؟ گفت : آرى . گفت ديروز اين نامه را نوشتى و ما را دعوت به خلع و قتل عثمان كردى ، و وقتى او را كشتى آمده اى كه براى گرفتن انتقام خونش قيام كرده‌ام . به خدا قسم ميدانم كه اين نظريهء تو نيست .\r\nبلكه با اين اظهار نظرها ميخواهى به دنيا - ثروت و مقام و امثال آنها - دست\r\n\r\n","description":"","footnote":"\r\n( 1 ) تهذيب التهذيب 5 / 22 .\r\n( 2 ) تاريخ طبرى 5 / 179 .\r\n( 3 ) دعاى امام ( ع ) فورا مستجاب گشت و طلحه همان روز كشته شد .\r\n( 4 ) مروج الذهب 2 / 11 .\r\n","page_name":" 194 ","page_number":194},
  {"content":"\r\nپيدا كنى . اندكى به هوش باش ! اگر براستى اين ، نظريهء تو است پس چرا وقتى على ( ع ) به تو پيشنهاد بيعت كرد پذيرفتى و با آزادى كامل و با شادى با او بيعت كردى ، و سپس پيمان بيعتش را گسستى ، و بعد آمده اى ميخواهى مرا در انحراف به كفرت و در آشوبت شركت دهى ؟ ! . . . » ( 1 )\r\n23 - « ابن قتيبه » مينويسد : « آورده‌اند كه وقتى طلحه و زبير و عائشه وارد بصره شدند مردم در دو طرف راه صف بستند و مىپرسيدند : اى ام المؤالمؤمنين ! چرا از خانه ات بدر آمده قيام كردى ؟ ! چون اين سؤال و ايراد را زياد تكرار كردند او كه از افراد سخنور بود با بيانى رسا به سپاس و ستايش خدا پرداخته گفت : مردم ! به خدا گناه عثمان به آن اندازه نرسيده بود كه قتلش را واجب سازد و او مظلومانه و بناحق كشته شده است . ما بخاطر اين كه شما را ( بناحق ) با تازيانه و چوبدستى ميزدند بر آشفتيم ( در حكومت عثمان ) ، چگونه بخاطر اين كه عثمان را كشته‌اند بر نياشوبيم ؟ !\r\nنظريهء درست اين است كه قاتلين عثمان را پيدا كرده بقصاص خونش بكشيد ، و بعد كار انتخاب حاكم به شورائى بدانگونه كه عمر بن خطاب تعيين كرد واگذار شود . از مردم يكى ميگفت : راست ميگويد . و ديگرى ميگفت :\r\nنادرست ميگويد . همينطور جار و جنجال بود تا كار به جائى رسيد كه بچهرهء هم ميزدند . در اين اثنا يكى از اشراف بصره نامه اى از نامه‌هاى طلحه را آورد كه در آن بكشتن عثمان بر انگيخته بود . و به طلحه گفت : اين ، نامهء تو نيست ؟ ! گفت : آرى . گفت : حالا جواب و توجيه تو در بارهء نظر و حرفها و وضع قبلىات چيست ؟ دربارهء اين كه ديروز ما را تشويق ميكردى كه عثمان را بكشيم و امروز ما را دعوت ميكنى به انتقام خون او برخيزيم ؟ ! وانگهى ادعا ميكنيد\r\n\r\n","description":"","footnote":"\r\n( 1 ) شرح ابن ابى الحديد 2 / 500 .\r\n","page_name":" 195 ","page_number":195},
  {"content":"\r\nعلى ( ع ) از شما دعوت كرده كه چون كهنسالتر از او هستيد پيش از خود براى شما بيعت گرفته شود ولى شما نپذيرفته و او را بخاطر خويشاوندى نزديكش با پيامبر خدا و سابقه اش ( و سبقتش در ايمان ) مقدم دانسته‌ايد . بنابراين چگونه پس از اين كه پيشنهاد بيعت با شما كرده پيمان بيعتى را كه با او بسته‌ايد نقض ميكنيد ؟ ! طلحه جوابداد : او هنگامى پيشنهاد بيعت به ما كرد كه خلافت را غصب و تصاحب كرده و مردم نيز با او بيعت نموده بودند . وقتى به ما پيشنهاد كرد براى ما بيعت بگيرد فهميديم اگر قبول هم بكنيم او پيشنهادش را عملى نخواهد كرد و اگر هم عملى كند مهاجران و انصار زير بار نخواهند رفت ، و ترسيديم اگر از بيعت با او خوددارى نمائيم ما را بكشند ، به اين جهت بدون اينكه مايل باشيم با او بيعت كرديم . از آنها پرسيد : نظرتان دربارهء عثمان چيست ؟\r\nطلحه گفت : گفتيم كه ما به او انتقاداتى داشتيم و حمله ميكرديم و او را در برابر مخالفانش خوار گذاشتيم ، در نتيجه براى رهائى از آنچه نسبت به او كرده بوديم جز يك راه نديديم و آن اين كه بخونخواهى او برخيزيم . پرسيد :\r\nحالا دستور چه كارى بما ميدهيد ؟ طلحه گفت : با ما به اين مضمون بيعت كنيد كه با على بجنگيد و پيمان بيعتش را لغو نمائيد . پرسيد : اگر بعد از شما كسى آمده ما را به همين كار دستور داده چه كنيم ؟ طلحه و زبير گفتند : با او بيعت نكن . گفت : سخن منصفانه نگفتيد . به من دستور ميدهيد كه با على بجنگم و بيعتش را بيعتى كه بر گردن و بعهدهء شما است نقض كنم . و ميگوئيد با كسى كه شما پيمان بيعت با او نبسته‌ايد بيعت نكنم . بدانيد كه ما با على ( ع ) بيعت كرده‌ايم و اگر شما ميخواهيد حاضريم با دست چپ با شما بيعت كنيم ! مردم بر اثر اين گفتگو پراكنده شدند ، جماعتى با عثمان بن حنيف ( استاندار على ( ع ) در بصره ) شدند و دسته اى با طلحه و زبير .\r\n","description":"","footnote":"","page_name":" 196 ","page_number":196},
  {"content":"\r\nآنگاه جارية بن قدامه آمده به عائشه گفت : اى ام المؤمنين ! اين كه از خانه ات در آمده و سوار اين شتر لعنتى شدى براى ما ناگوارتر از كشته شدن عثمان است . خدا براى تو احترام و حفاظى مقرر داشته بود كه تو آن را دريدى و حرمتت را آلودى . و هر كه جنگيدن با تو را روا بشمارد چنان است كه قتل ترا روا شمرده باشد . اگر بارادهء خودت آمده اى به خانه ات باز گرد ، و اگر تو را به آن وا داشته‌اند آنها را كه تو را به آن وادار كرده‌اند مؤاخذه كن » ( 1 ) .\r\n24 - بنابر روايت « ابو مخنف » ، امير المؤمنين على بن ابيطالب ( ع ) در نطقى ميفرمايد : « خدايا ! طلحه پيمان بيعتش با من را گسسته ، و آنقدر عليه عثمان تحريك كرد تا او را كشت و بعد مرا متهم ساخت . خدايا ! به او مهلت و مجال نده . خدايا ! زبير پيوند خويشاونديش با مرا گسست و پيمان بيعتش را نقض كرد و از دشمنم پشتيبانى نمود ، بنابراين امروز بدانوسيله و بدانگونه كه ميخواهى شرّش را از من دفع فرما ! ( 2 ) » ( 3 )\r\n25 - طبرى مينويسد : « علقمه بن وقاص ليثى گفته است : وقتى طلحه و زبير و عائشه رضى اللَّه عنهم قيام كردند با طلحه ملاقات كردم و بهترين جلسه با او جلسه اى است محرمانه و تنها . ريشش به سينه اش آويخته بود . به او گفتم :\r\nبعقيدهء من بهترين جلسه اى كه با تو ميتوان تشكيل داد جلسه اى است كه تو تنها باشى و تو ريشت به سينه ات آويخته است . به من گفت : ما پس از اين كه در برابر اغيار قدرتى يگانه و متحد بوديم به دو كوه آهنين تقسيم شديم كه هر دسته در پى\r\n\r\n","description":"","footnote":"\r\n( 1 ) الامامة و السياسة 1 / 60 .\r\n( 2 ) چه زود اين دعا مستجاب گشته و خدا به آن دو مهلت حيات و مجال دسترسى به حكومت نداد .\r\n( 3 ) رجوع كنيد به شرح ابن ابى الحديد 1 / 101 .\r\n","page_name":" 197 ","page_number":197},
  {"content":"\r\nجان دسته اى ديگر است . از من در حق عثمان كارهائى سر زده است كه بهيچوجه نميتوانم آن را جبران و از آن توبه كنم مگر اين كه خونم در راه خونخواهى او ريخته شود » ( 1 ) .\r\nطلحه اگر براستى ميخواست توبه كند راه صحيحش اين بود كه خود را تسليم اولياى مقتول يا امام وقت كند تا از او انتقام گرفته شود ، نه اين كه شورش بزرگى به پا كرده عليه امام بيعت شده قيام مسلحانه كند و باعث شود خون دهها هزار مسلمانى كه دخالتى در قتل عثمان نداشته‌اند به خاك بريزد و به يك سلسله كشت و كشتار و اختلافات خونين بيانجامد .\r\n\r\nنظريهء زبير بن عوام : عضو شوراى شش نفره ، و يكى از ده نفرى كه - ميگويند - مژده بهشت يافته‌اند\r\n1 - طبرى در شرح جنگ جمل مينويسد : « على ( ع ) سوار بر اسب از ميان سپاه پيش آمده زبير را فرا خواند ، و او آمده در برابرش ايستاد .\r\nعلى ( ع ) از زبير پرسيد : چه باعث شد كه آمدى ؟ گفت : تو باعث شدى ، نه ترا شايستهء حكومت ميدانم و نه ذيحقتر از ما . على ( ع ) گفت : براى حكومت ، بعد از عثمان رضى اللَّه عنه شايسته نيستم ؟ ! ما ترا از اولاد ( و قبيلهء ) عبد المطلب ميشمرديم تا آنوقت كه پسرت ، همان پسر بدت بزرگ شد و ترا از ما جدا كرد . سپس برخى كارهاى ناروائى را كه كرده بود بر شمرده آنگاه بيادش آورد كه پيامبر ( ص ) به او و زبير برخورده به او ( يعنى على ع ) گفته است : پسر عمه ات ( زبير ) چه ميگويد كه ستمكارانه و بناحق با تو خواهد جنگيد ؟ ( 2 )\r\n\r\n","description":"","footnote":"\r\n( 1 ) تاريخ طبرى 5 / 183 .\r\n( 2 ) بطوريكه در جلد سوم گذشت گروهى از حافظان حديث اين حديث را آورده‌اند .\r\n","page_name":" 198 ","page_number":198},
  {"content":"\r\nدر اين هنگام ، زبير در حالى كه ميگفت بنابر اين با تو نمىجنگم بازگشت نزد پسرش عبد اللَّه و به او گفت : شركت خود در اين جنگ را خردمندانه و روا نمىبينم . پسرش به او گفت : تو در حالى قيام كردى كه آن را بروشنى روا ميدانستى ولى حالا كه چشمت بر پرچمهاى پسر ابى طالب افتاد و فهميدى زير آنها مرگ كمين كرده ترسيدى . زبير از اين سخن بخشم آمده گفت : واى بر تو ! من در برابر او سوگند خوردم كه با او نجنگم . گفت :\r\nكفارهء قسم بده ، غلامت « سرجيس » را آزاد كن . زبير آن برده را بعنوان كفارهء قسم آزاد كرد و رفته در كنار آنها در صف نبرد ايستاد . على ( ع ) به زبير گفت : تو قصاص خون عثمان را از من ميخواهى در حالى كه خودت او را كشتى ؟ ! خدا امروز براى هر كداممان كه با عثمان تندتر بود ناگوارى پيش آورد » ( 1 ) .\r\nسخن على ( ع ) را به زبير : « تو قصاص خون عثمان را از من ميخواهى در حالى كه خودت او را كشتى . . . » حافظ العاصمى نيز در كتاب « زين الفتى » ثبت كرده است . مسعودى آن را به اين عبارت آورده : « واى بر تو اى زبير :\r\nچه باعث شد قيام كنى ؟ گفت : خون عثمان . على ( ع ) گفت : خدا هر كداممان را كه در قتل عثمان دست داشته بكشد » .\r\nزبير از آنجهت سوگند خورد با على ( ع ) نجنگد كه حديث پيامبر گرامى را بيادش آورد و با ياد آورى اين حديث حجت بر او تمام گشت و برايش مسلَّم و يقينى شد كه جنگيدنش با امير المؤمنين و ظالمانه و ناحق است كسى كه با دليل عقلى يقين كرده باشد جنگ با امير المؤمنين ناروا و ظالمانه است هرگز با آزاد كردن برده يا هيچ كار ديگر نميتواند آن را روا بشمارد و بچنان گناه و جنايتى دست بيالايد . ولى چه ميتوان كرد كه عبد اللَّه پسر زبير با ساختن\r\n\r\n","description":"","footnote":"\r\n( 1 ) تاريخ طبرى 5 / 204 - مروج الذهب 2 / 10 - تاريخ الكامل ابن اثير 3 / 102 .\r\n","page_name":" 199 ","page_number":199},
  {"content":"\r\nآن باصطلاح كلاه شرعى سبب جدائى زبير را از آل عبد المطلب فراهم ساخت و باعث شد كه با امام خويش بجنگد و فرمايش پيامبر اكرم را بتحقق رساند !\r\n2 - مسعودى مينويسد : « مروان بن حكم - در جنگ جمل - گفت :\r\nزبير روى از جنگ گردانيد ، طلحه نيز دارد رو بر ميتابد . نميدانم به اين طرف تير اندازى كنم يا به آن طرف . آنگاه طلحه را به تير زد و كشت » ( 1 ) .\r\n3 - ابن ابى الحديد مينويسد : « عليه عثمان ، طلحه بيش از هر كس فعاليت ميكرد ، و زبير در مرتبهء پس از او قرار داشت . آورده‌اند كه زبير ميگفته : او را بكشيد ، چون دينتان را دگرگون كرده است . به او گفتند :\r\nپسرت بر در خانه اش ايستاده و از او حمايت مىكند . گفت : بدم نميآيد كه عثمان كشته شود گر چه كاركشتنش با كشتن پسرم آغاز گردد . زيرا عثمان فردا ( ى رستاخيز ) لاشه اى بر صراط خواهد بود » ( 2 ) .\r\n4 - بلاذرى باستناد روايت ابو مخنف مينويسد : « زبير نزد عثمان آمده گفت : در مسجد پيامبر ( ص ) عده اى هستند كه از ستم تو جلوگيرى مينمايند و ميخواهند قانون اسلام را باجرا گذارى ، بنابر اين بيا و داورى خويش با آنها نزد همسران پيامبر ( ص ) ببر . عثمان قبول كرده با او از خانه در آمد . مردم با اسلحه بر او تاختند . به زبير گفت : اى زبير ! من كسى را نمىيابم كه خواستار حق و اجراى قانون اسلام باشد و نه كسى كه بخواهد از ظلم جلو گيرى كند . آنگاه به درون خانه اش در آمد و زبير به خانهء خويش رفت » ( 3 ) .\r\n\r\n","description":"","footnote":"\r\n( 1 ) مروج الذهب 2 / 11 .\r\n( 2 ) شرح نهج البلاغه 2 / 404 .\r\n( 3 ) انساب الاشراف 5 / 76 .\r\n","page_name":" 200 ","page_number":200},
  {"content":"\r\n5 - بلاذرى مينويسد « در نوشته اى متعلق به عبد اللَّه بن صالح عجلى ديدم چنين آمده است : عثمان با زبير دعوا كرد . زبير به او گفت : اگر بخواهى حاضرم با تو نبرد كنم . پرسيد چگونه ؟ گفت : با شمشير و تير و كمان » ( 1 ) .\r\n\r\nرابطهء طلحه و زبير با عثمان\r\n1 - مولاى متقيان دربارهء اين دو ميفرمايد : « به خدا هيچ كار ناروائى براى من نيافته و از آن نهى نكرده‌اند ، و نه در رابطهء خويش با من انصاف داده‌اند . حقى را مطالبه مينمايند كه خود رها كرده‌اند و قصاص خونى را ميخواهند كه خود ريخته‌اند . اگر در ريختن آن شريكشان بوده‌ام آنها هم ذيسهم خواهند بود ، و در صورتى كه خودشان بدون شركت من ريخته‌اند قصاص را بايد از خويشتن بگيرند . بنابر اين ، نخستين كار عادلانه و بر حقى كه از آنان ممكن است سر بزند محكوم كردن خودشان است . من روشن رأيم ، و هرگز رأى مبهم و تاريك نداشته‌ام و نه كسى توانسته كار يا وضعى را بر من پوشيده بدارد و دگرگونه نمايد . و قطعا آنها گروه تجاوز كار داخلى هستند كه مايهء فساد و شرارت در آن جمع است » ( 2 ) .\r\nابو عمر اين سخن را با اندك اختلافى در لفظ آورده است . به اين صورت :\r\n« من با چهار نفر روبرو و گرفتار شده‌ام : زيركترين و دست و دلبازترين فرد كه طلحه باشد ، و شجاعترين فرد كه زبير است ، و كسى كه مردم در برابرش بيش از هر كسى مطيعند و او عائشه است ، و بالاخره كسى كه بيش از همهء افراد براى به پا كردن شورش كفر آميز شتابزده است و او يعلى بن منيه است . به خدا قسم هيچيك از كارهاى مرا بعنوان منكر و ناروا نشناخته و از آن نهى نكرده‌اند ، و نه پولى را به خود يا ديگرى بناروا اختصاص داده‌ام ، و نه از روى هوس\r\n\r\n","description":"","footnote":"\r\n( 1 ) . 5 / 14 .\r\n( 2 ) نهج البلاغه 1 / 254 .\r\n","page_name":" 201 ","page_number":201},
  {"content":"\r\nبه كارى روى آورده‌ام . حقيقت اين است كه آنها حقى را مطالبه مينمايند كه خود رها كرده‌اند و قصاص خونى را ميخواهند كه خود ريخته‌اند ، و بدون شركت من ريخته‌اند هر گاه منهم در تقبيح قتل عثمان شركت مىجستم آنها آن را تقبيح نمينمودند . مسؤوليت قتل عثمان بر عهدهء هيچكس غير از آنها نيست . قطعا آنها گروه تجاوز كار داخلى هستند . . . ( تا آنجا كه ميفرمايد : ) به خدا قسم طلحه و زبير و عائشه بطور يقين ميدانند كه من بر حق هستم و خودشان بر باطل و ناحقاند » ( 1 ) .\r\n2 - امير المؤمنين در نامه اى به مردم كوفه ميفرمايد : « من دربارهء قضيّهء عثمان اطلاعاتى بشما مىدهم كه با شنيدن آن مثل اين باشد كه شما شاهد ماجرايش بوده‌ايد . مردم به او انتقاداتى داشتند . من يكى از مهاجران بودم كه او را دربارهء كارهايش زياد مؤاخذه ميكردم و كمتر او را ميكوبيدم . طلحه و زبير ، ساده ترين كارهائى كه نسبت به او ميكردند تندروى و خشونت بود و ملايمترين حملاتشان خشونت بار . و عائشه شرار خشم بر او ميباريد . جماعتى فرا رسيده او را كشتند . و مردم بدون اينكه ناراضى يا تحت فشار باشند و در كمال آزادى و اختيار با من بيعت كردند » ( 2 )\r\n3 - بلاذرى مينويسد : « على ( ع ) از كنار خانهء يكى از افراد خانوادهء ابو سفيان ميگذشت صداى دايره اى را شنيد كه دختران آن خانه ميزدند و ترانه اى بدين مضمون بآواز مىخواندند :\r\nمسؤوليت ظلمى كه به عثمان شده به گردن\r\nزبير است و ظالمتر از او در نظر ما طلحه است\r\nايندو بودند كه آتش شورش را شعله ور\r\nساختند و در رسوائى او كوشيدند\r\n\r\n","description":"","footnote":"\r\n( 1 ) استيعاب ، شرح حال طلحة بن عبيد اللَّه .\r\n( 2 ) نهج البلاغه 2 / 2 - الامامة و السياسة 1 / 58 .\r\n","page_name":" 202 ","page_number":202},
  {"content":"\r\nعلى ( ع ) گفت : خدا آن دخترها را بكشد ! چه خوب ميفهمند انتقامشان را بايد از كه بستانند ( 1 ) ! »\r\n4 - طبرى مينويسد : « عبد اللَّه بن عباس ميگويد : پنج روز بعد از قتل عثمان رضى اللَّه عنه از مكه به مدينه آمده به خانهء على ( ع ) رفتم . به من گفتند مغيرة بن شعبه در حضور او است . ساعتى بر در خانه نشستم تا مغيره بيرون آمده به من سلام كرد و پرسيد : كى آمدى ؟ گفتم : الآن . نزد على ( ع ) رفته سلام كردم . از من پرسيد : زبير و طلحه را ديده اى ؟ گفتم : آرى ، در » نواصف « بودند . پرسيد : چه كسانى با آنها بودند ؟ گفتم : ابو سعيد بن حارث بن هشام با عده اى از قريش . گفت : آنها از قيام منصرف نخواهند شد ، و با شعار خونخواهى عثمان هم قيام خواهند كرد . در حالى كه به خدا قسم ميدانيم آنها خودشان قاتل عثمان هستند » ( 2 ) .\r\n5 - طبرى مينويسد : « سعيد بن عاص ، مروان بن حكم و دارو دسته اش را در » ذات عرق « ديده به آنها گفت : كجا ميرويد ؟ خونداران شما سوار اين شترانند ، آنها را بكشيد و بعد به خانه تان برگرديد و خودتان را بكشتن ندهيد . گفتند : نه ، ميرويم شايد همهء قاتلين عثمان را بكشيم . سعيد بن عاص سپس با طلحه و زبير ملاقات كرد از آنها پرسيد : در صورت پيروزى ، حكومت را به كه وا ميگذاريد ؟ راست بگوئيد . گفتند : به هر يك از ما دو نفر كه مردم انتخاب كنند . گفت : آن را به فرزندان عثمان بسپاريد ، مگر نه اين است كه براى خونخواهى او قيام كرده‌ايد ؟ گفتند : مهاجران سالخورده را دعوت كرده خلافت را به فرزندان آنها واميگذاريم . گفت : نه ، كوشش من اين\r\n\r\n","description":"","footnote":"\r\n( 1 ) انساب الاشراف 5 / 105 .\r\n( 2 ) تاريخ طبرى 5 / 160 .\r\n","page_name":" 203 ","page_number":203},
  {"content":"\r\nاست كه خلافت از قبيلهء عبد مناف بيرون آيد . سعيد بن عاص برگشت و عبد اللَّه بن خالد بن اسيد نيز برگشت . مغيرة بن شعبه گفت : نظريهء صحيح همان است كه سعيد بن عاص گفت : بنابر اين هر كه از قبيلهء ثقيف در اينجا است بايد كناره گيرد .\r\nو آنها بدستورش برگشتند . . . » ( 1 )\r\n6 - ابن عباس به معاويه مينويسد : « دربارهء طلحه و زبير بايد بگويم كه آنها براى عثمان شرّ به پا كرده او را سخت در فشار گذاشتند . بعد بيعت خود را با على ( ع ) شكسته براى رسيدن به حكومت و سلطنت قيام كردند .\r\nبا آنها بدليل نقض بيعتشان جنگيديم ، چنان كه با تو باستناد اين كه به تجاوز مسلحانهء داخلى دست زده اى مىجنگيم » ( 2 ) .\r\n7 - « پسر عموى حابس بن سعد - رئيس قبيلهء طى - براى او خبر ميآورد كه در مدينهء منوره شاهد چگونگى قتل عثمان بوده و از آنجا همراه على ( ع ) به كوفه آمده است . چون مردى با شكوه و زبان آور بود حابس بن سعد او را نزد معاويه برده گفت : اين پسر عموى من است كه از كوفه آمده و همراه على ( ع ) بوده و در مدينه كشته شدن عثمان را ديده و مردى مورد اعتماد و راستگو است .\r\nمعاويه از او خواست جريان عثمان را تعريف كند . گفت : محمد بن ابى بكر ، و عمار ياسر عهده دار آن بودند و سه نفر تمام همّ خود را صرف كار ( سرنگونى و قتل ) عثمان ميكردند كه عبارتند از عدى بن حاتم ، اشتر نخعى ، و عمرو بن حمق .\r\nو دو نفر در كار ( سرنگونى و قتل ) عثمان سخت تلاش مينمودند كه عبارتند از طلحه و زبير . آن كه از همهء مردم در قتل عثمان پاكدامنتر و بيگناه تر بود على بن ابيطالب است . بعد از قتل عثمان ، مردم با اشتياق و پروانه وار براى بيعت على هجوم آوردند بطوريكه در هجوم مشتاقانهء آنها كفشها گم شد و عباها\r\n\r\n","description":"","footnote":"\r\n( 1 ) تاريخ طبرى 5 / 168 .\r\n( 2 ) كتاب صفين ، 472 - شرح ابن ابى الحديد 2 / 289 .\r\n","page_name":" 204 ","page_number":204},
  {"content":"\r\nاز دوش افتاد و پير مردها لگدمال شدند و نام عثمان هيچ برده نشد و هيچكس از او ياد نكرد » ( 1 ) .\r\n8 - حاكم نيشابورى در « مستدرك » از قول حسن بصرى ميگويد :\r\n« طلحه و زبير به بصره آمدند . مردم از آنها پرسيدند : چرا آمديد ؟ گفتند :\r\nبراى خونخواهى عثمان . ( حسن بصرى ) ميگويد : سبحان اللَّه ! مردم اينقدر عقل نداشتند كه به آنها بگويند : به خدا قسم عثمان را كسى غير از شما نكشته است » ( 2 ) .\r\n9 - « چون عائشه و طلحه و زبير نزديك بصره رسيدند عثمان بن حنيف - فرماندار على ( ع ) در بصره - » ابو اسود دوئلى « را نزد آنها فرستاد . او از عائشه پرسيد چرا به بصره آمده است ؟ جوابداد : براى خونخواهى عثمان . گفت :\r\nهيچيك از قاتلين عثمان در بصره نيستند . عائشه گفت : راست ميگوئى . ولى در مدينه همراه على بن ابيطالب هستند ، و من آمده‌ام اهالى بصره را براى جنگ با على بسيج كنم . آيا مىشود بخاطر شما عليه تازيانهء عثمان بخشم آئيم ولى بخاطر عثمان عليه شمشيرهاى شما بر نياشوبيم ؟ گفت : ترا به تازيانه و شمشير چكار ؟ تو بدستور پيامبر اكرم ( ص ) بايد در خانه ات بنشينى و مطابق حكمش تو خانه نشين شده اى و بايستى در خانه ات قرآن بخوانى و مطالعه كنى ، و زنان موظف به جنگ نيستند و نه حق خونخواهى دارند . وانگهى على ( ع ) از لحاظ خويشاوندى نزديكتر از تو به عثمان است زيرا او و عثمان از اولاد عبد مناف هستند ، بنابر اين اگر پاى خونخواهى بميان بيايد او ذيحق تر از تو است . عائشه گفت : تصميمى را كه گرفته‌ام اگر بانجام نرسانم بر گشتنى نيستم .\r\n\r\n","description":"","footnote":"\r\n( 1 ) الامامة و السياسة 1 / 74 - صفين ، ابن مزاحم 72 - شرح ابن ابى الحديد 1 / 259 .\r\n( 2 ) مستدرك 3 / 118 .\r\n","page_name":" 205 ","page_number":205},
  {"content":"\r\nتو اى ابو اسود فكر ميكنى كسى جرأت مىكند به جنگم بيايد ؟ گفت : به خدا قسم با تو بشدت خواهند جنگيد ، جنگى سخت . آنگاه نزد زبير رفته گفت : مردم روزى كه براى ابو بكر بيعت گرفته ميشد ترا ديده‌اند كه دست بقبضهء شمشير گرفته بودى و ميگفتى : هيچكس براى خلافت لايقتر و ذيحقتر از على بن ابيطالب نيست . اين وضعى كه اكنون به خود گرفته اى كجا و آن وضع كجا ؟\r\nزبير سخن از خون عثمان بميان آورد . ابو اسود گفت : بطوريكه به اطلاع ما رسيده تو و رفيقت ( طلحه ) آن را ريخته‌ايد و مسؤول آن هستيد . سپس به طرف طلحه روانه شد و او را ديد كه در گمراهى خويش غوطه ور است و بر جنگ و آشوب پافشارى دارد . . . » ( 1 ) .\r\n10 - عثمان بن حنيف با دوستانش نزد طلحه و زبير رفته آنها را به خدا سوگند داد تا مصالح اسلام را حفظ نمايند ، و بيعتشان را با على ( ع ) بيادشان داد . گفتند : ميخواهيم انتقام خون عثمان را بگيريم . گفت : انتقام خون عثمان به شما چه ربطى دارد ؟ ! فرزندانش كجايند ؟ پسر عموهايش كجايند .\r\nآنها كه براى خونخواهى او ذيحقتر از شما و مقدماند ؟ نه ، به خدا چنان نيست كه ميگوئيد . حقيقت اين است كه چون مردم را ديده‌ايد متفقا با على ( ع ) بيعت كرده‌اند بر او حسد برده‌ايد . براى رسيدن به حكومت تلاش ميكرديد و همهء آرزو و آمالتان رسيدن به حكومت بود كه آن هم از دستتان رفت . آيا كسى بود كه بيش از شما به عثمان پرخاش كند ؟ طلحه و زبير به او دشنام داده دشنامهاى زشت ، و فحش مادر ! . . . ( 2 )\r\n11 - « وقتى طلحه و زبير و عائشه - پس از قيام مسلحانه و حركت\r\n\r\n","description":"","footnote":"\r\n( 1 ) الامامة و السياسة 1 / 57 - عقد الفريد 2 / 278 - شرح ابن ابى الحديد 2 / 81 .\r\n( 2 ) شرح ابن ابى الحديد 2 / 500 .\r\n","page_name":" 206 ","page_number":206},
  {"content":"\r\nبه طرف بصره - به خيبر رسيدند سعيد بن عاصى همراه مغيرة بن شعبه سواره به طرف آنها رفت و در برابر جمعيت پياده شد و در حالى كه به كمان سياه خويش تكيه ميكرد نزد عائشه رفته پرسيد : اى ام المؤمنين به كجا ميروى ؟ گفت : به بصره .\r\nپرسيد : در بصره چكار دارى ؟ گفت : براى خونخواهى عثمان . گفت :\r\nقاتلين عثمان اينها هستند كه با تواند . بعد رو به مروان كرد كه تو كجا ميروى ؟\r\nگفت : بصره . پرسيد : بصره ميروى چه كنى ؟ گفت : در تعقيب قاتلين عثمانم .\r\nگفت : قاتلين عثمان اينها هستند كه همراه تواند ، اين دو تا : طلحه و زبير عثمان را كشتند ، كشتند تا خودشان به حكومت برسند ، و چون نرسيدند اين شعار را سر داده‌اند كه خون را بايد با خون شست ، و گناه را با توبه زدود ! آنگاه مغيرة بن شعبه با سپاه عائشه و طلحه و زبير چنين گفت : مردم ! حالا كه با مادرتان بيرون آمده و قيام كرده‌ايد اگر او را به خانه اش برگردانيد به خير و مصلحت شما خواهد بود . در صورتى كه براى كشته شدن عثمان بخشم آمده و شوريده‌ايد رؤسا و فرماندهانتان عثمان را كشته‌اند . اگر نه ، از يكى از كارهاى على ناراضى هستيد ( و آن را منكر و خلاف رويه اسلامى ميدانيد ) بايد توضيح دهيد كه چه كارى است و بايد آن را نام ببريد . خدا را به ياد آوريد ، آيا سزاست كه در يكسال دو آشوب به پا شود ؟ نپذيرفتند ، و اصرار ورزيدند كه مردم را به راه شورش ببرند » ( 1 ) .\r\n12 - چون طلحه و زبير در بصره اردو زدند عثمان بن حنيف به يارانش گفت : دو نفر را براى اتمام حجت مىفرستيم . به همين منظور عمران بن حصين را كه از اصحاب رسول اكرم ( ص ) بود و ابو اسود دوئلى را فرا خوانده نزد آنها فرستاد . و آن دو ، طلحه را ببانگ بلند پيش خواندند . چون فرا آمد ،\r\n\r\n","description":"","footnote":"\r\n( 1 ) الامامة و الساسة . 1 / 55 .\r\n","page_name":" 207 ","page_number":207},
  {"content":"\r\nابو اسود دوئلى گفت : شما بدون اينكه با ما مشورت كرده موافقت ما را جلب كنيد عثمان را كشتيد ، و به همين ترتيب با على ( ع ) بيعت كرديد . ما نه از اين كه عثمان كشته شد بخشم آمديم و نه از اين كه با على ( ع ) بيعت شد . آنگاه شما تغيير رأى داده از پى خلع على ( ع ) بر آمديد در حالى كه ما بر عقيدهء ديرين خويشيم .\r\nبنابر اين ، شما بايد براى رهائى از وضعى كه برايتان پيش آمده راهى پيدا كنيد ، و اين به ما مربوط نيست . بعد ، عمران شروع به سخن كرده گفت :\r\nاى طلحه ! شما عثمان را كشتيد و ما از اين كار خشمگين نشديم چنان كه شما نيز نشديد . بعد با على بيعت كرديد و ما نيز با آن كه شما بيعت كرده بوديد بيعت كرديم . اكنون اگر كشتن عثمان كار درستى بوده چرا به راه افتاده‌ايد ؟\r\nو اگر نادرست بوده شما در اين كار خطا بيش از هر كس سهيم هستيد و بيشتر كيفر آن نصيب شما خواهد شد . طلحه گفت : آهاى ! با شما دو تا هستم ! رهبر شما ( يعنى على ع ) عقيده دارد كه هيچكس را در حكومتش شركت ندهد ، و پيمان بيعت ما چيز ديگريست . به خدا قسم حتما بايد او را بقتل برسانيم .\r\nابو اسود دوئلى رو به رفيقش كرده گفت : عمران ! اين مرد اعتراف كرد كه براى وصول به سلطنت بر آشفته است . آنگاه نزد زبير رفته گفتند : ما قبلا نزد طلحه رفتيم . زبير گفت من و طلحه بمنزله يك روح هستيم در دو بدن .\r\nبا شما دو تا هستم ! بدانيد كه از ما نسبت به عثمان كارهائى سر زده كه بايد از آن عذر بخواهيم و سزا ببينيم ، و اگر چرخ زمانه به آن هنگام باز ميگشت به يارى عثمان بر مىخاستيم . . . ( 1 )\r\n13 - عمار ياسر در نطقى كه در كوفه ايراد كرده ميگويد : مردم كوفه ! اگر حوادث و كارهاى ما را به چشم نديده‌ايد خبرش حتما بشما رسيده است .\r\n\r\n","description":"","footnote":"\r\n( 1 ) الامامة و السياسة 1 / 56 .\r\n","page_name":" 208 ","page_number":208},
  {"content":"\r\nقاتلين عثمان نه منكر قتل او هستند و نه بهيچوجه در برابر مردم از قتل او توبه و عذر خواهى ميكنند . آنان قرآن را داور خويش ساخته‌اند و حاضرند آن را با كسانى كه ادعائى در مورد قتل عثمان عليه آنها دارند در ميان گذارند . خدا زنده بدارد آنكس را كه قرآن و تعاليمش را احيا مىكند و بكشد آنكس را كه آن را مىميراند . طلحه و زبير اولين كسانى بودند كه به عثمان حملهء تبليغاتى كردند و آخرين كسانى كه دستور قتل عثمان را دادند . و اولين كسانى بودند كه با على ( ع ) بيعت كردند . اما وقتى ديدند به آرزوى خود ( شركت در حكومت به منظور چپاول و اظهار مقام ) نرسيدند پيمان بيعتشان را بدون اين كه از على ( ع ) بدعتى سر زده باشد گسستند ( 1 ) . . .\r\n14 - بلاذرى بنقل از مدائنى ميگويد : « عبد الملك ، علقمة بن صفوان را به استاندارى مكه منصوب كرد ، و او در مكه از فراز منبر طلحه و زبير را دشنام گفت . چون فرود آمد از ابان پسر عثمان پرسيد : از اين كه كسانى را كه در قتل امير المؤمنين عثمان دست داشتند دشنام گفتم خوشحال شدى ؟ گفت :\r\nنه به خدا ، بلكه بدم آمد ، چون ترا در قتل او شريك ميدانم » ( 2 ) .\r\n15 - بموجب روايتى ، امير المؤمنين على ( ع ) ميفرمايد : « اين دو نفر جزء نخستين كسانى بودند كه با من بيعت كردند ، و اين را شما اطلاع داريد . سپس بيعت خود را گسسته و خيانت ورزيده و عائشه را برداشته به طرف بصره به راه افتادند تا اتحاد شما را بر هم زده شما را بهم بيندازند . خدايا ! آن دو را بخاطر كارهايشان بچنگ انتقامت در آور و هيچ مهلت زندگى و عشرت نده ، زيرا حتى را مطالبه مينمايند كه خودشان آن را رها كرده‌اند و\r\n\r\n","description":"","footnote":"\r\n( 1 ) الامامة و السياسة 1 / 59 .\r\n( 2 ) انساب الاشراف 5 / 120 .\r\n","page_name":" 209 ","page_number":209},
  {"content":"\r\nاز پى انتقام خونى برخاسته‌اند كه خود آن را ريخته‌اند . خدايا از تو ميخواهم كه بوعده ات وفا كنى ، اين وعدهء راست كه فرمودى حق با كسى است كه عليه او قيام تجاوز كارانه شده باشد و خدا قطعا از او پشتيبانى خواهد كرد . بنابراين ، اى خدا وعده ات را بتحقق رسان و مرا به خويشتن وامگذار ، زيرا تو بر هر كارى توانائى » ( 1 ) .\r\n16 - در نطق ديگرى كه « كلبى » روايت كرده ميفرمايد : « طلحه و زبير چه ميگويند ؟ آنها هيچ ايرادى به حكومتم نميتوانند گرفت و هيچ حقى به شركت در آن ندارند . حتى اينقدر صبر نكردند كه يكسال يا چند ماه از حكومتم بگذرد ، و بسرعت سر از فرمانم پيچيده و بر آشفتند و بر سر حكومت با من بكشمكش برخاستند در حالى كه پس از بيعت آزادانه و اختيارى با من هيچ حق شرعى براى سرپيچى و نقض بيعت ندارند . از پى محال برخاسته‌اند ، و ميخواهند بدعتى را كه از بين برده شده دوباره باز جاى آورند . آيا مدعى خونخواهى عثمان هستند ؟ به خدا قسم مسؤوليت خون او فقط به گردن خود آنها است نه ديگرى ، و مهمترين دلائلى كه ميآورند عليه خودشان نتيجه مىبخشد . من همينقدر خوشنودم كه خدا آنها را محكوم كرده و مجرم شناخته است . . . » ( 2 )\r\n17 - مالك اشتر ميگويد : « اى امير المؤمنين ! به خدا ، كار طلحه و زبير و عائشه براى ما مسلم و روشن است و هرگز ما را به توهم و تصور ناصواب نخواهد انداخت . آن دو با بيعت تحت فرمان تو در آمدند و بدون اين كه كارى از تو سر زده باشد يا ستمى كرده باشى از فرمانت سر پيچيده‌اند ،\r\n\r\n","description":"","footnote":"\r\n( 1 ) شرح ابن ابى الحديد 1 / 102 .\r\n( 2 ) شرح ابن ابى الحديد 1 / 102 .\r\n","page_name":" 210 ","page_number":210},
  {"content":"\r\nو ادعا مينمايند كه به خونخواهى عثمان برخاسته‌اند . اگر چنين است بايد خود را به كيفر برسانند و انتقام از خويشتن بگيرند ، زيرا آنها نخستين كسانى بودند كه عليه عثمان تبليغ كرده مردم را به ريختن خونش وا داشتند . خدا را شاهد ميگيرم كه اگر تحت فرمانت در نيامده به تعهد بيعتى كه كرده‌اند ملتزم نگردند آنها را بدنبال عثمان خواهيم فرستاد . چون شمشيرهامان بر دوشمان قرار دارد و دلهاى بيتابمان در سينه مان ، و امروز به همان حال و سيرتيم كه ديروز بوديم » ( 1 ) .\r\nامينى گويد :\r\nمطالعه در اين روايات تاريخى كه تعدادش به پنجاه ميرسد روشن ميدارد كه طلحه و زبير در رأس كسانى قرار داشتند كه مردم را عليه عثمان تحريك ميكرده‌اند . بعقيدهء آنها ريختن خون او روا بوده است ، يعنى چيزى را در حق عثمان جايز ميدانسته‌اند كه دربارهء هيچ مسلمانى نميتوان جايز دانست مگر در چند مورد خاص . بنابر همين عقيده ، كار را به قتل او كشانده‌اند . وضع طلحه در ماجراى قتل عثمان كاملا آشكار است و اقدامات صريح داشته است ، مثلا آب را كه هر مسلمانى حق خوردنش را دارد بر او بسته و جواب سلامش را نداده در حالى كه ميدانيم جواب سلام مسلمان واجب است . مانع دفنش در گورستان مسلمانان شده ، در حالى كه اسلام اقدام به دفن مسلمان را واجب ساخته است . دستور داده جنازهء عثمان را سنگباران كنند در حالى كه اسلام همان احترام و حقوقى را كه براى مسلمان زنده قائل شده براى مردهء او نيز فرض كرده است . طلحه سرانجام راضى به آن شده كه عثمان را در « حش كوكب » يعنى قبرستان يهوديان دفن كنند . آيا با توجه به اين كه طلحه و زبير صحابى\r\n\r\n","description":"","footnote":"\r\n( 1 ) شرح ابن ابى الحديد 1 / 103 .\r\n","page_name":" 211 ","page_number":211},
  {"content":"\r\nپيامبر ( ص ) بوده‌اند و جماعتى معتقدند اصحاب همگى عادل و راستروند ، و عقيده دارند پيامبر اكرم آن دو را در رديف ده نفرى كه مژدهء بهشت داده ياد كرده است - با توجه به اينها - كار طلحه و زبير را چگونه ميتوان توجيه كرد ؟ ! آيا جز بدين گونه كه گفته شود طلحه و زبير خليفه را « غير مسلمان » ميدانسته‌اند .\r\nو گرنه ، و در صورتى كه او را مسلمان ميشمردند « صحابى بودن » و عادل بودن و مژدهء بهشت داشتن آنها مانع از ارتكاب اين كارها در حق وى ميشد .\r\nدر اينجا ، ما بيطرفى اختيار مىكنيم و هيچ در صدد اين نيستيم كه يكى را به حساب ديگرى محكوم نمائيم ، و فقط مىخواهيم نظريات اصحاب طراز اول را دربارهء عثمان ثبت و بررسى كنيم . نظريات طلحه و زبير دربارهء او در همان زمان كاملا روشن و صريح بوده و در قرنهاى بعد چنين بوده و اكنون نيز براى كسى كه آنها را از منابع مطمئن و مآخذ اساسى و بيغرضانه پژوهش نمايد واضح است .\r\nاظهار توبه اى را كه ايندو پس از نقض بيعت خويش با امام ، كرده‌اند قبلا بررسى و ارزيابى نموديم ، دربارهء طلحه گفتيم كه گناه را بر خلاف ادعايش نه با توبه بلكه با گناه خواسته بشويد . و آنچه دربارهء طلحه گفتيم دربارهء شريكش زبير نيز صادق است . گناهى كه آنها بعنوان توبه و زدودن گناه خويش مرتكب شده‌اند در نظر خداوند سهمگينتر از گناهان سابق آنها و كارى است كه مدعى توبه از آن شده‌اند . توبه كاريشان عبارت بوده است از ريختن خون هزاران مسلمانى كه در دو سپاه متخاصم در جمل جنگيده‌اند و همگى از خون عثمان پاكدامن و برى بوده‌اند ، و نيز عبارت بوده از اين كه همسر پيامبر خدا را از حالت احترام و حالى كه پيامبر ( ص ) برايش تعيين فرموده بدر آورده و به ميدان جنگ و ميان سپاهيان كشانده‌اند ، و اين كه عليه\r\n","description":"","footnote":"","page_name":" 212 ","page_number":212},
  {"content":"\r\nامام خويش و پيشواى بر حق و مطاع بجنگ برخاسته‌اند . بديهى است آنها بدروغ اظهار توبه مينموده‌اند ، زيرا كارشان هيچ شباهتى كه به توبه نداشته سهل است جنايتى مسلَّم و محرز بوده است . « چيزى كه در دل نمىپرورند و قصدش را ندارند به زبان ميآورند . و خدا بر آنها مسلط است » ( 1 ) .\r\n\r\nسخن عبد اللَّه بن مسعود صحابى و بدرى عاليمقام\r\nدر اين جلد ، احاديث و روايات تاريخىيى را آورديم حاكى از نظريهء عبد اللَّه بن مسعود دربارهء عثمان . و ديديم كه از مخالفين عثمان بوده و به او انتقادات سخت داشته و بارها بر او تاخته است و با شرح كارهاى خود سرانه و بدعت آميز عثمان براى مردم عراق آنانرا عليه حكومت او شورانده است .\r\nعثمان به همين سبب او را بشدت مؤاخذه و تبعيد و زندانى نموده و مواجبى را كه از خزانهء عمومى داشته براى سالها قطع كرده و دستور داده او را با خشونت از مسجد پيامبر ( ص ) بيرون اندازند بطوريكه مأمورانش او را بر زمين زده و دنده اش را شكسته‌اند ، و خود عثمان به او چهل تازيانه زده است .\r\nابن مسعود چون عثمان را آدم بد و زشتكار و منحرفى ميدانسته تا آخرين لحظهء زندگى از او خشمگين بوده و وصيت كرده كه وقتى درگذشت عثمان بر او نماز نگزارد ، زيرا او را عادل و در خور اقامهء نماز ميت نميدانسته است . طه حسين مينويسد : « آورده‌اند كه عبد اللَّه بن مسعود زمانى كه در كوفه بود خون عثمان را حلال و مهدور ميدانست ، و براى مردم نطق كرده ميگفت :\r\nبدترين كارها ، كارهاى نو در آورده و ساخته است ، و هر رويهء نو در آورده اى\r\n\r\n","description":"","footnote":"\r\n( 1 ) آيهء قرآن .\r\n","page_name":" 213 ","page_number":213},
  {"content":"\r\nبدعت است ، و هر بدعتى گمراهى است ، و هر گمراهى در آتش ( دوزخ ) . و با اين سخن به عثمان و استاندارش وليد اشاره داشت » ( 1 ) .\r\nاين ، نظريهء يك صحابى عظيم الشأن دربارهء عثمان است . بعد از اين كه شخصيتى مثل عبد اللَّه بن مسعود ، مردى كه « از لحاظ اعتقاد و روش و حركات شبيه ترين فرد به پيامبر اكرم ( ص ) است » چنين اظهار نظرى دربارهء عثمان كرده چگونه بعضى به خود اجازه ميدهند كه عثمان را تقديس نموده و حرمت دارند ؟ !\r\n\r\nسخن و نظريهء عمار ياسر بدرى عظيم الشأن ، و انسانى كه قرآن و پيامبر ( ص ) او را ستوده‌اند\r\n1 - عمار در اثناى جنگ صفين در نطقى ميگويد : « خدا پرستان ، با من بجنگ با كسانى برخيزيد كه ادعا ميكنند به خونخواهى مردى كه ظالمانه و بناحق كشته شده برخاسته‌اند . حقيقت اين است كه او را مردم صالح و نيكو كار و مخالفان تجاوز و ستم ، و كسانى كه به نيكو كارى ميخوانند و دستور ميدهند كشته‌اند . آنوقت اين آدمهائى كه اگر دنيا به كامشان باشد و اين دين ( يعنى اسلام ) متروك گردد ككشان هم نميگزد آمده ميگويند : چرا او را كشتيد ؟\r\nدر جواب ميگوئيم : بخاطر كارهاى بدعت آميزش . ميگويند : از او كارهاى بدعت آميز سر نزده است . اين را از آنجهت ميگويند كه ( در دورهء حكومتش ) دستشان را در ثروت و لذت دنيا باز گذاشت تا لفت و ليس كردند و چريدند و در آن حال اگر كوهها ( بر سر مردم ) فرو ميريخت اهميتى نميدادند . به خدا فكر نميكنم اينها در پى قصاص خون عثمان باشند ، بلكه چون لذت ثروت و مقام زير دندانشان مزه انداخته از پى چنگ انداختن بر آن برخاسته‌اند ، و نيز\r\n\r\n","description":"","footnote":"\r\n( 1 ) الفتنة الكبرى 171 .\r\n","page_name":" 214 ","page_number":214},
  {"content":"\r\nبدانسبب كه دريافته‌اند اگر صاحب حق ( على ( ع ) يا كسى كه معتقد به اسلام و اجراى قانون و برقرارى نظامش مىباشد ) بر آنها حكومت پيدا كند مانع اين خواهد شد كه بخورند و بچرند و لفت و ليس كنند . اينها چون نه سابقه و تقدمى در اسلام داشتند كه بموجب آن شايستگى حكومت و فرمانروائى پيدا كنند در صدد فريب مردم و اتباعشان بر آمده اين شعار را بر آورده‌اند كه امام ما ( يعنى عثمان ) مظلومانه و بناحق كشته شده است ، تا بدينوسيله بتوانند ديكتاتور و پادشاه شوند . اين حيله ى سياسى است كه بوسيلهء آن به اين قدرت و امكان رسيده‌اند ، و اگر اين حيلهء سياسى نبود حتى يكتن از اين جماعت از آنها پيروى و اطاعت نمينمود . . . » .\r\nنطق عمار را نصر بن مزاحم به اين عبارت آورده است : « خدا پرستان ! با من بجنگ با كسانى برخيزيد كه ادعا ميكنند به خونخواهى مردى كه بر خويشتن ستم روا داشته برخاسته‌اند آن كه مطابق چيزى غير قرآن بر مردم حكومت ميكرد . حقيقت اين است كه او را مردم صالح و نيكو كار و مخالفان تجاوز و ستم . . . كشته‌اند . . . » هم او بعبارت ديگرى نيز روايت كرده است كه خواهد آمد .\r\nطبرى بدين عبارت آورده است : « مردم ! بسوى اين جماعتى روانه شويم كه بدنبال قصاص خون عثمانند و ادعا ميكنند او مظلومانه و بنا حق كشته شده است . . . » ( 1 )\r\n2 - در گفتگوئى كه ميان هيئت اعزامى امير المؤمنين على ( ع ) با معاويه\r\n\r\n","description":"","footnote":"\r\n( 1 ) رجوع كنيد به : صفين ، نصر بن مزاحم 361 ، 369 - تاريخ طبرى 6 / 21 - تاريخ الكامل ، ابن اثير 3 / 123 - شرح ابن ابى الحديد 1 / 504 - تاريخ ابن كثير 7 / 266 - جمهرة الخطب 1 / 181 .\r\n","page_name":" 215 ","page_number":215},
  {"content":"\r\nانجام گرفته نظريه و رفتار عمار ياسر نسبت به عثمان توضيح داده شده است .\r\nمعاويه ميگويد : « شما مرا به اطاعت و حفظ اتحاد دعوت ميكنيد . اتحادى كه به آن دعوت ميكنيد ، ما خود داريم . اطاعت از رهبرتان را نيز نمىپذيريم چون رهبرتان خليفهء ما را كشته و اتحاد ما را برهم زده است و قاتلين افراد ما را پناه داده است . رهبر شما ادعا مىكند كه عثمان را نكشته است . ما حرفش را رد نميكنيم . آيا شما قاتلين دوست ما ( يعنى عثمان ) را نديده‌ايد ؟ آيا نميدانيد كه آنها دوست و همراه رهبر شمايند ؟ بنابر اين بايد آنها را تحويل ما بدهد تا بقصاص قتل عثمان بكشيم ، و آنوقت دعوت شما را دائر بر اطاعت ( از على ع ) و اتحاد بپذيريم . »\r\nشبث بن ربعى يكى از اعضاى هيئت اعزامى در جواب معاويه ميگويد :\r\n« آيا تو اى معاويه از اينكه به عمار ياسر دست پيدا كرده او را بكشى خوشحال خواهى شد ؟ » معاويه ميگويد : « چه دليلى دارد كه او را بقصاص خون عثمان نكشم ؟ ! به خدا اگر پسر سميه ( يعنى عمار ياسر ) به چنگم بيفتد نه تنها او را در ازاى قتل عثمان خواهم كشت بلكه حتى حاضرم در ازاى قتل » ناتل « بردهء آزاد شدهء عثمان بكشم ! » شبث بن ربعى ميگويد : « سوگند به خداى زمين و سوگند به خداى آسمان كه عادلانه و بر حق سخن نگفتى . نه ، بخداى يگانه قسم كه تا خونها بر زمين نريزد و از كشته هايت پشته‌ها ساخته نشود و زمين و آسمان بر تو تنگ نگردد دستت به عمار ياسر نخواهد رسيد . . . » ( 1 )\r\n3 - على ( ع ) فرزندش امام حسن را با عمار ياسر بسوى كوفه فرستاد هنگامى كه وارد كوفه شدند اولين كس كه بر آنان وارد شد مسروق پسر اجدع\r\n\r\n","description":"","footnote":"\r\n( 1 ) صفين ، 223 - تاريخ طبرى 6 / 3 - تاريخ الكامل ، ابن اثير 3 / 124 - شرح ابن ابى الحديد 1 / 344 - تاريخ ابن كثير 7 / 257 - جمهرة الخطب 1 / 158 .\r\n","page_name":" 216 ","page_number":216},
  {"content":"\r\nبود پس از ورود بر ايشان سلام گفت سپس رو بعمار كرد و گفت اى ابا يقظان به چه سبب عثمان را كشتيد عمار گفت : او را بدين سبب كشتيم كه به اعراض ما ناسزا ميگفت و بر سر ما ميكوفت . مسروق گفت به خدا سوگند كه به آن كيفرى كه سزاوار بوديد نرسيديد ( و اگر صبر پيشه ميكرديد نيكو عملى بود براى صابران ) پس ابو موسى وارد شد و به حسن ( ع ) برخورد كرد و او را به سينه چسبانيد و سپس رو بعمار كرد و گفت اى ابا يقظان به همراه كسانى كه بر امير المؤمنين ( عثمان ) تجاوز كردند بودى و خود را در ميان بد كاران قرار دادى ؟ عمار گفت :\r\nمن اين كار نكردم ولى از آن هم بدم نيامد ، در اين بين حسن ( ع ) سخن اين دو را بريد سپس رو بابوموسى نمود و گفت : اى ابو موسى چرا مردم را از دور ما مىپراكندى ، به خدا سوگند كه ما جز اصلاح قصدى نداريم و شخصى چون امير المؤمنين ( عثمان ) از چيزى ترس نداشت ابو موسى گفت راست ميگوئى پدر و مادرم فدايت باد ، ولى يك موضوع هست كسى كه مورد مشورت قرار گيرد بايد امين باشد ، از رسول خدا شنيدم كه ميفرمود : به زودى فتنه اى بر پا خواهد شد كه در اين فتنه آنكه نشسته بهتر از آنست كه بر خواسته و آنكه بر پا ايستاده بهتر است از آنكه راه ميرود و آنكه راه ميرود بهتر است از آنكه سواره است و خداوند عزيز ما را برادر نمود و تعدى به اموال و خونهامان را حرام كرد و فرمود : اى كسانى كه ايمان آورده‌ايد اموالتان را در بين خويش به باطل مسرف نكنيد و خرد هايتانرا نكشيد كه هر آينه خداوند به شما رحيم است و همچنين خداوند ميفرمايد : هر كه مؤمنى را از روى عمد بكشد جزايش جهنم خواهد بود ( تا آخر آيه ) در اين هنگام عمار غضبناك شد و از اين سخن بدش آمد برخاست و گفت اى مردم بدانيد كه اين سخن رسول خدا شامل حال اين شخص است ، توئى كه اگر در اين فتنه نشسته باشى بهتر است تا ايستاده باشى\r\n","description":"","footnote":"","page_name":" 217 ","page_number":217},
  {"content":"\r\nمردى از طائفهء تميم برخاست و به عمار گفت : ساكت باش اى بنده تو ديروز در جمع شورندگان بودى و امروز امير ما را بىخرد ميشمرى در اين هنگام بود كه زيد بن صوحان از جاى خود پريد . ( تا آخر حديث )\r\n4 - باقلانى ميگويد : « روايت شده است كه عمار ياسر ميگفته :\r\nعثمان كافر است . و پس از كشته شدن عثمان ميگفته : عثمان را كشتيم و آن روز كه او را كشتيم كافر بود . اين زياده روى خطرناكى است كه هر كس مرتكب كمتر از آن شود مستحق آن است كه حاكم وقت او را ادب كند . شايد عثمان ، او را بخاطر اين كه زياد ميگفته من عثمان را از خلافت و بيعتش خلع كرده و از او بيزارى جسته‌ام ، ادب كرده و مورد پرخاش قرار داده و اين تأديب به شكافتن شكمش انجاميده است . هر گاه او در تأديب ، تلف هم ميشد عثمان نه گناه كرده بود و نه مستوجب خلع و بركنارى ميبود . زيرا دو صورت بيش نيست : كتك زدن عمار يا خلاف شرع است ، يا مطابق آن است . در صورت اخير ، كتك زدن او نوعى تأديب و بر حذر داشتن از زياده روى و تند روى است بنابر اين كار عثمان صحيح و بجا بوده و به عكس كار عمار بى جا بشمار ميآمده است » ( 1 ) .\r\nامينى گويد :\r\nتوجيهات و سخنان « باقلانى » مخالف احاديثى است كه از پيامبر اكرم ( ص ) در حق عمار ياسر رسيده است ، احاديثى كه خودشان « صحيح » و ثابت و مسلم شمرده‌اند . بديهى است ما حق نداريم براى تبرئه كسى و توجيه خطاهايش احاديث پيامبر امين و راستگوى اسلام را تكذيب نموده نشنيده بگيريم ، تا\r\n\r\n","description":"","footnote":"\r\n( 1 ) التمهيد 220 .\r\n","page_name":" 218 ","page_number":218},
  {"content":"\r\nچه رسد به اين كه آن كس كه ميخواهيم تبرئه اش كنيم از نسل خانواده اى باشد كه خدا در قرآن لعنت فرستاده و ملعون و ناستوده شمرده است .\r\n5 - ابو مخنف از كسى نقل مىكند كه « با حسن ( بن على ع ) و عمار ياسر از ذى قار به راه افتاديم تا به قادسيه رسيديم . آنجا حسن و عمار پياده شدند و ما نيز پياده شديم . عمار شروع كرد به پرس و جو از مردم كوفه و احوالشان سپس اين سخن را از او شنيدم : دريغى جانكاه تر از اين در دل نمييابم كه چرا جسد عثمان را از قبرش بيرون نكشيده به آتش نسوزانديم ! » ( 1 )\r\n6 - نصر بن مزاحم اين گفتگو را كه ميان عمار ياسر و عمرو بن عاص صورت گرفته نقل كرده است : « عمرو عاص از عمار پرسيد : نظرت در بارهء قتل عثمان چيست ؟ عمار گفت : راه هر گونه كار بد را برويتان هموار ساخت ! عمرو عاص گفت : بنابر اين على ( ع ) او را كشته است . عمار گفت : نه ، خداى يگانه كه پروردگار على است او را كشت و على با او بود . عمرو عاص پرسيد : تو جزو قاتلينش بودى ؟ گفت : من همراه كسانى بودم كه او را كشتند و امروز همراهشان مىجنگم . پرسيد : چرا او را كشتيد ؟ گفت :\r\nخواست دينمان را تغيير دهد او را كشتيم . عمرو عاص رو به اطرافيان كرد كه نشنيديد ؟ به قتل عثمان اعتراف كرد ! عمار گفت : اين حرفت را قبلا فرعون زده است آنهنگام كه رو به هموطنانش كرده گفت : نشنيديد ؟ . . . » ( 2 )\r\n7 - عمار ياسر در جنگ صفين ( 3 ) به بانگ بلند دعوت كرد كه كجايند\r\n\r\n","description":"","footnote":"\r\n( 1 ) شرح ابن ابى الحديد 3 / 292 .\r\n( 2 ) صفين 384 - شرح ابن ابى الحديد 2 / 273 .\r\n( 3 ) در شرح ابن ابى الحديد آمده كه يك يا دو روز پيش از كشته شدنش در جنگ صفين بوده است .\r\n","page_name":" 219 ","page_number":219},
  {"content":"\r\nكسانى كه در پى خشنودى پروردگارند و دل از ثروت و فرزند بر كنده‌اند ؟\r\nجماعتى آمدند . به آنان گفت : مردم ! با من بجنگ با كسانى بر خيزيد كه در پى خونخواهى عثمانند و ادعا ميكنند مظلومانه و بنا حق كشته شده است . به خدا قسم او بر خود ستم كرده و مطابق چيزى غير از آنچه خدا الهام كرده حكومت ميكرد ( 1 ) .\r\nطه حسين مينويسد : « آورده‌اند كه عمار ياسر ، عثمان را كافر شمرده ريختن خونش را جايز ميدانست و او را نعثل مىخواند » ( 2 ) .\r\nامينى گويد :\r\nاين است عقيدهء صحابى عاليمقامى كه قبلا شناختيم و به عظمتش پى برديم ، قهرمان و مؤمنى كه چندين آيهء قرآن در مدح و تمجيدش فرود آمده ، و پيامبر اكرم او را ستوده است ، و از جمله اشاره به وى فرموده : « او سر تا پا ايمان است » و « با حق ( يا عقيده و قانون اسلام ) است و حق با او است و حق بهر سو برگردد بهمانسو ميگردد » « و هر گاه ميان دو كار مخير شود آن را كه به هدايت ( و موازين اسلام ) نزديكتر باشد بر ميگزيند » و « از جمله كسانى است كه بهشت مشتاق آنها است » و « او ميانهء دو ديدهء پيامبر ( ص ) است » و « او را دار و دسته تجاوز كاران داخلى خواهند كشت » . عمار ياسر ، با اين عظمت و فضائل و تمجيدها كه از خدا و پيامبرش در حق او هست عقيده دارد كه عثمان بر خود ستمكار بوده و مطابق چيزى غير از آنچه الهام شده - يعنى قرآن - حكومت ميكرده ، و چون ميخواسته دين خدا را تغيير دهد و بجاى آن رويه و قانون\r\n\r\n","description":"","footnote":"\r\n( 1 ) صفين 369 .\r\n( 2 ) الفتنة الكبرى 171 .\r\n","page_name":" 220 ","page_number":220},
  {"content":"\r\nديگرى بر گزيده و اجرا نمايد كشتنش روا گشته است ، و او را مردم صالح و نيكو كار و كسانى كه مخالف تجاوز و ستماند و به نيكوكارى ميخوانند كشته‌اند . . . عقيده دارد و بر عقيده اش ثابت قدم است و از اين كه بمقتضاى عقيده اش عمل كرده خوشحال و سر افراز است و اعتراف مينمايد كه با قاتلين عثمان بوده و متأسف است كه چرا نعش او را از گور بيرون نياورده و نسوزانده است ، و بر عقيده اش تا آنجا ميرود كه همراه كشندگان و مخالفان عثمان بر ضد خونخواهانش مىجنگد و خونخواهانش را بر باطل و نقض كنندهء قوانين اسلام شمرده جنگيدن بر ضدشان را واجب ميداند و در جنگ با آنها و با اسلحهء آنها كه بفرمودهء پيامبر اكرم « دار و دستهء تجاوز كاران داخليند » شهيد مىشود ، بدست دار و دستهء معاويه . و بنا بفرمايش پيامبر گرامى مسلم است كه قاتلين عمار ياسر و هر كه اسلحه و جامه اش را بغنيمت برداشته و هر كه دشمنش بوده و با او جنگيده همگى در آتش دوزخ خواهند بود .\r\n\r\nسخن مقداد يگانه سوارهء جنگ بدر\r\nيعقوبى در فصل بيعت و خلافت عثمان مينويسد : « جماعتى طرفدار على بن ابيطالب ( ع ) بودند و به عثمان حملات تبليغاتى ميكردند . يكى ميگويد :\r\nبه مسجد پيامبر خدا در آمدم ، ديدم مردى دو زانو نشسته است و دريغ مىخورد و آه ميكشد پندارى همهء دنيا از او بوده و از دست داده است ، و ميگويد : از قريش در شگفتم كه حكومت را از خاندان پيامبرشان دور ساختند ، در حالى كه اولين كسى كه ايمان آورد و پسر عموى پيامبر ( ص ) است ، داناترين و دينشناسترين فرد ، كسى كه بيش از همه در راه اسلام زحمت كشيده و راه دين را بهتر از\r\n","description":"","footnote":"","page_name":" 221 ","page_number":221},
  {"content":"\r\nهر كس ميداند و خود از هر كس بهتر بر راه راست دين روان است در ميان همين خانواده است . به خدا قسم حكومت را از كسى دور ساخته‌اند كه راهنما و راه يافته و پاكدامن و منزه است . با اين كار نخواسته‌اند امت به صلاح آيد و نه مذهب و روش حكومت و اداره درست شود بلكه دنيا را بر آخرت ترجيح داده‌اند ( و در اين كار ملاكهاى مادى شخصى دنيوى را در نظر گرفته‌اند و نفع خويش را و نه ملاكهاى اسلامى را كه بيشتر به درد آخرت مىخورد ) .\r\nبنابر اين ، مرگ و نابودى بر جماعت ستمكار ! نزديك او رفته گفتم : خدا ترا رحمت كند ، تو كيستى و اين مرد كيست ؟ گفت : من مقداد بن عمرو هستم و آن مرد على بن ابيطالب ( ع ) است . گفتم : آيا براى برقرارى حكومتش به پا نمىخيزى تا من هم به تو كمك كنم ؟ گفت : برادر جان ! اين كار با يكنفر دو نفر به انجام نميرسد .\r\nآنگاه از آنجا رفته ابوذر را ديدم و برايش جريان را گفتم . گفت :\r\nبرادرم مقداد درست گفته است . بعد نزد عبد اللَّه بن مسعود آمده جريان را برايش شرح دادم ، گفت : خبر يافته‌ايم ( توسط پيامبر اكرم ص ) كه به اين هدف نميرسيم » ( 1 ) .\r\nابن عبد ربه در فصل بيعت عثمان ميگويد : عمار ياسر ( به عبد الرحمن بن عوف ) گفت : اگر ميخواهى بين مسلمانان اختلاف نيفتد با على ( ع ) بيعت كن .\r\nمقداد بن اسود به عبد الرحمن گفت : راست ميگويد عمار ، اگر با على ( ع ) بيعت كنى همه اطاعت كرده و فرمانبردار خواهيم بود . عبد اللَّه بن ابى سرح گفت :\r\nاگر ميخواهى بين قريش اختلاف پيدا نشود با عثمان بيعت كن . اگر با عثمان بيعت كنى مطيع و فرمانبردار خواهيم بود . عمار ، پسر ابى سرح را دشنام داده\r\n\r\n","description":"","footnote":"\r\n( 1 ) تاريخ يعقوبى 2 / 140 .\r\n","page_name":" 222 ","page_number":222},
  {"content":"\r\nبر او پرخاش كرد كه از چه وقت دلسوز و خير خواه مسلمانان شده اى ! بنى هاشم و بنىاميه نطقها كرده سخنها راندند . عمار ياسر چنين گفت : مردم ! خدا بوسيلهء پيامبرمان ما را به افتخار نائل آورد و با دينش به قدرت رسانيد . بنابراين ، حكومت را از خاندان پيامبرتان دور ميسازيد كه به چه كسى بسپاريد ؟\r\nيكى از قبيلهء بنى مخزوم به او گفت : اى پسر سميه ! تو از حد خودت تجاوز كرده اى ، ترا چه به انتخاب حاكم براى قريش ؟ !\r\nسعد بن ابى وقاص ( به عبد الرحمن بن عوف ) گفت : پيش از اين كه آشوبى ميان مردم بر پا شود براى تعيين حاكم عجله كن . و ( خطاب به طرفداران على ع ) گفت : اى جماعت ! كارى نكنيد كه اقدام عليه شما لازم شود ! ( عبد الرحمن بن عوف ) على ( ع ) را خوانده گفت : با خدا پيمان ببند كه به قرآن و سنت پيامبر ( ص ) و روش دو خليفهء بعد از او عمل كنى . على ( ع ) گفت به مقدار علم و توانائيم عمل ميكنم . آنگاه عثمان را خوانده به او گفت : با خدا پيمان ببند كه به قرآن و سنت پيامبر ( ص ) و روش دو خليفهء بعد از او عمل كنى .\r\nگفت : قبول ميكنم . پس با او بيعت كرد . در اينهنگام على ( ع ) گفت :\r\nدوستى و رفيق بازى باعث شد با عثمان بيعت كند . اين اولين بارى نيست كه عليه ما همداستان و متحد شده‌ايد . به خدا فقط به اين سبب حكومت را به عثمان سپردى كه بعدا حكومت را به تو واگذارد . ولى خداوند هر روز حالت و وضعى پيش خواهد آورد . عبد الرحمن بن عوف گفت : اى على ! كارى نكن كه اقدام عليه تو روا باشد . زيرا من مطالعه كرده و با مردم مشورت نمودم و ديدم هيچكس را همطراز و همانند عثمان نمىدانند ! على ( ع ) در حالى كه ميگفت : حكم خدا و تقديرش به تحقق خواهد رسيد ، از آنجا بيرون رفت .\r\nمقداد ( خطاب به عبد الرحمن بن عوف ) گفت : به خدا حكومت را از كسى\r\n","description":"","footnote":"","page_name":" 223 ","page_number":223},
  {"content":"\r\nدور ساختى كه مطابق حق و قانون اسلام حكومت و داورى مىكند و بوسيلهء آن عدالت را ميگستراند . عبد الرحمن بن عوف گفت : اى مقداد ! به خدا قسم من براى مسلمانان تلاش خودم را كردم . گفت : اگر حسن نيت داشته و خدا را در نظر گرفته بودى خدا پاداش انسان نيكو كار را به تو خواهد داد . و چنين افزود : من از پيامبرشان كه بگذريم هيچكس را همتاى اين خاندان ، نديده و نديده‌ام ، كه چنين فضل و علمى داشته باشد يا كسى كه در داورى ، عادلانه تر از آنها عمل كند و يا قانون و عقايد اسلامى را بهتر از ايشان تشخيص بدهد .\r\nبه خدا اگر مددكاران و همرزمانى پيدا كنم بيدرنگ براى برقرارى حكومت خاندان پيامبر ( ص ) اقدام خواهم كرد . عبد الرحمن بن عوف گفت : مقداد ! از خدا بترس ، من از عواقب آشوب بر تو بيمناكم ! » ( 1 )\r\nمسعودى اين جريان را چنين آورده : عمار ياسر در مسجد به نطق برخاسته گفت : اى قبيلهء قريش ! حال كه حكومت اسلامى را از خاندان پيامبرتان دور داشته يك بار به اين فرد ( يا قبيله ) ميسپاريد و بار ديگر به آن يك ، من از اين بيمناكم كه خدا حكومت را از شما سلب كرده به ديگران ( يعنى غير مسلمان ، و كفار ! ) منتقل سازد همانگونه كه شما آن را از صاحب و لا يقش سلب كرده به غير صاحب و نالايقش داديد ! و مقداد بنطق ايستاده گفت : نديده‌ام كسى يا خانواده اى چنان كه اين خاندان پس از پيامبرشان آزار ديدند آزار ديده باشد .\r\nعبد الرحمن بن عوف به او گفت : به تو مربوط نيست مقداد ! گفت :\r\nمن به خدا قسم بخاطر عشقى كه به پيامبر خدا دارم دوستشان ميدارم ، و حق ( عقايد و قانون اسلام ) با ايشان و متعلق به ايشان است اى عبد الرحمن !\r\n\r\n","description":"","footnote":"\r\n( 1 ) عقد الفريد 2 / 260 - به همين مضمون در تاريخ طبرى 5 / 37 آمده است ، همچنين تاريخ الكامل ابن اثير 3 / 29 و 30 و شرح ابن ابى الحديد 1 / 65 .\r\n","page_name":" 224 ","page_number":224},
  {"content":"\r\nمن از قريش - كه تو آنها را بر اين خاندان مسلط كرده اى - در شگفتم كه براى ربودن حاكميت پيامبر خدا ( ص ) از دست خاندانش همدست و متحد شده‌اند .\r\nبه خدا سوگند ميخورم اى عبد الرحمن كه اگر كسانى را پيدا كنم كه مرا بر ضد قريش يارى دهند حتما و بيدرنگ با آنها خواهيم جنگيد چنان جنگى كه همراه پيامبر خدا ( ص ) در ( بدر ) عليه آنها كردم . و نطقهاى مفصل شد و سخنها رفت كه در كتاب « اخبار الزمان فى اخبار الشورى و الدار » نوشته‌ام . » ( 1 )\r\nقبلا نوشتيم كه مقداد از جمله كسانى است كه نامه اى به عثمان نوشته در آن خلافكاريها و بدعتهايش را بر شمرده و او را از خدا ترساندند و خاطرنشان ساختند كه اگر دست از آنها نكشد بر او خواهند تاخت ( 2 ) .\r\nامينى گويد :\r\nمقداد صحابى بزرگى است با فضيلت و عظيم الشأن و سخت ديندار .\r\nابو عمر در شرح حالش مينويسد : « از فاضلان و شخصيتهاى عالى و بزرگان نيكو كردار است . در هر دو هجرت شركت جسته و در نخستين جهاد كه بدر باشد و در همهء نبردهاى اسلامى حضور يافته است . نخستين مسلمانى است كه سواره جنگيده است ، زيرا در جنگ بدر سواره بود و ثابت نشده كه اسبش از ديگرى بوده است » . اهل سنت ، او را يكى از هفت تنى ميدانند كه اظهار اسلام نموده و از آن حمايت كرده‌اند و يكى از چهارده معاون و همرزم و همراه پيامبر خدا ( ص ) ( 3 ) . بنابر روايتى كه ابو عمر در « استيعاب » آورده پيامبر اكرم ( ص ) لقب « شب زنده دار » به او داده است .\r\n\r\n","description":"","footnote":"\r\n( 1 ) مروج الذهب 1 / 440 .\r\n( 2 ) رجوع كنيد به روايت بلاذرى در اين زمينه .\r\n( 3 ) مستدرك ، حاكم 3 / 348 و 349 - استيعاب 1 / 289 - اسد الغابه 4 / 410 - اصابه 3 / 455 .\r\n","page_name":" 225 ","page_number":225},
  {"content":"\r\nكجا ميتوان پى به فضائل و كمالات مردى كه پيامبر اكرم ( ص ) وى را به مرتبه اى بلند ارتقا داده و بر فراز بشريت نهاده است با اين فرمايش كه « خدا به من دستور داده چهار نفر را دوست بدارم ، و به من اطلاع داده كه آنها را دوست ميدارد : على ، مقداد ، ابوذر و سلمان ( 1 ) » و « بهشت مشتاق چهار نفر است : على ، عمار ، سلمان و مقداد » ( 2 ) .\r\nمرد عاليمقامى كه خدا دوستش ميدارد و به پيامبرش دوستى او را توصيه مينمايد مخالف عثمان بوده و در نخستين روز حكومتش چنان ناراحتى و بيتابى مينموده كه گوئى همهء دنيا را داشته و از دست داده است ، و مردم را از دور عثمان مىپراكنده و از پشتيبانى او باز ميداشته و در تضعيف او ميكوشيده است و حكومت عثمان را حكومتى بد فرجام و مايهء بدبختى و فلاكت ميدانسته و معتقد بوده كه واگذارى حكومت به عثمان يك عمل ناحق و ظلمى به خاندان پاك پيامبر ( ص ) شمرده مىشود ، و در پى اين بود كه يار و ياورانى پيدا كند تا بمددشان با كسانى كه حكومت عثمان را بر قرار كرده‌اند بجنگد چنان جنگى كه در « بدر » با آنان كرده است . اين عقيدهء او دربارهء عثمان روز تشكيل شورا و انتصاب عثمان و پيش از ارتكاب بدعتها و خلافكاريهاى او است . با اينحال پيداست كه پس از آن چه عقيده و نظرى با عثمان داشته است .\r\n\r\nنظر حجر بن عدى پارساى مشهور كوفه\r\nمورخان ميگويند : معاويه هنگامى كه مغيرة بن شعبه را در جمادى سال 41 هجرى به استاندارى كوفه گماشت او را بحضور خواسته گفت :\r\n\r\n","description":"","footnote":"\r\n( 1 ) جامع ، ترمذى - استيعاب 1 / 290 - اسد الغابه 4 / 410 - اصابه 3 / 455 .\r\n( 2 ) حلية الاولياء ، ابو نعيم 1 / 142 .\r\n","page_name":" 226 ","page_number":226},
  {"content":"\r\n« . . . مىخواستم خيلى چيزها به تو سفارش كنم ولى صرفنظر كردم چون به خرد و هوشياريت اطمينان داشته ميدانم آنچه را مايهء خرسندى من مىشود و بر قدرتم مىافزايد و به حال رعاياى من مفيد است ميدانى . با اينحال يك چيز هست كه نميتوانم از آن صرفنظر كنم و آن اينست كه تا ميتوانى از بد گوئى على و حمله به او فرو گذار ننمائى و نيز از رحمت و آمرزش خواستن براى عثمان ، و نكوهش طرفداران على و طرد آنها و خوددارى از مصاحبت آنها و نشنيدن سخن ( و شهادت ) آنها ، و تعريف و تمجيد از طرفداران عثمان رضوان اللَّه عليه ، و نزديك كردن آنها به خود و شنيدن سخن آنان . مغيره گفت : تو طرز كار مرا به تجربه ديده اى و من مورد تجربه قرار گرفته‌ام و پيش از تو براى ديگران استاندارى و كار دولتى كرده‌ام و بر هيچيك از كارهايم خرده نگرفته‌اند . حالا هم تو كارم را به تجربه خواهى ديد ، يا آن را ميستائى يا مذمت ميكنى . معاويه گفت :\r\nنه ، انشاء اللَّه ستايش خواهم كرد .\r\nمغيره هفتسال و چند ماه استاندار كوفه بود . در تمام اين مدت يكدم از دشنام على و حمله به او ، و نكوهش قاتلين عثمان و لعنت كردن آنها ، و دعا و ثناى عثمان و طرفدارانش فرو گذار نكرده . هر وقت حجر بن عدى حرفهاى مغيره را ميشنيد ميگفت : خدا شما را نكوهش و لعنت كرده است ! و برخاسته ميگفت : خداى عز و جل ميفرمايد : بر قرار كنندهء عدالت و نمونهء عملى راه خدا باشيد و شهادت براى خدا بر زبان آوريد . و من شهادت مىدهم كسانى كه شما آنها را نكوهش مينمائيد بايستى مورد تجليل قرار گيرند و كسانى كه شما آنها را پاك شمرده تمجيد مينمائيد بايستى مورد نكوهش و مذمت قرار گيرند . مغيره به او پرخاش ميكرد : اگر من استاندار باشم ترا بسزايت ميرسانم . واى بر تو ! از پادشاه بترس ، و از خشم و حمله اش بر حذر باش ،\r\n","description":"","footnote":"","page_name":" 227 ","page_number":227},
  {"content":"\r\nزيرا آتش خشم پادشاه گاهى بسيارى مثل تو را از بين ميبرد ! و سپس دست از او برداشته چشم پوشى مينمود . و اين وضع تا روزهاى آخر استاندارى مغيره ادامه داشت . در اين وقت مغيره برخاسته طبق معمول همان حرفهاى سابق را عليه على و در مدح عثمان بر زبان آورد و چنين گفت : خدايا ! عثمان بن عفان را بيامرز و از او در گذر و او را جزائى مطابق بهترين كارهايش عطا كن ، زيرا او به قرآن عمل نمود . و از سنت پيامبر ( ص ) پيروى كرد و ما را متحد ساخت و از خونريزى جلوگيرى كرد و بنا حق كشته شد . خدايا ! پيروان عثمان و دوستداران و خونخواهانش را قرين رحمت خويش گردان . و بعد قاتلين عثمان را نفرين كرد در اين وقت . حجر بن عدى برخاسته چنان فريادى بر سر مغيره كشيد كه هر كس در مسجد و بيرون آن بود شنيد ، و گفت : آى آدم ! تو از پيرى چنان خرف شده اى كه نميفهمى چه ميگوئى و به كه بد ميگوئى ! سهميهء ما را از خواربار و اموال عمومى به ما بده . تو آنها را نگهداشته و ما را از آن محروم كرده اى در حالى كه حق چنين كارى را ندارى ، و استانداران پيش از تو هيچيك طمع در مال ما نبستند . و كار را به جائى رسانده اى كه به امير المؤمنين دشنام ميدهى و تبهكاران را ميستائى . بيش از دو سوم مردمى كه در مسجد بودند ( يعنى دو سوم مردان كوفه ) بنداى او و در تأييد سخنش برخاسته فرياد بر آوردند : به خدا حجر راست ميگويد و خوب كارى مىكند . سهميهء خواربار و مواجب ما را بده . حرفهاى تو درد ما را دوا نميكند . و از اين گونه سخنها بسيار گفتند و به گفته ادامه دادند .\r\nمغيره در سال 51 مرد . كوفه ضميمهء قلمرو استاندارى زياد بن ابى سفيان استاندار بصره شد . زياد وارد كاخ استاندارى كوفه شد ، و بعد به منبر رفته نطق كرد تا رسيد به عثمان و پيروانش ، آنها را ستود و قاتلين\r\n","description":"","footnote":"","page_name":" 228 ","page_number":228},
  {"content":"\r\nعثمان را لعنت فرستاد . در اين هنگام ، حجر بن عدى برخاسته همان كارى را كرد ، كه با مغيره ميكرد .\r\nمحمد بن سيرين ميگويد : روز جمعه اى زياد خطبه را طول داد و نماز را به تأخير انداخت . حجر بن عدى فرياد زد : نماز ! زياد به نطق ادامه داد .\r\nحجر دوباره فرياد زد : نماز ! زياد به خطبهء نماز ادامه داد . چون حجر ترسيد نماز قضا شود دستش را محكم بر مشتى ريگ زده و بشتاب به نماز برخاست ، و مردم با او به نماز برخاستند . زياد وقتى وضع را چنين ديد از منبر فرود آمده به نماز ايستاد . چون نمازش را تمام كرد جريان را به معاويه نوشت و تا توانست عليه حجر بن عدى قلمفرسائى نمود . معاويه دستور فرستاد كه او را به زنجير ببند و نزد من بفرست . وقتى دستور كتبى معاويه به كوفه رسيد قبيلهء حجر خواستند از او دفاع كرده نگذارند او را بگيرند ، ولى خودش به آنها گفت : نه ، اطاعت ميكنيم . پس وى را به بند و زنجير بسته سواره به طرف معاويه فرستادند ، او را و دوستانش را كه عبارت بودند از :\r\n1 - ارقم بن عبد اللَّه كندى .\r\n2 - شريك بن شداد .\r\n3 - صيفى بن فسيل شيبانى .\r\n4 - قبيصة بن ضبيعه .\r\n5 - كريم بن عفيف .\r\n6 - عاصم بن عوف .\r\n7 - و رقاء بن سمّى بجلى .\r\n8 - كدام بن حيّان .\r\n9 - عبد الرحمن بن حسّان .\r\n","description":"","footnote":"","page_name":" 229 ","page_number":229},
  {"content":"\r\n10 - محرز بن شهاب .\r\n11 - عبد اللَّه بن حويه سعدى .\r\nزياد بدنبال آنها دو نفر ديگر يعنى عتبة بن اخنس ، و سعيد بن نمران را نيز فرستاد . آنها را بردند تا مرج عذراء ، دوازده ميلى دمشق ، و در آنجا زندانى كردند تا دستور معاويه دائر بر اعدام هشت نفر از آنها و آزادى شش نفر ديگر رسيد . فرستاده اى كه اين دستور را آورده بود به آنها گفت : ما دستور داريم به شما پيشنهاد كنيم از على بيزارى بجوئيد و او را لعنت كنيد . هر گاه اين كار را انجام دهيد شما را آزاد خواهيم كرد ، و در صورتى كه از آن امتناع نمائيد شما را خواهيم كشت . و امير المؤمنين ( يعنى معاويه ) ادعا مىكند كه باستناد شهادتى كه اهالى شهرتان عليه شما داده‌اند شما محكوم به اعداميد ، ولى او شما را مورد عفو قرار داده است . بنابراين از اين مرد ( يعنى امير المؤمنين على بن ابيطالب ع ) اظهار بيزارى كنيد تا شما را آزاد كنيم . گفتند : خدايا ! ما هرگز چنين كارى نميكنيم . بدستور مأموران قبرشان كنده شد و كفنهاشان آماده گشت . آنشب را سراسر به نماز و دعا بسر آوردند . وقتى صبح بر آمد مأموران معاويه گفتند : آهاى ! شما را ديشب ديديم كه نمازتان خيلى طول كشيد و خيلى خوب دعا خوانديد . بما بگوئيد نظرتان دربارهء عثمان چيست ؟\r\nگفتند : او اولين كسى است كه در حكومت از رويهء اسلامى منحرف گشته به چيزى جز حق ( يعنى قانون اسلام ) عمل كرد . پيروان معاويه گفتند : امير المؤمنين ( معاويه ) شما را بهتر ميشناخته است . و نزديك آنها آمده پرسيدند : از آن مرد ( يعنى على ع ) اظهار بيزارى ميكنيد ؟ گفتند : نه ، به عكس اظهار عشق ميكنيم و از كسانى بيزارى مىجوئيم كه از او بيزارند . آنگاه هر مأمورى يكتن از آن مردان را برگرفت تا بكشد ، و آنان را يك بيك سر بريدند تا شش نفر :\r\n","description":"","footnote":"","page_name":" 230 ","page_number":230},
  {"content":"\r\n1 - حجر 2 - شريك 3 - صيفى 4 - قبيضه 5 - محرز 6 - كدام ( 1 )\r\nامينى گويد :\r\nاين ، نظريهء « حجر » صحابى عاليمقام و ياران بزرگوار و پاك و صالح او دربارهء عثمان است . بعقيدهء آنان عثمان اولين كسى است كه در حكومت از رويهء اسلامى منحرف گشته و به چيزى جز قانون اسلام عمل كرده است ، و در شمار تبهكاران است - چنان كه از سخنش به مغيره معلوم مىشود - و چندان بر اين عقيده استوار بوده و پايمردى نشان داده‌اند كه جان بر سر آن نهاده و حاضر نشده‌اند دست از آن بردارند ، و با اين عقيده سر فرازانه به محل اعدام رفته شهيد گشته‌اند .\r\n\r\nسخن عبد الرحمن بن حسان :\r\nوقتى حجر بن عدى و پنج تن از دوستانش - سلام اللَّه عليهم - كشته شدند عبد الرحمن بن حسّان عنزى كوفى و كريم بن عفيف ( كه از دوستان حجر بودند ) به مأموران گفتند : ما را نزد معاويه ببريد تا دربارهء آن مرد ( يعنى على ع ) همان عقيده اى را اظهار كنيم كه خود او اظهار ميدارد . از معاويه كسب تكليف كردند ، و او دستور داد آن دو را به دمشق اعزام دارند . آن دو رو به جسد حجر نمودند ، و عبد الرحمن گفت : اى حجر ! دور از ما نباشى ، و نه آرامگاهت از ما بر كنار ماند ، چه برادر مسلمان خوبى بودى ! و كريم نيز سخنى مشابه آن گفت . بعد آنها را بردند نزد معاويه . كريم بن عفيف همين كه وارد شد\r\n\r\n","description":"","footnote":"\r\n( 1 ) نقل به تلخيص از : اغانى ، ابو الفرج اصفهانى 16 / 2 - 11 - تاريخ طبرى 6 / 141 - 160 - تاريخ ابن عساكر 2 / 370 - 381 - تاريخ الكامل ابن اثير 3 / 202 - 210 - تاريخ ابن كثير 8 / 49 - 55 .\r\n","page_name":" 231 ","page_number":231},
  {"content":"\r\nگفت : خدايرا ! خدايرا ! اى معاويه ! تو از اين دنياى رفتنى به سراى جاودانى خواهى رفت و آنجا از تو خواهند پرسيد چرا ما را كشتى و به چه مجوزى خون ما را ريختى ؟ معاويه پرسيد : دربارهء على چه ميگوئى ؟ گفت : دربارهء او سخنى ميگويم كه تو ميگوئى . مگر ميتوانى از دين على و روشى كه در خدا پرستى داشت بيزارى بجوئى ؟ ! شمر بن عبد اللَّه كه همقبيلهء كريم بن عفيف بود از معاويه خواست كه او را به وى ببخشد . معاويه گفت : او را به تو مىبخشم ولى قبلا يك ماه زندانيش خواهم كرد . پس از يك ماه او را به اين شرط آزاد كرد كه تا پايان حكومت معاويه به كوفه نرود . در موصل اقامت كرد و انتظار مرگ معاويه را ميكشيد تا به كوفه در آيد ولى يك ماه پيش از مرگ معاويه ، در گذشت .\r\nمعاويه آنگاه از عبد الرحمن بن حسّان نظرش را دربارهء على ( ع ) پرسيد . گفت : شهادت مىدهم او از كسانى بود كه خدا را فراوان به ياد ميآورند و امر بمعروف و نهى از منكر ميكنند و از مردم در ميگذرند . پرسيد : دربارهء عثمان چه ميگوئى ؟ گفت : او اولين كسى است كه در ستم را بگشود و در حق ( و قانون اسلام ) را ببست ! معاويه گفت : خودت را بكشتن دادى . گفت :\r\nاز آنجهت به كشتن ميروم كه كسى از قبيله‌ام در اينجا نيست . معاويه او را نزد زياد فرستاد با اين دستور كه او از همهء كسانى كه فرستاده اى بدتر است ، بنابراين او را بكيفرى كه سزاى آن است برسان و به بدترين شكلى بكش . وقتى او را نزد زياد بردند به قيس ناطف دستور داد تا او را زنده بگور كرد . ( 1 )\r\nامينى گويد :\r\nملاحظه كنيد تا چه حد در عقيده اش دربارهء امير المؤمنين على ( ع )\r\n\r\n","description":"","footnote":"\r\n( 1 ) اغانى ، ابو الفرج اصفهانى 16 / 10 - تاريخ طبرى 6 / 155 - تاريخ ابن عساكر 2 / 379 - تاريخ الكامل ابن اثير 3 / 209 .\r\n","page_name":" 232 ","page_number":232},
  {"content":"\r\nو عثمان استوار است و اظهارش را واجب ميشمارد كه حاضر نيست يك لحظه از آن دست بردارد يا بر خلافش اظهار نمايد ، و جان خويش بر سر آن ميبازد .\r\n\r\nسخن هاشم المرقال\r\nدر جنگ صفين ، جوانى جنگجو از سپاه معاويه در حالى بيرون تاخت كه اين شعر رزمى را ميخواند :\r\nمن پسر ارباب پادشاهان غسّانم ،\r\nو امروز بر دين و آئين عثمانم\r\nخويشان ما به ما از ماجرا خبر داده و ،\r\nگفته‌اند كه على ، عثمان را كشته است\r\nآنگاه حمله آورده بهر سو شمشير ميزد ، و سپس شروع كرد به ناسزا گوئى به على ( ع ) . هاشم بن عتبه ( المرقال ) به او گفت : حرفى كه تو ميزنى باز خواست و محاكمه دارد و اين جنگ تو حساب و كتاب بدنبال دارد . بنابراين از خدا بترس و بدان كه تو را به نزد او مىبرند و از تو دربارهء اين حال و كردارت بازخواست خواهد كرد . جوان جنگجو گفت : من به اين دليل با شما مىجنگم كه رهبر شما چنان كه به من گفته‌اند نماز نميخواند و شما هم نماز نميخوانيد ، و باز به اين دليل با شما مىجنگم كه رهبر شما خليفهء ما را كشته است و شما به او در قتلش كمك كرده‌ايد . هاشم المرقال گفت : ترا چه به عثمان ! او را اصحاب محمد و اساتيد قرآن كشتند وقتى ديدند بدعتها از او سر زده و بر خلاف حكم قرآن عمل كرده است . و اصحاب محمد همان اصحاب دين و ديندارانند و از هر كس براى نظر دادن در كار مسلمانان شايسته تر و ذيحقترند . و فكر نميكنم حتى يك لحظه به سرنوشت امت اسلام يا اسلام اعتنا و اهتمام كرده باشى .\r\n","description":"","footnote":"","page_name":" 233 ","page_number":233},
  {"content":"\r\nجوان جنگجو گفت : بله ، بله ، به خدا قسم اعتنا و اهتمام داشته‌ام . من دروغ نميگويم ، زيرا دروغ مايهء خوشبختى نيست مايهء بدبختى است . هاشم المرقال گفت : چون علم و اطلاعى در اين باره ندارى بهتر است از آن درگذرى و به دانشمندان واگذارى . گفت : به خدا فكر ميكنم تو خير خواه من باشى .\r\nهاشم گفت : اين كه گفتى رهبر ما نماز نميخواند . بدان كه او اولين كسى بود كه همراه پيامبر خدا نماز خوانده ، و از همهء خلق دينشناستر است و از همه به پيغمبر ( ص ) نزديكتر . اما دربارهء اينها كه همراه او هستند ، همه شان استاد قرآنند و قرآن خوان ، و شب از نماز و دعا نميآرمند . مبادا افراد سبكسر و بدبخت و بد دل ترا از دين بدر برند . جوان جنگجو گفت : اى خدا پرست ! من فكر ميكنم تو آدم خوب و صالحى هستى و من آدم گناهكار گمراهى .\r\nبگو ببينم راهى براى توبه‌ام هست ؟ گفت : آرى . توبه كن و به خدا باز گرد تا توبه ات را بپذيرد و رو به تو گرداند ، زيرا او توبهء بندگانش را ميپذيرد و از كارهاى بدشان در ميگذرد و توبه كاران را دوست ميدارد و به پاكى گرايان مهر ميورزد ( 1 ) .\r\nامينى گويد :\r\nاين ، هاشم المرقال صحابى مقدس پيامبر اكرم ( ص ) و قهرمان عاليقدر اسلام است ، و اين هم عقيده اش دربارهء عثمان كه آن را در جنگى كه بر اثر قتلش رخ داده اظهار كرده است و ميگويد قاتلينش حق داشته‌اند و آنان اصحاب محمد ( ص ) و مردمى ديندار و حافظ و نگهبان قرآن بوده‌اند كه وقتى بدعتهاى عثمان و انحرافش را از حكم قرآن ديده‌اند به قتلش كمر بسته و او را كشته‌اند .\r\n\r\n","description":"","footnote":"\r\n( 1 ) صفين 402 - تاريخ طبرى 6 / 23 - شرح ابن ابى الحديد 2 / 278 - تاريخ الكامل ، ابن اثير 3 / 135 .\r\n","page_name":" 234 ","page_number":234},
  {"content":"\r\n\r\nسخن جهجاه غفارى از بيعت كنندگان بيعت رضوان ( 1 )\r\nابو حبيبه ميگويد : عثمان براى مردم نطق ميكرد . جهجاه غفارى برخاسته در حالى كه به طرف او ميرفت فرياد زد آى عثمان ! اين ستورى است با عبا و دستبندى كه آورده‌ايم . بيا پائين تا تو را در عبا بپيچيم و بند بر تو گذاريم و بر ستور نشانده ترا به كوه دخان ( دماوند ) بيندازيم . عثمان گفت :\r\nخدا تو را و آنچه را آورده اى بزوال آورد ! اين ، در برابر چشم همهء مردم رخ داد . دور و بريها و طرفداران اموى عثمان برخاسته اطرافش را گرفته و او را برده تا به خانه رساندند .\r\nعبد الرحمن بن حاطب ميگويد : من به عثمان نگاه ميكردم كه بر عصاى پيامبر ( ص ) تكيه كرده سخن ميراند ، عصائى كه ابوبكر و عمر رضى اللَّه عنهما نيز در موقع نطق بر آن تكيه ميدادند . جهجاه غفارى به عثمان گفت : برخيز اى نعثل ! و از اين منبر بيا پائين ! و عصا را گرفته و بر زانوى راستش نهاده شكست . پرزه اى از آن عصا به زانوى او فرو رفت و آن را زخم كرده و چندان باقى ماند كه تبديل به خوره شد ، و ديدم كه كرم زده بود . عثمان از منبر پائين آمد و او را به خانه بردند . و دستور داد تا آن عصاى شكسته را بسته ترميم كردند . از آن روز بيش از يكى دو بار از خانه بيرون نيامده بود كه محاصره و كشته شد .\r\nبلاذرى ماجرا را به اين عبارت آورده است : روزى عثمان براى مردم نطق ميكرد كه جهجاه بن سعيد غفارى به او گفت : آى عثمان ! بيا پائين تا عبا\r\n\r\n","description":"","footnote":"\r\n( 1 ) استيعاب - اسد الغابه - اضابه .\r\n","page_name":" 235 ","page_number":235},
  {"content":"\r\nبر تنت پيچيده ترا بر ستورى نشانده به كوه دخان ( دماوند ) بفرستيم همانطور كه مردان پاكدامن را به آنجا تبعيد كردى . عثمان به او گفت : خدا ترا و آنچه را آورده اى بزوال آورد . جهجاه اصولا از دست عثمان عصبانى بود . چون روز تسخير خانهء عثمان فرا رسيد به خانهء او در آمده عصاى پيامبر ( ص ) را كه به آن تكيه ميداد از او گرفته بر زانوى خويش شكست ، و بر اثر آن زانويش دچار خوره گشت ( 1 ) .\r\nامينى گويد :\r\nدر پرتو روايات تاريخى فوق روشن مىشود كه جهجاه از كسانى است كه زير درخت با پيامبر اكرم ( ص ) پيمان بيعت بستند و بموجب آيهء كريمهء قرآن خدا از آنان خشنود گشته است خلع عثمان و تبعيد و اهانت او را روا ميشمارد و ميگويد بايد او را در عبائى پيچيده بند بر او نهاده به كوه دماوند تبعيد كرد .\r\nعصاى پيامبر ( ص ) را كه عصاى او بوده از او ميگيرد و ميشكند و با اين عمل نشان ميدهد كه عثمان ربطى به پيامبر ( ص ) نداشته حق انتساب به آن حضرت را ندارد . اين كارها را در حضور مهاجران و انصار و همهء صاحبنظران جامعه انجام ميدهد و هيچكس از كارش جلوگيرى نكرده اعتراض نمينمايد گوئى از ته دلشان سخن ميگويد و بمقتضاى اراده شان عمل مىكند .\r\nاين كه ميگويد پرزه اى از چوب عصا در موقع شكستن به زانوى جهجاه رفته تبديل به خوره شد توسط علم پزشكى تكذيب مىشود ، زيرا پرزهء چوب هرگز توليد خوره نميكند . و اگر براستى زخم حادّى ايجاد كرده باشد\r\n\r\n","description":"","footnote":"\r\n( 1 ) انساب الاشراف 5 / 47 - تاريخ طبرى 5 / 114 - استيعاب ، شرح حال جهجاه - تاريخ الكامل ، ابن اثير 3 / 70 - شرح ابن ابى الحديد 1 / 165 - رياض النضرة 2 / 123 - تاريخ ابن كثير 7 / 175 - اصابه 1 / 253 - تاريخ الخميس 2 / 260 .\r\n","page_name":" 236 ","page_number":236},
  {"content":"\r\nامرى تصادفى بوده است نه از كرامات عثمان . چنان كه از اسب افتادن عبد اللَّه مخزومى استاندار عثمان در يمن و مرگش بر اثر اين حادثه نميتواند ربطى به اين داشته باشد كه براى كمك به عثمان و نجاتش از دست محاصره كنندگان آمده است . ابو عمر و بعضى ديگر نوشته‌اند : « عبد اللَّه مخزومى به كمك عثمان آمد بهنگامى كه در محاصره بود ولى نزديكى مكه از اسبش به زير غلطيد و بر اثر آن مرد » ( 1 ) بلاذرى نيز مينويسد : « عبد اللَّه مخزومى كه استاندار عثمان بود براى كمك به عثمان آمد ، ولى چون به بطن نخله رسيد از اسبش به زير افتاد و پايش شكست ، و ناچار نزد خانواده اش برگشت » ( 2 ) .\r\n\r\nنظريهء : سهل بن حنيف انصارى بدرى ، رفاعة بن رافع انصارى بدرى ، و حجاج بن غزيّه انصارى\r\nبلاذرى مينويسد : « ابو مخنف روايت كرده كه زيد بن ثابت انصارى گفت : اى جماعت انصار ! شما خدا و پيامبرش را يارى نموديد ، بنابراين خليفهء پيامبرش را يارى دهيد . عده اى از انصار به او پاسخ دادند . سهل بن حنيف گفت : اى زيد ! عثمان شكم ترا با نخلستانهاى تازه به ثمر نشستهء مدينه پر كرده است ! زيد گفت : اين پير مرد ( يعنى عثمان ) را نكشيد و او را كه چيزى به آخر عمرش نمانده بگذاريد خودش بميرد . حجاج بن غزيهء انصارى گفت :\r\nبه خدا قسم اگر نصف روز هم از عمرش بيش نمانده باشد او را ميكشيم تا با قتلش به خدا تقرب جوئيم . رفاعة بن مالك انصارى آتشى همراه هيزم آورده\r\n\r\n","description":"","footnote":"\r\n( 1 ) استيعاب 1 / 351 - اسد الغابه 3 / 155 - اصابه 2 / 305 .\r\n( 2 ) انساب الاشراف 5 / 87 .\r\n","page_name":" 237 ","page_number":237},
  {"content":"\r\nآن را بر يكى از دو درب خانهء عثمان افروخته آتش زد تا فرو غلطيد ، و مردم درب ديگر را گشوده به خانه در آمدند » . ( 1 )\r\nبنا به روايت ديگرى كه بلاذرى آورده است : « زيد به انصار گفت :\r\nشما پيامبر خدا ( ص ) را يارى داده‌ايد و « انصار » يعنى يارى دهندگان خدا لقب گرفتيد ، بنابراين خليفه ( جانشين ) او را يارى دهيد تا دوبار « انصار » باشيد .\r\nحجاج بن غزيّه گفت : به خدا اين گاو پر صدا نميداند چه ميگويد . به خدا قسم اگر نصف روز هم از عمرش بيش نمانده باشد او را ميكشيم تا با قتلش به خدا تقرب جوئيم » ( 2 ) .\r\nابن حجر مينويسد : « حجاج بن غزيّه ، حديثى را كه از پيامبر اكرم ( ص ) دربارهء حج شنيده براى مؤلفان حديث و سنت نقل كرده است . ابن المدينى ميگويد : او همان شخصى است كه روز تسخير خانهء عثمان ، مروان بن حكم را آنقدر زده كه بر زمين افتاده است » ( 3 ) .\r\n\r\nسخن ابو ايوب انصارى از اصحاب پيش كسوت ، و از مجاهدان بدر\r\nدر نطقى چنين ميگويد : « از امير المؤمنين ( على بن ابيطالب ) - كه خدايش گرامى بدارد - كسى سخن ميشنود كه گوشى پند نيوش و دلى حق نگهدار داشته باشد . خدا شما را با وجود او به افتخارى بزرگ نائل آورده كه چنان كه بايسته است پذيراى آن نشده‌ايد ، اين افتخار كه پسر عموى پيامبر ( ص ) و بهترين و سر آمد مسلمانان و كسى كه پس از پيامبر ( ص ) آقاى مسلمانان است\r\n\r\n","description":"","footnote":"\r\n( 1 ) انساب الاشراف 5 / 78 .\r\n( 2 ) انساب الاشراف 5 / 90 .\r\n( 3 ) اصابه 1 / 313 .\r\n","page_name":" 238 ","page_number":238},
  {"content":"\r\nدر ميان شما حضور پيدا كرده كه شما را درس دين ميدهد و دينشناس ميگرداند و به جهاد بر ضد كسانى كه عهد دين فرو گذاشته‌اند دعوت مىكند . چنان كه به خدا ميپندارم شما كريد و نميشنويد و بر دلهاتان حجاب است و مهر جهالت كه پاسخ مثبت نميدهيد . بندگان خدا ! مگر همين ديروز شاهد تجاوز و انحراف از اسلام نبوديد ، بطوريكه آن تجاوز و انحراف بر همهء بندگان خدا سايه گسترده و در جامعهء اسلامى شيوع پيدا كرده بود و حقدار از حقش محروم گشته مقدساتش مورد اهانت قرار گرفته و خودش تازيانه خورده بود يا سيلى بر صورتش زده بودند يا شكمش را لگد كوب كرده يا او را بر خاك افكنده بودند .\r\nوقتى امير المؤمنين آمد حق و قانون اسلام را بر قرار ساخت و عدل و داد بگسترانيد و طبق قرآن كار كرد . بنابراين ، نعمتى را كه خدا به شما ارزانى داشته شكر كنيد و چون تبهكاران روى از خدا و سپاسش نگردانيد ، و مثل كسانى نباشيد كه گفتند فرمان را به گوش ميگيريم و به گوش نگرفته بودند . شمشيرهايتان را تيز كنيد و ابزار جنگ را نو سازيد و براى جهاد آماده شويد ، تا همين كه دعوت شديد نبرد را فراهم آئيد و چون بشما فرمان داده شد اطاعت نمائيد تا بدينگونه از راستگويان باشيد » ( 1 ) .\r\nامينى گويد :\r\nابو ايوب انصارى بزرگترين صحابى است و خدا از ميان انصار خانهء او را براى اقامت پيامبرش برگزيد و اين افتخار بزرگ را به او بخشيد و همين افتخار برايش كافى است ، و از مجاهدان بدر است و در همهء جنگهاى اسلامى شركت داشته ، و پيامبر ( ص ) در حقش چنين دعا كرده است : « اى ابو ايوب ! بد نبينى ! » و اين دعا همهء مصائب جسمى و عقلى را شامل مىشود از مرگ بذلت و اسارت و زندانى شدن ذليل وار گرفته تا امراض خفت آورى چون جذام\r\n\r\n","description":"","footnote":"\r\n( 1 ) الامامة و السياسة 1 / 112 - جمهرة الخطب 1 / 236 .\r\n","page_name":" 239 ","page_number":239},
  {"content":"\r\nو پيسى و اختلال حواس ، و بيمارى معنوى مثل تزلزل ايمان و سستى عقيده و انحراف از دين . بنابر دعاى مستجاب پيامبر گرامى ، ابو ايوب انصارى از همهء اين مصائب و معايب برى بوده است . هم او با اين سلامت نفس ، دورهء حكومت عثمان را روزگار تجاوز و انحراف از اسلام ميداند و مظالم و جناياتى را كه در آن بر نيكمردان عاليمقامى چون ابوذر و عمار و ابن مسعود رفته بر شمرده است . اگر جز شهادت ابو ايوب عليه عثمان وجود نميداشت و در اختيار ما نميبود براى محكوميت عثمان كافى مينمود و حجتى قاطع بشمار ميرفت ، تا چه رسد به اينكه شهادتش توسط تودهء انبوه مهاجران و انصار پيامبر ( ص ) تأييد و تحكيم شده است .\r\n\r\nسخن قيس بن سعد انصارى رئيس قبيلهء خزرج ، و مجاهد بدرى\r\n1 - در مصر براى دعوت مردم به بيعت با على بن ابيطالب ( ع ) نطقى ايراد كرده گفت : « سپاس خدايرا كه حق را آورد و باطل را بميراند ، و ستمكاران را درهم كوبيد . مردم ! ما با كسى كه ميدانيم پس از پيامبرمان محمد ( ص ) بهترين شخص است بيعت كرديم . بنابر اين شما اين مردم بيائيد و با او بر اين اساس كه مطابق كتاب خدا و سنت پيغمبرش حكومت كند پيمان بيعت ببنديد » ( 1 ) .\r\n2 - قيس بن سعد پيش از جنگ صفين اين نامه را از معاويه دريافت ميدارد : « . . . شما اگر اين اعتراض را به عثمان بن عفان - رضى اللَّه عنه - داشتيد كه تبعيض اقتصادى قائل شده يا كسى را بناحق تازيانه زده يا به كسى ناسزا گفته\r\n\r\n","description":"","footnote":"\r\n( 1 ) تاريخ طبرى 5 / 228 - تاريخ الكامل ابن اثير 3 / 115 - شرح ابن ابى الحديد 2 / 23 .\r\n","page_name":" 240 ","page_number":240},
  {"content":"\r\nيا ديگرى را تبعيد كرده يا نوجوانان را به مقامات مهم دولتى گماشته است ميدانيد - اگر فكر و درك داشته باشيد - كه باستناد اين كارها ريختن خونش براى شما روا نميشود . بنابراين شما با قتل او مرتكب گناه بزرگى شده‌ايد . پس اى قيس بن سعد ! چون تو جزء كسانى بودى كه عثمان بن عفان را به اين سرنوشت دچار كردند بايد توبه كنى ، تازه در صورتى كه توبه از قتل مؤمن فايده اى در بر داشته باشد ! در مورد رهبرت ، براى ما يقين حاصل شده كه او مردم را عليه عثمان تحريك نموده و به كشتنش وا داشته تا او را كشته‌اند .\r\nو دامن قوم تو ( يعنى انصار و قبيلهء خزرج ) از خون عثمان پاك نمانده است .\r\nبنابراين اى قيس ! اگر ميتوانى به خونخواهى عثمان برخيزى اقدام كن ، تو مطيع حكومت ما بشو و درازاى آن حاكميت بر دو عراق در صورتى كه پيروز گشتم تا آخر عمرم از آن تو باشد و حاكميت حجاز براى هر كس از خانواده ات كه تو بپسندى و نيز هر چيز ديگر كه تو بخواهى بىچون و چرا به تو خواهم داد . نظرت را در مورد آنچه برايت نوشته‌ام بنويس . و السلام » .\r\nدر جواب او مينويسد : « . . . نامه ات رسيد . از مضمونش آگاه شدم .\r\nاز قتل عثمان نوشته اى . اين كارى است كه در آن شركت نداشته‌ام . دربارهء رهبرم نوشته اى كه او مردم را عليه عثمان تحريك كرده و واداشته تا او را بكشند .\r\nاين چيزى است كه من اطلاع ندارم . نوشته اى دامن قبيلهء من از خون عثمان پاك نمانده است . در اين باره بايد بگويم اولين كسانى كه به اين كار قيام كرده‌اند قبيلهء من بوده‌اند . . . » به لفظ ديگرى هم روايت شده ، به اين صورت : « بجان خودم براى اقدام به آنچه در مورد عثمان شده قبيلهء من ذيحقتر و موظفتر از همهء مردم بودند . به همين سبب ، اولين كسانى كه به اين كار قيام كردند قبيلهء\r\n","description":"","footnote":"","page_name":" 241 ","page_number":241},
  {"content":"\r\nمن بودند و با اين عمل راهنما و نمونهء عملى براى مردم گشتند » ( 1 ) .\r\n3 - قيس بن سعد در اثناى جنگ صفين با نعمان بن بشير گفتگوئى مىكند به اين شرح : « نعمان به او ميگويد : آيا كسى كه شما را به كارى دعوت كند كه خود انجام داده دعوتى بانصاف نكرده است ؟ شما اى جماعت انصار ! در اين كه روز تسخير خانهء عثمان او را خوار گذاشتيد و يارى ننموديد خطا كرده‌ايد و نيز در اين كه طرفدارانش را در جنگ جمل كشتيد و مردم شام را در صفين مورد حمله قرار داده‌ايد . حالا اگر همانطور كه عثمان را خوار گذاشتيد على را رها كرده خوار سازيد اين يك تلافى آن يك را مىكند . اما شما حق را خوار ساختيد و باطل را مدد رسانديد ، و بعد حاضر نشديد مثل مردم باشيد ، و آمده آتش جنگ را بر افروختيد و دعوت به جنگ تن بتن ميكنيد .\r\nبه خدا ديديد كه مردان جنگجوى شام بيدرنگ به نبردتان ميشتابند و روى از هماورديتان بر نميتابند . . . قيس بن سعد خنديد و گفت : به خدا هيچ فكر نميكردم اى نعمان كه تا اين حد گستاخ شوى و جرأت اين كار و حرف را به خود بدهى .\r\nاما در جواب اين كه دم از دعوت منصفانه و آدم بر حق و با انصاف زدى بايد بگويم كسى كه با خودش دغلى كند هرگز برادرش را ارشاد خير خواهانه نخواهد كرد ، و تو به خدا همان با خود دغلبازى هستى كه بعنوان راهنمائى ديگران حرف مفت مىزند ! در مورد عثمان ، اگر به مختصر بسنده اى ، بشنو كه عثمان را كسانى كشتند كه تو از آنها برتر نيستى و كسانى بخوارى واگذاشتند كه از تو بهتر و برترند . در مورد سپاه جمل ، ما باستناد اين كه پيمان بيعت را بناحق گسسته‌اند با آنها جنگيديم . در مورد معاويه ، بدان كه اگر همهء اعراب متفقا\r\n\r\n","description":"","footnote":"\r\n( 1 ) تاريخ طبرى 5 / 227 - تاريخ الكامل ابن اثير 3 / 116 - شرح ابن ابى الحديد 2 / 23 - النجوم الزاهره 1 / 99 - جمهرة الرسائل 1 / 524 .\r\n","page_name":" 242 ","page_number":242},
  {"content":"\r\nبا او بيعت كنند باز انصار حتما با آنان خواهند جنگيد ( 1 ) . در مورد اين كه گفتى ما مثل مردم نيستيم و كارى را كه آنها كرده‌اند نمىكنيم ، بدان كه وضع ما در اين جنگ همانگونه است كه در جنگ همراه پيامبر خدا بود ، با چهره از شمشير خصم استقبال نموديم و با سينه از نيزه اش تا حق فرا آمد و حكم خدا در حالى كه از آن متنفر بودند پيروز گشت . اينك بيا اى نعمان و ببين كه همراه و در سپاه معاويه جز بردهء آزاد شده اى كه از بيابانگردان بيشعور است يا يمنىيى كه بنوعى كشانده شده است كسى مىبينى ؟ و به مهاجران و انصار نگاه كن و مردانى كه بنيكوئى پيروى كرده‌اند و خدا از ايشان خشنود گشته و آنان از خدا . آنگاه ببين همراه معاويه ( از مهاجران و انصار ) كسى جز خودت و رفيقت ( 2 ) كسى هست ؟ و شما دو تا هم به خدا نه از مجاهدان بدر هستيد و نه از بيعت كنندگان عقبه و نه سابقهء افتخار آميزى در اسلام داريد و نه آيه اى از قرآن در ستايش شما هست » ( 3 ) .\r\n4 - قيس بن سعد به مدينه آمد . حسّان بن ثابت كه طرفدار عثمان بود براى سرزنش نزد او رفته گفت : « على بن ابيطالب ترا بفريفت تا عثمان را كشتى ، براى سپاس اينكارت هيچ خوبى به تو نكرده و گناه كارت بر گردنت ماند .\r\nقيس گفت : اى كور دل نابينا ! به خدا ميان جماعت من با جماعت تو حالت جنگ نيست و گرنه گردنت را ميزدم . برو گمشو ! » ( 4 )\r\n\r\n","description":"","footnote":"\r\n( 1 ) چون بيعت خلافت با معاويه كه از « طلقاء » يا آزادشدگان فتح مكه مىباشد روا نبوده باطل است ( فارسى ) .\r\n( 2 ) اشاره به عمرو عاص .\r\n( 3 ) صفين 511 - الامامة و السياسة 1 / 94 - شرح ابن ابى الحديد 2 / 298 - جمهرة الخطب 1 / 190 .\r\n( 4 ) تاريخ طبرى 5 / 231 - شرح ابن ابى الحديد 2 / 25 .\r\n","page_name":" 243 ","page_number":243},
  {"content":"\r\nاين جوانمرد انصارى كه رئيس قبيلهء خزرج - آن مردم پيشتاز راه ايمان و اسلام - و فرزند رئيس آن است ، قيس بن سعد كه فضائل و مكارمش را در جلد دوم شرح داديم در نامه اش به معاويه بصراحت اعلام ميدارد كه قبيله اش يعنى انصار نخستين كسانى بوده‌اند كه براى ريختن خون عثمان به پا خواسته‌اند .\r\nو در نطقش ميگويد حق با مولا امير المؤمنين است و او است كه قانون و نظام اسلام را احيا و دوباره برقرار كرده است . و باطلى كه از بين برده شد در دورهء عثمان بر قرار بوده و با مرگش از ميان رفته است و عثمان و هر كه روز تسخير خانه اش بكشتن رفته ستمكار بوده است . در گفتگو با نعمان بن بشير همين حقايق را تأكيد مينمايد و در همهء آنها يك منطق فرمانرواست و يك بينش كه بينشى اسلامى از دين و زندگى و رويدادهاى جامعهء اسلامى است .\r\n\r\nسخن فروة بن عمرو انصارى ( 1 ) مجاهد بدرى\r\nمالك در كتاب « موطَّأ » فصل « روش قرائت » حديثى از اين صحابى نقل مىكند با ذكر لقبش - البياضى - و بدون ذكر نامش . ابن وضاح و ابن مزين ( 2 ) ميگويند : مالك از آنجهت نامش را ذكر نكرده كه او از كسانى بوده كه كمك به قتل عثمان كرده‌اند . ابو عمر در « استيعاب » توضيح ميدهد كه حرف آنها بيمعنى است و كسى كه چنين حرفى بزند معلوم مىشود از نقش و موضع انصار در قضيهء تسخير خانهء عثمان و كشتنش بىخبر است ( 3 ) .\r\n\r\n","description":"","footnote":"\r\n( 1 ) فروة بن عمرو ابن ودقة البياضى .\r\n( 2 ) در استيعاب و اسد الغابه و شرح زرقانى بر موطأ بدينگونه است ولى در « اصابه » ، « ابن سيرين » آمده .\r\n( 3 ) استيعاب ، شرح حال فروة - اسد الغابه 4 / 179 - اصابه 3 / 204 - شرح زرقانى بر موطأ 1 / 152 .\r\n","page_name":" 244 ","page_number":244},
  {"content":"\r\nكارى را كه براى فروة بن عمرو انصارى جرم شمرده‌اند هر گاه گناه باشد و مرتكبش را از عدالت خارج سازد نميتوان از مرتكبش حديث نقل كرد ، چه با ذكر نامش و چه بدون آن . در صورتى كه جرم و مايهء سلب عدالت نباشد فروة بن عمرو انصارى مشمول فضائل و عدالتى كه آن جماعت براى همهء اصحاب پيامبر ( ص ) قائلند خواهد بود و حديثى كه او نقل مىكند براى آن جماعت صحيح و حجت خواهد بود و عدم ذكر نامش اثرى در صحت و اصالت آن ندارد . وانگهى اگر اين كار ، جرم و جنايت بشمار آيد شامل همهء انصار خواهد شد نه شامل فروة بن عمرو انصارى به تنهائى . و اين مطلبى است كه ابو عمر . به آن اشاره كرده ميگويد : « كسى كه چنين حرفى زده معلوم مىشود از نقش و موضع انصار در قضيهء تسخير خانه عثمان و كشتنش بىخبر است » .\r\nپس يا بايد هيچيك از رواياتى را كه توسط انصار نقل شده صحيح ندانست يا نام هيچيك از آنان را در نقل روايتشان ذكر ننمود .\r\nبهر حال ، اين انصارى بدرى از كسانى است كه به قتل عثمان كمك كرده‌اند ، و در موضعگيرى و رفتارش در قبال عثمان اختلافى با انصار يا ساير اصحاب پيامبر گرامى ( ص ) نداشته و با ايشان همداستان بوده است .\r\n\r\nسخن محمد بن عمرو بن حزم انصارى\r\nاز كسانى است كه پيامبر خدا ( ص ) وى را « محمّد » ناميده است و اين از افتخارات بشمار ميآيد . ابو عمر مينويسد : « ميگويند : از جمله تندروترين و سختگيرترين مخالفان عثمان تنى چند بودند كه نام » محمد « داشتند : محمد پسر ابوبكر ، محمد پسر ابو حذيفه ، و محمد پسر عمرو بن حزم » . ( 1 )\r\n\r\n","description":"","footnote":"\r\n( 1 ) استيعاب ، شرح محمد بن عمرو ابن حزم ابى سليمان انصارى .\r\n","page_name":" 245 ","page_number":245},
  {"content":"\r\n\r\nسخن جابر بن عبد اللَّه انصارى و جمعى از اصحاب پيامبر ( ص )\r\nحجاج بن يوسف چون از جنگ عبد اللَّه بن زبير بپرداخت مسجد الحرام را از سنگ و خون پاك كرد ، و فرمان استاندارى مكه و مدينه برايش در رسيد .\r\nعبد الملك بن مروان وقتى حجاج را به جنگ عبد اللَّه بن زبير ميفرستاد فرمان استاندارى مكه را براى او نوشت ، ولى پس از چيرگى او بر ابن زبير خواست فرمان استانداريش را تجديد نمايد . در اين هنگام حجاج راهى مدينه شد و در مكه عبد الرحمن بن نافع را جانشين خويش ساخت . چون به مدينه رسيد يكى دو ماه در آن اقامت كرد و با مردمش سخت بدرفتارى نمود و تحقير و اهانت روا داشت و ميگفت اينها قاتلين امير المؤمنين عثمانند . و دست جابر بن عبد اللَّه و عده اى را چنان كه با اهل ذمه ميكنند مهر كرد . از جمله انس بن مالك كه گردنش را مهر زد . و سهل بن سعد را خوانده به او گفت : چرا امير المؤمنين عثمان بن عفان را يارى ندادى ؟ گفت : بله ، او را يارى كردم .\r\nگفت : دروغ ميگوئى . و سپس دستور داد تا گردن وى را با سرب مهر زدند » ( 1 ) .\r\nامينى گويد :\r\nاز اين روايت تاريخى فهميده مىشود كه حجاج تنى چند از اصحاب پيامبر ( ص ) را كه هنوز زنده بودند از جمله جابر بن عبد اللَّه انصارى را - كه بگفتهء ابن حجر در مسجد پيامبر ( ص ) حلقهء درس دين داشته است ( 2 ) - به اين دليل\r\n\r\n","description":"","footnote":"\r\n( 1 ) انساب الاشراف ، بلاذرى 5 / 373 - تاريخ طبرى 7 / 206 - تاريخ الكامل ، ابن اثير 4 / 149 .\r\n( 2 ) اصابه 1 / 213 .\r\n","page_name":" 246 ","page_number":246},
  {"content":"\r\nمؤاخذه و آزار ميكرده كه آنان در سرنگونى و قتل عثمان مستقيما دست داشته يا دست از يارى او باز داشته‌اند . البته ما نه حرف او را درست ميدانيم و نه نظريه و كارش را ، ولى از وضع و شرايط آنزمان چنين بر ميآيد كه در ميان عامهء مردم اينطور شهرت داشته كه اصحاب متفقا در مبارزه با عثمان يا عدم يارى او و قتلش سهيم بوده‌اند ، و حجاج به استناد همين شهرت و مقبوليت عامه دست به اهانت و آزارشان زده است . ضمنا اصحابى كه مورد آزار و اهانتش قرار ميگرفته‌اند هيچيك سخنى در نفى آن نسبت و اتهام به زبان نياورده و منكر آن نشده‌اند تا از آزار و اهانت برهند ، بلكه بر بلا و مصيبت شكيبا مانده و در تحمّل عواقب آنچه در مورد عثمان انجام داده‌اند پايدارى نموده‌اند .\r\n\r\nسخن جبلة بن عمرو انصارى مجاهد بدر\r\nطبرى مينويسد : « جبلة بن عمرو ساعدى در كنار خانه اش نشسته بود و بند ستورى در دست داشت . عثمان از آنجا ميگذشت . جبلة به او گفت :\r\nآى نعثل ! به خدا ترا ميكشم و بر ستور زخمناكى نشانده به منطقهء آتشفشان ( يعنى دماوند ) خواهم فرستاد . بار ديگر هنگامى كه عثمان بالاى منبر بود آمده او را به زير آورد » . و مينويسد : « اولين كسى كه زبان به دشنام عثمان گشود و عليه او جرأت بخرج داد جبلة بن عمرو ساعدى بود . در انجمن قبيله اش نشسته و بندى در دست داشت . عثمان از آنجا ميگذشت . به آنها سلام كرد . جواب سلامش را دادند . جبلَّه به آنها اعتراض كرد كه چرا جواب سلام كسى را كه چنين و چنان كرده داديد ؟ ! و رو به عثمان كرده گفت : به خدا اگر اين دور و بريهايت را طرد نكنى اين بند را بر گردنت مىبندم . عثمان گفت :\r\n","description":"","footnote":"","page_name":" 247 ","page_number":247},
  {"content":"\r\nكدام دوروبريها ! به خدا من كسى را بعنوان دوروبرى اختيار نميكنم . گفت :\r\nمروان را اختيار كرده اى ، و معاويه را اختيار كرده اى ، و عبد اللَّه بن عامر را اختيار كرده اى ، و عبد اللَّه بن سعد را اختيار كرده اى ، و در ميان اينها كسى هست كه قرآن مذمتش كرده و پيامبر ( ص ) خونش را هدر ساخته است ( 1 ) عثمان راه خويش گرفت . از آن روز تا به حال زبان مردم عليه عثمان دراز شده است » ( 2 ) .\r\nاز اين دو مطلب طبرى ، مطلب اول را بلاذرى با همان لفظ روايت كرده و دنبالهء مطلب را چنين آورده است : « بعد ، در حالى كه عثمان بالاى منبر بود آمده او را به زير آورد . و اولين كسى بود كه به خود جرأت پرخاش به عثمان را داده و به او تند گفت ، و روزى بند آورده به او گفت : به خدا يا اين دوروبريهايت را طرد كن يا اين بند را بر گردنت خواهم افكند .\r\nبازار را به انحصار حارث بن حكم درآورده اى و چنين و چنان كرده اى .\r\nعثمان ، حارث بن حكم را بر بازار ( مدينه ) گماشته بود و او اجناسى را كه از خارج ميآمد ارزان خريده گران ميفروخت ، و از محل كسانى كه در بازار داد و ستد ميكردند عوارض ميگرفت و خيلى بدرفتارى ميكرد . به همين جهت به عثمان گفتند بازار را از چنگ حارث بن حكم بيرون بياورد ، نپذيرفت .\r\nاز جبله خواهش كردند دست از عثمان بردارد گفت : به خدا نميشود ، و نمىخواهم فرداى رستاخيز بگويم : ما از رؤسا و بزرگانمان اطاعت كرديم تا ما را از راه دين بدر بردند ( 3 ) » ( 4 ) .\r\n\r\n","description":"","footnote":"\r\n( 1 ) مقصودش عبد اللَّه بن سعد است . رجوع كنيد به جلد هشتم .\r\n( 2 ) تاريخ طبرى 5 / 114 - تاريخ الكامل ابن اثير 3 / 70 - تاريخ ابن كثير 7 / 176 - شرح ابن ابى الحديد 1 / 165 .\r\n( 3 ) قسمتى از آيهء قرآن حاكى از زبان حال عده اى از دوزخيان .\r\n( 4 ) انساب الاشراف 5 / 47 .\r\n","page_name":" 248 ","page_number":248},
  {"content":"\r\nابن شبه در « اخبار مدينه » از قول عبد الرحمن بن از هر مينويسد : « وقتى خواستند عثمان را دفن كنند به طرف بقيع رفتند . ولى جبلة بن عمرو نگذاشت او را در آنجا دفن كنند . ناچار به » حش كوكب « - قبرستان يهود - رفته او را در آنجا به خاك سپردند » ( 1 ) .\r\nامينى گويد :\r\nدربارهء اين مرد بزرگ ، ابو عمر مينويسد : « مردى بزرگ و با فضيلت از اصحاب فقيه و دينشناس بود ، و يكى از اصحاب عادل و نيكو سيرتى است كه روايات و مشاهداتش در فقه مورد استناد است » ( 2 ) . همين صحابى عاليقدر و مجاهد بدرى چنين نظرى به عثمان دارد و چنين رفتارى با او داشته است .\r\nحتى سكوت در برابر كارهاى عثمان ، و بيطرفى سياسى را گمراهى و از دين بدر شدگى ميشمارد ، و بر عثمان ميتازد و دوستانش را از جواب سلامش باز ميدارد در حالى كه جواب سلام مسلمان واجب است ، و او را در برابر مردم و اصحاب و مهاجران و انصار از منبر پائين ميكشد ، و به كوبيدن او چندان ادامه ميدهد تا پس از مرگش او را از دفن شدن در گورستان مسلمانان محروم ميسازد تا در گورستان يهود خاكش ميكنند . اينها مىرساند كه وى چه نظرى به عثمان داشته است !\r\nجبلة بن عمرو انصارى تمام اين كارها را در حضور و پيش چشم مسلمانان و اصحاب پيامبر ( ص ) انجام ميدهد و اينها يا بر ضد عثمان همداستان و در تلاشند يا پا از يارى او به دامن كشيده‌اند يا در خوارى او كوشيده يا از آنچه عليه او ميگذرد خوشحالند ، باستثناى مشتى اموى كه وى خوب معرفيشان كرده\r\n\r\n","description":"","footnote":"\r\n( 1 ) اصابه 1 / 223 .\r\n( 2 ) استيعاب ، شرح حال جبلة بن عمرو ابن ساعدة الساعدى الانصارى .\r\n","page_name":" 249 ","page_number":249},
  {"content":"\r\nو گفته آيات قرآن در مذمت آنها فرود آمده و پيامبر ( ص ) خون بعضيشان را روا و هدر شمرده است ( 1 ) ، كه آنها در جامعه قدر و اعتبارى نداشته و منفور و مطرود بوده‌اند .\r\n\r\nسخن محمد بن مسلمهء انصارى مجاهد بدر\r\nطبرى از قول محمد بن مسلمه مينويسد : « من با تنى چند از قبيله‌ام نزد مصريان رفتم . رؤساى آنها چهار نفر بودند : عبد الرحمن بن عديس ، سودان بن حمران ، عمرو بن حمق خزاعى ، و ابن نباع ( 2 ) . و هر چهار نفر در خيمه اى منزل داشتند . ديدم مردم ( مصريان ) پيرو و فرمانبردار ايشانند .\r\nبا آنان شروع به سخن كردم و حق بزرگى را كه عثمان ( بعنوان حاكم بيعت شده ) به گردنشان دارد و بيعتى را كه با او كرده‌اند بيادشان دادم و از آشوب داخلى ترساندمشان ، و آگاهشان كردم كه كشته شدن عثمان باعث اختلافات و كشمكشهاى سهمگين خواهد شد . بنابراين شما اين كار را شروع نكنيد و باعث آن نشويد .\r\nاو دست از آنچه شما ناروا ميشماريد بر خواهد داشت و من هم تضمين ميكنم و ضامنش خواهم بود . گفتند : اگر دست از آن خلافكاريها بر نداشت چه ؟\r\nگفتم : در آنصورت اختيار با شماست ، هر كارى خواستيد بكنيد . حاضر شدند و خوشحال از من جدا شدند . و من رفتم پيش عثمان و گفتم ميخواهم خصوصى با تو حرف بزنم . قبول كرد و تنها شديم . گفتم : خدايرا ! خدايرا ! اى عثمان ! بر جان خودت رحم كن . اينها را كه مىبينى آمده‌اند براى كشتنت . و مىبينى\r\n\r\n","description":"","footnote":"\r\n( 1 ) اين آيات را در جلد هشتم آورده و مورد بحث قرار داديم .\r\n( 2 ) در تاريخ طبرى و تاريخهائى كه از او نقل كرده‌اند به همين صورت نوشته شده ولى درست « ابن البياع » است و او عروة بن شييم ليثى مىباشد .\r\n","page_name":" 250 ","page_number":250},
  {"content":"\r\nدوستانت نه تنها ترا يارى نداده خوار گذاشته‌اند بلكه دشمنت را عليه تو تقويت ميكنند . عثمان راضى شد ، و مرا خيلى دعا كرد . از حضورش بيرون آمده مدتى ماندم . يكوقت عثمان صحبت بازگشت مصريان را كرد و گفت آنها براى كارى آمده بودند اما وقتى اينجا اطلاع پيدا كردند كه جريان بر خلاف آن است كه به آنها رسيده ، برگشتند . خواستم بروم پيش عثمان و بخاطر اين حرف او را سرزنش و نكوهش كنم ، باز گفتم چيزى نگويم . ناگاه يكى خبر آورد كه مصريان برگشته‌اند ، و اكنون در سويداء - بفاصلهء دو شب راه تا مدينه از سوى شام - اند . گفتم : راست ميگوئى ؟ ! گفت : بله . عثمان فرستاد پىام . وقتى رفتم معلوم شد خبر به عثمان رسيده كه مصريان الآن به ذو خشب - بفاصلهء يكشب راه تا مدينه - رسيده‌اند . به من گفت : مصريان برگشته‌اند . با آنها چه بايد كرد ؟ گفتم : به خدا نميدانم چه بايد كرد . اما همينقدر ميدانم كه براى كار خوشايندى بر نگشته‌اند . گفت : برو پيش آنها و برشان گردان ! گفتم : نه به خدا ، من اين كار را نميكنم . پرسيد : چرا ؟\r\nگفتم : من براى آنها تضمين كردم كه تو دست از آن كارها بردارى ، ولى تو دست از حتى يكى هم برنداشتى . گفت : از خدا بايد كمك خواست ! من از خانهء عثمان بيرون شدم ، و مصريان آمده در اسواف اردو زدند و عثمان را محاصره كردند . عبد الرحمن بن عديس همراه سودان بن حمران و دو رفيقشان آمدند و به من گفتند : ميدانى كه تو با ما صحبت كردى و ما را بازداشته برگرداندى و قول دادى كه عثمان دست از كارهائى كه ناروا شمرده و ناگوار داشته‌ايم بردارد ؟ گفتم : آرى . بناگاه ورقهء كوچكى با قلمى سربى در آورده نشانم دادند كه شترى از شتران دولتى را ديديم كه نوكر عثمان بر آن نشسته بود ،\r\n","description":"","footnote":"","page_name":" 251 ","page_number":251},
  {"content":"\r\nاسبابهايش را بازرسى كرديم و اين نامه را در آنها يافتيم . . . » ( 1 )\r\nامينى گويد :\r\nملاحظه مىشود كه محمد بن مسلمه در اين شك ندارد كه آنچه مصريان مورد انتقاد قرار داده و عثمان را بخاطرش مؤاخذه ميكرده‌اند جنايات و گناهانى است مستوجب كيفر شديد و حتى قتل . ولى چون نميخواهد كار به جنگ و خونريزى بكشد و آشوب و كشمكش خونين داخلى بوقوع پيوندد از پى اصلاح مسالمت آميز بر مىخيزد و عثمان را راضى مىكند دست از آن كارهاى ناروايش بردارد و توبه كند و خود ضامن او مىشود و براى مصريان تضمين ميدهد . اما وقتى مىبيند تلاشش به جائى نرسيد و عثمان آدمى نيست كه توبه كرده دست از خلافكارى بردارد ، و قول و تعهدش را بيشرمانه زير پا مينهد و بر ادامهء رويهء غير اسلاميش لجاجت بخرج ميدهد او را با مخالفانش تنها ميگذارد تا آنچه ميخواهند با وى بكنند ، و چون از او يارى ميخواهد اعتنائى نمينمايد و براى او احترامى نميبيند و نه براى خونش حرمتى تا از آن دفاع كند و از ريختنش جلوگيرد ، و به همين لحاظ در جواب استمداد عثمان به او پرخاش مىكند ، و آن حوادث پيش ميآيد .\r\n\r\nسخن عبد اللَّه بن عباس علامهء امت اسلامى ( 2 ) ، و پسر عموى پيامبر گرامى ( ص )\r\n1 - ابو عمر در شرح حال مولاى متقيان امير مؤمنان على ( ع ) مينويسد :\r\n« عده اى خدمت ابن عباس آمده گفتند : آمده‌ايم مسائلى مطرح سازيم .\r\n\r\n","description":"","footnote":"\r\n( 1 ) تاريخ طبرى 5 / 118 - تاريخ الكامل ابن اثير 3 / 70 - اين روايت تاريخى بطور كامل خواهد آمد .\r\n( 2 ) او را « حبر الامه » لقب داده‌اند .\r\n","page_name":" 252 ","page_number":252},
  {"content":"\r\nگفت : هر چه ميخواهيد بپرسيد . گفتند : ابو بكر چگونه آدمى بود ؟ گفت :\r\nسراپا خوب بود . ( يا گفت : وجودش بتمامى خوبى بود جز اين كه تند بود ) .\r\nپرسيدند : عمر چگونه آدمى بود ؟ گفت : پرندهء بيمناكى را ميمانست كه ميپندارد بر سر هر راهى دامى نهاده است . گفتند : عثمان چطور آدمى بود ؟\r\nگفت : آدمى كه خوابناكيش او را از بيدارى بداشته بود . پرسيدند : على چگونه مردى بود ؟ گفت : وجودش سرشار از رأى حكيمانه و متين و دانش و دليرى و دستگيرى بود بعلاوهء خويشاوندى نزديكش با پيامبر خدا ( ص ) ، و چنان بود كه فكر ميكرد نميشود براى بدست آوردن چيزى دست پيش آرد و بدان نرسد ، و واقعا اينطور بود كه نشد دست به كار برد و به تحقق نياورد ( 1 ) .\r\n2 - معاويه به ابن عباس مينويسد : « بجان خودم اگر ترا بقصاص خون عثمان بكشم اميدوارم مورد تقاضاى خدا قرار گرفته و كار درستى باشد .\r\nزيرا تو از كسانى هستى كه عليه وى تلاش ميكردند و او را خوار گذاشتند و خونش را ريختند . ضمنا قرار داد صلحى ميان من و تو نيست يا اماننامه اى كه مانع كارم باشد » ( 2 ) . و او در جوابش ميگويد : « اين كه نوشته اى من از كسانى هستم كه عليه عثمان تلاش ميكردند و او را خوار گذاشتند و خونش را ريختند . و ضمنا قرار داد صلحى ميان من و تو نيست كه مانع كارت شود . . .\r\nبه خدا سوگند كه تو در انتظار كشته شدن عثمان بسر ميبردى و مشتاق مرگش بودى و با علم و تعمّد نگذاشتى مردم آنسامان به كمك عثمان بيايند در حالى كه نامهء عثمان و ناله و فرياد استمدادش به تو رسيده بود و تو گوش به آن ندادى\r\n\r\n","description":"","footnote":"\r\n( 1 ) استيعاب .\r\n( 2 ) شرح ابن ابى الحديد 4 / 58 ، ميگويد : اين نامه را پس از صلح امام حسن ( ع ) نوشته و او را دعوت به بيعت كرده است .\r\n","page_name":" 253 ","page_number":253},
  {"content":"\r\nو به منظور نيامدن به كمكش برايش عذر و بهانه تراشيدى و در همان حال يقين داشتى كه محاصره كنندگان تا او را نكشند دست از او بر نخواهند داشت ، تا همانطور كه آرزو داشتى بقتل رسيد . آنگاه چون ديدى مردم ترا همشأن و همطراز ما نميدانند بناكردى به نوحه و شيون براى عثمان و تهمت زدن به ما كه او را كشته‌ايد ، و داد زدن كه عثمان بناحق و مظلومانه كشته شد . اگر واقعا بناحق و مظلومانه كشته شده باشد تو از همه ظالمتر و مسؤلترى . آنگاه يكدم از حقه بازى و عوامفريبى فارغ ننشسته و پيوسته در فريب دادن مردم بىاطلاع و جاهل كوشيدى و بكمك تودهء نابخرد به كشمكش ما برخاستى تا حق ما را از دستمان بگيرى ، و بالاخره آنچه را ميخواستى گرفتى و بدست آوردى . « نميدانم ، شايد اين مايهء آزمايش شما باشد و بر خوردارى موقتى ( 1 ) ! » ( 2 ) .\r\nامينى گويد :\r\nعلامهء امت اسلامى گر چه هيچگونه دخالتى در تسخير خانهء عثمان و كشتنش نداشته و در آن سال امير الحاج بوده با ساير اصحاب پيامبر اسلام ( ص ) در مورد عثمان اتفاق نظر داشته است . هيچ ارزش و احترامى برايش قائل نبوده و در جواب كسانى كه از او دربارهء عثمان پرسيده‌اند او را چنان كه بوده معرفى كرده است البته نه بطور جامع بلكه اين جنبهء او را كه خوابناك و غافل از مصالح مردم و راه دين بوده است . بر اساس همين عقيده ، وقتى نافع بن طريف نامهء عثمان را دائر بر استمداد از حاجيان ميآورد آن هم در هنگام محاصرهء خانه اش عبد اللَّه بن عباس كه مشغول نطق بوده به او اجازه ميدهد آن دعوتنامه را بخواند و چون بپايان ميبرد به نطق خويش ادامه ميدهد بىآنكه اشاره اى به محاصرهء\r\n\r\n","description":"","footnote":"\r\n( 1 ) قسمتى از آيهء قرآن .\r\n( 2 ) شرح ابن ابى الحديد .\r\n","page_name":" 254 ","page_number":254},
  {"content":"\r\nعثمان بكند يا به مدد خواهى او جواب مثبت داده يا حاجيان را به كمك برانگيزد . چرا دعوت عثمان را اجابت نكرد يا در نطقش اشاره اى به مهمترين حادثهء روز كه محاصرهء عثمان بود ننمود و با اينكه ميتوانست حاجيان را به يارى وى برانگيزد بر نيانگيخت ؟ آيا به اين دليل كه نظر خوبى با عثمان نداشت ؟ يا اعتنائى به كار و سرنوشتش نداشت ؟ يا به محاصره كنندگان و انقلابيون خوش بين بود ؟ بهر حال يكى از اينها بوده است و شايد هر سه .\r\nعائشه با التفات به همين حقيقت بود كه چون در راه مكه به وى بر خورد به او گفت : اى ابن عباس ! خدا به تو عقل و فهم و قدرت بيان داده است . مبادا مردم را از اين ديكتاتور باز دارى ! ( 1 )\r\nچون نظر عبد اللَّه بن عباس دربارهء عثمان معروف و معلوم بود پس از كشته شدن عثمان از معاويه اجتناب مينمود و از كينه و انتقامش بيمناك بود ، و وقتى امير المؤمنين على ( ع ) به او فرمود : استاندارى شام را به تو واگذار كردم ، برو به شام . گفت : من از معاويه نگرانم كه مرا بقصاص قتل عثمان بكشد يا ببهانهء خويشاوندى با تو زندانى كند . بهتر است نامه اى همراه من بفرستى و او را هم اميد بدهى و هم تهديد كنى . . ( 2 )\r\nباز بر اساس همين عقيده بود كه از لعنت فرستادن و نكوهش قاتلين عثمان خوددارى مينمود ، و وقتى معاويه به او نوشت : به مسجد رفته قاتلان عثمان را لعنت فرست جواب داد : عثمان فرزندان و نزديكان و خويشانى دارد كه از من به اين كار سزاوارترند ، بنابراين اگر مايل بودند لعنت ميكنند و اگر خواستند زبان از لعنت فرو بندند چنين خواهند كرد ( 3 ) .\r\n\r\n","description":"","footnote":"\r\n( 1 ) در بحث از سخن عائشه دربارهء عثمان گذشت .\r\n( 2 ) تاريخ ابن كثير 7 / 228 - تاريخ الكامل ابن اثير 3 / 83 .\r\n( 3 ) الامامة و السياسة 1 / 148 .\r\n","page_name":" 255 ","page_number":255},
  {"content":"\r\n\r\nسخن عمرو بن عاصى معلوم الحال ( 1 )\r\nطبرى مينويسد : « عمرو بن عاصى از طرف عثمان استاندار مصر بود .\r\nبعد او را از تصدى امور مالياتى و مالى بر كنار كرده به امامت نماز جماعت گماشت و عبد اللَّه بن سعد را متصدى امور مالى و مالياتى ساخت . و پس از مدتى امامت نماز را نيز به عبد اللَّه بن سعد واگذاشت . چون عمرو بن عاصى به مدينه باز آمد شروع به انتقاد و عيبجوئى عثمان كرد . پس عثمان روزى او را خواسته در جلسه اى خصوصى به او گفت : اى پسر نابغه ! چه زود با ما بيگانه شدى هنوز چيزى از استاندارى تو نگذشته ، حالا از من انتقاد و عيبجوئى ميكنى و دوروئى نشان ميدهى ؟ ! به خدا اگر اختلاسگر و پولخور نبودى ترا بر كنار نميكردم . عمرو گفت : خيلى از چيزهائى كه مردم ميگويند يا به زمامدارانشان گزارش ميدهند بىاساس است . بنابراين اى امير المؤمنين بايد در رفتارت با مردم زير فرمانت از خدا بترسى و خدا را ملاحظه كنى ! عثمان گفت : آيا اين صحيح است كه ترا با كجروى و شايعات بدى كه دربارهء تو هست به استاندارى بگمارم ؟ ! گفت : من در حكومت عمر بن خطاب استاندارش بودم و وقتى مرد از من راضى بود . عثمان گفت : به خدا اگر من هم با تو مثل عمر سختگيرى ميكردم و مو را از ماست ميكشيدم وضعت روبراه ميشد اما من ملايمت بخرج دادم و چشم پوشى نمودم و در نتيجه تو با من گستاخ شدى . بدان كه من در دورهء جاهليت از لحاظ تعداد افراد قبيله بيش از تو قدرت و عظمت داشتم و نيز پيش از اين كه عهده دار مقام خلافت شوم نيرومندتر و محترمتر از تو بودم .\r\n\r\n","description":"","footnote":"\r\n( 1 ) در جلد دوم ، وضعش را روشن كرديم .\r\n","page_name":" 256 ","page_number":256},
  {"content":"\r\nعمرو بن عاصى گفت : اين حرفها را بگذار كنار . خدا را بايد شكر كرد كه ما را بوجود محمد ( ص ) به افتخار نائل آورد و بوسيلهء او هدايت كرد .\r\nمن پدرم عاصى بن وائل را ديده بودم و پدرت عفان را هم ديده بودم . به خدا عاصى برتر و بالاتر از پدرت بود ( 1 ) . عثمان وارفت و گفت : چرا حرف دورهء جاهليت را بزنيم ! و عمرو بيرون رفت و مروان بن حكم وارد خانهء عثمان شده گفت : كار را اى امير المؤمنين به جائى رسانده اى كه عمرو بن عاصى پدرت را تحقير مىكند ! عثمان گفت : اين حرفها را ول كن ، هر كه به پدر ديگران بد بگويد پدرش را بد خواهند گفت . عمرو در حالى از خانهء عثمان بيرون ميرفت كه از او بشدت دلگير بود . گاه نزد على ( ع ) رفته او را عليه عثمان بر مىانگيخت ، و گاه نزد زبير يا طلحه رفته آنها را عليه عثمان تحريك مينمود ، و بر سر راه حاجيان ايستاده از خلافكاريها و بدعتهاى عثمان داستان ميكرد . چون اولين محاصرهء خانهء عثمان رخ داد از مدينه بيرون شده به مزرعه اى كه در فلسطين داشت رفت و در كاخى كه آنجا ساخته بود اقامت نمود ( 2 ) ، و هى ميگفت : از خبرهائى كه از پسر عفان ميرسد در حيرتم ! يكروز كه در همان كاخ « عجلان » نشسته و دو پسرش محمد و عبد اللَّه و نيز سلامة بن روح جذامى حضور داشتند سوارى از آنجا گذشت . عمرو بن عاصى او را صدا زده پرسيد از كجا ميآئى گفت : از مدينه . پرسيد : آنمرد چه كرد ( يعنى عثمان ) ؟ گفت : وقتى از مدينه بيرون ميآمدم او را سخت در محاصره گذاشته بودند . عمرو بن عاصى با خوشحالى گفت : هنوز كارى نشده به طيز افتاده است ! هنوز از جا برنخاسته\r\n\r\n","description":"","footnote":"\r\n( 1 ) اگر عاصى بى سروپائى كه خدا درباره اش به پيامبر ( ص ) فرمود : آنكه به تو بد ميگويد بىتبار و نسل است « بر عثمان برترى داشته باشد براى عثمان چه قدر و ارزشى ميماند !\r\n( 2 ) مزرعه اش « سبع » و كاخش « عجلان » نام داشته است .\r\n","page_name":" 257 ","page_number":257},
  {"content":"\r\nبود كه سوارهء ديگرى گذشت ، و عمرو از او پرسيد : آنمرد چه كرد ( يعنى عثمان ) ؟ گفت : كشته شد . با شادى فرياد زد كه مرا عمرو عاصى ميگويند .\r\nاگر تصميم به كارى بگيرم با جديت تمامش ميكنم . وقتى تصميم گرفتم مردم را عليه او بشورانم اگر چوپانى را با رمه اش بر سر كوه مييافتم عليه او ميشوراندمش .\r\nسلامة بن روح به او گفت : شما قبيلهء قريش ! مانعى را كه در ميان شما و اعراب وجود داشت و حجاب حرمت شما بود از ميان برداشتيد . چرا چنين كرديد ؟ ! گفت : خواستيم حق را از شكم باطل بيرون آوريم ، تا مردم در برابر قانون برابر و در حقوق مساوى باشند .\r\nخواهر عثمان - خواهرى كه از مادرش ام كلثوم دختر عقبة بن ابى معيط داشت - همسر عمرو عاصى بود . وقتى عثمان او را از استاندارى بر كنار كرد اين همسرش را طلاق داد » ( 1 ) .\r\n2 - نخستين بارى كه مصريان به علت نارضائى از عثمان به مدينه آمدند على ( ع ) همراه سىتن از مهاجران و انصار سواره نزد آنها رفتند و آنها را راضى به بازگشت كردند . وقتى برگشتند ، على ( ع ) نزد عثمان رفته به او اطلاع داد كه مصريان برگشتند . فرداى آن روز مروان به عثمان توصيه كرد كه نطق كن و به مردم بگو مردم مصر برگشتند و آنچه دربارهء امام و زمامدارشان باطلاعشان رسيده بود بىاساس بود . پيش از اين كه مردم از شهرستانها برخاسته به طرف مدينه به راه بيفتند و جمعيتى در اينجا عليه تو گرد آيد كه قادر به دفع آنها نباشى نطق تو در شهرستانها پخش مىشود . عثمان زير بار نرفت . ولى مروان\r\n\r\n","description":"","footnote":"\r\n( 1 ) تاريخ طبرى 5 / 108 ، 203 - انساب الاشراف 5 / 74 - الامامة و السياسة 1 / 42 - استيعاب ، شرح حال عبد اللَّه بن سعد بن ابى سرح - شرح ابن ابى الحديد 1 / 63 - ابن كثير چون اين مطالب تاريخى بمذاقش خوش نميامده مثل هميشه آن را باختصار برگزار كرده و اشاره وار در گذشته است : تاريخ ابن كثير 7 / 170 .\r\n","page_name":" 258 ","page_number":258},
  {"content":"\r\nچندان اصرار بخرج داد تا روزى عثمان به منبر رفته پس از حمد و ستايش خدا گفت : اين عده از مردم مصر دربارهء امام و زمامدارشان چيزى بگوششان رسيده بود ولى وقتى فهميدند كه بىاساس بوده به شهر و ديار خويش باز گشتند ( 1 ) .\r\nعمرو بن عاصى از گوشهء مسجد فرياد زد : آى عثمان ! از خدا بترس ! تو مرتكب گناهان بزرگى شده اى و ما را با خود به آن كشانده اى . حالا بايد از آنها توبه كنى و دست بشوئى تا ما هم از آن توبه كرده دست بشوئيم .\r\nعثمان از اينطرف بر سر او داد زد كه اين حرفها به تو رسيده اى پسر نابغه ؟\r\nاز وقتى ترا از استاندارى عزل كرده‌ام مخالف من شده اى ! از سوى ديگر فرياد بر آمد كه به خدا باز گرد و توبه كن تا مردم دست از سرت بردارند .\r\nدر اينهنگام عثمان دستهايش را بر آورد و رو به قبله گردانيده گفت : خدايا ! من اولين كسى هستم كه به درگاهت توبه ميكنم و رو به تو ميآرم . و روانهء خانه گشت . عمرو بن عاصى بيرون آمده به فلسطين رفت و به خانه اى كه در آنجا داشت ، و ميگفت : به خدا حتى اگر چوپانى ببينم او را عليه عثمان ميشورانم ! ( 2 )\r\n3 - ابن قتيبه مينويسد : « مردى از قبيلهء همدان بنام » برد « نزد معاويه رفت ديد عمرو عاصى به على ( ع ) ناسزا ميگويد : به او گفت : بزرگان ما از پيامبر خدا ( ص ) شنيده‌اند كه ميفرمود :\r\n« من كنت مولاه فعلى مولاه »\r\nعلى مولا و رهبر هر كسى است كه من مولا و رهبر او هستم . آيا اين راست است\r\n\r\n","description":"","footnote":"\r\n( 1 ) عثمان چگونه بر منبر پيامبر گرامى و در برابر مزارش چنين دروغ رسوائى ميگويد ؟\r\nآيا باستناد خواهش و اصرار هوسناك مروان بن حكم ؟ !\r\n( 2 ) تاريخ طبرى 5 / 110 ، 114 - انساب الاشراف 5 / 74 - استيعاب ، شرح حال عثمان - شرح ابن ابى الحديد 2 / 113 - تاريخ الكامل ابن اثير 3 / 68 - الفائق ، زمخشرى 2 / 296 - نهاية ، ابن اثير 4 / 196 - تاريخ ابن كثير 7 / 175 - تاريخ ابن خلدون 2 / 396 - لسان العرب 7 / 98 - تاج العروس 3 / 592 .\r\n","page_name":" 259 ","page_number":259},
  {"content":"\r\nيا نه نادرست است ؟ عمرو عاصى گفت : راست و درست است ، و من مىافزايم كه در ميان اصحاب پيامبر خدا ( ص ) هيچيك باندازهء على مناقب و ستايش ندارند . آن جوان حيرت كرد . عمرو عاصى گفت : اما او با كارى كه دربارهء عثمان كرد همهء آنها را از بين برد . « برد » پرسيد : او مگر دستور كشتن عثمان را داد يا او را كشت ؟ گفت : نه ، ولى قاتلان عثمان را پناه داد و تحت حمايت خويش گرفت . پرسيد : مردم با علم به اين كارش با او بيعت كردند ؟ گفت آرى . پرسيد : پس به چه دليل پيمان بيعتى را كه با او بسته اى گسستى ؟ گفت : چون او را متهم به قتل عثمان كرده‌ام . « برد » گفت : تو خودت هم متهمى ! گفت : درست است ، و من به فلسطين رفته‌ام . آن جوان نزد دوستان و قبيله اش رفته گفت : ما نزد عده اى رفتيم كه آنها را با حرفهاى خودشان محكوم ساختيم . على بر حق است ، بنابراين از او پيروى و اطاعت كنيد » ( 1 ) .\r\n4 - طبرى بنقل از واقدى مينويسد : چون خبر كشته شدن عثمان رضى اللَّه عنه به عمرو عاصى رسيد گفت : مرا ابو عبد اللَّه ميگويند ! او را در حالى كه در درهء « سباع » بودم كشتم . چه كسى ممكن است پس از عثمان به خلافت برسد ؟ اگر طلحه بيايد او جوانمرد دست و دلباز عرب است ، و اگر على بن ابيطالب بيايد حتما قانون اسلام را بر قرار خواهد ساخت و خلافت هيچكس باندازهء به خلافت رسيدن او برايم ناگوار نيست » ( 2 ) .\r\n5 - در جلد دوم روايت مفصلى آورديم حاكى از سخن امام حسن مجتبى ( ع ) به عمرو بن عاصى ، كه اين قسمتى از آن است : « دربارهء قضيهء عثمان ، تو بودى كه دنيا را عليه او به آتش كشيدى و بعد به فلسطين رفتى\r\n\r\n","description":"","footnote":"\r\n( 1 ) الامامة و السياسة 1 / 93 .\r\n( 2 ) تاريخ طبرى 5 / 234 .\r\n","page_name":" 260 ","page_number":260},
  {"content":"\r\nو وقتى خبر مرگش به تو رسيد گفتى : مرا ابو عبد اللَّه ميگويند ! اگر زخمى را بخارانم تا خونش نيندازم ولش نميكنم ! آنگاه خودت را وقف معاويه كردى و دينت را براى عشرت دنيوى او فروختى . ما نه تو را بخاطر كينه ات ملامت ميكنيم و نه بخاطر دوستيت با اين و آن مؤاخذه مينمائيم . به خدا قسم عثمان را وقتى زنده بود يارى نكردى و چون مرد از مرگش به خشم نيامدى ! »\r\nابو عمر مينويسد : « عمرو بن عاصى از عثمان انتقاد ميكرد و مردم را عليه او بر ميانگيخت و در برهمزدن بساط حكومتش تلاش مينمود . وقتى خبر قتل عثمان به او - كه گوشه گرفته و در فلسطين اقامت گزيده بود - رسيد گفت :\r\nاگر زخمى را بخارانم تا خونش نيندازم ولش نميكنم ! يا چيزى شبيه اين » ( 1 ) .\r\nو مينويسد : عمرو عاصى از وقتى عثمان او را از استاندارى مصر بر كنار ساخت دائما نقشه ميريخت براى برانگيختن مردم عليه عثمان و عيبجوئى او » ( 2 ) .\r\nابن حجر همين مطالب را تأكيد مىكند : « چون عثمان ، عمرو عاصى را از كارهاى دولتى مصر بر كنار ساخت به مدينه آمده بنا كرد به عيبجوئى و انتقاد از عثمان . خبر به عثمان رسيد ، او را خواسته توبيخ كرد . پس به مزرعه اى كه در فلسطين داشت رفته اقامت گزيد » ( 3 ) .\r\nامينى گويد :\r\nعمرو بن عاصى چنين نظرى دربارهء عثمان داشته است . مردم را عليه او مىشورانده ، و در سقوطش ميكوشيده و از قتلش خوشحال گشته و فرياد كشيده كه مرا ابو عبد اللَّه ميگويند ! با اين كه در درهء « سباع » بودم او را كشتم . و اگر\r\n\r\n","description":"","footnote":"\r\n( 1 ) استيعاب ، شرح حال عبد اللَّه بن سعيد بن ابى سرح .\r\n( 2 ) شرح حال محمد بن ابى حذيفه .\r\n( 3 ) اصابه 3 / 381 .\r\n","page_name":" 261 ","page_number":261},
  {"content":"\r\nزخمى را بخارانم تا خونش نيندازم ولش نميكنم ! حالا آيا بر اثر اين كه عثمان او را از استاندارى مصر و كارهاى دولتى بر كنار كرده عصبانى شده و در اجتهاد علمى خويش دربارهء عثمان به خطا رفته يا نه ، بدون اين كه تحت تأثير بركنارى و محروميت از مقامات دولتى قرار بگيرد با تفكر منصفانه و بيغرضانه به چنين نظريه اى دربارهء عثمان رسيده است ؟ در هر دو صورت يك چيز مسلم است و آن اين كه آن جماعت ، وى را از اصحاب عادل و راسترو و بزرگ ميشمارند ، و ما باستناد همين نظرشان ميگوئيم وى چنين نظرى دربارهء عثمان داشته است !\r\n\r\nسخن عامر بن واثله ( ابو طفيل ) صحابى سالخورده و محترم\r\nابو طفيل به شام آمد تا برادر زاده اش را كه در سپاه معاويه بود ببيند .\r\nمعاويه خبردار شد . بدنبال او فرستاد . آن پير مرد محترم نزد معاويه رفت .\r\nبه او گفت : تو ابو طفيل عامر بن واثله هستى ؟ گفت : بله . پرسيد : تو هم جزو كسانى بودى كه امير المؤمنين عثمان را كشتند ؟ گفت : نه ، ولى از كسانى هستم كه شاهد تسخير خانه و قتلش بودند و به ياريش برنخاستند . پرسيد :\r\nچرا ؟ گفت : چون مهاجران و انصار به ياريش بر نخاستند . معاويه گفت :\r\nاما كمك به عثمان هم وظيفهء آنها بود و هم وظيفهء تو ، يك وظيفهء دينى . چون شانه از زير بار اين وظيفه خالى كرديد خدا شما را بسزاى آن رسانيد و به وضعى كه حالا داريد در آورد . گفت : تو چرا وقتى ديدى در آستان كشته شدن است با اين كه مردم شام تحت فرمانت بودند به كمك او برنخاستى ؟\r\nگفت : مگر همين كه حالا بخونخواهى او برخاسته‌ام كمك به او بشمار نميآيد ؟\r\nابو طفيل خنديد و گفت : بله ، ولى اين بيت عبيد بن ابرص مناسب حال من ( 1 ) و تو است\r\n\r\n","description":"","footnote":"\r\n( 1 ) درست چنان است كه در مروج الذهب آمده : مناسب حال تو و او است\r\n","page_name":" 262 ","page_number":262},
  {"content":"\r\nميدانم پس از مردنم برايم نوحه سر خواهى داد - در حالى كه در زندگى هيچ كمكى به من نكردى !\r\nدر اينوقت مروان بن حكم و سعيد بن عاص و عبد الرحمن بن حكم وارد شدند . وقتى نشستند معاويه از آنها پرسيد : اين پير مرد را ميشناسيد ؟\r\nگفتند : نه . گفت : اين دوست صميمى على بن ابيطالب است ، و سوار جنگجوى صفّين ، و شاعر مردم عراق ، اين ابو طفيل است . سعيد بن عاص گفت : اى امير المؤمنين ! حالا شناختيمش . چرا مجازاتش نميكنى ؟ و همگى به ابو طفيل دشنام دادند . معاويه به آنها تاخت و گفت : بسا ممكن است كه با مساعد شدن اوضاع ، اسباب زحمت شما شود ! و از ابو طفيل پرسيد : اينها را ميشناسى ؟\r\nگفت : نه بدشان را ميگويم و نه خيرى از آنها ديده‌ام . . . معاويه پرسيد :\r\nهنوز هم على را دوست ميدارى ؟ گفت : عشقى كه امروز به على ( ع ) دارم عشقى است كه مادر موسى به فرزندش داشت ، و از اين كه در حق او كوتاهى كرده‌ام به درگاه خدا مينالم ، معاويه خنديد و گفت : ولى به خدا اگر از اينها كه اينجا هستند دربارهء من بپرسند چنين سخنى كه تو دربارهء على گفتى نخواهند گفت . مروان گفت : بله كه نخواهيم گفت . به خدا حرف بىاساس نخواهيم زد ( 1 ) .\r\nامينى گويد :\r\nاين مرد بزرگ و سالخورده و پاكدامن اعتراف مىكند كه عثمان را يارى ننموده و در برابر مخالفان و كسانى كه قصد جانش را داشته‌اند خوار گذاشته است ، و مهاجران و انصار و اصحاب عادل و راسترو با وى در اين موضع گيرى و رويّه همداستان بوده‌اند . از آنچه كرده پشيمان هم نيست ، و\r\n\r\n","description":"","footnote":"\r\n( 1 ) الامامة و السياسة 1 / 158 - مروج الذهب 2 / 62 - تاريخ ابن عساكر 7 / 201 - استيعاب - تاريخ الخلفاء ، سيوطى 133 .\r\n","page_name":" 263 ","page_number":263},
  {"content":"\r\nمعتقد است كه نه او و نه اصحاب پيامبر ( ص ) در رويّه و موضعگيرى خويش نسبت به عثمان خطا نكرده‌اند . زيرا هيچيك از آن ابراز ندامت ننموده‌اند ، بلكه پس از مطالعه و بررسى جهات شرعى قضيه چنين رويه اى اتخاذ كرده و تا آخرين لحظهء زندگى بر بصيرت و استنباط و درك فقهى خويش پا بر جا مانده‌اند .\r\n\r\nسخن سعد بن ابى وقاص عضو شوراى شش نفره ، و يكى از ده نفرى كه - ميگويند - مژدهء بهشت يافته‌اند\r\n1 - ابن قتيبه مينويسد : « عمرو عاص نامه اى به سعد بن ابى وقاص نوشته از او دربارهء قتل عثمان و قاتلان و مسؤولان قتلش پرسيد . سعد در جوابش نوشت :\r\nتو دربارهء قتل عثمان پرسيده اى . به اطلاعت ميرسانم كه او با شمشيرى كشته شد كه عائشه برآورد و طلحه تيزش كرد و على بن ابيطالب به زهر آلودش ، و زبير خاموش مانده با دست اشاره ( به قتل او ) كرد ، و ما دست روى دست گذاشتيم ولى اگر ميخواستيم مىتوانستيم از جان او دفاع كنيم . اما عثمان ( رويهء اسلامى حكومت را ) تغيير داد و خود دگرگونه گشت و هم كار درست كرد و هم كار نادرست . اگر كارمان خوب و درست بوده كه كار درستى كرده‌ايم ، و در صورتى كه نادرست بوده از خدا آمرزش ميخواهيم . . . ( 1 ) » ( 2 ) .\r\n2 - ابو حبيبه ميگويد : « روز قتل عثمان ، ديدم سعد بن ابى وقاص وارد خانهء عثمان شد و بعد بيرون آمد ، ولى با مشاهده وضع دم در خانه يكَّه خورد و واپس رفت . مروان به او گفت : پشيمان شدى ؟ ديدم سعد بن ابى وقاص ميگويد : از خدا آمرزش ميطلبم . من فكر نميكردم مردم تا اين اندازه جرأت\r\n\r\n","description":"","footnote":"\r\n( 1 ) پيشتر آمد .\r\n( 2 ) الامامة و السياسة 1 / 43 .\r\n","page_name":" 264 ","page_number":264},
  {"content":"\r\nبخرج بدهند و آمادهء كشتنش شوند . من الآن با عثمان صحبت كردم و تو و دارو دسته ات آنجا نبوديد ، و عثمان دست از همهء كارهائى كه مورد انتقاد قرار گرفته كشيد و توبه كرد و گفت : بيش از اين به گمراهى ادامه نميدهم زيرا هر كه به انحراف از اسلام ادامه دهد از راه راست دور تر خواهد گشت ، بنابراين من توبه ميكنم و دست از اين كارها ميكشم . مروان گفت : اگر تو ميخواهى از او دفاع كنى بايد بسراغ على بن ابيطالب به روى ، زيرا او پا بدامن كشيده و دعوت عثمان را نميپذيرد . سعد نزد على ( ع ) كه ميان مزار و منبر پيامبر ( ص ) بود رفته گفت : اى ابو الحسن ! برخيز ! پدر و مادرم فدات ! به خدا براى كار خيرى آمده‌ام ، خيرى كه هيچكس براى ديگرى نياورده است . بيا و به اين قوم و خويشت ( يعنى عثمان ) كمك كن ، تا حق بزرگى به گردنش داشته و بر او منت نهاده باشى ، از ريختن خونش جلوگيرى كن تا كار حكومت به همان گونه كه دوست ميداريم باز آيد . چون خليفه ات ( يعنى عثمان ) حاضر شده است . على ( ع ) گفت : خدا از او قبول كند . به خدا سوگند آنقدر از او دفاع كرده‌ام كه ديگر شرم دارم بدفاعش برخيزم . ولى مروان و معاويه و عبد اللَّه بن عامر و سعيد بن عاص اين وضع را به سر او در آورده‌اند . هر بار كه او را مشفقانه نصيحت و راهنمائى كردم كه آنها را بر كنار كند با من حقه بازى كرد تا اين وضع به سرش درآمد . در اين هنگام محمد بن ابو بكر در رسيد و چيزى به گوش على ( ع ) گفت . على ( ع ) دستم را گرفته برخاست در حالى كه ميگفت : اين توبه اش چه فايده اى دارد ؟ به خدا قسم هنوز به خانه‌ام نرسيده بودم كه صدائى برآمد كه عثمان كشته شد ! به خدا از آن روز تا به امروز همچنان در شرو آشوبيم ! » ( 1 )\r\nامينى گويد :\r\nمىبينيم سعد وقاص با اين كه مىبيند عثمان در محاصره و تنگنا\r\n\r\n","description":"","footnote":"\r\n( 1 ) تاريخ طبرى 5 / 121 .\r\n","page_name":" 265 ","page_number":265},
  {"content":"\r\nقرار گرفته و ميخواهند او را بكشند و حتما خواهند كشت به يارى او بر نمىخيزد و از او دفاع نميكند ، در حالى كه ميدانيم وظيفهء هر مسلمان اين است كه از كشته شدن هر مسلمانى جلوگيرى كند مگر كسى كه قتلش روا باشد . پس وى دفاع از جان عثمان را واجب نميديده است به چه دليل واجب نميديده ؟ خودش جواب داده است و گفته عثمان ( رويهء اسلامى حكومت را ) تغيير داده و خودش دگرگون گشته است . ضمنا امكان دفاع از جان عثمان براى وى و براى همهء اصحاب پيامبر ( ص ) فراهم بوده است ، و اين حقيقتى است كه سعد وقاص به زبان ميآورد و ميگويد : اگر ميخواستيم مىتوانستيم از جان او دفاع كنيم . حتى وى مدتها پس از قتل عثمان در اين كه خودداريش از دفاع از جان او گناه باشد ترديد دارد و ميگويد : اگر كارمان خوب و درست بوده كه كار درستى كرده‌ايم ، و در صورتى كه ناردست بوده از خدا آمرزش ميخواهيم . بنابراين وى معتقد است اگر خوددارى از دفاع از جان عثمان گناه هم باشد گناه كوچك و سهلى است كه با استغفار و طلب آمرزش از خدا زدوده مىشود . شايد قسمت اخير سخنش و طرح اين فرض كه خوددارى از كمك به عثمان گناه كوچكى باشد براى مجامله با عمرو عاص بوده و به اين منظور كه بهانه اى بدست عمرو عاص نداده باشد كه او را متهم به شركت در قتل يا خوار گذاشتن عثمان سازد . باز به همين منظور است كه مسؤوليت كشته شدن و خوار گذاشتن عثمان را بر دوش مهاجران و انصار و همهء اصحاب ميگذارد . بهر حال ، نظر صريح و قطعى سعد بن ابى وقاص اين است كه خوار گذاشتن و خوددارى از دفاع از جان عثمان درواپسين دم حيات و هنگام شدت خطر ، كارى صواب و بر حق بوده است .\r\n\r\nسخن مالك اشتر\r\nبلاذرى مينويسد : « عثمان نامه اى براى مالك اشتر و دوستانش نوشته\r\n","description":"","footnote":"","page_name":" 266 ","page_number":266},
  {"content":"\r\nبدست عبد الرحمن بن ابى بكر و مسوربن مخرمه براى او فرستاد و آنها را دعوت به فرمانبردارى كرد و يادآورى نمود كه آنها اولين كسانى بوده‌اند كه راه اختلاف و تفرقه پيش گرفته‌اند و سفارش كرد كه از خدا بترسند و به حق ( يعنى عقيده و قانون اسلام ) باز آيند ، و آنچه را دوست ميدارند و تقاضاهايشان را براى او بنويسند .\r\nمالك اشتر در جوابش چنين نوشت :\r\nاز مالك پسر حارث .\r\nبه خليفه اى كه به بلا در افتاده و به خطا رفته و از سنت پيامبرش منحرف گشته و قانون و دستور قرآن را پشت سر افكنده است !\r\n. . . نامه ات را خوانديم . تو و وزيران و استاندارانت دست از ظلم و تجاوز و تبعيد مردان پاكدامن برداريد تا حاضر شويم از تو اطاعت كنيم . ادعا كرده اى كه ما بر خويشتن ستم روا داشته‌ايم . اين پندار تو است ، همان پندارى كه ترا به ورطهء گمراهى در انداخته است و ستمگرى را برايت عدالت جلوه داده است و باطل را حق ! اما اين كه تو را دوست بداريم ، مشروط به اين است كه تو دست از خلافكاريهايت برداشته و به درگاه خدا توبه كنى و آمرزش بخواهى ، توبه از اين كه بر مردان نيكرو ما جنايت روا داشته اى ، و مردان پاك و صالح را تبعيد كرده اى ، ما را از شهر و ديارمان بيرون رانده اى ، و جوانان را به استاندارى و مقامات دولتى گماشته اى . و مشروط به اين كه مقامات دولتى ديار ما ( يعنى كوفه و عراق ) را به دو نفر كه ما انتخاب كرده و دوست ميداريم يعنى ابو موسى اشعرى و حذيفه بسپارى ، و وليد و سعيدت را و همهء افراد خانواده ات را كه ترا به هوس و خودسرى ميخوانند از ما دور سازى انشاء اللَّه ، و السلام .\r\nعده اى از معاريف كوفه ( 1 ) ، اين نامه را به عثمان رساندند . وقتى نامه را\r\n\r\n","description":"","footnote":"\r\n( 1 ) بلاذرى آنها را نام برده است .\r\n","page_name":" 267 ","page_number":267},
  {"content":"\r\nخواند گفت : خدايا ! من توبه ميكنم . و به ابو موسى اشعرى و حذيفه نوشت :\r\nشما مايهء خشنودى مردم كوفه و مورد اعتماد من هستيد . بنابراين امور دولتى كوفه بعهدهء شما واگذار مىشود تا به انجام آن همت گماريد طبق قانون اسلام .\r\nخدا ما را و شما را بيامرزد . ابو موسى و حذيفه عهده دار امور شدند ، و ابو موسى مردم را آرام ساخت . عتبة بن و غل اين بيت را سرود :\r\nعثمان ! از ره نيكى و نيكو كارى\r\nچند روزى « اشعرى » را استاندار ما ساز .\r\nعثمان در جوابش گفت : بسيار خوب . نه چند روز بلكه ماهها ! » ( 1 )\r\nامينى گويد :\r\nنظريهء مالك اشتر دربارهء عثمان كاملا صريح و آشكار است و به تفسير و تحليل احتياج ندارد . اظهار ميدارد حاضر است از عثمان اطاعت كند مشروط به اين كه دست از خلافكاريهايش برداشته توبه نمايد . ولى وقتى مىبيند از انجام آن شرايط سر باز مىزند و بر ادامهء كارهاى خلاف اسلامش لجاجت ميورزد بر مخالفتش مىافزايد و مردم را عليه او بسيج مىكند و چندان مجاهدت مينمايد تا به مقصود نائل ميگردد .\r\nدر آينده ، به ماهيت و چگونگى توبه‌هاى مكرر عثمان پىخواهيم برد .\r\n\r\nسخن عبد اللَّه بن عكيم\r\nابن سعد و بلاذرى ميگويند : عبد اللَّه بن عكيم جهنى - كه از اصحاب پيامبر اكرم ( ص ) است - گفته كه « پس از عثمان هرگز در ريختن خون هيچ خليفه اى شركت نخواهم كرد . از او مىپرسند : مگر در ريختن خون عثمان\r\n\r\n","description":"","footnote":"\r\n( 1 ) انساب الاشراف 5 / 46 .\r\n","page_name":" 268 ","page_number":268},
  {"content":"\r\nشركت داشته اى ؟ جواب ميدهد : من شرح خلافكاريهايش را شركت در قتلش حساب ميكنم . » ( 1 )\r\nامينى گويد :\r\nاز اين روايت تاريخى بر ميآيد كه اين صحابى معتقد بوده عثمان كارهاى زشت و خلاف اسلام داشته ، و چون براى او مسلم بوده كه اين كارهاى زشت و ناروا از عثمان سر زده بر خود واجب ديده كه در انجمنها و مجالس به شرح آن پرداخته و با اين كار به قتل او كمك كند ، و همين شرح و ذكر باعث قتل او هم شده است . حتى پس از قتل ، به شركت در آن و كمك به آن اعتراف كرده است .\r\n\r\nسخن محمد بن ابى حذيفه\r\nابو القاسم محمد بن ابى حذيفه از كسانى بوده است كه در بر انگيختن مردم عليه عثمان سخت ميكوشيده‌اند . بلاذرى مينويسد : « محمد پسر ابوبكر ، و محمد بن ابى حذيفه آنسال كه عبد اللَّه بن ابى سرح به مصر رفت از مدينه به مصر رفتند . محمد بن ابى حذيفه معايب عثمان را بر ميشمرد و از او انتقاد ميكرد و گفت :\r\nعثمان مردى را به استاندارى گماشته كه پيامبر ( ص ) در روز فتح مكه خونش را هدر شمرده و آيات قرآن براى اثبات كفرش فرود آمده آنهنگام كه گفته بود :\r\nمنهم مثل آنچه خدا فرو ميفرستد فرو ميفرستم . ( 2 )\r\nحملهء « ذات الصوارى » در محرم سال 34 هجرى رخ داد كه فرماندهيش با عبد اللَّه بن سعد بن ابى سرح بود . او وقتى به نماز جماعت ايستاد محمد بن ابى - حذيفه تكبيرى بلند گفت كه عبد اللَّه ترسيد و مضطرب گشته او را تهديد و نكوهش كرد . و پيوسته از كارهاى ناراحت كنندهء او و پسر ابوبكر برايش خبر ميآمد .\r\n\r\n","description":"","footnote":"\r\n( 1 ) طبقات ابن سعد 3 / 56 - انساب الاشراف 5 / 101 .\r\n( 2 ) مقصودش عبد اللَّه بن سعد بن ابى سرح بود ، و چنان كه در جلد هشتم گذشت پيامبر اكرم ( ص ) در روز فتح مكه خونش را هدر شمرد ، و نيز آيهء قرآن عليه او فرود آمد .\r\n","page_name":" 269 ","page_number":269},
  {"content":"\r\nمحمد بن ابى حذيفه يكوقت بنا كرد به گفتن اين سخن كه اى مردم مصر ! ما حمله و جنگ را پشت سر افكنده‌ايم . و مقصودش جنگ با عثمان بود .\r\nمحمد بن ابى حذيفه و محمد پسر ابوبكر وقتى انتقادات مردم از عثمان فزونى گرفت به مصر رفتند كه استاندارش عبد اللَّه بن سعد بن ابى سرح بود ، و با محمد پسر طلحه كه همراه عبد اللَّه بن سعد بود همدست گشتند . محمد بن ابى حذيفه كه شب به مصر رسيده بود صبح براى نماز به مسجد رفت و چون حمد و سوره را بصداى بلند ميخواند عبد اللَّه بن ابى سرح پرسيد او كيست . گفتند : مرد سفيد پوست درخشان چهره اى است . دستور داد وقتى نمازش را تمام كرد او را بياورند . چون او را ديد پرسيد : چرا به منطقهء من آمده اى ؟ گفت : براى جهاد خارجى آمده‌ام . پرسيد : چه كسى با تو آمده است ؟ گفت : محمد بن ابى بكر گفت : به خدا فقط به اين منظور آمده‌ايد كه مردم را بشورانيد و از اطاعت ما خارج سازيد . دستور داد آن دو را زندانى كردند . آنها به محمد پسر طلحه پيغام دادند كه با او مذاكره كند و نگذارد مانع رفتن آنها به جهاد شود . عبد اللَّه بن ابى سرح آنها را آزاد كرد . پس از مدتى عبد اللَّه بن ابى سرح آهنگ تسخير افريقا كرد و براى آن دو كشتىيى جداگانه تهيه ديد تا با مردم معاشرت ننموده ، آنها را نشورانند . محمد پسر ابوبكر بيمار گشته از رفتن به جهاد باز ماند و محمد بن ابى حذيفه نيز بخاطر او اقامت كرد . سپس همراه عده اى از مردم عازم جهاد شدند و وقتى از جهاد بر ميگشتند دل تمام مردمى كه همراهشان رفته بودند از كينهء عثمان آكنده بود . چون عبد اللَّه بن ابى سرح از جنگ افريقا به مصر برگشت نامه اى از عثمان دريافت كرد حاوى دستور عزيمتش به مدينه .\r\nپس شخصى را كه با محمد پسر ابوبكر و محمد بن ابى حذيفه نظر موافق داشت و همرأى بود به جانشينى خويش گماشت و خود به مدينه رفت . جانشين وى\r\n","description":"","footnote":"","page_name":" 270 ","page_number":270},
  {"content":"\r\nبا آن دو همراه گشت و مثل آنها مردم را به حركت به طرف مدينه بر انگيخت .\r\nميگويند : عثمان سى هزار درهم و كجاوه اى ( يا ستورى با كجاوه اش ) كه خلعتى بر آن بود براى محمد بن ابى حذيفه فرستاد . وى دستور داده تا آن را در مسجد نهادند و آنگاه رو به مردم كرده گفت : آى جماعت مسلمان ! ملاحظه كنيد كه عثمان ميخواهد مرا بفريبد و از دين بدر برد و به همين منظور برايم رشوه ميفرستد .\r\nمردم مصر بر اثر آن بر حملات و انتقادات خويش به عثمان افزودند .\r\nو به دور محمد بن ابى حذيفه جمع شده او را به رياست و استاندارى خويش برداشتند . چون خبر به عثمان رسيد عمار ياسر را خوانده از او در مورد رفتارى كه كرده بود معذرت خواسته و از خدا طلب آمرزش كرد و از عمار خواهش نمود كينه اش را به دل نگيرد . و گفت : اعتمادى كه به تو دارم كافيست كه حسن نيتم را به تو ثابت كند . و از او خواست به مصر رفته دربارهء صحت و سقم گزارشى كه دربارهء محمد بن ابى حذيفه رسيده تحقيق نمايد و خبرش را بياورد و در آنجا در برابر كسانى كه نزد او آمده انتقاد مينمايند از او دفاع كند .\r\nوقتى عمار به مصر رسيد ( 1 ) مردم آنجا را عليه عثمان بر انگيخت و آنها را دعوت كرد وى را از خلافت بر كنار نمايند ، و مصر را عليه عثمان شوراند ، و نظريهء محمد بن ابى حذيفه و محمد پسر ابو بكر را تأييد نموده تقويت كرد و آنها را تشويق نمود كه به طرف مدينه حركت كنند . عبد اللَّه بن ابى سرح كار عمار را به عثمان گزارش داده و اجازه خواست او را مجازات كند . عثمان به او نوشت :\r\nاى پسر ابى سرح ! پيشنهادت بدترين پيشنهادها است . تو عمار را با بهترين وسيله و محترمانه به مدينه نزد من بفرست . بر اثر آن مردم مصر به جنب و جوش در آمدند\r\n\r\n","description":"","footnote":"\r\n( 1 ) بعدا روشن ميسازيم كه فرستادن عمار به مصر بهيچوجه صحت ندارد .\r\n","page_name":" 271 ","page_number":271},
  {"content":"\r\nو با تعجب بهم ميگفتند : عمار را تبعيد و راهى ميكنند ! در همين اثنا محمد بن ابى حذيفه به ميان مردم افتاده آنها را براى حركت به طرف مدينه بر انگيخت ، و آنها هم دعوتش را پذيرفتند و به راه افتادند . ( 1 )\r\nابو عمر الكندى در كتاب « فرمانروايان مصر » مينويسد : « عبد اللَّه بن سعد ( بن ابى سرح ) استاندار مصر وقتى مردم عليه عثمان برخاستند و او فرمانروايان ولايات را فراخواند در رجب سال 35 هجرى روانهء مدينه شد و عقبة بن عامر را به جاى خويش گماشت . محمد بن ابى حذيفه - كه آنوقت در مصر بود - بر عقبة بن عامر شوريده او را از مصر بيرون راند و بر آن سرزمين مسلط شد ، و اين در شوال همان سال اتفاق افتاد . و مردم را دعوت كرد عثمان را از خلافت خلع نمايند ، و شهرها را شوراند و عليه عثمان تحريك كرد . » ( 2 )\r\nابن حجر از طريق ليث از عبد الكريم حضرمى نقل مىكند كه « محمد بن ابى حذيفه نامه هائى از زبان همسران پيامبر ( ص ) ميساخت و در آن عيبجوئى و حمله به عثمان بود . و ستورانى برگرفته آنها را سخت مىبست ، و عده اى را كه ميخواست نامه رسان نمايد بر پشت بام در گرماى آفتاب نگهميداشت تا صورتشان را آفتاب بسوزاند و قيافهء مسافر پيدا كنند . آنگاه ميگفت تا به راه مىرفتند ، و سپس كسى ميفرستاد تا از ورودشان خبر آورد ، و دستور ميداد تا مردم به استقبالشان بروند . و به مردم ميگفتند : ما اطلاعى نداريم و همهء خبرها در نامه‌ها نوشته است . محمد بن ابى حذيفه همراه مردم چون به آنها ميرسيد ميگفتند : در مسجد جمع شويد . در آنجا نامه‌هاى همسران پيامبر ( ص ) را چنين مىخواند : اى مسلمانان ! ما از كارهاى عثمان به شما شكايت ميكنيم . . . و\r\n\r\n","description":"","footnote":"\r\n( 1 ) انساب الاشراف 5 / 49 - 51 - تاريخ ابن كثير 7 / 157 .\r\n( 2 ) تاريخ طبرى 5 / 109 استيعاب 1 / 233 - تاريخ الكامل ابن اثير 3 / 67 - اصابه 3 / 373 .\r\n","page_name":" 272 ","page_number":272},
  {"content":"\r\nانتقادات و حملاتى را كه به عثمان بود براى مردم ميخواند . كسانى كه در مسجد جمع شده بودند فرياد بر آورده بصداى بلند مىگريستند و دعا و نفرين مينمودند .\r\nوقتى مصريان بعنوان مبارزه و مخالفت با عثمان رهسپار مدينه گشتند محمد بن ابى حذيفه آنان را تا « عجرود » مشايعت نموده برگشت . » ( 1 )\r\nامينى گويد :\r\nاين صحابى عظيم الشأن با جد و جهدى تمام در زدودن انحرافات و بدعتهائى كه از حاكم سر زده بود ميكوشيده است ، و به تهمتهائى كه دار و دستهء عثمان به او ميزده و ميگفته‌اند كه نامه از زبان همسران پيامبر ( ص ) جعل مىكند وقعى نمىنهاده است ، و چندان به مجاهدت ادامه داده تا روزگار بدعت و خلافكارى و ستم بسر آمده است . نسبت جعل و تزويرى هم كه به او داده‌اند كار هر بيچارهء درمانده است كه به تهمت متوسل مىشود . شايد هم اين نسبت و روايات تاريخى اين زمينه در ادوار بعد بوجود آمده است چنان كه در مورد همهء آنان كه عليه عثمان قيام كرده‌اند چنين نسبتها داده و چنين رواياتى جعل كرده‌اند تا حقائق تاريخى را بپوشانند و دگرگونه نمايند .\r\nمگر از همسران پيامبر ( ص ) و مثلا از عائشه بعيد بوده كه نامه هائى در تحريك مردم به قيام عليه عثمان بنويسند و خلافكاريهايش را براى خلق بشرح آورند ؟ از عائشه كه ميگفته : نعثل را بكشيد . خدا او را بكشد . چون او كافر شده است ! و به خدا خيلى مايلم كه تو ( اى مروان ) و اين رفيقت كه خيلى به سرنوشتش علاقه مندى ( يعنى عثمان ) بپاى هر كدامتان سنگى گران ميبود و به دريا مىافتاديد ! و مرگ و نابودى بر نعثل ! و خدا او را بكشد ، زيرا آنچه بر سرش آمد نتيجهء كارهاى خودش بود و خدا به بندگانش ظلم نميكند . و اى\r\n\r\n","description":"","footnote":"\r\n( 1 ) اصابه 3 / 373 .\r\n","page_name":" 273 ","page_number":273},
  {"content":"\r\nابن عباس ! خدا به تو عقل و فهم و قدرت بيان داده . بنابراين مبادا مردم را از دور اين ديكتاتور پراكنده و دور سازى !\r\nگرفتيم كه عده اى را با اين اتهامات و نسبتهاى دروغين به ترديد انداختند ، اما آيا مىتوانند اين را انكار كنند كه آنها مخالف عثمان بوده و مردم را عليه او بر مىانگيخته‌اند ؟ نه ، نميتوانند انكار كنند . و آنها چه كسانى هستند ؟ كسانى كه اين جماعت آنها را عادل و راستگو دانسته ، و « صحاح » و كتابهاى حديث معتبرشان پر است از رواياتى كه از آنان نقل گشته و حجت دانسته شده و سند و دليل فقهى قرار گرفته است . پس قدر مسلم اين خواهد بود كه جمعى از اصحاب عادل و راسترو عليه عثمان همداستان بوده و ميكوشيده‌اند و كارهايش را خلاف دين ، و نوعى بدعت ميدانسته و در زدودنش تلاش مينموده‌اند . تنها چيزى كه ميگويند - و در هر موردى كه چند نفر در برابر هم قرار گرفته و نظريات فقهى متناقض دارند ميگويند - اين است كه آنها در اجتهاد و اظهار نظر فقهى خويش دچار خطا گشته‌اند . چنين حرفى طبعا بهتر از اين نظر نيست كه آنها در مخالفت با عثمان خطا نكرده و درست استنباط كرده‌اند زيرا اصحاب در مخالفت با عثمان اجماع نموده و همداستان بوده‌اند و گفته‌اند كه امت محمد ( ص ) بر نظرى خطا اجماع نخواهد كرد و همداستان نخواهد شد .\r\n\r\nسخن عمرو بن زراره معاصر پيامبر ( ص )\r\nبلاذرى و بعضى ديگر از مورخان مينويسند : « اولين كسانى كه براى خلع عثمان و بيعت با على ( ع ) به تبليغ برخاستند عمرو بن زرارة بن قيس نخعى ، و كميل بن زياد نخعى بودند . عمرو بن زراره به نطق برخاسته گفت : مردم !\r\n","description":"","footnote":"","page_name":" 274 ","page_number":274},
  {"content":"\r\nعثمان با اينكه قانون اسلام را ميشناخت آن را ترك كرد ، و با سپردن مقامات دولتى به بدترين افراد ميخواهد مردم پاك و صالح را بفريبد و از راه بدر سازد .\r\nوليد اطلاع پيدا كرد و به عثمان گزارش داد . عثمان در جوابش نوشت :\r\nعمرو بن زراره بيابانگرد سبكسر است . او را به شام تبعيد كن ، تا پيش مالك اشتر و اسود بن قيس بن يزيد برود . قيس بن يزيد عموى اسود بن قيس بود و اسود از او بزرگتر بود . قيس بن قهدان در آنوقت اين شعر را سرود :\r\nبه خداى يگانه ، پروردگار كعبه سوگند ، سوگندى مؤكد\r\nكه در نهان و آشكار جوياى پاداش او هستم\r\nبدينكار كه ميكوشم تا وليد و رفيقش عثمان پسر عفان\r\nرا كه تكيه گاه گمراهگراى است از حكومت بر كنار سازم\r\nابن اثير ميگويد : سرايندهء اين شعر نيز از كسانى است كه عثمان از كوفه به دمشق تبعيد كرد » ( 1 ) .\r\nامينى گويد :\r\nنظريهء اين صحابى كاملا روشن است ، و با نظر ساير اصحاب متوافق و همسان است .\r\n\r\nنظريهء صعصعة بن صوحان رئيس قبيلهء عبد القيس\r\nابن عساكر مينويسد : « عثمان بالاى منبر بود . صعصعه برخاسته به او گفت : اى امير المؤمنين ! از راه اسلام بگشتى بر اثر آن ملت تو از راه اسلام منحرف گشت . به راه راست آى تا ملتت به راه راست ( اسلام ) در آيد .\r\n\r\n","description":"","footnote":"\r\n( 1 ) رجوع كنيد به : انساب الاشراف 5 / 30 - اسد الغابه 4 / 104 - اصابه 1 / 548 و 2 / 536 .\r\n","page_name":" 275 ","page_number":275},
  {"content":"\r\nروزى ديگر صعصعه سخن گفت و بسيار گفت تا عثمان رو به مردم كرد كه آى مردم ! اين پرگوى بيهوده گوى لا فزن نميداند خدا كيست يا خدا كجاست .\r\nصعصعه گفت : اين كه گفتى من نميدانم خدا كيست ، بدان كه خدا پروردگار ما و پروردگار اجداد ديرين ما است . در جواب اين كه گفتى نميدانم خدا كجاست ، بايد بگويم خدا در كمين ( ستمگران و گناهكاران ) است ( 1 ) . و سپس اين آيه را خواند : به كسانى كه ستم ديده‌اند چون ستمديده‌اند اجازهء ( پيكار ) داده شد ، و خدا قادر به يارى و پيروزى ايشان است . عثمان گفت : اين آيه فقط دربارهء ما و دوستانمان نازل شده كه از مكه بنا حق بيرون رانده شديم » ( 2 ) .\r\nزمخشرى اين مطلب را در « فائق » ( 3 ) و ابن منظور در « لسان العرب » ( 4 ) و ابن اثير در « النهاية » ( 5 ) و زبيدى در « تاج العروس » ( 6 ) آورده‌اند .\r\nامينى گويد :\r\nصعصعه كه شرح حالش را در همين جلد آورديم و به فضائل و قهرمانى و پاكى و سلامت نفسش در امور دين و دنيا پىبرديم معتقد است عثمان از راه حق و راه اسلام بگشته و بر اثر انحرافش ملت اسلامى راه انحراف گرفته است و اگر وى به راه راست آيد ملت بدان باز خواهد گشت .\r\nو با تلاوت آيهء قرآن و استناد به آن مىرساند كه جنگ بر ضد عثمان روا و جايز است ، و او و امثالش مورد ستم عثمان قرار گرفته‌اند و خدا قادر است\r\n\r\n","description":"","footnote":"\r\n( 1 ) هر دو جوابش پاره اى از آيهء قرآن است .\r\n( 2 ) تاريخ ابن عساكر 6 / 424 .\r\n( 3 ) . 1 / 35 .\r\n( 4 ) . 3 / 32 .\r\n( 5 ) . 1 / 72 .\r\n( 6 ) . 2 / 6 .\r\n","page_name":" 276 ","page_number":276},
  {"content":"\r\nآنان را يارى داده به پيروزى نائل آورد . اين سخنان مستند و استدلال فقهى را در حضور مردم و اصحاب پيامبر ( ص ) و در حالى كه عثمان بالاى منبر است بيان ميدارد و هيچكس در برابرش بر نميخيزد و سخنش را ردّ و استدلالش را نقض نمينمايد .\r\n\r\nسخن حكيم بن جبله شهيد جنگ جمل\r\nابو عمر در وصف وى ميگويد : مردى بزرگ و صالح و ديندار بود و افراد قبيله اش به او احترام گذاشته از وى پيروى ميكردند . و مسعودى او را سرورى زاهد و پارسا شمرده و ستوده است .\r\nوى يكى از سران مخالفين عثمان در بصره بوده است . مسعودى مينويسد :\r\nوقتى مردم از كارهاى عثمان آن انتقادات را كردند از جمله كسانى كه راهى مدينه شد حكيم بن جبله بود . ذهبى ميگويد : از كسانى بوده است كه عليه عثمان رضى اللَّه عنه تبليغ و تحريك ميكردند .\r\nخفاف طائى در شرح قضيّهء عثمان ميگويد : مكشوح او را محاصره كرد ، و حكيم عليه او حكم داد ، و محمد ( بن ابى بكر ) و عمار عهده دار اجرايش شدند . و سه تن به كار ( سرنگونى و خلع و قتلش ) همت گماشتند :\r\nعدى بن حاتم ، مالك اشتر ، و عمرو بن حمق . و دو تن در اين راه خيلى تلاش نمودند و آنها عبارتند از طلحه و زبير . . .\r\nابو عمر ميگويد : او از جمله كسانى بود كه عثمان را بخاطر عبد اللَّه بن عامر و ساير استانداران و كارمندان عاليرتبهء دولت او ، مورد انتقاد قرار دادند .\r\n","description":"","footnote":"","page_name":" 277 ","page_number":277},
  {"content":"\r\nابو عبيد ميگويد : در جنگ جمل پاى حكيم قطع شد . پاى خويش را گرفته به طرف كسى كه آن را قطع كرده بود پيش رفت ، و او را چندان با همان پا زد تا به قتل رسانيد ، و در همان حال اين شعر رزمى را ميخواند :\r\nاى جان ! ميارام ! چون بهترين دعوتكننده ترا فرا خوانده است پايم اگر بريده گشت چه باك ! زيرا دست هنوز دارم ! ( 1 )\r\nمىبينيم اين قهرمان سترگ و زاهد ديندار از پيشتازان راه مبارزه با عثمان است و چندان پيش رفته كه ريختن خون او و تشكيل اجتماعات عليه او را جايز دانسته است ، و با وجود همهء اين كارها در نظر آن جماعت « صالح » و « پارسا » است و زبان به ستايش و سپاسش ميگشايند ، و اينكارها صفحهء تاريخ زندگيش را سياه نكرده و در صلاح و پاكى و دينداريش خللى وارد نساخته است . اينها ثابت مينمايد كه عثمان نميتواند زمامدارى عادل و راسترو و بر صراط اسلام شمرده شود !\r\n\r\nسخن هشام بن وليد برادر خالد بن وليد\r\nپيشتر ديديم وقتى عثمان ، عمار ياسر را زد تا بيهوش افتاد همين هشام بن وليد مخزومى به او گفت : اى عثمان ! به على ( ع ) چون از او و قبيله اش ترسيدى هيچ نگفتى . ولى در برابر ما گستاخى بخرج داده و عضو قبيلهء ما را آنقدر زدى تا دم مرگ رسيد . به خدا اگر بميرد يكى از افراد مقتدر بنى اميه ( قبيلهء عثمان ) را حتما خواهم كشت . عثمان گفت : اى پسر قسريّه ! كارت به اينجا كشيده است ؟ گفت : هم مادرم از عشيرهء قسرى از قبيلهء بجيله است\r\n\r\n","description":"","footnote":"\r\n( 1 ) رجوع كنيد به : صفين ، ابن مزاحم 82 - مروج الذهب 2 / 7 - استيعاب 1 / 121 - دول الاسلام ، ذهبى 1 / 18 - شرح ابن ابى الحديد 1 / 259 .\r\n","page_name":" 278 ","page_number":278},
  {"content":"\r\nو هم مادر بزرگم . آنگاه عثمان به او دشنام داده دستور داد تا بيرونش كردند .\r\nهشام شعرى سروده در بارهء عثمان كه مرزبانى در معجم الشعراء و ابن حجر در « اصابه » ( 1 ) آورده‌اند و اين بيت از آن جمله است :\r\nزبانم رسا و دراز است ، بنابر اين از آن بر حذر باش\r\nو شمشيرم درازتر و رساتر از زبان من است\r\nنظر اين صحابى « عادل » و راسترو - به اعتقاد آن جماعت - دربارهء عثمان پوشيده و مبهم نيست ، و با ديگر اصحاب در كوبيدن و پرخاش و تخطئهء وى همداستان است . عثمان را تهديد مىكند كه برايش هجويه خواهد سرود و با شمشير تهديد مىكند يعنى كشتنش را روا ميشمارد و هيچ احترام و حرمتى برايش قائل نميشود . با وجود اين مگر ميتوان گفت كه هشام بن وليد مخزومى ، عثمان را زمامدارى عادل و راسترو ميدانسته است ؟ !\r\n\r\nسخن معاويه پسر ابو سفيان اموى\r\n1 - امير المؤمنين على ( ع ) به معاويه مينويسد : « دربارهء عثمان و كشته شدنش زياد مجادله كرده اى . حقيقت اين است كه وقتى پشتيبانى از عثمان بنفع تو بود به پشتيبانى او برخاستى ( يعنى پس از مرگش ) و آنهنگام كه پشتيبانى از او به نفع او بود پا از ياريش به دامن پيچيدى ( يعنى در روزهاى آخر حياتش ) » ( 2 ) .\r\n2 - همچنين به او مينويسد : « به خدا پسر عمويت ( يعنى عثمان ) را كسى جز تو نكشت » .\r\n\r\n","description":"","footnote":"\r\n( 1 ) . 3 / 606 .\r\n( 2 ) نهج البلاغه 2 / 62 .\r\n","page_name":" 279 ","page_number":279},
  {"content":"\r\n3 - باز به او مينويسد : « دربارهء عثمان پر گفته اى . بجان خودم او را كسى جز تو نكشت و نه كسى جز تو خوار و بلا دفاع گذاشت . پيوسته چشم انتظار حوادث بد براى او بودى و آرزوى مرگش را داشتى تا به آنچه در دل ميپرورى برسى . و كار تو بهترين دليل اين حقيقت است » ( 1 ) .\r\n4 - عبد اللَّه بن عباس به معاويه مينويسد : « سخن از بدى ما با ياران عثمان و نفرت ما از حاكميت بنى اميه رانده اى بجان خودم تو عثمان را وقتى از تو يارى خواست و كمكش نكردى وسيله اى براى اغراضت يافتى ، تا رسيدى به آنچه ميخواستى . گواه ميان من و تو پسر عمويت وليد بن عقبه ، برادر عثمان است . » ( 2 )\r\n5 - در نامه ديگرى به او مينويسد : « گفته اى من از كسانى بوده‌ام كه عليه عثمان فعاليت كرده و او را خوار و بيدفاع گذاشته و خونش را ريخته‌ام .\r\nو ميان من و تو پيمان صلحى نيست كه مانع آسيب رساندن تو به من شود .\r\nبه خدا سوگند ياد ميكنم كه تو چشم انتظار قتل عثمان بودى و مشتاق مرگش ، و با اين كه وضعش برايت كاملا روشن بود نگذاشتى مردم قلمروت به دفاعش بيايند ، در حالى كه نامهء سراسر استمداد و استغاثه اش به تو رسيد ، و تو اعتنائى به آن ننمودى در حالى كه ميدانستى محاصره كنندگان تا او را نكشند دست بردار نيستند . تا آن كه همانطور كه ميخواستى به قتل رسيد . بعد ديدى مردم ترا همشأن و همطراز ما نميدانند . پس بناى نوحه سرائى براى عثمان را گذاشتى و تهمت قتلش را به ما چسباندى و گفتى : بناحق و مظلومانه كشته شد .\r\nاگر واقعا بناحق و مظلومانه كشته شده باشد تو از همه ظالمتر و در كشتنش\r\n\r\n","description":"","footnote":"\r\n( 1 ) شرح ابن ابى الحديد 3 / 411 .\r\n( 2 ) صفين ، ابن مزاحم 472 - الامامة و السياسة 1 / 96 - شرح ابن ابى الحديد 2 / 289 .\r\n","page_name":" 280 ","page_number":280},
  {"content":"\r\nمسؤول ترى . . . » ( 1 )\r\n6 - بلاذرى مينويسد : « چون عثمان از معاويه كمك خواست وى يزيد بن اسد قسرى پدر بزرگ خالد بن عبد اللَّه بن يزيد فرمانرواى عراق را ( با سپاهى ) فرستاده به او گفت : وقتى به ذو خشب نزديك مدينه رسيدى در آنجا اردو بزن و جلوتر نرو ، و نگو : حاضر چيزهائى را مىبيند كه غايب نمىبيند ! زيرا من حاضر و شاهدم و تو غايبى . وى در ذو خشب ماند تا عثمان كشته شد .\r\nدر اين وقت معاويه به او دستور بازگشت داده تا ارتشى را كه همراهش كرده بود باز آورد . معاويه اين كار را كرد تا عثمان كشته شود و بعد او مردم را به قبول فرمانروائى خويش دعوت كند » ( 2 ) .\r\n7 - شبث بن ربعى در نطقى خطاب به معاويه ميگويد : « به خدا بر ما پوشيده نيست كه تو در پى چه هستى و چه را ميخواهى بچنگ آورى . تو براى گمراه كردن مردم و جلب آراء و تمايلات آنها و به زير فرمان در آوردن آنها هيچ وسيله اى جز اين نيافته اى كه بگوئى : « زمامدارتان بناحق و مظلومانه كشته شده ، و ما به خونخواهى او برخاسته‌ايم » . در نتيجه ، افراد نادان و فرومايه بر گرد اين شعار فراهم آمده‌اند . در حالى كه براى ما مسلم است كه تو پا از يارى او به دامن پيچيدى ، دلت ميخواست او كشته شود تا به اينجا برسى و دعوى خونخواهى او را پيش بكشى . . . » ( 3 )\r\n8 - ابو ايوب انصارى در جواب معاويه مينويسد : « ما را چه به قاتلان عثمان . كسى كه چشم انتظار به قتل او دوخته بود و نگذاشت مردم شام\r\n\r\n","description":"","footnote":"\r\n( 1 ) اين نامه قبلا بطور كامل آورده شد .\r\n( 2 ) انساب الاشراف - رجوع كنيد به : شرح ابن ابى الحديد 4 / 57 .\r\n( 3 ) صفين ، ابن مزاحم 210 - تاريخ طبرى 5 / 243 - تاريخ الكامل ابن اثير 3 / 123 - شرح ابن ابى الحديد 1 / 342 .\r\n","page_name":" 281 ","page_number":281},
  {"content":"\r\nبه يارى او بيايند تو بودى . و كسانى كه او را كشتند غير از انصار بودند » ( 1 ) .\r\n9 - محمد بن مسلمهء انصارى به معاويه مينويسد : « اگر عثمان را پس از مرگش پشتيبانى ميكنى در زمان حياتش خوار و بيدفاع گذاشتى . و ما و مهاجران و انصارى كه در اينجا هستند به رفتار درست نزديك تريم » ( 2 ) .\r\n10 - در گفتگوئى كه ميان معاويه و ابو طفيل كندى صورت گرفته ، معاويه مىپرسيد : تو جزو قاتلان عثمان بودى ؟ ميگويد : نه ، ولى شاهد واقعه بودم و او را يارى ننمودم . مىپرسيد : چرا ، در حالى كه وظيفه داشتى به يارى او برخيزى ؟ ميگويد : به همان دليل كه تو در شام ماندى و مرگش را انتظار بردى ! معاويه ميگويد : مگر همين كه به خونخواهى او برخاسته‌ام يارى او نيست ؟ ميگويد : بله ، ولى وضع تو با او چنان است كه جعدى ميگويد : ترا پس از مرگم خواهم ديد كه برايم نوحه سرداده اى .\r\nدر حالى كه در زندگيم هيچ كمكى به من ننمودى ( 3 ) .\r\n11 - وقتى خبر مرگ عثمان و بيعت مردم با على ( ع ) به معاويه رسيد سخت دلتنگ گشته از اين كه عثمان را خوار و بيدفاع گذاشته و يارى نكرده اظهار پشيمانى نمود ، و چنان كه ابن مزاحم نوشته گفت :\r\nخبرى برايم آوردند مايهء اندوه ، و باعث گريه اى طولانى\r\nخبر از نابودى دامنه دار و ننگ ، و مايهء خوارى و بيچارگى\r\nخبر از مرگ امير المؤمنين ، و اين ، خبرى است كه كوه را درهم ميشكند\r\nديده مبيناد چون او بيگناهى را ، كه بكشتن رود ، و اين سهمگين است\r\n\r\n","description":"","footnote":"\r\n( 1 ) الامامة و السياسة 1 / 93 - شرح ابن ابى الحديد 2 / 281 .\r\n( 2 ) الامامة و السياسة 1 / 87 - شرح ابن ابى الحديد 1 / 260 .\r\n( 3 ) پيشتر آمد .\r\n","page_name":" 282 ","page_number":282},
  {"content":"\r\nجماعتى در مدينه عليه وى همداستان گشتند\r\nو دو دسته بودند : قاتلان و كسانى كه پا از دفاع بدامن پيچيدند\r\nاو از آنها استمداد كرد ولى گوش خويش\r\nبه كرى زدند و اين نشانهء نيت و نظر درونى آنها بود\r\nمن پشيمانم ، پشيمان از اين كه تابع هوس گشتم\r\nو همين كافى است كه مرا به افسوس و به شيون وا دارد ( 1 )\r\nامينى گويد :\r\nاز جملهء مطالبى كه آورده شد اين نتيجه بدست ميآيد كه معاويه در برابر عثمان و قتل او موضعى گرفته شبيه موضعى كه اصحاب پيامبر ( ص ) داشته‌اند با يك تفاوت ، و آن اين كه اگر آنان به دو دستهء مهاجم و خوددارى كننده از دفاع تقسيم ميشده‌اند او موضع خوددارى كردن از دفاع و كمك را گرفته ولى بانگيزه و بمقصودى كه آنان داشته‌اند يا بنابر تكليف شرعى از دفاعش خوددارى كرده‌اند ؟ بلكه به اين غرض كه با كشته شدن عثمان جامعه بىزمامدار بماند و ميدان براى رقابت و كشمكش بر سر تصدى مقام خلافت گشوده شود و خون عثمان را كه با وى خويشاوندى داشته وسيلهء از ميان بردن رقبا و مردان شايستهء خلافت و حكومت قرار دهد . ضمنا از اسناد تاريخى ياد شده چنين بر ميآيد كه خوددارى معاويه از دفاع عثمان اثرى مهم در قتل وى داشته است ، و وضع معاويه كه با وجود امكانات بسيار و فرماندهى بر سپاهى گران از انجام فرمان خليفه سر پيچيده و چندان تأخير روا داشته كه كار از كار گذشته است به وضع قاتلان عثمان نزديك است . به همين لحاظ است كه امام ( ع ) به او ميگويد : « به خدا پسر عمويت ( عثمان ) را كسى جز تو نكشته است » و « بجان خودم\r\n\r\n","description":"","footnote":"\r\n( 1 ) صفين 88 .\r\n","page_name":" 283 ","page_number":283},
  {"content":"\r\nاو را كسى جز تو نكشته و نه كسى جز تو خوار و بيدفاع گذاشته است « و ديگر سخنانى در همين زمينه و با همين مضمون كه مىرساند نيّت پنهان و غرض معاويه بر ايشان پوشيده نمانده است . و هر گاه واحدهاى نظامى تحت فرمانش را در ذوخشب متوقف نساخته ، وارد مدينه ميكرد و در انتظار كشته شدن عثمان نميماند از او دفاع ميكردند و يا بر مخالفان و محاصره كنندگان چيره ميشدند يا چندان به دفاع ادامه ميدادند تا واحدهاى كمكى ديگر از ساير شهرستانها فرا ميرسيد . اما معاويه كه طمع به جانشينى عثمان و هموار ساختن زمينهء سلطنت خويش بسته بود قتل عثمان را رفع يكى از موانع و بدست آمدن وسيلهء تحرك سياسى و نظامى زير شعار خونخواهى عثمان ميدانست ، و باتكاى اين محاسبهء سياسى دست از يارى عثمان باز داشت ، و به همين جهت اگر قتل عثمان - چنان كه مدعى بود - مظلومانه باشد او از همه كس ظالمتر و مسؤولتر است . و اين استدلال علامهء امت اسلامى عبد اللَّه بن عباس است .\r\nهمچنين اگر معاويه - چنان كه آن جماعت ميپندارند و مدعيند - از اصحاب عادل و راسترو شمرده شود چنين نظرى دربارهء عثمان داشته و چنين موضع و سياستى !\r\n\r\nسخن عثمان درباره خويش\r\nمغيرة بن شعبه پيش عثمان رضى اللَّه عنه - كه در محاصره بود - آمده گفت : اى امير المؤمنين ! اين جماعت عليه تو اجتماع كرده‌اند ، بنابراين اگر مايلى برو به مكه ، يا اگر ميخواهى از ديوار خانه ات درى برايت ميگشائيم تا از آنجا به شام به روى ، و در آنجا معاويه و طرفدارانى كه از مردم شام دارى هستند ، و هر گاه هيچيك از اينها را نمىپسندى تو و ما بيرون ميآئيم و\r\n","description":"","footnote":"","page_name":" 284 ","page_number":284},
  {"content":"\r\nاختلافمان را با اين جماعت به قرآن عرضه ميداريم . عثمان گفت : در مورد پيشنهاد رفتن به مكه ، من از پيامبر خدا ( ص ) شنيدم كه ميفرمود : در مكه يكى از قريش كافر و مدفون مىشود كه نيمى از عذاب اين امت اعم از انس و جن نصيبش خواهد شد . بنابراين انشاء اللَّه نميخواهم من آن شخص باشم . . .\r\nاحمد حنبل اين را بدين گونه آورده است : . . . يكى از قريش در مكه كافر و دفن مىشود كه نيمى از عذاب مردم دنيا نصيب او خواهد شد . بنابراين من هرگز نميخواهم آن شخص باشم . . .\r\nخطيب بغدادى ، آن را بدينصورت روايت كرده است : در مكه يكتن از قريش كافر و دفن مىشود كه نيمى از عذاب امت نصيبش خواهد شد .\r\nبنابراين هرگز آن شخص نخواهم شد .\r\nحلبى چنين روايت كرده است : عبد اللَّه بن زبير وقتى به عثمان رضى اللَّه عنه كه در محاصره بود گفت : من اسبهاى اصيل و تيزتكى دارم كه برايت فراهم ساخته‌ام ، اگر مايلى با آنها خود را نجات داده به مكه برو . زيرا آن جماعت حاضر نميشوند در مكه كه حرم و منطقهء امن است - خونت را بريزند .\r\nعثمان در جواب گفت : از پيامبر خدا ( ص ) شنيدم كه ميفرمود : مردى از قريش در حرم يا در مكه كافر و دفن مىشود كه نيمى از عذاب مردم دنيا نصيبش خواهد شد .\r\nبنابر اين من آن شخص نخواهم شد ( 1 ) .\r\n\r\n","description":"","footnote":"\r\n( 1 ) رجوع كنيد به : مسند احمد حنبل 1 / 67 : رجال سند روايت همه از ثقات و اشخاص مورد اعتمادند - الامامة و السياسة 35 - تاريخ الخطيب 14 / 272 - رياض النضرة 2 / 129 - تاريخ ابن كثير 7 / 210 - مجمع الزوائد 7 / 230 : احمد حنبل اين را روايت كرده و رجال سند آن همه ثقات و اشخاص مورد اعتمادند ، و از چنين طريق روايت كرده است - الصواعق المحرقه 66 تاريخ الخلفاء سيوطى 109 - السيرة الحلبية 1 / 188 - تاريخ الخميس 2 / 263 - ازالة الخفا 2 / 243 .\r\n","page_name":" 285 ","page_number":285},
  {"content":"\r\n\r\nخويشتن شناسى\r\nاز اين روايت تاريخى بر ميآيد كه عثمان بر اثر يقينى كه به جرائم و گناهان خويش داشته بيش از اين كه به مفاد رواياتى كه هوادارانش برايش ساخته و نقل كرده‌اند . مانند حديثى كه به او و نه نفر ديگر مژدهء بهشت ميدهد .\r\nاطمينان داشته باشد به انطباق حديثى بر خويش اطمينان داشته است كه دربارهء يك قرشى نامعلوم و غير مشخص آمده است . پس ، از ترس اين كه آن قرشى مجهول كه پيامبر ( ص ) پيش بينى كرده در مكه به كارى كفر آميز دست خواهد زد خودش باشد از رفتن به مكه و نجات جان خويش خوددارى نموده است ، و همچنان در حصار باقى مانده تا به كشتن رفته است . تازه برايش يقين نبوده كه اگر به مكه رود در آنجا كشته و مدفون شود ، و بفرض كه در آنجا كشته ميشد باز از كجا معلوم كه او همان مرد قرشى باشد كه پيامبر اكرم پيشگوئى فرموده است ؟ !\r\nچگونه عثمان نگران است كه مرد كافرى باشد كه نيمى از عذاب امت اسلامى يا مردم جهان بر دوش و نصيبش خواهد بود در حالى كه طبق روايتى كه هوادارانش ميآورند دوبار بهشت را از پيامبر ( ص ) خريده است : يك بار وقتى چاه « رومه » را احداث كرد و ديگر بار وقتى سپاه تنگدستى را تدارك نمود ( 1 ) ؟ عثمان چطور بيمناك است در حالى كه ميگويند پيامبر اكرم به او مژده داده است كه كشته خواهد شد و در حالى برانگيخته خواهد شد كه بر همه\r\n\r\n","description":"","footnote":"\r\n( 1 ) حاكم نيشابورى در مستدرك 3 / 107 ثبت كرده و بدون تحقيق در سند آن اظهار نظر كرده كه روايتى « صحيح » و با سند درست است ، در صورتى كه ذهبى يكى از رجال سند اين روايت را كه عيسى بن مسيب باشد تضعيف كرده و گفته كه ابو داود و ديگر رجالشناسان او را ضعيف شمرده‌اند .\r\n","page_name":" 286 ","page_number":286},
  {"content":"\r\nكسانى كه خوار و بيدفاع مانده‌اند سرور است و مردم شرق و غرب عالم به او رشك مىبرند و براى تعداد كثيرى بشمارهء نفرات دو قبيلهء اصلى ربيعه و مضر شفاعت خواهد كرد ( 1 ) ؟ چگونه نگرانى به خود راه ميدهد در حالى كه ميگويند پيامبر اكرم ( ص ) را ديده كه اشاره به او به ملتش سفارش مىكند كه امير و دوستانش را داشته باشيد ! ؟ چرا بترسد در حالى كه ميگويند پيامبر گرامى از حالات و وضعش در بهشت خبر داده و وقتى از او پرسيده‌اند در بهشت برق هست ؟ فرموده : آرى بجان خودم هست . و عثمان چون از جايگاهى به جايگاهى ديگر نقل مكان مىكند بهشت برايش برق مىزند و باز ميتابد ( 2 ) ! ؟\r\nچگونه مىترسد در حالى كه ميگويند پيامبر اكرم ( ص ) در حضورش گفته : هر پيامبرى در ميان ملتش رفيقى دارد كه با او در بهشت خواهد بود ، و رفيق من عثمان است و با من در بهشت ( 3 ) ؟ يا در حالى كه او را در آغوش گرفته فرموده : تو ولى ( و دوست ) منى در دنيا و در آخرت ! يا بروايتى ديگر : اين در دنيا همنشين من است و در آخرت ولى ( و دوست ) من ( 4 ) .\r\nعثمان بعد از اين كه - چنان كه از جابر بن عبد اللَّه انصارى نقل ميكنند ( 5 ) پيامبر ( ص ) نميشد به منبر رود يا فرود آيد و نگويد : عثمان در بهشت است ، چطور از عاقبت كار خويش ترسيد و بيمناك گشت مبادا همان كافرى باشد كه نيمى از عذاب امت اسلامى يا مردم جهان را بر دوش ميكشد ؟\r\n\r\n","description":"","footnote":"\r\n( 1 ) سند و متن آن بتمامى خواهد آمد .\r\n( 2 ) رجوع كنيد به جلد سوم الغدير .\r\n( 3 ) اين روايت را خواهيم آورد و خواهيم ديد كه نادرست و باطل است .\r\n( 4 ) اين نيز چنان كه بررسى خواهيم كرد پوچ و بىاساس است .\r\n( 5 ) از دروغها و روايات ساختگى كه محب طبرى در كتابش 2 / 104 آورده است .\r\n","page_name":" 287 ","page_number":287},
  {"content":"\r\nميتوان گفت كه اينها همه بىاساس و دروغ و ساختگى است ، و عثمان از آنها خبر نداشته است ، و خود را خوب ميشناخته و چنان كه قرآن ميفرمايد :\r\nانسان هر چند عذر و بهانه آورد باز خويشتن را به خوبى ميشناسد و از كردارش آگاه است .\r\n\r\nاشعارى در تأييد آنچه گذشت :\r\nبلاذرى اين شعر را از « ابو منقذ » ( 1 ) - كه در جنگ جمل در سپاه امير المؤمنين بوده - آورده است :\r\nديده اى گريان باد كه بر عثمان بگريد\r\nبر عثمان كه صفحات قرآن را پراكند\r\nو در حالى كه قانون اسلام را رها كرده\r\nو خواست خويش را به كار مىبست ، و جنگى خونين بميراث نهاد .\r\nبدرگاه خداى رحمان از دين و شيوهء نعثل و\r\nپسر ابو سفيان - اين دو مردك - بيزارى ميجويم\r\nاين ابيات به ابن غريرهء نهشلى و حباب بن يزيد مجاشعى نيز نسبت داده شده است .\r\nعلى بن غدير غنوى - يا بگفته اى اهاب بن همام مجاشعى - چنين سروده است :\r\nترا بجان پدرت دروغ نگو !\r\nحقيقت اين است كه از خير ( و عمل دينى ) جز اندكى نمانده است\r\nمردم را از دين بدر برده‌اند ،\r\nو عثمان شر مستمرى بر جاى نهاده است\r\n\r\n","description":"","footnote":"\r\n( 1 ) اعورشنى بشر بن منقذ كه از عشيرهء بنى شن و ملقب به ابو منقذ بوده ، و مرزبانى شرح حالش را در معجم الشعراء آورده است .\r\n","page_name":" 288 ","page_number":288},
  {"content":"\r\nمن هر گمراهى را نكوهش و سرزنش ميكنم .\r\nبنابراين تو بايد راهى پسنديده در پيش گيرى و به راه خدا روى ( 1 ) .\r\nاينك قطعه اى از سرود رزمى همام بن اغفل در جنگ صفين ، كه نصر بن مزاحم در كتاب صفين آورده است :\r\nچشم زشتكاران و سران كفر و نفاق ،\r\nچون به هنگهاى سپاه عراق افتاد\r\nخيره گشت و برق زد ، سپاهى كه ،\r\nميگفت : ما آن از دين بدر گشته را كشتيم\r\nآن سردار تجاوز كاران و تفرقه افكنان ،\r\nعثمان را بروز تسخير و آتش زدن خانه اش\r\nو در آن هنگامه كه از بس نيزه ،\r\nو شمشير ميزديم مدافعانش بهم در پيچيده بودند ( 2 )\r\nو اين شعر را محمد بن ابى سبره خوانده است :\r\nما بوديم كه نعثل را كشتيم ،\r\nچون راه بر بزرگان روشن رايمان بر بست\r\nو با روشى منحرف و بدور از اسلام به حكومت پرداخت ،\r\nما بوديم كه پيش از او مغيره ( 3 ) را كشتيم\r\nنيزه‌هاى انتقامجويمان او را در غلتاند ،\r\nما مردمى ثابت رأى و روشن بينيم ( 4 )\r\n\r\n","description":"","footnote":"\r\n( 1 ) رجوع كنيد به : انساب الاشراف 5 / 104 - تاريخ طبرى 5 / 152 - استيعاب 2 / 480 - تفسير ابن كثير 1 / 143 .\r\n( 2 ) صفين 435 .\r\n( 3 ) مغيرة بن اخنس از مدافعان خانهء عثمان كه روز قتل عثمان كشته شد .\r\n( 4 ) صفين 436 .\r\n","page_name":" 289 ","page_number":289},
  {"content":"\r\nفضل بن عباس در جواب وليد بن عقبه چنين ميگويد :\r\nبه قصاص خونى برخاسته اى كه حق خونخواهيش را ندارى ،\r\nترا به او چه و او را به تو چه ؟\r\nتو با چسباندن خودت به عثمان و خونخواهيش به كرّه خر ميمانى ،\r\nكه چون افتخارمندان بناى افتخار و برترى بگذارند پدرش را از ياد برده\r\nبه مادرش افتخار مينمايد\r\nهان ! بهترين انسانها پس از محمد ( ص ) ،\r\nدر نظر خدا و خردمندان وصى او است\r\nآن كه نخستين نمازگزار با پيامبر است و برادرش ،\r\nو اولين مردى كه در « بدر » گمراهگران را به خاك انداخت\r\nاگر انصار ، ستمگرى پسر عموتان ( عثمان ) را ديده بودند ،\r\nاو را از ستمگرى باز ميداشتند و يارى نميدادند\r\nهمين عيب و ننگ براى او بس كه انصار به كشتنش اشاره نمودند ،\r\nو او را به سياهپوستان مصرى واگذاشتند ( 1 )\r\nعمرو عاص در جنگ صفين فرياد بر آورد :\r\nآى سربازان سخت ايمان ! ،\r\nبه پا خيزيد و از خدا مدد بخواهيد\r\nبه من خبر جالبى رسيده است ، اين خبر ،\r\nكه على ، عثمان بن عفان را كشته است\r\nپيشواى ما را بدانگونه كه بود به ما برگردانيد !\r\n\r\n","description":"","footnote":"\r\n( 1 ) تاريخ طبرى 5 / 151 .\r\n","page_name":" 290 ","page_number":290},
  {"content":"\r\nمردم عراق - از سپاه على ( ع ) - به او چنين پاسخ دادند :\r\nشمشير قبائل مذحج و همدان نميگذارد ،\r\nنعثل بدانگونه كه بوده باز گردد\r\nآفرينش دوبارهء او چنان كه خدا مىكند ،\r\nوقتش گذشته و كار ما نيست ، و او به حالى ديگر است .\r\nعمرو عاص دوباره فرياد كشيد :\r\nپيشواى ما را به ما باز دهيد ،\r\nو گرنه از شمشير و نيزهء ما در امان نخواهيد بود\r\nمردم عراق گفتند :\r\nنعثل را كه خاك گشته چگونه باز آوريم ،\r\nسرش را چنان كوبيديم تا نگونسار گشت\r\nو خدا بهترين شخص را به جايش آورد ،\r\nكسى را كه دينشناستر و درستكارتر از همه است ( 1 )\r\nمالك اشتر در جنگ صفين در حالى كه به دشمن ميتاخت ميگفت :\r\nكسى جز عثمان نيست و نابود مباد ! ،\r\nخدا شما را به خاك ذلت و حقارت نشاند\r\nو هيچ از غم و رنجتان نكاهد ، چون به يارى كسى برخاستيد كه\r\nمخالف خداى رحمان بود و بندهء شيطان ( 2 )\r\n\r\n","description":"","footnote":"\r\n( 1 ) صفين 256 ، 257 ، 454 - شرح ابن ابى الحديد 1 / 482 - لسان العرب 14 / 70 - تاج العروس 8 / 77 .\r\n( 2 ) صفين 199 - شرح ابن ابى الحديد 1 / 330 ، وى دو مصرع اخير را حذف كرده است .\r\n","page_name":" 291 ","page_number":291},
  {"content":"\r\n\r\nنظريهء مهاجران و انصار\r\n1 - امير المؤمنين به معاويه مينويسد : « ادعا كرده اى بيعتى كه با من شده و تو را نيز الزام مينمايد بخاطر شركتم در پيشامد عثمان بىاعتبار گشته است . بجان خودم من جزء مهاجران بوده‌ام و چون به كارى پرداخته‌اند همراهشان به آن پرداخته‌ام و چون دست از كارى كشيده‌اند دست از آن باز كشيده‌ام . و خدا آنان را بر گمراهى همداستان نميگرداند و نه بطور دسته جمعى دچار عدم بينش و بصيرت ميسازد . نه دستورى داده‌ام كه مسئوول خطاى كارى باشم ، و نه كشته‌ام تا از كيفر قتل نگرانى به خود راه دهم » . ( 1 )\r\n2 - بلاذرى از قول مدائنى مينويسد : « چشم ثابت بن عبد اللَّه بن زبير به مردم شام افتاده گفت : من از آنها بشدت بدم ميآيد . سعيد بن خالد بن عمرو بن عثمان به او گفت : به اين سبب از آنها بدت ميآيد كه پدرت ( عبد اللَّه بن زبير ) را كشته‌اند . گفت : راست ميگوئى . پدرم را اوباش شام كشتند و پدر بزرگت را مهاجران و انصار » . ( 2 )\r\n3 - ابن قتيبه مينويسد : « آورده‌اند كه ابو هريره و ابو درداء از حمص به صفين نزد معاويه رفته او را پند داده و گفتند : اى معاويه ! به چه دليل و بر سر چه با على ( ع ) مىجنگى ؟ در حالى كه بخاطر فضيلت و سابقه و تقدمى كه در ايمان داشته بر تو برترى دارد و به تصدى خلافت شايسته تر از تو است .\r\nزيرا او از نخستين مهاجران پيشاهنگ و نيكرو است و تو آزاد شدهء فتح مكه اى و پدرت از قبائل مشرك و مهاجم ( به اسلام و مسلمين در جنگ احزاب يا خندق ) است . به خدا اين را از اينجهت نميگوئيم كه عراق را بيش از شام دوست داريم\r\n\r\n","description":"","footnote":"\r\n( 1 ) الامامة و السياسة 1 / 87 - عقد الفريد 2 / 284 - الكامل ، مبرد 1 / 157 - شرح ابن ابى الحديد 1 / 252 .\r\n( 2 ) انساب الاشراف 5 / 195 ، 372 .\r\n","page_name":" 292 ","page_number":292},
  {"content":"\r\nبلكه به اين جهت كه زندگى جاودانه ( يا آخرت ) را بيش از فنا ( يا زندگى فانى دنيا ) دوست داريم و صلاح را بيش از فساد . معاويه گفت : من هم ادعا ندارم كه براى تصدى خلافت از على شايسته ترم . ولى با او بخاطر اين مىجنگم كه قاتلان عثمان را تحويل من بدهد . گفتند : اگر آنها را تحويل تو داد چه خواهد شد ؟ گفت : من جزء مسلمانان و يكى از آنها خواهم بود . بنابراين نزد على برويد تا اگر آنها را تحويل شما داد كار ( انتخاب حاكم ) را به شورا وا ميگذاريم . آنها به اردوى على ( ع ) در آمدند . مالك اشتر نزد آنها رفته گفت : شما دو نفر ! شما به عشق معاويه به شام نرفته‌ايد . فكر كرده‌ايد او در پى قاتلان عثمان است . اين را از كجا شنيديد و باور كرديد ؟ آيا از كسى شنيديد كه خودش جزو قاتلان او است ؟ در آنصورت با وجوديكه او را گناهكار و قاتل ميدانستيد حرفش را راست و خودش را راستگو شمرده‌ايد ! يا آن را از كسى شنيده‌ايد كه از پشتيبانان عثمان بوده است ؟ در آنصورت شهادت او و حرفش در اينمورد پذيرفتنى نيست ، زيرا آنها بنفع خود فعاليت ميكنند ! يا آن را از كسانى شنيده‌ايد كه بيطرفى اختيار كرده بودند ؟ و آنها كسانى هستند كه از گناهكارى و خلافكارى عثمان آگاه بودند و ميدانستند حكم دين در مورد قتل او چيست ! يا از معاويه شنيده‌ايد ؟ و او همان است كه ادعا مىكند على ( ع ) عثمان را كشته است ! بنابراين از خدا بترسيد ، چون ما شاهد قضايا بوده‌ايم و شما حضور نداشته‌ايد ، و ما هستيم كه حق تعيين تكليف براى كسانى كه حضور داشته‌اند داريم . آن دو ، آن روز باز گشتند . صبح فردا به خدمت على ( ع ) رفته گفتند : فضائل و برترى تو قابل انكار نيست . سفر تو ( به صفين و شام ) سفر جوانمردى است كه بسوى ديوانهء بيسروپائى رود . معاويه از تو تقاضا دارد قاتلان عثمان را تحويل او بدهى . در صورتى كه اين تقاضا را پذيرفته انجام دادى\r\n","description":"","footnote":"","page_name":" 293 ","page_number":293},
  {"content":"\r\nو باز با تو جنگيد ما همراه تو خواهيم بود . على ( ع ) پرسيد : آنها را ميشناسيد ؟\r\nگفتند : بله . گفت : بگيريدشان ! آنها پيش محمد پسر ابوبكر ، و عمار ياسر و مالك اشتر رفته گفتند : شما از قاتلان عثمان هستيد و دستور داريم شما را دستگير كنيم . در اين هنگام بيش از ده هزار مرد جنگى بيرون آمده گفتند :\r\nما عثمان را كشتيم ! آن دو گفتند : وضع خيلى سخت است . مگر على بيش از يكتن است ! ابو هريره و ابو درداء به خانه خويش در حمص باز گشتند . چون به آن شهر رسيدند عبد الرحمن پسر عثمان آنها را ديده از مسافرتشان پرسيد .\r\nجريان را برايش شرح دادند . گفت : من از شما دو نفر كه از اصحاب پيامبر خدا ( ص ) هستيد در شگفتم . به خدا اگر دست از خطا برداشته‌ايد زبانتان را باز نداشته‌ايد . آيا نزد على رفته قاتلان عثمان را از او ميخواهيد ؟ در حالى كه ميدانيد مهاجران و انصار اگر قتل عثمان را ناحق ميدانستند به يارى و دفاعش برميخاستند و در موقع بيعت با على قصاص خون عثمان را شرط ميكردند ، ولى آيا چنين كارى كردند ؟ تعجبم از كار شما وقتى بيشتر مىشود كه مىبينم از آنچه مهاجران و انصار كرده‌اند رو گردانيد و به على ميگوئيد : از خلافت كنارگيرى كن و آن را به شورا واگذار . در صورتى كه ميدانيد كسانى كه از حكومت على راضيند بهتر از كسانى هستند كه از او بدشان ميآيد « و كسانى كه با او بيعت كرده‌اند بهتر از كسانى هستند كه با او بيعت نكرده‌اند . بعلاوه شما سفير كسى شده‌ايد كه از آزادشدگان فتح مكه است و حق تصدى خلافت را ندارد ! گفتگوى عبد الرحمن بن عثمان با ابوهريره و ابو درداء پخش شد و معاويه بخشم آمده تصميم به قتلش گرفت ، ولى بعد ملاحظهء عشيره و خويشاوندانش را كرده منصرف گشت » . ( 1 )\r\n\r\n","description":"","footnote":"\r\n( 1 ) الامامة و السياسة 1 / 92 .\r\n","page_name":" 294 ","page_number":294},
  {"content":"\r\nنصر بن مزاحم مينويسد : « ابو امامهء باهلى و ابو درداء كه با معاويه بودند نزد او رفته گفتند : اى معاويه ! به چه دليل و بر سر چه با اين مرد ( يعنى على ع ) مىجنگى ؟ به خدا در ايمان به اسلام او از تو پيشى جسته و براى تصدى خلافت شايسته تر از تو است و از لحاظ خويشاوندى با پيامبر ( ص ) نزديكتر از تواست .\r\nبنابراين چرا با او مىجنگى ؟ گفت : بر سر خون عثمان و اينكه قاتلانش را در سايهء حمايتش گرفته مىجنگم . به او بگوئيد بگذارد انتقام خويش از قاتلان عثمان بگيريم ، من پيش از همهء اهالى شام با او بيعت خواهم كرد . نزد على ( ع ) رفته حرف معاويه را برايش نقل كردند . گفت : اينها هستند كه مىبينيد .\r\nدر اين حال بيست هزار مرد جنگى يا بيشتر پيش آمدند همه زرهپوش كه جز چشمشان هيچ از پوشش آهنين پيدا نبود و هماوا گفتند : همهء ما قاتل عثمانيم .\r\nاگر خواستند بيايند انتقام بگيرند ! » ( 1 )\r\n4 - سخن ابو طفيل را قبلا آورديم كه در پاسخ معاويه كه مىپرسد چرا به يارى عثمان بر نخاستى ميگويد : « چون مهاجران و انصار به ياريش بر نخاستند . . . »\r\n5 - شعبه ميگويد : « كسى را نديده‌ام كه بيش از قاضى ابو اسحاق سعد ( بن ابراهيم بن عبد الرحمن بن عوف متوفاى 125 هجرى ) نسبت به مردم مدينه پرخاشگرتر و بدبينتر باشد . نشد يكتن از اهالى مدينه را بعنوان شاهد به محكمه اش ببرم و شهادتش را رد نكرده دروغگويش نشمارد . علتش را پرسيدم ، گفت : مردم مدينه ، عثمان را كشتند » . ( 2 )\r\n6 - ابن عساكر مينويسد : « ابو مسلم خولانى - كه از تابعين بود -\r\n\r\n","description":"","footnote":"\r\n( 1 ) صفين 213 .\r\n( 2 ) تاريخ ابن عساكر 6 / 83 .\r\n","page_name":" 295 ","page_number":295},
  {"content":"\r\nدر مدينه نابينائى را ديد كه ميگويد : خدايا ! عثمان و نسلش را لعنت كن ! به او گفت : اى كور ! به عثمان اين حرف را ميزنى ؟ اى مردم مدينه ! شما دو دسته بوديد ، عده اى در كشتن عثمان دست داشتيد و جماعتى او را خوار و بيدفاع گذاشتيد . و خدا هر دو دستهء شما را به وضع بدى كيفر داد . اى مردم مدينه ! شما از قوم ثمود بدتريد ، زيرا آنها شتر ( موقوفهء ) خدا را كشتند و شما خليفهء او را كشتيد ، و خليفهء خدا ارزنده تر از شتر ( موقوفهء ) او است » . ( 1 )\r\nامينى گويد :\r\nمقصود از نقل اين روايت تاريخى فقط نشان دادن رويّه و نظر اصحاب اهل مدينه است و اين كه دو دسته بوده‌اند : جمعى در كشتن عثمان شركت كرده‌اند و گروهى از دفاعش خوددارى نموده‌اند . و كارى به حرف و نظر ابو مسلم خولانى دربارهء اصحاب اهل مدينه نداريم ، و كمى پيشتر ديديم كه مالك اشتر به او و امثالش چه جواب داده است .\r\n7 - واقدى مينويسد : « در سال 34 هجرى عده اى از اصحاب پيامبر خدا ( ص ) به جمعى ديگر از اصحاب نامه نوشته از رويّهء عثمان و تغيير و تبديلاتى كه ( در رويهء اسلامى حكومت و اداره ) داده بود و اين كه مردم از دست استانداران و كارمندان عاليرتبهء او چه ميكشند و در چه حالند شكايت كرده و تقاضا نمودند كه اگر طالب جهادند به مدينه بيايند ( براى جهاد عليه عثمان ) .\r\nهيچيك از اصحاب پيامبر خدا ( ص ) از عثمان دفاع و حمايت نمينمود و نه آنچه را عليه او ميگفتند تكذيب ميكرد باستثناى چند نفر كه عبارت بودند از زيد بن ثابت ، ابو اسيد ساعدى ، كعب بن مالك ، و حسّان بن ثابت انصارى .\r\nپس مهاجران و ديگران در خدمت على ( ع ) اجتماع كردند و از او خواهش نمودند\r\n\r\n","description":"","footnote":"\r\n( 1 ) تاريخ ابن عساكر 7 / 319 .\r\n","page_name":" 296 ","page_number":296},
  {"content":"\r\nبا عثمان گفتگو كرده او را پند دهد و ارشاد نمايد . على ( ع ) نزد عثمان رفته به او گفت : مردم پشت سر من هستند ( و از نزدشان ميآيم ) و دربارهء حكومت تو با من صحبت كردند . به خدا نميدانم به تو چه بگويم . به تو چيزى نميگويم كه ندانى ، و نه تو را به كارى ارشاد و سفارش مينمايم كه نشناسى و ندانى .\r\nتو آنچه را ما ميدانيم ( در مورد رويّهء اسلامى حكومت و اداره ) ميدانى ، و بر درك چيزى ( از پيامبر ص ) بر تو پيشى ( زمانى ) نگرفته‌ايم تا آن را به اطلاعت برسانيم . زيرا تو مصاحب پيامبر خدا ( ص ) بودى و همانطور كه ما ديديم و شنيديم تو هم ديده اى و شنيده اى . ضمنا ابوبكر و عمر بيش از تو موظف و سزاوار به اجراى قانون اسلام نبوده‌اند ، و تو حتى از لحاظ خويشاوندى بيش از آنها به پيامبر ( ص ) نزديكى ، چون از لحاظ دامادى پيامبر ( ص ) به مرتبه اى رسيده اى كه آنها نرسيده‌اند . بنابراين ، خدايرا ! خدايرا ! دربارهء خويش به ياد آر . زيرا تو از عدم بصيرت به بصيرت نميائى و نه از ندانستن به دانستن ميآئى ( چون وظائفت را ميدانى و ميشناسى ) . عثمان در جواب گفت : به خدا اگر تو به جاى من بودى و به خويشاوندانت خوبى ميكردى و حق دوستى بجاى ميآوردى و آواره اى را به سر پناه ميآوردى ( 1 ) به تو پرخاش نميكردم\r\n\r\n","description":"","footnote":"\r\n( 1 ) او را تماشا كنيد كه چگونه با اين حرف در صدد بر ميآيد كه انحرافاتش را از قرآن و سنت توجيه و تبرئه نمايد ، و پولهاى هنگفتى را كه از درآمدهاى اسلامى و خزانهء عمومى - كه طبق قرآن و سنت بايد به مصارف خاص و مشخصى برسد - به بنى اميه يعنى خويشاوندانش ميدهد نوعى « خوبى به خويشاوندان » و « بجاى آوردن حق دوستى » ميشمارد ، باز گرداندن « حكم » و فرزندان تبهكارش را كه بفرمان پيامبر ( ص ) تبعيد و از مدينه اخراج شده بودند به مدينه « به سر پناه آوردن آوارهء بيچاره » مىانگارد . و اين پندارى شگفت و مسخره است ، و شگفتتر و مسخره تر از آن اين كه ميخواهد اين چرنديات را براى متفكر خردمند و دينشناس عظيمى مثل على ( ع ) بعنوان « حقائق علمى » جا بزند ! .\r\n","page_name":" 297 ","page_number":297},
  {"content":"\r\nو نه مؤاخذه ات مينمودم . من كسانى را به استاندارى و مقامات دولتى منصوب كرده‌ام كه عمر منصوب كرده است . ترا به خدا مگر عمر ، مغيرة بن شعبه را به مقامات دولتى نگماشت در حالى كه صلاحيت آن را نداشت ؟ گفت : آرى .\r\nگفت : پس چرا وقتى من عبد اللَّه بن عامر را كه قوم و خويش من است به همان مقام منصوب ميكنم مرا ملامت و نكوهش ميكنيد ؟ على ( ع ) گفت : برايت توضيح مىدهم كه عمر بن خطاب هر كس را به مقام دولتى ميگماشت او را گوشمالى ميداد و اگر اطلاع مييافت كه بيراه گشته او را از محل مأموريتش فرا ميخواند و به حسابش ميرسيد . ولى تو چنين كارى نميكنى ، سستى بخرج ميدهى و با قوم و خويشهايت نرمى و مدارا مينمائى . عثمان گفت :\r\nآنها خويشاوند تو نيز هستند . على ( ع ) گفت : آرى ، آنها خويشاوند نزديك من هستند ولى فضيلت را ديگران دارند ! گفت : مگر عمر ، معاويه را به استاندارى منصوب نكرد ؟ فرمود : معاويه بيشتر از يرفاء ( نوكر عمر ) از عمر مىترسيد و بيش از او فرمانبردار بود ، و هم او اكنون بجاى تو فرمان صادر مىكند و تو اين را ميدانى ، و آنوقت به مردم ميگويد : اين فرمان و دستور عثمان است . و برايت خبرش را ميآورند و تو معاويه را مؤاخذه نكرده از اين كار باز نميدارى ! » ( 1 )\r\n8 - ابن سعد از قول مجاهد روايت مىكند كه « عثمان از فراز خانه اش رو به محاصره كنندگان نموده گفت : هموطنان ! مرا كه زمامدار و برادر مسلمان شما هستم نكشيد . . . و چون او را احاطه كردند گفت : خدايا : شماره شان را كم كن ، و به كشتن دهشان ، و هيچيك از آنها را باقى مگذار . ( مجاهد ميگويد : ) بر اثر نفرين عثمان ، عده اى از آنها در اثناى آشوبهاى داخلى\r\n\r\n","description":"","footnote":"\r\n( 1 ) انساب الاشراب 5 / 60 - تاريخ طبرى 5 / 97 - تاريخ الكامل ابن اثير 3 / 63 - تاريخ ابى الفداء 1 / 168 - تاريخ ابن خلدون 2 / 391 .\r\n","page_name":" 298 ","page_number":298},
  {"content":"\r\nبه كشتن رفتند ، و يزيد سپاهى بالغ بر بيست هزار به مدينه فرستاد تا مقدسات مردمش را در مدت سه روز پايمال و تباه گردانند و بخاطر همسازيشان با اشرار هر چه ميخواهند بر سرشان در آورند . » ( 1 )\r\n« حسّان بن ثابت دربارهء كسانى كه از عثمان دفاع نكردند يعنى دربارهء انصار و ديگران چنين سروده است :\r\nچون مرگ فرا رسيد انصار به ياريش بر نخاستند ،\r\nدر حالى كه استاندارانش از او حمايت مينمودند\r\nزبير و طلحه چه دليلى براى تبرئه خويش خواهند آورد ،\r\nآنگاه كه قيامت فرا رسد ؟\r\nمحمد بن ابى بكر آشكارا به قتل عثمان ،\r\nبرخاست و عمار ياسر بدنبال او بود\r\nو على در خانه اش از مردم با اينكه همهء چيزها ،\r\nپيش او بود پيشدستى كرده مىپرسيد چه خبر ؟\r\nو بسوى هر كه ميخواست بيعت كند دست پيش ميآورد ،\r\nدر حالى كه آرامش و وقارش را حفظ كرده بود » ( 2 )\r\nابن عساكر ، ابياتى از حميد بن ثور ملقب به ابو مثنى هلالى در مرگ عثمان آورده است :\r\n« خلافت كه از ميان برفت بدست مردم مدينه رفت ،\r\nآنهنگام كه از راه دين بدر گشته و به بيراهه رفتند\r\nخدا چون ديد احترام عثمان را نگاه نداشته و مرتكب ،\r\nجنايت در حقش شدند خلافت را از آنان به كسانى منتقل ساخت كه شايسته\r\nتصدى خلافت بودند\r\n\r\n","description":"","footnote":"\r\n( 1 ) طبقات ابن سعد 3 / 47 .\r\n( 2 ) مروج الذهب 1 / 442 - عقد الفريد 2 / 267 .\r\n","page_name":" 299 ","page_number":299},
  {"content":"\r\nخلافت را از مردم مدينه كه خون عثمان را بناحق ريختند بگرفت ،\r\nچه خونى را از سر گمراهى بر زمين ريختند !\r\n. . .\r\n. . .\r\nبيشتر مردم مدينه بكيفر محاصرهء عثمان به محاصره در افتادند ،\r\nو آنها كه ضربه‌هاى گستاخانه زده بودند ضربه‌هاى كارى خوردند\r\nاز اين كيفرها چشمها روشن گشت و دلها شادمان ،\r\nو هر انتقامجوئى چون به مقصود رسد شادمان ميگردد . » ( 1 )\r\n\r\nنامهء مردم مدينه به اصحابى كه در مناطق مرزى سر گرم جهاد خارجى بودند\r\nطبرى مينويسد : « مردم چون ديدند عثمان چه كارهائى كرد آن عده از اصحاب پيامبر ( ص ) كه در مدينه بودند به اصحابى كه در مناطق دوردست و مرزها بودند - چون اصحاب به مناطق مرزى رفته بودند - چنين نوشتند :\r\nشما از مدينه ( و شهر و خانه تان ) بيرون رفته به جهاد راه خداى عز و جل پرداختيد و مقصودتان ( بسط ) دين محمد ( ص ) است . در حالى كه اكنون آن كسى كه بجاى شما در مدينه كار ( و حكومت ) مىكند ( يعنى عثمان ) دين محمد را تباه كرده و رها نموده است . بنابراين بشتاب بيائيد و دين محمد ( ص ) را بر قرار گردانيد . »\r\nابن اثير قسمت اخير نامه را به اين صورت روايت كرده است : دين محمد را خليفه تان تباه گردانيده بنابراين آن را بر قرار گردانيد . و ابن ابى الحديد به اين صورت : دين محمد را خليفه تان تباه گردانيده بنابراين او را بر كنار گردانيد . بر اثر اين نامه ، دلها عليه عثمان گشت ، و از هر سو به مدينه\r\n\r\n","description":"","footnote":"\r\n( 1 ) تاريخ ابن عساكر 1 / 458 .\r\n","page_name":" 300 ","page_number":300},
  {"content":"\r\nروى آورده تا كار به جائى رسيد كه او را كشتند . ( 1 )\r\nطبرى از زبان محمد بن مسلمه ميگويد : « در سال 34 هجرى ياران پيامبر خدا ( ص ) به يكديگر نامه نوشتند و در آن از رويهء عثمان و اين كه ( سنت پيامبر ( ص ) و رويهء اسلامى حكومت را ) تغيير داده و بجاى آن رويهء ديگرى اختيار كرده شكايت نمودند ، و از يكديگر خواستند كه بيائيد تا اگر خواستار جهاديد جهاد در اينجا شهر ما ( يعنى مدينه ) است . و انتقادات مردم و حملاتشان به عثمان فزونى گرفت و به او بدترين حرفهائى را كه مىشود به كسى گفت ميگفتند . و اصحاب پيامبر خدا ميديدند و اين حرفها را ميشنيدند و هيچيك آن افراد را از بدگوئى نهى نمينمودند و نه به دفاع از عثمان بر ميخاستند جز تنى چند كه عبارت بودند از : زيد بن ثابت ، ابو اسيد ساعدى ، كعب بن مالك ، و حسّان بن ثابت . پس مهاجران و عده اى ديگر در خدمت على ( ع ) تشكيل جلسه داده از او خواهش كردند با عثمان مذاكره نموده او را نصيحت و ارشاد نمايد . در نتيجه ، وى نزد عثمان رفته به او گفت : مردم پشت سر من هستند ( و من از نزد آنها ميآيم ) . . . » ( 2 )\r\n\r\nنامهء مهاجران به اصحاب و تابعينى كه در مصر بودند\r\nبسم اللَّه الرحمن الرحيم\r\nاز مهاجران پيشاهنگ و بازماندهء شورا ( ى شش نفرهء انتخاب حاكم ) .\r\nبه اصحاب ( پيامبر ) و تابعينى كه در مصر زندگى ميكنند .\r\nپس از سپاس و ستايش پروردگار و . . . پيش ما بيائيد و قبل از اين كه\r\n\r\n","description":"","footnote":"\r\n( 1 ) تاريخ طبرى 5 / 115 - تاريخ الكامل ابن اثير 5 / 70 - شرح ابن ابى الحديد 1 / 165 .\r\n( 2 ) پيشتر آمد .\r\n","page_name":" 301 ","page_number":301},
  {"content":"\r\nخلافت پيامبر خدا را از صاحبان و شايستگانش بربايند آن را بسامان آوريد .\r\nزيرا بجاى كتاب خدا ( قرآن ) چيز ديگرى انتخاب شده است ، و سنت و رويهء پيامبر خدا دگرگونه گشته است ، و مقررات دو خليفهء پيشين جاى خود را به مقررات تازه اى داده است . بنابراين ، همهء اصحاب و تابعينى را كه اين نامه را دريافت كرده يا از آن اطلاع پيدا ميكنند به خدا قسم ميدهيم كه بيائيد اينجا و حق را براى ما بگيريد و به ما بدهيد . اگر به خدا و روز جزا ايمان داريد پيش ما بيائيد و حق ( و قانون جامعه ) را بر همان صورت و روشى بر قرار گردانيد كه بهنگام رحلت پيامبرتان و خلفاى سابق بود . حقمان را از دستمان ربوده‌اند ، و بر درآمدهاى عمومىمان مسلط گشته‌اند ، و مانع كار و حكومتمان گشته‌اند . خلافت در دورهء پس از پيامبرمان خلافت پيامبرانه و مايهء رحمت بود و امروز به سلطنت دردناك و بيرحمانه اى تبديل گشته است كه در آن هر كه بر هر چه ( از اموال و در آمد عمومى يا از اموال خصوصى افراد ) دست پيدا كند آن را مىخورد ! » ( 1 )\r\n\r\nنامهء مردم مدينه به عثمان\r\nطبرى مينويسد : عبد اللَّه بن زبير از پدرش زبير بن عوام نقل مىكند كه « مردم مدينه در نامه اى عثمان را دعوت كردند به توبه ( يعنى بازگشت از خلافكارى به رويهء اسلامى و حكم خدا ) ، و استدلال كردند و به خدا قسم خوردند كه اگر تعهداتى را كه در برابر خدا دارد ( يعنى عمل به حكم خدا ) انجام ندهد دست از او بر نخواهند داشت و كار را به قتلش خواهند كشيد . پس وقتى عثمان از كشته شدن ترسيد با راهنمايان و افراد خانواده اش ( يعنى امويان ) به مشاوره پرداخت . . . » ( 2 )\r\n\r\n","description":"","footnote":"\r\n( 1 ) الامامة و السياسة 1 / 32 .\r\n( 2 ) تاريخ طبرى 5 / 116 .\r\n","page_name":" 302 ","page_number":302},
  {"content":"\r\n\r\nعثمان و اجماع\r\nدر انبوه روايات تاريخى ، سخن و نظريهء اصحاب پيامبر ( ص ) اعم از مهاجران و انصار دربارهء عثمان را دريافتيم ، سخنانى را كه يكايك مهاجران و انصار دربارهء او به زبان آورده‌اند يا سخن دسته جمعى ايشان را . اين جمله اظهار نظر كه به دويست اظهار نظر و سخن ميرسد ثابت مينمايد كه همهء اصحاب پيامبر ( ص ) در انتقاد رويهء عثمان و مخالفت و ضديت با او همداستان بوده‌اند جز چهار نفر كه عبارتند از : زيد بن ثابت ، حسّان بن ثابت ، كعب بن مالك ، و اسيد ساعدى . از اين چهار نفر كه بگذريم اصحاب هر يك بنوعى با عثمان مخالفت نموده‌اند : يكى در كشتنش شركت داشته ، ديگرى مردم را به قتلش تشويق نموده يا كشندگانش را تحسين كرده است ، سومى بدعتهايش را بر شمرده و محكوم نموده ، يا در تزلزل حكومتش كوشيده ، يا زبان بدشنامش گشوده ، يا از رويه اش انتقاد كرده و او را امر بمعروف و نهى از منكر نموده ، يا از ياريش خوددارى ورزيده و كار مخالفان و انقلابيون را بر خلاف اصول و دستورات اسلام نيافته و آنها را از مبارزهء تبليغاتى باز نداشته و حق را به جانب عثمان نديده و نه به دفاع از او برخاسته است . اين همداستانى و اتفاق در محكوميت عثمان و رويه اش دليل بر حقيقت بزرگى است ، دليل اين كه كار و رويهء عثمان بطور آشكار و صريح بر خلاف اسلام بوده و جاى ترديد و اهمال براى اصحاب پيامبر ( ص ) باقى نگذاشته است . نظر اجماعى و دسته جمعى اصحاب نميتواند خطا شمرده شود زيرا چنان كه مولا امير المؤمنين ( ع ) ميفرمايد : خدا نميگذارد آنان بطور دسته جمعى گمراه يا دچار عدم بصيرت شوند . از طرفى ، تحقق اتفاق آراء و اجماعى كه در محكوميت عثمان و رويه اش نشان داده‌اند امرى مسلمتر و ثابتتر است از اجماعى كه ميگويند قبلا در انتخاب ابوبكر داشته‌اند .\r\n","description":"","footnote":"","page_name":" 303 ","page_number":303},
  {"content":"\r\nبنابر اين اگر كسانى اجماع اصحاب را در انتخاب ابوبكر ، دليل شرعى و حجت بشمارند ناچارند اجماع آنان را در محكوميت رويهء عثمان حجتى قاطعتر از آن يا اقلا در رديف آن بشمار آورند .\r\nسخنان و اظهار نظرهائى كه دربارهء عثمان آورديم يا در همين جلد خواهيم آورد از اشخاص مهم و معاريف زمان او است ، از :\r\n1 - امير المؤمنين على بن ابيطالب ( ع ) .\r\n2 - عائشه ام المؤمنين .\r\n3 - عبد الرحمن بن عوف ، عضو شوراى شش نفره ، و يكى از ده نفرى كه - ميگويند - مژدهء بهشت يافته‌اند .\r\n4 - طلحة بن عبيد اللَّه ، عضو شورا و از همان ده نفر .\r\n5 - زبير بن عوام ، عضو شورا و از همان ده نفر .\r\n6 - عبد اللَّه بن مسعود ، راز دار پيامبر خدا ( ص ) و مجاهد بدر .\r\n7 - عمار ياسر ، ما بين دو ديدهء پيامبر ( ص ) ، مجاهد بدر و ستودهء قرآن .\r\n8 - مقداد بن ابى اسود ، مجاهد بدر ، و ستودهء پيامبر ( ص ) .\r\n9 - حجر بن عدى كوفى ، پارساى نيكو كار .\r\n10 - هاشم مرقال ، از نيكوترين شخصيتهاى صاحب فضيلت و علم .\r\n11 - جهجاه غفارى ، از بيعت كنندگان زير درخت .\r\n12 - سهل بن حنيف انصارى ، مجاهد بدرى .\r\n13 - رقاعة بن رافع انصارى ، مجاهد بدرى .\r\n14 - حجاج بن غزيهء انصارى .\r\n15 - ابو ايوب انصارى ، صاحبخانهء پيامبر ( ص ) ، مجاهد بدر .\r\n16 - قيس بن سعد انصارى ، رئيس قبيلهء خزرج ، پاكدامن ، و « بدرى » .\r\n","description":"","footnote":"","page_name":" 304 ","page_number":304},
  {"content":"\r\n17 - فروة بن عمرو بياضى انصارى ، بدرى .\r\n18 - محمد بن عمرو بن حزم انصارى ، بدرى .\r\n19 - جابر بن عبد اللَّه انصارى .\r\n20 - جبلة بن عمرو ساعدى انصارى ، بدرى .\r\n21 - محمد بن مسلمهء انصارى ، بدرى .\r\n22 - عبد اللَّه بن عباس ، علامهء امّت .\r\n23 - عمرو عاصى .\r\n24 - ابو طفيل كنانى .\r\n25 - سعد بن ابى وقاص ، از آن ده نفر .\r\n26 - مالك اشتر ، كه امير المؤمنين ( ع ) او را كم نظير ميداند .\r\n27 - عبد اللَّه بن عكيم .\r\n28 - محمد بن ابى حذيفه .\r\n29 - عمرو بن زراره .\r\n30 - صعصعة بن صوحان ، رئيس قبيلهء عبد القيس .\r\n31 - حكيم بن جبله عبدى ، شهيد جنگ جمل .\r\n32 - هشام بن وليد مخزومى .\r\n33 - معاوية بن ابى سفيان .\r\n34 - زيد بن صوحان ، از بهترين نيكمردان .\r\n35 - عمرو بن حمق خزاعى ، كسى كه به افتخار دعاى پيامبر ( ص ) نائل آمده است .\r\n36 - عدى بن حاتم طائى ، صحابى عظيم الشأن .\r\n37 - عروة بن سعد ، صحابى .\r\n","description":"","footnote":"","page_name":" 305 ","page_number":305},
  {"content":"\r\n38 - عبد الرحمن بن حسّان .\r\n39 - محمد پسر ابوبكر ، كه امير المؤمنين ( ع ) او را ستوده است .\r\n40 - كميل بن زياد نخعى .\r\n41 - عائذ بن حمله تميمى .\r\n42 - جندب بن زهير ازدى .\r\n43 - ارقم بن عبد اللَّه كندى .\r\n44 - شريك بن شدّاد .\r\n45 - قبيصة بن ضبيعه .\r\n46 - كريم بن عفيف .\r\n47 - عاصم بن عوف .\r\n48 - ورقاء بن سمىّ .\r\n49 - كدام بن حيّان .\r\n50 - صيفى بن فسيل شيبانى .\r\n51 - محرز بن شهاب .\r\n52 - عبد اللَّه بن حويه سعدى .\r\n53 - عتبة بن اخنس سعدى .\r\n54 - سعيد بن نمران همدانى .\r\n55 - ثابت بن قيس نخعى .\r\n56 - اصعر بن قيس حارثى .\r\n57 - يزيد بن مكفكف نخعى .\r\n58 - حارث بن عبد اللَّه همدانى .\r\n59 - فضل بن عباس هاشمى .\r\n","description":"","footnote":"","page_name":" 306 ","page_number":306},
  {"content":"\r\n60 - عمر و بن بديل بن ورقاء خزاعى .\r\n61 - زياد بن نضر حارثى .\r\n62 - عبد اللَّه اصم عامرى .\r\n63 - عمرو بن اهتم .\r\n64 - ذريح بن عباد .\r\n65 - بشر بن شريح قيسى .\r\n66 - سودان بن حمران سكونى .\r\n67 - عبد الرحمن بن عديس .\r\n68 - عروة بن شييم ملقّب به ابن البياع .\r\n69 - كنانة بن بشر سكونى .\r\n70 - غافقى بن حرب عكى .\r\n71 - كعب بن عبده ، زاهد پارسا .\r\n72 - مثنى بن مخربه عبدى .\r\n73 - عامر ليثى كنانى ، مجاهد بدر .\r\n74 - عبيد بن رفاعه .\r\n75 - عبد الرحمن بن عبد اللَّه جمحى .\r\n76 - مسلم بن كريب .\r\n77 - عمرو بن عبيد حارثى .\r\n78 - عمرو بن حزم انصارى .\r\n79 - عمير بن ضابى تميمى .\r\n80 - اسلم بن اوس ساعدى .\r\n","description":"","footnote":"","page_name":" 307 ","page_number":307},
  {"content":"\r\nاينها و جمعى ديگر كه اظهار نظرشان را آورديم يا بعدا خواهد آمد در مورد عثمان اجماع نموده‌اند ، و اجماع و اتفاق نظرشان حجتى قاطع بر محكوميت عثمان و رويهء او است . در اين جمع ، بزرگترين و معروفترين اصحاب پيامبر ( ص ) قرار گرفته‌اند و شخصيتهاى با نفوذ و صاحبنظر و متقى و پارسا ، از مجاهدان بدر و ديگران ، و نيز عائشه ام المؤمنين و چند تن از ده نفرى كه - ميگويند - مژدهء بهشت دريافته‌اند ، و اعضاى شوراى شش نفره اى كه عمر بن خطاب براى انتخاب حاكم تعيين كرد و عثمان را به حكومت برگزيدند .\r\nاگر همداستانى و اتفاق نظر و اجماع چنين جماعتى « اجماع » و حجت شمرده نشود پس چه اجماعى ميتواند حجت بشمار آيد ؟ كسانى كه اگر يكى از افراد اين جماعت دربارهء كسى تعريف و تمجيد يا مذمت نموده باشد حرفش را حجت قاطع ميدانند چگونه مىتوانند اتفاق و اجماع همهء آنان را عليه عثمان حجت ندانند ؟ !\r\nدر پرتو آنچه گفتيم ، تباهى و سستى بسيار حرفها بر ملا و روشن مىشود ، حرفهائى كه براى فريب و گمراهى مردم ساخته‌اند مثل حرفى كه در تاريخ ابن كثير نوشته است : « ايوب و دار قطنى گفته‌اند : هر كس على را برتر از عثمان بداند به مهاجران و انصار اهانت كرده است . و اين سخنى راست و درست و محكم است . . . » ( 1 ) بخوانيد و بخنديد . حقيقت نه آن حرف ، بلكه اين است كه پس از اجماع و اتفاق نظرى كه مهاجران و انصار و همهء اصحاب در مورد عثمان يافته‌اند اگر كسى عثمان را برتر از نه مولاى متقيان ( ع ) بلكه برتر از حتى هر مسلمان مؤمنى بداند به مهاجران و انصار اهانت كرده است و به پيشاهنگان اصحاب و تابعين عاليقدر .\r\n\r\n","description":"","footnote":"\r\n( 1 ) تاريخ ابن كثير 8 / 12 .\r\n","page_name":" 308 ","page_number":308},
  {"content":"\r\n« سخن راست و حق از جانب پروردگارت به تو در رسيد . پس در شمار شك آوران و بترديد افتادگان در نيا » ( 1 ) .\r\n* * *\r\n\r\nنخستين محاصره كنگرهء عمومى مسلمانان عليه عثمان تصميماتى ميگيرد\r\nبلاذرى و ديگر مورخان مينويسند : « يكسال پيش از كشته شدن عثمان مردم سه شهر ( يا شهرستان ) كوفه و بصره و مصر در مسجد الحرام اجتماع كردند .\r\nرئيس اهالى كوفه كعب بن عبده بود ، رئيس اهالى بصره مثنى بن مخربهء عبدى و رئيس اهالى مصر كنانة بن بشر سكونى . در اين اجتماع عمومى رويهء عثمان و تبديل رويهء ( اسلامى حكومت و اداره ) او را مورد بحث قرار دادند و نيز اين را كه تعهداتى را كه بهنگام تصدى خلافت سپرده و در انجامش با خدا عهد بسته است زير پا نهاده است . و گفتند : ما نميتوانيم به اين وضع رضايت دهيم .\r\nسرانجام اين تصميم را متفقا گرفتند كه هر يك از سه نفر نامبرده چون به شهر خويش بازگشت ، نماينده و پيغامبر اجتماع عمومى مخالفان عثمان در مكه باشد تا با هر كسى با نظرياتشان موافق بود قرار بگذارد كه سال بعد به خانهء عثمان رفته مطالب خويش را با او در ميان بگذارند تا هر گاه از رويه اش باز گشت كه به مقصود رسيده‌اند و گرنه تصميم جديدى در اين باره گرفته به اجرا بگذارند .\r\nچون موعد مقرر فرا رسيد مالك اشتر با دويست تن از اهالى كوفه به مدينه آمد . ( ابن قتيبه ميگويد با هزار نفر و در چهار ستون ، و بر هر ستون يكى از اين چهار تن فرمانده بود : زيد بن صوحان عبدى ، زياد بن نضر حارثى ،\r\n\r\n","description":"","footnote":"\r\n( 1 ) قسمتى از آيهء شريفهء قرآن .\r\n","page_name":" 309 ","page_number":309},
  {"content":"\r\nعبد اللَّه بن اصم و عمرو بن اهتم و اين بعلاوه فرمانده كل نيز بود . ) حكيم بن جبلهء عبدى با يكصد نفر از مردم بصره بيرون آمد و سپس پنجاه نفر به او پيوستند تا يكصد و پنجاه نفر شدند ، و ذريح بن عباد عبدى و بشر بن شريح قيسى و ابن محرّش - يا ابن محترش - همراه آنان بودند . ( ابن خلدون ميگويد تعدادشان باندازهء مردمى بود كه از مصر برخاستند و در چهار ستون قرار داشتند . ) از مصر چهار صد تن آمدند و آن را پانصد و هفتصد و ششصد و هزار هم گفته‌اند ( و ابن ابى الحديد دو هزار نفر نوشته است ) . محمد پسر ابوبكر ، و سودان بن حمران سكونى ، و ميسرة سكونى ، و عمرو بن حمق خزاعى - كه از رؤساى ايشان بود - در آن ميان قرار داشتند . مصريان چهار فرمانده داشتند :\r\n1 - عمرو بن بديل بن ورقاء خزاعى .\r\n2 - عبد الرحمن بن عديس .\r\n3 - عروة بن شييم ، ابن بياع .\r\n4 - كنانة بن بشر سكونى .\r\nو غافقى بن حرب عكى فرماندهء كل آنها بود و هم او در روزهاى محاصرهء ( خانهء عثمان ) امام جماعت محاصره كنندگان بود .\r\nطبرى مينويسد : همگى تابع دو تن بودند ، عمرو بن بديل خزاعى كه از اصحاب پيامبر ( ص ) بود و عبد الرحمن بن عديس .\r\nچون به مدينه رسيدند به خانهء عثمان رفتند ، و در مدينه عده اى از مهاجران و انصار به ايشان پيوستند از آن جمله عمار بن ياسر عبسى كه از مجاهدان بدر است و رفاعة بن رافع انصارى كه او نيز بدرى است و حجاج بن غزيه كه به مصاحبت پيامبر ( ص ) نائل آمده است و عامر بن بكير كه از مجاهدان بدر است .\r\n","description":"","footnote":"","page_name":" 310 ","page_number":310},
  {"content":"\r\nنائله همسر عثمان در نامه اى به معاويه ميگويد : اهالى مصر كارشان را به على ( ع ) و محمد پسر ابوبكر و عمار ياسر و طلحه و زبير سپردند و باطاعت آنها در آمدند و ايشان دستور قتل عثمان را دادند . از قبائلى كه با مصريان بودند ميتوان خزاعه و سعد بن بكر و هذيل و بعضى عشاير جهينه و مزينه و نبطىهاى يثرب را نام برد و اينها از همه سختگيرتر و تندروتر بودند . ( 1 )\r\nچنان كه سعد بن سيب ميگويد : قبلا از عثمان بدرفتاريهائى به عبد اللَّه بن مسعود و ابوذر و عمار ياسر سر زده بود و كينه اش را در دل چندين قبيله بر جا نهاده بود . قبيلهء هذيل و بنى زهرة و بنى غفار و همپيمانان آنها كينهء ابوذر غفارى را به دل داشتند و قبيلهء بنى مخزوم كينهء عمار ياسر را . ( 2 )\r\nمسعودى مينويسد : در ميان مردم ( يعنى مردم محاصره كنندهء خانهء عثمان ) قبيلهء بنى زهره بودند بخاطر عبد اللَّه بن مسعود زيرا او همپيمان ايشان بود ، و قبيلهء هذيل ، چون او عضو آن قبيله بود ، و قبيلهء بنى مخزوم و همپيمانانش بخاطر عمار ياسر ، و قبيلهء غفار و همپيمانانش بخاطر ابوذر ، و قبيلهء تيم همراه محمد پسر ابو بكر آمده بود ، و قبائل بسيار ديگر كه كتاب ما گنجايش ذكر آنها را ندارد . و اينها عثمان را محاصره كردند و اين نخستين محاصرهء او است . ( 3 )\r\n\r\n","description":"","footnote":"\r\n( 1 ) بنا بروايت ابن عبد ربه .\r\n( 2 ) بنا بروايت بلاذرى در انساب الاشراف و ابن عبد ربه در عقد الفريد ، و ديگران .\r\n( 3 ) رجوع كنيد به : طبقات ابن سعد 3 / 49 - انساب الاشراف 5 / 26 ، 59 - الامامة و السياسة 1 / 34 - معارف ، ابن قتيبه 84 - تاريخ طبرى 5 / 116 - مروج الذهب 1 / 441 - عقد الفريد 2 / 262 ، 263 ، 269 - رياض النضرة 2 / 123 و 124 - تاريخ الكامل ابن اثير 3 / 66 - تاريخ ابن خلدون 2 / 393 - شرح ابن ابى الحديد 1 / 102 - تاريخ ابن كثير 7 / 170 ، 173 ، 174 - حياة الحيوان ، دميرى 1 / 53 - اصابه 2 / 411 - الصواعق المحرقه 69 - تاريخ الخلفاء سيوطى 106 - تاريخ الخميس 2 / 259 .\r\n","page_name":" 311 ","page_number":311},
  {"content":"\r\n\r\nنامهء مصريان به عثمان\r\nطبرى مينويسد : « عبد اللَّه بن زبير از قول پدرش ميگويد : مصريان در سقيا ( 1 ) يا در ذو خشب ( 2 ) به عثمان نامه نوشتند و بدست يكى از خويش به او رساندند . عثمان آن نامه را خواند و جوابى نداده دستور داد او را از خانه اش بيرون كردند . در نامه نوشته بودند :\r\nبسم اللَّه الرحمن الرحيم\r\nپس از سپاس و ستايش پروردگار . . . بدان كه خدا حال هيچ قومى را دگرگون نميكند تا آنگاه كه خويشتن را خود دگرگون سازند ( 3 ) . خدايرا ! خدايرا ! باز هم خدايرا ! خدايرا بخاطر آور ! تو در دنيائى ، و بايد كه در آن توشهء آخرت فراهم آرى ، و نصيب و بهرهء خويش از آخرت فراموش ننمائى . پس بايد كه به دنيا نياويزى و اكتفا نورزى . بدان كه ما به خدا قسم بخاطر خدا بخشم ميآئيم و بخاطر او خشنود ميشويم . و تا توبهء آشكار ننمائى يا گمراهى آشكار و صريح از تو سر نزند شمشيرمان را به زمين نخواهيم گذاشت .\r\nاين است سخن ما به تو و تقاضايمان از تو ، و خدا تو را دربارهء ما بازخواست خواهد كرد . و السلام » . ( 4 )\r\n\r\n","description":"","footnote":"\r\n( 1 ) از دره‌هاى پائين تهامه .\r\n( 2 ) بفاصلهء يكشب راه تا مدينه .\r\n( 3 ) آيهء شريفه .\r\n( 4 ) تاريخ طبرى 5 / 16 .\r\n","page_name":" 312 ","page_number":312},
  {"content":"\r\n\r\nتعهد عثمان در سال 35 هجرى دائر بر اين كه طبق قرآن و سنت حكومت و اداره نمايد\r\nبلاذرى بنا بگفته ابو مخنف مينويسد : « مصريان به مدينه در آمدند و با ديگران به دور خانهء عثمان جمع شدند ، و اين نخستين محاصره بود . . .\r\nمغيرة بن شعبه نزد عثمان رفته گفت : بگذار پيش اين جمعيت رفته ببينم چه ميخواهند .\r\nآنگاه به طرف آنها رفت . وقتى نزديكشان رسيد بر سرش فرياد كشيدند : آى كوره ! بر گرد ! آى بدكار ! بر گرد ! اى زشتكار ! بر گرد ! و برگشت . عثمان ، عمرو عاص را خواسته به او گفت : پيش آنها رفته پيشنهاد مراجعه به قرآن ، و شرح انتقاداتشان را مطرح كن . چون نزديك آنها رسيد سلام كرد . آنها گفتند : نه سلام و نه عليك ! برگرد اى دشمن خدا ! گمشو اى پسر نابغه ! تو در نظر ما نه امين هستى و نه طرف اعتماد . عبد اللَّه بن عمر و ديگران به عثمان گفتند : آنها جز على بن ابيطالب كسى را نمىپذيرند . چون نزد او آمد گفت :\r\nاى ابو الحسن ! پيش اين جمعيت برو و آنها را به قرآن و سنت پيامبر ( ص ) دعوت كن ( يعنى به مراجعه به آن ، و حل اختلاف بوسيلهء آن ) . گفت : به شرطى قبول ميكنم كه با خدا در برابرم عهد و پيمان ببندى كه آنچه را بوكالت تو در برابر آنها تعهد كردم به انجام رسانى . عثمان پذيرفت . و على ( ع ) او را واداشت تا به مؤكدترين و محكمترين عبارات با خدا عهد و پيمان بست كه آنچه را على ( ع ) در برابر آن جماعت تعهد كند به انجام رساند . على ( ع ) آنگاه به طرف آن جماعت رفت . به او گفتند : بر گرد ! گفت : برنميگردم ، پيش ميآيم ! قرآن را مطرح ميسازيم تا در پرتو آن ببينيم چه كارهاى عثمان مخالف آن است و مايهء ناراحتى شما گشته تا از ميان برداشته شود . آنگاه شرح داد كه عثمان\r\n","description":"","footnote":"","page_name":" 313 ","page_number":313},
  {"content":"\r\nچگونه عهد بسته و سوگند خورده و تضمين داده است . پرسيدند : تو تضمين ميكنى كه از عهدهء التزاماتش بر آيد ؟ گفت : آرى ، تضمين ميكنم . گفتند :\r\nقبول مىكنيم . شخصيتهاى برجسته و معروفشان همراه على ( ع ) شدند تا به خانهء عثمان در آمده انتقاداتشان را شرح دادند و او قول داد همهء آن خلافكاريها را از ميان برداشته جبران نمايد . آنها از عثمان خواستند كه نوشته بدهد . عثمان چنين نوشت :\r\nبسم اللَّه الرحمن الرحيم\r\nاين را بندهء خدا عثمان امير المؤمنين براى مؤمنان و مسلمانانى كه از او ناراحت بوده انتقاد داشتند مينويسد : حق شما ( و وظيفهء من ) است كه بر شما طبق قرآن و سنت پيامبر ( ص ) حكومت كنم ، محرومان به حقوق خويش برسند ( تكيه بر كسانى است كه از شهريه و سهميهء خويش از خزانه محروم شده بودند ) ، كسانى كه مورد تهديد قرار گرفته‌اند در ايمنى بسر برند ، تبعيديان به شهر و ديارشان برگردند ، هيئتهاى نمايندگى مردم شهرستانها توقيف نشوند ، در آمد خزانهء عمومى ( يا سهميه و بر خوردارى افراد ملت از آن ) افزايش يابد . على بن ابيطالب در برابر مؤمنين و مسلمانان ضمانت مىكند كه عثمان از عهدهء اين التزامات بر آيد و بانجام رساند .\r\nشهود جلسه و تعهد عبارتند از زبير بن عوام ، طلحة بن عبيد اللَّه ، سعد بن ابى وقاص ، عبد اللَّه بن عمر ، زيد بن ثابت ، سهل بن حنيف ، و ابو ايوب خالد بن زيد .\r\nاين تعهد نامه در ذيقعده سال 35 هجرى نوشته شد . هر جماعتى يك نسخه از اين تعهد نامه را گرفته باز گشتند .\r\n","description":"","footnote":"","page_name":" 314 ","page_number":314},
  {"content":"\r\nعلى بن ابيطالب به عثمان گفت : بيا براى مردم نطقى كن تا آن را شنيده منتشر سازند و خدا را بر آنچه در دل دارى گواه گير ( و نيت خويش با سوگند مؤكد ساز و اعلان كن ) ، زيرا كشور عليه تو بر آشفته و اطمينانى نيست كه كاروان ديگرى از كوفه يا بصره يا مصر نرسد و باز نگوئى : على ! سوار شو و پيش آنها برو . آنوقت اگر قبول نكنم ميگوئى تو حق خويشاوندى مرا بجا نياوردى و حقم را زير پا گذاشتى . عثمان پذيرفت و براى مردم نطق كرد اعتراف نمود كه آن خلافكاريها از او سر زده و بعد در مورد آنها از خدا آمرزش و عفو خواست . و گفت : من از پيامبر خدا ( ص ) شنيدم كه هر كس بلغزد بايست به راه آيد و به خدا برگردد . بنابر اين من اولين كسى هستم كه پند ميگيرم ( و پند پيامبر ( ص ) را عمل ميكنم ) . به همين جهت بمحض اين كه از منبر پائين آمدم افراد برجستهء شما نزد من آمده با نظريات صائبشان مرا راهنمائى كرده به راه دين آورند . به خدا قسم اگر يك برده مرا به راه اسلام بخواند و براند حتما از او تبعيت خواهم كرد و جز اين كه به راه خدا رويم راهى نداريم . مردم از نطقش شادمان گشتند و با مسرت بسيار به دور خانه اش فراهم آمدند . ناگاه مروان پيش آنها آمده به ايشان پرخاش كرد و گفت :\r\nگم شويد ! چرا اينجا جمع شده‌ايد ؟ ! امير المؤمنين كار دارد بشما نميرسد ! اگر با يكى از شما كار داشته باشد او را صدا مىزند ! برگرديد ! آنها برگشتند .\r\nخبر به على ( ع ) رسيد ، خشمگين پيش عثمان رفته گفت : آيا تو از مروان فقط بيك صورت راضى ميشوى و او نيز فقط به اين صورت از تو خشنود مىشود كه ايمان و دينداريت را خراب كند و عقلت را از تو بگيرد ؟ من پيش بينى ميكنم كه تو را به چاه بيندازد و در نياورد . ديگر حاضر نيستم بعد از اين براى نصيحت و انتقادت پيش تو بيايم .\r\n","description":"","footnote":"","page_name":" 315 ","page_number":315},
  {"content":"\r\nنائله زن عثمان به او گفت : شنيدى على بن ابيطالب دربارهء مروان چه گفت و خاطر نشان ساخت كه ديگر حاضر نيست بديدنت بيايد ؟ ! تو دستورات مروان را به كار بستى در حالى كه او پيش مردم هيچ ارزش و احترامى ندارد و نه نفوذ كلمه دارد . عثمان دنبال على ( ع ) فرستاد ، ولى او نيامد .\r\nابن سعد مينويسد : « ابو عون ميگويد : شنيدم كه عبد الرحمن بن اسود بن عبد يغوث از مروان ياد كرده گفت : خدا رويش را سياه كند ! عثمان در حضور مردم با تقاضاهاى آنان موافقت نموده و بر منبر چندان گريست كه اشكش روان گشت . اما مروان آنقدر به پروپاى او پيچيد تا عقيده اش را عوض كرد . من پيش على ( ع ) رفتم و ديدم ميان مزار پيامبر ( ص ) و منبر است و عمار ياسر و محمد بن ابى بكر در حضور ويند و از من پرسيدند : مروان كار خودش را عليه مردم كرد ؟ گفتم : آرى » . ( 1 )\r\n\r\nوصف ديگرى از توبهء عثمان\r\nطبرى مينويسد : على ( ع ) وقتى مصريان باز گشتند نزد عثمان آمده به او گفت : نطقى براى مردم بكن تا آن را شنيده شاهد آن باشند و خدا را نيز بر نفرت قلبى خويش از خلافكاريهايت و بر توبه ات گواه گرفته باشى .\r\nكشور عليه تو شوريده است ، و اطمينان ندارم كه كاروان ديگرى از كوفه فرا نرسد و تو به من نگوئى : اى على ! سوار شو و پيش آنها برو . در حالى كه من طاقت رفتن و شنيدن انتقادات آنها را از تو ندارم . يا كاروان ديگرى از بصره فرا رسد و بگوئى : على ! برو پيش آنها . در آنهنگام اگر نروم\r\n\r\n","description":"","footnote":"\r\n( 1 ) طبرى نيز اين روايت ابى عون را نقل كرده و پس از وى ابن اثير ، و دميرى در كتاب حياة الحيوان 1 / 53 به آن اشاره نموده است .\r\n","page_name":" 316 ","page_number":316},
  {"content":"\r\nميگوئى حق خويشاوندى تو را نگاه نداشته و حقت را زير پا گذاشته‌ام . عثمان بر اثر توصيهء على ( ع ) رفته آن نطق را ايراد كرد كه ترك خلافكاريهايش را اعلام داشت و در برابر مردم توبه كرد . به اين ترتيب كه برخاسته پس از حمد و ثناى پروردگار گفت : . . . مردم ! به خدا از همه كارهاى خلافى كه مورد انتقاد قرار داديد آگاه بودم و تمام كارهائى را كه كرده‌ام از روى علم و اطلاع كرده‌ام .\r\nولى چه مىشود كرد كه نفس من به من دروغ گفت و مرا به خيالات باطل كشاند و درك مرا از من بربود . من از پيامبر خدا ( ص ) شنيده‌ام كه هر كس بلغزد بايست ( به راه دين ) باز آيد و هر كس بخطا رود بايست توبه نمايد و در ادامهء گمراهى لجاجت نورزد ، زيرا هر كس در ادامهء انحراف از اسلام لجاجت بورزد از راه راست دين دور تر خواهد رفت . بنابر اين من اولين كسى هستم كه پند پيامبر ( ص ) را به گوش ميگيرد . از خدا بخاطر آنچه كرده‌ام آمرزش ميخواهم و توبه مينمايم و به او باز ميگردم . كسى چون من دست از كارهاى خلافش برداشت و توبه نمود . وقتى از منبر فرود آمدم افراد برجستهء شما پيش من بيايند تا با نظريات صائبشان مرا راهنمائى كرده به راه درست در بياورند .\r\nبه خدا اگر برده اى مرا به راه راست براند برده وار به آن راه خواهم رفت و چون بنده اى ذلَّت و راهوارى نشان خواهم داد و مثل به بردگى گرفته شده خواهم بود كه اگر تحت مالكيت در آورندش شكيبائى ميورزد و اگر آزادش نمايند سپاسگزارى مينمايد . و جز اين كه به راه خدا برويم راهى نداريم . اشخاص برگزيده و نيكان شما از اين كه به من نزديك شوند از شما نگران نبايد باشند .\r\nدر هر حال خود را از من جدا و دور مگيريد .\r\nمردم آن روز دلشان به حال عثمان سوخت و بعضى بر او گريستند . سعيد بن يزيد برخاسته گفت : اى امير المؤمنين ! كسانى كه همراه تو نيستند در پى مصلحت تو\r\n","description":"","footnote":"","page_name":" 317 ","page_number":317},
  {"content":"\r\nنيستند . ( 1 ) بر جان خويش رحم كن . آنچه را قول دادى و به زبان آوردى بانجام رسان .\r\nچون عثمان از مسجد به خانه رفت ديد مروان و سعيد ( بن عاصى ) و عده اى از بنى اميه در آنجا هستند و براى شنيدن نطق او حاضر نشده‌اند . وقتى نشست مروان از او اجازهء صحبت خواست . نائله همسر عثمان به او گفت : حق صحبت ندارى ! به خدا اينها او را خواهند كشت ، و او قولى داده است كه بايد عمل كند و نميتواند آن را زير پا بگذارد . مروان به او پرخاش كرد كه اينها به تو چه مربوط است ! پدرت در حالى مرد كه وضو گرفتنش را بلد نبود .\r\nنائله گفت : يواشتر ، مروان ! حرف نياكانم را نزن ، تو غيبت پدرم را ميكنى و به او دروغ مىبندى ، و پدرت جرأت ندارد فضائل او را انكار نمايد .\r\nاگر نه اين بود كه پدرت عموى او است و عيبگوئيش به او هم بر مىخورد دربارهء پدرت عيبهائى ميگفتم كه دروغ هم نيست ! مروان كوتاه آمد و دوباره از عثمان پرسيد : حرف بزنم يا ساكت بمانم ؟ عثمان گفت : بگو ! گفت :\r\nپدر و مادرم فدايت ! دلم ميخواست كه اين حرفهائى را كه زدى در حال قدرت و تسلط بر اوضاع ميزدى ، و من در آنصورت زودتر از همه موافقت مينمودم و خوشحال ميشدم و در انجامش كمك ميكردم ، ولى وقتى اين حرفها را زدى كه كارد به استخوان رسيده بود و در حال ضعف و بيچارگى بودى ! به خدا اگر به اشتباهكاريت ادامه ميدادى و از خدا آمرزش ميطلبيدى بهتر از اين بود كه زير تهديد از آن كارها توبه كنى . وانگهى ميتوانستى بدون اعتراف به خلافكاريهايت اظهار توبه كنى و دل مردم را بدست آورى . الآن توده‌هاى مردم مثل كوه بر در خانه ات جمع شده‌اند . عثمان گفت : برو با آنها صحبت كن چون من خجالت ميكشم بروم چيزى به آنها بگويم . مروان به در خانه رفت ، و در حالى كه مردم از سر و دوش هم بالا ميرفتند به آنها گفت : چه خبره اينجا جمع\r\n\r\n","description":"","footnote":"\r\n( 1 ) اشاره به بنى اميه كه آن روز عمدا در مسجد حاضر نشدند .\r\n","page_name":" 318 ","page_number":318},
  {"content":"\r\nشده‌ايد ! مثل اين است كه براى غارت آمده‌ايد ! غير از آنها كه منظور من هستند همه تان گمشويد ! ميخواهيد سلطنتمان را از دستمان بگيريد ، برويد گمشويد ! به خدا اگر تيرى به طرف ما پرتاب كنيد دستورى صادر خواهيم كرد كه بيچاره و پشيمان شويد . برگرديد به خانه تان . به خدا كسى نميتواند آنچه را در چنگال ما است از ما بگيرد ! مردم برگشتند ، و بعضى نزد على ( ع ) آمده جريان را برايش شرح دادند . على ( ع ) خشمگين نزد عثمان آمده گفت : آيا تو از مروان فقط بيك صورت راضى ميشوى و او نيز فقط به اين صورت از تو خشنود مىشود كه تو را از راه دينت منحرف كند و عقلت را از تو بگيرد تا مثل شتر باركش ترا بهر جا دلش خواست بكشد ؟ به خدا مروان كسى نيست كه در دينش و دربارهء مصالحش صاحبنظر باشد . به خدا پيش بينى ميكنم او تو را به چاه بيندازد و در نياورد . ديگر حاضر نيستم بعد از اين براى نصيحت و انتقادت پيش تو بيايم .\r\nتو شرفت را به باد و اختيار كارت را از دست داده اى .\r\nوقتى على ( ع ) بيرون رفت نائله همسر عثمان آمده اجازهء صحبت خواست و گفت : شنيدى على چه گفت و گفت ديگر به ديدنت نخواهد آمد .\r\nو تو فرمانبردار مروان شده اى تا ترا بهر كجا خواست ميكشد . عثمان گفت :\r\nچه كنم ؟ نائله گفت : از خداى يگانهء بيشريك بترس و ملاحظه داشته باش و رويهء دو همكار سابقت ( ابو بكر و عمر ) را پيش گير . چون اگر از مروان پيروى كرده و حرفهاى او را به كار بندى به كشتن خواهى رفت . و مروان آدمى نيست كه پيش مردم قدر و اعتبار و شكوهى داشته باشد يا محبوب مردم باشد ، و در حقيقت مردم ترا بخاطر مروان و اينكه او را به خود نزديك گردانيده اى مورد بىمهرى قرار داده‌اند . بدنبال على ( ع ) بفرست و با او آشتى نما و از او بخواه كار را بسامان و بصلاح آورد ، زيرا او با تو خويشاوند است و نيز مورد احترام\r\n","description":"","footnote":"","page_name":" 319 ","page_number":319},
  {"content":"\r\nمردم است و از او حرف شنوى دارند . عثمان بدنبال على ( ع ) فرستاد ، اما او دعوتش را رد كرده گفت : به او اعلام كرده‌ام كه بديدنش نخواهم رفت .\r\nسخن نائله دربارهء مروان به گوش او رسيده نزد عثمان آمد و در برابرش نشسته اجازهء صحبت خواست . عثمان اجازه داد . مروان گفت :\r\nنائله . . . عثمان گفت : ساكت ! هيچ دربارهء او صحبت نكن كه اگر صحبت كنى آبرويت را ميبرم ، زيرا به خدا قسم او براى من دلسوزتر از تو است . مروان خاموش شد » ( 1 ) .\r\n\r\nروايت ديگرى درباره توبهء عثمان\r\nطبرى روايت ديگرى در همين زمينه آورده از قول ابى عون ، ميگويد :\r\nعبد الرحمن ابن اسود . . . اسم مروان بن حكم را برده گفت : « خدا رويش را سياه كند ! عثمان در حضور مردم با تقاضاهاى آنان موافقت نموده و بر منبر گريست و مردم هم گريستند و ريش عثمان را ديدم كه از اشك خيس شده بود ، و ميگفت : خدايا ! من بدرگاه تو توبه ميكنم . خدايا ! من بدرگاه تو توبه ميكنم . خدايا ! من بدرگاه تو توبه ميكنم . به خدا اگر قانون اسلام ايجاب كند كه من برده اى شوم رضايت خواهم داد . وقتى به خانه رسيدم نزد من بيائيد .\r\nچون به خدا از ملاقات شما امتناع نخواهم كرد و شما را با پذيرفتن تقاضاهايتان راضى خواهم كرد و هر چه بيشتر خشنود خواهم ساخت و مروان و دار و دسته اش را طرد خواهم كرد .\r\n\r\n","description":"","footnote":"\r\n( 1 ) تاريخ طبرى 5 / 111 - انساب الاشراف 5 / 64 و 65 - تاريخ الكامل ابن اثير 3 / 68 - تاريخ ابن كثير 7 / 172 - شرح ابن ابى الحديد 1 / 163 و 164 - تاريخ ابن خلدون 2 / 396 و 397 .\r\n","page_name":" 320 ","page_number":320},
  {"content":"\r\nوقتى وارد خانه اش شد دستور داد در خانه را باز بگذارند ، و مروان نزد او رفته آنقدر به پر و پايش پيچيد تا عقيده اش را عوض كرد و او را از تصميماتش منصرف ساخت . عثمان سه روز در خانه ماند و از خجالت مردم بيرون نيامد . مروان به مردم گفت : غير از آنها كه منظور من هستند همه گم شويد ! برويد به خانه هاتان . امير المؤمنين اگر با كسى كار داشته باشد او را صدا خواهد زد ، و گرنه در خانه اش بايد بنشيند . عبد الرحمن ميگويد : نزد على ( ع ) رفتم ، ديدم ميان مزار پيامبر ( ص ) و منبر است و عمار ياسر و محمد بن ابى بكر در خدمت ويند و ميگويند : مروان عليه مردم كار خودش را كرد ! آنگاه على ( ع ) از من پرسيد : تو در نطق عثمان حضور داشتى ؟ گفتم : بله . پرسيد : حرفهائى را هم كه مروان به مردم زد به گوش خود شنيدى ؟ گفتم : بله . گفت : مسلمانان به خدا پناه ميبرم ! اگر در خانه‌ام بنشينم عثمان به من ميگويد : مرا ول كرده و حق خويشاونديم را زير پا گذاشته اى . و اگر حرف بزنم ، سخنم را به كار نبسته بدلخواهش عمل مىكند و مروان آمده او را بازيچه قرار ميدهد ، و او بازيچه اش شده و بهرجا دلش خواست ميكشاندش آن هم با وجود سالخوردگيش و شاگردى پيامبر خدا ( ص ) . عبد الرحمن ميگويد : هنوز نشسته بوديم كه فرستادهء عثمان آمد كه ميگويد : بيا . على ( ع ) بصداى بلند و خشم آلود فرياد كشيد :\r\nبه او بگو من پيش او آمدنى نيستم . فرستادهء عثمان برفت . من دو شب بعد عثمان را ديدم كه از جائى آمده . از ناتل نوكرش پرسيدم : امير المؤمنين از كجا آمد ؟ گفت : از پيش على ( ع ) . فردا رفتم پيش على ( ع ) . به من گفت : ديشب عثمان آمده بود پيش من ، و ميگفت : من بر سر قولم ايستاده‌ام و تعهداتم را انجام خواهم داد . به او گفتم : پس از آن حرفها كه از فراز منبر پيامبر خدا ( ص ) زدى و قول و وعده دادى ، و بعد رفتى به خانه ات ، آنوقت مروان بايد بر در\r\n","description":"","footnote":"","page_name":" 321 ","page_number":321},
  {"content":"\r\nخانهء تو به مردم ناسزا بگويد و آنها را برنجاند ؟ عثمان در حالى كه ميگفت حق خويشاونديم را رعايت ننمودى و مرا بيدفاع گذاشته اى و مردم را عليه من گستاخ و شورشى كرده اى ، به راه افتاد . به او گفتم : به خدا من از تو در برابر مردم دفاع ميكنم و از آنها جلوگيرى مينمايم ، ولى هر وقت تو را به كارى كه بمصلحت و مايهء خشنودى تو مىبينم سفارش ميكنم مروان پيشنهاد مخالفى به تو مىكند و تو پيشنهاد او را بر توصيهء خير خواهانهء من ترجيح ميدهى و او را به درون خانه ات ميخوانى . بعد عثمان رفت به خانه اش . از آن روز على ( ع ) از عثمان رو گردان بود و هيچ از آنچه سابقا انجام ميداد انجام نميداد » . ( 1 )\r\n\r\nدومين تعهد و التزام\r\nنخستين تعهدى را كه در حضور مردم و در برابر خدا كرد و ملتزم شد كه دست از همهء خلافكاريهايش برداشته تغيير رويه داده و به حكم قرآن و سنت پيامبر ( ص ) عمل كند و در حكومت از آنها منحرف نگردد نقض كرد ، و هيچيك از خلافكاريهايش را ترك ننمود بلكه به رويهء غير اسلاميش و به ستم و انحراف ادامه داد . ديگر بار در برابر مردم و با سوگند و تعهد در برابر خدا ، خويشتن را ملتزم ساخت و متعهد كه دست از رويهء خلاف اسلاميش بردارد و رويه اسلامى حكومت و اداره را به كار بندد .\r\nطبرى مينويسد : « عبد اللَّه بن زبير از قول پدرش ميگويد : مردم مدينه ( طبعا اصحاب پيامبر ( ص ) و مهاجران و انصار ) نامه اى به عثمان نوشته او را به توبه ( بازگشت به خدا و رويهء اسلامى ) خواندند ، و عليه او استدلال كرده به خدا قسم خوردند كه اگر تعهداتى را كه در برابر خدا دارد در مورد آنان\r\n\r\n","description":"","footnote":"\r\n( 1 ) تاريخ طبرى 5 / 112 - تاريخ الكامل ابن اثير 3 / 96 .\r\n","page_name":" 322 ","page_number":322},
  {"content":"\r\nبانجام نرساند بهيچوجه دست از او برنخواهند داشت تا او را بكشند . چون از كشته شدنش ترسيد با راهنمايان و افراد خانواده اش ( امويان ) به مشورت پرداخته به آنها گفت : اين مردم چنين كردند كه مىبينيد ، چه بايد كرد ؟ به او توصيه كردند بدنبال على بن ابيطالب ( ع ) فرستاده از او بخواهد آنان را از او دور سازد و آنچه ميخواهند به آنها قول دهد و آنقدر مردم را معطل كند كه نيروهاى كمكى فرا رسند . گفت : اينها امروز و فردا كردن را تحمل نميكنند ، و من زير بار تعهدى رفته‌ام و با نخستين دسته اى از آنها كه اينجا آمدند چنان كردم كه ميدانيد . بنابر اين در صورتى كه به آنها قول داده و تعهد نمايم مطالبهء انجام و وفاى بعهدم را خواهند كرد . مروان بن حكم گفت : امير المؤمنين ! اگر تظاهر به دوستى با آنها كنى تا كسب نيرو كرده در هنگامى كه تفوق دارى حسابشان را برسى بهتر از اين است كه بگذارى آنها در حالى كه نزديك تو هستند به دشمنى تو برخيزند . بنابر اين ، با هر چه تقاضا ميكنند موافقت كن و تا مدتى كه ممكن است از انجام وعده ات خوددارى كن ، زيرا آنها عليه تو به تجاوز داخلى دست زده‌اند و باستناد آن عهد و پيمانى كه با آنها منعقد شود بىاعتبار بوده لازم الاجرا نيست . عثمان بدنبال على ( ع ) فرستاده او را دعوت كرد نزد وى برود . چون آمد به او گفت : ابو الحسن ! مردم چنان كردند كه ديدى و از من آن سر زد كه ميدانى ، و اكنون اطمينان ندارم كه مرا نكشند . بنابر اين آنها را از من دور ساز . خداى عز و جل را شاهد ميگيرم كه دست از آنچه مورد انتقاد قرار داده‌اند بردارم و حق آنها را ( بموجب قانون اسلام ) چه آنها كه بعهدهء من است و چه آنها كه بعهدهء ديگران است بستانم و به آنها رد كنم گر چه در اين احقاق حق و اجراى قانون اسلام لازم آيد كه خونم ريخته شود .\r\nعلى ( ع ) گفت : مردم پيش از آنكه محتاج كشتن تو باشند به دادگرى تو\r\n","description":"","footnote":"","page_name":" 323 ","page_number":323},
  {"content":"\r\nاحتياج دارند . و من آنها را آدمهائى مىبينم كه تا تعهداتت و تقاضاهايشان را بانجام نرسانى راضى و دست بردار نخواهند شد . به نخستين دستهء آنها كه آمده بودند وعده دادى و بر آن وعده خدا را گواه گرفتى كه دست از همهء آنچه خلاف دانسته و مورد اعتراض قرار داده بودند بردارى ، و من باعتماد ، وعده ات و پيمانى كه با خدا بستى آنها را از تو دور ساختم . بعد به هيچيك از آنچه وعده داده بودى و با خدا پيمان بسته بودى وفا نكردى . بنابر اين ، دوباره در پى اين مباش كه مرا فريب دهى ، زيرا من از طرف تو با تقاضاهاى حقهء آنها موافقت خواهم كرد . گفت : باشد با تقاضاهاى حقهء آنها از طرف من موافقت كن ، به خدا قسم من بتعهدى كه از طرف من ميكنى وفا خواهم كرد . على ( ع ) نزد مردم رفته گفت : مردم ! شما تقاضاهاى بر حق و قانونى داريد ، و با آنها موافقت مىشود . عثمان ادعا مىكند كه او داد شما را از خويش و از ديگران خواهد ستاند و دست از همهء آنچه مايه نارضائى شماست برخواهد داشت .\r\nبنابر اين ، قولش را بپذيريد و آن را تحكيم و تأكيد نمائيد . مردم گفتند :\r\nقبول ميكنيم و تو از طرف ما قولش را تأكيد و تحكيم كن ، زيرا به خدا ما با حرف بدون عمل و اجرا راضى نخواهيم شد . على ( ع ) گفت : اين حق شماست و انجام مىدهم . بعد پيش عثمان آمده جريان را شرح داد . عثمان گفت : با آنها مدتى قرار بگذار تا مهلت من باشد ، زيرا من يكروزه نميتوانم تمام آنچه مايهء نارضائى و اعتراض آنها است از بين بردارم و جبران نمايم .\r\nعلى ( ع ) گفت : آنچه مربوط به مدينه است مهلت و تأخير بر نميدارد ، و مهلت آنچه خارج از مدينه است به اندازه اى است كه وصول فرمانت به آنجا وقت بر ميدارد .\r\nگفت : باشد . ولى براى آنچه مربوط به مدينه است سه روز به من مهلت بده .\r\nعلى ( ع ) موافقت كرد ، و رفته به مردم اطلاع داد و قرار داد كتبى ميان عثمان\r\n","description":"","footnote":"","page_name":" 324 ","page_number":324},
  {"content":"\r\nو ايشان نوشته در آن به او سه روز مهلت داد تا همهء ظلمهائى را كه رفته است جبران و احقاق حق نمايد و همهء استانداران و كارمندان عاليرتبه اى را كه نميخواهند ، بر كنار سازد . سپس در آن قرارداد سختترين و مؤكدترين عهد و سوگند و قرارهائى را كه خدا با يكتن از بندگان گذاشته بر عهدهء عثمان گذارند .\r\nو برجسته ترين مهاجران و انصار را شاهد گرفت و بر پائين قرار داد شهادت دادند . در نتيجه ، مسلمانان دست از او برداشته رفتند تا او بتعهداتش عمل كند .\r\nلكن عثمان خود را براى جنگ آماده ساخت و در پى تدارك و گرد كردن اسلحه بر آمد ، و از بردگان حكومتى ( 1 ) سپاهى گران فراهم آورد . چون سه روزهء مهلت سپرى گشت و او بر همان حال سابق مانده هيچيك از آنچه مورد نارضائى بود تغيير نداد و هيچيك از استانداران را بر كنار نساخت مردم عليه او شوريدند و عمرو بن حزم انصارى برخاسته نزد مصريان كه در ذو خشب بودند رفت و وضع را به اطلاعشان رسانيد و همراه آنان به مدينه آمده به عثمان پيغام دادند :\r\nمگر ما بر اين قرار از تو جدا نشديم كه تعهد كردى از بدعتهايت توبه نموده و دست برداشته اى و همهء آنچه را مورد اعتراض قرار داده‌ايم رها خواهى كرد و در تحكيم تعهدت آن را با خدا عهد بستى و قرار گذاشتى ؟ عثمان گفت : آرى ، و من بر سر همان تعهدم . گفت : پس اين نامه چيست كه همراه نامه رسانت پيدا كرديم ؟ . . . ( تا آخر مطلب ) » ( 2 )\r\nوقتى على ( ع ) با مصريانى كه به مدينه آمده بودند صحبت نمود آنها را راضى كرد به كشورشان برگردند ، و خود از ذو خشب به مدينه باز آمد نزد عثمان رفته به او اطلاع داد كه مصريان برگشتند . عثمان آن روز را گذراند ،\r\n\r\n","description":"","footnote":"\r\n( 1 ) بردگان « خمس » .\r\n( 2 ) تاريخ طبرى 5 / 116 - تاريخ الكامل ابن اثير 3 / 71 ، 72 - شرح ابن ابى الحديد 1 / 166 .\r\n","page_name":" 325 ","page_number":325},
  {"content":"\r\nو فردا مروان نزد او رفته گفت : نطقى بكن و به مردم اعلان كن كه مصريان برگشته‌اند و آنچه دربارهء امام و زمامدارشان باطلاعشان رسيده بود نادرست و بىاساس بوده است . نطق تو پيش از اين كه مردم از استانها و شهرستانها برخاسته و سرازير شوند و طورى شود كه حريفشان نباشى پخش خواهد شد . عثمان زير بار نرفت . مروان آنقدر پاپىاش شد تا عثمان به منبر بالا رفته پس از سپاس و ستايش پروردگار گفت : اين جماعت از اهالى مصر دربارهء زمامدارشان چيزهائى باطلاعشان رسيده بود و وقتى يقين كردند كه آن حرفها بىاساس است به كشورشان برگشتند . مردم از هر سو فرياد بر آوردند كه عثمان ! از خدا بترس و به درگاه خدا توبه كن ! اولين كسى كه فرياد بر آورد عمرو بن عاصى بود كه گفت : عثمان ! از خدا بترس ! تو مرتكب كارهاى خلافى شده اى و ما را به آن كشانده اى . بنابر اين بدرگاه خدا توبه كن تا ما هم توبه كرده باز گرديم . . .\r\nتا آخر ماجرا كه قبلا روايات تاريخى حاكى از آن را آورديم .\r\n\r\nدومين محاصره ( 1 )\r\nبلاذرى بنقل از ابو مخنف مينويسد : « مصريان پس از قراردادى كه عثمان نوشت به راه افتاده رفتند تا به » ايله » ( 2 ) يا منزلى پيش از آن رسيدند . آنجا\r\n\r\n","description":"","footnote":"\r\n( 1 ) منابع اين قسمت عبارتند از : انساب الاشراف 5 / 26 - 69 ، 95 - الامامة و السياسة 1 / 33 - 37 - معارف ، ابن قتيبه 84 - عقد الفريد 2 / 263 - تاريخ طبرى 5 / 119 ، 120 - رياض النضرة 2 / 123 ، 125 - تاريخ الكامل ابن اثير 3 / 70 ، 71 - شرح ابن ابى الحديد 1 / 165 ، 166 - تاريخ ابن خلدون 2 / 397 - تاريخ ابن كثير 7 / 173 ، 174 ، 186 ، 189 - حياة الحيوان ، دميرى 1 / 53 - صواعق المحرقه 69 - تاريخ الخلفاء ، سيوطى 106 ، 107 - السيرة الحلبية 2 / 84 ، 86 ، 87 - تاريخ الخميس 2 / 259 - ولى عبارت بلاذرى و طبرى را آورده‌ايم .\r\n( 2 ) « ايله » شهرى است بر ساحل درياى قلزم بكنارهء شام . و گفته‌اند آخرين نقطهء حجاز و نخستين نقطهء شام است يعنى در حد ميانهء آن دو .\r\n","page_name":" 326 ","page_number":326},
  {"content":"\r\nديدند از پشت سر سواره اى ميآيد رو به مصر . از او پرسيدند : كيستى ؟ گفت :\r\nنامه رسان و فرستادهء امير المؤمنين ( عثمان ) كه نزد عبد اللَّه بن سعد ( بن ابى سرح استاندار مصر ) ميروم ، و از نوكران امير المؤمنين ( عثمان ) هستم . و سياهپوست بود . بهمديگر گفتند : چطور است كه او را پائين آورده تفتيش كنيم مبادا رئيسش چيزى دربارهء ما نوشته باشد . او را گشتند ولى چيزى نيافتند . به يكديگر گفتند :\r\nولش كنيم برود . كنانة بن بشر گفت : نه ، به خدا تا مشكى را كه همراه دارد نگردم نميگذارم برود . با تعجب گفتند : مگر مىشود نامه اى را در آب بگذارند ؟ ! گفت : مردم حيله‌ها و نيرنگهاى گوناگون ميزنند . بعد آن مشك كوچك را گشوده ناگهان ديد ظرف سر به مهر بسته اى در آن است و در آن نامه اى نهاده در لوله اى سربين . نامه را در آورده خواند . در آن چنين نوشته بود :\r\nوقتى عمرو بن بديل آنجا رسيد گردنش را بزن ، و دستهاى ابن عديس و كنانة و عروه را قطع كن و بگذار در خون خويش پرپر بزنند تا بميرند ، و بعد آنها را به شاخهء درخت خرما بياويز .\r\nميگويند مروان آن نامه را بدون اطلاع عثمان نوشته است . وقتى فهميدند در نامه چه نوشته است ، گفتند : عثمان از پيمان خويش بدر گشته ( يا خونش روا گشته ) است . آنگاه از راهى كه آمده بودند شروع كردند به برگشت تا رسيدند به مدينه و با نامه كه مهرش از سرب بود رفتند پيش على ( ع ) بعد على ( ع ) نزد عثمان رفت ، و او به خدا قسم ياد كرد كه نه آن را نوشته و نه از آن خبر دارد ، ولى افزود كه خط ، خط منشى او است و مهر همان مهر او است .\r\nعلى ( ع ) از او پرسيد : چه كسى را متهم ( به نوشتن و جعل آن نامه ) ميكنى ؟\r\nگفت : تو را متهم ميكنم و منشى خود را متهم ميكنم ! على ( ع ) خشمناك از نزد او بيرون آمد در حالى كه ميگفت : حقيقت اين است كه فرمان خود تو است .\r\n","description":"","footnote":"","page_name":" 327 ","page_number":327},
  {"content":"\r\nابو مخنف ميگويد : مهر عثمان نخست نزد حمران بن ابان بود و بعد مروان وقتى حمران به بصره رفت از او گرفت و بدست او بود .\r\nجهيم فهرى در اين باره ميگويد : من شاهد كار عثمان بودم و او دربارهء كار عمار صحبتى كرد . بعد آن جماعت ( مصريان ) خوشحال و راضى بازگشتند ( بسوى كشورشان ) . بعد نامه اى يافتند كه به استاندارش در مصر نوشته بود كه گردن رؤساى مصريان را بزند . آنوقت برگشتند ( به مدينه ) و نامه را به على دادند و او پيش عثمان برد و وى قسم خورد كه نه نوشته است و نه از آن اطلاع دارد . على به او گفت : چه كسى را متهم ميكنى ؟ گفت :\r\nمنشى خودم را متهم ميكنم و تو را اى على متهم ميكنم ، زيرا اين جماعت از تو حرف شنوى دارند و تو معذالك آنها را از من دور نميسازى .\r\nمصريان به خانهء عثمان آمده آن را احاطه كردند و به عثمان كه از فراز خانه اش رو به آنها گردانده بود گفتند : آى عثمان ! آيا اين نامهء تو است ؟\r\nاو انكار كرد و قسم خورد . گفتند : اين بدتر است . از قول تو چيز مينويسند بدون اين كه تو خبر داشته باشى . آدمى مثل تو نبايد عهده دار امور مسلمانان شود . از خلافت كناره گيرى كن . گفت : من جامه اى را كه خدا بر تنم آراسته برنخواهم كند . و بنى اميه به على ( ع ) گفتند : على ! مردم را عليه حكومت ما شورانده اى و دسيسه چينى و تحريك كرده اى . گفت : ديوانه‌ها ! شما به خوبى ميدانيد كه حكومت يا اين كارها برايم هيچ نفعى ندارد ، و من مصريان را از عثمان دور ساختم و از آنها جلوگيرى كردم و بعد كار حكومت عثمان را چندين بار روبراه ساختم . چكار از دستم بر ميآيد ؟ و سپس راه خويش گرفت در حالى كه ميگفت : خدايا ! از اين حرفها و اتهاماتى كه به من ميزنند پاكدامنم و نيز اگر پيشامدى برايش بكند از خونش پاكدامن و بر كنارم .\r\n","description":"","footnote":"","page_name":" 328 ","page_number":328},
  {"content":"\r\nعثمان چون به محاصره افتاد نامه اى نوشت و عبد اللَّه بن زبير آن را براى مردم خواند و چنين نوشته بود :\r\nبه خدا آن نامه را من نه نوشته‌ام و نه دستور نوشتنش را داده‌ام و نه از جريانش اطلاع دارم . و بشما قول مىدهم دست از همهء كارهائى كه سبب نارضائى شما گشته بردارم . بنابراين هر كس را ميخواهيد و دوست ميدارد به استاندارى خودتان تعيين كنيد ، و اين هم كليدهاى خزانه تان تا آن را به هر كس ميخواهيد بسپاريد .\r\nمردم گفتند : ما ترا متهم به نوشتن اين نامه كرده‌ايم . بنابراين كناره گيرى كن !\r\nابن سعد از قول جابر بن عبد اللَّه انصارى چنين ميگويد : « وقتى مصريان به قصد عثمان رو به مدينه آوردند وى محمد بن مسلمهء انصارى را با پنجاه تن از انصار كه من هم در ميانشان بودم نزد آنها فرستاده و با تقاضاهايشان موافقت نموده خشنودشان ساخت و برگشتند . در راه شترى را ديدند كه متعلق به حكومت بود . آن را گرفته ديدند نوكر عثمان بر آن است . او را تفتيش نمودند و لوله اى سربين در داخل مشك كوچك چرمينش يافتند كه در آن نامه اى خطاب به استاندار مصر بود نوشته كه با فلان چه كن و با آن ديگر چه كن . . . پس آن جماعت به مدينه باز گشتند . عثمان ، محمد بن مسلمه را نزدشان فرستاد حاضر به بازگشت نشدند و او را محاصره كردند » .\r\n\r\nروايت تاريخى ديگرى در همين موضوع\r\nسعيد بن مسيّب ميگويد : « عثمان وقتى عهده دار حكومت شد عده اى از اصحاب پيامبر ( ص ) از تصدى وى ناراضى و ناراحت بودند زيرا عثمان خويشاوند دوست بود . وى دوازده سال حكومت كرد . و بسيار اتفاق افتاد كه از بنى اميه\r\n","description":"","footnote":"","page_name":" 329 ","page_number":329},
  {"content":"\r\n( قبيله و خويشان عثمان ) آنهائى كه افتخار مصاحبت پيامبر خدا ( ص ) را نداشتند به استاندارى و مقامات عاليه حكومتى ميگماشت . از استانداران و كارمندان عاليرتبه اش كارهائى سر ميزد كه مايهء عدم رضايت اصحاب محمد ( ص ) بود ، به او اعتراض ميكردند و بر كنارشان نميساخت . در سالهاى اخير يكباره تمام مقامات دولتى را به پسر عموهايش ( به افرادى كه از شاخهء برادر اجداديش در سلسلهء قبيله اى بنى اميه بودند ) اختصاص داد و به انحصار آنها در آورد ، از جمله استاندارى مصر را به عبد اللَّه بن سعد بن ابى سرح سپرد ، و سالها در مقام استاندارى مصر باقى بود . مردم مصر به مدينه آمده از او به عثمان شكايت و دادخواهى نمودند . قبلا از عثمان كارهائى سر زده بود نسبت به عبد اللَّه بن مسعود و ابوذر و عمار ياسر كه دلهاى قبائل هذيل و بنى زهره ، و بنى غفار ، و همپيمانان آنها بخاطر رفتار عثمان با ابوذر كينه دار شده بود و دلهاى قبيلهء بنى مخزوم بخاطر عمار ياسر . وقتى اهالى مصر از پسر ابى سرح به عثمان شكايت آوردند عثمان به او نامه اى تهديد آميز نوشته دستور داد از آن كارهاى خلاف و ناروا دست بكشد ، ولى او سرپيچى نموده دست نكشيد و حتى بعضى از كسانى را كه به عثمان شكايت كرده بودند آنقدر كتك زد تا مرد . پس هفتصد مرد از اهالى مصر روانهء مدينه شدند و در مسجد اقامت نموده در وقت نماز به اصحاب محمد ( ص ) از دست عبد اللَّه بن سعد بن ابى سرح شكايت مينمودند .\r\nدر نتيجهء شكايتهاى آنها طلحه با عثمان بخشونت حرف زد و اعتراض كرد ، و عائشه رضى اللَّه عنها به عثمان پيغام داد كه حق مردم مصر را از استاندارش بستاند . و دادخواهى نمايد ، و على بن ابيطالب كه نماينده و سخنگوى آن جماعت بود به عثمان گفت : اين جماعت از تو تقاضا دارند كه عبد اللَّه بن سعد بن ابى سرح درازاى قتل يكى از آنان قصاص شود و ادعاى خونخواهى دارند .\r\n","description":"","footnote":"","page_name":" 330 ","page_number":330},
  {"content":"\r\nبنابراين بايد او را از استاندارى عزل كنى و محاكمه اى تشكيل داده به دعوى ايشان عليه او رسيدگى نموده حكم صادر كنى تا اگر محكوم شد حق ايشان را از او بستانى . عثمان به مصريان گفت : يكنفر را انتخاب كنيد تا او را بجاى عبد اللَّه بن سعد بن ابى سرح به استاندارى مصر منصوب كنم . مردم محمد پسر ابوبكر صديق را به آنها پيشنهاد كردند و آنها به عثمان گفتند : محمد بن ابى بكر را استاندار ما كن . عثمان فرمان استاندارى او را نوشته وى را با عده اى از مهاجران و انصار روانهء مصر كرد تا آنان به دعوى مصريان عليه پسر ابى سرح رسيدگى كرده حكم صادر نمايند . محمد بن ابى بكر با آنها رهسپار مصر شدند .\r\nهنوز سه منزل از مدينه دور نشده بودند كه بردهء سياهپوستى را ديدند بر شترى كه آن را ميتازد پندارى در پى فرارىيى است يا خود تحت تعقيب است . همراهان محمد بن ابى بكر به آن برده گفتند : جريان چيست ؟ اين چه وضعى است ؟\r\nمثل اين است كه فرارى هستى يا در تعقيب كسى ؟ يك بار گفت : من نوكر امير المؤمنين ( عثمان ) هستم . بار ديگر گفت : من نوكر مروانم و نامه اى داد تا به استاندار مصر برسانم . پرسيدند : نامه اى همراه دارى ؟ گفت : نه .\r\nاو را گشتند ولى هيچ چيز نيافتند ، و مشك كوچكى خشكيده همراه او بود .\r\nدرونش چيزى بود كه وقتى تكانش ميدادى لق لق صدا ميداد . هر چه تكانش دادند تا بيرون بيايد بيرون نيامد . آن را شكافتند . ديدند نامه اى از عثمان به پسر ابى سرح است محمد بن ابى بكر مهاجران و انصارى را كه همراهش بودند با عده اى ديگر جمع كرد و بعد در حضورشان نامه را گشود و خواند . نوشته بود : وقتى محمد بن ابى بكر و فلان و فلان رسيدند آنها را به حيله بكش و فرماننامه اى را كه با محمد بن ابى بكر فرستاده‌ام از بين ببر ، و در مقام استاندارى بمان و به كارت ادامه بده تا دستور جديدم به تو برسد . كسانى را كه براى شكايت و\r\n","description":"","footnote":"","page_name":" 331 ","page_number":331},
  {"content":"\r\nدادخواهى از تو پيش ما ميآيند انشاء اللَّه حبس خواهم كرد .\r\nچون قرائت نامه به پايان رسيديكه خوردند و بر آشفته و به مدينه بازگشتند . محمد بن ابى بكر آن نامه را با مهر چندين نفر از همراهانش مهر كرد و آن را به يكى از ايشان سپرد . و به مدينه در آمدند ، و على ( ع ) و طلحه و زبير و سعد ( بن وقاص ) و هر كه را از اصحاب پيامبر ( ص ) بود جمع كردند و در حضورشان نامه را گشودند و جريان آن نوكر را شرح دادند و نامه را براى آنان خواندند . همهء مردم مدينه بدون استثنا كينهء عثمان را به دل گرفتند ، و اين واقعه بر خشم كسانى كه بخاطر بدرفتارى عثمان با عبد اللَّه بن مسعود و عمار ياسر و ابوذر عصبانى شده بودند بيفزود و نفرتشان را شدت داد ، و اصحاب پيامبر ( ص ) روانهء خانهء خويش شدند و همگى از اين نامه غمناك و ناراحت بودند .\r\nمردم عثمان را محاصره كردند ، و محمد بن ابى بكر قبيلهء تيم ( قبيلهء ابوبكر و عائشه ) و ديگر قبائل را عليه عثمان بسيج كرد و طلحة بن عبيد اللَّه به او در اين مورد كمك ميكرد . و عائشه فحشهاى زنندهء بسيار به عثمان ميداد .\r\nعلى ( ع ) و طلحه و زبير و سعد ( بن وقاص ) و عمار ياسر با تنى چند ديگر از اصحاب محمد ( ص ) كه همگى بدرى بودند نزد عثمان رفتند و على ( ع ) آن نامه را با نوكر و شتر دولتى همراه داشت . على ( ع ) از عثمان پرسيد :\r\nاين برده ، نوكر تو است ؟ گفت : بله . پرسيد : اين شتر ، شتر تو ( يعنى شتر دولتى و ملك عمومى و در اختيار حاكم ) است ؟ گفت : بله . پرسيد : و تو اين نامه را نوشته اى ؟ گفت : نه . و قسم خورد به خدا كه من اين نامه را نه نوشته‌ام و نه دستور نوشتنش را داده‌ام و نه از آن خبر دارم . على ( ع ) گفت :\r\nمگر اين مهر ، مهر تو نيست ؟ گفت : بله . على ( ع ) گفت : چطور نوكرت\r\n","description":"","footnote":"","page_name":" 332 ","page_number":332},
  {"content":"\r\nشترت را بر ميدارد و نامه اى را ميبرد كه مهر تو در پايش خورده است و تو بىخبرى ؟ قسم به خدا خورد كه آن نامه را نه نوشته است و نه دستور نوشتنش را داده و نه هرگز اين نوكر را به مصر فرستاده است . فهميدند كه خط ، خط مروان است . بنابراين از عثمان تقاضا كردند مروان را تحويل آنها بدهد ، اما او نپذيرفت ، و مروان در خانهء او بود ، پس اصحاب محمد ( ص ) خشمگين از خانه اش بيرون رفتند و دانستند كه او بدروغ قسم نميخورد . لكن عده اى گفتند : عثمان در نظر ما تبرئه نخواهد بود مگر اين كه مروان را به ما تسليم كند تا تحقيق كنيم و قضيه را بررسى نمائيم و ببينيم نامه را كه نوشته است و چگونه دستور اعدام عده اى اصحاب پيامبر خدا را بناحق و بدون دليل صادر مىكند . تا هر گاه عثمان نوشته بود او را بر كنار خواهيم كرد و در صورتى كه مروان از زبان عثمان نوشته بود دربارهء مروان تصميم خواهيم گرفت . آنگاه به خانهء خويش نشستند ، و عثمان حاضر نشد مروان را تحويل آنان بدهد .\r\nپس مردم عثمان را به محاصره در آوردند و آب را برويش قطع كردند .\r\nعثمان از فراز خانه به مردم گفت : « على اينجاست ؟ گفتند : نه . پرسيد :\r\nسعد ( بن ابى وقاص ) اينجاست ؟ گفتند : نه . چند لحظه اى خاموش ماند .\r\nبعد گفت : نميشود يكى از شما به على ( ع ) خبر بدهد تا به ما آب برساند ؟\r\nخبر به على ( ع ) رسيد . على ( ع ) سه مشك بزرگ آب براى او فرستاد كه در جريان رساندنش عده اى از بردگان آزاد شدهء بنىهاشم و بنى اميه مجروح شدند » .\r\n\r\nنوشتهء واقدى در اين باره\r\nواقدى مورخ معروف ماجراى سرازير شدن مخالفان را به مدينه و محاصرهء خانهء عثمان را از قول محمد بن مسلمه نوشته است . ما قسمت اول روايت او را قبلا آورديم . اينك دنبالهء آن :\r\n« . . . در آن ، اين نامه را يافتيم كه چنين نوشته شده است :\r\n","description":"","footnote":"","page_name":" 333 ","page_number":333},
  {"content":"\r\nبسم اللَّه الرحمن الرحيم\r\nپس از سپاس و ستايش پروردگار . . . وقتى عبد الرحمن بن عديس به آنجا رسيد او را صد تازيانه بزن و سر و ريشش را بتراش و او را مدتى دراز زندانى كن تا رسيدن دستور ثانوى من . با عمرو بن حمق نيز به همان صورت عمل كن ، و با سودان بن عمران و عروة بن بياع ليثى نيز همچنان .\r\nمحمد بن مسلمه ميگويد : به آنها گفتم از كجا معلوم كه اين را عثمان نوشته باشد ؟ گفتند : اگر مروان از قول عثمان و بدون اطلاعش نوشته باشد كه بدتر است ، و بايد از حكومت استعفا بدهد . آنگاه گفتند : بيا با ما تا برويم پيش عثمان ، چون با على ( ع ) صحبت كرديم و قول داد وقتى نماز ظهرش را خواند با عثمان صحبت كند ، و پيش سعد بن ابى وقاص هم رفتيم گفت : من در كار شما دخالت نميكنم . و پيش سعيد بن زيد بن عمرو رفتيم او هم همين حرف را زد .\r\nپرسيدم : على ( ع ) با شما قرار كجا گذاشت ؟ گفتند : قرار گذاشت وقتى نماز ظهرش را خواند برود خانهء عثمان . من با على ( ع ) نماز ( ظهر ) خواندم . بعد من و على ( ع ) رفتيم پيش عثمان و گفتيم : اين مصريان دم در هستند . اجازه بده بيايند تو . مروان آنجا نشسته بود . به عثمان گفت :\r\nقربانت شوم ! اجازه بده من با آنها صحبت كنم . عثمان به او تاخت كه خدا دهنت را پاره كند ! برو گمشو ! حرف تو چه فايده دارد در اين موضوع ! مروان از خانه بيرون رفت . آنگاه على ( ع ) - كه مصريان تمام آنچه را به من گفته بودند براى او نيز گفته بودند - رو به عثمان نموده جريان آن نامه و مضمونش را شرح داد . عثمان شروع كرد به قسم خوردن كه نه نوشته و نه\r\n","description":"","footnote":"","page_name":" 334 ","page_number":334},
  {"content":"\r\nخبر دارد و نه كسى با او مشورت كرده و نظر و دستورش را پرسيده است . من ( محمد بن مسلمه ) گفتم : به خدا او راست ميگويد . و اين كار را مروان كرده است .\r\nعلى ( ع ) گفت : پس بگذار بيايند تو و دلائل و عذر تو بشنوند . عثمان رو كرد به على ( ع ) كه من قوم و خويش تو هستم . به خدا اگر تو اينطور گير كرده بودى من ترا خلاصت ميكردم . بيا و برو پيش آنها و قانعشان كن چون از تو حرف شنوى دارند . على ( ع ) گفت : به خدا من اين كار را نخواهم كرد . آنها را ميآورم تو تا دلائل و عذر خودت را براى آنها شرح دهى . عثمان گفت : پس بيايند تو .\r\nآن روز آنها وارد خانهء عثمان شدند و در سلام كردن او را خليفه و امير المؤمنين نخواندند . پس دانستم كه وضع خيلى خطرناك شده است . گفتند :\r\nسلام عليكم ! ما هم گفتيم : و عليكم السلام . آن جماعت شروع به سخن كرده عبد الرحمن بن عديس را سخنگوى خويش نمودند . و او شروع كرد به شرح كارهاى عبد اللَّه بن سعد بن ابى سرح در مصر و تجاوزاتى كه به حق مسلمانان و اقليتهاى مذهبى آن استان كرده است و اين كه غنائم و درآمد عمومى مسلمانان را به خويش اختصاص ميدهد و در تقسيم آن تبعيض قائل مىشود ، و وقتى در اين موارد به او اعتراض ميكنند ميگويد : بيائيد ، اين دستور كتبى امير المؤمنين ( عثمان ) است كه به من رسيده ! آنگاه خلافكاريهائى كه از عثمان در مدينه سر زده و مواردى را كه از رويهء دو خليفهء سابق تخلف نموده است بر شمرد و گفت : ما از مصر با اين تصميم قطعى به راه افتاديم كه تو را واداريم دست از خلافكاريهايت بردارى ، و اگر برنداشتى تو را بكشيم . بعد على ( ع ) و محمد بن مسلمه ما را وادار به بازگشت كردند و محمد بن مسلمه براى ما تضمين كرد كه تو دست از همهء آنچه بر شمرده بوديم بردارى . آنگاه رو به من گردانده پرسيدند : آيا تضمين كردى و قول دادى يا نه ؟ گفتم : آرى : وى\r\n","description":"","footnote":"","page_name":" 335 ","page_number":335},
  {"content":"\r\nبه سخن ادامه داده گفت : آنوقت ما در حالى كه از خدا مىخواستيم از ما در برابر تو پشتيبانى نمايد و علاوه بر دلائل و مستمسكاتى كه داشتيم دليل و مستمسك جديدى عليه تو بدست آيد ( با نقض پيمانى كه بسته بودى و خدا را شاهد گرفته بودى ) رهسپار ديارمان شديم . به « بويب » - محل ورود كسانى كه از حجاز به مصر ميروند - كه رسيديم نوكرت را گرفتيم و نامه ات را كه مهر تو پايش بود و به عبد اللَّه بن سعد بن ابى سرح نوشته اى گرفتيم و دستور داده اى كه ما را تازيانه بزند و سر و ريشمان را بتراشد و مدتى دراز زندانى كند . اين هم آن نامه ات .\r\nعثمان پس از سپاس و ستايش پروردگار گفت : به خدا نه نوشته‌ام و نه دستور نوشتنش را داده‌ام و نه در اين باره كسى با من مشورت كرده و نه از آن خبردار شده‌ام . من ( محمد بن مسلمه ) و على ( ع ) همآوا گفتيم : راست ميگويد .\r\nعثمان از سخن ما نفس راحتى كشيد . مصريان از او پرسيدند : پس كه نوشته است ؟ گفت : نميدانم . سخنگويشان گفت : گستاخى را در برابرت به اينجا رسانده‌اند كه نوكرت را با يكى از شترهاى اموال عمومى مسلمان ميفرستند و مهر تو را پاى نامه ميزنند و براى استاندارت چنين فرمانهاى خطرناك و جنايت آميز صادر ميكنند و تو بىخبرى ؟ گفت : آرى . گفتند : آدمى مثل تو نبايد عهده دار حكومت شود . از حكومت استعفا بده زيرا خدا تو را از آن بر كنار ساخته است . عثمان گفت : جامه اى را كه خداى عز و جل بر تنم آراسته بر نخواهم كند . داد و فرياد و پرخاش زياد شد ، چنان كه تصور كردم مصريان پيش از اين كه از خانه اش بيرون روند به او خواهند پريد و كارش را خواهند ساخت . در اين وقت على ( ع ) برخاسته بيرون رفت و من هم تا ديدم او برخاسته برخاستم ، و به مصريان گفت : برويد بيرون . آنها هم بيرون آمدند . من به خانه‌ام رفتم و على ( ع ) به خانه اش رفت ، و محاصره را ادامه دادند تا او را كشتند . »\r\n","description":"","footnote":"","page_name":" 336 ","page_number":336},
  {"content":"\r\nطبرى بنقل از عبد الرحمن بن يسار مينويسد : « كسى كه اين نامه را از طرف عثمان به مصر ميبرد ابو اعود اسلمى بود . » ( 1 ) هم او است كه امير المؤمنين على ( ع ) در دعاى دست نفرينش ميكرد ، و اين را قبلا نوشتيم ، و ابن ابى الحديد در شرح نهج البلاغه نوشته است . ( 2 )\r\nطبرى بنقل از عثمان بن محمد اخنسى مينويسد : « محاصرهء عثمان پيش از آمدن اهالى مصر بود . اهالى مصر روز جمعه به مدينه رسيدند و او را جمعهء بعد كشتند » . ( 3 )\r\n\r\nعثمان توبه كارى توبه شكن است\r\nطبرى از قول سفيان بن ابى العوجاء مينويسد : « دفعهء اولى كه مصريان آمدند عثمان با محمد بن مسلمه صحبت كرد تا او با پنجاه تن از انصار سوار شده رفتند به طرف آنها و در ذو خشب به آنها رسيدند و وادارشان كردند كه برگردند و خود برگشتند . مصريان چون به » بويب « رسيدند نوكر عثمان را ديدند كه نامه اى همراه دارد خطاب به عبد اللَّه بن سعد ( بن ابى سرح استاندار مصر ) .\r\nدر نتيجه بازگشتند و به مدينه - كه مالك اشتر و حكيم بن جبله هنوز از آن بيرون نرفته بودند - آمدند . نامه را پيش عثمان بردند ، منكر نوشتن آن شد و گفت : اين ساختگى و جعلى است . گفتند : مگر نامه به خط منشى تو نيست ؟\r\nگفت : بله ، هست . ولى بدون دستور من نوشته است . گفتند : قاصدى كه نامه را با او يافتيم نوكر تو نيست ؟ گفت : آرى ، ولى بدون اجازه‌ام به راه افتاده است . گفتند : اين شتر ، شتر تو ( از اموال دولتى و عمومى ) نيست ؟\r\n\r\n","description":"","footnote":"\r\n( 1 ) تاريخ طبرى 5 / 115 .\r\n( 2 ) . 1 / 165 .\r\n( 3 ) تاريخ طبرى 5 / 132 .\r\n","page_name":" 337 ","page_number":337},
  {"content":"\r\nگفت : بله ، ولى بدون اطلاع من آن را برداشته‌اند . گفتند : دو حال بيشتر نيست : تو يا راست ميگوئى يا دروغ ميگوئى . در صورتى كه دروغ بگوئى ، بايد از حكومت بر كنار شوى ، زيرا بناحق دستور كشتن ما را صادر كرده اى .\r\nو در صورتى كه راست بگوئى ، باز هم بايد بر كنار شوى ، زيرا ضعيف و غافل هستى و دور و بريهاى ناپاك و پليدى دارى ، و به اين دليل كه روا نيست كسى را زمامدار خويش كنيم كه آنقدر غافل و سست اراده و ناتوان است كه چنين فرمانهائى را بنام و از طرف تو صادر ميكنند . و افزودند كه تو عده اى از اصحاب پيامبر ( ص ) و غير اصحاب را كه تو را پند ميداده و سفارش ميكرده‌اند كه دست از كارهاى ناروايت برداشته به قانون اسلام باز گردى و آن را به كار بندى كتك زده اى . اكنون بايد قصاص كتكهاى ناحق و ظالمانه ات را بدهى و آنان با تو مقابلهء به مثل كنند . عثمان گفت : هر زمامدارى در اجراى قانون گاه درست عمل مىكند و گاهى بخطا ميرود . بنابراين من نميگذارم آنها كه به خطا كتك زده‌ام مرا قصاص كنند ، چون اگر همهء آنها بيايند مرا قصاص كنند تلف خواهم شد . گفتند : تو بدعتهاى سهمگين مرتكب گشته اى كه بموجب آنها بايد بر كنار شوى . هر گاه دربارهء آنها با تو صحبت مىشود توبه ميكنى و اعلام مينمائى كه دست از آنها بر خواهى داشت اما دوباره همانها را مرتكب ميشوى و امثال آنها را . بعلاوه ما پيش تو آمديم و تو در حضورمان توبه نمودى و تعهد كردى كه به قانون اسلام باز آئى ، و محمد بن مسلمه ما را بخاطر تو مورد سرزنش قرار داد و در برابر ما تضمين كرد كه آنچه قول داده اى عمل كنى .\r\nلكن تو به عهد و توبه ات وفا ننمودى تا محمد بن مسلمه از تو اظهار نفرت و بيزارى كرد و خود را از گناهانت برى و بر كنار شمرد و گفت : در كار عثمان دخالت نخواهم كرد . دفعهء اول ما برگشتيم تا هيچ بهانه اى براى تو نماند و در\r\n","description":"","footnote":"","page_name":" 338 ","page_number":338},
  {"content":"\r\nاعلام حجت و اخطار تو از هيچ فرو گذار نكرده باشيم و خدا را ( كه تو شاهد و طرف عهدت با ما ساخته بودى ) عليه تو به پشتيبانى طلبيديم . يكوقت ديديم نامه اى به استاندارت عليه ما نوشته اى و به او دستور داده اى كه ما را اعدام كند و قطعه قطعه سازد و بدار آويزد . حالا ادعا ميكنى نامه اى كه همراه نوكرت سوار شترت و به خط منشىات و داراى مهرت هست بىاطلاعت نوشته شده است . بنابراين اتهام سهمگينى بر تو وارد آمده است . و اين بعلاوهء آن انحرافاتى كه در حكومت از قانون اسلام از تو قبلا سر زده و گرفتارش بوده‌ايم و تبعيض و بيشتر ستانىهائى كه در تقسيم درآمد عمومى از تو سر ميزد ، و كيفرهائى ناروائى كه به مردم نصيحتگر ميدادى ، و اظهار توبه اى كه كردى و بعد تكرار همان گناهان و انحرافات . ما آن دفعه دست از تو برداشته بازگشتيم و برگشتنمان هم درست نبود و بايد ميمانديم تا تو را بر كنار ميساختيم و يكى از اصحاب پيامبر خدا ( ص ) را كه به چنان بدعتها كه تو مرتكب گشتى نيالوده بود و متهم به اتهاماتى كه بر تو وارد است نبود بجاى تو به حكومت بر ميداشتيم . اينك از كار ما كناره گيرى كن و خلافتمان را به ما باز گردان ، زيرا اين كار سبب مىشود كه ما از صدمات تو محفوظ باشيم و تو از دست ما ايمن باشى . عثمان گفت : مقصودتان را بيان كرديد و حرفتان تمام شد ؟\r\nگفتند : بله . گفت : خدا را سپاس ميبرم و از او يارى ميجويم و به او ايمان مىبندم و توكل مينمايم . و گواهى مىدهم كه خدائى جز خداى يگانهء بيشريك ، نيست و محمد بنده و پيامبر او است و او را فرستاده همراه مايهء هدايت و دين راستين تا آن دين را بر همهء اديان - گر چه مشركان ناخوش دارند - چيره و پيروز گرداند . پس از اين سپاس و ستايش ، ميگويم : شما در سخن عدالت ننموديد و در قضاوت انصاف نداديد . در جواب اين كه گفتيد : از حكومت كناره گيرى كن ،\r\n","description":"","footnote":"","page_name":" 339 ","page_number":339},
  {"content":"\r\nبايد بگويم جامه اى را كه خداى عز و جل بر تنم آراسته و مرا با آن به افتخار نائل آورده و آن را از ميان همه به من اختصاص داده است . از تن بر نخواهم كند . ولى توبه مينمايم و دست از همهء آنچه مسلمانان مورد اعتراض و نكوهش قرار داده‌اند ميكشم و دوباره انجام نخواهم داد . زيرا من به خدا قسم به خدا محتاجم و از او ترسانم .\r\nگفتند : اگر اين دفعهء اولى بود كه تو مرتكب بدعتى شده بودى و بعد توبه ميكردى و دوباره دست به آن نميبردى وظيفه داشتيم از تو بپذيريم و راه خويش گيريم . اما تو پيش از اين مرتكب آن خلافكاريها شدى كه خودت ميدانى و ما دفعهء اول دست از تو برداشته راه خويش گرفتيم و آنوقت از اين نگران نبوديم كه تو دربارهء ما چنين دستوراتى صادر كنى يا با توجيهاتى بخواهى دربارهء نامه اى كه همراه نوكرت يافته‌ايم از خودت سلب مسؤليت كنى .\r\nاكنون چطور توبهء تو را مىپذيريم در حالى كه بتجربه براى ما ثابت شده است كه هر وقت از گناه و كار خلافى توبه كنى حتما دوباره مرتكب آن ميشوى ؟ ! بنابراين ما نميرويم تا اين كه تو را بر كنار كرده شخص ديگرى را بجاى تو به حكومت بنشانيم . و هر گاه اين قوم و خويشان و افراد قبيله ات و كسانى كه دائما همنشين تو هستند بخواهند با جنگ از اقدامات ما جلوگيرى كنند با آنها چندان خواهيم جنگيد تا به تو دست يابيم و تو را بكشيم يا خودمان شهيد گشته روحمان به خدا بپيوندد .\r\nعثمان گفت : اين كه ميگوئيد از فرمانروائى كناره بگيرم ، اگر مرا به دار بياويزيد برايم بهتر از اين است كه از حكومت و خلافت خداى عز و جل كناره گيرى كنم . اين كه ميگوئيد با هر كه در دفاع از من بجنگ برخيزد\r\n","description":"","footnote":"","page_name":" 340 ","page_number":340},
  {"content":"\r\nخواهيد جنگيد ، بايد بگويم كه من به هيچكس دستور نميدهم با شما بجنگد ( 1 ) .\r\nبنابراين اگر كسى براى دفاع از من بجنگد بدون دستور و اجازه‌ام جنگيده است . بجان خودم اگر تصميم داشتم با شما بجنگم به لشكرهايم مىنوشتم تا سربازان و مردان جنگى را براى دفاعم گسيل دارند ( 2 ) يا به يكى از مناطق قلمروم مثلا به مصر يا عراق رفته آمادهء جنگ ميشدم . بنابرين بر جان خويش رحم كنيد و اگر به زندگى من دلبسته نيستيد به فكر جان خويش باشيد ، زيرا اگر مرا بكشيد به خوانخواهى من و به تعقيب شما برخواهند خواست . آنان از نزد وى برفتند . و به او اعلان جنگ دادند . عثمان بدنبال من ( محمد بن مسلمه ) فرستاده خواست آنان را از او دور سازم . گفتم : نه ، به خدا در يكسال نميشود دوبار دروغ بگويم » . ( 3 )\r\n\r\nبررسى اين روايات تاريخى\r\nاز رواياتى كه نقل كرديم دانسته مىشود كسانى كه به حكومت و زندگى عثمان خاتمه داده‌اند مهاجران و انصار و اصحاب پيامبر ( ص ) بوده‌اند و از آنجماعت فقط چهار نفر كه قبلا نام برديم در آن شركت نداشته و مستثنى بوده‌اند .\r\nمهاجران و انصار و اصحابند كه در اعتراض و حمله به عثمان با مردمى كه\r\n\r\n","description":"","footnote":"\r\n( 1 ) جز قبيلهء خودش كسى وجود نداشت تا به او دستور جنگ بدهد ، و تازه همان بنى اميه از عهدهء اين كار بر نميآمدند و جرأت آن را نداشتند ، چنان كه روز قتل وى به يكى از انبارهاى « ام حبيبه » پناه برده متحصن شده بودند .\r\n( 2 ) عثمان خود را براى جنگ آماده ميساخت و به لشكرهايش نيز نامه نوشته بود و بعضى واحدهاى نظامى را از شام و ديگر استانها فراخوانده بود . اما با اين حرفها ميخواست مخالفان را بفريبد و اغفال كند .\r\n( 3 ) تاريخ طبرى 5 / 120 و 121 .\r\n","page_name":" 341 ","page_number":341},
  {"content":"\r\nاز مصر و كوفه و بصره آمده بودند همداستان و همدست گشته‌اند و پس از اينكه از هيچگونه عمل مسالمت آميز و دلسوزانه براى برگرداندن عثمان از رويهء نامردى و خلاف اسلاميش و در توبه دادن او فرو نگذاشته‌اند به عزل و قتلش كمر بسته‌اند . در ميان مردمى كه از ولايات به مدينه آمده‌اند اصحاب عظيم الشأن و معروفى و نيز انبوهى از مردان با فضيلت و متقى و دينشناسى از تابعان وجود داشته‌اند كه هيچكس نميتواند در ايمان و ديندارى و صلاحشان ترديد كرده يا خدشه نمايد . و همين اصحاب عاليقدر و مردان بزرگ و پرهيزكار و دينشناس در رأس توده‌هاى ناراضى و خشمگين و متعرض قرار داشته‌اند . مثلا در ميان مردمى كه از كوفه آمده بودند اين شخصيتها ديده ميشدند :\r\n1 - زيد ملقب به « خوب » ، صحابى پيامبر ( ص ) و مورد ستايش وى ، نيكمردى درستكار .\r\n2 - مالك اشتر ، از كسانى كه محضر پيامبر ( ص ) را درك كرده‌اند ، و قبلا عظمت و فضيلت و ايمان و صلاح و درستكاريش را شناخته‌ايم .\r\n3 - كعب بن عبده ، كه بلاذرى ميگويد : زاهد بوده است .\r\n4 - زياد بن نصر حارثى ، از كسانى كه بافتخار درك درس و مصاحبت پيامبر ( ص ) نائل گشته‌اند .\r\n5 - عمرو بن اهتم ، صحابى و سخنور توانا كه در ميان قبيله اش به شرافت و بزرگوارى معروف بود ، و ابن عبد البر در « استيعاب » و ابن اثير در « اسد الغابه » و ابن حجر در « اصابه » شرح حالش را بعنوان يك صحابى آورده‌اند .\r\nدر ميان مصريان اين شخصيتها بودند :\r\n6 - عمرو بن حمق خزاعى ، به مصاحبت پيامبر ( ص ) نائل گشته و احاديثى از حضرتش آموخته و اين افتخار را يافته كه پيامبر ( ص ) در حقش\r\n","description":"","footnote":"","page_name":" 342 ","page_number":342},
  {"content":"\r\nدعا فرموده است ( 1 ) .\r\n7 - عمرو بن بديل خزاعى ، صحابى عادل و راسترو كه شرح حالش در فرهنگ اصحاب آمده است .\r\n8 - عبد اللَّه بن بديل خزاعى ، ابو عمر ( ابن عبد البر ) دربارهء او مينويسد :\r\nرئيس قبيلهء خزاعه بود و خزاعه مورد محبت پيامبر ( ص ) قرار داشت ، در جهادهاى حنين و طائف و تبوك شركت جست ، ارزش و شكوه و احترام فراوان داشت ، و از درخشانترين چهره‌هاى اصحاب بود .\r\n9 - عبد الرحمن بن عديس ، با پيامبر ( ص ) مصاحبت داشته و از وى حديث آموخته ، و جزو كسانى است كه زير درخت در حديبيه با پيامبر ( ص ) بيعت كرده‌اند و خدا از آنان و ايشان از او خشنود گشته‌اند .\r\n10 - محمد بن ابى بكر ، چنان كه در « استيعاب » و « اصابه » آمده على عليه السلام او را ستوده و او را برترى بخشيده ، و عابد و مجتهد بوده است و از سر آمدان عصر خويش .\r\nبالاخره در ميان مردم بصره رئيسشان :\r\n11 - حكيم بن جبلهء عبدى ، كه ابو عمر درباره اش مينويسد : به ملاقات پيامبر ( ص ) نائل گشته و مردى صالح و ديندار بوده و قبيله اش از او اطاعت و پيروى نشان ميداده‌اند . مسعودى مينويسد : از بزرگان قبيلهء عبد قيس و از زاهدان و پارسايان آنقوم است . و چنان كه ابن اثير ميگويد مولا امير المؤمنين وى را ستوده است ( 2 ) .\r\nپايان جلد هفدهم\r\n\r\n\r\n","description":"","footnote":"\r\n( 1 ) قبلا نوشته‌ايم .\r\n( 2 ) تاريخ الكامل 3 / 96 .\r\n","page_name":" 343 ","page_number":343}
  ]