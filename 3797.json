[
  {"content":"\r\n[ جلد شانزدهم 
  ]\r\n\r\n‹ 28 › سوره قصص در مكه نازل شده و داراى 88 آيه است\r\nآغاز شروع جلد 16 اول ماه رمضان المبارك 1403 : 23 خرداد 1362\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nسوره قصص\r\n\r\nمحتواى سوره قصص\r\nمعروف اين است كه اين سوره در مكه نازل شده است ، بنا بر اين محتواى كلى و خطوط اصلى آن همان محتوا و خطوط سوره‌هاى مكى است ( 1 ) .\r\nگرچه بعضى از مفسران آيه 85 اين سوره ، يا آيه 52 تا 55 را استثناء كرده‌اند و معتقدند كه اولى در « جحفه » ( سرزمينى است ميان مكه و مدينه ) و پنج آيه ديگر در مدينه نازل شده است ، ولى دليل روشنى بر گفته آنان در دست نيست .\r\nشايد محتواى آيات پنجگانه كه سخن از اهل كتاب مىگويد ، و اهل كتاب بيشتر ساكن مدينه بودند ، سبب چنين تصورى شده است ، در حالى كه چنين نيست كه قرآن در مكه ، تنها سخن از مشركان بگويد ، بخصوص كه اهل مكه و مدينه رفت و آمد فراوانى با هم داشتند .\r\nالبته شان نزولى براى آيات 52 تا 55 ذكر كرده‌اند كه تناسب با مدنى بودن آن دارد و بخواست خدا در جاى خود از آن بحث خواهيم كرد .\r\nآيه 85 كه سخن از بازگشت پيامبر ص به موطن اصلى يعنى مكه مىگويد هيچ مانعى ندارد به هنگام هجرت و خروجش از مكه در نزديكى اين سرزمين مقدس نازل شده باشد ، چرا كه پيامبر ص به سرزمين مكه كه حرم امن خدا\r\n\r\n","description":"","footnote":"\r\n( 1 ) به « تاريخ القرآن » ابو عبد اللَّه زنجانى ، و فهرست « ابن نديم » و كتب تفسير مراجعه شود .\r\n","page_name":" 3 ","page_number":3},
  {"content":"\r\nو مركز خانه توحيد بود عشق مىورزيد ، و خداوند در اين آيه به او بشارت مىدهد كه سرانجام تو را به اين شهر بازمىگردانم .\r\nبنا بر اين آيه مزبور نيز مىتواند مكى باشد ، و به فرض كه در سرزمين « جحفه » نازل شده باشد آن نيز به مكه از مدينه نزديكتر است .\r\nبنا بر اين نمىتوان در تقسيم دوگانه آيات به « مكى » و « مدنى » جايى براى اين آيه « 85 » در غير آيات « مكى » باز كرد .\r\nآرى اين سوره در مكه نازل شده است ، در شرائطى كه مؤمنين در چنگال دشمنان نيرومندى گرفتار بودند ، دشمنانى كه هم از نظر جمعيت و تعداد ، و هم قدرت و قوت بر آنها برترى داشتند ، اين اقليت مسلمان ، چنان تحت فشار آن اكثريت بودند ، كه جمعى از آينده اسلام بيمناك و نگران به نظر مىرسيدند .\r\nاز آنجا كه اين حالت شباهت زيادى به وضع بنى اسرائيل در چنگال فرعونيان داشت ، بخشى از محتواى اين سوره را داستان « موسى » و « بنى اسرائيل » و « فرعونيان » تشكيل مىدهد ، بخشى كه در حدود نيمى از آيات اين سوره را در برمىگيرد .\r\nمخصوصا از زمانى سخن مىگويد كه موسى طفل ضعيف شيرخوارى در چنگال فرعونيان بود ، اما آن قدرت شكستناپذيرى كه بر سراسر عالم هستى سايه افكنده اين طفل ضعيف را در دامان دشمنان نيرومندش بزرگ كرد ، و سرانجام آن قدر قدرت و قوت به او بخشيد كه دستگاه فرعونيان را در هم پيچيد و كاخ بيدادگريشان را واژگون ساخت .\r\nتا مسلمانان به لطف پروردگار و قدرت بىانتهاى او دلگرم باشند ، و از فزونى جمعيت و قدرت دشمن ، هراسى به خود راه ندهند .\r\nآرى بخش اول اين سوره را همين تاريخچه پر معنى و آموزنده تشكيل مىدهد ، و مخصوصا در آغازش نويد حكومت حق و عدالت را براى مستضعفين\r\n","description":"","footnote":"","page_name":" 4 ","page_number":4},
  {"content":"\r\nو بشارت در هم شكستن شوكت ظالمان را بازگو مىكند ، بشارتى آرامبخش و قدرت آفرين .\r\nمىگويد بنى اسرائيل تا آن زمان كه رهبر و پيشوايى نداشتند و در زير چتر ايمان و توحيد قرار نگرفته بودند و فاقد هر گونه حركت و تلاش و كوشش منسجم و متحدى بودند زنجير اسارت و بردگى را در گردن داشتند ، اما به هنگامى كه رهبر خود را يافتند و قلب خود را به نور علم و توحيد روشن نمودند ، چنان بر فرعونيان تاختند كه حكومت را براى هميشه از دست آنها بيرون آورده و بنى اسرائيل را آزاد نمودند .\r\nبخش ديگرى از اين سوره را داستان « قارون » آن مرد ثروتمند مستكبر را كه تكيه بر علم و ثروت خود داشت بازگو مىكند كه بر اثر غرور ، سرنوشتى همچون سرنوشت فرعون پيدا كرد .\r\nاو در آب فرو رفت و اين در خاك ، او تكيه بر قدرت نظامى و حكومت داشت و اين تكيه بر ثروت .\r\nتا روشن شود نه « ثروتمندان مكه » و نه « قدرتمندان مشرك » در آن سرزمين و نه بازيگران سياسى آن محيط توانايى دارند كه در برابر اراده اللَّه كه به پيروزى « مستضعفان » بر « مستكبران » تعلق گرفته كمترين مقاومتى نشان دهند .\r\nاين بخش در اواخر سوره آمده است .\r\nو ميان اين دو بخش درسهاى زنده و ارزنده اى از توحيد و معاد ، و اهميت قرآن ، و وضع حال مشركان در قيامت ، و مساله هدايت و ضلالت ، و پاسخ به بهانه جوييهاى افراد ضعيف ، آمده است كه در حقيقت نتيجه اى است از بخش اول و مقدمه اى است براى بخش دوم .\r\n","description":"","footnote":"","page_name":" 5 ","page_number":5},
  {"content":"\r\n\r\nفضيلت تلاوت سوره قصص\r\nدر حديثى از پيامبر اسلام ص مىخوانيم :\r\nمن قرء طسم القصص اعطى من الاجر عشر حسنات بعدد من صدق بموسى و كذب به ، و لم يبق ملك فى السماوات و الارض الا شهد له يوم القيامة انه كان صادقا :\r\n« كسى كه سوره قصص را بخواند به تعداد هر يك از كسانى كه موسى را تصديق يا تكذيب كردند ده حسنه به او داده خواهد شد ، و فرشته اى در آسمانها و زمين نيست مگر اينكه روز قيامت گواهى بر صدق او مىدهد » ( 1 ) .\r\nدر حديث ديگرى از امام صادق ع آمده است : « كسى كه طواسين ثلاث ( سوره قصص و نمل و شعراء ) را در شب جمعه بخواند از دوستان خدا ، و در جوار او ، و در كنف حمايت او قرار خواهد گرفت و در دنيا هرگز فقر و ناامنى و ناراحتى شديد پيدا نخواهد كرد و در آخرت خداوند آن قدر از مواهب خود به او مىبخشد كه راضى شود و برتر از راضى بودن » ( 2 ) .\r\nبديهى است اين همه اجر و پاداش از آن كسانى است كه با خواندن اين سوره در صف موسى ع و مؤمنان راستين و در خط مبارزه با فرعونها و قارونها قرار گيرند ، در مشكلات در برابر دشمن زانو نزنند ، و ذلت تسليم را بر خود هموار نكنند كه اين همه موهبت را ارزان به كسى نمىدهند ، مخصوص آنها است كه مىخوانند و مىانديشند و برنامه عمل خويش قرار مىدهند .\r\n\r\n","description":"","footnote":"\r\n( 1 ) تفسير مجمع البيان در آغاز سوره قصص .\r\n( 2 ) ثواب الاعمال طبق نقل تفسير نور الثقلين در آغاز سوره قصص .\r\n","page_name":" 6 ","page_number":6},
  {"content":"\r\n\r\n[ سوره القصص ‹ 28 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nطسم ‹ 1 › تِلْكَ آياتُ الْكِتابِ الْمُبِينِ ‹ 2 › نَتْلُوا عَلَيْكَ مِنْ نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ ‹ 3 › إِنَّ فِرْعَوْنَ عَلا فِي الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ إِنَّه كانَ مِنَ الْمُفْسِدِينَ ‹ 4 ›\r\nوَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ ‹ 5 › وَنُمَكِّنَ لَهُمْ فِي الأَرْضِ وَنُرِيَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ ‹ 6 ›\r\n","description":"","footnote":"","page_name":" 7 ","page_number":7},
  {"content":"\r\n\r\nترجمه :\r\n1 - طسم .\r\n2 - اينها آيات كتاب مبين است .\r\n3 - ما از داستان موسى و فرعون به حق بر تو مىخوانيم ، براى گروهى كه ايمان بياورند .\r\n4 - فرعون برترىجويى در زمين كرد و اهل آن را به گروه‌هاى مختلفى تقسيم نمود ، گروهى را به ضعف و ناتوانى مىكشاند ، پسران آنها را سرمىبريد و زنان آنها را ( براى كنيزى ) زنده نگه مىداشت ، او مسلما از مفسدان بود .\r\n5 - اراده ما بر اين قرار گرفته است كه به مستضعفين نعمت بخشيم ، و آنها را پيشوايان و وارثين روى زمين قرار دهيم ! .\r\n6 - حكومتشان را پابرجا سازيم و به فرعون و هامان و لشكريان آنها آنچه را بيم داشتند از اين گروه نشان دهيم .\r\n\r\nتفسير : مشيت ما به پيروزى مستضعفان تعلق گرفته !\r\nاين چهاردهمين بار است كه با « حروف مقطعه » در آغاز سوره‌هاى قرآن روبرو مىشويم ، مخصوصا « * ( طسم ) * » سومين و آخرين بار است .\r\nو چنان كه بارها گفتيم حروف مقطعه قرآن تفسيرهاى گوناگونى دارد كه ما در آغاز سوره‌هاى « بقره » و « آل عمران » و « اعراف » مشروحا از آن بحث كرديم .\r\nبعلاوه در مورد « طسم » از روايات متعددى برمىآيد كه اين حروف علامتهاى اختصارى از صفات خدا ، و يا مكانهاى مقدسى مىباشد ، اما در عين حال مانع از آن تفسير معروف كه بارها بر روى آن تاكيد كرده‌ايم نخواهد بود كه خداوند مىخواهد اين حقيقت را بر همه روشن سازد كه اين كتاب بزرگ آسمانى كه سرچشمه انقلابى بزرگ در تاريخ بشر گرديد و برنامه كامل زندگى سعادتبخش انسانها را در بردارد از وسيله ساده اى همچون حروف « الف باء » تشكيل يافته\r\n","description":"","footnote":"","page_name":" 8 ","page_number":8},
  {"content":"\r\nكه هر كودكى مىتواند به آن تلفظ كند ، اين نهايت عظمت است كه آن چنان محصول فوق العاده با اهميتى را از چنين مواد ساده اى ايجاد كند كه همگان آن را در اختيار دارند .\r\nو شايد به همين دليل بلافاصله بعد از اين حروف مقطعه سخن از عظمت قرآن به ميان آورده مىگويد : « اين آيات با عظمت آيات كتاب مبين است » كتابى كه هم خود روشن است و هم روشنگر راه سعادت انسانها ( * ( تِلْكَ آياتُ الْكِتابِ الْمُبِينِ ) * ) .\r\nگرچه « كتاب مبين » در بعضى از آيات قرآن مانند آيه 61 سوره يونس ( وَلا أَصْغَرَ مِنْ ذلِكَ وَلا أَكْبَرَ إِلَّا فِي كِتابٍ مُبِينٍ ) و آيه 6 سوره هود ( كُلٌّ فِي كِتابٍ مُبِينٍ ) به معنى « لوح محفوظ » تفسير شده ، ولى در آيه مورد بحث به قرينه ذكر « آيات » و همچنين جمله * ( « نَتْلُوا عَلَيْكَ » ) * كه در آيه بعد مىآيد به معنى قرآن است .\r\nدر اينجا قرآن به « مبين بودن » توصيف شده و « مبين » چنان كه از لغت استفاده مىشود هم به معنى لازم و هم به معنى متعدى آمده است ، چيزى كه هم آشكار است و هم آشكار كننده ، و قرآن مجيد با محتواى روشنش حق را از باطل آشكار و راه را از بيراهه نمودار مىسازد ( 1 ) .\r\nقرآن بعد از ذكر اين مقدمه كوتاه وارد بيان سرگذشت « موسى » و « فرعون » شده مىگويد : « ما به حق بر تو از داستان موسى و فرعون مىخوانيم براى گروهى\r\n\r\n","description":"","footnote":"\r\n( 1 ) ضمنا تعبير به « تلك » اسم اشاره به دور است و چنان كه قبلا هم گفته‌ايم براى بيان عظمت اين آيات است .\r\n","page_name":" 9 ","page_number":9},
  {"content":"\r\nكه ايمان مىآورند « ( * ( نَتْلُوا عَلَيْكَ مِنْ نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ ) * ) .\r\nتعبير به « من » كه به اصطلاح « تبعيضيه » است اشاره به اين نكته مىباشد كه آنچه در اينجا آمده گوشه اى از اين داستان پرماجرا است كه بيان آن تناسب و ضرورت داشته .\r\nو تعبير « بالحق » اشاره به اين است كه آنچه در اينجا آمده خالى از هر گونه خرافات و اباطيل و اساطير و مطالب غير واقعى است . تلاوتى است توأم با حق و عين واقعيت ، تعبير به * ( « لِقَوْمٍ يُؤْمِنُونَ » ) * ، تاكيدى است بر اين حقيقت كه مؤمنان آن روز كه در مكه تحت فشار بودند و مانند آنها بايد از شنيدن اين داستان به اين حقيقت برسند كه قدرت دشمن هر قدر زياد باشد ، و جمعيت و نفرات و نيروهايشان فراوان ، و مردم با ايمان هر قدر در اقليت و تحت فشار باشند و ظاهرا كم قدرت ، هرگز نبايد ضعف و فتورى به خود راه دهند كه در برابر قدرت خدا همه چيز آسان است .\r\nخدايى كه موسى را براى نابود كردن فرعون در آغوش فرعون پرورش داد خدايى كه بردگان مستضعف را به حكومت روى زمين رسانيد ، و جباران گردنكش را خوار و ذليل و نابود كرد ، و خدايى كه كودك شيرخوارى را در ميان امواج خروشان محافظت فرمود و هزاران هزار از فرعونيان زورمند را در ميان امواج مدفون ساخت قادر بر نجات شماست .\r\nآرى هدف اصلى از اين آيات مؤمنانند و اين تلاوت به خاطر آنها و براى آنها صورت گرفته ، مؤمنانى كه مىتوانند از آن الهام گيرند و راه خود را به سوى هدف در ميان انبوه مشكلات بگشايند .\r\nاين در حقيقت يك بيان اجمالى بود سپس به تفصيل آن پرداخته مىگويد :\r\n","description":"","footnote":"","page_name":" 10 ","page_number":10},
  {"content":"\r\n« فرعون استكبار و سلطه گرى و برترىجويى در زمين كرد » ( * ( إِنَّ فِرْعَوْنَ عَلا فِي الأَرْضِ ) * ) .\r\nاو بنده ضعيفى بود كه بر اثر جهل و نادانى شخصيت خود را گم كرد و تا آنجا پيشرفت كه دعوى خدايى نمود .\r\nتعبير به « الارض » ( زمين ) اشاره به سرزمين مصر و اطراف آن است ، و از آنجا كه يك قسمت مهم آباد روى زمين در آن روز آن منطقه بوده اين واژه به صورت مطلق آمده است . اين احتمال نيز وجود دارد كه الف و لام ، براى عهد و اشاره به سرزمين مصر باشد .\r\nبه هر حال او براى تقويت كردن پايه‌هاى استكبار خود به چند جنايت بزرگ دست زد :\r\nنخست « كوشيد در ميان مردم مصر تفرقه بيندازد » ( * ( وَجَعَلَ أَهْلَها شِيَعاً ) * ) .\r\nهمان سياستى كه در طول تاريخ پايه اصلى حكومت مستكبران را تشكيل مىداده است ، چرا كه حكومت يك اقليت ناچيز بر يك اكثريت بزرگ جز با برنامه « تفرقه بينداز و حكومت كن » امكانپذير نيست ! آنها هميشه از « توحيد كلمه » و « كلمه توحيد » وحشت داشته و دارند ، آنها از پيوستگى صفوف مردم به شدت مىترسند ، و به همين دليل حكومت طبقاتى تنها راه حفظ آنان است ، همان كارى كه فرعون و فراعنه در هر عصر و زمان كرده و مىكنند .\r\nآرى فرعون مخصوصا مردم مصر را به دو گروه مشخص تقسيم كرد : « قبطيان » كه بوميان آن سرزمين بودند ، و تمام وسائل رفاهى و كاخها و ثروتها و پستهاى حكومت در اختيار آنان بود .\r\nو « سبطيان » يعنى مهاجران بنى اسرائيل كه به صورت بردگان و غلامان و كنيزان در چنگال آنها گرفتار بودند .\r\n","description":"","footnote":"","page_name":" 11 ","page_number":11},
  {"content":"\r\nفقر و محروميت ، سراسر وجودشان را فرا گرفته بود و سختترين كارها بر دوش آنها بود ، بىآنكه بهره اى داشته باشند ( و تعبير به اهل در باره هر دو گروه به خاطر آن است كه بنى اسرائيل مدتها ساكن آن سرزمين بودند و به راستى اهل آن شده بودند ) . هنگامى كه مىشنويم بعضى از فراعنه مصر براى ساختن يك قبر براى خود ( هرم معروف « خوفو » كه در نزديكى پايتخت مصر قاهره قرار دارد ) يكصد هزار برده را در طول بيست سال به كار مىگيرد و هزاران نفر از آنها را در اين ماجرا به ضرب شلاق يا از فشار كار به قتل مىرسانند بايد حديث مفصل را از اين مجمل بخوانيم ! .\r\nدومين جنايت او استضعاف گروهى از مردم آن سرزمين بود قرآن مىگويد « آن چنان اين گروه را به ضعف و ناتوانى كشانيد كه پسران آنها را سر مىبريد و زنان آنها را براى خدمت زنده نگه مىداشت » ( * ( يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ ) ) * .\r\nاو دستور داده بود كه درست بنگرند فرزندانى كه از بنى اسرائيل متولد مىشوند اگر پسر باشند آنها را از دم تيغ بگذرانند ! و اگر دختر باشند براى خدمتكارى و كنيزى زنده نگه دارند ! راستى او با اين عملش چه مىخواست انجام بدهد ؟\r\nمعروف اين است كه او در خواب ديده بود شعله آتشى از سوى بيت المقدس برخاسته و تمام خانه‌هاى مصر را فرا گرفت ، خانه‌هاى قبطيان را سوخت ولى خانه‌هاى بنى اسرائيل سالم ماند ! او از آگاهان و معبران خواب توضيح خواست ، گفتند : از اين سرزمين بيت المقدس مردى خروج مىكند كه هلاكت مصر و حكومت فراعنه به دست او\r\n","description":"","footnote":"","page_name":" 12 ","page_number":12},
  {"content":"\r\nاست ! ( 1 ) .\r\nو نيز نقل كرده‌اند كه بعضى از كاهنان به او گفتند پسرى در بنى اسرائيل متولد مىشود كه حكومت تو را بر باد خواهد داد ! ( 2 ) .\r\nو سرانجام همين امر سبب شد كه فرعون تصميم به كشتن نوزادان پسر از بنى اسرائيل را بگيرد .\r\nاين احتمال را نيز بعضى از مفسران داده‌اند كه پيامبران پيشين بشارت ظهور موسى و ويژگيهاى او را داده بودند ، و فرعونيان با آگاهى از اين امر بيمناك بودند و در مقام مبارزه برآمدند ( 3 ) .\r\nولى قرار گرفتن جمله * ( « يُذَبِّحُ أَبْناءَهُمْ » ) * بعد از جمله « * ( يَسْتَضْعِفُ طائِفَةً مِنْهُمْ ) * » ، مطلب ديگرى را بازگو مىكند ، مىگويد فرعونيان براى تضعيف بنى اسرائيل اين نقشه را طرح كرده بودند كه نسل ذكور آنها را كه مىتوانست قيام كند و با فرعونيان بجنگد براندازند ، و تنها دختران و زنان را كه به تنهايى قدرت بر قيام و مبارزه نداشتند براى خدمتكارى زنده بگذارند .\r\nگواه ديگر اين سخن اين است كه از آيه 25 سوره « مؤمن » به خوبى استفاده مىشود كه برنامه كشتن پسران و زنده نگه داشتن دختران حتى بعد از قيام موسى ع ادامه داشت : فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَه وَاسْتَحْيُوا نِساءَهُمْ وَما كَيْدُ الْكافِرِينَ إِلَّا فِي ضَلالٍ :\r\n« هنگامى كه موسى حق را از نزد ما براى آنها آورد ، گفتند : پسران كسانى را كه به موسى ايمان آورده‌اند بكشيد و زنانشان را زنده نگهداريد ، اما نقشه كافران جز در گمراهى نخواهد بود » .\r\n\r\n","description":"","footnote":"\r\n( 1 و 2 ) مجمع البيان جلد 7 صفحه 239 - فخر رازى در تفسير كبير ذيل آيات مورد بحث .\r\n( 3 ) تفسير كبير فخر رازى ذيل آيه مورد بحث .\r\n","page_name":" 13 ","page_number":13},
  {"content":"\r\nجمله * ( يَسْتَحْيِي نِساءَهُمْ ) * ( زنان آنها را زنده نگه مىداشتند ) ظاهر در اين است كه اصرار به بقاء حيات دختران و زنان داشتند ، يا به خاطر خدمتكارى و يا كامجوئيهاى جنسى و يا هر دو .\r\nو در آخرين جمله اين آيه به صورت يك جمعبندى و نيز بيان علت مىفرمايد :\r\n« او بطور مسلم از مفسدان بود » ( * ( إِنَّه كانَ مِنَ الْمُفْسِدِينَ ) * ) .\r\nكوتاه سخن اينكه كار فرعون خلاصه در فساد روى زمين مىشد ، برترى جوييش فساد بود ، ايجاد زندگى طبقاتى در مصر ، فساد ديگر ، شكنجه بنى اسرائيل و همچنين كشتن پسران آنها و كنيزى دخترانشان فساد سومى بود ، و جز اين مفاسد بسيار ديگرى نيز داشت .\r\nطبيعى است افراد برترى جو و خودپرست تنها حافظ منافع خويشند ، و هرگز حفظ منافع شخصى با حفظ منافع جامعه كه نياز به عدالت و فداكارى و ايثار دارد هماهنگ نخواهد بود ، و بنا بر اين هر چه باشد نتيجه اش فساد است در همه ابعاد زندگى .\r\nضمنا تعبير « يذبح » كه از ماده « ذبح » است نشان مىدهد رفتار فرعونيان با بنى اسرائيل همچون رفتار با گوسفندان و چهارپايان بود ، و اين انسانهاى بىگناه را همچون حيوانات سر مىبريدند ( 1 ) .\r\nدر مورد اين برنامه جنايتبار فرعونيان داستانها گفته‌اند ، بعضى مىگويند فرعون دستور داده بود كه زنان باردار بنى اسرائيل را دقيقا زير نظر بگيرند ، و تنها قابله‌هاى قبطى و فرعونى مامور وضع حمل آن بودند ، تا اگر نوزاد پسر باشد فورا به مقامات حكومت مصر خبر دهند و جلادان بيايند و قربانى خود را\r\n\r\n","description":"","footnote":"\r\n( 1 ) قابل توجه اينكه ماده « ذبح » در فعل ثلاثى مجرد ، متعدى است ، اما در اينجا به باب تفعيل برده شده ، تا كثرت را بيان كند ، و استفاده از فعل مضارع نيز دليل بر استمرار اين جنايت است .\r\n","page_name":" 14 ","page_number":14},
  {"content":"\r\nبگيرند ( 1 ) .\r\nدر اينكه چند نفر از نوزادان بنى اسرائيل در اين برنامه قربانى شدند دقيقا روشن نيست ، بعضى عدد آن را نود هزار ! و بعضى صدها هزار ! گفته‌اند ، آنها گمان مىكردند با اين جنايتهاى موحش مىتوانند جلو قيام بنى اسرائيل و تحقق اراده حتمى خدا را بگيرند .\r\nبلافاصله بعد از اين آيه مىفرمايد : « اراده و مشيت ما بر اين قرار گرفته است كه بر مستضعفين در زمين منت نهيم و آنها را مشمول مواهب خود نمائيم » ( * ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ ) * ) .\r\n« آنها را پيشوايان و وارثين روى زمين قرار دهيم » ( * ( وَنَجْعَلَهُمْ أَئِمَّةً وَنَجْعَلَهُمُ الْوارِثِينَ ) * ) .\r\n« آنها را نيرومند و قوى و صاحب قدرت ، و حكومتشان را مستقر و پا بر جا سازيم » ( * ( وَنُمَكِّنَ لَهُمْ فِي الأَرْضِ ) * ) .\r\n« و به فرعون و هامان و لشكريان آنها آنچه را از سوى اين مستضعفين بيم داشتند نشان دهيم » ! ( * ( وَنُرِيَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ ) * ) .\r\nچقدر اين دو آيه گويا و اميدبخش است ؟ چرا كه به صورت يك قانون كلى و در شكل فعل مضارع و مستمر بيان شده است ، تا تصور نشود اختصاص به مستضعفان بنى اسرائيل و حكومت فرعونيان داشته ، مىگويد : ما مىخواهيم چنين كنيم . . .\r\nيعنى فرعون مىخواست بنى اسرائيل را تار و مار كند و قدرت و شوكتشان را درهم بشكند ، اما ما مىخواستيم آنها قوى و پيروز شوند .\r\n\r\n","description":"","footnote":"\r\n( 1 ) تفسير كبير فخر رازى ذيل آيات مورد بحث .\r\n","page_name":" 15 ","page_number":15},
  {"content":"\r\nاو مىخواست حكومت تا ابد در دست مستكبران باشد اما ما اراده كرده بوديم كه حكومت را به مستضعفان بسپاريم ! و سرانجام چنين شد .\r\nضمنا تعبير به « منت » چنان كه قبلا هم گفته‌ايم به معنى بخشيدن مواهب و نعمتها است ، و اين با منت زبانى كه بازگو كردن نعمت به قصد تحقير طرف است و مسلما كار مذمومى است ، فرق بسيار دارد .\r\nدر اين دو آيه خداوند پرده از روى اراده و مشيت خود در مورد مستضعفان برداشته و پنج امر را در اين زمينه بيان مىكند كه با هم پيوند و ارتباط نزديك دارند .\r\nنخست اينكه ما مىخواهيم آنها را مشمول نعمتهاى خود كنيم ( * ( وَنُرِيدُ أَنْ نَمُنَّ ) * . . . ) .\r\nديگر اينكه ما مىخواهيم آنها را پيشوايان نمائيم ( * ( نَجْعَلَهُمْ أَئِمَّةً ) * ) .\r\nسوم اينكه ما مىخواهيم آنها را وارثان حكومت جباران قرار دهيم ( * ( وَنَجْعَلَهُمُ الْوارِثِينَ ) * ) .\r\nچهارم اينكه ما حكومت قوى و پا بر جا به آنها مىدهيم ( * ( وَنُمَكِّنَ لَهُمْ فِي الأَرْضِ ) * ) .\r\nو بالآخره پنجم اينكه آنچه را دشمنانشان از آن بيم داشتند و تمام نيروهاى خود را بر ضد آن بسيج كرده بودند به آنها نشان دهيم ( * ( وَنُرِيَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ ) * ) .\r\nچنين است لطف عنايت پروردگار در مورد « مستضعفين » ، اما آنها كيانند ؟\r\nو چه اوصافى دارند ؟ در بحث نكات به خواست خدا از آن سخن خواهيم گفت .\r\n« هامان » وزير معروف فرعون بود و تا به آن حد در دستگاه او نفوذ داشت كه در آيه بالا از لشكريان مصر تعبير به لشكريان فرعون و هامان مىكند ( شرح بيشتر در باره هامان بخواست خدا ذيل آيه 38 همين سوره خواهد آمد ) .\r\n","description":"","footnote":"","page_name":" 16 ","page_number":16},
  {"content":"\r\n\r\nنكته‌ها :\r\n\r\n1 - حكومت جهانى مستضعفان\r\nگفتيم آيات فوق ، هرگز سخن از يك برنامه موضعى و خصوصى مربوط به بنى اسرائيل نمىگويد ، بلكه بيانگر يك قانون كلى است براى همه اعصار و قرون و همه اقوام و جمعيتها ، مىگويد : « ما اراده داريم كه بر مستضعفان منت بگذاريم و آنها را پيشوايان و وارثان حكومت روى زمين قرار دهيم » .\r\nاين بشارتى است در زمينه پيروزى حق بر باطل و ايمان بر كفر .\r\nاين بشارتى است براى همه انسانهاى آزاده و خواهان حكومت عدل و داد و برچيده شدن بساط ظلم و جور .\r\nنمونه اى از تحقق اين مشيت الهى ، حكومت بنى اسرائيل و زوال حكومت فرعونيان بود .\r\nو نمونه كاملترش حكومت پيامبر اسلام ص و يارانش بعد از ظهور اسلام بود ، حكومت پا برهنه‌ها و تهىدستان با ايمان و مظلومان پاكدل كه پيوسته از سوى فراعنه زمان خود مورد تحقير و استهزاء بودند ، و تحت فشار و ظلم و ستم قرار داشتند .\r\nسرانجام خدا به دست همين گروه دروازه قصرهاى كسراها و قيصرها را گشود و آنها را از تخت قدرت به زير آورد و بينى مستكبران را به خاك ماليد .\r\nو نمونه « گسترده تر » آن ظهور حكومت حق و عدالت در تمام كره زمين بوسيله « مهدى » ( ارواحنا له الفداء ) است .\r\nاين آيات از جمله آياتى است كه به روشنى بشارت ظهور چنين حكومتى را مىدهد ، لذا در روايات اسلامى مىخوانيم كه ائمه اهل بيت ع در تفسير اين آيه اشاره به اين ظهور بزرگ كرده‌اند .\r\n","description":"","footnote":"","page_name":" 17 ","page_number":17},
  {"content":"\r\nدر نهج البلاغه از على ع چنين آمده است :\r\nلتعطفن الدنيا علينا بعد شماسها عظف الضروس على ولدها و تلى عقيب ذلك و * ( نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ ) * . . . :\r\n« دنيا پس از چموشى و سركشى - همچون شترى كه از دادن شير به دوشنده اش خوددارى مىكند و براى بچه اش نگه مىدارد - به ما روى مىآورد . . . سپس آيه » * ( وَنُرِيدُ أَنْ نَمُنَّ ) * « را تلاوت فرمود » ( 1 ) .\r\nو در حديث ديگرى از همان امام بزرگوار ع مىخوانيم كه در تفسير آيه فوق فرمود :\r\nهم آل محمد ( ص ) يبعث اللَّه مهديهم بعد جهدهم ، فيعزهم و يذل عدوهم :\r\n« اين گروه آل محمد ص هستند ، خداوند مهدى آنها را بعد از زحمت و فشارى كه بر آنان وارد مىشود برمىانگيزد و به آنها عزت مىدهد و دشمنانشان را ذليل و خوار مىكند » ( 2 ) .\r\nو در حديثى از امام زين العابدين على بن الحسين ع مىخوانيم :\r\nو الذى بعث محمدا بالحق بشيرا و نذيرا ، ان الأبرار منا اهل البيت و شيعتهم بمنزلة موسى و شيعته ، و ان عدونا و اشياعهم بمنزلة فرعون و اشياعه :\r\n« سوگند به كسى كه محمد ص را به حق بشارت دهنده و بيم دهنده قرار داد كه نيكان از ما اهل البيت و پيروان آنها بمنزله موسى و پيروان او هستند ، و دشمنان ما و پيروان آنها بمنزله فرعون و پيروان او مىباشند » ( سرانجام ما پيروز مىشويم و آنها نابود مىشوند و حكومت حق و عدالت از آن ما خواهد بود ) ( 3 ) .\r\nالبته حكومت جهانى مهدى ع در آخر كار هرگز مانع از حكومتهاى اسلامى در مقياسهاى محدودتر پيش از آن از طرف مستضعفان بر ضد مستكبران نخواهد بود ، و هر زمان شرائط آن را فراهم سازند وعده حتمى و مشيت الهى در\r\n\r\n","description":"","footnote":"\r\n( 1 ) نهج البلاغه كلمات قصار شماره 209 .\r\n( 2 ) « غيبت شيخ طوسى » طبق نقل تفسير نور الثقلين ج 4 ص 110 .\r\n( 3 ) « مجمع البيان » ذيل آيه مورد بحث .\r\n","page_name":" 18 ","page_number":18},
  {"content":"\r\nباره آنها تحقق خواهد يافت و اين پيروزى نصيبشان مىشود .\r\n\r\n2 - « مستضعفان » و « مستكبران » كيانند ؟\r\nمىدانيم واژه « مستضعف » از ماده « ضعف » است ، اما چون به باب استفعال برده شده به معنى كسى است كه او را به ضعف كشانده‌اند و در بند و زنجير كرده‌اند .\r\nبه تعبير ديگر « مستضعف » كسى نيست كه ضعيف و ناتوان و فاقد قدرت و نيرو باشد ، مستضعف كسى است كه نيروهاى بالفعل و بالقوة دارد ، اما از ناحيه ظالمان و جباران سخت در فشار قرار گرفته ، ولى با اين حال در برابر بند و زنجير كه بر دست و پاى او نهاده‌اند ساكت و تسليم نيست ، پيوسته تلاش مىكند ، تا زنجيرها را بشكند و آزاد شود ، دست جباران و ستمگران را كوتاه سازد و آئين حق و عدالت را برپا كند .\r\nخداوند به چنين گروهى وعده يارى و حكومت در زمين داده است ، نه افراد بىدست و پا و جبان و ترسو كه حتى حاضر نيستند فريادى بكشند ، تا چه رسد به اينكه پا در ميدان مبارزه بگذارند و قربانى دهند .\r\nبنى اسرائيل نيز آن روز توانستند وارث حكومت فرعونيان شوند كه گرد رهبر خود موسى ع را گرفتند ، نيروهاى خود را بسيج كردند و همه صف واحدى را تشكيل دادند ، بقاياى ايمانى كه از جدشان ابراهيم به ارث برده بودند با دعوت موسى ع تكميل و خرافات را از فكر خود زدودند و آماده قيام شدند .\r\nالبته « مستضعف » انواع و اقسامى دارد مستضعف « فكرى » و « فرهنگى » مستضعف « اقتصادى » مستضعف « اخلاقى » و مستضعف « سياسى » و آنچه بيشتر قرآن روى آن تكيه كرده است مستضعفين سياسى و اخلاقى است .\r\nبدون شك جباران مستكبر براى تحكيم پايه‌هاى سياست جابرانه خود قبل از هر چيز سعى مىكنند قربانيان خود را به استضعاف فكرى و فرهنگى بكشانند\r\n","description":"","footnote":"","page_name":" 19 ","page_number":19},
  {"content":"\r\nسپس به استضعاف اقتصادى ، تا قدرت و توانى براى آنها باقى نماند ، تا فكر قيام و گرفتن زمام حكومت را در دست و در مغز خود نپرورانند .\r\nدر قرآن مجيد در پنج مورد سخن از « مستضعفين » به ميان آمده كه عموما سخن از مؤمنانى مىگويد كه تحت فشار جباران قرار داشتند .\r\nدر يك جا مؤمنان را دعوت به مبارزه و جهاد در راه خدا و مستضعفين با ايمان كرده مىگويد : « چرا در راه خدا ، و در راه مردان و زنان و كودكانى كه تضعيف شده‌اند پيكار نمىكنيد ؟ همان افراد ستمديده اى كه مىگويند : خدايا ! ما را از اين شهر ( مكه ) كه اهلش ستمگرند بيرون بر ، و براى ما از طرف خودت سرپرستى قرار ده ، و براى ما از سوى خودت ياورى تعيين فرما » ( نساء - 75 ) .\r\nتنها در يك مورد سخن از كسانى به ميان مىآورد كه ظالمند و همكارى با كافران دارند و ادعاى مستضعف بودن مىكنند و قرآن ادعاى آنها را نفى كرده ، مىگويد : « شما مىتوانستيد با هجرت كردن از منطقه كفر و فساد از چنگال آنها رهايى يابيد ، اما چون چنين نكرديد جايگاه شما دوزخ است » ( مضمون آيه 97 - نساء ) .\r\nولى به هر حال قرآن همه جا به حمايت از مستضعفان برخاسته و از آنها به نيكى ياد كرده است و آنها را مؤمنان تحت فشار مىشمارد ، مؤمنانى مجاهد و تلاشگر كه مشمول لطف خدا هستند .\r\n\r\n3 - روش عمومى مستكبران تاريخ\r\nنه تنها فرعون بود كه براى اسارت بنى اسرائيل مردان آنها را مىكشت ، و زنانشان را براى خدمتكارى زنده نگه مىداشت ، كه در طول تاريخ همه جباران چنين بودند و با هر وسيله نيروهاى فعال را از كار مىانداختند .\r\nآنجا كه نمىتوانستند مردان را بكشند مردانگى را مىكشتند ، و با پخش\r\n","description":"","footnote":"","page_name":" 20 ","page_number":20},
  {"content":"\r\nوسائل فساد ، مواد مخدر ، توسعه فحشاء و بىبندبارى جنسى ، گسترش شراب و قمار ، و انواع سرگرميهاى ناسالم ، روح شهامت و سلحشورى و ايمان را در آنها خفه مىكردند ، تا بتوانند با خيالى آسوده به حكومت خودكامه خويش ادامه دهند .\r\nاما پيامبران الهى مخصوصا پيامبر اسلام ص سعى داشتند نيروهاى خفته جوانان را بيدار و آزاد سازند ، و حتى به زنان درس مردانگى بياموزند ، و آنها را در صف مردان ، در برابر مستكبران قرار دهند .\r\nشواهد اين دو برنامه در تاريخ گذشته و امروز در همه كشورهاى اسلامى به خوبى نمايان است كه نيازى به ذكر آن نمىبينيم .\r\n","description":"","footnote":"","page_name":" 21 ","page_number":21},
  {"content":"\r\n\r\n[ سوره القصص ‹ 28 › : آيات 7 تا 9 
  ]\r\nوَ أَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ وَلا تَخافِي وَلا تَحْزَنِي إِنَّا رَادُّوه إِلَيْكِ وَجاعِلُوه مِنَ الْمُرْسَلِينَ ‹ 7 › فَالْتَقَطَه آلُ فِرْعَوْنَ لِيَكُونَ لَهُمْ عَدُوًّا وَحَزَناً إِنَّ فِرْعَوْنَ وَهامانَ وَجُنُودَهُما كانُوا خاطِئِينَ ‹ 8 › وَقالَتِ امْرَأَتُ فِرْعَوْنَ قُرَّتُ عَيْنٍ لِي وَلَكَ لا تَقْتُلُوه عَسى أَنْ يَنْفَعَنا أَوْ نَتَّخِذَه وَلَداً وَهُمْ لا يَشْعُرُونَ ‹ 9 ›\r\n\r\nترجمه :\r\n7 - ما به مادر موسى الهام كرديم كه او را شير ده ، و هنگامى كه بر او ترسيدى وى را در دريا ( ى نيل ) بيفكن ، و نترس و غمگين مباش كه ما او را به تو باز مىگردانيم ، و او را از رسولانش قرار مىدهيم .\r\n","description":"","footnote":"","page_name":" 22 ","page_number":22},
  {"content":"\r\n8 - ( هنگامى كه مادر از سوى كودك خود سخت در وحشت فرو رفت او را به فرمان خدا به دريا افكند ) خاندان فرعون او را از آب گرفتند تا سرانجام دشمن آنان و مايه اندوهشان گردد ، مسلما فرعون و هامان و لشكريان آن دو خطاكار بودند .\r\n9 - همسر فرعون ( هنگامى كه ديد آنها قصد كشتن كودك را دارند ) گفت او را نكشيد ، نور چشم من و شماست ؟ شايد براى ما مفيد باشد ، يا او را پسر خود برگزينيم و آنها نمىفهميدند ( كه دشمن اصلى خود را در آغوش خويش مىپرورانند ! ) .\r\n\r\nتفسير : در آغوش فرعون !\r\nاز اينجا قرآن مجيد ، براى ترسيم نمونه زنده اى از پيروزى مستضعفان بر مستكبران وارد شرح داستان موسى و فرعون مىشود ، و مخصوصا به بخشهايى مىپردازد كه موسى را در ضعيفترين حالات و فرعون را در نيرومندترين شرايط نشان مىدهد ، تا پيروزى مشية اللَّه را بر اراده جباران به عاليترين وجه مجسم نمايد .\r\nنخست مىگويد : « ما به مادر موسى وحى فرستاديم ( و الهام كرديم ) كه موسى را شير ده و هنگامى كه بر او ترسيدى او را در دريا بيفكن » ! ( * ( وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ ) * ) .\r\n« و ترس و اندوهى به خود راه مده » ( * ( وَلا تَخافِي وَلا تَحْزَنِي ) * ) .\r\n« چرا كه ما قطعا او را به تو باز مىگردانيم ، و او را از رسولان قرار خواهيم داد » ( * ( إِنَّا رَادُّوه إِلَيْكِ وَجاعِلُوه مِنَ الْمُرْسَلِينَ ) * ) .\r\nاين آيه كوتاه مشتمل بر دو امر ، و دو نهى ، و دو بشارت است كه مجموعا خلاصه اى است از يك داستان بزرگ و پر ماجرا كه فشرده اش چنين است :\r\nدستگاه فرعون برنامه وسيعى براى كشتن « نوزادان پسر » از بنى اسرائيل تربيت داده بود ، و حتى قابله‌هاى فرعونى مراقب زنان باردار بنى اسرائيل بودند .\r\nدر اين ميان يكى از اين قابله‌ها با مادر موسى دوستى داشت ( حمل موسى\r\n","description":"","footnote":"","page_name":" 23 ","page_number":23},
  {"content":"\r\nمخفيانه صورت گرفت و چندان آثارى از حمل در مادر نمايان نبود ) هنگامى كه احساس كرد تولد نوزاد نزديك شده به سراغ قابله دوستش فرستاد و گفت : ماجراى من چنين است فرزندى در رحم دارم و امروز به محبت و دوستى تو نيازمندم .\r\nهنگامى كه موسى تولد يافت از چشمان او نور مرموزى درخشيد ، چنان كه بدن قابله به لرزه درآمد ، و برقى از محبت در اعماق قلب او فرو نشست ، و تمام زواياى دلش را روشن ساخت .\r\nزن قابله رو به مادر موسى كرد و گفت : من در نظر داشتم ماجراى تولد اين نوزاد را به دستگاه حكومت خبر دهم ، تا جلادان بيايند و اين پسر را به قتل رسانند ( و من جايزه خود را بگيرم ) ولى چكنم كه عشق شديدى از اين نوزاد در درون قلبم احساس مىكنم ! حتى راضى نيستم مويى از سر او كم شود ، با دقت از او حفاظت كن ، من فكر مىكنم دشمن نهايى ما سرانجام او باشد ! .\r\nقابله از خانه مادر موسى بيرون آمد ، بعضى از جاسوسان حكومت او را ديدند و تصميم گرفتند وارد خانه شوند ، خواهر موسى ماجرا را به مادر خبر داد مادر دستپاچه شد آن چنان كه نمىدانست چه كند ؟\r\nدر ميان اين وحشت شديد كه هوش از سرش برده بود نوزاد را در پارچه اى پيچيد و در تنور انداخت ، مامورين وارد شدند در آنجا چيزى جز تنور آتش نديدند ! ، تحقيقات را از مادر موسى شروع كردند ، گفتند : اين زن قابله در اينجا چه مىكرد ؟ گفت : او دوست من است براى ديدار آمده بود ، مامورين مايوس شدند و بيرون رفتند .\r\nمادر موسى به هوش آمد و به خواهر موسى گفت نوزاد كجا است ؟ او اظهار بىاطلاعى كرد ، ناگهان صداى گريه اى از درون تنور برخاست مادر به سوى تنور دويد ، ديد خداوند آتش را براى او برد و سلام كرده است ( همان خدايى كه آتش نمرودى را براى ابراهيم سرد و سالم ساخت ) دست كرد و نوزادش را سالم\r\n","description":"","footnote":"","page_name":" 24 ","page_number":24},
  {"content":"\r\nبيرون آورد .\r\nاما باز مادر در امان نبود ، چرا كه ماموران چپ و راست در حركت و جستجو بودند ، و شنيدن صداى يك نوزاد كافى بود كه خطر بزرگى واقع شود .\r\nدر اينجا يك الهام الهى قلب مادر را روشن ساخت ، الهامى است كه ظاهرا او را به كار خطرناكى دعوت مىكند ، ولى با اينحال از آن احساس آرامش مىنمايد .\r\nاين يك ماموريت الهى است كه به هر حال بايد انجام شود ، و تصميم گرفت به اين الهام لباس عمل بپوشاند و نوزاد خويش را به نيل بسپارد ! .\r\nبه سراغ يك نجار مصرى آمد ( نجارى كه نيز او از قبطيان و فرعونيان بود ! ) از او درخواست كرد صندوق كوچكى براى او بسازد .\r\nنجار گفت : با اين اوصاف كه مىگويى صندوق را براى چه مىخواهى ؟ ! مادرى كه زبانش عادت به دروغ نداشت نتوانست در اينجا سخنى جز اين بگويد كه من از بنى اسرائيلم ، نوزاد پسرى دارم ، و مىخواهم نوزادم را در آن مخفى كنم .\r\nاما نجار قبطى تصميم گرفت اين خبر را به جلادان برساند ، به سراغ آنها آمد ، اما چنان وحشتى بر قلب او مستولى شد كه زبانش باز ايستاد ، تنها با دست اشاره مىكرد و مىخواست با علائم مطلب را بازگو كند ، مامورين كه گويا از حركات او يك نحو سخريه و استهزاء برداشت كردند او را زدند و بيرون كردند .\r\nهنگامى كه بيرون آمد حال عادى خود را باز يافت ، اين ماجرا تكرار شد ، و در نتيجه فهميد در اينجا يك سر الهى نهفته است ، صندوق را ساخت و به مادر موسى تحويل داد .\r\nشايد صبحگاهانى بود كه هنوز چشم مردم مصر در خواب ، هوا كمى روشن شده بود ، مادر نوزاد خود را همراه صندوق به كنار نيل آورد ، پستان در دهان\r\n","description":"","footnote":"","page_name":" 25 ","page_number":25},
  {"content":"\r\nنوزاد گذاشت ، و آخرين شير را به او داد ، سپس او را در آن صندوق مخصوص كه همچون يك كشتى كوچك قادر بود بر روى آب حركت كند گذاشت و آن را روى امواج نهاد .\r\nامواج خروشان نيل صندوق را به زودى از ساحل دور كرده ، مادر در كنار ايستاده بود و اين منظره را تماشا مىنمود ، در يك لحظه احساس كرد قلبش از او جدا شده و روى امواج حركت مىكند ، اگر لطف الهى قلب او را آرام نكرده بود ، فرياد مىكشيد و همه چيز فاش مىشد ! .\r\nهيچكس نمىتواند دقيقا حالت اين مادر را در آن لحظات حساس ترسيم كند ، ولى آن شاعره فارسى زبان تا حدودى اين صحنه را در اشعار زيبا و با روحش مجسم ساخته است ، مىگويد :\r\n\r\nمادر موسى چو موسى را به نيل\r\nدر فكند از گفته رب جليل\r\n\r\n\r\nخود ز ساحل كرد با حسرت نگاه\r\nگفت كاى فرزند خرد بى گناه !\r\n\r\n\r\nگر فراموشت كند لطف خداى\r\nچون رهى زين كشتى بى ناخداى !\r\n\r\n\r\nوحى آمد كاين چه فكر باطل است !\r\nرهرو ما اينك اندر منزل است !\r\n\r\n\r\nما گرفتيم آنچه را انداختى !\r\nدست حق را ديدى و نشناختى !\r\n\r\n\r\nسطح آب از گاهوارش خوشتر است\r\nدايه اش سيلاب و موجش مادر است !\r\n\r\n\r\nرودها از خود نه طغيان مىكنند\r\nآنچه مىگوئيم ما آن مىكنند !\r\n\r\n\r\nما به دريا حكم طوفان مىدهيم\r\nما به سيل و موج فرمان مىدهيم !\r\n\r\n\r\nنقش هستى نقشى از ايوان ما است\r\nخاك و باد و آب سرگردان ما است\r\n\r\n\r\nبه كه برگردى به ما بسپاريش\r\nكى تو از ما دوستر مىداريش ؟ ! ( 1 )\r\n\r\nاينها همه از يك سو اما ببينيم در كاخ فرعون چه خبر ؟ در اخبار آمده : فرعون دخترى داشت\r\n\r\n","description":"","footnote":"\r\n( 1 ) از ديوان « پروين اعتصامى » .\r\n","page_name":" 26 ","page_number":26},
  {"content":"\r\nو تنها فرزندش همو بود ، او از بيمارى شديدى رنج مىبرد ، دست به دامن اطباء زد نتيجه اى نگرفت ، به كاهنان متوسل شد آنها گفتند كه اى فرعون ما پيشبينى مىكنيم كه از درون اين دريا انسانى به اين كاخ گام مىنهد كه اگر از آب دهانش به بدن اين بيمار بمالند بهبودى مىيابد ! فرعون و همسرش آسيه در انتظار چنين ماجرايى بودند كه ناگهان روزى صندوقچه اى را كه بر امواج در حركت بود ، نظر آنها را جلب كرد ، دستور داد مامورين فورا به سراغ صندوق بروند ، و آن را از آب بگيرند ، تا در آن چه باشد ؟\r\nصندوق مرموز در برابر فرعون قرار گرفت ، ديگران نتوانستند ، در آن را بگشايند ، آرى مىبايست در صندوق نجات موسى بدست خود فرعون گشوده شود و گشوده شد ! هنگامى كه چشم همسر فرعون به چشم كودك افتاد ، برقى از آن جستن كرد و اعماق قلبش را روشن ساخت و همگى - مخصوصا همسر فرعون - مهر او را به دل گرفتند ، و هنگامى كه آب دهان اين نوزاد مايه شفاى بيمار شد اين محبت فزونى گرفت ( 1 ) .\r\nاكنون به قرآن باز مىگرديم و خلاصه اين ماجرا را از زبان قرآن مىشنويم :\r\nقرآن مىگويد : « خاندان فرعون ، موسى را ( از روى امواج نيل ) بر گرفتند تا دشمن آنان و مايه اندوهشان گردد » ! ( * ( فَالْتَقَطَه آلُ فِرْعَوْنَ لِيَكُونَ لَهُمْ عَدُوًّا وَحَزَناً ) * ) .\r\n« التقط » از ماده « التقاط » در اصل به معنى رسيدن به چيزى بىتلاش و كوشش است ، و اينكه به اشياء گم شده اى كه انسان پيدا مىكند ، « لقطه »\r\n\r\n","description":"","footnote":"\r\n( 1 ) اين قسمت از روايت ابن عباس كه در تفسير « فخر رازى » آمده ، و روايات ديگرى كه در تفسير « ابو الفتوح » و « مجمع البيان » آمده است اقتباس شده .\r\n","page_name":" 27 ","page_number":27},
  {"content":"\r\nمىگويند نيز به همين جهت است .\r\nبديهى است فرعونيان قنداقه اين نوزاد را از امواج به اين منظور نگرفتند كه دشمن سرسختشان را در آغوش خود پرورش دهند ، بلكه آنها به گفته همسر فرعون مىخواستند نور چشمى براى خود برگزينند .\r\nاما سرانجام و عاقبت كار چنين شد ، و به اصطلاح علماى ادب « لام » در اينجا « لام عاقبت » است نه « لام علت » و لطافت اين تعبير در همين است كه خدا مىخواهد قدرت خود را نشان دهد كه چگونه اين گروه را كه تمام نيروهاى خود را براى كشتن پسران بنى اسرائيل بسيج كرده بودند وادار مىكند كه همان كسى را كه اينهمه مقدمات براى نابودى او است چون جان شيرين در بر بگيرند و پرورش دهند ! .\r\nضمنا تعبير به آل فرعون نشان مىدهد كه نه يك نفر بلكه گروهى از فرعونيان براى گرفتن صندوق از آب شركت كردند و اين شاهد بر آن است كه چنين انتظارى را داشتند .\r\nو در پايان آيه اضافه مىكند : « مسلما فرعون و هامان و لشكريان آن دو خطاكار بودند » ( * ( إِنَّ فِرْعَوْنَ وَهامانَ وَجُنُودَهُما كانُوا خاطِئِينَ ) * ) .\r\nآنها در همه چيز خطاكار بودند ، چه خطايى از اين برتر كه راه حق و عدالت را گذارده پايه‌هاى حكومت خود را بر ظلم و جور و شرك بنا نموده بودند ؟\r\nو چه خطايى از اين روشنتر كه آنها هزاران طفل را سر بريدند تا كليم اللَّه را نابود كنند ، ولى خداوند او را به دست خودشان سپرد و گفت : بگيريد و اين دشمنتان را پرورش دهيد و بزرگ كنيد ! ( 1 ) .\r\n\r\n","description":"","footnote":"\r\n( 1 ) « راغب » در « مفردات » مىگويد : فرق « خاطى » و « مخطى » اين است كه خاطى به كسى مىگويند كه دست به كارى مىزند كه به خوبى از عهده آن برنمىآيد ، و راه « خطا » طى مىكند ، اما مخطى به كسى مىگويند كه دست به كارى مىزند كه خوب از عهده آن برمىآيد اما اتفاقا خطا مىكند و خراب مىنمايد .\r\n","page_name":" 28 ","page_number":28},
  {"content":"\r\nاز آيه بعد استفاده مىشود كه مشاجره و درگيرى ميان فرعون و همسرش و احتمالا بعضى از اطرافيان آنها بر سر اين نوزاد درگرفته بود ، چرا كه قرآن مىگويد : « همسر فرعون گفت اين نور چشم من و تو است ، او را نكشيد ، شايد براى ما مفيد باشد ، يا او را به عنوان پسر انتخاب كنيم » ! ( * ( وَقالَتِ امْرَأَتُ فِرْعَوْنَ قُرَّتُ عَيْنٍ لِي وَلَكَ لا تَقْتُلُوه عَسى أَنْ يَنْفَعَنا أَوْ نَتَّخِذَه وَلَداً ) * ) .\r\nبه نظر مىرسد كه فرعون از چهره نوزاد و نشانه‌هاى ديگر - از جمله گذاردن او در صندوق و رها كردنش در امواج نيل - دريافته بود كه اين نوزاد از بنى اسرائيل است ، ناگهان كابوس قيام يك مرد بنى اسرائيلى و زوال ملك او به دست آن مرد بر روح او سايه افكند ، و خواهان اجراى قانون جنايتبارش در باره نوزادان بنى اسرائيل در اين مورد شد ! .\r\nاطرافيان متملق و چاپلوس نيز فرعون را در اين طرز فكر تشويق كردند و گفتند دليل ندارد كه قانون در باره اين كودك اجرا نشود ؟ ! اما « آسيه » همسر فرعون كه نوزاد پسرى نداشت و قلب پاكش كه از قماش درباريان فرعون نبود كانون مهر اين نوزاد شده بود در مقابل همه آنها ايستاد و از آنجا كه در اين گونه كشمكشهاى خانوادگى غالبا پيروزى با زنان است او در كار خود پيروز شد ؟\r\nو اگر داستان شفاى دختر فرعون نيز به آن افزوده شود دليل پيروزى آسيه در اين درگيرى روشنتر خواهد شد .\r\nولى قرآن با يك جمله كوتاه و پر معنى در پايان آيه مىگويد : « آنها نمىدانستند چه مىكنند » ( * ( وَهُمْ لا يَشْعُرُونَ ) * ) .\r\nآرى آنها نمىدانستند كه فرمان نافذ الهى و مشيت شكستناپذير خداوند بر اين قرار گرفته است كه اين نوزاد را در مهمترين كانون خطر پرورش دهد ،\r\n","description":"","footnote":"","page_name":" 29 ","page_number":29},
  {"content":"\r\nو هيچكس را ياراى مخالفت با اين اراده و مشيت نيست ! .\r\n\r\nنكته : برنامه عجيب الهى\r\nقدرتنمايى اين نيست كه اگر خدا بخواهد قوم نيرومند و جبارى را نابود كند لشكريان آسمان و زمين را براى نابودى آنها بسيج نمايد .\r\nقدرتنمايى اين است كه خود آن جباران مستكبر را مامور نابودى خودشان سازد و آن چنان در قلب و افكار آنها اثر بگذارد كه مشتاقانه هيزمى را جمع كنند كه بايد با آتشش بسوزند ، زندانى را بسازند كه بايد در آن بميرند ، چوبه دارى را بر پا كنند كه بايد بر آن اعدام شوند ! .\r\nو در مورد فرعونيان زورمند گردنكش نيز چنان شد ، و پرورش و نجات موسى در تمام مراحل به دست خود آنها صورت گرفت :\r\nقابله موسى از قبطيان بود ! سازنده صندوق نجات موسى يك نجار قبطى بود ! گيرندگان صندوق نجات از امواج نيل « آل فرعون » بودند ! بازكننده در صندوق شخص فرعون يا همسرش آسيه بود ! و سرانجام كانون امن و آرامش و پرورش موساى قهرمان و فرعونشكن همان كاخ فرعون بود ! و اين است قدرتنمايى پروردگار .\r\n","description":"","footnote":"","page_name":" 30 ","page_number":30},
  {"content":"\r\n\r\n[ سوره القصص ‹ 28 › : آيات 10 تا 13 
  ]\r\nوَ أَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِه لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ ‹ 10 › وَقالَتْ لأُخْتِه قُصِّيه فَبَصُرَتْ بِه عَنْ جُنُبٍ وَهُمْ لا يَشْعُرُونَ ‹ 11 › وَحَرَّمْنا عَلَيْه الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ ‹ 12 › فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ وَلِتَعْلَمَ أَنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ ‹ 13 ›\r\n\r\nترجمه :\r\n10 - قلب مادر موسى از همه چيز ( جز ياد فرزندش ) تهى گشت ، و اگر قلب او را به وسيله ايمان و اميد محكم نكرده بوديم نزديك بود مطلب را افشا كند .\r\n11 - مادر به خواهر او گفت وضع حال او را پىگيرى كن ، او نيز از دور ماجرا را مشاهده كرد ، در حالى كه آنها بى خبر بودند .\r\n12 - ما همه زنان شيرده را از قبل بر او تحريم كرديم ( تا تنها به آغوش مادر برگردد ) خواهرش ( كه بيتابى ماموران را براى پيدا كردن دايه مشاهده كرد ) گفت : آيا شما را به خانواده اى راهنمايى كنم كه مىتوانند اين نوزاد را كفالت كنند و خيرخواه او هستند ؟\r\n13 - ما او را به مادرش بازگردانديم تا چشمش روشن شود ، و غمگين نباشد ، و بداند وعده الهى حق است ولى اكثر آنها نمىدانند .\r\n","description":"","footnote":"","page_name":" 31 ","page_number":31},
  {"content":"\r\n\r\nتفسير : بازگشت موسى به آغوش مادر\r\nدر اين آيات صحنه ديگرى از اين داستان مجسم شده است :\r\nمادر موسى ع فرزندش را به ترتيبى كه قبلا گفتيم به امواج نيل سپرد ، اما بعد از اين ماجرا طوفانى شديد در قلب او وزيدن گرفت ، جاى خالى نوزاد كه تمام قلبش را پر كرده بود ، كاملا محسوس بود .\r\nنزديك بود فرياد كشد و اسرار درون دل خود را برون افكند .\r\nنزديك بود نعره زند و از جدايى فرزند ناله سر دهد .\r\nاما لطف الهى به سراغ او آمد و چنان كه قرآن گويد : « قلب مادر موسى از همه چيز جز ياد فرزندش تهى گشت ، و اگر ما قلب او را با نور ايمان و اميد محكم نكرده بوديم ، نزديك بود اين مطلب را افشا كند » ( * ( وَأَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِه لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ ) * ) .\r\n« فارغ » به معنى خالى است ، و در اينجا منظور خالى از همه چيز جز از ياد موسى است ، هر چند بعضى از مفسران آن را به معنى خالى بودن از غم و اندوه گرفته‌اند ، و يا خالى از الهام و مژده اى كه قبلا به او داده شده بود ، ولى با توجه به جمله‌ها اين تفسيرها صحيح به نظر نمىرسد .\r\nاين كاملا طبيعى است كه مادرى كه نوزاد خود را با اين صورت از خود جدا كند ، همه چيز را جز نوزادش فراموش نمايد ، و آن چنان هوش از سرش برود كه بدون در نظر گرفتن خطراتى كه خود و فرزندش را تهديد مىكند فرياد كشد ، و اسرار درون دل را فاش سازد .\r\nاما خداوندى كه اين ماموريت سنگين را به اين مادر مهربان داده قلب او را آن چنان استحكام مىبخشد كه به وعده الهى ايمان داشته باشد ، و بداند كودكش\r\n","description":"","footnote":"","page_name":" 32 ","page_number":32},
  {"content":"\r\nدر دست خدا است ، سرانجام به او باز مىگردد و پيامبر مىشود ! « ربطنا » از ماده « ربط » در اصل به معنى بستن حيوان يا مانند آن به جايى است تا مطمئنا در جاى خود محفوظ بماند ، و لذا محل اين گونه حيوانات را « رباط » مىگويند ، و سپس به معنى وسيعترى كه همان حفظ و تقويت و استحكام بخشيدن است آمده و منظور از « ربط قلب » در اينجا تقويت دل اين مادر است ، تا ايمان به وحى الهى آورد و اين حادثه بزرگ را تحمل كند .\r\nمادر بر اثر اين لطف پروردگار آرامش خود را باز يافت ، ولى مىخواهد از سرنوشت فرزندش با خبر شود ، لذا « به خواهر موسى سفارش كرد كه وضع حال او را پىگيرى كن » ( * ( وَقالَتْ لأُخْتِه قُصِّيه ) * ) .\r\n« قصيه » از ماده « قص » ( بر وزن نص ) به معنى جستجو از آثار چيزى است و اينكه « قصه » را قصه مىگويند به خاطر اين است كه پىگيرى از اخبار و حوادث گوناگون در آن مىشود .\r\nخواهر موسى دستور مادر را انجام داد و از فاصله قابل ملاحظه اى به جستجو پرداخت « و او را از دور ديد كه صندوق نجاتش را فرعونيان از آب مىگيرند ، و موسى را از صندوق بيرون آورده در آغوش دارند » ( * ( فَبَصُرَتْ بِه عَنْ جُنُبٍ ) * ) .\r\n« اما آنها از وضع اين خواهر بى خبر بودند » « * ( وَهُمْ لا يَشْعُرُونَ ) * » .\r\nبعضى گفته‌اند : خدمتكاران مخصوص فرعون كودك را با خود از قصر بيرون آورده بودند ، تا دايه اى براى او جستجو كنند ، و درست در همين لحظات بود كه خواهر موسى از دور برادر خود را ديد .\r\nولى تفسير اول نزديكتر به نظر مىرسد ، بنا بر اين بعد از بازگشت مادر موسى به خانه خويش خواهر از فاصله دور در كنار نيل ماجرا را زير نظر داشت و با چشم خود ديد كه چگونه فرعونيان او را از آب گرفتند و از خطر بزرگى كه\r\n","description":"","footnote":"","page_name":" 33 ","page_number":33},
  {"content":"\r\nنوزاد را تهديد مىكرد رهايى يافت .\r\nبراى جمله « * ( هُمْ لا يَشْعُرُونَ ) * » تفسيرهاى ديگرى نيز شده : مرحوم طبرسى مخصوصا اين احتمال را بعيد نمىداند كه تكرار اين جمله در آيات قبل و اينجا در باره فرعون براى اشاره به اين حقيقت باشد او كه تا اين اندازه از مسائل بى خبر بود چگونه دعوى الوهيت مىكرد ؟ چگونه مىخواست با اراده پروردگار و مشيت الهى بجنگد ؟\r\nبه هر حال اراده خداوند به اين تعلق گرفته بود كه اين نوزاد به مادرش به زودى برگردد و قلب او را آرام بخشد ، لذا مىفرمايد : « ما همه زنان شيرده را از قبل بر او تحريم كرديم » ( * ( وَحَرَّمْنا عَلَيْه الْمَراضِعَ مِنْ قَبْلُ ) * ) ( 1 ) .\r\nطبيعى است نوزاد شيرخوار چند ساعت كه مىگذرد ، گرسنه مىشود ، گريه مىكند ، بىتابى مىكند ، بايد دايه اى براى او جستجو كرد ، بخصوص كه ملكه مصر سخت به آن دل بسته ، و چون جان شيرينش دوست مىدارد ! ماموران حركت كردند و در به در دنبال دايه مىگردند ، اما عجيب اينكه پستان هيچ دايه اى را نمىگيرد .\r\nشايد از ديدن قيافه آنها وحشت مىكند ، و يا طعم شيرشان كه با ذائقه او آشنا نيست تلخ و نامطلوب جلوه مىكند ، گويى مىخواهد خود را از دامان دايه‌ها پرتاب كند اين همان تحريم تكوينى الهى بود كه همه دايه‌ها را بر او حرام كرده بود .\r\n\r\n","description":"","footnote":"\r\n( 1 ) « مراضع » جمع « مرضع » ( بر وزن مخبر ) به معنى زن شيرده است ، بعضى نيز آن را جمع « مرضع » ( بر وزن مكتب ) به معنى محل شير دادن يعنى پستان دانسته‌اند .\r\nاين احتمال نيز داده شده كه مصدر ميمى و به معنى « رضاع » ( شير دادن ) بوده باشد ولى معنى اول مناسبتر است .\r\n","page_name":" 34 ","page_number":34},
  {"content":"\r\nكودك لحظه به لحظه گرسنه تر و بيتابتر مىشود پى در پى گريه مىكند و سر و صداى او در درون قصر فرعون مىپيچيد و قلب ملكه را به لرزه در مىآورد .\r\nمامورين بر تلاش خود مىافزايند ناگهان در فاصله نه چندان دور به دخترى برخورد مىكنند كه « مىگويد : من خانواده اى را مىشناسم كه مىتوانند اين نوزاد را كفالت كنند و خيرخواه او هستند آيا مىخواهيد شما را راهنمايى كنم » ؟\r\n( * ( فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ ) * ) .\r\nمن زنى از بنى اسرائيل را مىشناسم كه پستانى پر شير و قلبى پر محبت دارد او نوزاد خود را از دست داده ، و حاضر است شير دادن نوزاد كاخ را بر عهده گيرد .\r\nمامورين خوشحال شدند و مادر موسى را به قصر فرعون بردند نوزاد هنگامى كه بوى مادر را شنيد سخت پستانش را در دهان فشرد ، و از شيره جان مادر جان تازه اى پيدا كرد ، برق خوشحالى از چشمها جستن كرد ، مخصوصا ماموران خسته و كوفته كه به مقصد خود رسيده بودند از همه خوشحالتر بودند ، همسر فرعون نيز نمىتوانست خوشحالى خود را از اين امر كتمان كند .\r\nشايد به دايه گفتند تو كجا بودى كه اينهمه ما به دنبالت گردش كرديم كاش زودتر مىآمدى ! آفرين بر تو و بر شير مشكلگشاى تو ! در بعضى از روايات آمده است كه وقتى موسى پستان اين مادر را قبول كرد هامان وزير فرعون گفت من فكر مىكنم تو مادر واقعى او هستى ! چرا در ميان اينهمه زن تنها پستان تو را پذيرفت ؟ گفت اى پادشاه ! به خاطر اين است كه من زنى خوشبو هستم ، و شيرم بسيار شيرين است ، تا كنون هيچ كودكى به من سپرده نشده مگر اينكه پستان مرا پذيرفته است ! حاضران اين سخن را تصديق كردند و هر كدام هديه و تحفه گرانقيمتى به او دادند ! ( 1 ) .\r\nدر حديثى از امام باقر ع مىخوانيم كه فرمود : « سه روز بيشتر طول\r\n\r\n","description":"","footnote":"\r\n( 1 ) تفسير فخر رازى جلد 24 صفحه 231 .\r\n","page_name":" 35 ","page_number":35},
  {"content":"\r\nنكشيد كه خداوند نوزاد را به مادرش بازگرداند « ! بعضى گفته‌اند اين تحريم تكوينى شيرهاى ديگران براى موسى به خاطر اين بود كه خدا نمىخواست از شيرهايى كه آلوده به حرام ، آلوده به اموال دزدى و جنايت و رشوه و غصب حقوق ديگران است اين پيامبر پاك بنوشد ، او بايد از شير پاكى همچون شير مادرش تغذيه كند تا بتواند بر ضد ناپاكيها قيام كند و با ناپاكان بستيزد .\r\nو به اين ترتيب « ما موسى را به مادرش بازگردانديم تا چشمش روشن شود و غم و اندوهى در دل او باقى نماند ، و بداند وعده الهى حق است اگر چه اكثر مردم نمىدانند » ( * ( فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ وَلِتَعْلَمَ أَنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ ) * ) ( 1 ) .\r\nدر اينجا سؤالى مطرح است و آن اينكه : آيا فرعونيان موسى را به مادر سپردند كه او را شير دهد و در خلال اين كار ، همه روز يا گاه بگاه ، كودك را به دربار فرعون بياورد تا ملكه مصر ديدارى از او تازه كند ، و يا كودك را در دربار نگه داشتند و مادر موسى در فواصل معين مىآمد و به او شير مىداد ؟\r\nدليل روشنى بر هيچيك از اين دو احتمال نداريم اما احتمال اول نزديكتر به نظر مىرسد .\r\nو نيز بعد از پايان دوران شيرخوارگى ، آيا موسى به كاخ فرعون منتقل شد يا رابطه خود را با مادر و خانواده نگه مىداشت و ميان اين دو در رفت و آمد بود ؟\r\nبعضى گفته‌اند بعد از دوران شيرخوارگى ، او را به فرعون و همسرش آسيه سپرد ، و موسى در دامن آن دو و با دست آن دو پرورش يافت ، و در اينجا داستانهاى\r\n\r\n","description":"","footnote":"\r\n( 1 ) در باره ريشه لغوى « تقر عينها » در جلد پانزدهم تفسير نمونه ذيل آيه 74 سوره فرقان مشروحا بحث كرده‌ايم .\r\n","page_name":" 36 ","page_number":36},
  {"content":"\r\nديگرى از كارهاى كودكانه اما پر معنى موسى نسبت به فرعون نقل كرده‌اند كه ذكر همه آنها به درازا مىكشد ، اما اين جمله كه فرعون بعد از مبعوث شدن موسى به نبوت به او گفت : أَ لَمْ نُرَبِّكَ فِينا وَلِيداً وَلَبِثْتَ فِينا مِنْ عُمُرِكَ سِنِينَ :\r\n« آيا تو را در كودكى در دامان مهر خود پرورش نداديم ؟ و سالهايى از عمرت را در ميان ما نبودى » ؟ ( سوره شعراء آيه 17 ) نشان مىدهد كه موسى مدتى در كاخ فرعون زندگى كرده و سالهايى در آنجا درنگ نموده است .\r\nاز تفسير على بن ابراهيم چنين استفاده مىشود كه موسى با نهايت احترام تا دوران بلوغ در كاخ فرعون ماند ، ولى سخنان توحيدى او ، فرعون را سخت ناراحت مىكرد ، تا آنجا كه تصميم قتل او را گرفت ، موسى كاخ را رها كرد و وارد شهر شد كه با نزاع دو نفر كه يكى از قبطيان و ديگرى از سبطيان بود ( و شرح آن در آيات آينده مىآيد ) روبرو گشت ( 1 ) .\r\n\r\n","description":"","footnote":"\r\n( 1 ) تفسير على بن ابراهيم طبق نقل نور الثقلين جلد 4 صفحه 117 .\r\n","page_name":" 37 ","page_number":37},
  {"content":"\r\n\r\n[ سوره القصص ‹ 28 › : آيات 14 تا 17 
  ]\r\nوَ لَمَّا بَلَغَ أَشُدَّه وَاسْتَوى آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ ‹ 14 › وَدَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِه وَهذا مِنْ عَدُوِّه فَاسْتَغاثَه الَّذِي مِنْ شِيعَتِه عَلَى الَّذِي مِنْ عَدُوِّه فَوَكَزَه مُوسى فَقَضى عَلَيْه قالَ هذا مِنْ عَمَلِ الشَّيْطانِ إِنَّه عَدُوٌّ مُضِلٌّ مُبِينٌ ‹ 15 › قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ ‹ 16 › قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ ‹ 17 ›\r\n\r\nترجمه :\r\n14 - هنگامى كه نيرومند و كامل شد حكمت و دانش به او داديم ، و اين گونه نيكوكاران را جزا مىدهيم .\r\n","description":"","footnote":"","page_name":" 38 ","page_number":38},
  {"content":"\r\n15 - او در موقعى كه اهل شهر در غفلت بودند وارد شهر شد ، ناگهان دو مرد را ديد كه به جنگ و نزاع مشغولند ، يكى از پيروان او بود ، و ديگرى از دشمنانش ، آن يك كه از پيروان او بود از وى در برابر دشمنش تقاضاى كمك كرد ، موسى مشت محكمى بر سينه او زد و كار او را ساخت ( و بر زمين افتاد و مرد ! ) موسى گفت : اين از عمل شيطان بود كه او دشمن و گمراه كننده آشكارى است .\r\n16 - عرض كرد پروردگارا ! من به خويشتن ستم كردم ، مرا ببخش ، خدا او را بخشيد كه او غفور و رحيم است .\r\n17 - عرض كرد پروردگارا ! به شكرانه نعمتى كه به من دادى من هرگز پشتيبان مجرمان نخواهم بود .\r\n\r\nتفسير : موسى در طريق حمايت از مظلومان\r\nدر اينجا با سومين بخش از سرگذشت پر ماجراى موسى ع روبرو مىشويم كه در آن مسائلى مربوط به دوران بلوغ او و پيش از آنكه از « مصر » به « مدين » برود ، و انگيزه هجرت او مطرح شده است .\r\nنخست مىگويد : « هنگامى كه موسى نيرومند و كامل شد ، حكمت و دانش به او داديم و اين گونه نيكوكاران را جزا و پاداش مىدهيم » ( * ( وَلَمَّا بَلَغَ أَشُدَّه وَاسْتَوى آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ ) * ) .\r\n« اشد » از ماده شدت به معنى نيرومند شدن است ، و « استوى » از ماده « استواء » به معنى كمال خلقت و اعتدال آن است .\r\nدر اينكه ميان اين دو چه تفاوتى است ، مفسران گفتگوهاى مختلفى دارند :\r\nبعضى گفته‌اند « بلوغ اشد » آن است كه انسان از نظر قواى جسمانى به سر حد كمال برسد كه غالبا در سن 18 سالگى است ، و « استواء » همان اعتدال و استقرار در امر حيات و زندگى است كه غالبا بعد از كمال نيروى جسمانى حاصل مىشود .\r\nبعضى ديگر « بلوغ اشد » را به معنى كمال جسمى ، و « استواء » را به معنى\r\n","description":"","footnote":"","page_name":" 39 ","page_number":39},
  {"content":"\r\nكمال عقلى و فكرى دانسته‌اند .\r\nدر حديثى از امام صادق ع كه در كتاب معانى الاخبار نقل شده مىخوانيم :\r\nاشد 18 سالگى است ، و استواء زمانى است كه محاسن بيرون آيد .\r\nدر ميان اين تعبيرات تفاوت زيادى نيست ، و از مجموعه آن با توجه به معنى لغوى اين دو واژه تكامل نيروهاى جسمى و فكرى و روحى استفاده مىشود .\r\nفرق ميان « حكم » و « علم » ممكن است اين باشد كه « حكم » اشاره به عقل و فهم و قدرت بر داورى صحيح است ، و « علم » به معنى آگاهى و دانشى است كه جهل با آن همراه نباشد .\r\nتعبير « * ( كَذلِكَ نَجْزِي الْمُحْسِنِينَ ) * » به خوبى نشان مىدهد كه موسى ع به خاطر تقواى الهيش ، و به خاطر اعمال نيك و پاكش ، اين شايستگى را پيدا كرده بود كه خداوند پاداش علم و حكمت به او بدهد ، و روشن است كه منظور از اين علم و حكمت ، وحى و نبوت نيست ، زيرا موسى آن روز با زمان وحى و نبوت فاصله زيادى داشت .\r\nبلكه منظور همان آگاهى و روشنبينى و قدرت بر قضاوت صحيح ، و مانند آن است كه خدا به عنوان پاكدامنى و درستى و نيكوكارى به موسى داد ، و از اين تعبير اجمالا برمىآيد كه موسى در همان كاخ فرعون كه بود رنگ آن محيط را به خود هرگز نگرفت و تا آنجا كه در توان داشت به كمك حق و عدالت مىشتافت هر چند جزئيات آن امروز بر ما روشن نيست .\r\nبه هر حال « موسى ع در موقعى كه اهل شهر در غفلت بودند وارد شهر شد » ( * ( وَدَخَلَ الْمَدِينَةَ عَلى حِينِ غَفْلَةٍ مِنْ أَهْلِها ) * ) .\r\nاين شهر كدام شهر بوده ؟ روشن نيست ، اما به احتمال قوى پايتخت مصر بوده است و به گفته بعضى از مفسران موسى بر اثر مخالفتهايى كه با فرعون و دستگاه\r\n","description":"","footnote":"","page_name":" 40 ","page_number":40},
  {"content":"\r\nاو داشت و روز به روز اوج مىگرفت محكوم به تبعيد از پايتخت مصر شد ، ولى او با استفاده از فرصت خاصى كه مردم در حال غفلت بودند وارد پايتخت گرديد .\r\nاين احتمال نيز وجود دارد كه منظور وارد شدن در شهر از قصر فرعون بوده باشد ، چرا كه معمولا قصرهاى فراعنه را در كنار شهر كه بهتر بتوانند راههاى ورود و خروجش را كنترل كنند مىسازند .\r\nمنظور از جمله « * ( عَلى حِينِ غَفْلَةٍ مِنْ أَهْلِها ) * » موقعى بوده كه مردم شهر كسب و كار خود را تعطيل كرده و كسى دقيقا مراقب اوضاع شهر نبود ، اما اينكه چه موقعى بوده ؟ بعضى گفته‌اند در آغاز شب بوده است كه مردم كسب و كار را تعطيل مىكنند ، گروهى راهى خانه خود مىشوند و گروهى نيز به تفريح و سرگرمى و شبنشينى مىپردازند ، اين همان ساعتى است كه در بعضى از روايات اسلامى از آن به عنوان « ساعت غفلت » تعبير شده است .\r\nدر حديثى از پيامبر ص آمده است كه فرمود :\r\nتنفلوا فى ساعة الغفلة و لو بركعتين خفيفتين :\r\n« در ساعت غفلت نماز نافله بجا آوريد و لو دو ركعت مختصر باشد » . و در ذيل اين حديث آمده است :\r\nو ساعة الغفلة ما بين المغرب و العشاء\r\n( 1 ) .\r\nو براستى اين ساعت ، ساعت غفلت است و بسيارى از جنايات و تبهكاريها و انحرافات اخلاقى در همين ساعات آغاز شب انجام مىشود .\r\nنه مردم مشغول كسب و كارند و نه در خواب و استراحت ، بلكه يك حالت غفلت عمومى معمولا بر شهرها مسلط مىشود و رواج كار مراكز فساد نيز در همين ساعت است .\r\nبعضى نيز احتمال داده‌اند كه « ساعت غفلت » نيمه روز به هنگام استراحت\r\n\r\n","description":"","footnote":"\r\n( 1 ) وسائل الشيعه جلد 5 صفحه 249 ( باب 20 از ابواب بقية الصلوات المندوبه ) .\r\n","page_name":" 41 ","page_number":41},
  {"content":"\r\nمردم و تعطيل موقت كار روزانه است ، ولى تفسير اول صحيحتر و دقيقتر به نظر مىرسد .\r\nبه هر حال موسى وارد شهر شد و در آنجا با صحنه اى روبرو گرديد « دو نفر مرد را ديد كه سخت با هم گلاويز شده‌اند و مشغول زد و خورد هستند كه يكى از آنها از شيعيان و پيروان موسى بود و ديگرى از دشمنانش » ( * ( فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِه وَهذا مِنْ عَدُوِّه ) * ) .\r\nتعبير به « شيعته » نشان مىدهد كه از موسى از همان زمان ارتباطهايى با بنى اسرائيل برقرار كرده بود و گروهى پيرو داشت و احتمالا آنها را براى مبارزه با دستگاه جبار فرعون به عنوان يك هسته مركزى برگزيده بود .\r\nهنگامى كه مرد بنى اسرائيلى چشمش به موسى افتاد « از موسى ( كه جوانى نيرومند و قوى پنجه بود ) در برابر دشمنش تقاضاى كمك كرد » ( * ( فَاسْتَغاثَه الَّذِي مِنْ شِيعَتِه عَلَى الَّذِي مِنْ عَدُوِّه ) * ) .\r\nموسى ع به يارى او شتافت تا او را از چنگال اين دشمن ظالم ستمگر كه بعضى گفته‌اند يكى از طباخان فرعون بود و مىخواست مرد بنى اسرائيلى را براى حمل هيزم به بيگارى كشد نجات دهد « در اينجا موسى مشتى محكم بر سينه مرد فرعونى زد اما همين يك مشت كار او را ساخت و بر زمين افتاد و مرد » ( * ( فَوَكَزَه مُوسى فَقَضى عَلَيْه ) * ) ( 1 ) .\r\nبدون شك موسى قصد كشتن مرد فرعونى نداشت ، و از آيات بعد نيز به خوبى اين معنى روشن مىشود ، نه به خاطر اينكه آنها مستحق قتل نبودند ، بلكه به خاطر پىآمدهايى كه اين عمل ممكن بود براى موسى و بنى اسرائيل داشته باشد .\r\nلذا بلافاصله موسى « گفت : اين از عمل شيطان بود ، چرا كه او دشمن\r\n\r\n","description":"","footnote":"\r\n( 1 ) « وكزه » از ماده « وكز » ( بر وزن رمز ) به معنى مشت كوبيدن است ، معانى ديگرى نيز براى آن گفته‌اند كه درست به نظر نمىرسد .\r\n","page_name":" 42 ","page_number":42},
  {"content":"\r\nو گمراه كننده آشكارى است « ( * ( قالَ هذا مِنْ عَمَلِ الشَّيْطانِ إِنَّه عَدُوٌّ مُضِلٌّ مُبِينٌ ) * ) .\r\nبه تعبير ديگر ، او مىخواست دست مرد فرعونى را از گريبان بنى اسرائيلى جدا كند ، هر چند گروه فرعونيان مستحق بيش از اين بودند ، اما در آن شرائط اقدام به چنين كارى مصلحت نبود ، و چنان كه خواهيم ديد همين امر سبب شد كه ديگر نتواند در مصر بماند و راه مدين را پيش گرفت .\r\nسپس قرآن از قول موسى چنين مىگويد : « او گفت : پروردگارا ! من به خويشتن ستم كردم ، مرا ببخش ، و خداوند او را بخشيد ، كه او غفور و رحيم است » ( * ( قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ ) * ) .\r\nمسلما موسى در اينجا گناهى مرتكب نشد ، بلكه در واقع ترك اولايى از او سر زد كه نمىبايست چنين بىاحتياطى كند تا به دردسر و زحمت و رنج بيفتد او در برابر همين ترك اولى از خدا تقاضاى عفو كرد و خدا نيز او را مشمول لطفش قرار داد .\r\n« موسى گفت : به شكرانه اين نعمت كه مرا مشمول عفو خود قرار دادى و در چنگال دشمنان گرفتار نساختى ، و به شكرانه تمام نعمتهايى كه از آغاز تا كنون به من مرحمت كردى من هرگز پشتيبانى از مجرمان نخواهم كرد و يار ستمكاران نخواهم بود » ( * ( قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ ) * ) .\r\nبلكه هميشه به يارى مظلومان و رنجديدگان خواهم شتافت ، منظورش از اين جمله اين بود كه من هرگز با فرعونيان مجرم و گنهكار همكارى نخواهم كرد بلكه در كنار ستمديدگان بنى اسرائيل خواهم بود . و اينكه بعضى احتمال داده‌اند منظور از « مجرم » آن مرد اسرائيلى بوده باشد بسيار بعيد به نظر مىرسد .\r\n","description":"","footnote":"","page_name":" 43 ","page_number":43},
  {"content":"\r\n\r\nنكته‌ها :\r\n\r\n1 - آيا اين كار موسى منافى مقام عصمت نيست ؟\r\nمفسران بحثهاى دامنه دارى در مورد مشاجره مرد قبطى و بنى اسرائيلى و كشته شدن قبطى به دست موسى كرده‌اند .\r\nالبته اصل اين عمل مساله مهمى نبوده ، چرا كه جنايتكاران فرعونى مفسدان بىرحمى بودند كه هزاران نوزاد بنى اسرائيلى را سر بريدند ، و از هيچگونه جنايت بر بنى اسرائيل ابا نداشتند ، و به اين ترتيب افرادى نبودند كه خونشان مخصوصا براى بنى اسرائيل محترم باشد .\r\nآنچه براى علماى تفسير ايجاد مشكل كرده تعبيراتى است كه خود موسى ع در اين ماجرا مىكند :\r\nيك جا مىگويد : « * ( هذا مِنْ عَمَلِ الشَّيْطانِ ) * » .\r\nجاى ديگر مىگويد : * ( رَبِّ إِنِّي ظَلَمْتُ نَفْسِي فَاغْفِرْ لِي ) * : « خدايا ! من بر خود ستم كردم مرا ببخش » .\r\nاين تعبيرات چگونه با عصمت انبياء كه حتى قبل از نبوت و رسالت بايد داراى مقام عصمت باشند سازگار است ؟\r\nاما با توضيحى كه در تفسير آيات فوق داديم روشن مىشود كه آنچه از موسى سر زد ترك اولايى بيش نبود ، او با اين عملش خود را به زحمت انداخت چرا كه قتل يك قبطى به وسيله موسى چيزى نبود كه فرعونيان به آسانى از آن بگذرند ، و مىدانيم ترك اولى به معنى كارى است كه ذاتا حرام نيست ، بلكه موجب مىشود كه كار خوبترى ترك گردد ، بىآنكه عمل خلافى انجام شده باشد .\r\nنظير اين تعبير در سرگذشت بعضى ديگر از انبياء از جمله حضرت آدم ع نيز آمده است كه شرح آن را در ذيل آيه 19 سوره اعراف ( جلد 6 تفسير\r\n","description":"","footnote":"","page_name":" 44 ","page_number":44},
  {"content":"\r\nنمونه صفحه 122 به بعد ) داده شد .\r\nدر حديثى كه در « عيون الاخبار » از امام « على بن موسى الرضا » ع در تفسير اين آيات آمده چنين مىخوانيم : « منظور از جمله * ( هذا مِنْ عَمَلِ الشَّيْطانِ ) * نزاع و جدال آن دو مرد با يكديگر بوده كه عمل شيطانى محسوب مىشده ، نه عمل موسى ، و منظور از جمله * ( رَبِّ إِنِّي ظَلَمْتُ نَفْسِي فَاغْفِرْ لِي ) * اين است كه من خود را در آنجا كه نبايد بگذارم گذاردم ، من نبايد وارد اين شهر مىشدم ، و منظور از جمله * ( فَاغْفِرْ لِي ) * اين است كه مرا از دشمنانت مستور دار تا بر من دست پيدا نكنند ( يكى از معانى غفران پوشانيدن است ) ( 1 ) .\r\n\r\n2 - پشتيبانى از مجرمان از بزرگترين گناهان است\r\nدر فقه اسلامى باب مفصلى پيرامون « اعانت بر اثم » و « معاونت ظلمه » با احاديث فراوانى داريم كه نشان مىدهد يكى از زشتترين گناهان يارى ستمكاران و ظالمان و مجرمان است و سبب مىشود كه انسان در سرنوشت شوم آنها شريك باشد .\r\nاصولا ظالمان و ستمگران و افرادى همچون فرعون در هر جامعه اى افراد خاصى هستند ، و اگر توده جمعيت با آنها همكارى نكنند فرعونها فرعون نمىشوند اين گروهى از مردم زبون و ضعيف و يا فرصتطلب و دنياپرست هستند كه اطراف آنها را مىگيرند ، و دست و بال آنها و يا حد اقل سياهى لشكرشان مىشوند ، تا آن قدرت شيطانى را براى آنها فراهم مىسازند .\r\nدر قرآن مجيد روى اين اصل اسلامى و انسانى كرارا تكيه شده است : در آيه دوم سوره مائده مىخوانيم : وَتَعاوَنُوا عَلَى الْبِرِّ وَالتَّقْوى وَلا تَعاوَنُوا عَلَى الإِثْمِ وَالْعُدْوانِ : « بر نيكى و تقوى تعاون كنيد ، و به گناه و تعدى هرگز كمك نكنيد » .\r\n\r\n","description":"","footnote":"\r\n( 1 ) « عيون الاخبار » طبق نقل تفسير نور الثقلين جلد 4 صفحه 119 .\r\n","page_name":" 45 ","page_number":45},
  {"content":"\r\nقرآن با صراحت مىگويد : « ركون بر ظالمان موجب عذاب آتش دوزخ است » وَلا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ ( هود - 114 ) .\r\n« ركون » خواه به معنى تمايل قلبى باشد ، يا به معنى همكارى ظاهرى ، يا اظهار رضايت ، و يا دوستى و خيرخواهى ، يا اطاعت كه هر يك از مفسران تفسيرى براى آن كرده‌اند و يا مفهومى كه جامع همه اينها است ، و آن اتكاء و اعتماد و وابستگى است ، شاهد زنده اى بر مقصود ما است .\r\nدر حديثى از امام زين العابدين على بن الحسين ع مىخوانيم : به محمد بن مسلم زهرى كه دانشمندى بود كه با دستگاه بنى اميه مخصوصا هشام بن عبد الملك همكارى مىكرد بعد از آنكه او را از اعانت ظالمان بر حذر داشت در سخنان تكان دهنده اش چنين فرمود :\r\nاو ليس بدعائهم اياك حين دعوك جعلوك قطبا ادار و ربك رحى مظالمهم ، و جسرا يعبرون عليك الى بلاياهم سلما الى ضلالتهم داعيا الى عينهم ، سالكا سبيلهم ، يدخلون بك الشك على العلماء و يقتادون بك قلوب الجهال اليهم ! . . . فما اقل ما اعطوك فى قدر ما اخذوا منك ! و ما ايسر ما عمروا لك فى جنب ما حزبوا عليك ! فانظر لنفسك فانه لا ينظر لها غيرك و حاسبها حساب رجل مسئول ! :\r\n« آيا آنها تو را به جمع خود دعوت نكردند و مركزيتى بوسيله تو تشكيل ندادند كه آسياى ظلم آنها بر محورش مىگردد ؟\r\nآيا تو را پلى براى عبور به سوى بلاهاى خود قرار ندادند ؟\r\nبوسيله تو نردبانى براى ضلالتشان ، و مبلغى براى گمراهى و جهلشان ، و رهروى براى راه ننگينشان ساختند ، و نيز بوسيله تو ، علما را زير سؤال مىكشند و قلوب ساده لوحان جاهل را به دام مىافكنند . . .\r\nآنها در مقابل چيزى كه از تو گرفتند ، چه كم بهايى به تو پرداختند ؟ ! و در برابر آنچه از تو ويران كردند چه كم آباد نمودند .\r\n","description":"","footnote":"","page_name":" 46 ","page_number":46},
  {"content":"\r\nاندكى در باره خود بينديش كه هيچكس دلسوز تو جز خودت نيست ، و همچون يك انسان مسئول به حساب خويش رسيدگى كن » ( 1 ) .\r\nبه راستى اين منطق گويا و رساى امام ع هر عالم دربارى و وابسته را مىتواند متوجه عاقبت شوم خود كند .\r\nابن عباس مىگويد : آيه « * ( رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ ) * » از جمله آياتى است كه گواهى مىدهد بر اينكه پشتيبانى مجرمان ، جرم و گناه است و كمك به مؤمنان اطاعت فرمان خدا .\r\nبه يكى از علما گفتند : فلان كس نويسنده فلان ظالم شده است و تنها چيزى را كه مىنويسد ، دخل و خرج او است ، اگر حقوقى در برابر اين كار بگيرد زندگيش تامين مىشود ، و الا خود و خانواده اش شديدا گرفتار فقر خواهند شد .\r\nمرد عالم در پاسخ اين سؤال تنها اين جمله را بيان كرد : « آيا گفتار آن مرد صالح ( موسى ) را نشنيده اى كه گفت : * ( رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ ) * : « خداوندا به شكرانه نعمتهايى كه به من بخشيدى هرگز پشتيبانى از مجرمان نمىكنم » ( 2 ) .\r\n\r\n","description":"","footnote":"\r\n( 1 ) تحف العقول صفحه 66 .\r\n( 2 ) در زمينه همكارى و اعانت ظالمان دو بحث مشروح در جلد چهارم صفحه 253 ( ذيل آيه 2 مائده ) و جلد نهم صفحه 261 ( ذيل آيه 113 هود ) داشته‌ايم .\r\n","page_name":" 47 ","page_number":47},
  {"content":"\r\n\r\n[ سوره القصص ‹ 28 › : آيات 18 تا 22 
  ]\r\nفَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَه بِالأَمْسِ يَسْتَصْرِخُه قالَ لَه مُوسى إِنَّكَ لَغَوِيٌّ مُبِينٌ ‹ 18 › فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أَ تُرِيدُ أَنْ تَقْتُلَنِي كَما قَتَلْتَ نَفْساً بِالأَمْسِ إِنْ تُرِيدُ إِلَّا أَنْ تَكُونَ جَبَّاراً فِي الأَرْضِ وَما تُرِيدُ أَنْ تَكُونَ مِنَ الْمُصْلِحِينَ ‹ 19 › وَجاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ ‹ 20 › فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ ‹ 21 › وَلَمَّا تَوَجَّه تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ ‹ 22 ›\r\n\r\nترجمه :\r\n18 - موسى در شهر ترسان بود و هر لحظه در انتظار حادثه اى ( و در جستجوى اخبار ) ناگهان ديد همان كسى كه ديروز از او يارى طلبيده بود فرياد مىزند و از او كمك مىخواهد ، موسى به او گفت تو آشكارا انسان گمراهى هستى !\r\n","description":"","footnote":"","page_name":" 48 ","page_number":48},
  {"content":"\r\n19 - و هنگامى كه خواست با كسى كه دشمن هر دوى آنها بود درگير شود و با قدرت مانع او گردد ، ( فريادش بلند شد ) گفت : اى موسى ! مىخواهى مرا بكشى ، همانگونه كه ديروز انسانى را به قتل رساندى ؟ تو مىخواهى فقط جبارى در روى زمين باشى ، و نمىخواهى از مصلحان باشى ! 20 - ( در اين هنگام ) مردى از نقطه دور دست شهر ( از مركز فرعونيان ) با سرعت آمد و به موسى گفت اى موسى اين جمعيت براى كشتنت به مشورت نشسته‌اند ، فورا ( از شهر ) خارج شو كه من از خيرخواهان توام .\r\n21 - موسى از شهر خارج شد در حالى كه ترسان بود ، و هر لحظه در انتظار حادثه اى ، عرض كرد پروردگارا ! مرا از اين قوم ظالم رهايى بخش .\r\n22 - و هنگامى كه متوجه جانب مدين شد گفت اميدوارم پروردگارم مرا به راه راست هدايت كند .\r\n\r\nتفسير : موسى مخفيانه به سوى مدين حركت مىكند\r\nدر اين آيات به چهارمين صحنه اين سرگذشت پرماجرا روبرو مىشويم .\r\nمساله كشته شدن يكى از فرعونيان به سرعت در مصر منعكس شد و شايد كم و بيش از قرائن معلوم بود كه قاتل او يك مرد بنى اسرائيلى است ، و شايد نام موسى هم در اين ميان بر سر زبانها بود .\r\nالبته اين قتل يك قتل ساده نبود ، جرقه اى براى يك انقلاب و يا مقدمه آن محسوب مىشد ، و دستگاه حكومت نمىتوانست به سادگى از كنار آن بگذرد كه بردگان بنى اسرائيل قصد جان اربابان خود كنند ! لذا در نخستين آيه مىخوانيم : « به دنبال اين ماجرا ، موسى در شهر ، ترسان بود و هر لحظه در انتظار حادثه اى ، و در جستجوى اخبار » ( * ( فَأَصْبَحَ فِي الْمَدِينَةِ خائِفاً يَتَرَقَّبُ ) * ) ( 1 ) .\r\n\r\n","description":"","footnote":"\r\n( 1 ) « يترقب » از ماده « ترقب » به معنى انتظار كشيدن است و موسى در اينجا در انتظار پىآمدهاى اين حادثه بود و نيز در انتظار اخبار آن ، و اين جمله از نظر اعراب خبر بعد از خبر است ، هر چند بعضى احتمال داده‌اند كه حال بعد از حال باشد ، ولى بسيار بعيد است .\r\n","page_name":" 49 ","page_number":49},
  {"content":"\r\nناگهان با صحنه تازه اى روبرو شد « و ديد همان بنى اسرائيلى كه ديروز از او يارى طلبيده بود فرياد مىكشد و از او كمك مىخواهد » ( و با قبطى ديگرى گلاويز شده است ) ( * ( فَإِذَا الَّذِي اسْتَنْصَرَه بِالأَمْسِ يَسْتَصْرِخُه ) * ) ( 1 ) .\r\nاما « موسى به او گفت : تو به وضوح ، انسان جاهل و گمراهى هستى » ! ( * ( قالَ لَه مُوسى إِنَّكَ لَغَوِيٌّ مُبِينٌ ) * ) .\r\nهر روز با كسى گلاويز مىشوى و دردسر مىآفرينى و دست به كارهايى مىزنى كه الان موقع آن نيست ، ما هنوز گرفتار پىآمدهاى برنامه ديروز توايم كه امروز نيز تجديد برنامه كردى ! .\r\nولى به هر حال مظلومى بود كه در چنگال ستمگرى گرفتار شده بود ( خواه در مقدمات تقصير كرده باشد يا نه ) مىبايست موسى به يارى او بشتابد و تنهايش نگذارد « اما هنگامى كه موسى خواست آن مرد قبطى را كه دشمن هر دو آنها بود با قدرت بگيرد و از بنى اسرائيلى دفاع كند ، فريادش بلند شد و گفت : اى موسى تو مىخواهى مرا بكشى همانگونه كه انسانى را ديروز كشتى » ؟ ! ( * ( فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أَ تُرِيدُ أَنْ تَقْتُلَنِي كَما قَتَلْتَ نَفْساً بِالأَمْسِ ) * ) .\r\nاز قرار معلوم « تو مىخواهى فقط جبارى در روى زمين باشى ، و نمىخواهى\r\n\r\n","description":"","footnote":"\r\n( 1 ) « يستصرخ » از ماده « استصراخ » به معنى يارى طلبيدن است ، ولى در اصل به معنى فرياد كشيدن و يا از ديگرى تقاضاى فرياد زدن مىباشد و اين امر معمولا ملازم با يارى طلبيدن است .\r\n","page_name":" 50 ","page_number":50},
  {"content":"\r\nاز مصلحان باشى « ! ( * ( إِنْ تُرِيدُ إِلَّا أَنْ تَكُونَ جَبَّاراً فِي الأَرْضِ وَما تُرِيدُ أَنْ تَكُونَ مِنَ الْمُصْلِحِينَ ) * ) ( 1 ) .\r\nاين جمله نشان مىدهد كه موسى قبلا نيت اصلاحطلبى خود را چه در كاخ فرعون و چه در بيرون آن ، اظهار كرده بود ، و در بعضى از روايات مىخوانيم كه درگيريهايى در اين زمينه نيز با فرعون داشت ، لذا مرد قبطى مىگويد : تو هر روز مىخواهى انسانى را به قتل برسانى ، اين چه اصلاحطلبى است ؟ ! در صورتى كه اگر موسى مىخواست اين جبار را نيز به قتل برساند ، گامى در مسير اصلاح بود .\r\nبه هر حال موسى متوجه شد كه ماجراى ديروز افشا شده است و براى اينكه مشكلات بيشترى پيدا نكند ، كوتاه آمد .\r\nماجرا به فرعون و اطرافيان او رسيد و تكرار اين عمل را تهديدى بر وضع خود گرفتند ، جلسه مشورتى تشكيل دادند و حكم قتل موسى صادر شد .\r\nدر اين هنگام يك حادثه غير منتظره موسى را از مرگ حتمى رهايى بخشيد و آن اينكه « مردى از نقطه دور دست شهر ( از مركز فرعونيان و كاخ فرعون ) به سرعت خود را به موسى رساند و گفت اى موسى اين جمعيت براى كشتن تو به مشورت نشسته‌اند ، فورا از شهر خارج شو كه من از خيرخواهان توام » ( * ( وَجاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ ) * ) .\r\nاين مرد ظاهرا همان كسى بود كه بعدا به عنوان « مؤمن آل فرعون »\r\n\r\n","description":"","footnote":"\r\n( 1 ) جمعى از مفسران معتقدند كه اين جمله از گفته‌هاى آن مرد اسرائيلى است ، زيرا چنين گمان كرد كه موسى مىخواهد او را بقتل برساند ولى قرائن فراوانى در آيه است كه اين معنى را نفى مىكند .\r\n","page_name":" 51 ","page_number":51},
  {"content":"\r\nمعروف شد ، مىگويند نامش « حزقيل » بود و از خويشاوندان نزديك فرعون محسوب مىشد و آن چنان با آنها رابطه داشت كه در اين گونه جلسات شركت مىكرد .\r\nاو از وضع جنايات فرعون رنج مىبرد و در انتظار اين بود كه قيامى بر ضد او صورت گيرد ، و او به اين قيام الهى بپيوندد .\r\nظاهرا چشم اميد به موسى دوخته بود و در چهره او سيماى يك مرد الهى انقلابى را مشاهده مىكرد ، به همين دليل هنگامى كه احساس كرد او در خطر است با سرعت خود را به او رسانيد و موسى را از چنگال خطر نجات داد ، و بعدا خواهيم ديد كه نه تنها در اين ماجرا ، كه در ماجراهاى ديگر نيز تكيه گاهى براى موسى ع بود ، و ديده تيزبينى براى بنى اسرائيل در قصر فرعون محسوب مىشد .\r\nموسى اين خبر را كاملا جدى گرفت ، به خيرخواهى اين مرد با ايمان ارج نهاد ، و به توصيه او « از شهر خارج شد در حالى كه ترسان بود و هر لحظه در انتظار حادثه اى » ! ( * ( فَخَرَجَ مِنْها خائِفاً يَتَرَقَّبُ ) * ) .\r\nتمام قلب خود را متوجه پروردگار كرد و براى حل اين مشكل بزرگ دست به دامن لطف او زد و « گفت : پروردگار من مرا از اين قوم ظالم رهايى بخش » ( * ( قالَ رَبِّ نَجِّنِي مِنَ الْقَوْمِ الظَّالِمِينَ ) * ) .\r\nمن مىدانم آنها ظالم و بيرحمند ، و من به دفاع از مظلومان برخاستم و از ظالمان بيگانه بودم ، و همانگونه كه من به قدر توانايى شر ظالمان را از مظلومان كوتاه كرده‌ام تو نيز اى خداى بزرگ شر ظالمان را از من دفع نما .\r\nموسى تصميم گرفت كه به سوى سرزمين « مدين » كه شهرى در جنوب شام\r\n","description":"","footnote":"","page_name":" 52 ","page_number":52},
  {"content":"\r\nو شمال حجاز بود و از قلمرو مصر و حكومت فرعونيان جدا محسوب مىشد برود ، اما جوانى كه در ناز و نعمت بزرگ شده ، و به سوى سفرى مىرود كه در عمرش سابقه نداشته ، نه زاد و نه توشه اى دارد نه مركب و نه دوست و راهنمايى ، و پيوسته از اين بيم دارد كه ماموران فرا رسند و او را دستگير كرده به قتل رسانند ، وضع حالش روشن است .\r\nآرى موسى بايد يك دوران سختى و شدت را پشت سر بگذارد ، و از تارهايى كه قصر فرعون بر گرد شخصيت او تنيده بود بيرون آيد ، در كنار مستضعفان قرار گيرد ، درد آنها را با تمام وجودش احساس كند ، و آماده يك قيام الهى به نفع آنها و بر ضد مستكبران گردد .\r\nولى در اين راه يك سرمايه بزرگ همراه داشت ، سرمايه ايمان و توكل بر خدا ! لذا « هنگامى كه متوجه جانب مدين شد گفت اميدوارم كه پروردگارم مرا به راه راست هدايت كند » ( * ( وَلَمَّا تَوَجَّه تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ ) * ) ( 1 ) .\r\n\r\n","description":"","footnote":"\r\n( 1 ) « تلقاء » مصدر يا اسم مكان است و در اينجا به معنى سمت و جانب آمده است .\r\n","page_name":" 53 ","page_number":53},
  {"content":"\r\n\r\n[ سوره القصص ‹ 28 › : آيات 23 تا 25 
  ]\r\nوَ لَمَّا وَرَدَ ماءَ مَدْيَنَ وَجَدَ عَلَيْه أُمَّةً مِنَ النَّاسِ يَسْقُونَ وَوَجَدَ مِنْ دُونِهِمُ امْرَأَتَيْنِ تَذُودانِ قالَ ما خَطْبُكُما قالَتا لا نَسْقِي حَتَّى يُصْدِرَ الرِّعاءُ وَأَبُونا شَيْخٌ كَبِيرٌ ‹ 23 › فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ ‹ 24 › فَجاءَتْه إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا فَلَمَّا جاءَه وَقَصَّ عَلَيْه الْقَصَصَ قالَ لا تَخَفْ نَجَوْتَ مِنَ الْقَوْمِ الظَّالِمِينَ ‹ 25 ›\r\n\r\nترجمه :\r\n23 - و هنگامى كه به ( چاه ) آب مدين رسيد ، گروهى از مردم را در آنجا ديد كه چهارپايان خود را سيراب مىكنند ، و در كنار آنها دو زن را ديد كه مراقب گوسفندان خويشند ( و به چاه نزديك نمىشوند ، موسى ) به آنها گفت كار شما چيست ؟ ( چرا گوسفندان خود را آب نمىدهيد ؟ ) گفتند ما آنها را آب نمىدهيم تا چوپانها همگى خارج شوند ، و پدر ما پير مرد مسنى است .\r\n24 - موسى به ( گوسفندان ) آنها آب داد ، سپس رو به سوى سايه آورد و عرض كرد پروردگارا ! هر خير و نيكى بر من فرستى من به آن نيازمندم !\r\n","description":"","footnote":"","page_name":" 54 ","page_number":54},
  {"content":"\r\n25 - ناگهان يكى از آن دو به سراغ او آمد در حالى كه با نهايت حيا گام برمىداشت و گفت :\r\nپدرم از تو دعوت مىكند تا مزد سيراب كردن گوسفندان را براى ما به تو بپردازد هنگامى كه موسى نزد او ( شعيب ) آمد و سرگذشت خود را شرح داد گفت نترس از قوم ظالم نجات يافتى !\r\n\r\nتفسير : يك كار نيك درهاى خيرات را به روى موسى گشود !\r\nدر اينجا در برابر « پنجمين صحنه » از اين داستان قرار مىگيريم ، و آن صحنه ورود موسى به شهر مدين است . . .\r\nاين جوان پاكباز چندين روز در راه بود ، راهى كه هرگز از آن نرفته بود و با آن آشنايى نداشت ، حتى به گفته بعضى ناچار بود با پاى برهنه اين راه را طى كند ، گفته‌اند هشت روز در راه بود ، آن قدر راه رفت كه پاهايش آبله كرد .\r\nبراى رفع گرسنگى از گياهان بيابان و برگ درختان استفاده مىنمود ، و در برابر اينهمه مشكلات و ناراحتيها تنها يك دلخوشى داشت و آن اينكه به لطف پروردگار از چنگال ظلم فرعونى رهايى يافته است .\r\nكمكم دورنماى « مدين » در افق نمايان شد ، و موجى از آرامش بر قلب او نشست ، نزديك شهر رسيد ، اجتماع گروهى نظر او را به خود جلب كرد ، به زودى فهميد اينها شبانهايى هستند كه براى آب دادن به گوسفندان اطراف چاه آب اجتماع كرده‌اند .\r\n« هنگامى كه موسى در كنار چاه آب مدين قرار گرفت گروهى از مردم را در آنجا ديد كه چارپايان خود را از آب چاه سيراب مىكنند » ( * ( وَلَمَّا وَرَدَ ماءَ مَدْيَنَ وَجَدَ عَلَيْه أُمَّةً مِنَ النَّاسِ يَسْقُونَ ) * ) .\r\n« و در كنار آنها دو زن را ديد كه گوسفندان خود را مراقبت مىكنند اما\r\n","description":"","footnote":"","page_name":" 55 ","page_number":55},
  {"content":"\r\nبه چاه نزديك نمىشوند « ( * ( وَوَجَدَ مِنْ دُونِهِمُ امْرَأَتَيْنِ تَذُودانِ ) * ) ( 1 ) .\r\nوضع اين دختران با عفت كه در گوشه اى ايستاده‌اند و كسى به داد آنها نمىرسد و يك مشت شبان گردن كلفت تنها در فكر گوسفندان خويشند ، و نوبت به ديگرى نمىدهند ، نظر موسى را جلب كرد ، نزديك آن دو آمد و « گفت كار شما چيست » ؟ ! ( * ( قالَ ما خَطْبُكُما ) * ) ( 2 ) .\r\nچرا پيش نمىرويد و گوسفندان را سيراب نمىكنيد .\r\nبراى موسى اين تبعيض و ظلم و ستم ، اين بىعدالتى و عدم رعايت حق مظلومان كه در پيشانى شهر مدين به چشم مىخورد قابل تحمل نبود ، او مدافع مظلومان بود و به خاطر همين كار ، به كاخ فرعون و نعمتهايش پشت پا زده و از وطن آواره گشته بود ، او نمىتوانست راه و رسم خود را ترك گويد و در برابر بىعدالتيها سكوت كند .\r\nدختران در پاسخ او « گفتند : ما گوسفندان خود را سيراب نمىكنيم تا چوپانان همگى حيوانات خود را آب دهند و خارج شوند » و ما از باقيمانده آب استفاده مىكنيم ( * ( قالَتا لا نَسْقِي حَتَّى يُصْدِرَ الرِّعاءُ ) * ) ( 3 ) .\r\nو براى اينكه اين سؤال براى موسى بىجواب نماند كه چرا پدر اين دختران عفيف آنها را به دنبال اين كار بفرستد ؟ افزودند : « پدر ما پير مرد مسنى است » پير مردى شكسته و سالخورده ، ( * ( وَأَبُونا شَيْخٌ كَبِيرٌ ) * ) .\r\nنه خود او قادر است گوسفندان را آب دهد و نه برادرى داريم كه اين مشكل\r\n\r\n","description":"","footnote":"\r\n( 1 ) « تزودان » از ماده « زود » ( بر وزن زرد ) به معنى منع كردن و جلوگيرى نمودن است ، آنها مراقب بودند كه گوسفندانشان متفرق يا آميخته با گوسفندان ديگر نشود .\r\n( 2 ) « خطب » به معنى كار و مقصود و منظور است .\r\n( 3 ) « يصدر » از ماده « صدر » به معنى خارج شدن از آبگاه است ، و « رعاء » جمع « راعى » به معنى چوپان است .\r\n","page_name":" 56 ","page_number":56},
  {"content":"\r\nرا متحمل گردد ، و براى اينكه سربار مردم نباشيم چاره اى جز اين نيست كه اين كار را ما انجام دهيم .\r\nموسى از شنيدن اين سخن سخت ناراحت شد ، چه بىانصاف مردمى هستند كه تمام در فكر خويشند و كمترين حمايتى از مظلوم نمىكنند ؟ ! جلو آمد دلو سنگين را گرفت و در چاه افكند ، دلوى كه مىگويند چندين نفر مىبايست آن را از چاه بيرون بكشند ، با قدرت بازوان نيرومندش يك تنه آن را از چاه بيرون آورد ، و « گوسفندان آن دو را سيراب كرد » ( * ( فَسَقى لَهُما ) * ) .\r\nمىگويند : هنگامى كه نزديك آمد و جمعيت را كنار زد به آنها گفت شما چه مردمى هستيد كه به غير خودتان نمىانديشيد ؟ جمعيت كنار رفتند و دلو را به او دادند و گفتند « بسم اللَّه » ! اگر مىتوانى آب بكش ، چرا كه مىدانستند دلو به قدرى سنگين است كه تنها با نيروى ده نفر از چاه بيرون مىآيد ، آنها موسى را تنها گذاردند ولى موسى با اينكه خسته و گرسنه و ناراحت بود ، نيروى ايمان به ياريش آمد و بر قدرت جسميش افزود و با كشيدن يك دلو از چاه همه گوسفندان آن دو را سيراب كرد .\r\n« سپس به سايه روى آورد و به درگاه خدا عرض كرد خدايا هر خير و نيكى بر من فرستى من به آن نيازمندم » ( * ( ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ ) * ) .\r\nآرى او خسته و گرسنه بود ، او در آن شهر غريب و تنها بود و پناهگاهى نداشت ، اما در عين حال بيتابى نمىكند ، آن قدر مؤدب است كه حتى به هنگام دعا كردن صريحا نمىگويد خدايا چنين و چنان كن ، بلكه مىگويد : « هر خيرى كه بر من فرستى به آن نيازمندم » يعنى تنها احتياج و نياز خود را بازگو مىكند\r\n","description":"","footnote":"","page_name":" 57 ","page_number":57},
  {"content":"\r\nو بقيه را به لطف پروردگار وامىگذارد .\r\nاما كار خير را بنگر كه چه قدرتنمايى مىكند ؟ چه بركات عجيبى دارد ؟ يك قدم براى خدا برداشتن و يك دلو آب از چاه براى حمايت مظلوم ناشناخته اى كشيدن ، فصل تازه اى در زندگانى موسى مىگشايد ، و يك دنيا بركات مادى و معنوى براى او به ارمغان مىآورد ، گمشده اى را كه مىبايست ساليان دراز به دنبال آن بگردد در اختيارش مىگذارد .\r\nو آغاز اين برنامه زمانى بود كه ملاحظه كرد « يكى از آن دو دختر كه با نهايت حيا گام برمىداشت و پيدا بود از سخن گفتن با يك جوان بيگانه شرم دارد به سراغ او آمد ، و تنها اين جمله را گفت : پدرم از تو دعوت مىكند تا پاداش و مزد آبى را كه از چاه براى گوسفندان ما كشيدى به تو بدهد » ! ( * ( فَجاءَتْه إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا ) * ) .\r\nبرق اميدى در دل او جستن كرد گويا احساس كرد واقعه مهمى در شرف تكوين است ، و با مرد بزرگى روبرو خواهد شد ، مرد حقشناسى كه حتى حاضر نيست زحمت انسانى ، حتى به اندازه كشيدن يك دلو آب بدون پاداش بماند ، او بايد يك انسان نمونه يك مرد آسمانى و الهى باشد ، اى خداى من ! چه فرصت گرانبهايى ؟\r\nآرى آن پير مرد كسى جز شعيب پيامبر خدا نبود كه ساليان دراز مردم را در اين شهر به خدا دعوت كرده و نمونه اى از حقشناسى و حق پرستى بود ، امروز كه مىبيند دخترانش زودتر از هر روز به خانه بازگشتند جويا مىشود ، و هنگامى كه از جريان كار آگاه مىگردد تصميم مىگيرد دين خود را به اين جوان ناشناس هر كه باشد ادا كند .\r\nموسى حركت و به سوى خانه شعيب آمد ، طبق بعضى از روايات دختر براى\r\n","description":"","footnote":"","page_name":" 58 ","page_number":58},
  {"content":"\r\nراهنمايى از پيش رو حركت مىكرد و موسى از پشت سرش ، باد بر لباس دختر مىوزيد و ممكن بود لباس را از اندام او كنار زند ، حيا و عفت موسى ع اجازه نمىداد چنين شود ، به دختر گفت من از جلو مىروم بر سر دو راهيها و چند راهيها مرا راهنمايى كن . ( 1 )\r\nموسى وارد خانه شعيب شد ، خانه اى كه نور نبوت از آن ساطع است ، و روحانيت از همه جاى آن نمايان ، پير مردى با وقار با موهاى سفيد در گوشه اى نشسته ، به موسى خوش آمد گفت .\r\nاز كجا مىآيى ؟ چه كاره اى ؟ در اين شهر چه مىكنى ؟ هدف و مقصودت چيست ؟ چرا تنها هستى .\r\nو از اين گونه سؤالات .\r\nموسى ماجراى خود را براى شعيب بازگو كرد .\r\nقرآن مىگويد : « هنگامى كه موسى نزد او آمد و سرگذشت خود را براى وى شرح داد گفت : نترس ، از جمعيت ظالمان رهايى يافتى » ( * ( فَلَمَّا جاءَه وَقَصَّ عَلَيْه الْقَصَصَ قالَ لا تَخَفْ نَجَوْتَ مِنَ الْقَوْمِ الظَّالِمِينَ ) * ) .\r\nسرزمين ما از قلمرو آنها بيرون است ، و آنها دسترسى به اينجا ندارند ، كمترين وحشتى به دل راه مده ، تو در يك منطقه امن و امان قرار دارى ، از غربت و تنهايى رنج نبر ، همه چيز به لطف خدا حل مىشود .\r\nموسى به زودى متوجه شد استاد بزرگى پيدا كرده كه چشمه‌هاى زلال علم و معرفت و تقوا و روحانيت از وجودش مىجوشد ، و مىتواند او را به خوبى سيراب كند .\r\nشعيب نيز احساس كرد شاگرد لايق و مستعدى يافته كه مىتواند علوم و دانشها و تجربيات يك عمر خود را به او منتقل سازد ، آرى به همان اندازه كه شاگرد از\r\n\r\n","description":"","footnote":"\r\n( 1 ) « ابو الفتوح رازى » ذيل آيات مورد بحث .\r\n","page_name":" 59 ","page_number":59},
  {"content":"\r\nپيدا كردن يك استاد بزرگ لذت مىبرد استاد هم از يافتن يك شاگرد لايق خوشحال است .\r\n\r\nنكته‌ها :\r\n\r\n1 - مدين كجا بود ؟\r\n« مدين » نام شهرى بود كه شعيب و قبيله او در آن زندگى مىكردند ، اين شهر در شرق خليج عقبه ( و شمال حجاز و جنوب شامات ) قرار داشت ، و مردم آن از فرزندان اسماعيل بودند ، و با مصر و لبنان و فلسطين تجارت داشتند ، امروز شهر « مدين » بنام « معان » ناميده مىشود .\r\nبعضى هم « مدين » را بر مردمى اطلاق كرده‌اند كه ميان خليج عقبه تا كوه سيناء مىزيسته‌اند ، در تورات هم به نام « مديان » آمده است ( 1 ) .\r\nبعضى نيز اطلاق نام مدين را بر اين شهر به خاطر آن مىدانند كه يكى از فرزندان ابراهيم بنام مدين در اين شهر مىزيسته‌اند ( 2 ) .\r\nاگر درست به نقشه جغرافيا نگاه كنيم مىبينيم اين شهر فاصله زيادى با مصر نداشته ، و موسى توانسته است در چندين روز به آن برسد .\r\nامروز در نقشه‌هاى جغرافيايى « اردن » نيز نام معان به عنوان يكى از شهرهاى جنوب غربى به چشم مىخورد كه با اوصافى كه در بالا گفتيم تطبيق مىكند .\r\n\r\n2 - درسهاى آموزنده بسيار\r\nدر اين بخش از سرگذشت موسى ع درسهاى آموزنده فراوانى است :\r\nالف - پيامبران الهى هميشه حامى مظلومان بوده‌اند ، موسى چه در زمانى\r\n\r\n","description":"","footnote":"\r\n( 1 ) « اعلام قرآن » صفحه 573 .\r\n( 2 ) « روح المعانى » جلد 20 صفحه 51 .\r\n","page_name":" 60 ","page_number":60},
  {"content":"\r\nكه در مصر بود و چه وقتى كه به مدين آمده ، هر جا صحنه ظلم و ستمى را كه مىديد ناراحت مىشد ، و به يارى مظلوم مىشتافت ، و اصولا چرا كه يكى از اهداف بعثت انبياء همين حمايت از مظلومان است .\r\nب - انجام يك كار كوچك براى خدا چه پر بركت است ؟ موسى يك دلو آب از چاه كشيد و انگيزه اى جز جلب رضاى خالق نداشت ، اما چقدر اين كار كوچك پربركت بود ؟ زيرا همان سبب شد كه به خانه شعيب پيامبر بزرگ خدا راه پيدا كند ، از غربت رهايى يابد ، پناهگاهى مطمئن پيدا كند ، غذا و لباس و همسرى پاكدامن نصيب او شود ، و از همه مهمتر اينكه مكتب انسانساز شعيب آن پير روشن ضمير را در مدت ده سال ببيند و آماده رهبرى خلق شود .\r\nج - مردان خدا هيچ خدمتى - مخصوصا خدمت زحمتكشان - را بىاجر و مزد نمىگذارند و به همين دليل شعيب پيامبر تا خدمت اين جوان ناشناس را شنيد آرام نگرفت فورا به سراغ او فرستاد تا مزدش را بدهد .\r\nد - اين نكته نيز در زندگى موسى قابل توجه است كه هميشه به ياد خدا و متوجه درگاه او بود ، و حل هر مشكلى را از او مىخواست .\r\nهنگامى كه مرد قبطى را كشت و ترك اولايى از او سر زد فورا از خدا تقاضاى عفو و مغفرت كرد و عرض كرد : « پروردگارا ! من بر خود ستم كردم مرا ببخش » قال إِنِّي ظَلَمْتُ نَفْسِي فَاغْفِرْ لِي .\r\nو به هنگامى كه از مصر بيرون آمد ، عرض كرد : « خداوندا مرا از قوم ستمكار نجات ده » * ( قالَ رَبِّ نَجِّنِي مِنَ الْقَوْمِ الظَّالِمِينَ ) * .\r\nو به هنگامى كه متوجه سرزمين مدين شد ، گفت : « اميدوارم پروردگارم مرا به راه راست هدايت كند : * ( قالَ عَسى رَبِّي أَنْ يَهْدِيَنِي سَواءَ السَّبِيلِ ) * .\r\nو هنگامى كه گوسفندان شعيب را سيراب كرد و در سايه آرميد عرض كرد :\r\n« پروردگارا ! هر خيرى بر من نازل كنى من نيازمندم » * ( فَقالَ رَبِّ إِنِّي لِما أَنْزَلْتَ\r\n","description":"","footnote":"","page_name":" 61 ","page_number":61},
  {"content":"\r\n* ( إِلَيَّ مِنْ خَيْرٍ فَقِيرٌ ) * .\r\nمخصوصا اين دعاى اخير كه در بحرانىترين لحظات زندگى او بود بقدرى مؤدبانه و توأم با آرامش و خونسردى بود كه حتى نگفت خدايا نيازهاى مرا بر طرف گردان ، بلكه تنها عرض كرد : من محتاج خير و احسان توام .\r\nه - تصور نشود كه موسى فقط در سختيها در فكر پروردگار بود ، كه در قصر فرعون در آن ناز و نعمت نيز خدا را فراموش نكرد ، لذا در روايات مىخوانيم روزى در مقابل فرعون عطسه زد ، و بلافاصله « الحمد للَّه رب العالمين » گفت ، فرعون از شنيدن اين سخن ناراحت شد ، و به او سيلى زد ، و موسى نيز متقابلا ريش بلند او را گرفت و كشيد ، فرعون سخت عصبانى شد و تصميم بر كشتن او گرفت ، ولى همسرش به عنوان اينكه او كودكى است خردسال و متوجه كارهاى خود نيست او را از مرگ نجات داد ! ( 1 ) .\r\n\r\n","description":"","footnote":"\r\n( 1 ) نور الثقلين جلد 4 صفحه 117 .\r\n","page_name":" 62 ","page_number":62},
  {"content":"\r\n\r\n[ سوره القصص ‹ 28 › : آيات 26 تا 28 
  ]\r\nقالَتْ إِحْداهُما يا أَبَتِ اسْتَأْجِرْه إِنَّ خَيْرَ مَنِ اسْتَأْجَرْتَ الْقَوِيُّ الأَمِينُ ‹ 26 › قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ وَما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّه مِنَ الصَّالِحِينَ ‹ 27 › قالَ ذلِكَ بَيْنِي وَبَيْنَكَ أَيَّمَا الأَجَلَيْنِ قَضَيْتُ فَلا عُدْوانَ عَلَيَّ وَاللَّه عَلى ما نَقُولُ وَكِيلٌ ‹ 28 ›\r\n\r\nترجمه :\r\n26 - يكى از آن دو ( دختر ) گفت : پدرم ! او را استخدام كن ، چرا كه بهترين كسى را كه استخدام مىتوانى كنى آن كس است كه قوى و امين باشد .\r\n27 - ( شعيب ) گفت : من مىخواهم يكى از اين دو دخترم را به همسرى تو در آورم به اين شرط كه هشت سال براى من كار كنى ، و اگر آن را تا ده سال افزايش دهى محبتى از ناحيه تو است ، من نمىخواهم كار سنگينى بر دوش تو بگذارم و ان شاء اللَّه مرا از صالحان خواهى يافت .\r\n28 - ( موسى ) گفت ( مانعى ندارد ) اين قراردادى ميان من و تو باشد ، البته هر كدام از اين دو مدت را انجام دهم ستمى بر من نخواهد بود ( و من در انتخاب آن آزادم ) و خدا بر آنچه ما مىگوئيم گواه است .\r\n","description":"","footnote":"","page_name":" 63 ","page_number":63},
  {"content":"\r\n\r\nتفسير : موسى در خانه شعيب\r\nاين ششمين صحنه از زندگى موسى در اين ماجراى بزرگ است .\r\nموسى به خانه شعيب آمد ، خانه اى ساده و روستايى ، خانه اى پاك و مملو از معنويت ، بعد از آنكه سرگذشت خود را براى شعيب بازگو كرد ، يكى از دخترانش زبان به سخن گشود و با اين عبارت كوتاه و پر معنى به پدر پيشنهاد استخدام موسى براى نگهدارى گوسفندان كرد « گفت : اى پدر ! اين جوان را استخدام كن ، چرا كه بهترين كسى كه مىتوانى استخدام كنى آن فرد است كه قوى امين باشد » او هم امتحان نيرومندى خود را داده هم پاكى و درستكارى را ( * ( قالَتْ إِحْداهُما يا أَبَتِ اسْتَأْجِرْه إِنَّ خَيْرَ مَنِ اسْتَأْجَرْتَ الْقَوِيُّ الأَمِينُ ) * ) .\r\nدخترى كه در دامان يك پيامبر بزرگ پرورش يافته بايد اين چنين مؤدبانه و حساب شده سخن بگويد ، و در عبارتى كوتاه و با كمترين الفاظ حق سخن را ادا كند .\r\nاين دختر از كجا مىدانست كه اين جوان هم نيرومند است و هم درستكار ، با اينكه نخستين بار كه او را ديده بر سر چاه بوده و سوابق زندگيش براى او روشن نيست .\r\nپاسخ اين سؤال معلوم است : قوت او را به هنگام كنار زدن چوپانها از سر چاه براى گرفتن حق اين مظلومان و كشيدن دلو سنگين يك تنه از چاه فهميده بود ، و امانت و درستكاريش آن زمان روشن شد كه در مسير خانه شعيب راضى نشد دختر جوانى پيش روى او راه برود ، چرا كه باد ممكن بود لباس او را جابجا كند ( 1 ) .\r\n\r\n","description":"","footnote":"\r\n( 1 ) همين مضمون در روايتى كه در تفسير على بن ابراهيم نقل شده آمده است كه وقتى شعيب از دخترش سؤال كرد قوت اين جوان معلوم است كه دلو بزرگ را از چاه كشيد امانتش از كجا ؟ گفت براى اينكه او حاضر نبود پشت سر زنان نگاه كند ( تفسير نور الثقلين جلد 4 صفحه 123 ) .\r\n","page_name":" 64 ","page_number":64},
  {"content":"\r\nبعلاوه از خلال سرگذشت صادقانه اى كه براى شعيب نقل كرد نيز قدرت او در مبارزه با قبطيان روشن مىشد و هم امانت و درستى او كه هرگز با جباران سازش نكرد ، و روى خوش نشان نداد .\r\nدر اينجا شعيب از پيشنهاد دخترش استقبال كرد ، رو به موسى نموده چنين « گفت : من مىخواهم يكى از اين دو دخترم را به همسرى تو در آورم به اين شرط كه هشت سال براى من كار كنى » ! ( * ( قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ ) * ) ( 1 ) .\r\nسپس افزود « و اگر هشت سال را به ده سال تكميل كنى محبتى كرده اى ، اما بر تو واجب نيست » ! ( * ( فَإِنْ أَتْمَمْتَ عَشْراً فَمِنْ عِنْدِكَ ) * ) .\r\nو به هر حال « من نمىخواهم كار را بر تو مشكل بگيرم ، و انشاء اللَّه به زودى خواهى ديد كه من از صالحانم » ( * ( وَما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّه مِنَ الصَّالِحِينَ ) * ) .\r\nمن به عهد و پيمانم وفادارم و هرگز سختگيرى نخواهم كرد و با خير و نيكى با تو رفتار خواهم نمود .\r\nدر اطراف اين پيشنهاد ازدواج و مهريه و ساير خصوصيات آن سؤالات بسيارى مطرح است كه در بحث نكاح ان شاء اللَّه خواهد آمد .\r\n\r\n","description":"","footnote":"\r\n( 1 ) « حجج » جمع « حجة » است و « حجة » به معنى يك سال است نظر به اينكه معمول عرب اين بود كه در هر سال يك حج بجا مىآوردند و از زمان ابراهيم به يادگار مانده بود .\r\n","page_name":" 65 ","page_number":65},
  {"content":"\r\nموسى به عنوان موافقت و قبول اين عقد « گفت : اين قراردادى ميان من و تو باشد » ( * ( قالَ ذلِكَ بَيْنِي وَبَيْنَكَ ) * ) .\r\nالبته « هر كدام از اين دو مدت ( هشت سال يا ده سال ) را انجام دهم ظلمى بر من نخواهد بود و در انتخاب آن آزادم » ( * ( أَيَّمَا الأَجَلَيْنِ قَضَيْتُ فَلا عُدْوانَ عَلَيَّ ) * ) .\r\nو براى محكم كارى و استمداد از نام پروردگار افزود : « و خدا بر آنچه ما مىگوئيم شاهد و گواه است » ( * ( وَاللَّه عَلى ما نَقُولُ وَكِيلٌ ) * ) .\r\nو به همين سادگى موسى داماد شعيب شد !\r\n\r\nنكته‌ها :\r\n\r\n1 - دو شرط اساسى براى مديريت صحيح\r\nدر جمله كوتاهى كه در آيات فوق از زبان دختر شعيب در مورد استخدام موسى آمده بود مهمترين و اصولىترين شرايط مديريت به صورت كلى و فشرده خلاصه شده بود : قدرت و امانت .\r\nبديهى است منظور از قدرت تنها قدرت جسمانى نيست ، بلكه مراد قدرت و قوت بر انجام مسئوليت است .\r\nيك پزشك قوى و امين پزشكى است كه از كار خود آگاهى كافى و بر آن تسلط كامل داشته باشد .\r\nيك مدير قوى كسى است كه حوزه ماموريت خود را به خوبى بشناسد ، از « انگيزه‌ها » با خبر باشد ، در « برنامه ريزى » مسلط و از ابتكار سهم كافى و در « تنظيم كارها » مهارت لازم داشته باشد ، « هدفها را روشن كند » و نيروها را براى رسيدن به هدف « بسيج » نمايد .\r\nدر عين حال دلسوز و خيرخواه و امين و درستكار باشد .\r\nآنها كه در سپردن مسئوليتها و كارها تنها به امانت و پاكى قناعت مىكنند\r\n","description":"","footnote":"","page_name":" 66 ","page_number":66},
  {"content":"\r\nبه همان اندازه در اشتباهند كه براى پذيرش مسئوليت داشتن تخصص را كافى بدانند .\r\n« متخصصان خائن و آگاهان نادرست » همان ضربه را مىزنند كه « درستكاران ناآگاه و بىاطلاع » ! اگر بخواهيم كشورى را تخريب كنيم بايد كارها را به دست يكى از اين دو گروه بسپاريم : مديران خائن ، و پاكان غير مدير و نتيجه هر دو يكى است ! منطق اسلام اين است كه هر كار بايد به دست افرادى نيرومند و توانا و امين باشد ، تا نظام جامعه به سامان رسد ، و اگر در علل زوال حكومتها در طول تاريخ بينديشيم مىبينيم عامل اصلى سپردن كار به دست يكى از دو گروه فوق بوده است .\r\nجالب اينكه در برنامه‌هاى اسلامى در همه جا « علم » و « تقوا » در كنار هم قرار دارد ، مرجع تقليد بايد « مجتهد » و « عادل » باشد ، قاضى و رهبر بايد « مجتهد » و « عادل » باشد ( البته در كنار اين دو شرط شرائط ديگرى نيز هست اما اساس و پايه ، اين دو است « علم و آگاهى » ، توام با « عدالت و تقوى » ) .\r\n\r\n2 - پاسخ به چند سؤال در مورد ازدواج دختر شعيب با موسى\r\nگفتيم آيات فوق سؤالات فراوانى را برانگيخته است كه بايد جواب همه را به طور فشرده بياوريم :\r\nالف : آيا از نظر فقهى صحيح است دخترى كه مىخواهد به ازدواج كسى در آيد دقيقا معلوم نباشد بلكه به هنگام اجراى صيغه عقد گفته شود يكى از اين دو دختر را به ازدواج تو درمىآورم .\r\n« پاسخ » : معلوم نيست كه عبارت فوق به هنگام اجراى صيغه گفته شده باشد بلكه ظاهر اين است كه گفتگوى مقدماتى و به اصطلاح « مقاوله » است تا بعد از موافقت موسى ، طرفين يكديگر را انتخاب كنند و صيغه عقد جارى شود .\r\nب : آيا مىتوان « مهر » را به صورت مجهول و مردد ميان كم و زياد قرار داد ؟\r\n","description":"","footnote":"","page_name":" 67 ","page_number":67},
  {"content":"\r\n« پاسخ » : از لحن آيه به خوبى برمىآيد كه مهريه واقعى هشت سال خدمت كردن بوده است و دو سال ديگر مطلبى بوده است موكول به اراده و ميل موسى .\r\nج : اصولا آيا مىتوان « كار و خدمات » را مهريه قرار داد ؟ و چگونه مىتوان با چنين همسرى همبستر گرديد در حالى كه هنوز زمان پرداخت تمام مهريه او فرا نرسيده است و حتى قدرت بر پرداخت همه آن يك جا ندارد ؟\r\n« پاسخ » : هيچ دليلى بر عدم جواز چنين مهرى وجود ندارد ، بلكه اطلاقات ادله مهر در شريعت ما نيز هر چيزى را كه ارزش داشته باشد شامل مىشود ، اين هم لزومى ندارد كه تمام مهر را يك جا بپردازند ، همين اندازه كه تمام آن در ذمه شوهر قرار گيرد و زن مالك آن شود كافى است ، اصل سلامت و استصحاب نيز حكم مىكند كه اين شوهر زنده مىماند و توانايى بر اداء اين خدمت را دارد .\r\nد : اصولا چگونه ممكن است خدمت كردن به پدر ، مهر دختر قرار داده شود ؟ مگر دختر كالايى است كه او را به آن خدمت بفروشند ؟ ( 1 ) .\r\n« پاسخ » : بدون شك شعيب از سوى دخترش در اين مساله احراز رضايت نموده و وكالت داشت كه چنين عقدى را اجرا كند ، و به تعبير ديگر مالك اصلى در ذمه موسى ، همان دختر شعيب بود ، اما از آنجا كه زندگى همه آنها به صورت مشترك و در نهايت صفا و پاكى مىگذشت و جدايى در ميان آنها وجود نداشت ( همانگونه كه هم اكنون در بسيارى از خانواده‌هاى قديمى يا روستايى ديده مىشود كه زندگى يك خانواده كاملا به هم آميخته است ) اين مساله مطرح نبود ، كه اداى اين دين چگونه بايد باشد ، خلاصه اينكه مالك مهر تنها دختر است نه پدر و خدمات موسى نيز در همين طريق بود .\r\n\r\n","description":"","footnote":"\r\n( 1 ) مرحوم « محقق حلى » در « شرايع » مىگويد : يصح العقد على منفعة الحر كتعليم الصنعة و السورة من القرآن و كل عمل محلل و على اجارة الزوج نفسه مدة معينة - و مرحوم فقيه بزرگوار صاحب جواهر بعد از ذكر اين عبارت مىگويد :\r\nوفاقا للمشهور ( جواهر الكلام جلد 31 ص 4 ) .\r\n","page_name":" 68 ","page_number":68},
  {"content":"\r\nه : مهريه دختر شعيب مهريه نسبتا سنگينى بوده ، زيرا اگر به حساب امروز كار يك كارگر معمولى را در يك ماه و يك سال محاسبه كنيم و سپس آن را در عدد 8 ضرب نمائيم مبلغ قابل ملاحظه اى مىشود .\r\n« پاسخ » : اولا اين ازدواج يك ازدواج ساده نبود بلكه مقدمه اى بود براى ماندن موسى در مكتب شعيب ، مقدمه اى بود براى اينكه موسى يك دانشگاه بزرگ را در اين مدت طولانى طى كند ، و خدا مىداند كه در اين مدت موسى چه‌ها از « پير مدين » فرا گرفت .\r\nاز اين گذشته اگر موسى اين مدت را براى شعيب كار مىكرد ، در عوض شعيب نيز تمام زندگى او و همسرش را از همين طريق تامين مىنمود ، بنا بر اين اگر هزينه موسى و همسرش را از مزد اين كار كم كنيم مبلغ زيادى باقى نخواهد ماند و تصديق خواهيم كرد مهر ساده و سبكى بوده است ! .\r\n3 - ضمنا از اين داستان استفاده مىشود آنچه امروز در ميان ما رائج شده كه پيشنهاد پدر و كسان دختر را در مورد ازدواج با پسر عيب مىدانند درست نيست ، هيچ مانعى ندارد كسان دختر شخصى را كه لايق همسرى فرزندشان مىدانند پيدا كنند و به او پيشنهاد دهند همانگونه كه شعيب چنين كرد ، و در حالات بعضى از بزرگان اسلام نظير آن ديده شده است .\r\n4 - نام دختران شعيب را « صفوره » ( يا صفورا ) و « ليا » نوشته‌اند كه اولى با موسى ازدواج كرد ( 1 ) .\r\n\r\n","description":"","footnote":"\r\n( 1 ) مجمع البيان جلد 7 صفحه 249 .\r\n","page_name":" 69 ","page_number":69},
  {"content":"\r\n\r\n[ سوره القصص ‹ 28 › : آيات 29 تا 35 
  ]\r\nفَلَمَّا قَضى مُوسَى الأَجَلَ وَسارَ بِأَهْلِه آنَسَ مِنْ جانِبِ الطُّورِ ناراً قالَ لأَهْلِه امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ ‹ 29 › فَلَمَّا أَتاها نُودِيَ مِنْ شاطِئِ الْوادِ الأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّه رَبُّ الْعالَمِينَ ‹ 30 › وَأَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ يا مُوسى أَقْبِلْ وَلا تَخَفْ إِنَّكَ مِنَ الآمِنِينَ ‹ 31 › اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ وَاضْمُمْ إِلَيْكَ جَناحَكَ مِنَ الرَّهْبِ فَذانِكَ بُرْهانانِ مِنْ رَبِّكَ إِلى فِرْعَوْنَ وَمَلائِه إِنَّهُمْ كانُوا قَوْماً فاسِقِينَ ‹ 32 › قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ ‹ 33 ›\r\nوَ أَخِي هارُونُ هُوَ أَفْصَحُ مِنِّي لِساناً فَأَرْسِلْه مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ ‹ 34 › قالَ سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَمَنِ اتَّبَعَكُمَا الْغالِبُونَ ‹ 35 ›\r\n","description":"","footnote":"","page_name":" 70 ","page_number":70},
  {"content":"\r\n\r\nترجمه :\r\n29 - هنگامى كه موسى مدت خود را به پايان رسانيد و همراه خانواده اش ( از مدين به سوى مصر ) حركت كرد از جانب طور آتشى ديد ! به خانواده اش گفت : درنگ كنيد من آتشى ديدم ، مىروم شايد خبرى براى شما بياورم ، يا شعله اى از آتش ، تا با آن گرم شويد .\r\n30 - هنگامى كه به سراغ آتش آمد ناگهان از ساحل راست وادى در آن سرزمين بلند و پر - بركت از ميان يك درخت ندا داده شد كه اى موسى ! منم خداوند ، پروردگار جهانيان ! .\r\n31 - عصايت را بيفكن ، هنگامى كه ( عصا را افكند ) نگاه كرد و ديد همچون مارى با سرعت حركت مىكند ! ترسيد و به عقب برگشت و حتى پشت سر خود را نگاه نكرد ! ( به او گفته شد ) برگرد و نترس تو در امان هستى ! 32 - دستت را در گريبانت فرو بر ، هنگامى كه خارج مىشود سفيد و درخشنده است و بدون عيب و نقص ، و دستهايت را بر سينه ات بگذار تا ترس و وحشت از تو دور شود ، اين دو برهان روشن از پروردگارت به سوى فرعون و اطرافيان اوست كه آنها قوم فاسقى هستند .\r\n33 - عرض كرد : پروردگارا من از آنها يك تن را كشته‌ام مىترسم مرا به قتل برسانند .\r\n34 - و برادرم هارون زبانش از من فصيحتر است ، او را همراه من بفرست تا ياور من باشد\r\n","description":"","footnote":"","page_name":" 71 ","page_number":71},
  {"content":"\r\nو مرا تصديق كند مىترسم مرا تكذيب كنند .\r\n35 - فرمود : بازوان تو را بوسيله برادرت محكم مىكنيم و براى شما سلطه و برترى قرار مىدهيم و به بركت آيات ما بر شما دست نمىيابند ، شما و پيروانتان پيروزيد .\r\n\r\nتفسير : نخستين جرقه وحى !\r\nدر اينجا به هفتمين صحنه از اين داستان مىرسيم :\r\nهيچكس دقيقا نمىداند در اين ده سال بر موسى چه گذشت ( 1 ) اما بدون شك اين ده سال از بهترين سالهاى عمر موسى بود ، سالهايى گوارا ، شيرين و آرامبخش سالهاى سازندگى و آمادگى براى يك ماموريت بزرگ .\r\nدر حقيقت ضرورت داشت كه موسى ع يك دوران ده ساله را در غربت و در كنار يك پيامبر بزرگ بگذارند و شبانى كند ، تا اگر خوى كاخنشينى بر فكر و جان او اثر گذاشته است به كلى شستشو شود ، موسى بايد در كنار كوخنشينان باشد ، از دردهاى آنها آگاه گردد و براى مبارزه با كاخنشينان آماده شود .\r\nاز سوى ديگر موسى بايد زمان طولانى براى تفكر در اسرار آفرينش ، و خودسازى در اختيار داشته باشد ، كجا بهتر از بيابان مدين ؟ و كجا بهتر از خانه شعيب بود ؟\r\nماموريت يك « پيامبر اولوا العزم » ساده نيست كه به آسانى بتوان عهده دار آن شد ، بلكه مىتوان گفت ماموريت موسى بعد از پيامبر اسلام در ميان پيامبران از يك نظر از همه سنگينتر بود ، مبارزه با بزرگترين جباران روى زمين كردن و به اسارت قوم بزرگى پايان بخشيدن ، و آثار فرهنگ اسارت را از روح آنها\r\n\r\n","description":"","footnote":"\r\n( 1 ) از روايات اسلامى برمىآيد كه موسى ده سال براى شعيب كار كرد ، اين مطلب در حديثى در كتاب وسائل الشيعه جلد 15 صفحه 34 ( كتاب النكاح ابواب المهور باب 22 حديث 4 ) آمده است .\r\n","page_name":" 72 ","page_number":72},
  {"content":"\r\nشستشو دادن كار آسانى نيست .\r\nدر تورات و همچنين در روايات اسلامى آمده كه شعيب براى قدردانى از زحمات موسى قرار گذاشته بود گوسفندانى كه با علائم مخصوصى متولد مىشوند به او ببخشد ، اتفاقا در آخرين سال كه موسى عزم داشت با شعيب خدا حافظى كند و به سوى مصر بازگردد ، تمام يا غالب نوزادان گوسفند با همان ويژگى متولد شدند . ( 1 ) و شعيب نيز با كمال ميل آنها را به موسى داد .\r\nبديهى است موسى به اين قانع نيست كه تا پايان عمر شبانى كند - هر چند محضر شعيب براى او بسيار مغتنم بود - او بايد به يارى قوم خود بشتابد كه در زنجير اسارت گرفتارند و در جهل و نادانى و بىخبرى غوطه ورند .\r\nاو بايد به بىعدالتيها در مصر پايان بخشد ، بتها را بشكند ، طاغوتيان را ذليل ، و مظلومان را به يارى خدا عزيز كند و يك احساس درونى موسى را به اين سفر تشويق مىكرد .\r\nسرانجام اثاث و متاع و گوسفندان خود را جمعآورى كرد و بار سفر را بست .\r\nضمنا از تعبير به « اهل » كه در آيات متعددى از قرآن آمده استفاده مىشود كه موسى غير از همسرش در آنجا فرزند يا فرزندانى همراه داشت ، روايات اسلامى نيز اين معنى را تاييد مىكند و در تورات در سفر خروج به آن تصريح شده است ، بعلاوه همسرش در آن موقع باردار بود .\r\nاو به هنگام بازگشت ، راه را گم كرد و شايد به اين دليل بود كه براى گرفتار نشدن در چنگال متجاوزان شام از بيراهه مىرفت .\r\nبه هر حال قرآن در نخستين آيه مورد بحث مىگويد : « هنگامى كه موسى مدت خود را به پايان رسانيد و همراه خانواده اش حركت كرد ، از جانب طور\r\n\r\n","description":"","footnote":"\r\n( 1 ) اعلام قرآن صفحه 409 .\r\n","page_name":" 73 ","page_number":73},
  {"content":"\r\nآتشى ديد « ! ( * ( فَلَمَّا قَضى مُوسَى الأَجَلَ وَسارَ بِأَهْلِه آنَسَ مِنْ جانِبِ الطُّورِ ناراً ) * ) .\r\n« به خانواده اش گفت : همين جا درنگ كنيد ، من آتشى ديدم ، مىروم شايد خبرى براى شما بياورم ، يا شعله اى از آتش ، تا با آن گرم شويد » ( * ( قالَ لأَهْلِه امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ ) * ) .\r\n« آنست » از ماده « ايناس » به معنى مشاهده كردن و ديدن توأم با يك نوع آرامش و انس است ، « جذوة » به معنى قطعه اى از آتش است ، و بعضى گفته‌اند به قطعه بزرگى از هيزم گفته مىشود .\r\nاز جمله « * ( آتِيكُمْ مِنْها بِخَبَرٍ ) * » ( خبرى بياورم ) استفاده مىشود كه او راه را گم كرده بود ، و از جمله « * ( لَعَلَّكُمْ تَصْطَلُونَ ) * » بدست مىآيد كه شبى بود سرد و ناراحت كننده .\r\nدر آيه سخنى از وضع همسر موسى به ميان نيامده ، ولى مشهور در تفاسير و روايات اين است كه او باردار بود و در آن لحظه درد زائيدن به او دست داد ، و موسى از اين نظر نيز نگران بود .\r\n« هنگامى كه به سراغ آتش آمد ( ديد آتشى است نه همچون آتشهاى ديگر خالى از حرارت و سوزندگى ، يكپارچه نور و صفا ، در همين حال كه موسى سخت در تعجب فرو رفته بود ) ناگهان از ساحل راست وادى در آن سرزمين بلند و پر بركت از ميان يك درخت ندا داده شد كه اى موسى منم خداوند پروردگار عالميان » ! ( * ( فَلَمَّا أَتاها نُودِيَ مِنْ شاطِئِ الْوادِ الأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّه رَبُّ الْعالَمِينَ ) * ) .\r\n« شاطئ » به معنى ساحل و « وادى » به معنى « دره » يا « محل عبور سيلاب »\r\n","description":"","footnote":"","page_name":" 74 ","page_number":74},
  {"content":"\r\nو « ايمن » به معنى راست و صفت است براى « شاطى » و « بقعه » به معنى قطعه زمينى است كه نسبت به اطرافش مشخص است .\r\nبدون شك خداوند قدرت دارد امواج صوتى را در هر چيز بخواهد بيافريند در اينجا در ميان درخت ايجاد كرد ، چرا كه مىخواهد با موسى سخن بگويد ، و موسى جسم است و داراى گوش ، و نيازمند به امواج صوتى ، البته بسيارى اوقات پيامبران از طريق الهام درونى وحى را مىگرفتند ، و گاه در خواب ، ولى گاهى نيز از طريق شنيدن امواج صوتى بوده است ، و به هر حال به هيچوجه جاى اين توهم نيست كه براى خدا جسمى قائل شويم .\r\nدر بعضى از روايات آمده كه موسى هنگامى كه نزديك آتش رسيد دقت كرد ديد از درون شاخه سبزى آتش مىدرخشد ، و لحظه به لحظه پرفروغتر و زيباتر مىشود با شاخه كوچكى كه در دست داشت خم شد تا كمى از آن بر گيرد ، آتش به سوى او آمد وحشت كرد و عقب رفت ! گاه او به سوى آتش مىآمد و گاه آتش به سوى او كه ناگهان ندايى برخاست و بشارت وحى به او داد ، و به اين ترتيب از قرائن غير قابل انكار براى موسى روشن شد كه اين ندا نداى الهى است و نه غير آن .\r\nاما با توجه به ماموريت بزرگ و سنگينى كه موسى بر عهده دارد بايد معجزاتى بزرگ به تناسب آن از سوى خدا در اختيارش قرار داده شود كه به دو قسمت مهم آن در اين آيات اشاره شده است :\r\nنخست اينكه « به موسى ندا داده شد كه عصايت را بيفكن ، و موسى عصا را افكند ، هنگامى كه به آن نگاه كرد ديد همچون مارى است كه با سرعت و شدت حركت مىكند ، موسى ترسيد و به عقب برگشت و حتى پشت سر خود را نگاه نكرد » ! ( * ( وَأَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ ) * ) .\r\nروزى كه موسى اين عصا را براى خود انتخاب كرد تا هنگام خستگى بر\r\n","description":"","footnote":"","page_name":" 75 ","page_number":75},
  {"content":"\r\nآن تكيه كند و براى گوسفندان برگهاى درختان را بريزد باور نمىكرد كه در درونش چنين قدرت بزرگى به فرمان خدا نهفته باشد ، و اين عصاى ساده چوپانى كاخهاى بيدادگران را به لرزه درآورد ، و چنين است موجودات اين جهان كه گاه در نظر ما كوچكند اما استعدادهاى بزرگى در درون نهفته دارند كه به فرمان خدا آشكار مىگردد .\r\nدر اين هنگام بار ديگر موسى ندا را شنيد كه به او مىگويد : « برگرد و نترس تو در امان هستى » ! ( * ( أَقْبِلْ وَلا تَخَفْ إِنَّكَ مِنَ الآمِنِينَ ) * ) .\r\n« جان » در اصل به معنى موجود ناپيدا است و به مارهاى كوچك « جان » گفته مىشود چون به صورت ناپيدايى از لابلاى علفها و شيارهاى زمين مىگذرند البته در بعضى ديگر از آيات قرآن تعبير به « ثعبان مبين » ( اژدهاى آشكار ) شده است ( سوره اعراف - 107 و شعراء - 32 ) و سابقا گفته‌ايم اين تفاوت تعبيرها ممكن است بيانگر حالات مختلف آن مار باشد كه در آغاز كوچك بود ، و بعد به صورت اژدهايى عظيم درمىآمد ، اين احتمال نيز وجود دارد كه موسى نخستين بار كه در وادى طور آن را ديد به صورت كوچكترى بود و در مراحل بعد بزرگتر .\r\nبه هر حال موسى مىبايست به اين حقيقت آشنا شود كه در محضر پروردگار امنيت مطلق حكمفرما است ، آنجا جاى ترس و خوف نيست .\r\nمعجزه نخستين آيتى از وحشت بود ، سپس به او دستور داده مىشود كه به سراغ معجزه ديگرش برود كه آيتى از نور و اميد است و مجموع آن دو تركيبى از « انذار » و « بشارت » خواهد بود ، به او فرمان داده شد « دست خود را در - گريبانت كن و بيرون آور ، هنگامى كه خارج مىشود سفيد و درخشنده است ، بدون عيب و نقص » ( * ( اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ ) * ) .\r\nاين سفيدى و درخشندگى بر اثر بيمارى برص و مانند آن نبود ، نورى بود\r\n","description":"","footnote":"","page_name":" 76 ","page_number":76},
  {"content":"\r\nالهى كه كاملا تازگى داشت .\r\nمشاهده اين خارق عادات عجيب ، در آن شب تاريك و در آن بيابان خالى ، موسى را سخت تكان داد ، و براى اينكه آرامش خويش را باز يابد دستور ديگرى به او داده شد و دستور اين بود : « دستهايت را بر سينه ات بگذار تا قلبت آرامش خود را باز يابد » ( * ( وَاضْمُمْ إِلَيْكَ جَناحَكَ مِنَ الرَّهْبِ ) * ) .\r\nبعضى نيز گفته‌اند اين جمله كنايه از لزوم قاطعيت و عزم راسخ در اداى مسئوليت رسالت و عدم ترس و وحشت از هيچ مقام و هيچ قدرت است .\r\nبعضى نيز احتمال داده‌اند كه موسى هنگامى كه عصا تبديل به مار شد دست خود را گشود تا از خويشتن دفاع كند اما خداوند به او دستور داد دستت را جمع كن و نترس نيازى به دفاع نيست ! .\r\nتعبير « جناح » ( بال ) بجاى دست ، تعبير زيبايى است كه شايد هدف از آن تشبيه حالت آرامش انسان به حالت پرنده اى باشد كه به هنگام مشاهده امر وحشتناك بال و پر مىزند اما وقتى آرامش خود را باز يافت بال و پر خود را جمع مىكند .\r\nسپس همان ندا به موسى گفت : « اين دو دليل روشن از پروردگارت به سوى فرعون و اطرافيان او است كه آنها قوم فاسقى بوده و هستند » ( * ( فَذانِكَ بُرْهانانِ مِنْ رَبِّكَ إِلى فِرْعَوْنَ وَمَلَائِه إِنَّهُمْ كانُوا قَوْماً فاسِقِينَ ) * ) .\r\nآرى اين گروه از طاعت پروردگار خارج شده‌اند ، و طغيان را به حد اعلى رسانده‌اند ، وظيفه تو است كه آنها را نصيحت كنى و اندرز گويى ، و اگر مؤثر نشد با آنها مبارزه نمايى .\r\nدر اينجا موسى ع به ياد حادثه مهم زندگيش در مصر افتاد ، حادثه كشتن مرد قبطى و بسيج نيروهاى فرعونى براى تلافى خون او ، گرچه موسى به خاطر\r\n","description":"","footnote":"","page_name":" 77 ","page_number":77},
  {"content":"\r\nحمايت مظلومى با اين ظالم گلاويز شده بود ولى اينها در منطق فرعون معنى نداشت او هنوز هم تصميم دارد اگر موسى را پيدا كند بدون چون و چرا به قتل برساند .\r\nلذا در اينجا « عرض مىكند : پروردگارا ! من از آنها يك نفر را كشته‌ام ، مىترسم به تلافى خون او مرا به قتل برسانند » و اين ماموريت ناتمام بماند ( * ( قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ ) * ) .\r\nاز اين گذشته من تنها هستم و زبانم آن قدر فصيح نيست ، « برادرم را نيز با من بفرست كه زبانش از من گوياتر است ، تا مرا يارى و تصديق كند ، من از اين بيم دارم كه تنها بمانم و تكذيبم كنند » ( و اين كار بزرگ به انجام نرسد ) ( * ( وَأَخِي هارُونُ هُوَ أَفْصَحُ مِنِّي لِساناً فَأَرْسِلْه مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ ) * ) .\r\n« افصح » از ماده « فصيح » در اصل به معنى خالص بودن چيزى است ، و به سخن خالص و گويا كه خالى از هر گونه حشو و زوائد باشد فصيح گفته مىشود و « ردء » به معنى معين و ياور است .\r\nبه هر حال از آنجا كه اين ماموريت بسيار بزرگ و سنگين بود و موسى مىخواست هرگز با شكست مواجه نشود اين تقاضا را از خداوند بزرگ كرد .\r\nخداوند نيز دعوت او را اجابت كرد ، و به او اطمينان كافى داد و فرمود :\r\n« ما بازوان تو را به وسيله برادرت ( هارون ) محكم مىكنيم » ( * ( قالَ سَنَشُدُّ عَضُدَكَ بِأَخِيكَ ) * ) .\r\n« و براى شما در تمام مراحل سلطه و برترى قرار مىدهيم » ( * ( وَنَجْعَلُ لَكُما سُلْطاناً ) * ) .\r\nكاملا مطمئن باشيد ، « آنها هرگز به شما دست پيدا نمىكنند ، و به بركت\r\n","description":"","footnote":"","page_name":" 78 ","page_number":78},
  {"content":"\r\nآيات به شما دست نمىيابند و بر شما پيروز نمىشوند « ( * ( فَلا يَصِلُونَ إِلَيْكُما بِآياتِنا ) * ) .\r\nبلكه « شما و پيروانتان غالب و پيروزيد » ( * ( أَنْتُما وَمَنِ اتَّبَعَكُمَا الْغالِبُونَ ) * ) .\r\nچه نويد بزرگى ؟ و چه بشارت عظيمى ؟ نويد و بشارتى كه قلب موسى را گرم و عزم او را جزم و اراده او را محكم و آهنين ساخت كه اثرات روشن آن را در فرازهاى آينده از اين داستان خواهيم ديد ( 1 ) .\r\n\r\n","description":"","footnote":"\r\n( 1 ) در زمينه اين مباحث در جلد سيزدهم تفسير نمونه ، در سوره طه ، و در جلد ششم در تفسير سوره اعراف ، و در جلد پانزدهم ، در تفسير سوره شعراء بحثهاى ديگرى داشته‌ايم .\r\n","page_name":" 79 ","page_number":79},
  {"content":"\r\n\r\n[ سوره القصص ‹ 28 › : آيات 36 تا 37 
  ]\r\nفَلَمَّا جاءَهُمْ مُوسى بِآياتِنا بَيِّناتٍ قالُوا ما هذا إِلَّا سِحْرٌ مُفْتَرىً وَما سَمِعْنا بِهذا فِي آبائِنَا الأَوَّلِينَ ‹ 36 › وَقالَ مُوسى رَبِّي أَعْلَمُ بِمَنْ جاءَ بِالْهُدى مِنْ عِنْدِه وَمَنْ تَكُونُ لَه عاقِبَةُ الدَّارِ إِنَّه لا يُفْلِحُ الظَّالِمُونَ ‹ 37 ›\r\n\r\nترجمه :\r\n36 - هنگامى كه موسى با معجزات روشن ما به سراغ آنها آمد گفتند : اين چيزى جز سحر نيست كه به دروغ به خدا بسته شده ، ما هرگز چنين چيزى در نياكان خود نشنيده‌ايم ! 37 - موسى گفت : پروردگار من از حال كسانى كه هدايت را از نزد او آورده‌اند ، و كسانى كه سرانجام سراى دنيا و آخرت از آن آنهاست آگاهتر است ، مسلما ظالمان رستگار نخواهند شد .\r\n\r\nتفسير : موسى در برابر فرعون\r\nدر اينجا با هشتمين صحنه از اين ماجراى بزرگ روبرو مىشويم .\r\nموسى ع فرمان نبوت و رسالت در آن شب تاريك و در آن سرزمين مقدس از خداوند دريافت نمود ، به مصر آمد و برادرش هارون را با خبر ساخت و پيام اين رسالت بزرگ را به او رسانيد ، هر دو به سراغ فرعون رفتند ، و بعد از زحمت زياد توانستند با شخص او روبرو شوند ، در حالى كه اطرافيان و خاصانش گرداگرد او را گرفته بودند ، موسى ع دعوت الهى را به آنها ابلاغ كرد ، اكنون ببينيم عكس العمل آنها در برابر پيام حق چه بود ؟\r\n","description":"","footnote":"","page_name":" 80 ","page_number":80},
  {"content":"\r\nقرآن در نخستين آيات مورد بحث مىگويد : « هنگامى كه موسى با معجزات روشن ما به سراغ آنها آمد ، آنها گفتند : اين چيزى جز سحر نيست كه به دروغ به خدا بسته شده است » ! ( * ( فَلَمَّا جاءَهُمْ مُوسى بِآياتِنا بَيِّناتٍ قالُوا ما هذا إِلَّا سِحْرٌ مُفْتَرىً ) * ) .\r\n« ما هرگز چنين چيزى را در نياكان خود نشنيده‌ايم » ! ( * ( وَما سَمِعْنا بِهذا فِي آبائِنَا الأَوَّلِينَ ) * ) .\r\nآنها در برابر معجزات بزرگ موسى به همان حربه اى متوسل شدند كه همه جباران و گمراهان در طول تاريخ در برابر معجزات انبياء به آن متوسل مىشدند حربه سحر ، چرا كه آن خارق عادت بود و اين هم خارق عادت ، « لكن اين كجا و آن كجا » ؟ ! ساحران ، افراد منحرف و دنياپرستى هستند كه اساس كارشان بر تحريف حقايق است ، و با اين نشانه به خوبى مىتوان آنها را شناخت ، در حالى كه دعوت انبياء و محتواى آن گواه صدق معجزات آنها است .\r\nوانگهى ساحران چون به نيروى بشرى متكى هستند هميشه كارشان محدود است ، اما پيامبران كه از نيروى الهى بهره مىگيرند ، معجزاتشان عظيم و نامحدود .\r\nتعبير به « آيات بينات » كه اشاره به معجزات موسى است از اين جهت به صيغه جمع آمده كه ممكن است موسى علاوه بر اين دو معجزه ، معجزات ديگرى هم به آنها ارائه داده باشد ، و يا هر يك از اين دو معجزه خود تركيبى از معجزه‌هاى متعدد بوده : تبديل شدن عصا به مار عظيم معجزه اى است ، و بازگشت آن به حال اول معجزه اى ديگر ، و همچنين درخشندگى دست موسى در يك لحظه معجزه اى است ، و بازگشتش به حال اول معجزه اى ديگر ! .\r\nتعبير به « مفترى » از ماده « فريه » به معنى تهمت و دروغ از اين نظر است كه مىخواستند بگويند : موسى اين نسبت را به دروغ بر خدا بسته !\r\n","description":"","footnote":"","page_name":" 81 ","page_number":81},
  {"content":"\r\nتعبير به اينكه ما هرگز چنين چيزى را در نياكان خود نشنيده‌ايم با اينكه قبل از موسى ، آوازه دعوت نوح و ابراهيم و يوسف در آن سرزمين پيچيده بود يا به خاطر فاصله زياد و بعد عهد و يا به خاطر اين است كه مىخواهند بگويند نياكان ما نيز در مقابل چنين دعوتهايى هرگز تسليم نشده‌اند .\r\nاما موسى در پاسخ آنها با لحن تهديدآميزى چنين « گفت : پروردگار من از حال كسانى كه هدايت را از نزد او براى مردم مىآورند آگاه تر است ، و همچنين از كسانى كه سرانجام سراى دنيا و آخرت از آنها است » ( * ( وَقالَ مُوسى رَبِّي أَعْلَمُ بِمَنْ جاءَ بِالْهُدى مِنْ عِنْدِه وَمَنْ تَكُونُ لَه عاقِبَةُ الدَّارِ ) * ) .\r\nاشاره به اينكه خدا به خوبى از حال من آگاه است ، هر چند شما مرا متهم به دروغ كنيد ، چگونه ممكن است خدا چنين خارق عادتى در اختيار دروغگويى قرار دهد كه مايه گمراهى بندگانش شود ، اينكه خدا باطن مرا مىداند و اين امكان را به من داده بهترين دليل بر حقانيت دعوت من است .\r\nاز اين گذشته دروغگو تنها مدت كوتاهى مىتواند به كار خود ادامه دهد و عاقبت پرده از روى اعمالش برداشته مىشود ، شما منتظر بمانيد تا ببينيم عاقبت كار و پيروزى از آن كيست ، و شكست از آن كى ؟\r\nمطمئن باشيد اگر من دروغگو باشم ظالم هستم ، « و ظالم هرگز رستگار نخواهد شد » ( * ( إِنَّه لا يُفْلِحُ الظَّالِمُونَ ) * ) .\r\nاين تعبير شبيه تعبير ديگرى است كه در آيه 69 سوره طه آمده است :\r\nوَ لا يُفْلِحُ السَّاحِرُ حَيْثُ آتى : « ساحر هر كجا برود رستگار نخواهد شد » ! اين جمله ضمنا ممكن است اشاره اى به وضع فرعونيان لجوج و مستكبر باشد كه شما از وضع معجزات من به حقانيت دعوتم پىبرده‌ايد اما ظالمانه با من مخالفت مىكنيد ، ولى بدانيد پيروز نخواهيد شد و عاقبت از آن من است نه از\r\n","description":"","footnote":"","page_name":" 82 ","page_number":82},
  {"content":"\r\nآن شما .\r\nتعبير به « * ( عاقِبَةُ الدَّارِ ) * » ممكن است اشاره به سرانجام دار دنيا يا دار آخرت و يا هر دو باشد ، البته معنى سوم جامعتر و مناسبتر به نظر مىرسد .\r\nموسى با اين بيان منطقى و مؤدبانه شكست و ناكامى آنها را در اين دنيا و جهان ديگر به آنها گوشزد كرد .\r\n","description":"","footnote":"","page_name":" 83 ","page_number":83},
  {"content":"\r\n\r\n[ سوره القصص ‹ 28 › : آيات 38 تا 42 
  ]\r\nوَ قالَ فِرْعَوْنُ يا أَيُّهَا الْمَلأُ ما عَلِمْتُ لَكُمْ مِنْ إِله غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِله مُوسى وَإِنِّي لأَظُنُّه مِنَ الْكاذِبِينَ ‹ 38 › وَاسْتَكْبَرَ هُوَ وَجُنُودُه فِي الأَرْضِ بِغَيْرِ الْحَقِّ وَظَنُّوا أَنَّهُمْ إِلَيْنا لا يُرْجَعُونَ ‹ 39 › فَأَخَذْناه وَجُنُودَه فَنَبَذْناهُمْ فِي الْيَمِّ فَانْظُرْ كَيْفَ كانَ عاقِبَةُ الظَّالِمِينَ ‹ 40 › وَجَعَلْناهُمْ أَئِمَّةً يَدْعُونَ إِلَى النَّارِ وَيَوْمَ الْقِيامَةِ لا يُنْصَرُونَ ‹ 41 › وَأَتْبَعْناهُمْ فِي هذِه الدُّنْيا لَعْنَةً وَيَوْمَ الْقِيامَةِ هُمْ مِنَ الْمَقْبُوحِينَ ‹ 42 ›\r\n\r\nترجمه :\r\n38 - فرعون گفت : اى جمعيت ( درباريان ! ) من خدايى جز خودم براى شما سراغ ندارم ! ( اما براى تحقيق بيشتر ) اى هامان آتشى بر گل بيفروز ! ( و آجرهاى محكم بساز ) و براى من برج بلندى ترتيب ده ، تا از خداى موسى خبر گيرم هر چند من گمان مىكنم او از دروغگويان است ! 39 - ( سرانجام ) فرعون و لشكريانش به ناحق در زمين استكبار كردند ، و پنداشتند به سوى\r\n","description":"","footnote":"","page_name":" 84 ","page_number":84},
  {"content":"\r\nما باز نمىگردند .\r\n40 - ما نيز او و لشكريانش را گرفتيم و به دريا افكنديم ، اكنون بنگر پايان كار ظالمان چه شد ؟\r\n41 - و ما آنها را پيشوايانى كه دعوت به آتش ( دوزخ ) مىكنند قرار داديم ، و روز رستاخيز يارى نخواهند شد .\r\n42 - در اين دنيا لعنت پشت سر لعنت نصيب آنها كرديم ، و روز قيامت از زشت رويانند .\r\n\r\nتفسير : ببين سرانجام كار ظالمان چه شد ؟ !\r\nدر اينجا با نهمين صحنه از اين تاريخ پرماجرا و آموزنده مواجه مىشويم و آن صحنه سازى فرعون بوسيله ساختن برج معروفش براى بيرون كردن موسى از ميدان است .\r\nمىدانيم يكى از سنتهاى سياستبازان كهنه كار اين است كه هر گاه حادثه مهمى بر خلاف ميل آنها واقع شود براى « منحرف ساختن افكار عمومى » از آن فورا دست به كار آفريدن صحنه تازه اى مىشوند كه افكار توده‌ها را به خود جلب و از آن حادثه نامطلوب منحرف و منصرف كنند .\r\nبه نظر مىرسد كه داستان ساختن برج عظيم بعد از ماجراى مبارزه موسى با ساحران بوده ، چرا كه از سوره مؤمن در قرآن مجيد استفاده مىشود كه اين كار در هنگامى بود كه فرعونيان نقشه قتل موسى را مىكشيدند ، و مؤمن آل فرعون به دفاع از او برخاسته بود . و مىدانيم قبل از مبارزه موسى ع با ساحران چنين سخنى در كار نبود ، بلكه برنامه تحقيق در باره موسى و كوبيدن او از طريق ساحران در جريان بود . و از آنجا كه قرآن مجيد جريان مبارزه موسى را با ساحران در سوره‌هاى طه و اعراف و يونس و شعراء بيان كرده است در اينجا از بيان آن صرفنظر نموده ، تنها به مساله بناى برج پرداخته كه تنها در اين سوره و سوره مؤمن مطرح شده است .\r\n","description":"","footnote":"","page_name":" 85 ","page_number":85},
  {"content":"\r\nبه هر حال آوازه پيروزى موسى ع بر ساحران در سراسر مصر پيچيد ، ايمان آوردن ساحران به موسى نيز مزيد بر علت شد ، موقعيت حكومت فرعونيان سخت به خطر افتاد احتمال بيدار شدن توده‌هاى در بند بسيار زياد بود ، بايد افكار عمومى را به هر قيمتى كه هست از اين مساله منحرف ساخت و يك سلسله مشغوليات ذهنى كه در عين حال توأم با بذل و بخشش دستگاه حكومت باشد و مردم را بتواند اغفال و تحميق كند فراهم ساخت .\r\nفرعون در اين زمينه به مشورت نشست ، و در نتيجه فكرش به چيزى رسيد كه در نخستين آيه مورد بحث آمده است : « فرعون گفت : اى گروه اطرافيان و درباريان ! من خدايى غير از خودم براى شما سراغ ندارم » ! ( * ( وَقالَ فِرْعَوْنُ يا أَيُّهَا الْمَلأُ ما عَلِمْتُ لَكُمْ مِنْ إِله غَيْرِي ) * ) .\r\nخداى زمينى مسلما منم ! و اما خداى آسمان دليلى بر وجود او در دست نيست ، اما من احتياط را از دست نمىدهم و به تحقيق مىپردازم ! سپس رو به وزيرش هامان كرد گفت : « هامان ! آتشى برافروز بر خشتها » ( و آجرهاى محكمى بساز ) ( * ( فَأَوْقِدْ لِي يا هامانُ عَلَى الطِّينِ ) * ) .\r\n« سپس قصر و برجى بسيار مرتفع براى من بساز ، تا بر بالاى آن روم ، و خبرى از خداى موسى بگيرم ! ، هر چند من باور نمىكنم او راستگو باشد ، و فكر مىكنم او از دروغگويان است » ! ( * ( فَاجْعَلْ لِي صَرْحاً لَعَلِّي أَطَّلِعُ إِلى إِله مُوسى وَإِنِّي لأَظُنُّه مِنَ الْكاذِبِينَ ) * ) .\r\nچرا فرعون نامى از آجر نبرد و با جمله آتشى بر گل ( خشت ) بيفروز قناعت كرد ؟ بعضى مىگويند دليلش اين است كه تا آن زمان ساختن آجر معمول نشده بود ، و اين كار به ابتكار فرعونيان صورت گرفت در حالى كه بعضى ديگر معتقدند اين طرز بيان يك نوع بيان متكبرانه و موافق سنت جباران بوده است .\r\nبعضى نيز گفته‌اند كلمه « آجر » تعبير فصيحى نيست كه قرآن آن را به كار\r\n","description":"","footnote":"","page_name":" 86 ","page_number":86},
  {"content":"\r\nبرد ، لذا بجاى آن چنين تعبيرى را آورده است .\r\nدر اينجا جمعى از مفسران مانند « فخر رازى » و « آلوسى » به بيان اين سخن پرداخته‌اند كه آيا به راستى فرعون اين دستور خود را در زمينه ساختن كاخ آسمان خراشش عملى ساخت يا نه ؟\r\nظاهرا چيزى كه فكر اين مفسران را به خود مشغول داشته اين است كه به هيچ حساب اين كار عاقلانه نبوده است ، مگر مردم بالاى كوه‌ها نرفته بودند و منظره آسمان را همانگونه كه بر روى زمين است نديده بودند ؟ كاخى كه به دست بشر ساخته مىشود از كوه مرتفعتر است ؟ كدام احمق باور مىكرد كه از بالاى چنين كاخى بتوان به آسمان دست يافت ؟ ! ولى آنها كه چنين مىانديشند از اين نكته غافلند كه اولا سرزمين مصر كوهستانى نبود ، و از اين گذشته ساده لوحى توده‌هاى مردم آن زمان را فراموش كرده‌اند كه چگونه ممكن بود آنها را با اين مسائل اغفال كرد و فريب داد ؟ حتى در عصر و زمان ما كه به اصطلاح عصر علم و دانش است مسائلى مىبينيم كه شباهت به اين فريب و نيرنگها دارد .\r\nبه هر حال طبق بعضى از تواريخ ، « هامان » دستور داد تا زمين وسيعى براى اين كاخ و برج بلند در نظر گيرند ، و پنجاه هزار مرد بناء و معمار براى اين كار گسيل داشت ، و هزاران نفر كارگر براى فراهم آوردن وسائل كار مامور كرد ، درهاى خزانه را گشود و اموال زيادى در اين راه مصرف كرد و كارگران زيادى به كار گمارد ، به طورى كه در همه جا سر و صداى اين برج عظيم پيچيد .\r\nهر قدر اين بنا بالاتر و بالاتر مىرفت ، مردم بيشتر به تماشاى آن مىآمدند ، و در انتظار اين بودند كه فرعون با اين بنا چه خواهد كرد .\r\nبنا بقدرى بالا رفت كه بر تمام اطراف مسلط شد ، بعضى نوشته‌اند معماران آن را چنان ساختند كه از پله‌هاى مارپيچ آن مرد اسب سوارى مىتوانست بر فراز برج\r\n","description":"","footnote":"","page_name":" 87 ","page_number":87},
  {"content":"\r\nقرار گيرد ! هنگامى كه ساختمان به اتمام رسيد ، و بيش از آن توان بالا بردن آن را نداشتند ، روزى فرعون با تشريفاتى به آنجا آمد ، و شخصا از برج عظيم بالا رفت هنگامى كه بر فراز برج رسيد نگاهى به آسمان كرد و منظره آسمان را همانگونه ديد كه از روى زمين صاف معمولى مىديد ، كمترين تغيير و دگرگونى وجود نداشت ! .\r\nمعروف است تيرى به كمان گذاشت به آسمان پرتاب كرد تير بر اثر اصابت به پرنده اى ، و يا طبق توطئه قبلى خودش خونآلود بازگشت فرعون از آنجا پائين آمد و به مردم گفت : برويد و فكرتان راحت باشد خداى موسى را كشتم ! ( 1 ) .\r\nحتما گروهى از ساده لوحان و مقلدان چشم و گوش بسته حكومت وقت اين خبر را باور كردند و در همه جا پخش نمودند ، و از آن سرگرمى تازه اى براى اغفال مردم مصر ساختند .\r\nاين را نيز نقل كرده‌اند كه اين بنا دوامى نياورد ( و طبعا هم نبايد دوام بياورد ) آرى اين بنا در هم شكست و ويران شد و گروهى را از ميان برد ، و در اينجا داستانهاى ديگرى نقل كرده‌اند كه چون اصالت آنها روشن نبود از نقل آنها صرفنظر شد .\r\nقابل توجه اينكه فرعون در اين سخنش « * ( ما عَلِمْتُ لَكُمْ مِنْ إِله غَيْرِي ) * » ( من غير از خودم خدايى براى شما سراغ ندارم ! ) نهايت شيطنت را به خرج مىدهد الوهيت خود را مسلم مىشمرد و بحث را تنها در اين قرار مىدهد آيا غير از او خداى ديگرى هست يا نه ؟ ! سپس به خاطر عدم وجود دليل آن را نيز نفى مىكند .\r\nو در مرحله سوم براى اقامه دليل بر عدم وجود خدايى ديگر داستان برج\r\n\r\n","description":"","footnote":"\r\n( 1 ) اقتباس از تفسير ابو الفتوح رازى ذيل آيات مورد بحث جلد 8 صفحه 462 .\r\n","page_name":" 88 ","page_number":88},
  {"content":"\r\nعظيم را به ميان مىآورد ! همه اينها نشان مىدهد كه او به خوبى مطالب را مىدانست ، اما براى تحميق مردم مصر و حفظ موقعيت خويش با الفاظ بازى مىكرد .\r\nقرآن سپس به استكبار فرعون و فرعونيان و عدم تسليم آنها در برابر « مبدء » و « معاد » كه ريشه جنايات آنها نيز از انكار همين دو اصل سرچشمه مىگرفت پرداخته چنين مىگويد : « فرعون و لشكريانش به ناحق در زمين استكبار كردند ( و خدا را كه آفريننده بزرگ زمين و آسمان است انكار نمودند ) و گمان كردند كه قيامتى در كار نيست ، و به سوى ما باز نمىگردند » ( * ( وَاسْتَكْبَرَ هُوَ وَجُنُودُه فِي الأَرْضِ بِغَيْرِ الْحَقِّ وَظَنُّوا أَنَّهُمْ إِلَيْنا لا يُرْجَعُونَ ) * ) .\r\nانسان ضعيفى كه گاهى قادر به دور كردن پشه اى از خود نيست ، و گاه يك موجود ذره بينى به نام ميكرب نيرومندترين افراد او را به زير خاك مىفرستد چگونه مىتواند خود را بزرگ معرفى كند و دعوى الوهيت نمايد ؟ ! در حديث معروف قدسى آمده است كه خداوند مىفرمايد :\r\nالكبرياء ردائى ، و العظمة ازارى ، فمن نازعنى واحدا منهما القيته فى النار ! :\r\n« بزرگى رداى من است و عظمت لباسى است كه به قامت كبريايى من دوخته شده ، هر كس در اينها با من منازعه كند او را به دوزخ مىافكنم » ! ( 1 ) .\r\nبديهى است خدا نيازى به اين توصيفها ندارد مهم اين است كه طغيانگرى انسان و جنايتگرى او زمانى شروع مىشود كه خود را گم مىكند و باد كبر و غرور مغز او را پر سازد .\r\n\r\n","description":"","footnote":"\r\n( 1 ) تفسير « روح المعانى » ، تفسير كبير « فخر رازى » ، تفسير « الميزان » و تفاسير ديگر ذيل آيه مورد بحث .\r\n","page_name":" 89 ","page_number":89},
  {"content":"\r\nاما ببينيم سرانجام اين كبر و غرور به كجا رسيد ، قرآن مىگويد : « ما او و لشكريانش را گرفتيم و در دريا پرتاب كرديم » ! ( * ( فَأَخَذْناه وَجُنُودَه فَنَبَذْناهُمْ فِي الْيَمِّ ) * ) .\r\nآرى مرگ آنها را به دست عامل حياتشان سپرديم ، و نيل را كه رمز عظمت و قدرت آنها بود به گورستانشان مبدل ساختيم ! جالب اينكه تعبير به « * ( فَنَبَذْناهُمْ ) * » مىكند از ماده « نبذ » ( بر وزن نبض ) كه به معنى دور افكندن اشياء بىارزش و بىمقدار است راستى انسان خودخواه مستكبر و جانى و جبار چه ارزشى مىتواند داشته باشد ؟ ، آرى ما اين موجودات بىارزش را از جامعه انسانى طرد كرديم و صفحه زمين را از لوث وجودشان پاك ساختيم .\r\nو در پايان آيه روى سخن را به پيامبر اسلام كرده مىفرمايد : « ببين عاقبت كار ظالمان چگونه بود » ؟ ( * ( فَانْظُرْ كَيْفَ كانَ عاقِبَةُ الظَّالِمِينَ ) * ) .\r\nاين نگاه با چشم ظاهر نيست كه با چشم دل است ، و اين تعبير مخصوص ظالمان ديروز نيست كه ستمگران امروز نيز سرنوشتى جز اين ندارند ! بعد مىافزايد « ما آنها را امامان و پيشوايانى قرار داديم كه دعوت به دوزخ مىكنند و روز قيامت هيچكس به يارى آنها نمىآيد » ! ( * ( وَجَعَلْناهُمْ أَئِمَّةً يَدْعُونَ إِلَى النَّارِ وَيَوْمَ الْقِيامَةِ لا يُنْصَرُونَ ) * ) .\r\nاين تعبير براى بعضى از مفسران مشكلى ايجاد كرده كه چگونه ممكن است خداوند كسانى را پيشوايان باطل قرار دهد ؟ كار او دعوت به خير و مبعوث ساختن امامان و پيشوايان حق است نه باطل .\r\nولى اين مطلب پيچيده اى نيست ، زيرا اولا : آنها سردسته دوزخيانند و هنگامى كه گروه هايى از دوزخيان به سوى آتش حركت مىكنند آنها پيشاپيش\r\n","description":"","footnote":"","page_name":" 90 ","page_number":90},
  {"content":"\r\nآنان در حركتند ، همانگونه كه در اين جهان ائمه ضلال بودند در آنجا نيز پيشوايان دوزخند كه آن جهان تجسم بزرگى است از اين جهان ! .\r\nثانيا : ائمه ضلال بودن در حقيقت نتيجه اعمال خود آنها است ، و مىدانيم تاثير هر سبب به فرمان خدا است آنها خطى را پيش گرفتند كه به امامت گمراهان منتهى مىشد ، اين وضع آنها در رستاخيز .\r\nباز براى تاكيد بيشتر قرآن چهره آنها را در دنيا و آخرت چنين ترسيم مىكند : « در اين دنيا لعنتى پشت سر لعنت نصيب آنها كرديم ، و در روز قيامت آنها از زشت چهرگان و سيه رويانند » ( * ( وَأَتْبَعْناهُمْ فِي هذِه الدُّنْيا لَعْنَةً وَيَوْمَ الْقِيامَةِ هُمْ مِنَ الْمَقْبُوحِينَ ) * ) ( 1 ) .\r\nلعنت خدا كه همان طرد از رحمت است ، و لعنت فرشتگان و مؤمنان كه نفرين است هر صبح و شام و هر وقت و بىوقت نثار آنها مىشود ، گاهى در عموم لعن ظالمان و مستكبران داخلند ، و گاه بالخصوص مورد لعن و نفرين واقع مىشوند ، زيرا هر كس تاريخ آنها را و رق مىزند بر آنها لعن و نفرين مىفرستد ! به هر حال اين زشت سيرتان اين جهان زشت صورتان آن جهانند كه آن روز « يوم البروز » و روز كنار رفتن پرده‌ها است !\r\n\r\nنكته : امامان « نور » و « نار »\r\nدر منطق قرآن ما دو گونه « امام » داريم : امامى كه پيشواى متقين در مسير\r\n\r\n","description":"","footnote":"\r\n( 1 ) « مقبوح » از ماده « قبح » به معنى زشتى است ، و اينكه بعضى از مفسران « مقبوح » را به معنى مطرود يا رسوا و يا مغضوب و مانند آن تفسير كرده‌اند همه تفسير به لازم مطلب است و گرنه معنى « مقبوح » واضح است .\r\n","page_name":" 91 ","page_number":91},
  {"content":"\r\nهدايت است ، چنان كه در سوره انبياء آيه 73 در باره گروهى از پيامبران چنين مىخوانيم : وَجَعَلْناهُمْ أَئِمَّةً يَهْدُونَ بِأَمْرِنا وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ وَكانُوا لَنا عابِدِينَ : « آنها را پيشوايانى قرار داديم كه به فرمان ما مردم را هدايت مىكردند ، و انجام كارهاى نيك و برپا داشتن نماز و اداى زكات را به آنها وحى كرديم و آنها تنها مرا پرستش مىكردند » .\r\nاينها امامانى بودند با برنامه‌هاى روشن زيرا توحيد خالص و دعوت به خير و نيكى و حق و عدالت ، متن برنامه آنها را تشكيل مىداد ، اينها امامان نورند كه خط آنها در سلسله انبياء و اوصياء تا پيامبر خاتم و اوصيايش تداوم يافته .\r\nو امامانى كه رهبران ضلال و گمراهى هستند و به تعبير آيات مورد بحث ائمه نارند .\r\nاز ويژگيهاى اين دو گروه از پيشوايان ، آن چنان كه در حديثى از امام صادق ع آمده است ، اين است كه : « گروه اول فرمان خدا را بر فرمان خلق و اراده خودشان مقدم مىشمرند ، و حكم او را برترين احكام مىدانند ، در حالى كه گروه دوم فرمان خويش را بر فرمان خدا مقدم مىدارند و حكم خويش را قبل از حكم او مىشمرند » ( 1 ) .\r\nو با اين معيار شناخت اين دو گروه از امامان بسيار روشن خواهد بود ! در روز رستاخيز كه صفوف از هم مشخص مىشود هر گروهى بدنبال امامشاناند ناريان ، ناريان را طالبند ، و نوريان ، نوريان را چنان كه قرآن مىگويد : « يَوْمَ نَدْعُوا كُلَّ أُناسٍ بِإِمامِهِمْ » : « آن روز روزى است كه هر گروهى را به نام امامشان دعوت مىكنيم » ( اسراء - 71 ) .\r\nبارها گفته‌ايم رستاخيز تجسمى است عظيم از اين جهان كوچك و آنها كه در اينجا به امامى دل بسته‌اند و در خط او گام برمىدارند در آنجا نيز در خط او\r\n\r\n","description":"","footnote":"\r\n( 1 ) تفسير صافى ذيل آيات مورد بحث .\r\n","page_name":" 92 ","page_number":92},
  {"content":"\r\nهستند ! « بشر بن غالب » از امام « ابو عبد اللَّه الحسين » ع چنين نقل مىكند كه من از تفسير آيه يَوْمَ نَدْعُوا كُلَّ أُناسٍ بِإِمامِهِمْ از آن حضرت پرسيدم فرمود :\r\nامام دعا الى هدى فاجابوه اليه ، و امام دعا الى ضلالة فاجابوه اليها ، هؤلاء فى الجنة ، و هؤلاء فى النار ، و هو قوله عز و جل فَرِيقٌ فِي الْجَنَّةِ وَفَرِيقٌ فِي السَّعِيرِ ) * :\r\n« امامى دعوت به هدايت مىكند و گروهى اجابت او مىكنند ، و امامى دعوت به ضلالت مىكند و گروهى دعوتش را پذيرا مىشوند ، آنها در بهشتند و اينها در دوزخ ، و اين است معنى « فَرِيقٌ فِي الْجَنَّةِ وَفَرِيقٌ فِي السَّعِيرِ » ( 1 ) .\r\nجالب اينكه فرعونى كه در دنيا پيشاپيش روى پيروانش حركت كرد و آنها را در امواج نيل غرق نمود در قيامت نيز در پيشاپيش آنها حركت مىكند و در درياى آتش وارد مىكند ، چنان كه قرآن مىگويد : يَقْدُمُ قَوْمَه يَوْمَ الْقِيامَةِ فَأَوْرَدَهُمُ النَّارَ : « پيشاپيش قومش در روز قيامت حركت مىكند و آنها را وارد دوزخ مىسازد » ! ( هود - 98 ) .\r\nاين بحث را با سخنى از على ع پايان مىدهيم آنجا كه در باره گروهى از منافقان مىفرمايد :\r\nثم بقوا بعده ، فتقربوا الى ائمة الضلالة ، و الدعاة الى النار بالزور و البهتان ، فولوهم الاعمال ، و جعلوهم حكاما على رقاب الناس :\r\n« اين گروه بعد از پيامبر ماندند و به ائمه ضلال تقرب جستند ، و آنها دعوت كنندگان به دوزخ از طريق دروغ و بهتان بودند ، پيشوايان ضلال نيز از وجود اينها بهره گرفتند ، پستها به آنها دادند و آنها را بر گردن مردم حاكم و سوار كردند » ! ( 2 )\r\n\r\n","description":"","footnote":"\r\n( 1 ) امالى صدوق مطابق نقل نور الثقلين ج 3 ص 192 .\r\n( 2 ) نهج البلاغه خطبه 210 .\r\n","page_name":" 93 ","page_number":93},
  {"content":"\r\n\r\n[ سوره القصص ‹ 28 › : آيات 43 تا 46 
  ]\r\nوَ لَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ الأُولى بَصائِرَ لِلنَّاسِ وَهُدىً وَرَحْمَةً لَعَلَّهُمْ يَتَذَكَّرُونَ ‹ 43 › وَما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الأَمْرَ وَما كُنْتَ مِنَ الشَّاهِدِينَ ‹ 44 › وَلكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ وَما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَلكِنَّا كُنَّا مُرْسِلِينَ ‹ 45 › وَما كُنْتَ بِجانِبِ الطُّورِ إِذْ نادَيْنا وَلكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ ‹ 46 ›\r\n","description":"","footnote":"","page_name":" 94 ","page_number":94},
  {"content":"\r\n\r\nترجمه :\r\n43 - ما به موسى كتاب آسمانى داديم بعد از آن كه اقوام قرون نخستين را هلاك كرديم ، كتابى كه براى مردم بصيرت آفرين بود و مايه هدايت و رحمت ، تا متذكر شوند .\r\n44 - تو در جانب غربى نبودى هنگامى كه ما فرمان نبوت را به موسى داديم ، و تو از شاهدان اين ماجرا نبودى ( در آن هنگام كه معجزات را در اختيار موسى نهاديم ) .\r\n45 - ولى ما اقوامى را در اعصار مختلف خلق كرديم ، اما زمانهاى طولانى بر آنها گذشت ( و آثار انبياء از دلها محو شد ، لذا تو را با كتاب آسمانيت فرستاديم ) . تو هرگز در ميان مردم مدين اقامت نداشتى تا آيات ما را به دست آورى و براى آنها ( مشركان مكه ) بخوانى ، ولى ما بوديم كه تو را فرستاديم ( و اين اخبار را در اختيارت قرار داديم ) .\r\n46 - تو در طرف طور نبودى زمانى كه ما ندا داديم ، ولى اين رحمتى از سوى پروردگار تو بود ( كه اين اخبار را در اختيارت نهاد ) تا به وسيله آن قومى را انذار كنى كه قبل از تو هيچ انذار كننده اى براى آنها نيامده ، شايد متذكر گردند .\r\n\r\nتفسير : اين اخبار غيبى را تنها خدا در اختيارت نهاد\r\nدر اين بخش از آيات به « دهمين صحنه » يعنى آخرين بخش از آيات مربوط به داستان پر ماجراى موسى ع مىرسيم ، كه سخن از نزول احكام ، و تورات مىگويد ، يعنى زمانى كه دوران « نفى طاغوت » پايان گرفته ، و دوران سازندگى و اثبات آغاز مىشود .\r\nنخست مىفرمايد : « ما به موسى كتاب آسمانى داديم بعد از آنكه اقوام قرون نخستين را هلاك كرديم ، كتابى كه براى مردم بصيرتآفرين بود ، و مايه هدايت و رحمت تا متذكر شوند » ( * ( وَلَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ الأُولى بَصائِرَ لِلنَّاسِ وَهُدىً وَرَحْمَةً لَعَلَّهُمْ يَتَذَكَّرُونَ ) * ) .\r\nدر اينكه منظور از « قرون اولى » ( اقوام عصرهاى پيشين كه هلاك شدند )\r\n","description":"","footnote":"","page_name":" 95 ","page_number":95},
  {"content":"\r\nدر اينجا كدام اقوامند ؟ بعضى از مفسرين آن را اشاره به كفار قوم نوح و عاد و ثمود و مانند آنها مىدانند ، چرا كه با گذشت زمان ، آثار انبياى پيشين محو شده بود و لازم بود كتاب آسمانى تازه اى در اختيار بشريت قرار گيرد .\r\nو بعضى اشاره به هلاكت قوم فرعون كه بازماندگان اقوام پيشين بودند مىدانند ، چرا كه خداوند تورات را بعد از هلاك آنها به موسى ع داد .\r\nاما هيچ مانعى ندارد كه جمله فوق اشاره به همه اين اقوام باشد .\r\n« بصائر » جمع « بصيرت » به معنى بينايى است و در اينجا منظور آيات و دلائلى است كه موجب روشنايى قلب مؤمنان مىشد ، و هدايت و رحمت نيز از لوازم اين بصيرت است ، و به دنبال آن تذكر و بيدارى دلهاى آماده ( 1 ) .\r\nسپس به بيان اين حقيقت مىپردازد كه آنچه را در باره موسى و فرعون با تمام ريزه كاريهاى دقيق آن بيان كرديم ، خود دليلى است بر حقانيت قرآن تو ، چرا كه تو در اين صحنه‌ها هرگز حاضر نبودى و اين ماجراها را با چشم نديدى بلكه اين لطف خدا بود كه اين آيات را براى هدايت مردم بر تو نازل كرد .\r\nمىگويد : « تو در جانب غربى نبودى هنگامى كه ما فرمان نبوت را به موسى داديم ، و تو از شاهدان اين ماجراها محسوب نمىشدى » ( * ( وَما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الأَمْرَ وَما كُنْتَ مِنَ الشَّاهِدِينَ ) * ) .\r\nتوجه به اين نكته لازم است كه موسى ع در مسيرش از مدين به سوى مصر كه از سرزمين سينا مىگذشت درست از سوى « شرق » به « غرب » حركت مىكرد ، و به عكس هنگامى كه بنى اسرائيل از مصر به سوى شام آمدند و از سينا گذشتند از طرف غرب به شرق مىآمدند ( و لذا بعضى از مفسران جمله « فَأَتْبَعُوهُمْ مُشْرِقِينَ » را در سوره شعراء آيه 60 كه در باره تعقيب فرعونيان از بنى اسرائيل\r\n\r\n","description":"","footnote":"\r\n( 1 ) « بصائر » جمع بصيرت و ابصار جمع بصر است .\r\n","page_name":" 96 ","page_number":96},
  {"content":"\r\nسخن مىگويد اشاره به همين معنى دانسته بودند ) .\r\nسپس مىافزايد : « ولى ما اقوامى را در اعصار مختلف خلق كرديم ، اما زمانهاى طولانى بر آنها گذشت » و آثار انبياء و هدايت آنها از قلبها و انديشه هاشان محو شد لذا تو و قرآنت را آورديم و سرگذشت پيشينيان را بيان كرديم تا روشنگر انسانها باشد ) ( * ( وَلكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ ) * ) .\r\n« و تو هرگز در ميان اهل مدين اقامت نداشتى ( تا آيات و اخبار زندگى آنها را به دست آورى ) و براى آنها ( اهل مكه ) بخوانى » ( * ( وَما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا ) * ) ( 1 ) .\r\nاين ما بوديم كه تو را فرستاديم ( و اين اخبار دقيق مربوط به هزاران سال پيش را ( 2 ) در اختيار تو قرار داديم تا هادى اين خلق شوى ) ( * ( وَلكِنَّا كُنَّا مُرْسِلِينَ ) * ) .\r\nباز براى تاكيد همين معنا مىافزايد : « تو در طرف طور نبودى زمانى كه ما ندا داديم ( و فرمان نبوت را به نام موسى صادر نموديم « ( * ( وَما كُنْتَ بِجانِبِ الطُّورِ إِذْ نادَيْنا ) * ) » .\r\n\r\n","description":"","footnote":"\r\n( 1 ) « ثاوى » از ماده « ثوى » به معنى اقامه توأم با استقرار است ، و به همين جهت جايگاه و قرارگاه را « مثوى » مىگويند .\r\n( 2 ) فاصله ميان ظهور موسى ( ع ) و ظهور پيامبر اسلام ( ص ) حدود دو هزار سال بوده است .\r\n( 3 ) بعضى از مفسران احتمال داده‌اند كه منظور از ندا در اينجا ندايى است كه در يك مرتبه ديگر كه موسى ( ع ) به كوه طور با هفتاد نفر از بنى اسرائيل آمد ، از سوى خدا داده شد ، ولى اين احتمال بسيار بعيد است زيرا اين آيات اشاره به مطالبى است كه در آيات قبل آمده كه پيامبر ( ص ) از آن خبر داده در حالى كه شاهد و ناظر نبوده است و مىدانيم در آيات قبل سخن از حركت موسى از مدين به سوى مصر و شنيدن كلام خدا براى بار اول در وادى طور است ( دقت كنيد ) .\r\n","page_name":" 97 ","page_number":97},
  {"content":"\r\n« ولى ما اين اخبار را كه بر تو نازل كرديم به خاطر رحمتى است كه پروردگارت دارد تا بوسيله آن قومى را انذار كنى كه قبل از تو هيچ انذار كننده اى براى آنها نيامده ، شايد متذكر شوند » ( * ( وَلكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ ) * ) .\r\nكوتاه سخن اينكه : حوادث بيداركننده و هشداردهنده اى را كه در اقوام دور دست واقع شده و تو حاضر و ناظر آن نبودى ، براى تو بازگو كرديم ، تا آنها را براى اين قوم گمراه بخوانى شايد مايه بيدارى آنها گردد .\r\nدر اينجا اين سؤال پيش مىآيد كه چگونه قرآن مىگويد : هيچ انذار كننده اى قبل از تو براى اين قوم ( اعراب معاصر پيامبر ص ) نيامده ، در حالى كه مىدانيم هرگز روى زمين از حجت الهى خالى نمىشود ، و اوصياى پيامبران در ميان اين قوم نيز بوده‌اند ؟ ! در پاسخ مىگوئيم : منظور فرستادن پيامبر صاحب كتاب و انذاركننده آشكار است ، چرا كه ميان عصر حضرت مسيح ع و ظهور پيامبر اسلام ص قرنها طول كشيد و پيامبر اولو العزمى نيامد و همين موضوع بهانه اى به دست ملحدان و مفسدان داد .\r\nعلى ع در يكى از سخنانش مىفرمايد :\r\nان اللَّه بعث محمدا ( ص ) و ليس احد من العرب يقرأ كتابا و لا يدعى نبوة فساق الناس حتى بوأهم محلتهم و بلغهم منجاتهم :\r\n« خداوند هنگامى محمد را مبعوث كرد كه هيچ كس از عرب كتاب آسمانى نمىخواند و مدعى نبوتى نبود ، او مردم را در جايگاه لايقشان جاى داد و به سر منزل نجاتشان رسانيد » ( نهج البلاغه خطبه 33 ) .\r\n","description":"","footnote":"","page_name":" 98 ","page_number":98},
  {"content":"\r\n\r\n[ سوره القصص ‹ 28 › : آيات 47 تا 50 
  ]\r\nوَ لَوْ لا أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ وَنَكُونَ مِنَ الْمُؤْمِنِينَ ‹ 47 › فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى أَ وَلَمْ يَكْفُرُوا بِما أُوتِيَ مُوسى مِنْ قَبْلُ قالُوا سِحْرانِ تَظاهَرا وَقالُوا إِنَّا بِكُلٍّ كافِرُونَ ‹ 48 › قُلْ فَأْتُوا بِكِتابٍ مِنْ عِنْدِ اللَّه هُوَ أَهْدى مِنْهُما أَتَّبِعْه إِنْ كُنْتُمْ صادِقِينَ ‹ 49 › فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه إِنَّ اللَّه لا يَهْدِي الْقَوْمَ الظَّالِمِينَ ‹ 50 ›\r\n","description":"","footnote":"","page_name":" 99 ","page_number":99},
  {"content":"\r\n\r\nترجمه :\r\n47 - هر گاه ما پيش از فرستادن پيامبرى آنها را به خاطر اعمالشان مجازات مىكرديم مىگفتند پروردگارا چرا رسولى براى ما نفرستادى تا آيات ترا پيروى كنيم و از مؤمنان باشيم ؟ اگر به خاطر اين امر نبود مجازات آنها به جهت اعمالشان نياز به ارسال پيامبر هم نداشت ! 48 - هنگامى كه حق از نزد ما براى آنها آمد گفتند چرا مثل همان چيزى كه به موسى داده شد به اين پيامبر اعطا نگرديده است ؟ مگر بهانه جويانى همانند آنها معجزاتى را كه در گذشته به موسى داده شد ، انكار نكردند و گفتند اين دو ( موسى و هارون ) دو نفر ساحرند كه دست بدست هم داده‌اند ( تا ما را گمراه كنند ) و ما به هر يك از آنها كافريم ؟ ! 49 - بگو ، اگر راست مىگوئيد ( كه تورات و قرآن از سوى خدا نيست ) كتابى هدايت بخشتر از ايندو بياوريد تا من از آن پيروى كنم .\r\n50 - هر گاه اين پيشنهاد تو را نپذيرند ، بدان آنها از هوسهاى خود پيروى مىكنند و آيا گمراه تر از آن كس كه پيروى هواى نفس خويش كرده و هيچ هدايت الهى را نپذيرفته است كسى پيدا مىشود ؟ مسلما خداوند قوم ستمگر را هدايت نمىكند .\r\n\r\nتفسير : هر روز به بهانه اى از حق مىگريزند\r\nاز آنجا كه در آيات گذشته سخن از ارسال پيامبر ص به عنوان انذار كننده و بيمدهنده بود در نخستين آيه مورد بحث به لطفى كه بر وجود پيامبر ص مترتب است اشاره كرده مىگويد : « هر گاه ما پيش از فرستادن پيامبرى آنها را به خاطر اعمالشان مجازات مىكرديم ، مىگفتند : پروردگارا ! چرا رسولى براى ما نفرستادى تا آيات تو را پيروى كنيم و از مؤمنان باشيم » اگر به خاطر اين نبود مجازات آنها به جهت اعمال و كفرشان حتى نياز به ارسال پيامبر نداشت ( * ( وَلَوْ لا\r\n","description":"","footnote":"","page_name":" 100 ","page_number":100},
  {"content":"\r\n* ( أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ وَنَكُونَ مِنَ الْمُؤْمِنِينَ ) * ) ( 1 ) .\r\nدر حقيقت آيه اشاره به اين نكته است كه راه حق روشن است ، و هر عقلى حاكم به بطلان شرك و بتپرستى است ، و زشتى بسيارى از اعمال آنها همچون مظالم و ستمها از مستقلات حكم عقل مىباشد و حتى بدون فرستادن پيامبران در اين زمينه مىتوان آنها را مجازات كرد ، ولى خداوند حتى در اين قسمت كه حكم عقل در آن واضح و روشن است براى اتمام حجت و نفى هر گونه عذر پيامبران را با كتابهاى آسمانى و معجزات مىفرستد تا كسى نگويد بدبختى ما به خاطر نبودن راهنما بود ، اگر رهبر الهى داشتيم اهل هدايت و نجات بوديم .\r\nبه هر حال اين آيه از آياتى است كه دلالت بر لزوم لطف از طريق ارسال پيامبران دارد ، و نشان مىدهد كه سنت خداوند بر اين است كه قبل از ارسال پيامبر هيچ امتى را به خاطر گناهانشان مجازات نكند ، همانگونه كه در سوره نساء آيه 165 نيز مىخوانيم : رُسُلًا مُبَشِّرِينَ وَمُنْذِرِينَ لِئَلَّا يَكُونَ لِلنَّاسِ عَلَى اللَّه حُجَّةٌ بَعْدَ الرُّسُلِ وَكانَ اللَّه عَزِيزاً حَكِيماً : « ما پيامبرانى فرستاديم كه بشارت دهنده و بيم دهنده بودند تا براى مردم بعد از اين پيامبران حجتى باقى نماند و خداوند توانا و حكيم است » .\r\nسپس به بهانه جوئيهاى آنها اشاره مىكند كه آنها بعد از ارسال رسل نيز\r\n\r\n","description":"","footnote":"\r\n( 1 ) بسيارى از مفسران تصريح كرده‌اند كه جواب لولاى اول محذوف است و جزاى آن « لما ارسلنا رسولا » - يا - « لما وجب ارسال الرسل » بوده است ، البته تعبير دوم صحيحتر و واقعبينانه تر است و به هر حال اين سخن مربوط به احكامى است كه عقل مستقلا آن را درك مىكند ، و گرنه فرستادن پيامبران به دلائل ديگرى نيز لازم است ، هر چند يكى از فوائد آمدن پيامبران نيز تاكيد « احكام عقليه » همچون بطلان شرك و قبح ظلم و فساد است ( دقت كنيد ) .\r\n","page_name":" 101 ","page_number":101},
  {"content":"\r\nدست از بهانه گيرى برنداشتند ، و باز به راههاى انحرافى خود ادامه دادند مىگويد :\r\n« هنگامى كه حق از نزد ما براى آنها آمد گفتند : چرا به اين پيامبر مثل همان چيزى كه به موسى داده شد اعطا نگرديده است » ؟ ! ( * ( فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى ) * ) .\r\nچرا عصاى موسى در دست او نيست ؟ چرا يد بيضا ندارد ؟ چرا دريا براى او شكافته نمىشود ؟ چرا دشمنانش غرق نمىشوند ؟ چرا و چرا ؟ ! . . .\r\nقرآن به پاسخ اين بهانه جويى پرداخته مىگويد : « مگر بهانه جويانى همانند اينها معجزاتى را كه در گذشته به موسى داده شد انكار نكردند » ؟ ! ( * ( أَ وَلَمْ يَكْفُرُوا بِما أُوتِيَ مُوسى مِنْ قَبْلُ ) * ) .\r\n« مگر نگفتند اين دو ( موسى و هارون ) دو نفر ساحرند كه دست به دست هم داده‌اند ( تا ما را گمراه كنند ) و ما به هر كدام از آنها كافريم » ! ( * ( قالُوا سِحْرانِ تَظاهَرا وَقالُوا إِنَّا بِكُلٍّ كافِرُونَ ) * ) .\r\nتعبير به « سحران » با اينكه قاعدتا « ساحران » بايد گفته شود براى شدت تاكيد است ، چرا كه عرب وقتى در مورد كسى مؤكدا سخن مىگويد او را عين « عدالت » يا « ظلم » و يا « سحر » مىشمرد .\r\nاين احتمال نيز وجود دارد كه مراد از « سحران » دو معجزه بزرگ موسى « عصا » و « يد بيضاء » باشد .\r\nو اگر گفته شود كه اين انكارها چه ارتباطى با مشركان مكه دارد ؟ اين مربوط به فرعونيان كفرپيشه است ، پاسخ آن روشن است و آن اينكه منظور اين است كه مساله بهانه جويى چيز تازه اى نيست ، اينها همه از يك قماشند و سخنانشان شباهت زيادى با هم دارد و خط و روش و برنامه آنها يكى است .\r\nتفسير روشن آيه فوق همان بود كه گفتيم ولى جمعى از مفسران آيه را طور ديگرى تفسير كرده‌اند و گفته‌اند : منظور از « * ( سِحْرانِ تَظاهَرا ) * » حضرت موسى و پيامبر\r\n","description":"","footnote":"","page_name":" 102 ","page_number":102},
  {"content":"\r\nبزرگ اسلام است چرا كه مشركان عرب مىگفتند اين هر دو ساحر بودند و ما نسبت به هر دو كافريم ، و در اينجا يك جريان تاريخى نيز نقل كرده‌اند كه اهل مكه گروهى را به سراغ رؤساى يهود در يكى از اعيادشان فرستادند و در باره پيامبر اسلام از آنها سؤال كردند كه آيا محمد ص براستى پيامبر خدا است ؟ آنها در پاسخ گفتند : ما در تورات او را با اوصافش يافته‌ايم .\r\nنمايندگان بازگشتند و ماجرا را به مشركان مكه گفتند ، در اينجا بود كه آنها جمله « سحران تظاهرا » و « * ( إِنَّا بِكُلٍّ كافِرُونَ ) * » ( اين هر دو ساحر بودند و ما نسبت به هر دو كافر هستيم ) را گفتند ( 1 ) .\r\nاما با توجه به دو نكته اين تفسير ، بعيد به نظر مىرسد :\r\nنخست اينكه كمتر در تاريخ و روايات ديده شده كه مشركان عرب ، موسى ع را متهم به ساحر بودن كنند و شايد فقط در اينجا چنين احتمالى داده شده باشد .\r\nديگر اينكه چگونه ممكن است كسى ادعا كند كه موسى و محمد ص با وجود تقريبا دو هزار سال فاصله ساحرانى بودند كه به پشتيبانى يكديگر برخاستند مگر ممكن است ساحرى از هزاران سال قبل بداند چه كسى در آينده ، ظهور خواهد كرد و چه دعوى مطرح مىكند ؟ ! به هر حال مشركان لجوج اصرار داشتند كه چرا پيامبر اسلام ص معجزاتى همچون موسى نداشته است ؟ و از سوى ديگر نه به گفته‌ها و گواهى تورات در باره علائم پيامبر ص اعتنا مىكردند ، و نه به قرآن مجيد و آيات پرعظمتش ، لذا قرآن ، روى سخن را به پيامبر ص كرده مىگويد : « بگو اگر شما راست مىگوئيد كه اين دو كتاب از سوى خدا نيست ، كتابى روشنتر و هدايتبخشتر از آنها از سوى خدا بياوريد تا من از آن پيروى كنم »\r\n\r\n","description":"","footnote":"\r\n( 1 ) تفسير روح المعانى جلد 20 ص 81 .\r\n","page_name":" 103 ","page_number":103},
  {"content":"\r\n( * ( قُلْ فَأْتُوا بِكِتابٍ مِنْ عِنْدِ اللَّه هُوَ أَهْدى مِنْهُما أَتَّبِعْه إِنْ كُنْتُمْ صادِقِينَ ) * ) .\r\nو به تعبير ديگر آنها دنبال كتاب هدايت مىگردند و دنبال معجزات ، چه معجزه اى بالاتر از قرآن و چه كتاب هدايتى بهتر از آن ؟ اگر چيزى در دست پيامبر اسلام جز اين قرآن نبود براى اثبات حقانيت دعوتش كفايت مىكرد ، ولى آنها حقطلب نيستند بلكه مشتى بهانه جويانند .\r\nسپس اضافه مىكند : « اگر اين پيشنهاد تو را نپذيرفتند بدان آنها از هوسهاى خود پيروى مىكنند » ( * ( فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ ) * ) .\r\nزيرا انسانى كه هواپرست نباشد ، در برابر يك چنين پيشنهاد منطقى تسليم مىشود ، اما آنها در هيچ صراطى مستقيم نيستند و هر پيشنهادى را به بهانه اى رد مىكنند .\r\nولى « آيا كسى گمراهتر از آن كس كه پيروى هواى نفس خويش كرده و هيچ هدايت الهى را نپذيرفته است پيدا مىشود » ؟ ! ( * ( وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه ) * ) .\r\n« مسلما خداوند جمعيت ظالمان را هدايت نمىكند » ( * ( إِنَّ اللَّه لا يَهْدِي الْقَوْمَ الظَّالِمِينَ ) * ) .\r\nاگر آنها حقطلب بودند و راه را گم كرده بودند ، لطف الهى به مقتضاى « وَالَّذِينَ جاهَدُوا فِينا لَنَهْدِيَنَّهُمْ سُبُلَنا » شامل حالشان مىشد ، ولى آنها ستمگرند ، هم بر خويش و هم بر جامعه اى كه در آن زندگى دارند ستم مىكنند ، آنها هدفى جز لجاج و عناد ندارند ، چگونه ممكن است خداوند كمك به هدايت آنها كند .\r\n","description":"","footnote":"","page_name":" 104 ","page_number":104},
  {"content":"\r\n\r\nنكته : هوا پرستى عامل گمراهى\r\nدر آيات فوق رابطه اين دو با صراحت بيان شده و حتى گمراهترين مردم گروهى معرفى شده‌اند كه رهبر خود را هواى نفس خويش قرار داده‌اند و هرگز هدايت الهى را نپذيرفتند .\r\nهواى نفس ، حجاب ضخيمى است در مقابل چشمان عقل انسان .\r\nهواى نفس آن چنان دلبستگى به انسان نسبت به موضوعى مىدهد كه قدرت درك حقايق را از دست مىدهد ، چرا كه براى درك حقيقت تسليم مطلق در مقابل واقعيات ، و ترك هر گونه پيشداورى و دلبستگى شرط است ، تسليم بىقيد و شرط در مقابل هر چيز كه عينيت خارجى دارد خواه شيرين باشد يا تلخ ؟ موافق تمايلات درونى ما يا مخالف ؟ هماهنگ با منافع شخصى يا ناهماهنگ ؟ ولى هواى نفس با اين اصول سازگار نيست .\r\nدر اين زمينه بحث مشروحى در ذيل آيه 43 سوره فرقان ( جلد 15 ) نيز داشته‌ايم .\r\nجالب اينكه در روايات متعددى آيه فوق به كسانى تفسير شده است كه امام و رهبر الهى را نپذيرفته‌اند و تنها به آراى خويش تكيه مىكنند ( 1 ) .\r\nاين روايات كه از امام باقر ع و امام صادق ع و بعضى ديگر از ائمه هدى ع نقل شده در حقيقت از قبيل مصداق روشن است و به تعبير ديگر انسان نيازمند به هدايت الهى است ، اين هدايت گاهى در كتاب آسمانى منعكس مىشود ، و گاه در وجود پيامبر و سنت او ، و گاه در اوصياى معصومش ، و گاه در منطق عقل و خرد .\r\nمهم آنست كه انسان در خط هدايت الهى باشد و نه هواى نفس ، تا بتواند از اين انوار هدايت بهره مند گردد .\r\n\r\n","description":"","footnote":"\r\n( 1 ) اين روايات در اصول كافى و بصائر الدرجات - طبق نقل نور الثقلين ج 4 ص 132 - آمده است .\r\n","page_name":" 105 ","page_number":105},
  {"content":"\r\n\r\n[ سوره القصص ‹ 28 › : آيات 51 تا 55 
  ]\r\nوَ لَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ ‹ 51 › الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ ‹ 52 › وَإِذا يُتْلى عَلَيْهِمْ قالُوا آمَنَّا بِه إِنَّه الْحَقُّ مِنْ رَبِّنا إِنَّا كُنَّا مِنْ قَبْلِه مُسْلِمِينَ ‹ 53 › أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَيَدْرَؤُنَ بِالْحَسَنَةِ السَّيِّئَةَ وَمِمَّا رَزَقْناهُمْ يُنْفِقُونَ ‹ 54 › وَإِذا سَمِعُوا اللَّغْوَ أَعْرَضُوا عَنْه وَقالُوا لَنا أَعْمالُنا وَلَكُمْ أَعْمالُكُمْ سَلامٌ عَلَيْكُمْ لا نَبْتَغِي الْجاهِلِينَ ‹ 55 ›\r\n\r\nترجمه :\r\n51 - ما آيات قرآن را يكى بعد از ديگرى براى آنها آورديم شايد متذكر شوند .\r\n52 - كسانى كه قبلا كتاب آسمانى به آنها داده‌ايم به آن ( قرآن ) ايمان مىآورند .\r\n53 - و هنگامى كه بر آنها خوانده مىشود مىگويند : به آن ايمان آورديم ، اينها همه حق است ، و از سوى پروردگار ماست ، ما قبل از اين هم مسلمان بوديم .\r\n54 - آنها كسانى هستند كه اجر و پاداششان را به خاطر شكيباييشان دو بار دريافت مىدارند آنها به وسيله نيكيها بديها را دفع مىكنند ، و از آنچه به آنان روزى داده‌ايم انفاق مىنمايند .\r\n55 - هر گاه سخن لغو و بيهوده اى بشنوند از آن روى مىگردانند و مىگويند اعمال ما از آن ماست ، و اعمال شما از آن خودتان ، سلام بر شما ( سلام وداع ) ما طالب جاهلان نيستيم !\r\n","description":"","footnote":"","page_name":" 106 ","page_number":106},
  {"content":"\r\n\r\nشان نزول :\r\nدر مورد شان نزول آيات فوق مفسران و راويان خبر ، روايات گوناگونى نقل كرده‌اند كه قدر مشترك همه آنها يك چيز است و آن ايمان آوردن گروهى از علماى يهود و نصارى و افراد پاكدل به آيات قرآن و پيامبر اسلام ص است .\r\nاز « سعيد بن جبير » نقل شده كه اين آيات در باره هفتاد نفر از كشيشهاى مسيحى نازل شده است كه « نجاشى » آنها را براى تحقيق از « حبشه » به « مكه » فرستاد ، هنگامى كه پيامبر اسلام ص سوره يس را براى آنها تلاوت كرد اشك شوق ريختند و اسلام آوردند ( 1 ) .\r\nبعضى ديگر گفته‌اند اين آيات در باره جمعى از نصاراى نجران ( شهرى است در شمال يمن ) نازل شده كه نزد پيامبر اسلام ص آمدند و آيات قرآن را شنيدند و ايمان آوردند ( 2 ) .\r\nبعضى ديگر آن را در مورد « نجاشى » و يارانش مىدانند ( 3 ) .\r\nو بعضى نزول آن را در باره « سلمان فارسى » و جمعى از علماى يهود ، مانند « عبد اللَّه بن سلام » و « تميم الدارى » و « جارود عبدى » دانسته‌اند ( 4 ) .\r\nو بالآخره بعضى نيز آن را اشاره به چهل نفر از علما و روشن ضميران مسيحى مىدانند كه سى و دو نفرشان از حبشه با جعفر بن ابى طالب به مدينه آمدند و هشت نفر از شام كه در ميان آنها « بحيرا » راهب معروف شامى بود ( 5 ) .\r\nالبته روايات سه گانه نخست متناسب با نزول اين آيات در مكه است ، و گفتار كسانى را كه معتقدند تمام اين سوره مكى است تاييد مىكند ، ولى روايت چهارم و پنجم دليل بر اين است كه اين چند آيه استثناء در مدينه نازل شده و گواهى است\r\n\r\n","description":"","footnote":"\r\n( 1 و 2 و 3 ) تفسير فى ظلال القرآن ج 6 صفحه 357 و 358 .\r\n( 4 و 5 ) مجمع البيان ج 7 صفحه 258 .\r\n","page_name":" 107 ","page_number":107},
  {"content":"\r\nبر قول كسانى كه آنها را « مدنى » مىدانند .\r\nبه هر حال اين آيات شاهد گويايى است بر اينكه گروهى از دانشمندان اهل كتاب با شنيدن آيات قرآن ، اسلام را پذيرا شدند ، زيرا ممكن نبود پيامبر ص چنين چيزى را بگويد در حالى كه كسى از اهل كتاب به او ايمان نياورده باشد چرا كه مشركان فورا به نفى و انكار برمىخاستند و جار و جنجال به راه مىانداختند .\r\n\r\nتفسير :\r\nحقطلبان اهل كتاب به قرآن تو ايمان مىآورند از آنجا كه در آيات گذشته سخن از بهانه هايى بود كه مشركان براى عدم تسليم در مقابل حقايق قرآن مطرح مىكردند ، آيات مورد بحث از دلهاى آماده اى سخن مىگويد كه با شنيدن اين آيات ، حق را پيدا كرده و به آن سخت وفادار ماندند ، و از جان و دل تسليم آن شدند ، در حالى كه قلبهاى تاريك جاهلان متعصب كمترين اثرى از خود نشان نداد ! مىفرمايد : « ما آيات قرآن را يكى بعد از ديگرى براى آنها آورديم شايد متذكر شوند » ( * ( وَلَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ ) * ) ( 1 ) .\r\nاين آيات همچون قطرات باران پيوسته به يكديگر بر آنها نازل شد ، در شكلهاى متنوع ، و كيفيات متفاوت ، گاهى وعده پاداش ، گاهى وعيد دوزخ ، گاه نصيحت و اندرز ، گاه تهديد و انذار ، گاه استدلالات عقلى ، و گاه تاريخ عبرتانگيز و پر بار گذشتگان خلاصه مجموعه اى كامل و بسيار متجانسى كه هر قلبى مختصر آمادگى داشته باشد او را به خود جذب مىكند ، اما كوردلان نپذيرفتند .\r\nولى « كسانى كه قبلا كتاب آسمانى به آنها داده‌ايم ( از يهود و نصارى ) به\r\n\r\n","description":"","footnote":"\r\n( 1 ) « وصلنا » از ماده « وصل » به معنى ارتباط دادن و متصل كردن است و چون به باب « تفعيل » رفته معنى كثرت و تاكيد نيز از آن استفاده مىشود .\r\n","page_name":" 108 ","page_number":108},
  {"content":"\r\nقرآن ايمان مىآورند « ( * ( الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ ) * ) .\r\nچرا كه آن را هماهنگ با نشانه هايى مىبينند كه در كتب آسمانى خود يافته‌اند .\r\nجالب اينكه اينها فقط گروهى بودند از اهل كتاب ، اما آيه فوق از آنها به عنوان « اهل كتاب » بدون هيچ قيدى ياد مىكند شايد اشاره به اينكه اهل كتاب واقعى اينها بودند و ديگران هيچ ! سپس مىافزايد : « هنگامى كه اين آيات بر آنها خوانده مىشود مىگويند :\r\nبه آن ايمان آورديم ، اينها مسلما حق است ، و از سوى پروردگار ما است « ( * ( وَإِذا يُتْلى عَلَيْهِمْ قالُوا آمَنَّا بِه إِنَّه الْحَقُّ مِنْ رَبِّنا ) * ) .\r\nآرى تلاوت اين آيات بر آنها كافى بود كه « آمنا » بگويند و تصديق كنند .\r\nسپس اضافه مىكند :\r\nنه تنها امروز تسليم سخنان پروردگاريم كه « قبل از اين هم مسلمان بوديم » ( * ( إِنَّا كُنَّا مِنْ قَبْلِه مُسْلِمِينَ ) * ) .\r\nما نشانه‌هاى اين پيامبر را در كتب آسمانى خود يافته بوديم ، و به او دل بسته بوديم و با بىصبرى انتظار او را مىكشيديم ، و در اولين فرصت كه گمشده خود را يافتيم آن را گرفتيم و با جان و دل پذيرفتيم .\r\nسپس قرآن به پاداش عظيم اين گروه تقليدشكن و حقطلب پرداخته چنين مىگويد : « آنها كسانى هستند كه اجر و پاداششان را به خاطر صبر و شكيباييشان دو بار دريافت مىدارند » ! ( * ( أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا ) * ) .\r\nيك بار به خاطر ايمانشان به كتاب آسمانى خودشان كه به راستى نسبت به آن وفادار و پايبند بودند ، و يك بار هم به خاطر ايمان آوردن به پيامبر اسلام ، پيامبر\r\n","description":"","footnote":"","page_name":" 109 ","page_number":109},
  {"content":"\r\nموعودى كه كتب پيشين از او خبر داده بود .\r\nاين احتمال نيز وجود دارد كه دو بار پاداش گرفتن آنها به خاطر آنست كه هم به پيامبر اسلام قبل از ظهورش ايمان داشتند و هم بعد از ظهورش ايمان آوردند چنان كه از آيات گذشته اين معنى استفاده مىشود .\r\nو آنها براى انجام وظيفه در هر دو مرحله ، صبر و استقامت فراوان به خرج دادند ، نه منحرفان يهود و نصارى ، عمل آنها را مىپسنديدند ، و نه تقليد از نياكان و جو اجتماعى به آنها اجازه رها كردن دين سابق مىداد ، اما آنها ايستادند و پا بر سر منافع خويش و هواى نفس گذاردند و پاداش عظيم الهى را دو چندان كسب كردند .\r\nسپس به يك رشته از اعمال صالح آنها كه هر يك از ديگرى ارزنده تر است اشاره مىكند اين اعمال عبارتند از « دفع سيئات بوسيله حسنات » « انفاق از نعمتهاى الهى » و « برخورد بزرگوارانه با جاهلان » كه به انضمام « صبر و شكيبايى » كه در جمله قبل آمد ، چهار صفت ممتاز مىشود .\r\nنخست مىگويد : « آنها بوسيله نيكيها ، بديها را دفع مىكنند » ( * ( وَيَدْرَؤُنَ بِالْحَسَنَةِ السَّيِّئَةَ ) * ) .\r\nبا گفتار نيكو ، سخنان زشت را ، و با معروف ، منكر را ، و با حلم ، جهل جاهلان را ، و با محبت عداوت و كينه توزى را ، و با پيوند دوستى و صله رحم ، قطع پيوند را ، خلاصه آنها سعى مىكنند بجاى اينكه بدى را با بدى پاسخ گويند با نيكى دفع كنند ! اين يك روش بسيار مؤثرى است در مبارزه با مفاسد ، مخصوصا در برابر گروهى از لجوجان و قرآن كرارا روى آن تكيه كرده است ( شرح مبسوطى در اين زمينه در جلد دهم صفحه 190 ذيل آيه 22 رعد و جلد چهاردهم سوره مؤمنون ذيل آيه 96 داده‌ايم ) .\r\n","description":"","footnote":"","page_name":" 110 ","page_number":110},
  {"content":"\r\nديگر اينكه « از آنچه به آنان روزى داده‌ايم انفاق مىكنند » ( * ( وَمِمَّا رَزَقْناهُمْ يُنْفِقُونَ ) * ) .\r\nنه تنها از اموال و ثروتشان كه از علم و دانش و نيروى فكرى و جسمى و وجاهت اجتماعيشان كه همه مواهب و روزيهاى الهى است در راه نيازمندان مىبخشند .\r\nو بالآخره آخرين امتياز عملى آنان اين است كه « هر گاه سخن لغو و بيهوده اى بشنوند از آن روى مىگردانند » ( * ( وَإِذا سَمِعُوا اللَّغْوَ أَعْرَضُوا عَنْه ) * ) .\r\nهرگز « لغو » را با « لغو » پاسخ نمىگويند ، و جهل را با جهل جواب نمىدهند ، بلكه به بيهوده گويان « مىگويند اعمال ما از آن ما است و اعمال شما از آن خودتان » ! ( * ( وَقالُوا لَنا أَعْمالُنا وَلَكُمْ أَعْمالُكُمْ ) * ) .\r\nنه شما را به جرم اعمال ما مىگيرند و نه ما را به جرم اعمال شما ، اما به زودى خواهيد دانست كه عمل هر يك از ما چه محصولى به بار آورده است .\r\nسپس مىافزايد آنها با جاهلان بيهوده گو و كسانى كه با سخنان موذيانه سعى مىكنند اعصاب افراد با ايمان و نيكوكار را درهم بريزند ، وداع مىگويند و گفتارشان اين است : « سلام بر شما ما طالب جاهلان نيستيم » ! ( * ( سَلامٌ عَلَيْكُمْ لا نَبْتَغِي الْجاهِلِينَ ) * ) .\r\nما نه اهل زشتگويى و جهل و فساديم ، و نه خواهان آن ، ما خواهان دانشمندان روشن ضمير و علماى عامل و مؤمنان راستين هستيم .\r\nو به اين ترتيب آنها بجاى اينكه نيروهايشان را در مقابله با جاهلان كوردل و زشتگويان بى خبر به هدر دهند با بزرگوارى از كنار آنها گذشته به هدفها و برنامه‌هاى اساسى خود مىپردازند .\r\nقابل توجه اينكه آنها با اين گونه افراد كه روبرو مىشوند سلام تحيت\r\n","description":"","footnote":"","page_name":" 111 ","page_number":111},
  {"content":"\r\nنمىگويند بلكه سلامشان سلام وداع است !\r\n\r\nنكته : دلهاى آماده ايمان\r\nدر آيات فوق ، ترسيم بسيار گويا و زيبايى از قلوبى كه بذر ايمان را در خود جاى داده و پرورش مىدهند آمده است .\r\nآنها از قماش افراد بىشخصيتى كه مخزنى از جهل و تعصب ، بدزبانى و بيهوده گويى ، بخل و كينه توزى هستند نمىباشند .\r\nآنها بزرگمردان و پاك زنانى هستند كه قبل از هر چيز زنجيرهاى اسارت تقليد كوركورانه را درهم شكسته‌اند ، سپس با دقت به نداى منادى توحيد گوش فرا داده به محض اينكه دلائل حق را به قدر كافى يافتند ، به آن دل مىبندند .\r\nبدون شك بايد غرامت زيادى براى اين تقليدشكنى و جدا شدن از انحراف محيطشان بپردازند ، و محروميتها و ناراحتيهاى فراوانى را متحمل شوند ، ولى آنها آن قدر صبر و شكيبايى دارند كه به خاطر هدف بزرگشان از عهده اين مشكلات بر مىآيند .\r\nآنها نه كينه توزند كه هر بدى را با بدتر پاسخ گويند و نه بخيل و خسيسند كه مواهب الهى را تنها به خودشان تخصيص دهند .\r\nآنها بزرگوارانى هستند كه علاوه بر همه اينها از دروغ و سرگرمى ناسالم و جر و بحثهاى بيهوده و سخنان بىمعنى و شوخىهاى ركيك و مانند آن بركنارند زبانى پاك و قلبى پاكتر دارند ، و هرگز نيروهاى فعال و سازنده خود را با درگيرى جاهلان تباه نمىكنند ، و حتى در بسيارى از موارد سكوت را كه بهترين پاسخ اين نابخردان است بر سخن گفتن ترجيح مىدهند .\r\n","description":"","footnote":"","page_name":" 112 ","page_number":112},
  {"content":"\r\nآنها در فكر اعمال و مسئوليات خويشند ، آنها چون تشنه كامانى كه به سراغ چشمه آب مىروند ، تشنه علم و دانش و خواهان حضور در جلسات علماء و دانشمندانند .\r\nآرى اين بزرگوارانند كه مىتوانند رسالت ايمان را در خود پذيرا شوند و اجر خود را نه يك بار كه دو بار از پيشگاه خدا دريافت دارند .\r\nاينها سلمانها ، بحيراها ، نجاشيها و حقجويانى همسنگر و هم خط آنها هستند كه در برابر انواع ناملايمات براى رسيدن به سر منزل ايمان مقاومت به خرج مىدهند .\r\nجالب اينكه در حديثى از امام صادق ع مىخوانيم كه فرمود :\r\nنحن صبراء و شيعتنا اصبر منا و ذلك انا صبرنا على ما نعلم و صبروا على ما لا يعلمون :\r\n« ما شكيبايانيم و پيروان ما از ما شكيباترند ! ، چرا كه ما از اسرار امور آگاهيم و شكيبايى مىكنيم ( و طبعا اين كار آسانتر است ) ولى آنها بىآنكه اسرار را بدانند صبر و شكيبايى را از دست نمىدهند » .\r\nفكر كنيد دو نفر جانباز راه خدا قدم به ميدان جهاد مىگذارند يكى از پايان كار با خبر است و مىداند نتيجه اين جهاد پيروزى است ، اما دومى با خبر نيست ، آيا از يك نظر صبر دومى بيشتر از صبر اولى نمىباشد ؟\r\nيا فى المثل قرائن نشان مىدهد كه هر دو شربت شهادت مىنوشند ، اما يكى مىداند كه در شهادتش چه اسرارى نهفته است و چه موجى در آينده در اعصار و قرون متمادى ايجاد مىكند و چه الگويى براى آزادگان مىشود ، اما ديگرى از اسرار آينده آگاه نيست بدون شك دومى از اين نظر صبر بيشترى به خرج مىدهد .\r\nدر حديث ديگرى در تفسير على بن ابراهيم آمده كه منظور از « لغو » در\r\n","description":"","footnote":"","page_name":" 113 ","page_number":113},
  {"content":"\r\nآيه فوق « كذب » و « لهو » و « غنا » است ، و پرهيزكنندگان امامانند .\r\nپيدا است كه هر دو قسمت حديث از قبيل بيان مصداق روشن است و گرنه لغو مفهوم گسترده اى دارد كه غير اينها را نيز شامل مىشود ، و اعراضكنندگان از لغو نيز همه مؤمنان راستين هستند ، هر چند امامان در صف مقدم جاى دارند .\r\n","description":"","footnote":"","page_name":" 114 ","page_number":114},
  {"content":"\r\n\r\n[ سوره القصص ‹ 28 › : آيات 56 تا 57 
  ]\r\nإِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ ‹ 56 › وَقالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا أَ وَلَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ رِزْقاً مِنْ لَدُنَّا وَلكِنَّ أَكْثَرَهُمْ لا يَعْلَمُونَ ‹ 57 ›\r\n\r\nترجمه :\r\n56 - تو نمىتوانى كسى را كه دوست دارى هدايت كنى ، ولى خداوند هر كس را بخواهد هدايت مىكند ، و او از هدايتيافتگان آگاهتر است .\r\n57 - آنها گفتند : ما اگر هدايت را همراه تو پذيرا شويم ما را از سرزمينمان مىربايند ! آيا ما حرم امنى در اختيار آنها قرار نداديم كه ثمرات هر چيزى ( از هر شهر و ديارى ) به سوى آن آورده مىشود ، ولى اكثر آنها نمىدانند !\r\n\r\nتفسير : هدايت تنها به دست خدا است\r\nگرچه در شان نزول آيه نخست از اين آيات بحثهاى زيادى كرده‌اند اما چنان كه خواهيم ديد رواياتى است بىاعتبار و بىارزش كه گويا براى مقاصد خاصى جعل شده است و لذا بهتر اين ديديم كه تفسير آيه را از خود قرآن مجيد بخواهيم و بعد به نقد و بررسى آن روايات مشكوك يا مجعول برويم .\r\nبا توجه به اينكه در آيات گذشته سخن از دو گروه در ميان بود : گروهى\r\n","description":"","footnote":"","page_name":" 115 ","page_number":115},
  {"content":"\r\nمشركان لجوج از اهل مكه كه هر چند رسول خدا ص اصرار براى هدايت آنها داشت ، نور ايمان در قلبشان نفوذ كرد و به عكس گروهى از اهل كتاب و افراد دوردست ، هدايت الهى را پذيرفتند و عاشقانه در راه اسلام پافشارى و ايثار كردند حتى از مخالفت بستگان و خويشاوندان نزديك و جاهلان خودخواه وحشتى به دل راه ندادند .\r\nبا توجه به اين امور نخستين آيه مورد بحث پرده از روى اين حقيقت برمىدارد كه « تو نمىتوانى هر كه را دوست دارى هدايت كنى ، ولى خداوند هر كس را بخواهد هدايت مىكند ، و او از هدايتيافتگان آگاهتر است » ( * ( إِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ ) * ) .\r\nاو مىداند چه افرادى لايق پذيرش ايمانند ، او مىداند چه قلبهايى براى حق مىطپند ، او مىداند در چه سرهايى ، سوداى عشق خدا است ، آرى او اين افراد شايسته را خوب مىشناسد و به آنها توفيق مىدهد و لطفش را رفيق راه آنها مىسازد تا به سوى ايمان رهنمون شوند .\r\nاما تاريكدلان زشت سيرتى كه در دل با حق دشمنند ، و با تمام قدرتشان به پيكار با فرستادگان خدا برخاسته‌اند ، و از نظر زندگى آن قدر آلوده و ننگينند كه لايق نور ايمان نيستند ، خداوند هرگز چراغ توفيق را فرا راه آنها قرار نمىدهد .\r\nبنا بر اين منظور از هدايت در اينجا « ارائه طريق » نيست ، چرا كه ارائه طريق كار اصلى پيامبر ص است و بدون استثناء راه را به همه نشان مىدهد ، بلكه منظور از هدايت در اينجا « ايصال به مطلوب » و رسانيدن به سر منزل مقصود است اين تنها كار خدا است كه بذر ايمان را در دلها بپاشد و كار او هم بىحساب نيست او به دلهاى آماده نظر مىافكند و اين نور آسمانى را بر آنها مىپاشد .\r\nبه هر حال اين آيه يك نوع دلدارى براى پيامبر ص است كه به اين واقعيت\r\n","description":"","footnote":"","page_name":" 116 ","page_number":116},
  {"content":"\r\nتوجه كند نه اصرار بر شرك از ناحيه گروهى از بتپرستان مكه بىدليل است ، و نه ايمان مخلصانه مردم حبشه يا نجران و امثال سلمانها و بحيراها .\r\nهرگز از عدم ايمان گروه اول نگرانى به خود راه نده ، كه اين نور الهى به سراغ دلهاى آماده مىرود و در آنجا ورود مىكند و خيمه مىزند .\r\nنظير اين مضمون در آيات قرآن فراوان است :\r\nدر آيه 272 بقره مىخوانيم : لَيْسَ عَلَيْكَ هُداهُمْ وَلكِنَّ اللَّه يَهْدِي مَنْ يَشاءُ : « هدايت آنها بر تو نيست خدا هر كه را بخواهد هدايت مىكند » .\r\nو در آيه 37 نحل مىخوانيم : إِنْ تَحْرِصْ عَلى هُداهُمْ فَإِنَّ اللَّه لا يَهْدِي مَنْ يُضِلُّ :\r\n« اگر اصرار بر هدايت اين گروه داشته باشى مؤثر نيست ، چرا كه خدا كسى را كه گمراه كرده است هدايت نمىكند » .\r\nو در آيه 43 يونس آمده است : أَ فَأَنْتَ تَهْدِي الْعُمْيَ وَلَوْ كانُوا لا يُبْصِرُونَ :\r\n« تو مىخواهى نابينايان را هدايت كنى هر چند چيزى را نمىبينند و حقيقتى را درك نمىكنند » ! و بالآخره در آيه 4 سوره ابراهيم به عنوان يك قانون كلى مىفرمايد :\r\nفَيُضِلُّ اللَّه مَنْ يَشاءُ وَيَهْدِي مَنْ يَشاءُ وَهُوَ الْعَزِيزُ الْحَكِيمُ : « خدا هر كس را بخواهد گمراه مىكند و هر كس را خدا بخواهد هدايت مىكند و او عزيز حكيم است » .\r\nآخرين جمله آيه اخير به خوبى نشان مىدهد كه مشيت الهى در باره اين دو گروه بيحساب نيست بلكه بر طبق حكمت و برنامه لياقتها و تلاشها و كوششهاى افراد است ، تنها بر اين اساس است كه خدا توفيق هدايت را نصيب گروهى مىكند و يا از گروهى سلب مىنمايد .\r\nدر دومين آيه مورد بحث ، سخن از كسانى مىگويد كه در دل به حقانيت\r\n","description":"","footnote":"","page_name":" 117 ","page_number":117},
  {"content":"\r\nاسلام معترف بودند ولى روى ملاحظات منافع شخصى ، حاضر به قبول ايمان نبودند مىفرمايد : « آنها گفتند ما اگر هدايت را همراه تو پذيرا شويم و از آن پيروى كنيم ما را از سرزمينمان مىربايند » ! ( * ( وَقالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا ) * ) ( 1 ) . در تفاسير آمده كه اين سخن را « حارث بن نوفل » بيان كرد ، خدمت پيامبر ص رسيد عرض نمود ما مىدانيم كه گفتار تو حق است اما چيزى كه مانع مىشود از برنامه تو پيروى كنيم و ايمان بياوريم ترس از هجوم عرب بر ما است كه ما را از سرزمينمان بربايند ، و ما قدرت مقابله با آنها را نداريم ! ( 2 ) .\r\nاين سخن را كسى مىگويد كه قدرت پروردگار را ناچيز مىشمرد و قدرت مشتى عرب جاهلى را عظيم ، اين سخن را كسى مىگويد كه هنوز به عمق عنايتها و حمايتهاى الهى آشنا نيست ، و نمىداند چگونه او يارانش را يارى و دشمنانش را در هم مىشكند ، لذا قرآن در پاسخ آنها چنين مىگويد : « آيا ما حرم امنى در اختيار آنها قرار نداديم كه ثمرات و محصولات هر شهر و ديارى به سوى آن آورده مىشود » ؟ ! ( * ( أَ وَلَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ ) * ) ( 3 ) .\r\n« ولى اكثر آنها نمىدانند » ( * ( وَلكِنَّ أَكْثَرَهُمْ لا يَعْلَمُونَ ) * ) .\r\nخداوندى كه سرزمين شوره زار و سنگلاخ بىآب و درختى را حرم امن قرار داد ، و آن چنان دلها را متوجه آن ساخت كه بهترين محصولات از نقاط مختلف\r\n\r\n","description":"","footnote":"\r\n( 1 ) « معك » در آيه فوق متعلق به « نتبع » مىباشد ، اين احتمال نيز وجود دارد كه تعلق به « هدى » پيدا كند كه تفاوت مختصرى در معنى خواهد داشت .\r\n( 2 ) « مجمع البيان » ذيل آيه مورد بحث .\r\n( 3 ) « يجبى » از ماده « جباية » به معنى جمع كردن است ، و لذا به حوض كه آب را در خود جمع مىكند « جابيه » مىگويند - ضمنا « نمكن » در آيه فوق به معنى « نجعل » است و « حرما » مفعول آن است و گرنه « نمكن » در معنى اصلى كه تمكين دادن است بوسيله « فى » متعدى مىشود .\r\n","page_name":" 118 ","page_number":118},
  {"content":"\r\nجهان را به سوى آن مىآورند ، قدرت خود را به خوبى نشان داده است ، كسى كه چنين قدرتنمايى كرده و اينهمه « امنيت » و « نعمت » را در چنين سرزمينى قرار داده و با چشم خود آثار آن را مىبينيد و سالها از آن بهره گرفته‌ايد چگونه قادر نيست شما را در برابر هجوم مشتى اعراب بتپرست حفظ كند ؟ ! شما در حال كفر مشمول اين دو نعمت بزرگ الهى ، « امنيت » و « مواهب زندگى » بوديد چگونه ممكن است خداوند بعد از اسلام شما را از آن محروم سازد ، دل قوى داريد و ايمان بياوريد و محكم بايستيد كه خداى كعبه و مكه با شما است .\r\nدر اينجا اين سؤال مطرح است كه تاريخ نشان مىدهد حرم مكه براى مسلمانان آن قدر هم امن و امان نبود ، مگر گروهى از مسلمانان را در آنجا آزار و شكنجه ندادند ؟ مگر آن همه سنگ بر بدن پيامبر ص نزدند ؟ مگر بعضى از مسلمانان را در مكه نكشتند ؟ مگر گروهى با « جعفر » و بقيه با پيامبر اسلام ص سرانجام از آنجا به خاطر ناامنى هجرت نكردند ؟ ! در پاسخ مىگوئيم : اولا : با تمام اين امور باز مكه نسبت به بقيه نقاط امنيت بيشترى داشت ، و عرب براى آن احترام و قداستى قائل بود ، باز هم جناياتى را كه در نقاط ديگر مرتكب مىشدند نمىتوانستند در آنجا انجام دهند ، خلاصه حتى در عين ناامنى ، حرم مكه از امنيت نسبى قابل توجهى برخوردار بود ، مخصوصا اين امنيت از ناحيه اعراب بيرون مكه بيشتر رعايت مىشد .\r\nثانيا : درست است كه در آغاز اسلام مدت كوتاهى اين سرزمين امن الهى دستخوش پاره اى از ناامنىها شد ، ولى چيزى نگذشت كه به صورت كانونى بزرگ از امنيت پايدار و مركزى عظيم از انواع نعمتها درآمد ، بنا بر اين تحمل اين مشكلات زودگذر براى رسيدن به نعمتهاى بزرگ كار سخت و پيچيده اى نبود .\r\nبه هر حال بسيارند كسانى كه از ترس تزلزل منافع شخصيشان همچون حارث\r\n","description":"","footnote":"","page_name":" 119 ","page_number":119},
  {"content":"\r\nبن نوفل ، دست از هدايت و ايمان برمىدارند در حالى كه ايمان به خدا و تسليم در برابر فرمان او ، نه تنها « منافع معنوى » آنها را تامين مىكند كه در تامين منافع مشروع مادى و محيط امن و سالم براى آنها نيز فوق العاده مؤثر است ، ناامنيها و كشتارها و غارتگريهايى را كه در دنياى به اصطلاح متمدن امروز ، دنيايى كه از ايمان و هدايت دور افتاده است مىبينيم گواه زنده اين مدعا است .\r\nتوجه به اين نكته نيز لازم است كه خداوند در اينجا اول نعمت امنيت را مىشمرد و بعد جلب ارزاق را از همه جا به سوى مكه ، اين تعبير ممكن است بيانگر اين واقعيت باشد كه تا امنيت در شهر و كشورى حكمفرما نگردد وضع اقتصادى آنها سامان نخواهد يافت ، شرح اين سخن را ذيل آيه 35 سوره ابراهيم داده‌ايم ( جلد 10 صفحه 366 ) .\r\nو نيز جالب اينكه يجبى به صورت فعل مضارع آمده كه دال بر استمرار در حال و آينده است ، و ما امروز بعد از گذشتن چهارده قرن با چشم خود شاهد مفهوم اين سخن و استمرار جلب همه نوع مواهب به سوى اين سرزمين هستيم ، كسانى كه خانه خدا را زيارت مىكنند با چشم خود مىبينند اين سرزمين خشك و سوزان و بىآب و علف در ميان انواع بهترين نعمتها غرق است ، و شايد در هيچ نقطه اى از دنيا اين وفور نعمت نباشد .\r\n\r\nنكته : ايمان ابو طالب و جنجالى كه در اين زمينه برپا كرده‌اند !\r\nابتدا اين موضوع براى كسانى كه اهل مطالعه هستند عجيب جلوه مىكند كه چرا گروهى از راويان اخبار اصرار داشتند ابو طالب عموى پيامبر ص را كه به اتفاق همه مسلمانان جهان از كسانى بود كه حد اكثر فداكارى و ايثار و حمايت\r\n","description":"","footnote":"","page_name":" 120 ","page_number":120},
  {"content":"\r\nرا در مورد پيامبر اسلام ص انجام داد ، بىايمان و مشرك جلوه دهند و كافر بميرانند ؟ ! چرا در باره ديگران كه نقشى در تاريخ اسلام نداشتند اين همه اصرار نيست ؟\r\nاينجا است كه با خبر مىشويم مساله يك مساله عادى نيست ، سپس با كمى دقت به اينجا مىرسيم كه پشت سر اين بحثهاى تاريخى و روايى بازى سياسى خطرناكى از ناحيه رقبا و دشمنان على ع در جريان بوده ، آنها اصرار داشتند هر فضيلتى را از او سلب كنند و حتى پدر ايثارگر و فداكارش را مشرك قلمداد كنند و بىايمان از دنيا ببرند ! يقينا « بنى اميه » و هواخواهان آنها در عصر خود ، و حتى پيش از آنكه به حكومت برسند ، هر جا توانستند به اين فكر دامن زدند و كوشش داشتند از هر جا كه ممكن است شواهدى هر چند سست و بىپايه براى اثبات اين مدعا سر هم كنند .\r\nما قطع نظر از اين موج انحرافى سياسى كثيف و آلوده كه خود از جهاتى قابل دقت و مطالعه است ، مساله را به عنوان يك مساله صرفا تاريخى و تفسيرى بطور بسيار فشرده ( آن چنان كه وضع كتاب ايجاب مىكند ) مورد بررسى قرار مىدهيم تا روشن شود در پشت سر اين جنجالها هيچگونه مدرك معتبرى وجود ندارد ، بلكه شواهد زنده اى بر ضد آن در دست داريم :\r\n1 - آيه مورد بحث ( * ( إِنَّكَ لا تَهْدِي مَنْ أَحْبَبْتَ ) * . . . ) چنان كه ديديم هيچگونه ارتباطى با ابو طالب ندارد و آيات قبل از آن به خوبى دلالت مىكند كه در باره گروهى از مؤمنان اهل كتاب در برابر مشركان مكه است .\r\nجالب اينكه فخر رازى كه خود به اصطلاح اجماع مسلمين را بر نزول آيه در باره ابو طالب نقل كرده ، تصريح مىكند كه در ظاهر آيه كمترين دلالتى بر كفر\r\n","description":"","footnote":"","page_name":" 121 ","page_number":121},
  {"content":"\r\nابو طالب نيست ( 1 ) .\r\nاما با اين حال چرا اصرار دارند كه آن را به شرك ابو طالب ارتباط دهند راستى وحشتآور است .\r\n2 - مهمترين دليلى كه در اين زمينه اقامه كرده‌اند ادعاى اجماع مسلمين است كه ابو طالب ، مشرك از دنيا رفته است ! در حالى كه چنين اجماعى دروغ محض است ، چنان كه مفسر معروف اهل سنت « آلوسى » در « روح المعانى » تصريح كرده است كه اين مساله اجماعى نيست و حكايت اجماع مسلمين يا مفسرين بر اينكه آيه فوق در باره ابو طالب نازل شده صحيح به نظر نمىرسد ، چرا كه علماى شيعه و بسيارى از مفسرين آنها معتقد به اسلام ابو طالب هستند و ادعاى اجماع ائمه اهل بيت بر اين معنى كرده‌اند ، بعلاوه اكثر قصيده‌هاى ابو طالب شهادت بر ايمان او مىدهد ( 2 ) .\r\n3 - دقت و بررسى نشان مىدهد كه اين ادعاى اجماع از اخبار آحادى سر چشمه مىگيرد كه هيچ اعتبارى به آن نيست ، و در سند اين روايات افراد مشكوك يا كذابى هستند .\r\nاز جمله روايتى است كه « ابن مردويه » با سند خودش از « ابن عباس » نقل كرده كه آيه « * ( إِنَّكَ لا تَهْدِي مَنْ أَحْبَبْتَ ) * » در باره ابو طالب نازل شده است ، پيامبر ص به او اصرار كرد اسلام بياورد او نپذيرفت ! ( 3 ) .\r\nدر حالى كه در سند اين روايت « ابو سهل سرى » است كه بنا به تصريح بعضى از بزرگان علم رجال ، او يكى از دروغپردازان و جعل كنندگان و سارقان حديث بود ، و همچنين « عبد القدوس ابى سعيد دمشقى » كه باز در سند اين حديث\r\n\r\n","description":"","footnote":"\r\n( 1 ) تفسير كبير فخر رازى جلد 25 صفحه 3 .\r\n( 2 ) روح المعانى جلد 20 صفحه 84 ذيل آيه مورد بحث .\r\n( 3 ) در المنثور ج 5 ص 133 .\r\n","page_name":" 122 ","page_number":122},
  {"content":"\r\nاست ، او نيز از « كذابين » است ! ( 1 ) .\r\nظاهر تعبير حديث ، چنين گواهى مىدهد كه ابن عباس بدون واسطه اين حديث را نقل كرده و خودش شاهد و ناظر بوده ، در حالى كه مىدانيم ابن عباس ، سه سال قبل از هجرت متولد شد ، بنا بر اين هنگام وفات ابو طالب هنوز از پستان مادر شير مىخورد ! و اين نشان مىدهد كه جاعلان حديث حتى در كار خود ناشى بوده‌اند .\r\nحديث ديگرى در اين زمينه از « ابو هريره » نقل كرده‌اند ، مىگويد :\r\nهنگامى كه وفات ابو طالب فرا رسيد ، پيامبر ص به او فرمود : « اى عمو بگو لا إله الا اللَّه تا من روز قيامت نزد خدا براى تو گواهى به توحيد دهم » ابو طالب گفت : « اگر نه به خاطر اين بود كه قريش مرا سرزنش مىكرد كه او به هنگام مرگ از روى ترس ، اظهار ايمان نمود من شهادت به توحيد مىدادم ، و چشم تو را روشن مىساختم ! در اين هنگام آيه » * ( إِنَّكَ لا تَهْدِي مَنْ أَحْبَبْتَ ) * « نازل شد » ! ( 2 ) .\r\nباز ظاهر حديث اين است كه « ابو هريره » شخصا شاهد چنين مطلبى بوده است در حالى كه مىدانيم ابو هريره در سال فتح خيبر ، يعنى هفت سال بعد از هجرت اظهار اسلام كرد ، او كجا و وفات ابو طالب كه قبل از هجرت واقع شد كجا ؟ ! بنا بر اين آثار جعل ناشيانه در اين حديث نيز نمايان است .\r\nو اگر گفته شود ابن عباس و ابو هريره ، خود شاهد اين ماجرا نبودند ، و اين داستان را از ديگرى شنيده‌اند ، سؤال مىكنيم از چه كسى ؟ شخصى كه اين روايت را براى اين دو نفر بيان كرده ناشناس و مجهول است ، و چنين حديثى را مرسل مىنامند و همه مىدانند اعتبارى به احاديث مرسل نيست .\r\nمتاسفانه جمعى از مفسران و راويان اخبار بدون دقت و مطالعه اين گونه\r\n\r\n","description":"","footnote":"\r\n( 1 ) الغدير ج 8 ص 20 .\r\n( 2 ) در المنثور ج 5 ص 133 .\r\n","page_name":" 123 ","page_number":123},
  {"content":"\r\nاحاديث را در كتابهاى خود از يكديگر گرفته و نقل كرده‌اند ، و كمكم براى خودشان اجماعى درست كرده‌اند اما كدام اجماع ؟ و كدام حديث معتبر ؟\r\n4 - از همه اينها گذشته متن همين احاديث مجعول نشان مىدهد كه ابو طالب ايمان به حقانيت پيامبر ص داشته ، هر چند روى ملاحظاتى بر زبان جارى نمىكرده ، و مىدانيم ايمان به قلب است و زبان جنبه طريقت دارد ، در بعضى از احاديث اسلامى ، وضع ابو طالب به اصحاب كهف تشبيه شده است كه ايمان در دل داشتند هر چند به عللى قدرت اظهار آن را نداشتند ( 1 ) .\r\n5 - مگر مىتوان در مساله اى به اين مهمى ، يك جانبه بحث كرد و تنها به روايت مرسله از ابو هريره و ابن عباس و مانند آن قناعت نمود ؟ چرا اجماع امامان اهل بيت ع و چرا اجماع علماى شيعه در اينجا مورد توجه قرار نمىگيرد ؟ ! با آنكه آنها به وضع خاندان پيامبر آشناترند .\r\nما امروز اشعار زيادى از ابو طالب در دست داريم كه ايمان او را به اسلام و رسالت محمد ص به عنوان پيامبر اسلام با وضوح تمام بيان مىكند ، اين اشعار را بسيارى از بزرگان و دانشمندان در كتابهايشان آورده‌اند ، و ما نمونه‌هاى گويايى از آن را در جلد پنجم تفسير نمونه صفحه 194 به بعد ( ذيل آيه 26 سوره انعام ) از منابع معروف اهل سنت نقل كرديم .\r\n6 - از همه اينها گذشته تاريخ زندگى ابو طالب و فداكارى عظيم او نسبت به پيامبر ص و علاقه شديد پيامبر ص و مسلمانان نسبت به او تا آنجا كه سال مرگش را « عام الحزن » ( سال اندوه ) نام نهادند ، همه نشان مىدهد كه او به اسلام عشق مىورزيد و دفاعش از پيامبر ص به عنوان دفاع از يك خويشاوند نبود ، بلكه به صورت دفاع يك مؤمن مخلص و يك عاشق پاكباخته و سرباز فداكار از جان\r\n\r\n","description":"","footnote":"\r\n( 1 ) « تفسير صافى » و « تفسير برهان » ذيل آيه مورد بحث .\r\n","page_name":" 124 ","page_number":124},
  {"content":"\r\nگذشته از رهبر و پيشواى خود بود ، با اين حال چقدر غفلت و بيخبرى و ناسپاسى و ظلم است كه گروهى اصرار داشته باشند ، اين مؤمن موحد مخلص را از دنيا ببرند ؟ ! ( 1 ) .\r\n\r\n","description":"","footnote":"\r\n( 1 ) در اين زمينه به بحث مشروح ديگرى كه در جلد پنجم تفسير نمونه صفحه 191 به بعد آورده‌ايم مراجعه فرمائيد .\r\n","page_name":" 125 ","page_number":125},
  {"content":"\r\n\r\n[ سوره القصص ‹ 28 › : آيات 58 تا 60 
  ]\r\nوَ كَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا وَكُنَّا نَحْنُ الْوارِثِينَ ‹ 58 › وَما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَما كُنَّا مُهْلِكِي الْقُرى إِلَّا وَأَهْلُها ظالِمُونَ ‹ 59 › وَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَزِينَتُها وَما عِنْدَ اللَّه خَيْرٌ وَأَبْقى أَ فَلا تَعْقِلُونَ ‹ 60 ›\r\n\r\nترجمه :\r\n58 - بسيارى از شهرها و آباديهايى كه بر اثر فزونى نعمت مست و مغرور شده بود هلاك كرديم . اين خانه‌هاى آنهاست ( كه ويران شده ) و بعد از آنها جز اندكى كسى در آن سكونت نكرد ، و ما وارث آنان بوديم .\r\n59 - پروردگار تو هرگز شهرها و آبادىها را هلاك نمىكرد تا اينكه در كانون آنها پيامبرى مبعوث كند كه آيات ما را بر آنان بخواند ، و ما هرگز آبادىهايى را هلاك نكرديم مگر آنكه اهلش ظالم بودند .\r\n60 - آنچه به شما داده شده متاع زندگى دنيا و زينت آن است و آنچه نزد خداست بهتر و پايدارتر است ، آيا انديشه نمىكنيد ؟\r\n","description":"","footnote":"","page_name":" 126 ","page_number":126},
  {"content":"\r\n\r\nتفسير : دلبستگيهاى دنيا شما را نفريبد\r\nدر آيات گذشته سخن از اين بود كه بعضى از كفار مكه متوسل به اين عذر مىشدند كه اگر ما ايمان بياوريم ، عرب به ما حمله مىكند و ما را از سرزمينمان بيرون مىراند و زندگى ما را مختل مىكند ، و در آيات گذشته يك پاسخ گويا به اين سخن داده شد .\r\nدر آيات مورد بحث دو پاسخ ديگر به آن داده شده است :\r\nنخست مىفرمايد : به فرض كه شما ايمان را نپذيرفتيد و در سايه كفر و شرك زندگى مرفه مادى پيدا كرديد ، اما فراموش نكنيد : « ما بسيارى از شهرهايى را كه مست و مغرور نعمت و زندگى مرفه بودند نابودشان كرديم » ( * ( وَكَمْ أَهْلَكْنا مِنْ قَرْيَةٍ بَطِرَتْ مَعِيشَتَها ) * ) .\r\nآرى غرور نعمت آنها را به طغيان دعوت كرد ، و طغيان سرچشمه ظلم و بيدادگرى شد ، و ظلم ريشه زندگانى آنها را به آتش كشيد .\r\n« اين خانه‌ها و ديار آنها است كه بعد از آنان جز مدت قليلى كسى در آن سكونت نكرد » ( * ( فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا ) * ) .\r\nآرى شهرها و خانه‌هاى ويران آنها هم چنان خالى و خاموش و بدون صاحب مانده است و اگر كسانى به سراغ آن آمدند افراد كم و در مدت كوتاهى بود .\r\n« و ما وارث آنها بوديم » ! ( * ( وَكُنَّا نَحْنُ الْوارِثِينَ ) * ) .\r\nآيا شما مشركان مكه نيز مىخواهيد در سايه كفر به همان زندگى مرفهى برسيد كه پايانش همانست كه گفته شد ، اين چه ارزشى مىتواند داشته باشد ؟ ! « بطرت » از ماده « بطر » ( بر وزن بشر ) به معنى طغيان و غرور بر اثر فزونى نعمت است .\r\n","description":"","footnote":"","page_name":" 127 ","page_number":127},
  {"content":"\r\nتعبير به « تلك » كه اسم اشاره به دور است و غالبا در امور قابل مشاهده به كار مىرود ممكن است اشاره به سرزمين « عاد » و « ثمود » و « قوم لوط » باشد كه در فاصله اى نه چندان زياد با مردم مكه قرار داشت ، يعنى در سرزمين احقاف ( ميان يمن و شام ) يا در وادى القرى و يا در سرزمين سدوم كه همه آنها در مسير كاروانهاى تجارى اعراب مكه به شام بود و اعراب با چشم خود اين ديار خالى را مىديدند كه بعد از آنها كمتر كسى در آنجا سكونت گزيده بود .\r\nجمله الا قليلا كه به صورت استثناء آمده است سه احتمال دارد :\r\nنخست اينكه استثناء از « ساكنان » باشد ، دوم از « مساكن » و سوم از « سكونت » .\r\nدر صورت اول مفهومش اين است كه تنها گروه اندكى بعد از آنها ساكن اين ديار شد ، و در صورت دوم معنى چنين است كه تنها خانه‌هاى اندكى از آنها بعدا مسكون شد و در صورت سوم مفهوم اين است كه تنها زمان كمى در آنها سكونت شده است ، چرا كه هر كس در اين شهرهاى شوم و بلاخيز ، سكونت اختيار كرد به زودى طومار زندگانيش درهم پيچيده شد .\r\nالبته اراده هر سه معنى نيز طبق روش ما مشكل ايجاد نمىكند ، هر چند معنى اول به نظر نزديكتر مىرسد .\r\nبعضى نيز آن را اشاره به سكونت موقت مسافران به هنگام رفت و آمدشان از اين مناطق دانسته‌اند ، و بعضى قليل را اشاره به جغدها و حيوانات وحشى دانسته‌اند قدر مسلم اين است كه اين شهرهاى آلوده به گناه و شرك چنان ويران گشت كه ديگر روى آبادى به خود نديد .\r\nتعبير به « * ( كُنَّا نَحْنُ الْوارِثِينَ ) * » اشاره به خالى ماندن آن ديار است و نيز اشاره اى است به مالكيت حقيقى خداوند نسبت به همه چيز ، كه اگر مالكيت اعتبارى بعضى اشياء را موقتا به بعضى انسانها واگذار كند ، چيزى نمىگذرد كه\r\n","description":"","footnote":"","page_name":" 128 ","page_number":128},
  {"content":"\r\nهمه زائل مىگردد و او وارث همگان خواهد بود .\r\nآيه بعد در حقيقت جواب سؤال مقدرى است و آن اينكه : اگر چنين است كه خداوند طغيانگران را نابود مىكند ، پس چرا مشركان مكه و حجاز را كه طغيانگرى را به حد اعلا رسانيده بودند و جهل و جنايتى نبود كه مرتكب نشوند با عذابش نابود نكرد .\r\nقرآن مىگويد : « پروردگار تو هرگز شهرها و آباديها را هلاك نمىكرد تا اينكه در كانون و مركز آنها پيامبرى بفرستد كه آيات ما را بر آنان بخواند » ( * ( وَما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا ) * ) .\r\nآرى تا اتمام حجت نكنيم و پيامبران را با دستورات صريح نفرستيم مجازات نخواهيم كرد .\r\nتازه بعد از اتمام حجت مراقب اعمال آنها هستيم ، اگر ظلم و ستمى از آنها سر زد و مستوجب عذاب شدند مجازاتشان مىكنيم « و ما هرگز شهرهايى را هلاك نمىكرديم مگر آنكه اهلش ظالم و ستمگر باشند » ( * ( وَما كانَ رَبُّكَ مُهْلِكَ الْقُرى ) * . . . * ( إِلَّا وَأَهْلُها ظالِمُونَ ) * ) .\r\nتعبير « ما كان ربك » يا « ما كنا » دليل بر اين است كه اين سنت هميشگى و جاودانگى خدا بوده و هست كه بدون اتمام حجت كافى كيفر نمىدهد .\r\nجمله « * ( حَتَّى يَبْعَثَ فِي أُمِّها رَسُولًا ) * » ( تا در مركز اين شهرها پيامبرى مبعوث كند ) اشاره به اين است كه لزومى ندارد در هر شهر و روستا پيامبرى مبعوث شود ، همين اندازه كه در يك كانون بزرگ كه مركز پخش اخبار و محل انديشمندان و متفكران يك قوم است پيامبرى مبعوث گردد كافى است ، زيرا مردم تمام آن منطقه بر اثر نيازهاى زندگى مرتبا به آنجا رفت و آمد دارند و هر خبرى در آنجا باشد به سرعت در تمام منطقه و نقاط دور و نزديك پخش مىگردد ، همانگونه\r\n","description":"","footnote":"","page_name":" 129 ","page_number":129},
  {"content":"\r\nكه آوازه قيام پيامبر اسلام ص در سرزمين مكه در مدت كوتاهى در تمام جزيره عربستان پيچيده و از آن هم فراتر رفت چون مكه ام القرى بود ، هم مركز روحانى حجاز ، و هم مركز تجارى بود ، و حتى در مدت كوتاهى به مراكز مهم تمدن آن زمان رسيد .\r\nبنا بر اين آيه يك حكم كلى و عمومى را بيان مىكند ، و اينكه بعضى از مفسران آن را اشاره به مكه دانسته‌اند كاملا بىدليل است و تعبير به « فى امها » نيز يك تعبير عام است ، چرا كه « ام » به معنى مادر و مركز اصلى است و اختصاصى به مكه ندارد ( 1 ) .\r\nآخرين آيه مورد بحث پاسخ سومى است براى گفتار بهانه جويانى كه مىگفتند اگر ايمان بياوريم عرب بر ما هجوم مىكند و زندگى ما را به هم مىريزد ، قرآن مىگويد : « آنچه را از اين رهگذر به دست مىآوريد متاع بىارزش زندگى دنيا و زينت آن است » ( * ( وَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَزِينَتُها ) * ) .\r\nولى آنچه نزد خدا است ( از نعمتهاى بىپايان جهان ديگر ، و مواهب معنويش در اين دنيا ) بهتر و پايدارتر است « ( * ( وَما عِنْدَ اللَّه خَيْرٌ وَأَبْقى ) * ) .\r\nچرا كه تمام نعمتهاى مادى دنيا داراى عوارض ناگوار و مشكلات گوناگونى است و هيچ نعمت مادى خالص از ضرر و خطر يافت نمىشود .\r\nبعلاوه نعمتهايى كه در نزد خدا است به خاطر جاودانگى آنها و زودگذر بودن مواهب اين دنيا قابل مقايسه نيست ، بنا بر اين هم بهتر و هم پايدارتر است .\r\nبه اين ترتيب در يك مقايسه ساده هر انسان عاقلى مىفهمد كه نبايد آن را فداى اين كرد ، لذا در پايان آيه مىفرمايد : « آيا تعقل نمىكنيد » ؟ ! ( * ( أَ فَلا تَعْقِلُونَ ) * ) .\r\n\r\n","description":"","footnote":"\r\n( 1 ) در مورد اينكه آيا اين آيه شامل مستقلات عقليه نيز مىشود يا نه در جلد 12 صفحه 51 ( ذيل آيه 15 سوره اسراء ) بحثى داشتيم .\r\n","page_name":" 130 ","page_number":130},
  {"content":"\r\n« فخر رازى » از يكى از فقها چنين نقل مىكند كه اگر كسى وصيت كند ثلث مالش را به عاقلترين مردم بدهند فتواى من اين است كه اين ثلث را به كسانى بدهند كه اطاعت فرمان حق مىكنند ، زيرا عاقلترين مردم كسى است كه متاع اندك ( زودگذرى ) را بدهد و سرمايه فراوان ( پايدارى ) را بگيرد و اين تنها در مورد مطيعان فرمان خدا صادق است .\r\nسپس فخر رازى اضافه مىكند كه گويا او اين حكم فقهى را از آيه مورد بحث استفاده كرده است ( 1 ) .\r\n\r\n","description":"","footnote":"\r\n( 1 ) تفسير كبير فخر رازى جلد 25 صفحه 6 .\r\n","page_name":" 131 ","page_number":131},
  {"content":"\r\n\r\n[ سوره القصص ‹ 28 › : آيات 61 تا 64 
  ]\r\nأَ فَمَنْ وَعَدْناه وَعْداً حَسَناً فَهُوَ لاقِيه كَمَنْ مَتَّعْناه مَتاعَ الْحَياةِ الدُّنْيا ثُمَّ هُوَ يَوْمَ الْقِيامَةِ مِنَ الْمُحْضَرِينَ ‹ 61 › وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ ‹ 62 › قالَ الَّذِينَ حَقَّ عَلَيْهِمُ الْقَوْلُ رَبَّنا هؤُلاءِ الَّذِينَ أَغْوَيْنا أَغْوَيْناهُمْ كَما غَوَيْنا تَبَرَّأْنا إِلَيْكَ ما كانُوا إِيَّانا يَعْبُدُونَ ‹ 63 › وَقِيلَ ادْعُوا شُرَكاءَكُمْ فَدَعَوْهُمْ فَلَمْ يَسْتَجِيبُوا لَهُمْ وَرَأَوُا الْعَذابَ لَوْ أَنَّهُمْ كانُوا يَهْتَدُونَ ‹ 64 ›\r\n\r\nترجمه :\r\n61 - آيا كسى كه به او وعده نيك داده‌ايم و به آن خواهد رسيد ، همانند كسى است كه متاع زندگى دنيا به او داده‌ايم ، سپس روز قيامت ( براى حساب و جزا ) احضار مىشود .\r\n62 - روزى را به خاطر بياوريد كه خداوند آنها را ندا مىدهد ، و مىگويد : كجا هستند شريكانى كه براى من مىپنداشتيد ؟ ! 63 - گروهى ( از معبودان ) كه فرمان عذاب در باره آنها مسلم شده مىگويند : پروردگارا ما اين ( عابدان ) را گمراه كرديم ( آرى ) ما آنها را گمراه كرديم همانگونه كه خود\r\n","description":"","footnote":"","page_name":" 132 ","page_number":132},
  {"content":"\r\nگمراه شديم ، ما از آنها بيزارى مىجوئيم ، آنها در حقيقت ما را نمىپرستيدند ( بلكه هواى نفس خويش را پرستش مىكردند ) .\r\n64 - به آنها ( عابدان ) گفته مىشود شما معبودهايتان را كه شريك خدا مىپنداشتيد بخوانيد ( تا شما را يارى كند ) آنها معبودهايشان را مىخوانند ، ولى جوابى به آنها نمىدهند .\r\nدر اين هنگام عذاب الهى را ( با چشم خود ) مىبينند ، و آرزو مىكنند اى كاش هدايت يافته بودند .\r\n\r\nتفسير : آنها هواى نفس خويش را مىپرستيدند\r\nدر آيات گذشته سخن از كسانى بود كه به خاطر تمتع و بهره گيرى از نعمتهاى دنيا كفر را بر ايمان و شرك را بر توحيد ترجيح داده‌اند ، در آيات مورد بحث وضع اين گروه را در قيامت در برابر مؤمنان راستين مشخص مىكند .\r\nنخست با يك مقايسه كه به صورت استفهام مطرح شده ، و جدان همگان را به داورى مىطلبد و مىگويد : « آيا كسى كه به او وعده نيك داده‌ايم ، و به وعده خود قطعا خواهد رسيد ، با كسى كه تنها از متاع دنيا به او بهره داده‌ايم ، سپس روز قيامت در پيشگاه پروردگار براى حساب و جزاء احضار مىشود يكسان است » ؟\r\n( * ( أَ فَمَنْ وَعَدْناه وَعْداً حَسَناً فَهُوَ لاقِيه كَمَنْ مَتَّعْناه مَتاعَ الْحَياةِ الدُّنْيا ثُمَّ هُوَ يَوْمَ الْقِيامَةِ مِنَ الْمُحْضَرِينَ ) * ) .\r\nبدون شك ، هر و جدان بيدار ، وعده‌هاى نيك الهى و مواهب عظيم و جاويدان او را بر بهره گيرى چند روز از نعمتهاى فانى و لذات زودگذر كه به دنبال آن درد و رنج جاويدان است ترجيح مىدهد .\r\nجمله « * ( فَهُوَ لاقِيه ) * » تاكيدى است بر اينكه وعده الهى تخلف ناپذير است و بايد چنين باشد ، چرا كه تخلف از وعده يا به خاطر جهل است يا عجز ، كه هيچيك از آنها در ذات خدا راه ندارد .\r\n","description":"","footnote":"","page_name":" 133 ","page_number":133},
  {"content":"\r\nجمله « * ( هُوَ يَوْمَ الْقِيامَةِ مِنَ الْمُحْضَرِينَ ) * » اشاره به احضار در محضر خداوند براى حساب اعمال است ، و بعضى آن را به احضار در آتش دوزخ ، تفسير كرده‌اند ولى تفسير اول مناسبتر است ، و به هر حال اين تعبير نشان مىدهد كه اين آلودگان با اكراه و بدون تمايل به اين صحنه كشانده مىشوند ، و بايد همچنين باشد ، چرا كه وحشت حساب و كيفر تمام وجود آنها را فرا گرفته است .\r\nتعبير به « حيات دنيا » كه بارها در سوره‌هاى مختلف قرآن مجيد آمده اشاره به پستى اين زندگى در مقايسه با « حيات آخرت » و زندگى جاويدان و زوال ناپذير آن است ، زيرا « دنيا » از ماده « دنو » ( بر وزن غلو ) در اصل به معنى نزديكى در مكان يا زمان يا منزلت و مقام است ، سپس دنيا و ادنى گاه به موجودات كوچك كه در دسترس قرار دارند ، در مقابل موجودات بزرگ اطلاق شده ، و گاه در موضوعات پست در مقابل خوب و و الا ، و گاه به نزديك در مقابل دور اطلاق گرديده ، و از آنجا كه زندگى اين جهان در برابر جهان ديگر هم كوچك است و هم بىارزش و هم نزديك ، نام « حيات دنيا » كاملا متناسب آن است .\r\nو به دنبال اين سخن ، صحنه‌هاى رستاخيز را در برابر كفار مجسم مىكند صحنه هايى كه از تصورش مو بر بدن راست مىشود و اندام را به لرزه در مىآورد .\r\nمىگويد : « روزى را به خاطر بياوريد كه خداوند آنها را ندا مىدهد و مىگويد : كجا هستند شريكانى كه براى من مىپنداشتيد » ؟ ! ( * ( وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ ) * ) .\r\nبديهى است اين سؤالى است توبيخى ، براى اينكه در قيامت كه روز كنار رفتن پرده‌ها و حجابها است نه شرك مفهومى دارد و نه مشركان بر عقيده خود باقيند ، اين سؤال در حقيقت يك نوع سرزنش و مجازات است ، يك نوع توبيخ و عقوبت است .\r\n","description":"","footnote":"","page_name":" 134 ","page_number":134},
  {"content":"\r\nاما آنها بجاى اينكه به پاسخ پردازند معبودهايشان به سخن در مىآيند و از آنها اظهار تنفر و بيزارى مىكنند ، زيرا مىدانيم معبودان گاه بتهاى سنگ و چوبى بودند ، و گاه مقدسينى همچون فرشتگان و مسيح ، و گاه جن و شياطين در اينجا گروه سوم به سخن مىآيند كه سخن آنها را در آيه بعد چنين مىخوانيم :\r\n« گروهى از معبودان كه فرمان عذاب در باره آنها مسلم شده ، مىگويند : پروردگارا ! ما اين عابدان را گمراه كرديم ، آرى ما آنها را گمراه كرديم همانگونه كه خود گمراه شديم ( ولى آنها به ميل خويش به دنبال ما آمدند ) ما از آنها بيزارى مىجوئيم آنها ما را پرستش نمىكردند » بلكه در حقيقت هواى نفس خويش را مىپرستيدند ( * ( قالَ الَّذِينَ حَقَّ عَلَيْهِمُ الْقَوْلُ رَبَّنا هؤُلاءِ الَّذِينَ أَغْوَيْنا أَغْوَيْناهُمْ كَما غَوَيْنا تَبَرَّأْنا إِلَيْكَ ما كانُوا إِيَّانا يَعْبُدُونَ ) * ) .\r\nبنا بر اين آيه فوق شبيه آيه 28 سوره يونس است كه مىگويد : وَقالَ شُرَكاؤُهُمْ ما كُنْتُمْ إِيَّانا تَعْبُدُونَ « معبودان در قيامت رو به سوى عبادتكنندگان خود مىكنند و مىگويند شما ما را پرستش نمىكرديد » ! و به اين ترتيب معبودان اغواگر ، همچون فرعون و نمرود و شياطين و جن ، بيزارى و تنفر خود را از چنين عابدانى اعلام مىدارند ، و به دفاع از خويش برمىخيزند ، حتى گمراهى آنها را نيز از خود نفى مىكنند ، و مىگويند : آنها به ميل خود به دنبال ما آمدند .\r\nولى بديهى است نه اين نفى اثرى دارد و نه آن بيزارى و تبرى ، و آنها در گناه عابدان خود قطعا شريك و سهيمند ( 1 ) .\r\n\r\n","description":"","footnote":"\r\n( 1 ) اين احتمال نيز در تفسير آيه فوق داده شده كه « پاسخ گوينده » رؤساى مشركان هستند ، و سردمداران شرك و كفر ( يعنى فقط گروهى از عابدان ) آنها ضمن طفره رفتن از پاسخ پروردگار در مورد معرفى معبودهاى خود ، از پيروان خويش سخن مىگويند و به دفاع از خود برمىخيزند و عرض مىكنند : « خداوندا ما خودمان گمراه بوديم كه راه شرك پوييديم ، و اين گروه نيز با ميل خود به دنبال ما افتادند و ما آنها را گمراه ساختيم ولى آنها در حقيقت از ما اطاعت نمىكردند » ( توجه داشته باشيد در اينجا عبادت به معنى اطاعت است ) آنها اطاعت از هواى نفس خويش مىكردند ولى تفسيرى كه در بالا گفتيم نزديكتر به نظر ميرسد .\r\n","page_name":" 135 ","page_number":135},
  {"content":"\r\nجالب توجه اين است كه در آن روز ، هر يك از اين منحرفان خلافكار از ديگرى بيزارى مىجويند و هر كدام سعى دارند گناه خود را به گردن ديگرى افكند .\r\nاين درست نظير چيزى است كه نمونه كوچك آن را در دنيا با چشم خود مىبينيم كه جمعى دست به دست هم مىدهند تا امر خلافى مرتكب شوند ، پس از دستگيرى و حضور در محضر دادگاه از يكديگر بيزارى مىجويند ، و گناه را به گردن ديگرى مىافكنند ، اين است ، سرنوشت گروه گمراه و خلافكار در دنيا و آخرت .\r\nهمانگونه كه در آيه 22 سوره ابراهيم مىخوانيم كه « شيطان در روز قيامت به پيروان خود مىگويد : من سلطه اى بر شما نداشتم ، من تنها از شما دعوت كردم شما هم مشتاقانه اجابت كرديد مرا ملامت نكنيد خود را ملامت كنيد » وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَلُومُوا أَنْفُسَكُمْ .\r\nو در مورد مشركان در آيه 30 سوره صافات مىخوانيم كه آنها به مناقشه با يكديگر برمىخيزند و هر يك ديگرى را مقصر مىشمرد ، اما اغواگران صريحا در پاسخ مىگويند : « ما بر شما سلطه اى نداشتيم شما خود گروهى طغيانگر بوديد » وَما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ .\r\nبه هر حال به دنبال سؤالى كه از آنها در باره معبودهايشان مىشود و آنها\r\n","description":"","footnote":"","page_name":" 136 ","page_number":136},
  {"content":"\r\nدر پاسخ عاجز مىمانند ، به آنان « گفته مىشود شما معبودهايتان را كه شريك خدا مىپنداشتيد بخوانيد » تا به يارى شما برخيزند ! ( * ( وَقِيلَ ادْعُوا شُرَكاءَكُمْ ) * ) ( 1 ) آنها با اينكه مىدانند در آنجا كارى از دست معبودان ساخته نيست ، بر اثر شدت وحشت و كوتاه شدن دستشان از همه جا ، و يا به خاطر اطاعت فرمان خدا كه مىخواهد با چنين كارى مشركان و معبودان گمراه را در برابر همگان رسوا سازد ، « دست تقاضا به سوى معبودانشان دراز مىكنند و آنها را به كمك مىخوانند ( * ( فَدَعَوْهُمْ ) * ) .\r\nولى پيدا است « جوابى به آنها نمىدهند » و دعوت آنها را لبيك نمىگويند ( * ( فَلَمْ يَسْتَجِيبُوا لَهُمْ ) * ) در اين هنگام است كه « عذاب الهى را در برابر چشم خود مىبينند » ( * ( وَرَأَوُا الْعَذابَ ) * ) .\r\n« و آرزو مىكنند كه اى كاش هدايت يافته بودند » ( * ( لَوْ أَنَّهُمْ كانُوا يَهْتَدُونَ ) * ) ( 2 ) .\r\n\r\n","description":"","footnote":"\r\n( 1 ) تعبير به « شركائكم » با اينكه اين شريكها را براى خدا قائل بودند اشاره به اين است كه اين شريكها را شما ساختيد و تعلق به شما دارد .\r\n( 2 ) مفسران بزرگ بحثهاى دامنه دارى در اينجا در مورد جمله « * ( لَوْ أَنَّهُمْ كانُوا يَهْتَدُونَ ) * » كرده‌اند ، گروه زيادى « لو » را حرف شرط دانسته‌اند و سپس در باره جزاى آن به گفتگو پرداخته‌اند ، بعضى جواب آن را جمله اى مىدانند كه از « رأوا العذاب » استفاده مىشود ، و تقدير را چنين گرفته‌اند « * ( لَوْ أَنَّهُمْ كانُوا يَهْتَدُونَ ) * لرأوا العذاب فى الدنيا به عين اليقين » ( شبيه آيه « لترون الجحيم » - تكاثر آيه 6 ) و بعضى تقدير را چنين گرفته‌اند « * ( لَوْ أَنَّهُمْ كانُوا يَهْتَدُونَ ) * فى الدنيا لما رأوا العذاب فى الآخرة » و بعضى ديگر جزاهاى ديگرى در تقدير گرفته‌اند اما بعضى معتقدند كه اصلا جواب شرط محذوف نيست و جمله « رأوا العذاب » را جواب شرط مىدانند ، بنا بر اين مفهوم جمله چنين مىشود : كه اگر آنها در روز قيامت چشم بينا داشتند و هدايت مىشدند عذاب را مىديدند ولى چشم بينا ندارند .\r\nولى در ما وراى همه اين معانى معنى ديگرى است كه ما در بالا آن را ترجيح داديم و آن اينكه « لو » براى تمنى باشد شرح بيشتر آن را در كتب ادبى از جمله « مغنى اللبيب » مىتوانيد مطالعه فرمائيد .\r\n","page_name":" 137 ","page_number":137},
  {"content":"\r\nچرا كه هر دست و پايى در آنجا كنند جز ناكامى و رسوايى نتيجه اى نخواهد داشت ، چون تنها راه نجات ايمان و عمل صالح بوده كه آنها فاقد آنند .\r\n","description":"","footnote":"","page_name":" 138 ","page_number":138},
  {"content":"\r\n\r\n[ سوره القصص ‹ 28 › : آيات 65 تا 70 
  ]\r\nوَ يَوْمَ يُنادِيهِمْ فَيَقُولُ ما ذا أَجَبْتُمُ الْمُرْسَلِينَ ‹ 65 › فَعَمِيَتْ عَلَيْهِمُ الأَنْباءُ يَوْمَئِذٍ فَهُمْ لا يَتَساءَلُونَ ‹ 66 › فَأَمَّا مَنْ تابَ وَآمَنَ وَعَمِلَ صالِحاً فَعَسى أَنْ يَكُونَ مِنَ الْمُفْلِحِينَ ‹ 67 › وَرَبُّكَ يَخْلُقُ ما يَشاءُ وَيَخْتارُ ما كانَ لَهُمُ الْخِيَرَةُ سُبْحانَ اللَّه وَتَعالى عَمَّا يُشْرِكُونَ ‹ 68 › وَرَبُّكَ يَعْلَمُ ما تُكِنُّ صُدُورُهُمْ وَما يُعْلِنُونَ ‹ 69 ›\r\nوَ هُوَ اللَّه لا إِله إِلَّا هُوَ لَه الْحَمْدُ فِي الأُولى وَالآخِرَةِ وَلَه الْحُكْمُ وَإِلَيْه تُرْجَعُونَ ‹ 70 ›\r\n\r\nترجمه :\r\n65 - به خاطر بياوريد روزى را كه خداوند آنها را ندا مىدهد و مىگويد : به پيامبران چه پاسخى گفتيد ؟\r\n66 - در اين هنگام همه اخبار بر آنها پوشيده مىماند ( حتى نمىتوانند ) از يكديگر سؤالى كنند ! 67 - اما كسى كه توبه كند و ايمان آورد و عمل صالح انجام دهد اميد است از رستگاران باشد .\r\n","description":"","footnote":"","page_name":" 139 ","page_number":139},
  {"content":"\r\n68 - و پروردگار تو هر چه را بخواهد مىآفريند ، و هر چه را بخواهد برمىگزيند . آنها ( در برابر او ) اختيارى ندارند ، منزه است خداوند و برتر است از شريكهايى كه براى او قائل مىشوند .\r\n69 - پروردگار تو مىداند آنچه را كه سينه هاشان پنهان مىدارد و آنچه را كه آشكار مىكند .\r\n70 - او خدايى است كه معبودى جز او نيست ، ستايش براى اوست . در اين جهان و در جهان ديگر ، حاكميت ( نيز ) از آن اوست ، و همه شما به سوى او باز مىگرديد .\r\n\r\nتفسير :\r\nآيات مورد بحث ، تعقيبى است بر بحثى كه در آيات گذشته ، پيرامون مشركان و سؤالاتى كه از آنها در قيامت مىشود آمده بود .\r\nبه دنبال سؤال از معبودهاى آنها ، سؤال ديگرى از عكس العمل آنان در برابر پيامبران مىشود ، مىفرمايد : « روزى را به خاطر بياوريد كه خداوند آنها را ندا مىدهد و مىگويد : در برابر پيامبران چه پاسخى گفتيد » ؟ ! ( * ( وَيَوْمَ يُنادِيهِمْ فَيَقُولُ ما ذا أَجَبْتُمُ الْمُرْسَلِينَ ) * ) .\r\nمسلما آنها براى اين سؤال - همچون سؤال اول - پاسخى ندارند ، آيا بگويند دعوت آنها را اجابت كرديم كه اين دروغ است و دروغ در آن صحنه خريدار ندارد ؟ يا بگويند تكذيبشان كرديم ، به آنها تهمت زديم ، ساحرشان ناميديم مجنونشان خوانديم ، بر ضد آنها دست به پيكار مسلحانه زديم ، و آنها و پيروانشان را به قتل رسانديم ؟ ! چه بگويند ؟ هر چه بگويند مايه بدبختى و رسوايى است ! جايى كه پيامبران بزرگ الهى در روز قيامت در برابر اين سؤال كه مردم چه پاسخى به دعوت شما گفتند ، مىگويند : ما در برابر علم تو علمى از خود نداريم ، تو علام الغيوبى ( مائده - 109 ) اين كوردلان مشرك چه مىتوانند در پاسخ اين سؤال بگويند .\r\n","description":"","footnote":"","page_name":" 140 ","page_number":140},
  {"content":"\r\nلذا در آيه بعد مىفرمايد : « در اين هنگام همه اخبار بر آنها پوشيده و پنهان مىماند » و هيچ پاسخى براى گفتن در اختيار ندارند ( * ( فَعَمِيَتْ عَلَيْهِمُ الأَنْباءُ يَوْمَئِذٍ ) * ) .\r\n« حتى نمىتوانند از يكديگر سؤالى كنند » و پاسخى از هم بشنوند ( * ( فَهُمْ لا يَتَساءَلُونَ ) * ) .\r\nقابل توجه اينكه نسبت عمى و نابينايى در آيه فوق به خبرها داده شده نه به خود آنها ، نمىگويد آنها نابينا مىشوند ، بلكه مىگويد : « خبرها از پيدا كردن آنها نابينا هستند » ! زيرا بسيار مىشود كه انسان خود از چيزى با خبر نيست اما گويى خبر دهن به دهن مىگردد و به سراغ او مىآيد ، همانگونه كه بسيارى از اخبار اجتماعى از همين طريق پخش مىشود ، اما در آنجا نه افراد ، آگاهى دارند و نه خبرها ، قابليت نشر ! و به اين ترتيب همه خبرها بر آنها پوشيده مىشود ، هيچ پاسخى در برابر اين سؤال كه جواب پيامبران را چه داديد پيدا نمىكنند و سكوتى مطلق سر تا پاى آنها را فرا مىگيرد .\r\nو از آنجا كه روش قرآن اين است كه هميشه درها را به روى كافران و گنهكاران باز مىگذارد تا در هر مرحله اى از فساد و آلودگى باشند بتوانند به راه حق برگردند ، در آيه بعد مىافزايد : « اما كسى كه توبه كند و ايمان آورد و عمل صالح انجام دهد اميد است از رستگاران باشد » ( * ( فَأَمَّا مَنْ تابَ وَآمَنَ وَعَمِلَ صالِحاً فَعَسى أَنْ يَكُونَ مِنَ الْمُفْلِحِينَ ) * ) .\r\nبنا بر اين راه نجات شما در سه جمله خلاصه مىشود : بازگشت به سوى خدا ايمان و عمل صالح ، كه به دنبال آن مسلما نجات و فلاح و رستگارى است .\r\nتعبير به « عسى » ( اميد است ) با اينكه كسى كه داراى ايمان و عمل صالح باشد حتما اهل فلاح و رستگارى است ، ممكن است به خاطر اين باشد كه اين\r\n","description":"","footnote":"","page_name":" 141 ","page_number":141},
  {"content":"\r\nرستگارى مشروط به بقاء و دوام اين حالت است و از آنجا كه دوام و بقاء در مورد همه توبه كنندگان مسلم نيست تعبير به « عسى » شده است .\r\nبعضى از مفسران نيز گفته‌اند اين تعبير ( عسى ) هنگامى كه از شخص كريم صادر شود مفهوم آن قطعى بودن مطلب است و خداوند اكرم الاكرمين است .\r\nآيه بعد در حقيقت دليلى است بر نفى شرك و بطلان عقيده مشركان ، مىفرمايد :\r\n« پروردگار تو هر چه را بخواهد خلق مىكند ، و هر چه را بخواهد بر مىگزيند » ( * ( وَرَبُّكَ يَخْلُقُ ما يَشاءُ وَيَخْتارُ ) * ) .\r\nآفرينش به دست او است و تدبير و اختيار و گزينش نيز به اراده و فرمان او است .\r\n« آنها در برابر او اختيارى ندارند » ( * ( ما كانَ لَهُمُ الْخِيَرَةُ ) * ) ( 1 ) .\r\nاختيار آفرينش با او است ، اختيار شفاعت به دست او ، و اختيار ارسال پيامبران نيز به اراده او است ، خلاصه اختيار همه چيز بستگى به مشيت ذات پاك او دارد .\r\nبنا بر اين نه از بتها كارى ساخته است ، و نه حتى از فرشتگان و انبياء مگر به اجازه او .\r\nبه هر حال اطلاق اختيار در اينجا دليل بر تعميم آنست ، يعنى خداوند هم صاحب اختيار در امور تكوينى است و هم تشريعى و هر دو از مقام خالقيت او سر چشمه مىگيرد .\r\nبا اينحال چگونه آنها راه شرك مىپويند و چگونه به سوى غير خدا مىروند ؟ ! لذا در پايان آيه مىفرمايد : « منزه است خداوند و برتر و بالاتر است از شريكهايى كه براى او قائل مىشوند » ( * ( سُبْحانَ اللَّه وَتَعالى عَمَّا يُشْرِكُونَ ) * ) .\r\nدر رواياتى كه از طرق اهل بيت ع به ما رسيده آيه فوق به مساله اختيار\r\n\r\n","description":"","footnote":"\r\n( 1 ) « ما » در جمله « * ( ما كانَ لَهُمُ الْخِيَرَةُ ) * » نافيه است ولى بعضى احتمال داده‌اند كه موصوله باشد و معطوف بر مفعول محذوف « يختار » ولى اين احتمال بسيار بعيد است .\r\n","page_name":" 142 ","page_number":142},
  {"content":"\r\nو گزينش امام معصوم از سوى خدا تفسير شده است ، و جمله « * ( ما كانَ لَهُمُ الْخِيَرَةُ ) * » ( آنها اختيارى در اين زمينه ندارند ) نيز بر همين معنى تطبيق شده و اين در واقع از قبيل بيان مصداق روشن است ، چرا كه مساله حفظ دين و آئين ، و انتخاب رهبر معصوم براى اين هدف ، جز از ناحيه خدا ممكن نيست ( 1 ) .\r\nآيه بعد كه سخن از علم گسترده خداوند مىگويد در حقيقت تاكيدى است و يا دليلى است براى آنچه در آيه قبل از اختيار گسترده خداوند بيان شد ، مىفرمايد :\r\n« پروردگار تو مىداند آنچه را سينه هاشان پنهان مىدارد ، و آنچه را كه آشكار مىكنند » ( * ( وَرَبُّكَ يَعْلَمُ ما تُكِنُّ صُدُورُهُمْ وَما يُعْلِنُونَ ) * ) .\r\nاين احاطه او بر همه چيز دليلى است بر اختيار او نسبت به همه چيز و ضمنا تهديدى است براى مشركان كه گمان نكنند خدا از نيات و توطئه‌هاى آنها آگاه نيست .\r\nآخرين آيه مورد بحث كه در حقيقت ، حكم نتيجه گيرى و توضيح براى آيات گذشته در زمينه نفى شرك دارد ، چهار وصف از اوصاف الهى را منعكس مىكند كه همه فرع بر خالقيت و مختار بودن او است .\r\nنخست مىگويد : « او خدايى است كه معبودى جز او نيست » ( * ( وَهُوَ اللَّه لا إِله إِلَّا هُوَ ) * ) .\r\nچگونه ممكن است معبودى جز او پيدا شود ، در حالى كه خالق منحصر به او است ، و همه اختيارات متعلق به او مىباشد ، آنها كه به بهانه شفاعت و مانند آن دست به دامن بتها مىزنند ، سخت در اشتباهند .\r\n\r\n","description":"","footnote":"\r\n( 1 ) « اصول كافى » و تفسير « على بن ابراهيم » ( طبق نقل تفسير نور الثقلين ج 4 ص 136 ) .\r\n","page_name":" 143 ","page_number":143},
  {"content":"\r\nديگر اينكه تمام نعمتها چه در اين جهان و چه در آن جهان همه از ناحيه او است ، و اين لازمه خالقيت مطلقه او مىباشد ، لذا مىافزايد « هر حمد و ستايشى نيز به او تعلق مىگيرد چه در اين جهان و چه در آن جهان » ( * ( لَه الْحَمْدُ فِي الأُولى وَالآخِرَةِ ) * ) .\r\nسوم اينكه « حاكم در هر دو عالم او است » ( * ( وَلَه الْحُكْمُ ) * ) .\r\nبديهى است وقتى خالق و مختار او باشد ، حاكميت تكوين و تشريع نيز در اختيار او خواهد بود .\r\nچهارم اينكه : « بازگشت همه شما ( براى حساب و پاداش و كيفر ) به سوى او خواهد بود » ( * ( وَإِلَيْه تُرْجَعُونَ ) * ) .\r\nاو است كه شما را آفريده ، و او است كه از اعمال شما آگاه است و او است كه حاكم يوم الجزاء مىباشد ، بنا بر اين حساب و جزاى شما نيز بدست او خواهد بود .\r\n","description":"","footnote":"","page_name":" 144 ","page_number":144},
  {"content":"\r\n\r\n[ سوره القصص ‹ 28 › : آيات 71 تا 75 
  ]\r\nقُلْ أَ رَأَيْتُمْ إِنْ جَعَلَ اللَّه عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِضِياءٍ أَ فَلا تَسْمَعُونَ ‹ 71 › قُلْ أَ رَأَيْتُمْ إِنْ جَعَلَ اللَّه عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِلَيْلٍ تَسْكُنُونَ فِيه أَ فَلا تُبْصِرُونَ ‹ 72 › وَمِنْ رَحْمَتِه جَعَلَ لَكُمُ اللَّيْلَ وَالنَّهارَ لِتَسْكُنُوا فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ‹ 73 › وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ ‹ 74 › وَنَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ فَعَلِمُوا أَنَّ الْحَقَّ لِلَّه وَضَلَّ عَنْهُمْ ما كانُوا يَفْتَرُونَ ‹ 75 ›\r\n\r\nترجمه :\r\n71 - بگو : به من خبر دهيد اگر خداوند شب را براى شما تا روز قيامت جاودان قرار دهد آيا معبودى جز خدا مىتواند روشنايى براى شما بياورد ؟ آيا نمىشنويد ؟ !\r\n","description":"","footnote":"","page_name":" 145 ","page_number":145},
  {"content":"\r\n72 - بگو : به من خبر دهيد هر گاه خداوند روز را تا قيامت بر شما جاودان كند ، كدام معبود غير از اللَّه است كه شبى براى شما بياورد تا در آن آرامش يابيد ؟ آيا نمىبينيد ؟ ! 73 - از رحمت اوست كه براى شما شب و روز قرار داد ، تا هم در آن آرامش داشته باشيد و هم براى بهره گيرى از فضل خدا تلاش كنيد ، شايد شكر نعمت او را بجا آوريد .\r\n74 - به خاطر بياوريد روزى را كه آنها را ندا مىدهد و مىگويد كجايند شريكانى كه براى من مىپنداشتيد ؟\r\n75 - ( در آن روز ) از هر امتى گواهى برمىگزينيم و ( به مشركان گمراه ) مىگوئيم دليل خود را بياوريد ، اما آنها مىدانند كه حق براى خداست و تمام آنچه را افترا مىبستند از ( نظر ) آنها گم خواهد شد !\r\n\r\nتفسير : نعمت بزرگ روز و شب\r\nآيات مورد بحث سخن از بخش عظيمى از مواهب الهى مىگويد كه هم دليلى است بر مساله توحيد و نفى شرك ، و از اين نظر بحث گذشته را تكميل مىكند ، و هم نمونه اى است از نعمتهاى خداوند كه به خاطر آن شايسته حمد و ستايش است ، ستايشى كه در آيات قبل به آن اشاره شد ، و هم گواهى است بر مختار بودن او در نظام آفرينش و تدبير اين جهان .\r\nنخست به نعمت بزرگ نور و روشنايى روز كه مايه هر جنبش و حركت است اشاره كرده مىفرمايد : « بگو : به من خبر دهيد اگر خداوند شب را بر شما تا روز قيامت جاودان قرار مىداد آيا معبودى جز خدا مىتوانست ، نور و روشنايى براى شما بياورد ؟ آيا نمىشنويد » ؟ ! ( * ( قُلْ أَ رَأَيْتُمْ إِنْ جَعَلَ اللَّه عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِضِياءٍ أَ فَلا تَسْمَعُونَ ) * ) ( 1 ) .\r\nدر اينجا تعبير به « ضياء » ( نور ) مىكند ، چرا كه هدف اصلى از روز همان\r\n\r\n","description":"","footnote":"\r\n( 1 ) ا رأيتم جمله اى است كه معمولا آن را به معنى « اخبرونى » ( به من خبر دهيد ) تفسير كرده‌اند ولى سابقا گفتيم كه گاه به معنى « هل علمتم » ( آيا مىدانيد ) مىآيد .\r\n","page_name":" 146 ","page_number":146},
  {"content":"\r\nنور و روشنايى است ، همان نورى كه حيات و زندگى همه موجودات زنده بسته به آن است كه اگر نور آفتاب نبود ، نه درختى مىروئيد و نه گلى مىخنديد ، و نه مرغى پرواز مىكرد ، نه انسان زنده اى وجود داشت و نه قطره بارانى مىباريد « سرمد » به معنى دائم و هميشگى است ( بعضى آن را از ماده « سرد » به معنى « پى در پى » دانسته‌اند و ميم آن را زائده مىدانند ، ولى ظاهر اين است كه خود اين ماده مستقلا به معنى دائم و هميشگى مىباشد ) ( 1 ) .\r\nآيه بعد سخن از نعمت « ظلمت و تاريكى » به ميان مىآورد مىفرمايد :\r\nبگو به من خبر دهيد آيا اگر خداوند روز را تا قيامت بر شما جاودان كند چه معبودى غير از اللَّه است كه شبى براى شما بياورد تا در آن آرامش يابيد ؟ آيا نمىبينيد « ؟ ! ( * ( قُلْ أَ رَأَيْتُمْ إِنْ جَعَلَ اللَّه عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِلَيْلٍ تَسْكُنُونَ فِيه أَ فَلا تُبْصِرُونَ ) * ) .\r\nو در سومين آيه كه در حقيقت نتيجه گيرى از دو آيه قبل است مىفرمايد :\r\n« از رحمت الهى است كه براى شما شب و روز قرار داد ، تا از يك سو در آن آرامش پيدا كنيد ، و از سوى ديگر براى تامين زندگى و بهره گيرى از فضل خداوند تلاش كنيد ، و شايد شكر نعمت او را بجا آوريد » ( * ( وَمِنْ رَحْمَتِه جَعَلَ لَكُمُ اللَّيْلَ وَالنَّهارَ لِتَسْكُنُوا فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ) * ) .\r\nآرى گستردگى دامنه رحمت خدا ايجاب مىكند كه تمام وسائل حيات شما را تامين كند ، شما از يك سو نياز به كار و كوشش و حركت داريد كه بدون\r\n\r\n","description":"","footnote":"\r\n( 1 ) قابل توجه اينكه ارباب لغت تصريح كرده‌اند كه « سرمدى » به موجودى گفته مىشود كه نه آغاز دارد و نه انجام ، ولى « ازلى » به چيزى گفته مىشود كه آغاز ندارد ، و « ابدى » به چيزى كه انجام ندارد .\r\n","page_name":" 147 ","page_number":147},
  {"content":"\r\nروشنايى روز ممكن نيست ، و از سوى ديگر نياز به استراحت و آرامش كه بدون تاريكى شب كامل نمىشود .\r\nامروز از نظر علمى ثابت شده است كه در برابر نور تمام دستگاههاى بدن انسان فعال و سرزنده مىشوند : گردش خون ، دستگاه تنفس ، حركت قلب ، و ساير دستگاهها ، و اگر نور بيش از اندازه بتابد ، سلولها خسته مىشوند و نشاط جاى خود را به فرسودگى مىدهد . و بر عكس ، دستگاههاى بدن در تاريكى شب در آرامش و آسايش عميقى فرو مىروند و در سايه آن تجديد قوا و نشاط مىكنند ( ما شرح اين معنا را در جلد 8 صفحه 343 و جلد 12 صفحه 41 بيان كرده‌ايم ) .\r\nجالب توجه اينكه هنگامى كه سخن از شب جاويدان مىگويد ، در پايان آيه مىفرمايد : « آيا نمىشنويد » ؟ و هنگامى كه سخن از روز سرمدى به ميان مىآورد مىفرمايد آيا نمىبينيد ؟ اين تفاوت تعبير ممكن است به خاطر اين باشد كه حس متناسب شب گوش است و شنوايى ، و حس متناسب روز ، چشم است و بينايى تا اين حد قرآن مجيد در تعبيرات خود دقت به خرج داده است .\r\nاين نيز شايان توجه است كه در پايان اين سخن مساله « شكر » را مطرح مىكند ، شكر در برابر نظام حساب شده نور و ظلمت ، شكرى كه خواه و ناخواه انسان را به شناخت منعم و معرفت او ، وا مىدارد ، و شكرى كه انگيزه ايمان در مباحث اعتقادى است .\r\nبار ديگر پس از ذكر گوشه اى از دلائل توحيد و ابطال شرك به سراغ همان سؤالى مىرود كه در آيات گذشته نيز مطرح شده بود ، مىفرمايد : « روزى را به خاطر بياوريد كه خداوند آنها را ندا مىدهد و مىگويد كجايند شريكانى كه براى من مىپنداشتيد » ؟ ! ( * ( وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ ) * ) .\r\n","description":"","footnote":"","page_name":" 148 ","page_number":148},
  {"content":"\r\nآيه عينا همان آيه اى است كه در گذشته ( آيه 62 همين سوره ) آمد .\r\nاين تكرار ممكن است به خاطر اين باشد كه در قيامت در مرحله اول ، يك سؤال انفرادى از آنها مىشود ، تا به و جدان خويش بازگردند و شرمنده شوند ، اما در مرحله دوم سؤالى در محضر عموم و شاهدان و گواهان كه در آيه بعد به آن اشاره شده مطرح مىشود تا در حضور آنها از كار خود ، شرمنده و شرمسار گردند .\r\nلذا در آيه بعد مىفرمايد : « در آن روز ما از هر امتى گواهى برمىگزينيم » ( * ( وَنَزَعْنا مِنْ كُلِّ أُمَّةٍ شَهِيداً ) * ) ( 1 ) .\r\nسپس « به مشركان بى خبر و گمراه مىگوئيم : دليل خود را بر شركتان بياوريد » ؟ ! ( * ( فَقُلْنا هاتُوا بُرْهانَكُمْ ) * ) .\r\nاينجا است كه همه مسائل آفتابى مىشود « و آنها مىدانند كه حق براى خدا است » ( * ( فَعَلِمُوا أَنَّ الْحَقَّ لِلَّه ) * ) .\r\n« و تمام آنچه را افترا مىبستند از دستشان مىرود ، و گم خواهد شد » ( * ( وَضَلَّ عَنْهُمْ ما كانُوا يَفْتَرُونَ ) * ) .\r\nاين گواهان به قرينه آيات ديگر قرآن ، همان پيامبرانند كه هر پيامبرى گواه امت خويش است ، و پيامبر اسلام ص كه خاتم انبياء است گواه بر همه انبياء و امتها ، چنان كه در آيه 41 سوره نساء مىخوانيم : فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً : « حال آنها چگونه است آن روز كه براى هر امتى گواهى بر اعمالشان مىطلبيم و تو را گواه آنها قرار مىدهيم » ؟\r\nبه اين ترتيب ، مجلسى در حضور انبياء و پيامبران تشكيل مىشود و اين مشركان\r\n\r\n","description":"","footnote":"\r\n( 1 ) تعبير به « نزعنا » از ماده « نزع » به معنى جذب كردن چيزى از مقر آن است و در اينجا اشاره به احضار كردن گواه از ميان هر گروه و ملت است .\r\n","page_name":" 149 ","page_number":149},
  {"content":"\r\nكوردل و لجوج در آن مجلس بزرگ مورد بازخواست قرار مىگيرند ، در آنجا است كه به عمق فاجعه شرك آشنا مىشوند ، و حقانيت پروردگار و پوچى بتها را به روشنى مىبينند .\r\nجالب اينكه قرآن در اينجا تعبير به « * ( ضَلَّ عَنْهُمْ ما كانُوا يَفْتَرُونَ ) * » مىكند يعنى پندارهاى بىاساسشان در مورد بتها همه از نظرهاشان محو و غائب مىشود ، چرا كه عرصه قيامت عرصه حق است و جايى براى باطل در آنجا نيست ، باطل از آن صحنه گم مىشود و محو مىگردد .\r\nاگر در اينجا باطل پرده اى از حق بر خود مىپوشاند و چند روزى به فريبكارى مشغول مىشود ، در آنجا پرده‌هاى فريب و نيرنگ كنار مىرود و جز حق چيزى باقى نمىماند .\r\nدر روايتى از امام باقر ع در تفسير جمله « * ( وَنَزَعْنا مِنْ كُلِّ أُمَّةٍ شَهِيداً ) * » چنين مىخوانيم\r\n« و من هذه الامة امامها »\r\nيعنى از اين امت نيز امامش را برمىگزينيم ( 1 ) .\r\nاين سخن اشاره به آن است كه در هر عصر و زمانى شاهد و گواه معصومى براى امت لازم است ، و حديث فوق از قبل بيان مصداق اين معنا است .\r\n\r\n","description":"","footnote":"\r\n( 1 ) تفسير الميزان جلد 16 صفحه 20 .\r\n","page_name":" 150 ","page_number":150},
  {"content":"\r\n\r\n[ سوره القصص ‹ 28 › : آيات 76 تا 78 
  ]\r\nإِنَّ قارُونَ كانَ مِنْ قَوْمِ مُوسى فَبَغى عَلَيْهِمْ وَآتَيْناه مِنَ الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ إِذْ قالَ لَه قَوْمُه لا تَفْرَحْ إِنَّ اللَّه لا يُحِبُّ الْفَرِحِينَ ‹ 76 › وَابْتَغِ فِيما آتاكَ اللَّه الدَّارَ الآخِرَةَ وَلا تَنْسَ نَصِيبَكَ مِنَ الدُّنْيا وَأَحْسِنْ كَما أَحْسَنَ اللَّه إِلَيْكَ وَلا تَبْغِ الْفَسادَ فِي الأَرْضِ إِنَّ اللَّه لا يُحِبُّ الْمُفْسِدِينَ ‹ 77 › قالَ إِنَّما أُوتِيتُه عَلى عِلْمٍ عِنْدِي أَ وَلَمْ يَعْلَمْ أَنَّ اللَّه قَدْ أَهْلَكَ مِنْ قَبْلِه مِنَ الْقُرُونِ مَنْ هُوَ أَشَدُّ مِنْه قُوَّةً وَأَكْثَرُ جَمْعاً وَلا يُسْئَلُ عَنْ ذُنُوبِهِمُ الْمُجْرِمُونَ ‹ 78 ›\r\n\r\nترجمه :\r\n76 - قارون از قوم موسى بود اما بر آنها ستم كرد ، ما آن قدر از گنجها به او داده بوديم كه حمل صندوقهاى آن براى يك گروه زورمند مشكل بود ، به خاطر بياور هنگامى را كه قومش به او گفتند : اين همه شادى مغرورانه مكن كه خداوند شادى كنندگان مغرور را دوست نمىدارد .\r\n77 - و در آنچه خدا به تو داده سراى آخرت را جستجو كن ، بهره ات را از دنيا فراموش\r\n","description":"","footnote":"","page_name":" 151 ","page_number":151},
  {"content":"\r\nمنما ، و همانگونه كه خدا به تو نيكى كرده است نيكى كن و هرگز فساد در زمين منما كه خدا مفسدان را دوست ندارد .\r\n78 - ( قارون ) گفت : اين ثروت را به وسيله دانشى كه نزد من است به دست آورده‌ام ، آيا او نمىدانست خداوند اقوامى را قبل از او هلاك كرد كه از او نيرومندتر و ثروتمندتر بودند ؟ ! ( و هنگامى كه عذاب الهى فرا رسد ) مجرمان از گناهانشان سؤال نمىشوند ( و مجالى براى عذرخواهى آنان نيست ) .\r\n\r\nتفسير : ثروتمند خود خواه بنى اسرائيل\r\nسرگذشت عجيب موسى و مبارزه او با فرعون در بخشى از آيات گذشته اين سوره مشروحا آمد ، و گفتنيها در باره آنها گفته شد ، گفتارى كه به قدر كافى الهام بخش بود .\r\nدر بخش ديگرى از آيات اين سوره سخن از درگيرى ديگر بنى اسرائيل با مردى ثروتمند و سركش از خودشان به نام قارون به ميان مىآورد ، قارونى كه مظهر ثروت آميخته با كبر و غرور و طغيان بود .\r\nاصولا موسى در طول زندگى خود با سه قدرت طاغوتى تجاوزگر مبارزه كرد : « فرعون » كه مظهر قدرت حكومت بود ، و « قارون » كه مظهر ثروت بود ، و « سامرى » كه مظهر صنعت و فريب و اغفال .\r\nگرچه مهمترين مبارزه موسى ع با قدرت حكومت بود ، ولى دو مبارزه اخير نيز براى خود واجد اهميت است و محتوى درسهاى آموزنده بزرگ .\r\nمعروف است كه قارون از بستگان نزديك موسى ع ( پسر عمو يا عمو يا پسر خاله او ) بود ، و از نظر اطلاعات و آگاهى از تورات معلومات قابل ملاحظه اى داشت ، نخست در صف مؤمنان بود ، ولى غرور ثروت او را به آغوش كفر كشيد و به قعر زمين فرستاد ، او را به مبارزه با پيامبر خدا وادار نمود و مرگ عبرتانگيزش\r\n","description":"","footnote":"","page_name":" 152 ","page_number":152},
  {"content":"\r\nدرسى براى همگان شد ، كه شرح اين ماجرا را در آيات مورد بحث مىخوانيم .\r\nنخست مىگويد : « قارون از قوم موسى بود اما بر آنها ستم و ظلم كرد » ( * ( إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ ) * ) .\r\nعلت اين بغى و ظلم آن بود كه ثروت سرشارى به دست آورده بود ، و چون ظرفيت كافى و ايمان قوى نداشت ، اين ثروت فراوان او را فريب داد و به انحراف و استكبار كشانيد .\r\nقرآن مىگويد : « ما آن قدر اموال و ذخائر و گنج به او داديم كه حمل خزائن او براى يك گروه زورمند ، مشكل بود » ( * ( وَآتَيْناه مِنَ الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ ) * ) .\r\n« مفاتح » جمع « مفتح » ( بر وزن مكتب ) به معنى محلى است كه چيزى را در آن ذخيره مىكنند ، مانند صندوقهايى كه اموال را در آن نگهدارى مىنمايند .\r\nبه اين ترتيب مفهوم آيه چنين مىشود كه قارون آن قدر طلا و نقره و اموال گرانبها و قيمتى داشت كه صندوق آنها را ، گروهى از مردان نيرومند به زحمت جابجا مىكردند .\r\nو با توجه به اينكه « عصبه » به معنى جماعتى است كه دست به دست هم داده‌اند و نيرومندند و همچون اعصاب يكديگر را گرفته‌اند روشن مىشود كه حجم جواهرات و اموال گرانقيمت قارون چقدر زياد بوده است ( بعضى مىگويند « عصبه » به ده نفر تا چهل نفر مىگويند ) .\r\nجمله « تنوء » از ماده « نوء » به معنى قيام كردن با زحمت و سنگينى است و در مورد بارهاى پر وزنى به كار مىرود كه وقتى انسان آن را حمل مىكند از سنگينى او را به اين طرف و آن طرف متمايل مىسازد ! آنچه در بالا در مورد تفسير « مفاتيح » گفتيم چيزى است كه گروه عظيمى\r\n","description":"","footnote":"","page_name":" 153 ","page_number":153},
  {"content":"\r\nاز مفسران و علماى لغت پذيرفته‌اند ، در حالى كه بعضى ديگر « مفاتح » را جمع مفتح ( بر وزن منبر به كسر ميم ) به معنى « كليد » دانسته‌اند ، و مىگويند كليد گنجهاى قارون آن قدر زياد بود كه چندين مرد زورمند از حمل آن به زحمت مىافتادند ! كسانى كه اين معنى را برگزيدند خودشان براى توجيه آن به زحمت افتاده‌اند كه چگونه اينهمه كليد گنج امكان پذير است و به هر حال تفسير اول روشنتر و صحيحتر است .\r\nزيرا گذشته از اين كه اهل لغت براى همين كلمه ( مفتح به كسر ميم ) نيز معانى متعددى گفته‌اند از جمله خزانه يعنى محل جمعآورى مال است ، معنى اول به واقعيت نزديكتر و دور از هر گونه مبالغه است .\r\nو به هر حال اين لغت را با « مفاتيح » كه جمع « مفتاح » به معنى كليد است نبايد اشتباه كرد ( 1 ) .\r\nاز اين بحث بگذريم و ببينيم بنى اسرائيل به قارون چه گفتند ؟\r\nقرآن مىگويد : « به خاطر بياور زمانى را كه قومش به او گفتند : اينهمه خوشحالى آميخته با غرور و غفلت و تكبر نداشته باش كه خدا شادى كنندگان مغرور را دوست نمىدارد » ( * ( إِذْ قالَ لَه قَوْمُه لا تَفْرَحْ إِنَّ اللَّه لا يُحِبُّ الْفَرِحِينَ ) * ) ( 2 ) .\r\n\r\n","description":"","footnote":"\r\n( 1 ) بعضى از مفسران نيز در اينجا براى كليد معنى مجازى ذكر كرده‌اند و گفته‌اند منظور اين است كه كليد به دست آوردن آن همه مال و حفظ و نگهدارى آن براى مردان زورمند مشكل بود ، ولى اين تفسير بسيار بعيد به نظر مىرسد . ( براى اطلاع بيشتر از مفهوم لغوى اين كلمه به لسان العرب مراجعه فرمائيد ) .\r\n( 2 ) « فرحين » جمع « فرح » ( بكسر راء ) به معنى كسى است كه بر اثر به دست آوردن چيزى مغرور و متكبر شده و از باده پيروزى سرمست مىباشد و از خوشحالى در پوست نمىگنجد .\r\n","page_name":" 154 ","page_number":154},
  {"content":"\r\nبعد از اين نصيحت ، چهار اندرز پرمايه و سرنوشتساز ديگر به او مىدهند كه مجموعا يك حلقه پنجگانه كامل را تشكيل مىدهد .\r\nنخست مىگويند : « در آنچه خدا به تو داده است سراى آخرت را جستجو كن » ( * ( وَابْتَغِ فِيما آتاكَ اللَّه الدَّارَ الآخِرَةَ ) * ) .\r\nاشاره به اينكه مال و ثروت بر خلاف پندار بعضى از كجانديشان ، چيز بدى نيست ، مهم آن است كه ببينيم در چه مسيرى به كار مىافتد ، و اگر بوسيله آن « ابتغاء دار آخرت » شود ، چه چيزى از آن بهتر است ؟ ، اگر وسيله اى براى غرور و غفلت و ظلم و تجاوز و هوسرانى و هوسبازى گردد ، چه چيز از آن بدتر ؟ ! اين همان منطقى است كه در جمله معروف امير مؤمنان على ع در باره دنيا به روشنى از آن ياد شده است :\r\nمن ابصر بها بصرته ، و من ابصر اليها اعمته :\r\n« كسى كه به دنيا به عنوان يك وسيله بنگرد چشمش را بينا مىكند ، و كسى كه به عنوان يك هدف نگاه كند نابينايش خواهد كرد » ! ( 1 ) .\r\nو قارون كسى بود كه با داشتن آن اموال عظيم ، قدرت كارهاى خير اجتماعى فراوان داشت ولى چه سود كه غرورش اجازه ديدن حقايق را به او نداد .\r\nدر نصيحت دوم افزودند : « سهم و بهره ات را از دنيا فراموش مكن » ( * ( وَلا تَنْسَ نَصِيبَكَ مِنَ الدُّنْيا ) * ) .\r\nاين يك واقعيت است كه هر انسان سهم و نصيب محدودى از دنيا دارد ، يعنى اموالى كه جذب بدن او ، يا صرف لباس و مسكن او مىشود مقدار معينى است ، و ما زاد بر آن به هيچوجه قابل جذب نيست و انسان نبايد اين حقيقت را فراموش كند .\r\nمگر يك نفر چقدر مىتواند غذا بخورد ؟ چه اندازه لباس بپوشد ؟ چند مسكن و چند مركب مىتواند داشته باشد ؟ و به هنگام مردن چند كفن با خود مىتواند\r\n\r\n","description":"","footnote":"\r\n( 1 ) « نهج البلاغه » خطبه 82 .\r\n","page_name":" 155 ","page_number":155},
  {"content":"\r\nببرد ؟ پس بقيه خواه و ناخواه سهم ديگران است و انسان امانتدار آنها ! .\r\nو چه زيبا فرمود : امير مؤمنان على ع :\r\nيا بن آدم ما كسبت فوق قوتك فانت فيه خازن لغيرك :\r\n« اى فرزند آدم ! هر چه بيشتر از مقدار خوراكت بدست مىآورى خزانه دار ديگران در مورد آن خواهى بود » ! ( 1 ) . تفسير ديگرى براى اين جمله در روايات اسلامى و سخنان مفسران ديده مىشود كه با تفسير فوق قابل جمع است و ممكن است هر دو معنى مراد باشد ، ( چون استعمال لفظ در اكثر از معنى واحد جايز است ) ، و آن اينكه :\r\nدر معانى الاخبار از « امير مؤمنان على » ع در تفسير جمله * ( وَلا تَنْسَ نَصِيبَكَ مِنَ الدُّنْيا ) * چنين آمده است :\r\nلا تنس صحتك و قدرتك و فراغك و شبابك و نشاطك ان تطلب بها الآخرة :\r\n« تندرستى و قوت و فراغت و جوانى و نشاطت را فراموش مكن و بوسيله اين ( پنج نعمت بزرگ ) آخرت را بطلب » ! طبق اين تفسير جمله فوق هشدارى است به همه انسانها كه فرصتها و سرمايه‌ها را از دست ندهند كه فرصت چون ابر در گذر است ( 2 ) .\r\nسومين اندرز اينكه : « همانگونه كه خدا به تو نيكى كرده است تو هم نيكى كن » ( * ( وَأَحْسِنْ كَما أَحْسَنَ اللَّه إِلَيْكَ ) * ) .\r\nاين نيز يك واقعيت است كه انسان هميشه ، چشم بر احسان خدا دوخته و از پيشگاه او هر گونه خير و نيكى را تقاضا مىكند ، و همه گونه انتظار از او دارد ، در چنين حالى چگونه مىتواند تقاضاى صريح يا تقاضاى حال ديگران را ناديده بگيرد و بىتفاوت از كنار همه اينها بگذرد ؟ ! و به تعبير ديگر همانگونه كه خدا به تو بخشيده است به ديگران ببخش ، شبيه اين سخن را در آيه 22 سوره نور در مورد عفو و گذشت مىخوانيم :\r\n\r\n","description":"","footnote":"\r\n( 1 ) « نهج البلاغه » كلمات قصار جمله 192 .\r\n( 2 ) « معانى الاخبار » ( مطابق نقل تفسير نور الثقلين ج 4 ص 139 ) .\r\n","page_name":" 156 ","page_number":156},
  {"content":"\r\nوَ لْيَعْفُوا وَلْيَصْفَحُوا أَ لا تُحِبُّونَ أَنْ يَغْفِرَ اللَّه لَكُمْ : « مؤمنان بايد عفو كنند و صرفنظر كنند آيا دوست نمىداريد خداوند بر شما ببخشد » ؟\r\nاين جمله را به تعبير ديگر چنين مىتوان تفسير كرد كه گاه خداوند مواهب عظيمى به انسان مىدهد كه در زندگى شخصيش نياز به همه آن ندارد ، عقل توانايى مىدهد كه نه فقط براى اداره يك فرد ، بلكه براى اداره يك كشور كارساز است ، علمى مىدهد كه نه يك انسان ، بلكه يك جامعه مىتواند از آن استفاده كند ، اموال و ثروتى مىدهد كه درخور برنامه‌هاى عظيم اجتماعى است .\r\nاين گونه مواهب الهى مفهوم ضمنيش اين است كه همه آن به تو تعلق ندارد بلكه تو وكيل پروردگار در منتقل ساختن آن به ديگران هستى ، خدا اين موهبت را به تو داده كه با دست تو بندگانش را اداره كند .\r\nبالآخره « چهارمين » اندرز اينكه : « نكند كه اين امكانات مادى تو را بفريبد و آن را در راه « فساد » و « افساد » به كارگيرى : « هرگز فساد در زمين مكن كه خدا مفسدان را دوست ندارد » ( * ( وَلا تَبْغِ الْفَسادَ فِي الأَرْضِ إِنَّ اللَّه لا يُحِبُّ الْمُفْسِدِينَ ) * ) .\r\nاين نيز يك واقعيت است كه بسيارى از ثروتمندان بىايمان گاه بر اثر جنون افزونطلبى و گاه براى برترىجويى دست به فساد مىزنند جامعه را به محروميت و فقر مىكشانند همه چيز را در انحصار خود مىگيرند ، مردم را برده و بنده خود مىخواهند ، و هر كسى زبان به اعتراض بگشايد او را نابود مىكنند ، و اگر نتوانند از طريق تهمت به وسيله عوامل مرموز خود او را منزوى مىسازند ، و خلاصه جامعه را به فساد و تباهى مىكشند .\r\nدر يك جمعبندى كوتاه به اينجا مىرسيم كه اين اندرزگويان نخست سعى كردند غرور قارون را درهم بشكنند .\r\nدر مرحله دوم اخطار نمودند كه دنيا وسيله است نه هدف .\r\n","description":"","footnote":"","page_name":" 157 ","page_number":157},
  {"content":"\r\nدر مرحله سوم به او هشدار دادند كه از آنچه دارى تنها بخش كمى را مىتوانى مصرف كنى .\r\nدر مرحله چهارم اين حقيقت را به او گوشزد كردند كه فراموش نكن خداوند به تو نيكى كرده تو هم بايد نيكى كنى ، و گرنه مواهبش را از تو خواهد گرفت .\r\nو در مرحله پنجم او را از فساد در ارض كه نتيجه مستقيم فراموش كردن اصول چهارگانه قبل است بر حذر داشتند .\r\nدرست معلوم نيست كه اين نصيحتكنندگان چه كسانى بودند ؟ قدر مسلم اينكه مردانى دانشمند ، پرهيزگار ، هوشيار ، نكته سنج و با شهامت بودند .\r\nاما اينكه بعضى احتمال داده‌اند كه خود موسى بوده بسيار بعيد است چرا كه قرآن مىگويد « * ( إِذْ قالَ لَه قَوْمُه ) * » : « قوم قارون به او گفتند » .\r\nاكنون نوبت آن رسيده است كه ببينيم مرد ياغى و ستمگر بنى اسرائيل به اين واعظان دلسوز چه پاسخ گفت ؟\r\nقارون با همان حالت غرور و تكبرى كه از ثروت بيحسابش ناشى مىشد « چنين گفت : من اين ثروت را به وسيله علم و دانش خودم به دست آورده‌ام » ! ( * ( قالَ إِنَّما أُوتِيتُه عَلى عِلْمٍ عِنْدِي ) * ) .\r\nاين مربوط به شما نيست كه من با ثروتم چگونه معامله كنم ! من كه با علم و آگاهيم در ايجاد آن دخالت داشته‌ام در مصرف آن نياز به ارشاد و راهنمايى كسى ندارم ! بعلاوه لا بد خداوند مرا لايق اين ثروت مىدانسته كه به من عطا كرده است راه مصرف آن را نيز به من ياد داده ، از ديگران بهتر مىدانم و لازم به دخالت شما نيست ! .\r\n","description":"","footnote":"","page_name":" 158 ","page_number":158},
  {"content":"\r\nو از همه اينها گذشته من زحمت كشيده‌ام ، رنج برده‌ام ، خون جگر خورده‌ام تا اين ثروت را اندوخته‌ام ، ديگران هم اگر لياقت و توانايى دارند چرا زحمت نمىكشند ؟ من مزاحم آنها نيستيم ! و اگر ندارند چه بهتر كه گرسنه بمانند و بميرند ( 1 ) .\r\nاينها منطقهاى پوسيده و رسوايى است كه غالبا ثروتمندان بىايمان در مقابل كسانى كه آنها را نصيحت مىكنند اظهار مىدارند .\r\nاين نكته نيز قابل توجه است كه قرآن اين معنى را سربسته گذاشته كه قارون به كدام علمش در تحصيل اين ثروت تكيه مىكند ؟ .\r\nآيا به علم كيمياء ، آن چنان كه بعضى از مفسران گفته‌اند ؟\r\nيا به علم تجارت و كشاورزى و فنون صنعت ؟\r\nو يا به علم مديريت خاصش كه توانسته بود از طريق آن اين ثروت عظيم را به چنگ آورد ؟ يا همه اينها ؟\r\nبعيد نيست كه مفهوم آيه معنى وسيعى داشته باشد و همه را شامل شود .\r\n( البته صرف نظر از اينكه علم كيمياء - علمى است كه بوسيله آن مىتوان از مس و مانند آن طلا بسازند - افسانه است يا واقعيت ) .\r\nدر اينجا قرآن پاسخ كوبنده اى به قارون - و قارونها - مىدهد كه « آيا او نمىدانست خداوند اقوامى را قبل از او هلاك كرد كه از او نيرومندتر و آگاهتر و ثروتمندتر بودند » ؟ ! ( * ( أَ وَلَمْ يَعْلَمْ أَنَّ اللَّه قَدْ أَهْلَكَ مِنْ قَبْلِه مِنَ الْقُرُونِ مَنْ هُوَ أَشَدُّ مِنْه قُوَّةً وَأَكْثَرُ جَمْعاً ) * ) .\r\nتو مىگويى آنچه دارى از طريق علم و دانشت دارى ، اما فراموش كردى كه از تو عالمتر و نيرومندتر و ثروتمندتر فراوان بودند ، آيا توانستند از چنگال\r\n\r\n","description":"","footnote":"\r\n( 1 ) جمله « * ( أُوتِيتُه عَلى عِلْمٍ عِنْدِي ) * » را به هر يك از معانى سه گانه فوق يا به همه آنها مىتوان تفسير كرد .\r\n","page_name":" 159 ","page_number":159},
  {"content":"\r\nمجازات الهى رهايى يابند ؟\r\nروشن ضميران بنى اسرائيل به قارون گفته بودند « ما آتاك اللَّه . . . » ( خدا اين مال و ثروت را به تو داده ) اما اين بىادب جسور با اين سخن مقابله كرد و گفت :\r\n« آنچه را دارم از علم خويش دارم » اما خداوند در جمله بالا كوچكى قدر و قوت او را در برابر اراده و مشيتش آشكار مىسازد .\r\nو در پايان آيه با يك جمله كوتاه و پر معنى هشدار ديگرى به او مىدهد و مىفرمايد : « به هنگام نزول عذاب الهى ، مجرمان از گناهانشان سؤال نمىشوند » اصلا مجالى براى پرسش و پاسخ نيست ، عذابى است قاطع و دردناك و كوبنده و ناگهانى ( * ( وَلا يُسْئَلُ عَنْ ذُنُوبِهِمُ الْمُجْرِمُونَ ) * ) .\r\nيعنى امروز آگاهان بنى اسرائيل به قارون نصيحت مىكنند و مجال انديشه و پاسخ به او مىدهند اما هنگامى كه اتمام حجت شد و عذاب الهى فرا رسيد ، ديگر مجالى براى انديشه يا سخنان ناموزون و كبرآلود نيست ، عذاب الهى همان و نابودى همان ! .\r\nدر اينجا اين پرسش پيش مىآيد كه منظور از اين سؤال كه در مورد مجرمان نفى شده كدام سؤال است ؟ در دنيا يا آخرت ؟\r\nبعضى از مفسران ، اولى را انتخاب كرده‌اند ، و بعضى دومى را ، و مانعى ندارد كه هر دو مراد باشد ، يعنى هم در موقع مجازات استيصال در دنيا از آنها سؤالى نمىشود تا بخواهند پشت هماندازى كنند و عذرتراشى نمايند و خود را بىگناه قلمداد كنند ، و هم در قيامت ، چرا كه در آنجا بدون سؤال همه چيز روشن است و به گفته قرآن ، چهره‌ها خود گواهى بر وضع مجرمان مىدهد ! ( يُعْرَفُ الْمُجْرِمُونَ بِسِيماهُمْ ) ( سوره رحمن آيه 41 ) و به اين ترتيب آيه مورد بحث هماهنگ با آيه 39 سوره رحمان است كه مىفرمايد : « فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ : « در آن روز از هيچيك نه انسان و نه جن در باره گناهش سؤال\r\n","description":"","footnote":"","page_name":" 160 ","page_number":160},
  {"content":"\r\nنمىشود » .\r\nدر اينجا سؤال ديگرى مطرح است كه اين تعبير با آيه 92 سوره حجر كه مىگويد : « قسم به پروردگارت كه ما از همه آنها سؤال مىكنيم » « فَوَ رَبِّكَ لَنَسْئَلَنَّهُمْ أَجْمَعِينَ » چگونه سازگار است ؟\r\nاين سؤال را نيز از دو راه مىتوان پاسخ گفت : نخست اينكه قيامت ، مواقف متعددى دارد بعضى از مواقف سؤال مىكنند ، اما در بعضى از مواقف همه چيز روشن است و نياز به سؤال ندارد .\r\nديگر اينكه سؤال دو گونه است : « سؤال تحقيق » و « سؤال سرزنش » ، در قيامت نياز به « سؤال تحقيق » نيست ، چرا كه همه چيز عيان است و حاجت به بيان نيست ، ولى « سؤال سرزنشآميز » در آنجا وجود دارد كه اين خود يك نوع مجازات روانى براى مجرمان است .\r\nدرست همانند سؤالى كه پدر از فرزند ناخلفش مىكند و مىگويد : آيا من اين همه به تو خدمت نكردم ؟ و آيا جزاى آن همه خدمت خيانت و فساد بود ؟ ! ( در حالى كه هر دو از جريانها با خبرند و منظور پدر سرزنش فرزند است ) .\r\n","description":"","footnote":"","page_name":" 161 ","page_number":161},
  {"content":"\r\n\r\n[ سوره القصص ‹ 28 › : آيات 79 تا 82 
  ]\r\nفَخَرَجَ عَلى قَوْمِه فِي زِينَتِه قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّه لَذُو حَظٍّ عَظِيمٍ ‹ 79 › وَقالَ الَّذِينَ أُوتُوا الْعِلْمَ وَيْلَكُمْ ثَوابُ اللَّه خَيْرٌ لِمَنْ آمَنَ وَعَمِلَ صالِحاً وَلا يُلَقَّاها إِلَّا الصَّابِرُونَ ‹ 80 › فَخَسَفْنا بِه وَبِدارِه الأَرْضَ فَما كانَ لَه مِنْ فِئَةٍ يَنْصُرُونَه مِنْ دُونِ اللَّه وَما كانَ مِنَ المُنْتَصِرِينَ ‹ 81 › وَأَصْبَحَ الَّذِينَ تَمَنَّوْا مَكانَه بِالأَمْسِ يَقُولُونَ وَيْكَأَنَّ اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَوْ لا أَنْ مَنَّ اللَّه عَلَيْنا لَخَسَفَ بِنا وَيْكَأَنَّه لا يُفْلِحُ الْكافِرُونَ ‹ 82 ›\r\n\r\nترجمه :\r\n79 - ( قارون ) با تمام زينت خود در برابر قومش ظاهر شد ، آنها كه طالب حيات دنيا بودند گفتند : اى كاش همانند آنچه به قارون داده شده است ما نيز داشتيم ! به راستى كه او بهره عظيمى دارد ! 80 - كسانى كه علم و دانش به آنها داده شده بود گفتند واى بر شما ! ثواب الهى بهتر است براى كسانى كه ايمان آورده‌اند و عمل صالح انجام مىدهند ، اما جز صابران آن را\r\n","description":"","footnote":"","page_name":" 162 ","page_number":162},
  {"content":"\r\nدريافت نمىكنند .\r\n81 - سپس ما ، او و خانه اش را در زمين فرو برديم ، و گروهى نداشت كه او را در برابر عذاب الهى يارى كنند ، و خود نيز نمىتوانست خويشتن را يارى دهد .\r\n82 - آنها كه ديروز آرزو مىكردند بجاى او باشند ( هنگامى كه اين صحنه را ديدند ) گفتند : واى بر ما گويى خدا روزى را بر هر كس از بندگانش بخواهد گسترش مىدهد ، يا تنگ مىگيرد ، اگر خدا بر ما منت ننهاده بود ما را نيز به قعر زمين فرو مىبرد ! اى واى گويى كافران هرگز رستگار نمىشوند !\r\n\r\nتفسير : جنون نمايش ثروت !\r\nمعمولا ثروتمندان مغرور گرفتار انواعى از جنون مىشوند ، يك شاخه آن « جنون نمايش ثروت » است ، آنها از اينكه ثروت خود را به رخ ديگران بكشند لذت مىبرند ، از اينكه سوار مركب راهوار گرانقيمت خود شوند و از ميان پابرهنه‌ها بگذرند و گرد و غبار بر صورت آنها بيفشانند و تحقيرشان كنند احساس آرامش خاطر مىكنند ! گرچه همين نمايش ثروت غالبا بلاى جانشان است زيرا كينه‌ها در سينه‌ها پرورش مىدهد ، و احساسات را بر ضد آنها بسيج مىكند ، و بسيار مىشود كه همين عمل زشت و شرمآور طومار زندگى آنها را درهم مىپيچد ، و يا ثروتشان را بر باد مىدهد ! .\r\nممكن است اين كار جنونآميز انگيزه اى مانند « تطميع افراد طمعكار » و « تسليم افراد سركش » داشته باشد ، ولى آنها حتى بدون اين انگيزه اين عمل را انجام مىدهند ، اين يك نوع هوس است نه برنامه و نقشه .\r\nبه هر حال قارون از اين قانون مستثنى نبود ، بلكه نمونه بارز آن محسوب مىشد ، قرآن در يك جمله در آيات مورد بحث آن را بيان كرده مىفرمايد :\r\n« قارون با تمام زينت خود در برابر قومش ( بنى اسرائيل ) ظاهر شد » ( * ( فَخَرَجَ\r\n","description":"","footnote":"","page_name":" 163 ","page_number":163},
  {"content":"\r\n* ( عَلى قَوْمِه فِي زِينَتِه ) * ) .\r\nتعبير به « فى زينته » گوياى اين حقيقت است كه او تمام توان و قدرت خود را به كار گرفت تا آخرين زينت و بالاترين ثروت خود را به نمايش بگذارد و ناگفته پيدا است كه مردى با اين ثروت چه‌ها مىتواند انجام دهد ؟ ! در تواريخ داستانها ، يا افسانه‌هاى زيادى در اين زمينه نقل شده است ، بعضى نوشته‌اند قارون با يك جمعيت چهار هزار نفرى در ميان بنى اسرائيل رژه رفت ، در حالى كه چهار هزار نفر بر اسبهاى گرانقيمت با پوششهاى سرخ سوار بودند كنيزان سپيدروى با خود آورد كه بر زينهايى طلايى كه بر استرهاى سفيدرنگ قرار داشت سوار بودند ، لباسهايشان سرخ ، و همه غرق زينتآلات طلا ! بعضى عدد نفرات او را هفتاد هزار نوشته‌اند و مسائل ديگرى از اين قبيل .\r\nولى ما حتى اگر اينها را مبالغه آميز بدانيم باز نمىتوان انكار كرد كه او چيزهاى بسيارى براى نمايش دادن در اختيار داشت .\r\nدر اينجا - طبق معمول - مردم به دو گروه شدند : اكثريت دنياپرست كه اين صحنه خيره كننده قلبشان را از جا تكان داد و آه سوزانى از دل كشيدند و آرزو كه اى كاش به جاى قارون بودند ، حتى يك روز ، و يك ساعت ، و يك لحظه ! چه زندگى شيرين و جذابى چه عالم نشاطانگيز و لذت بخشى ؟ چنان كه قرآن مىگويد : « كسانى كه طالب زندگى دنيا بودند گفتند اى كاش ما هم مثل آنچه به قارون داده شده است داشتيم » ! ( * ( قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ ) * ) .\r\n« به راستى كه او بهره عظيمى از نعمتها دارد » ! ( * ( إِنَّه لَذُو حَظٍّ عَظِيمٍ ) * ) .\r\nآفرين بر قارون و بر اين ثروت سرشارش ! چه جاه و جلالى ؟ و چه حشمتى تاريخ مثل او را به خاطر ندارد ، اين عظمت خدادادى است ! . . . و مانند اين حرفها .\r\nدر حقيقت در اينجا كوره عظيم امتحان الهى داغ شد ، از يك سو قارون\r\n","description":"","footnote":"","page_name":" 164 ","page_number":164},
  {"content":"\r\nدر وسط كوره قرار گرفته ، و بايد امتحان خيره سرى خود را بدهد ، و از سوى ديگر دنياپرستان بنى اسرائيل در گرداگرد اين كوره قرار گرفته‌اند .\r\nو البته مجازات دردناك ، مجازاتى است كه بعد از چنين نمايشى باشد ، و از آن اوج عظمت به قعر زمين فرو رود ! ولى در مقابل اين گروه عظيم گروه اندكى عالم و انديشمند ، پرهيزگار و با ايمان كه افق فكرشان از اين مسائل برتر و بالاتر بود در آنجا حاضر بودند ، كسانى كه شخصيت را با معيار زر و زور نمىسنجيدند ، كسانى كه ارزشها را در امكانات مادى جستجو نمىكردند ، كسانى كه بر اين گونه نمايشهاى مسخره هميشه لبخند تمسخرآميز مىزدند ، و اين مغزهاى پوك را تحقير مىكردند آرى گروهى از آنها در اينجا بودند چنان كه قرآن مىگويد : « كسانى كه علم و آگاهى به آنها داده شده بود صدا زدند واى بر شما ! چه مىگوئيد ؟ ثواب و پاداش الهى براى كسانى كه ايمان آورده‌اند و عمل صالح انجام مىدهند بهتر است » ( * ( وَقالَ الَّذِينَ أُوتُوا الْعِلْمَ وَيْلَكُمْ ثَوابُ اللَّه خَيْرٌ لِمَنْ آمَنَ وَعَمِلَ صالِحاً ) * ) .\r\nو سپس افزودند : « اين ثواب الهى تنها در اختيار كسانى قرار مىگيرد كه صابر و شكيبا باشند » ( * ( وَلا يُلَقَّاها إِلَّا الصَّابِرُونَ ) * ) .\r\nآنها كه در مقابل زرق و برقهاى هيجانانگيز و زينتهاى دنيا استقامت به خرج مىدهند ، آنها كه در برابر محروميتها مردانه مىايستند ، و در مقابل ناكسان سر فرو نمىآورند ، آنها كه در بوته آزمايش الهى ، آزمايش مال و ثروت و ترس و مصيبت ، همچون كوه پا بر جا مىايستند آرى اينها لياقت ثواب الهى را دارند .\r\nمسلما منظور از جمله « * ( الَّذِينَ أُوتُوا الْعِلْمَ ) * » دانشمندان مؤمن بنى اسرائيل است كه در ميان آنها مردان بزرگى همچون « يوشع » بودند ، ولى جالب اين است\r\n","description":"","footnote":"","page_name":" 165 ","page_number":165},
  {"content":"\r\nدر برابر جمله * ( الَّذِينَ يُرِيدُونَ الْحَياةَ الدُّنْيا ) * كه در باره گروه اول آمده ، تعبير به « الذين يريدون الحياة الآخرة » نمىكند بلكه تنها تكيه بر علم مىكند ، چرا كه « علم » خمير مايه و ريشه ايمان و استقامت و عشق به ثواب الهى و سراى آخرت است .\r\nضمنا تعبير به « * ( الَّذِينَ أُوتُوا الْعِلْمَ ) * » پاسخ كوبنده اى است به قارون كه خود را عالم مىدانست ، قرآن مىگويد : عالم اينها هستند كه افق فكرشان اين چنين بلند است ، نه تو خيره سر و مغرور ! و به اين ترتيب باز هم مىبينيم كه ريشه همه بركات و خيرات به علم و دانش حقيقى بازمىگردد .\r\nقارون با اين عمل طغيان و سركشى خود را به اوج رسانيد ، ولى در تواريخ و روايات در اينجا ماجراى ديگرى نقل شده است كه نشانه نهايت بيشرمى قارون است و آن اينكه : روزى موسى ع به قارون گفت : خداوند به من فرمان داده كه حق نيازمندان زكات مالت را بگيرم ، قارون هنگامى كه از كم و كيف زكات با خبر شد و با يك حساب ساده فهميد چه مبلغ هنگفتى را بايد در اين راه بپردازد سر باز زد ، و براى تبرئه خويش به مبارزه با موسى ع برخاست ، در ميان جمعى از ثروتمندان بنى اسرائيل برخاست و گفت : مردم ! موسى مىخواهد اموال شما را بخورد ، دستور نماز آورد پذيرفتيد ، امور ديگر را نيز همه پذيرفتيد ، آيا زيرا اين بار هم مىرويد كه اموالتان را به او بدهيد ؟ ! گفتند : نه ، ولى چگونه مىتوان با او مقابله كرد ؟\r\nقارون در اينجا يك فكر شيطانى به نظرش رسيد ، گفت من راه خوبى فكر كرده‌ام ، به عقيده من بايد براى او پرونده عمل منافى عفت ساخت ! بايد به سراغ زن بدكاره اى از فواحش بنى اسرائيل بفرستيم تا به سراغ موسى برود و او را متهم كند كه با او سر و سرى داشته ! آنها پسنديدند و به سراغ آن زن فرستادند و گفتند : آنچه خودت بخواهى به تو مىدهيم كه گواهى دهى موسى با تو رابطه\r\n","description":"","footnote":"","page_name":" 166 ","page_number":166},
  {"content":"\r\nنامشروع داشته ! او نيز اين پيشنهاد را پذيرفت ، اين از يك سو . از سوى ديگر قارون به سراغ موسى آمد و گفت : خوب است بنى اسرائيل را جمع كنى و دستورات خداوند را بر آنها بخوانى ، موسى پذيرفت و آنها را جمع كرد .\r\nگفتند : اى موسى ! دستورات پروردگار را بازگو ، گفت : خداوند به من دستور داده كه جز او را پرستش نكنيد ، صله رحم بجا آوريد و چنين و چنان كنيد ، و در مورد مرد زناكار دستور داده است اگر زناى محصنه باشد ، سنگسار شود ! آنها ( ثروتمندان توطئه گر بنى اسرائيل ) در اينجا گفتند : حتى اگر خود تو باشى ! ! گفت : آرى ، حتى اگر خود من باشم ! ! در اينجا وقاحت را به آخرين درجه رساندند و گفتند : ما مىدانيم كه تو خود مرتكب اين عمل شده اى ، و به سراغ فلان زن بدكاره رفته اى ، و فورا به دنبال آن زن بدكاره فرستادند و گفتند : تو چگونه گواهى مىدهى ؟\r\nموسى ع رو به او كرد و گفت : به خدا سوگندت مىدهم حقيقت را فاش بگو ! زن بدكاره با شنيدن اين سخن تكان سختى خورد ، لرزيد و منقلب شد و گفت :\r\nاكنون كه چنين مىگويى من حقيقت را فاش مىگويم ، اينها از من دعوت كردند و پاداش سنگينى قرار دادند كه تو را متهم كنم ، ولى گواهى مىدهم كه تو پاكى و رسول خدايى ! در روايت ديگرى آمده است كه آن زن گفت : واى بر من ، من هر كار خلافى را كرده‌ام اما تهمت به پيامبر خدا نزده‌ام ، و سپس دو كيسه پولى را كه به او داده بودند نشان داد و گفتنيها را گفت .\r\nموسى ع به سجده افتاد و گريست ، در اينجا بود كه فرمان مجازات قارون زشتسيرت توطئه گر صادر شد .\r\nدر همين روايت آمده است كه خدا فرمان « خسف » ( فرو رفتن در زمين )\r\n","description":"","footnote":"","page_name":" 167 ","page_number":167},
  {"content":"\r\nرا در اختيار موسى ع قرار داد ( 1 ) .\r\nدر اينجا قرآن مجيد مىگويد : « ما او و خانه اش را در زمين فرو برديم » ( * ( فَخَسَفْنا بِه وَبِدارِه الأَرْضَ ) * ) .\r\nآرى هنگامى كه طغيان و سركشى و تحقير مؤمنان تهيدست ، و توطئه بر ضد پيامبر پاك خدا ، به اوج خود برسد ، دست قدرت الهى از آستين بيرون مىآيد و به حيات طغيانگران پايان مىدهد ، چنان آنها را درهم مىكوبد كه زندگى آنها عبرتى براى همگان مىگردد .\r\nمساله « خسف » كه در اينجا به معنى فرو رفتن و پنهان گشتن در زمين است ، بارها در طول تاريخ بشر واقع شده است كه زمين لرزه شديدى آمده و زمين از هم شكافته شده و شهر يا آبادىهايى را در كام خود فرو بلعيده است ، ولى اين خسف با موارد ديگر متفاوت بود ، طعمه اصلى او فقط قارون و گنجهاى او بود .\r\nعجبا ! فرعون در امواج نيل فرو مىرود ، و قارون در اعماق زمين ، آبى كه مايه حيات است مامور نابودى فرعونيان مىشود ، و زمينى كه مهد آرامش است گورستان قارون و قارونيان .\r\nمسلم است كه در آن خانه قارون تنها نبود ، او و اطرافيانش ، او و همسنگرانش او و ياران ظالم و ستمگرش همه در اعماق زمين فرو رفتند .\r\n« اما او گروهى نداشت كه وى را در برابر عذاب الهى يارى كنند ، و خود نيز نمىتوانست خويشتن را يارى دهد » ! ( * ( فَما كانَ لَه مِنْ فِئَةٍ يَنْصُرُونَه مِنْ دُونِ اللَّه وَما كانَ مِنَ المُنْتَصِرِينَ ) * ) .\r\nنه جيره خوارانش ، و نه دوستان صميميش و نه اموال و ثروتش ، هيچيك او را از چنگال عذاب الهى نجات ندادند ، و همه به قعر زمين فرو رفتند ! .\r\n\r\n","description":"","footnote":"\r\n( 1 ) در المنثور ( طبق نقل تفسير الميزان جلد 16 صفحه 84 ) و همچنين تفسير روح المعانى و ديگر مفسران اين حديث را با تفاوتهايى ذيل آيات مورد بحث آورده‌اند .\r\n","page_name":" 168 ","page_number":168},
  {"content":"\r\nآخرين آيه مورد بحث دگرگونى عجيب تماشاچيان ديروز را كه از مشاهده جاه و جلال قارون به وجد و سرور آمده بودند و آرزو مىكردند كه اى كاش براى هميشه يا لا اقل يك لحظه به جاى او بودند منعكس مىكند كه به راستى عجيب و آموزنده است ، مىگويد : « آنها كه ديروز آرزو داشتند كه بجاى او باشند آن گاه كه صحنه فرو رفتن او و ثروتش را به قعر زمين ديدند مىگفتند : واى بر ما ! گويى خدا روزى را بر هر كس از بندگانش بخواهد گسترش مىدهد و بر هر كس بخواهد تنگ مىگيرد » و كليد آن تنها در دست او است ( * ( وَأَصْبَحَ الَّذِينَ تَمَنَّوْا مَكانَه بِالأَمْسِ يَقُولُونَ وَيْكَأَنَّ اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ ) * ) .\r\nامروز بر ما ثابت شد كه هيچكس از خود چيزى ندارد ، هر چه هست از ناحيه او است ، نه عطايش دليل بر رضايت و خشنودى از كسى است و نه منعش دليل بر عدم ارزش او در پيشگاه خدا است .\r\nاو با همين ثروتها افراد و اقوام را به آزمايش مىكشد و نهاد و سيرت آنان را آشكار مىسازد .\r\nسپس در اين فكر فرو رفتند كه اگر دعاى مصرانه آنها ديروز به اجابت مىرسيد و خدا آنها را بجاى قارون مىگذاشت ، امروز چه خاكى بر سر مىكردند ؟\r\nلذا در مقام شكر اين نعمت بر آمدند و گفتند : « اگر خداوند بر ما منت نگذارده بود ، ما را هم به قعر زمين فرو مىبرد » ! ( * ( لَوْ لا أَنْ مَنَّ اللَّه عَلَيْنا لَخَسَفَ بِنا ) * ) .\r\n« اى واى ! مثل اينكه كافران هرگز رستگار نمىشوند » ( * ( وَيْكَأَنَّه لا يُفْلِحُ الْكافِرُونَ ) * ) .\r\nالان حقيقت را با چشم خود مىبينيم ، و نتيجه غرور و غفلت و سرانجام كفر\r\n","description":"","footnote":"","page_name":" 169 ","page_number":169},
  {"content":"\r\nو شهوت را .\r\nو نيز مىفهميم كه اين گونه زندگانيهايى كه دورنماى دلانگيزى دارد چه وحشتزا است ؟\r\nضمنا از جمله اخير اين داستان به خوبى روشن مىشود كه سرانجام ، قارون مغرور با كفر و بىايمانى از دنيا رفت ، هر چند يك روز در اعداد قاريان تورات و دانشمندان بنى اسرائيل بود و خويشاوندى نزديكى با موسى داشت .\r\n\r\nنكته‌ها :\r\n\r\n1 - قارونهاى ديروز و امروز !\r\nداستان قارون - سمبل ثروتمند مغرور - كه قرآن مجموع آن را ضمن هفت آيه به طرز بسيار جالبى بيان كرده است ، پرده از روى حقايق بسيارى در زندگى انسانها برمىدارد .\r\nاين داستان روشنگر اين حقيقت است كه غرور و مستى ثروت گاه انسان را به انواع جنون مىكشاند ، جنون نمايش دادن ثروت و به رخ ديگران كشيدن جنون لذت بردن از تحقير تهىدستان ! و باز همين غرور و مستى و عشق بىحد و حصر به سيم و زر ، گاه سبب مىشود كه دست به زشتترين و ننگينترين گناهان بزند ، در مقابل پيامبر پاك خدا ، قيام كند و به مبارزه و ستيز با حق و حقيقت برخيزد ، و حتى بىشرمانه ترين تهمتها را به پاكترين افراد ببندد حتى با استفاده از ثروت خود از زنان آلوده هر جايى براى رسيدن به مقصدش كمك گيرد .\r\nغرور و مستى ناشى از ثروت به انسان اجازه نمىدهد كه نصيحت اندرزگويان را بشنود و سخن خيرخواهان را به كار بندد .\r\n","description":"","footnote":"","page_name":" 170 ","page_number":170},
  {"content":"\r\nاين مغروران بى خبر ، خود را از همه دانشمندتر و آگاهتر مىدانند ، و به گمان اينكه ثروتشان كه گاه از طريق غصب حقوق ديگران به دست آمده است دليل بر عقل و هوش و درايت آنها است ، همه را نادان و خود را دانا مىپندارند ! حتى كارشان به جايى مىرسد كه در برابر پروردگار اظهار وجود مىكنند و دم از استقلال مىزنند و مىگويند : آنچه را پيدا كرده‌ايم به ابتكار و هوش سرشار و خلاقيت و استعداد و اطلاعات بىنظير خودمان بوده است .\r\nو ديديم سرانجام اين گونه مغروران تبهكار به كجا مىرسد ؟ ! اگر قارون با اطرافيانش و تمام ثروتش به قعر زمين فرو رفت و نابود شد ديگران به اشكال ديگرى نابود مىشوند ، و گاه حتى زمين ، ثروتشان را به شكل ديگرى مىبلعد ، يعنى ثروتهاى عظيم خود را تبديل به كاخها ، باغها و زمينهايى مىكنند كه هرگز از آن استفاده نخواهند كرد ، و گاه حتى اموال خود را مىدهند و زمينهاى باير و موات را خريدارى مىكنند ، به اين خيال كه آن را تقسيم كرده و به قيمتهاى گزافى بفروشند و به اين ترتيب ، زمين ثروتشان را مىبلعد ! .\r\nاين گونه افراد سبك مغز ، چون راهى براى خرج كردن ثروت عظيم خود پيدا نمىكنند رو به سوى ارزشهاى خيالى مىآورند ، مجموعه اى از كاسه كوزه‌هاى شكسته قديمى را ، به عنوان عتيقه‌هاى گرانبها ! ، و گاه مجموعه اى از تابلوهاى بيرنگ و يا حتى مجموعه اى از تمبرهاى پستى ، اسكناسها و مانند آن كه متعلق به سالها و يا قرون گذشته است ، به عنوان با ارزشترين كالاها در قصر و كاخ خود جمعآورى مىكنند كه اگر به دقت به آنها نگاه كنيم گاهى مىبينيم جاى آنها فقط در زباله دان است ! .\r\nآنها اين زندگى تجملى و تخيلى را در حالى فراهم آورده‌اند كه در شهر و ديار آنها و گاه در همسايگى ديوار به ديوارشان افراد محرومى هستند كه شب گرسنه مىخوابند ، و عجب اينكه چنان و جدان آنها تحليل رفته كه حتى كمترين\r\n","description":"","footnote":"","page_name":" 171 ","page_number":171},
  {"content":"\r\nناراحتى از اين وضع احساس نمىكنند ! گاه حيوانات آنها داراى مرفه ترين زندگى هستند ، و حتى از معلم و پزشك و دارو بهره مىگيرند ، در حالى كه انسانهاى مظلومى در نزديكى آنها در بدترين شرائط زندگى مىكنند ، و يا در بستر بيمارى ناله سرداده‌اند ، نه پزشكى بر بالين آنها حاضر مىشود و نه قطره دوائى .\r\nتمام اين بحثها گاه در باره افراد معينى در يك جامعه است و گاه در باره يك كشور ، يعنى يك كشور قارونى مىشود در مقابل ديگر كشورهاى دنيا ! همانگونه كه در عصر خود در مورد كشورهايى همچون آمريكا و بسيارى از ممالك اروپايى مىبينيم .\r\nآنها مجللترين زندگى را به قيمت استثمار مردم جهان سوم و كشورهاى فقير و تهيدست براى خود فراهم ساخته‌اند ، به طورى كه گاه مواد غذايى اضافى آنها كه به زباله دانها ريخته مىشود اگر بطور صحيحى جمعآورى مىشد براى تغذيه مليونها انسان گرسنه كافى بود .\r\nاينكه مىگوئيم كشورهاى فقير نه اين است كه حقيقتا فقير باشند اينها در حقيقت دزد زده و غارت شده‌اند ، گاهى بهترين و گرانبهاترين منابع زير زمينى در اختيار آنها است ، اما اين ابر غارتگران همه را مىبرند و آنها را بر خاك سياه مىنشانند .\r\nاينها قارونهاى زالوصفتى هستند كه پايه‌هاى كاخ بيدادگرى خود را بر ويرانه‌هاى كوخهاى مستضعفين بنا نهاده‌اند ، و تا مستضعفين جهان دست به دست هم ندهند و آنها را همچون قارون به قعر زمين نفرستند اوضاع دنيا به همين صورت خواهد بود ، آنها باده مىنوشند و خنده مستانه سر مىدهند ، و اينها بايد زانوى غم در بغل گيرند و گريه كنند !\r\n","description":"","footnote":"","page_name":" 172 ","page_number":172},
  {"content":"\r\n\r\n2 - قارون اين ثروت را از كجا آورده بود .\r\nجالب اينكه از آيه 23 و 24 سوره مؤمن به خوبى استفاده مىشود كه رسالت موسى ع از آغاز هم براى مبارزه با سه كس بود : فرعون ، وزيرش هامان ، و ثروتمند مغرور قارون : وَلَقَدْ أَرْسَلْنا مُوسى بِآياتِنا وَسُلْطانٍ مُبِينٍ إِلى فِرْعَوْنَ وَهامانَ وَقارُونَ فَقالُوا ساحِرٌ كَذَّابٌ : « ما موسى را با آيات خود و دلائل و معجزات روشنى فرستاديم به سوى فرعون و هامان و قارون و همگى گفتند موسى ساحر دروغگويى است » .\r\nاز اين آيه استفاده مىشود كه او همكار فرعونيان بود و در خط آنها ، و در تواريخ نيز مىخوانيم كه او از يك سو نماينده فرعون در بنى اسرائيل بود ( 1 ) و از سوى ديگر خزانه دار گنجهاى فرعون ( 2 ) .\r\nو اينجا است كه پرونده قارون روشنتر مىشود : فرعون براى اينكه بنى اسرائيل را به زنجير كشد و تمام هستى آنها را غارت كند يك نفر مرد منافق حيله باز و به اندازه كافى بيرحم ، از ميان بنى اسرائيل برگزيد و زمام اختيار آنها را به دست او سپرد ، تا به نفع دستگاه جبارش آنها را استثمار كند و بر خاك سياه بنشاند ، و از اين رهگذر ثروت كلانى نيز براى خود كسب كند .\r\nقرائن نشان مىدهد كه بعد از نابودى فرعونيان مقدار عظيمى از ثروت و گنجهاى آنها در دست قارون ماند ، و موسى ع تا آن زمان مجال اين را پيدا نكرده بود كه اين ثروت بادآورده فرعونى را به نفع مستضعفان از او بگيرد .\r\nبه هر حال خواه او اين ثروت را در عصر فرعون پيدا كرده باشد ، و يا از طريق غارت گنجهاى او ، و يا به گفته بعضى از طريق علم كيمياء ، و آگاهى بر فنون\r\n\r\n","description":"","footnote":"\r\n( 1 ) « تفسير فخر رازى » جلد 25 صفحه 13 و تفسير « مجمع البيان » جلد 7 صفحه 266 ( ذيل آيات مورد بحث ) .\r\n( 2 ) « مجمع البيان » جلد 8 صفحه 520 ذيل آيه 24 سوره مؤمن .\r\n","page_name":" 173 ","page_number":173},
  {"content":"\r\nتجارت سالم ، يا آشنايى به اصول استثمار مستضعفان ، هر چه بود قارون بعد از پيروزى موسى بر فرعونيان ايمان اختيار كرد ، و به سرعت تغيير چهره داد و با زبردستى خاصى كه ويژه اين گروه است خود را در صف قاريان تورات و آگاهان بنى اسرائيل جا زد ، در حالى كه بعيد است ذره‌اى ايمان در چنين قلبى نفوذ كند .\r\nسرانجام هنگامى كه موسى ع تصميم گرفت زكات از او بگيرد پرده از چهره اش كنار رفت ، و قيافه زشت و منحوسى كه در پشت ماسك فريبنده ايمان داشت بر همگان ظاهر شد ، و ديديم كه اين مرد منافق عاقبت كارش به كجا منتهى گشت ؟\r\n\r\n3 - موضع اسلام در برابر مساله ثروت\r\nنبايد از آنچه گفتيم اين چنين استنباط شود كه اسلام در برابر مال و ثروت موضع منفى دارد و با آن مخالف است ، نبايد تصور كرد كه اسلام ، فقر را مىپسندد و دعوت به فقر مىكند و آن را وسيله كمالات معنوى مىداند .\r\nبلكه به عكس اسلام به عنوان يك وسيله مؤثر و كارساز روى آن تكيه مىكند در آيه 180 سوره بقره از « مال » تعبير به « خير » شده است .\r\nو در حديثى از امام باقر ع مىخوانيم :\r\nنعم العون الدنيا على طلب الآخرة :\r\n« دنيا كمك خوبى است براى رسيدن به آخرت » ( 1 ) .\r\nبلكه آيات مورد بحث كه شديدترين مذمت را از قارون ثروتمند مغرور مىكند شاهد گويايى بر اين موضوع است ، منتها اسلام ثروتى را مىپسندد كه بوسيله آن « ابتغاء دار آخرت » و طلب سراى ديگر شود ، چنان كه دانشمندان\r\n\r\n","description":"","footnote":"\r\n( 1 ) « وسائل الشيعه » ج 12 ص 17 ( حديث 5 از باب 16 از ابواب مقدمات تجارت ) .\r\n","page_name":" 174 ","page_number":174},
  {"content":"\r\nبنى اسرائيل به قارون گفتند : * ( وَابْتَغِ فِيما آتاكَ اللَّه الدَّارَ ) * الآخرة .\r\nاسلام ثروتى را مىپسندد كه در آن « * ( أَحْسِنْ كَما أَحْسَنَ اللَّه إِلَيْكَ ) * » و نيكى به همگان باشد .\r\nاسلام ثروتى را مدح مىكند كه در آن لا * ( تَنْسَ نَصِيبَكَ مِنَ الدُّنْيا ) * تحقق يابد بالآخره اسلام ثروتى را خواهان است كه مايه فساد در زمين و فراموش كردن ارزشهاى انسانى و گرفتار شدن در مسابقه جنونآميز « تكاثر » نگردد ، و انسان را به « خود برتربينى » و « تحقير ديگران » و حتى رويارويى با پيامبر خدا نكشاند .\r\nوسيله اى باشد براى استفاده همگان ، براى پر كردن خلاهاى موجود اقتصادى ، براى مرهم نهادن بر زخمهاى جانكاه محرومان ، و براى رسيدن به نيازها و مشكلات مستضعفان .\r\nعلاقه به چنين ثروتى با چنين هدفهاى مقدسى علاقه به دنيا نيست ، علاقه به آخرت است ، چنان كه در حديثى مىخوانيم يكى از ياران امام صادق ع خدمتش آمد و شكايت كرد كه ما دنبال دنيا هستيم و به آن علاقمنديم ( از اين مىترسيم كه دنياپرست باشيم ) .\r\nامام ( كه پاكى و تقواى آن مرد را مىدانست ) فرمود : با اين ثروت دنيا چه مىخواهى انجام دهى ؟ در پاسخ عرض كرد : هزينه خود و خانواده‌ام را تهيه كنم ، و به خويشاوندانم كمك نمايم ، در راه خدا انفاق كنم ، و حج و عمره بجا آورم امام فرمود : ليس هذا طلب الدنيا هذا طلب الآخرة : « اين ، دنياطلبى نيست اين طلب آخرت است » ( 1 ) .\r\nو از اينجا فاسد بودن عقيده دو گروه : گروهى از مسلمان نماهاى بى خبر از تعليمات اسلام كه اسلام را حامى مستكبران معرفى مىكنند و گروهى از دشمنان مغرض كه مىخواهند چهره اسلام را دگرگون نشان داده و آن را ضد ثروت و طرفدار\r\n\r\n","description":"","footnote":"\r\n( 1 ) « وسائل الشيعه » ج 12 ص 19 ( حديث 3 از باب 7 از ابواب مقدمات التجارة ) .\r\n","page_name":" 175 ","page_number":175},
  {"content":"\r\nفقر نشان دهند ، روشن مىشود .\r\nاصولا يك ملت فقير ، نمىتواند آزاد و سربلند زندگى كند .\r\nفقر وسيله وابستگى است .\r\nفقر مايه روسياهى در دنيا و آخرت است .\r\nو فقر انسان را به گناه و آلودگى دعوت مىكند .\r\nهمانگونه كه در حديثى از امام صادق ع مىخوانيم :\r\nغنى يحجزك عن الظلم خير من فقر يحملك على الاثم :\r\n« بىنيازى كه تو را از تجاوز به حق ديگران باز دارد از فقرى كه تو را وادار به گناه كند بهتر است » ( 1 ) .\r\nجوامع اسلامى بايد بكوشند هر چه بيشتر ، غنى و بىنياز گردند ، به مرحله خودكفايى برسند و روى پاى خود بايستند و شرف و عزت و استقلال خود را بر اثر فقر ، فداى وابستگى به ديگران نكنند و بدانند خط اصيل اسلام اين است .\r\n\r\n","description":"","footnote":"\r\n( 1 ) « وسائل الشيعه » ج 12 صفحه 17 ( حديث 7 از باب 6 از ابواب مقدمات التجارة ) .\r\n","page_name":" 176 ","page_number":176},
  {"content":"\r\n\r\n[ سوره القصص ‹ 28 › : آيات 83 تا 84 
  ]\r\nتِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً وَالْعاقِبَةُ لِلْمُتَّقِينَ ‹ 83 › مَنْ جاءَ بِالْحَسَنَةِ فَلَه خَيْرٌ مِنْها وَمَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ ‹ 84 ›\r\n\r\nترجمه :\r\n83 - ( آرى ) اين سراى آخرت را تنها براى كسانى قرار مىدهيم كه اراده برترىجويى در زمين و فساد را ندارند ، و عاقبت نيك براى پرهيزكاران است .\r\n84 - كسى كه كار نيكى انجام دهد براى او پاداشى بهتر از آن است و به كسانى كه كار بدى انجام دهند مجازاتى جز اعمالشان داده نمىشود .\r\n\r\nتفسير : نتيجه سلطه جويى و فساد در ارض\r\nبعد از ذكر ماجراى تكان دهنده ثروتمند جنايتكار و مستكبر يعنى قارون ، در نخستين آيه مورد بحث بيانى آمده است كه در حقيقت يك نتيجه گيرى كلى از اين ماجرا است ، مىفرمايد :\r\n« سراى آخرت را براى كسانى قرار مىدهيم كه نه اراده برترىجويى در زمين دارند ، و نه فساد مىكنند » ( * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً ) * ) .\r\nنه تنها برترىجوى و مفسد نيستند كه « اراده » آن را نيز نمىكنند ، قلبشان\r\n","description":"","footnote":"","page_name":" 177 ","page_number":177},
  {"content":"\r\nاز اين امور پاك ، و روحشان از اين آلودگيها منزه است .\r\nآنچه سبب محروميت انسان از مواهب سراى آخرت مىشود در حقيقت همين دو است ، برترىجويى ( استكبار ) و « فساد در زمين » كه همه گناهان در آن جمع است ، چرا كه هر چه خدا از آن نهى كرده حتما بر خلاف نظام آفرينش انسان و تكامل وجود بوده ، بنا بر اين ارتكاب آن نظام زندگى او را بر هم مىزند لذا مايه فساد در زمين است .\r\nحتى مساله « استعلاء » و برترىجويى خود يكى از مصاديق « فساد در ارض » است ، ولى اهميت فوق العاده آن سبب شده است كه بالخصوص مطرح گردد .\r\nدر شرح حال و سرنوشت قارون ديديم آنچه مايه بدبختى و هلاك و نابودى او شد همان استكبار و برترىجويى بود .\r\nدر روايات اسلامى مخصوصا روى اين مساله بسيار تكيه شده است ، تا آنجا كه در حديثى از امير مؤمنان على ع مىخوانيم :\r\nان لرجل ليعجبه ان يكون شراك نعله اجود من شراك نعل صاحبه فيدخل تحتها ! :\r\n« گاه مىشود كه انسان از اين لذت مىبرد كه بند كفش او از بند كفش دوستش بهتر باشد و به خاطر همين داخل تحت اين آيه مىشود ، ( چرا كه اينهم شاخه كوچكى از برترىجويى است ! ) ( 1 ) .\r\nجالب اينكه صاحب تفسير « كشاف » بعد از ذكر اين حديث جمله اى مىگويد كه : « بعضى از طمعكاران علو را در آيه مورد بحث به فرعون مىزنند به مقتضى إِنَّ فِرْعَوْنَ عَلا فِي الأَرْضِ ( قصص - 4 ) و فساد را به قارون به مقتضاى وَلا تَبْغِ الْفَسادَ فِي الأَرْضِ ( قصص - 77 ) و مىگويند كسى كه مثل فرعون و قارون نباشد بهشت و سراى جاويدان از آن او است ، و به اين ترتيب تنها فرعون و قارون و امثال اين دو را از بهشت بيرون مىفرستند ، و بقيه را از آن خود مىدانند ! اينها\r\n\r\n","description":"","footnote":"\r\n( 1 ) تفسير « جوامع الجامع » ذيل آيه مورد بحث .\r\n","page_name":" 178 ","page_number":178},
  {"content":"\r\nجمله * ( وَالْعاقِبَةُ لِلْمُتَّقِينَ ) * كه در ذيل اين آيه آمده است مورد دقت قرار نداده‌اند ، آن گونه كه على ع در آن دقت فرموده » ( 1 ) .\r\nمطلبى را كه بايد بر اين سخن بيفزائيم اين است كه اين گروه حتى در شناخت فرعون و قارون گرفتار اشتباه شده‌اند ، چرا كه فرعون هم علو در ارض كرد و هم مفسد بود « إِنَّه كانَ مِنَ الْمُفْسِدِينَ » ( قصص - 4 ) و قارون نيز فساد در زمين كرد و هم علو و برترىجويى به مقتضاى « فَخَرَجَ عَلى قَوْمِه فِي زِينَتِه » ( قصص - 79 ) .\r\nدر حديث ديگرى از امير مؤمنان على ع چنين آمده است كه به هنگام خلافت ظاهرى شخصا در بازارها قدم مىزد ، گم شده‌ها را راهنمايى مىكرد ، ضعيفان را كمك مىنمود و از كنار فروشندگان و كسبه رد مىشد و اين آيه را براى آنها مىخواند : * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً ) * ، سپس مىفرمود :\r\nنزلت هذه الاية فى اهل العدل و التواضع من الولاة ، و اهل القدرة من الناس :\r\n« اين آيه در باره زمامداران عادل و متواضع و همچنين ساير قدرتمندان از توده‌هاى مردم نازل شده است » ( 2 ) .\r\nيعنى همانگونه كه من حكومت را وسيله برترىجويى خودم قرار نداده‌ام شما نيز نبايد قدرت مالى خود را وسيله سلطه بر ديگران قرار دهيد كه سرانجام و عاقبت نيك از آن گروهى است كه نمىخواهند برترىجويى و فساد كنند .\r\nهمانگونه كه قرآن در پايان آيه مورد بحث مىفرمايد : « و عاقبت از آن پرهيزكاران است » ( * ( وَالْعاقِبَةُ لِلْمُتَّقِينَ ) * ) .\r\n« عاقبت » به مفهوم وسيع كلمه ، سرانجام نيك ، پيروزى در اين جهان ،\r\n\r\n","description":"","footnote":"\r\n( 1 ) تفسير « فخر رازى » ذيل آيه مورد بحث .\r\n( 2 ) اين روايت را « زاذان » از امير مؤمنان « على » ( ع ) نقل كرده است ( مجمع البيان ذيل آيه مورد بحث ) .\r\n","page_name":" 179 ","page_number":179},
  {"content":"\r\nبهشت و نعمتهايش در جهان ديگر است ، ديديم كه قارونها و فرعونها چه عاقبتى پيدا كردند با اينكه قدرت آنها بىنظير بود ؟ چون تقوى نداشتند به دردناكترين سرنوشت مبتلا شدند .\r\nسخن را در باره اين آيه با حديثى كه از امام صادق ع نقل شده پايان مىدهيم و آن اينكه هنگامى كه امام ع اين آيه را تلاوت نمود شروع به گريه كرد و فرمود :\r\nذهبت و اللَّه الامانى عند هذه الاية :\r\n« با وجود اين آيه همه آرزوها بر باد رفته است » ! و دسترسى به سراى آخرت مشكل است ! ( 1 ) .\r\nبعد از ذكر اين واقعيت كه سراى آخرت و نعمتهايش از آن سلطه جويان و مستكبران نيست بلكه مخصوص پرهيزكاران متواضع و حقطلب است ، در دومين آيه مورد بحث به بيان يك قانون كلى كه آميزه اى است از « عدالت » و « تفضل » در مورد پاداش و كيفر پرداخته مىگويد : « كسى كه كار نيكى انجام دهد ، پاداشى بهتر از آن دارد » ( * ( مَنْ جاءَ بِالْحَسَنَةِ فَلَه خَيْرٌ مِنْها ) * ) .\r\nاين همان مرحله « تفضل » است يعنى خداوند همچون مردم تنگچشم نيست كه به هنگام رعايت عدالت ، سعى مىكنند مزد و پاداش درست به اندازه عمل باشد او گاهى ده برابر و گاه صدها برابر و گاه هزاران برابر ، از لطف بىكرانش پاداش عمل مىدهد ، و حد اقل آن همان ده برابر است ، چنان كه در آيه 160 سوره انعام مىخوانيم : مَنْ جاءَ بِالْحَسَنَةِ فَلَه عَشْرُ أَمْثالِها ، و حد اكثر آن را تنها خدا مىداند كه گوشه اى از آن در مورد انفاق در راه خدا ، در آيه 261 سوره بقره آمده است .\r\nالبته اين مضاعف ساختن اجر و پاداش بىحساب نيست ، بستگى به ميزان پاكى عمل و اخلاص و حسن نيت و صفاى قلب دارد ، اين مرحله تفضل الهى در باره\r\n\r\n","description":"","footnote":"\r\n( 1 ) تفسير على بن ابراهيم ذيل آيه مورد بحث .\r\n","page_name":" 180 ","page_number":180},
  {"content":"\r\nنيكوكاران سپس به ذكر مجازات بدكاران پرداخته ، مىگويد « به كسانى كه كار بد كنند مجازاتى جز اعمالشان داده نمىشود » ! ( * ( وَمَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ ) * ) .\r\nو اين مرحله « عدل » پروردگار است ، چرا كه ذره‌اى بيش از آنچه انجام داده‌اند كيفر نمىشوند .\r\nجالب اين است كه مىگويد : اعمال خود آنها كيفر آنها است ، يعنى اين عملشان كه طبق قانون بقاء موجودات در عالم هستى ، آثارش چه در درون جان ، و چه در بيرون ، در اين عالم باقى مىماند و در قيامت كه روز آشكار شدن پنهانيها ( يوم البروز ) است در شكلى مناسب خود تجسم مىيابد و با گنهكاران همراه خواهد بود و آنها را شكنجه و آزار مىدهد .\r\n\r\nدر اينجا سه سؤال وجود دارد كه بايد به آنها پاسخ گفت :\r\n\r\n1 - چرا سيئة در اين آيه دو بار تكرار شده است ؟\r\nممكن است دليلش اين باشد كه قرآن مىخواهد روى اين مطلب تكيه كند كه در برابر « سيئات » كيفرى جز همان عمل را كه انجام داده‌اند دامنشان را نمىگيرد . و به تعبير ديگر « خود كرده را تدبير نيست » .\r\n\r\n2 - آيا « حسنه » در آيه فوق ايمان و توحيد را نيز شامل مىشود ؟\r\nاگر چنين است معنى اين جمله كه مىگويد بهتر از آن را پاداش آن قرار مىدهيم چيست ؟\r\nمگر چيزى بهتر از آن پيدا مىشود كه پاداش آن باشد ؟\r\nدر پاسخ مىگوئيم بدون ترديد حسنه معنى وسيعى دارد و هم برنامه‌هاى اعتقادى و هم گفتار و هم اعمال خارجى را شامل مىشود ، و اما بهتر از اعتقاد به توحيد رضا و خشنودى پروردگار است كه پاداش نيكوكاران مىباشد چنان كه در آيه 72 سوره توبه مىخوانيم : وَرِضْوانٌ مِنَ اللَّه أَكْبَرُ : « خشنودى خدا از هر پاداشى برتر است » .\r\n","description":"","footnote":"","page_name":" 181 ","page_number":181},
  {"content":"\r\n\r\n3 - چرا « حسنه » در آيه فوق به صورت مفرد است و « سيئات » به صورت جمع ؟\r\nبعضى معتقدند اين تفاوت تعبير اشاره به فزونى گنهكاران و كمى نيكو كاران است ( 1 ) .\r\nاين احتمال نيز وجود دارد كه حسنات در حقيقت توحيد ، خلاصه مىشوند و تمام حسنات به ريشه توحيد باز مىگردد ، در حالى كه سيئات به ريشه شرك باز مىگردد كه مركز پراكندگى و تشتت و تعدد و كثرت است .\r\n\r\n","description":"","footnote":"\r\n( 1 ) آلوسى در روح المعانى .\r\n","page_name":" 182 ","page_number":182},
  {"content":"\r\n\r\n[ سوره القصص ‹ 28 › : آيات 85 تا 88 
  ]\r\nإِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ قُلْ رَبِّي أَعْلَمُ مَنْ جاءَ بِالْهُدى وَمَنْ هُوَ فِي ضَلالٍ مُبِينٍ ‹ 85 › وَما كُنْتَ تَرْجُوا أَنْ يُلْقى إِلَيْكَ الْكِتابُ إِلَّا رَحْمَةً مِنْ رَبِّكَ فَلا تَكُونَنَّ ظَهِيراً لِلْكافِرِينَ ‹ 86 › وَلا يَصُدُّنَّكَ عَنْ آياتِ اللَّه بَعْدَ إِذْ أُنْزِلَتْ إِلَيْكَ وَادْعُ إِلى رَبِّكَ وَلا تَكُونَنَّ مِنَ الْمُشْرِكِينَ ‹ 87 › وَلا تَدْعُ مَعَ اللَّه إِلهاً آخَرَ لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه لَه الْحُكْمُ وَإِلَيْه تُرْجَعُونَ ‹ 88 ›\r\n\r\nترجمه :\r\n85 - آن كس كه قرآن را بر تو فرض كرد تو را به جايگاهت ( زادگاهت ) بازمىگرداند بگو پروردگار من از همه بهتر مىداند چه كسى ( برنامه ) هدايت آورده ، و چه كسى در ضلال مبين است ؟\r\n86 - تو هرگز اميد نداشتى كه اين كتاب آسمانى به تو القا گردد ، ولى رحمت پروردگارت چنين ايجاب كرد ، اكنون كه چنين است هرگز از كافران پشتيبانى مكن .\r\n","description":"","footnote":"","page_name":" 183 ","page_number":183},
  {"content":"\r\n87 - هرگز تو را از آيات خداوند بعد از آنكه بر تو نازل شد باز ندارند ، به سوى پروردگارت دعوت كن ، و از مشركان مباش .\r\n88 - و معبود ديگرى را با خدا مخوان كه هيچ معبودى جز او نيست ، همه چيز جز ذات پاك او فانى مىشود ، حاكميت از آن اوست و همه به سوى او بازمىگرديد .\r\n\r\nشان نزول :\r\nجمعى از مفسرين شان نزولى براى نخستين آيه فوق از ابن عباس نقل كرده‌اند كه مضمونش چنين است :\r\nهنگامى كه پيامبر ص به قصد هجرت از « مكه » به سوى « مدينه » مىآمد به سرزمين جحفه كه فاصله چندان زيادى از مكه ندارد رسيد ، به ياد موطنش « مكه » افتاد ، شهرى كه حرم امن خدا است و خانه كعبه كه قلب و جان پيامبر با آن پيوند ناگسستنى داشت در آنجا است ، آثار اين شوق كه با تاثر و اندوه آميخته بود در چهره مباركش نمايان گشت ، در اينجا پيك وحى خدا جبرئيل نازل شد و پرسيد آيا به راستى به شهر و زادگاهت اشتياق دارى ؟ پيامبر فرمود :\r\nآرى ، جبرئيل عرض كرد : خداوند اين پيام را براى تو فرستاده : * ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ ) * « آن كس كه اين قرآن را بر تو فرض كرده است تو را به سرزمين اصليت بازمىگرداند » ( 1 ) و مىدانيم اين وعده بزرگ سرانجام تحقق يافت و پيامبر اسلام ص پيروزمندانه با ارتشى نيرومند و قدرت و عظمت فراوان به مكه بازگشت ، و حرم امن خدا بدون جنگ و خونريزى به او تسليم شد .\r\nبنا بر اين آيه فوق يكى از پيشگوييهاى اعجازآميز قرآن است كه\r\n\r\n","description":"","footnote":"\r\n( 1 ) « مجمع البيان » ، « تفسير كبير فخر رازى » ، « تفسير قرطبى » ، « تفسير الميزان » و تفاسير ديگر .\r\n","page_name":" 184 ","page_number":184},
  {"content":"\r\nچنين خبرى را به طور قطع و بدون هيچ قيد و شرط بيان كرده و بعد از مدت كوتاهى تحقق يافت .\r\n\r\nتفسير : وعده بازگشت به حرم امن خدا\r\nاين آيات كه آخرين آيات سوره قصص است پيامبر اسلام ص را مخاطب ساخته ، و به دنبال بيان گوشه هايى از زندگى موسى بن عمران ع و مبارزه او با فرعونيان بشارتى به پيامبر اسلام ص و دستور العملهاى مؤكدى به او مىدهد .\r\nگفتيم : نخستين آيه از اين آيات طبق مشهور در سرزمين « جحفه » در مسير پيامبر ص به سوى مدينه نازل شد ، او مىخواهد به يثرب برود و آن را « مدينة الرسول » كند ، هسته اصلى حكومت اسلامى را در آنجا تشكيل دهد و استعدادهاى نهفته را شكوفا سازد ، و آنجا را پايگاه و سكويى براى دستيابى به حكومت گسترده الهى و اهدافش قرار دهد ، اما با اين حال عشق و دلبستگى او به مكه سخت او را آزار مىدهد و دورى از اين حرم امن الهى براى او بسيار ناگوار است .\r\nاينجا است نور وحى به قلب پاكش مىتابد و بشارت بازگشت به سرزمين مالوف را به او مىدهد ، و مىگويد : « همان كسى كه قرآن را بر تو فرض كرد تو را به جايگاه و زادگاهت باز مىگرداند » ( * ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ ) * ) .\r\nغم مخور همان خدايى كه موسى را در طفوليت به مادرش بازگرداند ، همان خدايى كه او را بعد از يك غيبت ده ساله از مصر به زادگاه اصليش بازگردانيد تا چراغ توحيد را برافروزد و حكومت مستضعفان را تشكيل دهد و قدرت فرعونيان طاغوتى را درهم بشكند ، همان خدا تو را با قدرت و قوت تمام به مكه باز مىگرداند ، و چراغ توحيد را با دست تو در اين سرزمين مقدس\r\n","description":"","footnote":"","page_name":" 185 ","page_number":185},
  {"content":"\r\nبرمىافروزد .\r\nهمان خدايى كه قرآن را بر تو نازل كرد و ابلاغش را فرض نمود و احكامش را واجب گردانيد ، آرى خداى قرآن ، خداى با عظمت زمين و آسمان اين امور در برابر قدرتش سهل و آسان است .\r\nسپس مىافزايد در برابر خيره سرى مخالفان سرسخت « بگو : پروردگار من از همه بهتر مىداند چه كسى هدايت را از سوى او آورده ، و چه كسى در ضلال مبين است » ( * ( قُلْ رَبِّي أَعْلَمُ مَنْ جاءَ بِالْهُدى وَمَنْ هُوَ فِي ضَلالٍ مُبِينٍ ) * ) .\r\nراه هدايت روشن است و گمراهى آنها آشكار ، آنها بيهوده خود را خسته مىكنند ، خدا به خوبى مىداند و دلهاى حقطلب نيز از اين واقعيت آگاه است .\r\nالبته تفسير روشن آيه فوق همان بود كه در بالا گفتيم ، ولى جمعى از مفسرين احتمالات ديگرى در كلمه « معاد » داده‌اند كه منظور از « معاد » بازگشت به حيات پس از مرگ « يا » سرزمين محشر « يا » خود مرگ « يا » مقام شفاعت كبرى « يا » بهشت « و يا » بيت المقدس « است كه معراجگاه نخستين پيامبر بود و مانند آن ، ولى با توجه به محتواى مجموع سوره قصص و آنچه در سرگذشت موسى و بنى اسرائيل آمده ، و شان نزولى كه در بالا آورديم همه اين معانى بعيد به نظر مىرسد ، جز تفسير » معاد « يعنى محل بازگشت ، به سرزمين مكه .\r\nبعلاوه معاد روز قيامت چيزى نيست كه مخصوص پيامبر ص باشد ، در حالى كه آيه تنها از پيامبر سخن مىگويد ، و قرار گرفتن اين آيه بعد از آيه مربوط به پاداش و كيفر در قيامت نه تنها دليل بر اين مطلب نمىشود ، بلكه ممكن است دليل بر عكس آن باشد ، چرا كه آيه قبل ، از پيروزى در سراى ديگر سخن مىگويد و مناسب اين است كه در آيه مورد بحث از پيروزى در اين جهان سخن بگويد .\r\n","description":"","footnote":"","page_name":" 186 ","page_number":186},
  {"content":"\r\nآيه بعد به يكى ديگر از بزرگترين نعمتهاى پروردگار به پيامبر اكرم مىپردازد و مىگويد : « تو هرگز اين اميد را نداشتى كه اين كتاب بزرگ آسمانى به تو القاء گردد ، لكن رحمت پروردگار تو چنين ايجاب كرد » ( * ( وَما كُنْتَ تَرْجُوا أَنْ يُلْقى إِلَيْكَ الْكِتابُ إِلَّا رَحْمَةً مِنْ رَبِّكَ ) * ) ( 1 ) .\r\nبسيارى از مردم بشارت ظهور آئين جديد را شنيده بودند و شايد گروهى از اهل كتاب و غير آنها انتظار مىكشيدند كه وحى بر آنان نازل شود و خدا اين مسئوليت را به آنها بسپارد ، اما تو گمان نداشتى ولى خدا تو را از همه شايسته تر مىدانست ، و اين آئين بزرگ تنها به دست تو مىبايست در جهان گسترده شود .\r\nبعضى از مفسران بزرگ اين جمله را هماهنگ با جمله هايى دانسته‌اند كه قبلا در باره داستان موسى - خطاب به پيامبر اسلام - آمده بود ، آنجا كه مىفرمود : وَما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الأَمْرَ . . . وَما كُنْتَ ثاوِياً فِي أَهْلِ مَدْيَنَ . . . وَما كُنْتَ بِجانِبِ الطُّورِ إِذْ نادَيْنا وَلكِنْ رَحْمَةً مِنْ رَبِّكَ :\r\n« تو هرگز در وادى طور نبودى آنجا كه وحى به موسى فرستاديم . . . در ميان مردم مدين زندگى نكردى . . . در آن ساعتى كه فرمان رسالت بر موسى نازل شده حضور نداشتى اينها رحمت خدا است كه شامل حال تو شده و اخبار دقيقش را در اختيارت گذارده است » ، بنا بر اين منظور از « كتاب » در اينجا همان سرگذشت انبياى پيشين است .\r\nولى اين تفسير با تفسير فوق ، منافاتى ندارد و در حقيقت بخشى از آن محسوب مىشود .\r\nسپس مىافزايد : اكنون به شكرانه اين نعمت بزرگ « هرگز از كافران\r\n\r\n","description":"","footnote":"\r\n( 1 ) بعضى از مفسران « الا » را در اينجا به معنى استثناء گرفته‌اند و سپس قائل به حذف و تقدير شده‌اند ، ولى گروهى ديگر گفته‌اند الا در اينجا به معنى « لكن » مىباشد و جنبه استدراك دارد ، و اين معنى نزديكتر به نظر مىرسد .\r\n","page_name":" 187 ","page_number":187},
  {"content":"\r\nپشتيبانى مكن « ( * ( فَلا تَكُونَنَّ ظَهِيراً لِلْكافِرِينَ ) * ) .\r\nمسلما پيامبر ص هرگز پشتيبانى از كفار نمىكرد ، اين دستور در مورد او تاكيد است ، و در مورد ديگران بيان يك وظيفه مهم .\r\nاين سخن در حقيقت هماهنگ با مطلبى است كه در آيات پيشين در مورد موسى خوانديم كه مىگفت « پروردگارا به خاطر نعمتى كه به من دادى ، من هرگز پشتيبان مجرمان نخواهم بود » ( در باره كمك به ظالمان در ذيل همان آيه 17 سوره قصص مشروحا بحث كرديم ) .\r\nدو آيه پايان اين سوره ، تاكيدى است بر مساله توحيد با تعبيرها و استدلالات گوناگون ، توحيدى كه خمير مايه تمام مسائل دينى است ، توحيدى كه هم اصل است و هم فرع ، هم كل است و هم جزء .\r\nدر اين دو آيه چهار دستور به پيامبر ص داده شده و چهار توصيف از پروردگار به عمل آمده است ، و مجموع بحثهايى را كه در آيات اين سوره آمده تكميل مىكند .\r\nنخست مىگويد : « نبايد كفار تو را از آيات خداوند بعد از آنكه بر تو نازل شد باز دارند » ( * ( وَلا يَصُدُّنَّكَ عَنْ آياتِ اللَّه بَعْدَ إِذْ أُنْزِلَتْ إِلَيْكَ ) * ) .\r\nگرچه نهى متوجه كفار است ، اما مفهومش عدم تسليم پيامبر ص در برابر كارشكنيها و توطئه‌هاى آنها است ، و درست به اين مىماند كه بگوئيم :\r\nنبايد فلان شخص تو را وسوسه كند ، يعنى تسليم وسوسه‌هاى او مباش .\r\nو به اين ترتيب به پيامبر ص دستور مىدهد هنگامى كه آيات الهى نازل شد بايد با قاطعيت روى آن بايستى ، و هر گونه دو دلى و ترديد را از خود دور سازى ، موانع را هر چه باشد از سر راه بردارى ، و به سوى مقصد با قدمهاى محكم پيش به روى كه خدا همراه تو و پشتيبان تو است .\r\n","description":"","footnote":"","page_name":" 188 ","page_number":188},
  {"content":"\r\nبه گفته « ابن عباس » مفسر معروف ، مخاطب گرچه شخص پيامبر ص است ، اما منظور عموم مردمند ، و از قبيل ضرب المثل معروف عرب « اياك اعنى و اسمعى يا جاره » مىباشد .\r\nبه دنبال اين دستور كه جنبه نفى داشت ، دستور دوم را كه جنبه اثبات دارد صادر مىكند و مىگويد « به سوى پروردگارت دعوت كن » ( * ( وَادْعُ إِلى رَبِّكَ ) * ) .\r\nخداوندى كه مالك تو است ، صاحب اختيار تو است ، و مربى و پرورش دهنده تو مىباشد .\r\nسومين دستور بعد از دعوت به سوى اللَّه ، نفى هر گونه شرك و بتپرستى است ، مىگويد : « قطعا از مشركان مباش » ( * ( وَلا تَكُونَنَّ مِنَ الْمُشْرِكِينَ ) * ) .\r\nكه راه توحيد آشكار است و نورانى ، و رهروان آن بر صراط مستقيمند .\r\nبالآخره چهارمين دستور ، تاكيد مجددى است بر نفى هر گونه شرك ، مىفرمايد : « هيچ معبود ديگرى را با خدا مخوان » ( * ( وَلا تَدْعُ مَعَ اللَّه إِلهاً آخَرَ ) * ) .\r\nاين دستورهاى پى در پى كه هر كدام ديگرى را تاكيد مىكند ، اهميت مساله توحيد را در برنامه‌هاى اسلامى روشن مىسازد كه بدون آن همه چيز بر باد است .\r\nو به دنبال اين دستورات چهارگانه ، توصيفهاى چهارگانه اى از خدا مىكند ، كه آنها نيز تاكيد پى در پى در مساله توحيد است .\r\nنخست مىگويد : « هيچ معبودى جز او نيست » ( * ( لا إِله إِلَّا هُوَ ) * ) .\r\n« همه چيز جز ذات پاك او فانى و نابود مىشود » ( * ( كُلُّ شَيْءٍ هالِكٌ إِلَّا وَجْهَه ) * ) .\r\n","description":"","footnote":"","page_name":" 189 ","page_number":189},
  {"content":"\r\n« حكم و حاكميت در جهان تكوين و تشريع مخصوص ذات پاك او است » ( * ( لَه الْحُكْمُ ) * ) .\r\n« و بازگشت همه شما ، سرانجام به سوى او است » ( * ( وَإِلَيْه تُرْجَعُونَ ) * ) .\r\nتوصيفهاى سه گانه اخير مىتواند دليلى بر اثبات توحيد و ترك هر گونه بتپرستى باشد كه در توصيف اول آمده است .\r\nزيرا هنگامى كه ما همه فانى هستيم و بقا منحصر به او است .\r\nو هنگامى كه تدبير نظام هستى و حاكميت متعلق به او است .\r\nو هنگامى كه بازگشت همه ما در قيامت به سوى او است ، معبودهاى ديگر چه نقشى مىتوانند داشته باشند ؟ و چه چيز جز او قابل پرستش است ؟\r\nمفسران بزرگ در تفسير جمله « * ( كُلُّ شَيْءٍ هالِكٌ إِلَّا وَجْهَه ) * » مطالب گوناگونى دارند كه بر محور تفسير « وجه » و كلمه « هالك » دور مىزند .\r\nزيرا « وجه » از نظر لغت به صورت و قسمتى از بدن كه روبروى انسان قرار دارد گفته مىشود ، اما هنگامى كه در مورد پروردگار به كار رود به معنى ذات پاك او است .\r\nواژه « هالك » از ماده « هلاك » به معنى مرگ و نابودى است .\r\nبنا بر اين جمله فوق اشاره به فناى همه موجودات جز ذات پاك او مىكند ، نه تنها فناى بعد از پايان اين جهان ، كه الان هم در برابر او فانى و هالكند ! چرا كه موجودات امكانى وابسته به ذات پاك او هستند ، و لحظه به لحظه فيض وجود را از او مىگيرند ، در ذات خود چيزى ندارند و هر چه دارند از خدا است ، كه اگر « نازى كند يك دم فرو ريزند قالبها » ! گذشته از اين ، موجودات اين جهان همه متغيرند و در معرض دگرگونيها حتى طبق عقيده حركت جوهرى ذات آنها عين تغيير و دگرگونى است ، و مىدانيم حركت و تغيير به معنى فانى شدن و نو گشتن دائمى است ، در هر لحظه اى موجودات\r\n","description":"","footnote":"","page_name":" 190 ","page_number":190},
  {"content":"\r\nجهان ماده مىميرند و زنده مىشوند . بنا بر اين اكنون هم هالكند و فانيند ، تنها ذاتى كه تغيير و فنا در آن راه ندارد و استقلال محض است ذات مقدس او است .\r\nو نيز مىدانيم در پايان اين جهان فنا و نيستى به صورت آشكارترى خودنمايى مىكند و به گفته قرآن كُلُّ مَنْ عَلَيْها فانٍ وَيَبْقى وَجْه رَبِّكَ ذُو الْجَلالِ وَالإِكْرامِ :\r\n« تمام كسانى كه بر صفحه زمين هستند فانى مىشوند و تنها ذات ذو الجلال و گرامى خدا باقى مىماند » ( سوره رحمان آيه 26 و 27 ) .\r\nنه تنها زمينيان كه اهل آسمانها نيز فانى مىشوند وَنُفِخَ فِي الصُّورِ فَصَعِقَ مَنْ فِي السَّماواتِ وَمَنْ فِي الأَرْضِ : « به هنگام » نفخ صور « تمام كسانى كه در آسمانها و زمين هستند مىميرند » ( زمر - 68 ) .\r\nاين تفسيرى است هماهنگ با ظاهر آيه و آيات ديگر قرآن .\r\nاما بعضى از مفسران تفسيرهاى ديگرى نيز براى آن ذكر كرده‌اند از جمله اينكه :\r\nمنظور از « وجه » عمل صالح است و مفهوم آيه اين است كه تمام اعمال بر باد مىرود جز عملى كه براى ذات پاك خدا انجام شده باشد .\r\nبعضى ديگر گفته‌اند : منظور از « وجه » همان جنبه انتساب اشياء به خدا است ، بنا بر اين مفهوم آيه اين است كه همه چيز ذاتا معدوم است جز از ناحيه انتسابش به پروردگار .\r\nبعضى گفته‌اند : وجه به معنى دين است ، و مفهوم آيه چنين است كه همه آئينها فانى و باطل است جز آئين خدا ، و جمله « * ( لَه الْحُكْمُ ) * » را به معنى حاكميت تشريعى و تاكيدى بر اين تفسير دانسته‌اند ، همچنين جمله « * ( وَإِلَيْه تُرْجَعُونَ ) * » را به معنى رجوع به خدا در اخذ شريعت تفسير كرده و تاكيد مجددى بر اين\r\n","description":"","footnote":"","page_name":" 191 ","page_number":191},
  {"content":"\r\nمعنى ( 1 ) .\r\nاين تفاسير با آنچه در بالا گفتيم در حقيقت چندان منافاتى ندارد چرا كه هنگامى كه دانستيم تنها چيزى كه در اين عالم باقى مىماند ذات پاك خدا است روشن مىشود آنچه نيز به نحوى با ذات پاك او مربوط است ، آن نيز رنگ بقاء و ابديت به خود مىگيرد : آئين خدا كه از ناحيه او است ابدى است ، عمل صالح كه براى او است ابدى است ، رهبران الهى كه به او ارتباط دارند از اين نظر كه به او مربوطند رنگ جاودانى دارند ، خلاصه هر چيز به نحوى با ذات پاك او پيوند و ارتباطى داشته باشد از آن نظر فنا و هلاك براى او نيست ( دقت كنيد ) .\r\n\r\nنكته‌ها :\r\n\r\n1 - چگونه همه اشياء فانى مىشوند ؟\r\nاز جمله سؤالاتى كه در ذيل آيه فوق مطرح شده اين است كه اگر همه چيز در پايان جهان نابود مىگردد بايد خاكهايى كه از بدن انسانها حاصل شده نيز از ميان برود در حالى كه قرآن كرارا تصريح كرده كه ما اين خاكها را جمع كرده بار ديگر از آن انسانها را به وجود مىآوريم ، و يا انسانها در قيامت از قبرهايشان سر برمىآورند .\r\nو نيز طبق ظاهر آيات قرآن بهشت و دوزخ هم اكنون آفريده شده‌اند ( تعبير اعدت للمتقين يا مشابه آن كه اشاره به آماده شدن بهشت براى پرهيزگاران است در دو مورد از آيات قرآن آل عمران - 133 و حديد 21 و تعبير اعدت للكافرين در مورد دوزخ در دو مورد بقره - 24 - آل عمران - 131 آمده است ) .\r\n\r\n","description":"","footnote":"\r\n( 1 ) روايات متعددى در تفسير « نور الثقلين » در ذيل اين آيه وارد شده كه در بعضى از آنها « وجه » به دين خدا ، و در بعضى به « رهبران الهى » و آنچه منسوب به خدا است تفسير شده است .\r\n","page_name":" 192 ","page_number":192},
  {"content":"\r\nآيا بهشت و دوزخ نيز در پايان جهان فانى و نابود مىشوند ؟ ! از همه اينها گذشته ، عقيده به حيات برزخى انسانها داريم و آن را از آيات قرآن در مورد ارواح استفاده كرده‌ايم آيا آنها نيز نابود مىشوند ؟ ! پاسخ همه اين سؤالات با توضيح زير روشن مىگردد .\r\nبسيار مىشود كه منظور از « هلاك » و نابودى و فنا ، « به هم خوردن نظام » است ، نه از بين رفتن مواد ، مثلا اگر يك ساختمان بوسيله زلزله متلاشى شود در اينجا هالك و فانى بر آن صدق مىكند ، در حالى كه مواد آن موجود است تنها نظامش از هم گسيخته .\r\nو مىدانيم در پايان اين جهان ، خورشيد بى فروغ ، و ماه تاريك ، و كوه‌ها از هم متلاشى مىشوند ، و موجودات زنده همه مىميرند ، اين است معنى هلاك آنها ، اين از يك سو .\r\nاز سوى ديگر هلاك و فنا مربوط به دنيا و آنچه در دنيا است ، اما بهشت و دوزخ ، چه آن را در باطن و درون اين جهان بدانيم و چه بيرون و محيط بر اين جهان ، آنها جزء اين دنيا نيستند كه حكم فنا و نابودى نظام آنها را شامل گردد آنها متعلق به جهان ديگر و آخرتند ، و نه اين جهان .\r\nاز سوى سوم در بالا گفتيم هلاك و فنا در مورد موجودات امكانى منحصر به پايان جهان نيست ، آنها الان هم فانى و هالكند كه در درون ذات از خود چيزى ندارند و هر چه دارند از ديگرى است ، آنها متغيرند و دائما در حال حركت ، و مىدانيم حركت به معنى فناى تدريجى و تركيبى از وجود و عدم است .\r\nبا اين توضيحات پاسخ سؤالات فوق ، كاملا روشن مىشود .\r\n\r\n2 - تفسير انحرافى براى جمله « و لا * ( تَدْعُ مَعَ اللَّه إِلهاً آخَرَ ) * »\r\nجمعى از « وهابيين » كه اصرار دارند مساله « توسل و شفاعت » با حقيقت\r\n","description":"","footnote":"","page_name":" 193 ","page_number":193},
  {"content":"\r\nتوحيد سازگار نيست گاهى به آيه فوق ، و آيات مشابه آن ، استدلال كرده‌اند ، آنها مىگويند : قرآن صريحا از عبادت و پرستش غير خدا و اينكه نام كسانى را همراه نام خدا ببريم نهى كرده است فَلا تَدْعُوا مَعَ اللَّه أَحَداً ( سوره جن آيه 18 ) .\r\nدر حالى كه منظور از اين گونه آيات مسلما اين نيست كه ما اشخاص ديگرى را صدا نزنيم ، منظور همان چيزى است كه از كلمه « مع اللَّه » ( با خدا ) استفاده مىشود ، يعنى اگر كسى كار خدا را از غير خدا بخواهد و او را مستقل در انجام آن بداند ، مشرك است .\r\nاما اگر ما همه قدرتها را مخصوص خدا بدانيم و كسى را با او همراه و مبدء اثر نشناسيم ، ولى معتقد باشيم اولياء خدا به اذن و فرمان او شفاعت مىكنند و به آنها متوسل شويم كه در پيشگاه خدا براى ما شفاعت كنند ، اين عين توحيد است و اين همان چيزى است كه مكرر در آيات قرآن به آن اشاره شده است .\r\nآيا هنگامى كه برادران يوسف به پدر گفتند : يا أَبانَا اسْتَغْفِرْ لَنا : « اى پدر براى ما از خداوند آمرزش بطلب » ( سوره يوسف - 97 ) اين شرك بود ؟ ! يا هنگامى كه قرآن مىگويد : وَلَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً : « اگر آنها هنگامى كه به خود ستم مىكنند ( و مرتكب گناهى مىشوند ) نزد تو آيند و از خدا طلب آمرزش كنند و پيامبر نيز براى آنها استغفار كند ، خدا را تواب و رحيم مىيابند » ( نساء - 64 ) دعوت به سوى شرك است ؟ ! حقيقت شفاعت و توسل نيز چيزى جز اين نيست ( 1 ) .\r\nپروردگارا ! نور توحيد و معرفتت را در قلب ما بيفكن تا جز تو نبينيم\r\n\r\n","description":"","footnote":"\r\n( 1 ) براى توضيح بيشتر به جلد چهارم صفحه 366 ( ذيل آيه 35 مائده ) و جلد اول ذيل آيه 48 سوره بقره مراجعه فرمائيد .\r\n","page_name":" 194 ","page_number":194},
  {"content":"\r\nو جز تو نجوئيم و جز تو نخواهيم .\r\nخداوندا ! ارتباط ما را به ذات پاكت روز به روز محكمتر كن ، تا از اين طريق بقاء و جاودانگى ذاتت در روح ما پرتوافكن گردد .\r\nبارالها ! محبت دنيا ، برترىجويى ، فساد در ارض را از جان ما دور كن و ما را در صف پرهيزگاران كه عاقبت نيك براى آنها است ، قرار ده ( و العاقبة للمتقين ) .\r\nپايان سوره قصص - از تفسير نمونه ج 16 بيست و يكم رمضان المبارك 1403 - 12 تير ماه 1362\r\n","description":"","footnote":"","page_name":" 195 ","page_number":195},
  {"content":"\r\n","description":"","footnote":"","page_name":" 196 ","page_number":196},
  {"content":"\r\n\r\n‹ 29 › سوره عنكبوت اين سوره در « مكه » نازل شده و داراى 69 آيه است\r\n","description":"","footnote":"","page_name":" 197 ","page_number":197},
  {"content":"\r\n\r\nمحتواى سوره عنكبوت\r\nمشهور در ميان جمعى از محققين اين است كه تمام اين سوره در مكه نازل شده است ، و به اين ترتيب محتواى آن هماهنگ با محتواى سوره‌هاى مكى است سخن از مبدء و معاد است ، سخن از قيام انبياى بزرگ پيشين و مبارزه آنها با مشركان و بتپرستان جبار و ستمگر و پيروزى آنها و نابودى اين گروه ظالم است .\r\nسخن از دعوت به سوى حق و آزمايشهاى الهى و بهانه جوئيهاى كفار در زمينه‌هاى مختلف است .\r\nهر چند جمعى يازده آيه آغاز اين سوره را استثناء كرده‌اند و معتقدند اين يازده آيه در مدينه نازل شده است ، انگيزه آنها بر اين اعتقاد ، شايد پاره اى از شان نزولهايى است كه بعدا به آن اشاره خواهيم كرد و بحث از جهاد كه در اين آيات وارد شده ، و همچنين اشاره اى كه در بعضى از آنها به مساله منافقين است ، و اينها متناسب با سوره‌هاى مدنى است .\r\nولى بعدا خواهيم ديد كه اين امور منافاتى با « مكى » بودن سوره ندارد ، و به هر حال نامگذارى اين سوره به « سوره عنكبوت » از آيه 41 آن گرفته شده كه بتپرستان را كه تكيه بر غير خدا مىكنند تشبيه به عنكبوت مىكند كه تكيه گاهش ، تارهاى سست و بىبنياد است .\r\nبه طور كلى مىتوان گفت بحثهاى اين سوره در چهار بخش خلاصه مىشود :\r\n1 - بخش آغاز اين سوره كه پيرامون مساله « امتحان » و « وضع منافقان » است و اين دو پيوند ناگسستنى با هم دارند ، چرا كه شناخت منافقان جز در طوفانهاى امتحانات و آزمونها ممكن نيست .\r\n2 - بخش ديگرى كه در حقيقت براى دلدارى پيامبر ص و مؤمنان اندك\r\n","description":"","footnote":"","page_name":" 198 ","page_number":198},
  {"content":"\r\nنخستين از طريق بيان گوشه هايى از سرنوشت پيامبران بزرگى همچون نوح و ابراهيم و لوط و شعيب است كه در برابر گردنكشانى همچون نمرود و ثروتمندان خودخواه قرار داشتند ، ابزار اين مبارزه ، كيفيت اين مبارزه و پايان آن ، مشخص شده است تا هم دلدارى براى مؤمنان باشد و هم هشدارى براى بتپرستان سنگدل و ستمگر كه در عصر پيامبر ص بودند .\r\n3 - بخش ديگرى از اين سوره كه مخصوصا در اواخر سوره قرار گرفته از توحيد ، و نشانه‌هاى خدا در عالم آفرينش ، و مبارزه با شرك ، سخن مىگويد ، و و جدان و فطرت انسانها را در اينجا به داورى مىطلبد .\r\n4 - قسمت ديگرى از اين سوره مباحث متنوعى پيرامون ضعف و ناتوانى معبودهاى ساختگى ، و عابدان « عنكبوت صفت » آنها است و همچنين عظمت قرآن و دلائل حقانيت پيامبر اسلام و لجاجت مخالفان و نيز يك سلسله مسائل تربيتى همچون نماز ، نيكى به پدر و مادر ، اعمال صالح و طرز بحث و برخورد منطقى با مخالفان دور مىزند .\r\n","description":"","footnote":"","page_name":" 199 ","page_number":199},
  {"content":"\r\n\r\nفضيلت اين سوره\r\nدر تفسير مجمع البيان از پيامبر گرامى اسلام ص چنين آمده است :\r\nمن قرء سورة العنكبوت كان له من الاجر عشر حسنات بعدد كل المؤمنين و المنافقين :\r\n« هر كس سوره عنكبوت را بخواند به تعداد تمام مؤمنان و منافقان ، ده حسنه براى او نوشته مىشود » .\r\nمخصوصا در باره تلاوت سوره عنكبوت و روم در ماه رمضان در شب بيست و سوم ، فضيلت فوق العاده اى وارد شده است تا آنجا كه در حديثى از امام صادق ع مىخوانيم :\r\nمن قرء سورة العنكبوت و الروم فى شهر رمضان ليلة ثلاث و عشرين فهو و اللَّه من اهل الجنة ، لا استثنى فيه ابدا ، و لا اخاف ان يكتب اللَّه على فى يمينى اثما ، و ان لهاتين السورتين من اللَّه مكانا :\r\n« هر كس سوره عنكبوت و روم را در ماه رمضان شب بيست و سوم تلاوت كند به خدا سوگند اهل بهشت است ، و من هيچكس را از اين مساله استثناء نمىكنم ، و نمىترسم كه خداوند در اين سوگند قاطع من گناهى بر من بنويسد ، و مسلما اين دو سوره در پيشگاه خدا بسيار ارج دارد » ( 1 ) .\r\nبدون شك محتواى پربار اين دو سوره و درسهاى مهم توحيدى آن ، و برنامه‌هاى سازنده عملى كه در اين دو سوره ارائه شده است كافى است كه هر انسانى را كه اهل انديشه و الهام و عمل باشد به بهشت جاويدان سوق دهد .\r\nبلكه شايد تنها اگر از نخستين آيه سوره عنكبوت الهام بگيريم ، مشمول\r\n\r\n","description":"","footnote":"\r\n( 1 ) « ثواب الاعمال » ( طبق نقل تفسير نور الثقلين جلد 4 صفحه 147 ) - قابل توجه اينكه اين بخش از تفسير را درست در آستانه شب 23 ماه رمضان 1403 هجرى مىنويسيم .\r\n","page_name":" 200 ","page_number":200},
  {"content":"\r\nسوگند امام صادق ع شويم ، همان آيه اى كه مساله امتحان عمومى انسانها را مطرح مىكند و مىگويد : همه بدون استثناء در بوته آزمايشها قرار مىگيرند تا سيه روى شوند آنها كه غش دارند .\r\nچگونه ممكن است انسان اين آزمون عظيم را كاملا باور داشته باشد و خود را براى آن آماده نسازد ، و اهل تقوا و پرهيزگارى نگردد ؟\r\n","description":"","footnote":"","page_name":" 201 ","page_number":201},
  {"content":"\r\n\r\n[ سوره العنكبوت ‹ 29 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nالم ‹ 1 › أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ ‹ 2 › وَلَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّه الَّذِينَ صَدَقُوا وَلَيَعْلَمَنَّ الْكاذِبِينَ ‹ 3 ›\r\n\r\nترجمه :\r\nبه نام خداوند بخشنده بخشايشگر 1 - الم 2 - آيا مردم گمان كردند به حال خود رها مىشوند و آزمايش نخواهند شد ؟ ! 3 - ما كسانى را كه پيش از آنان بودند آزموديم ( و اينها را نيز امتحان مىكنيم ) بايد علم خدا در مورد كسانى كه راست مىگويند و كسانى كه دروغ مىگويند تحقق يابد .\r\n\r\nشان نزول :\r\nبعضى از مفسران روايتى نقل كرده‌اند كه بر طبق آن « يازده آيه » آغاز اين سوره در مدينه نازل شده ، در مورد مسلمانانى كه در مكه بودند و اظهار اسلام مىكردند اما حاضر به هجرت به مدينه نبودند ، آنها نامه اى از برادران خود در مدينه دريافت داشتند كه در آن تصريح شده بود : « خدا اقرار به ايمان را از شما نمىپذيرد مگر اينكه هجرت كنيد و به سوى ما بيائيد » آنها تصميم به هجرت گرفتند و از\r\n","description":"","footnote":"","page_name":" 202 ","page_number":202},
  {"content":"\r\nمكه خارج شدند ، جمعى از مشركان به تعقيب آنان پرداختند و با آنان پيكار كردند بعضى كشته شدند و بعضى نجات يافتند ( و احتمالا بعضى نيز تسليم شده به مكه بازگشتند ) .\r\nبعضى ديگر « آيه دوم » را در مورد عمار ياسر و جمعى ديگر از مسلمانان نخستين مىدانند كه ايمان آوردند و سخت تحت شكنجه دشمنان واقع شدند .\r\nبعضى گفته‌اند آيه هشتم در مورد اسلام آوردن « سعد بن ابى وقاص » نازل شده .\r\nولى بررسى خود اين آيات نشان مىدهد كه هيچ دليلى بر مساله ارتباط آيات با هجرت در آنها نيست تنها بيانگر فشارهايى است كه بر مؤمنان در آن زمان از ناحيه دشمنان ، و حتى گاه از ناحيه پدران و مادران مشرك آنها وارد مىشد .\r\nاين آيات مسلمانان را تشويق به استقامت و پايمردى در برابر موج فشار دشمن مىكند ، و اگر سخن از جهاد به ميان آورده نيز ظاهرا جهاد در همين زمينه است ، نه جهاد مسلحانه دستجمعى و گروهى ، كه دستور آن در مدينه نازل شد .\r\nو نيز اگر سخن از منافقان مىگويد ممكن است اشاره به گروه سست ايمانى باشد كه احيانا در مكه در لابلاى مسلمانان وجود داشتند ، گاه با مسلمانان همراه بودند و گاه با مشركان ، و كفه هر كدام سنگينتر مىشد به سوى او مىچرخيدند ! به هر حال پيوستگى و انسجام آيات اين سوره ايجاب مىكند كه همه آنها را « مكى » بدانيم و روايات بالا كه خود با يكديگر انسجام ندارد نمىتواند اين بهم پيوستگى را بر هم زند .\r\n\r\nتفسير : آزمايش الهى يك سنت جاويدان\r\nباز در آغاز اين سوره به حروف مقطعه ( الف - لام - ميم ) برخورد مىكنيم كه تا كنون بارها تفسير آن را از ديدگاههاى مختلف بيان كرده‌ايم ( 1 ) .\r\n\r\n","description":"","footnote":"\r\n( 1 ) به جلد اول آغاز سوره بقره و جلد دوم آغاز سوره آل عمران و جلد 6 آغاز سوره اعراف مراجعه فرمائيد .\r\n","page_name":" 203 ","page_number":203},
  {"content":"\r\nبعد از ذكر حروف مقطعه به يكى از مهمترين مسائل زندگى بشر كه مساله شدائد و فشارها و آزمونهاى الهى است اشاره مىكند .\r\nنخست مىگويد : « آيا مردم گمان كردند همين اندازه كه اظهار ايمان كنند و شهادت به توحيد و رسالت پيامبر دهند به حال خود واگذارده خواهند شد و امتحان نمىشوند » ؟ ! ( * ( أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ ) * ) ( 1 ) .\r\nبعد بلافاصله به ذكر اين حقيقت مىپردازد كه امتحان يك سنت هميشگى و جاودانى الهى است ، امتحان مخصوص شما جمعيت مسلمانان نيست ، سنتى است كه در تمام امتهاى پيشين جارى بوده است . مىفرمايد : « ما كسانى را كه قبل از آنها بودند آزمايش كرديم » ( * ( وَلَقَدْ فَتَنَّا الَّذِينَ مِنْ قَبْلِهِمْ ) * ) .\r\nآنها را نيز در كوره‌هاى سخت امتحان افكنديم ، آنها نيز همچون شما در فشار دشمنان بيرحم و جاهل و بى خبر و متعصب و لجوج قرار داشتند ، هميشه ميدان امتحان باز بوده و گروهى در اين ميدان شركت داشته‌اند .\r\nبايد همچنين باشد چرا كه در مقام ادعا هر كس مىتواند خود را برترين مؤمن ، بالاترين مجاهد ، و فداكارترين انسان معرفى كند ، بايد وزن و قيمت و ارزش اين ادعاها از طريق آزمون روشن شود ، بايد معلوم گردد تا چه اندازه نيات درونى و آمادگيهاى روحى با اين گفته‌ها هماهنگ يا ناهماهنگ است ؟\r\nآرى « بايد خدا بداند چه كسانى راست مىگويند ، و چه كسانى دروغگو هستند » ( * ( فَلَيَعْلَمَنَّ اللَّه الَّذِينَ صَدَقُوا وَلَيَعْلَمَنَّ الْكاذِبِينَ ) * ) .\r\n\r\n","description":"","footnote":"\r\n( 1 ) « يفتنون » از ماده « فتنه » در اصل به معنى گذاشتن طلا در آتش براى شناخته شدن ميزان خلوص آن است ، سپس به هر گونه آزمايش ظاهرى و معنوى اطلاق شده است ( براى توضيح بيشتر به جلد 2 صفحه 17 مراجعه شود ) .\r\n","page_name":" 204 ","page_number":204},
  {"content":"\r\nبديهى است خدا همه اينها را مىداند ، حتى قبل از خلقت انسانها ، منظور از علم در اينجا همان تحقق عينى مسائل و وجود خارجى آنها است ، و به تعبير ديگر ظهور آثار و شواهد عملى است ، يعنى بايد علم خدا در باره اين گروه عملا در خارج پياده شود ، و تحقق عينى يابد ، و هر كس آنچه را در درون دارد بيرون ريزد ، اين است معنى « علم » هنگامى كه در اين گونه موارد در مورد خداوند به كار مىرود .\r\nدليل اين مساله نيز روشن است زيرا نيات درونى و صفات باطنى تا در عمل انسان تحقق و عينيت پيدا نكند ثواب و جزا و كيفر مفهوم ندارد .\r\nآزمايش براى تحقق بخشيدن به نيات و صفات درونى است .\r\nو به عبارت ديگر اين عالم همچون يك « دانشگاه » يا يك « مزرعه » است ( اين تشبيهات در متون احاديث اسلامى وارد شده ) برنامه اين است كه در دانشگاه استعدادها شكوفا گردد ، لياقتها پرورش يابد ، و آنچه در مرحله « قوه » است به « فعليت » برسد .\r\nبايد در اين مزرعه نهاد بذرها ظاهر گردد ، و از درون آنها جوانه‌ها بيرون آيد ، جوانه‌ها سر از خاك بردارند ، پرورش يابند ، نهال كوچكى شوند و سرانجام درختى تنومند و بارور ، و اين امور هرگز بدون آزمايش و امتحان ممكن نيست .\r\nو از اينجا مىفهميم كه آزمايشهاى الهى نه براى شناخت افراد است ، بلكه براى پرورش و شكوفايى استعدادها است .\r\nبنا بر اين اگر ما آزمايش مىكنيم براى كشف مجهولى است ، اما اگر خداوند آزمايش مىكند براى كشف مجهول نيست كه علمش به همه چيز احاطه دارد بلكه براى پرورش استعدادها و به فعليت رسانيدن قوه‌ها است ( 1 ) .\r\n\r\n","description":"","footnote":"\r\n( 1 ) توضيح بيشتر در مورد آزمايش الهى و جوانب مختلف اين موضوع در جلد اول ذيل آيه 157 سوره بقره بيان شده است .\r\n","page_name":" 205 ","page_number":205},
  {"content":"\r\n\r\nنكته : 1 - آزمونها در چهره‌هاى مختلف\r\nگرچه بيان عموميت امتحان براى تمام اقوام و جمعيتها ، اثر سازنده بسيار قابل ملاحظه اى براى مؤمنان مكه كه در آن روز در اقليت شديدى بودند داشت و توجه به اين واقعيت آنها را در مقابل دشمنان ، سخت مقاوم و شكيبا مىكرد ، ولى اين منحصر به مؤمنان مكه نبود بلكه هر گروه و جمعيتى به نوعى در اين سنت الهى شريك و سهيمند و امتحانات خداوند در چهره‌هاى گوناگون به سراغ آنها مىآيد .\r\nگروهى در محيطهايى قرار مىگيرند كه از هر نظر آلوده است ، وسوسه‌هاى فساد از هر طرف آنها را احاطه مىكند ، امتحان بزرگ آنها اين است كه در چنين جو و شرائطى همرنگ محيط نشوند و اصالت و پاكى خود را حفظ كنند .\r\nگروهى در فشار محروميتها قرار مىگيرند ، در حالى كه مىبينند اگر حاضر به معاوضه كردن سرمايه‌هاى اصيل وجود خود باشند ، فقر و محروميت به سرعت درهم مىشكند ، اما به بهاى از دست دادن ايمان و تقوا و آزادگى و عزت و شرف ، و همين آزمون آنها است .\r\nگروهى ديگر بر عكس غرق در نعمت مىشوند و امكانات مادى از هر نظر در اختيارشان قرار مىگيرد ، آيا در چنين شرائطى ، قيام به وظيفه شكر نعمت مىكنند ؟ يا غرق در غفلت و غرور و خودخواهى و خودبينى ، غرق در لذات و شهوات و بيگانگى از جامعه و از خويشتن مىشوند ؟ ! گروهى - همچون غرب و شرقزده‌هاى عصر ما - با كشورهايى روبرو مىشوند كه در عين دورى از خدا و فضيلت و اخلاق ، از تمدن مادى خيره كننده اى\r\n","description":"","footnote":"","page_name":" 206 ","page_number":206},
  {"content":"\r\nبهره مندند و رفاه اجتماعى قابل ملاحظه اى دارند ، در اينجا جاذبه نيرومند مرموزى آنها را به سوى اين نوع زندگى مىكشاند كه به قيمت زير پا نهادن همه اصولى كه به آن اعتقاد دارند و به قيمت تن دادن به ذلت وابستگى چنان زندگى را براى خود و جامعه خويش فراهم سازند ، اين نيز يك نوع آزمون است .\r\nمصيبتها ، درد و رنجها ، جنگ و نزاعها ، قحطى و گرانى و تورم ، حكومتهاى خودكامه ، كه انسانها را به بردگى و اسارت خود دعوت مىكنند و آنها را به تسليم در برابر برنامه‌هاى طاغوتى خود فرا مىخوانند ، و بالآخره امواج نيرومند هواى نفس و شهوت ، هر يك از اينها وسيله آزمايشى است بر سر راه بندگان خدا ، و در همين صحنه‌ها است كه ايمان و شخصيت و تقوى و پاكى و امانت و آزادگى افراد مشخص مىشود .\r\nاما براى پيروزى در اين آزمونهاى سخت ، جز تلاش و كوشش مستمر و تكيه بر لطف خاص پروردگار راهى نيست .\r\nجالب اينكه در حديثى كه در اصول كافى از بعضى از معصومين در تفسير آيه * ( أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ ) * آمده چنين مىخوانيم :\r\nيفتنون كما يفتن الذهب ، ثم قال يخلصون كما يخلص الذهب ! :\r\n« آزمايش مىشوند همانگونه كه طلا در كوره آزمايش مىشود ، و خالص مىشوند همانگونه كه فشار آتش ناخالصيهاى طلا را از بين مىبرد و آن را خالص مىكند » ( 1 ) .\r\nبه هر حال عافيتطلبانى كه گمان مىكنند همين اندازه كه اظهار ايمان كنند در صف مؤمنان قرار مىگيرند و در اعلى عليين بهشت همنشين پيامبران و صديقين و شهداء خواهند بود سخت در اشتباهند .\r\n\r\n","description":"","footnote":"\r\n( 1 ) « اصول كافى » طبق نقل تفسير نور الثقلين ج 4 ص 148 .\r\n","page_name":" 207 ","page_number":207},
  {"content":"\r\nبه گفته امير مؤمنان على ع در نهج البلاغه\r\nو الذى بعثه بالحق لتبلبلن بلبلة ، و لتغربلن غربلة ، و لتساطن سوط القدر ، حتى يعود اسفلكم اعلاكم و اعلاكم اسفلكم :\r\n« سوگند به كسى كه پيامبر ص را به حق مبعوث كرده به شدت مورد آزمايش قرار مىگيريد ، و غربال مىشويد ، و همانند محتويات يك ديگ به هنگام جوشش ، زير و رو خواهيد شد ، آن چنان كه بالاى شما پائين و پائين بالا قرار خواهد گرفت » ! ( 1 ) .\r\nاين سخن را هنگامى مىگويد كه تازه مردم با او بيعت كرده‌اند و در انتظار اين هستند كه ببينند او با تقسيم اموال بيت المال و مقامها چه مىكند ؟ ! آيا با همان معيارهاى گذشته و تبعيضها يا بر معيار تلخ عدالت محمدى ؟ !\r\n\r\n","description":"","footnote":"\r\n( 1 ) نهج البلاغه خطبه 16 .\r\n","page_name":" 208 ","page_number":208},
  {"content":"\r\n\r\n[ سوره العنكبوت ‹ 29 › : آيات 4 تا 7 
  ]\r\nأَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ ‹ 4 › مَنْ كانَ يَرْجُوا لِقاءَ اللَّه فَإِنَّ أَجَلَ اللَّه لآتٍ وَهُوَ السَّمِيعُ الْعَلِيمُ ‹ 5 › وَمَنْ جاهَدَ فَإِنَّما يُجاهِدُ لِنَفْسِه إِنَّ اللَّه لَغَنِيٌّ عَنِ الْعالَمِينَ ‹ 6 › وَالَّذِينَ آمَنُوا وَعَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَلَنَجْزِيَنَّهُمْ أَحْسَنَ الَّذِي كانُوا يَعْمَلُونَ ‹ 7 ›\r\n\r\nترجمه :\r\n4 - آيا كسانى كه اعمال بد بجا مىآورند گمان كردند از حوزه قدرت ما بيرون خواهند رفت ؟ چه بد داورى مىكنند ؟\r\n5 - كسى كه اميد به لقاء اللَّه ( و رستاخيز ) دارد ( بايد در اطاعت فرمان او فروگذار نكند ) زيرا زمانى را كه خدا تعيين كرده سرانجام فرا مىرسد ، و او شنوا و دانا است .\r\n6 - كسى كه جهاد و تلاش كند براى خود جهاد مىكند ، چرا كه خداوند از همه جهانيان بى نياز است .\r\n","description":"","footnote":"","page_name":" 209 ","page_number":209},
  {"content":"\r\n7 - و كسانى كه ايمان آوردند و عمل صالح انجام دادند گناهان آنها را مىپوشانيم ( و مىبخشيم ) و آنها را به بهترين اعمالى كه انجام داده‌اند پاداش مىدهيم .\r\n\r\nتفسير : فرار از حوزه قدرت خدا ممكن نيست !\r\nدر آيات گذشته سخن از آزمايش عمومى مؤمنان بود ، و نخستين آيه مورد بحث تهديد شديدى براى كفار و گنهكاران است ، تا گمان نكنند اگر مؤمنان را تحت فشار قرار دادند و مجازاتهاى الهى فورا دامان آنها را فرو نگرفت خدا از آنها غافل است و يا قدرت بر عذاب آنها ندارد .\r\nمىفرمايد : « آيا كسانى كه سيئات را انجام مىدهند گمان كردند بر ما پيشى خواهند گرفت ، و از چنگال كيفر ما رهايى خواهند يافت ؟ چه بد قضاوتى كردند » ! ( * ( أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ ) * ) .\r\nمهلت الهى آنها را مغرور نكند كه اين نيز براى آنها آزمونى است و فرصتى براى توبه و بازگشت .\r\nاينكه بعضى از مفسران آيه فوق را اشاره به مؤمنين گنهكار دانسته‌اند به هيچوجه مناسب سياق آيات نيست بلكه قرائن گواهى مىدهد كه منظور مشركان و كفار است .\r\nسپس بار ديگر به سراغ برنامه‌هاى مؤمنان و اندرز به آنها مىرود مىگويد :\r\n« هر كسى اميد لقاء پروردگار دارد بايد آنچه در توان دارد از اطاعت فرمان او مضايقه نكند ، زيرا زمانى را كه خداوند تعيين كرده سرانجام فرا مىرسد » ( * ( مَنْ كانَ يَرْجُوا لِقاءَ اللَّه فَإِنَّ أَجَلَ اللَّه لآتٍ ) * ) ( 1 ) .\r\n\r\n","description":"","footnote":"\r\n( 1 ) اين جمله در حقيقت محذوفى دارد و در تقدير چنين است : « من كان يرجوا لقاء اللَّه فليبادر بالطاعة قبل ان يلحقه الاجل » - يا - « من كان يرجوا لقاء اللَّه و يقول آمنت باللَّه فليقله مستقيما صابرا عليه . . . فان اجل اللَّه لات » .\r\n","page_name":" 210 ","page_number":210},
  {"content":"\r\nآرى اين وعده الهى تخلف ناپذير است ، و راهى است كه به هر حال بايد پيموده شود .\r\nو از اين گذشته خداوند سخنان شما را مىشنود و از اعمال و نيات شما آگاه است كه « او شنوا و دانا است » ( * ( وَهُوَ السَّمِيعُ الْعَلِيمُ ) * ) .\r\nدر اينكه منظور از « لقاء اللَّه » ( ملاقات پروردگار ) چيست ؟ بعضى آن را به معنى ملاقات فرشتگان پروردگار ، و بعضى به معنى ملاقات حساب و جزاء ، و بعضى به ملاقات حكم و فرمان حق تفسير كرده‌اند ، و بعضى آن را كنايه از قيامت و رستاخيز دانسته‌اند ، در حالى كه دليلى ندارد كه آيه را به اين معانى مجازى تفسير كنيم .\r\nبايد گفت : لقاى پروردگار در قيامت ، نه يك ملاقات حسى است كه يك لقاى روحانى و يك نوع شهود باطنى است ، چرا كه در آنجا پرده‌هاى ضخيم عالم ماده از مقابل چشم جان انسان كنار مىرود ، و حالت شهود به انسان دست مىدهد .\r\nبه گفته « علامه طباطبائى » در الميزان ، منظور از لقاء اللَّه آنست كه بندگان در موقفى قرار مىگيرند كه حجابى ميان آنها و پروردگارشان نيست ، زيرا طبيعت روز قيامت ظهور حقايق است چنان كه قرآن مىگويد : وَيَعْلَمُونَ أَنَّ اللَّه هُوَ الْحَقُّ الْمُبِينُ : « آن روز خواهند دانست كه خدا حق آشكار است » ( سوره نور آيه 25 ) ( 1 ) .\r\nآيه بعد در حقيقت تعليلى است براى آنچه در آيه قبل گذشت ، مىگويد :\r\nاينكه دستور داده شده مؤمنان به لقاء اللَّه آنچه در توان دارند فروگذار نكنند\r\n\r\n","description":"","footnote":"\r\n( 1 ) در زمينه تفسير « لقاء اللَّه » در جلد اول ذيل آيه 46 سوره بقره نيز بحث ديگرى داريم .\r\n","page_name":" 211 ","page_number":211},
  {"content":"\r\nبه خاطر اين است كه « هر كسى جهادى كند و تلاش و كوششى كند و تحمل مصائب و مشكلاتى نمايد در حقيقت براى خود جهاد كرده است ، چرا كه خدا از همه جهانيان بى نياز است » ( * ( وَمَنْ جاهَدَ فَإِنَّما يُجاهِدُ لِنَفْسِه إِنَّ اللَّه لَغَنِيٌّ عَنِ الْعالَمِينَ ) * ) .\r\nبرنامه آزمون الهى ، جهاد با هواى نفس ، و مبارزه با دشمنان سرسخت براى حفظ ايمان و پاكى و تقوا ، برنامه خود انسان است ، و گرنه خداوند وجودى است نامتناهى از هر نظر و هيچ نيازى ندارد كه به وسيله عبادت يا اطاعت بندگان بر طرف شود ، كمبودى ندارد كه ديگران به او بدهند ، بلكه ديگران هر چه دارند از او دارند ، از خودشان چيزى ندارند .\r\nاز اين بيان روشن مىشود كه « جهاد » در اينجا الزاما به معنى جهاد مسلحانه با دشمن نيست ، بلكه همان معنى اصلى لغوى خود را دارد كه هر گونه تلاش و كوشش را براى حفظ ايمان و تقوى ، و تحمل انواع شدائد و مبارزه‌هاى موضعى را با دشمن لجوج و كينه توز شامل مىشود .\r\nخلاصه اينكه تمام منافع اين جهاد به شخص مجاهد باز مىگردد و او است كه خير دنيا و آخرت را در پرتو جهادش تحصيل مىكند ، و حتى اگر جامعه از بركات اين جهاد بهره مند شود در مرحله بعد خواهد بود ، بنا بر اين هر گاه توفيق اين جهاد نصيب كسى شود بايد خدا را بر اين نعمت بزرگ سپاس گويد .\r\nآخرين آيه مورد بحث ، توضيح و تكميلى است براى آنچه بطور سربسته در آيه قبل تحت عنوان « جهاد » آمده بود ، در اينجا حقيقت جهاد را شكافته و چنين بازگو مىكند : « كسانى كه ايمان آوردند و عمل صالح انجام دادند گناهان آنها را مىپوشانيم » ( * ( وَالَّذِينَ آمَنُوا وَعَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ ) * ) بنا بر اين نخستين فايده اين جهاد بزرگ ( ايمان و عمل صالح ) تكفير\r\n","description":"","footnote":"","page_name":" 212 ","page_number":212},
  {"content":"\r\nو پوشاندن گناهان است كه عائد خود انسان مىشود ، همانگونه كه ثواب آن هم از آن خودشان مىباشد ، چنان كه قرآن در پايان همين آيه مىگويد : « ما به طور قطع آنها را به بهترين اعمالى كه انجام دادند پاداش مىدهيم » ( * ( وَلَنَجْزِيَنَّهُمْ أَحْسَنَ الَّذِي كانُوا يَعْمَلُونَ ) * ) .\r\n« نكفر » از ماده « تكفير » در اصل به معنى « پوشاندن » است ، و منظور از پوشاندن گناهان در اينجا عفو و بخشش الهى است .\r\nتعبير به « * ( أَحْسَنَ الَّذِي كانُوا يَعْمَلُونَ ) * » با اينكه خداوند همه اعمال نيك را جزا مىدهد چه « حسن » باشد و چه « احسن » ( چه خوب چه خوبتر ) ممكن است اشاره به اين باشد كه ما همه اعمال خوب آنها را به حساب بهترين آنها مىگذاريم ، يعنى اگر بعضى از اعمال آنها عالى و بعضى خوب يا متوسط است همه را به حساب عالى مىگذاريم و اين است معنى تفضل پروردگار كه در آيات ديگر قرآن ( مانند آيه 38 نور ) نيز به آن اشاره شده است : لِيَجْزِيَهُمُ اللَّه أَحْسَنَ ما عَمِلُوا وَيَزِيدَهُمْ مِنْ فَضْلِه : « تا خداوند بهترين اعمال آنها را پاداش دهد و از فضلش بر آن بيفزايد »\r\n","description":"","footnote":"","page_name":" 213 ","page_number":213},
  {"content":"\r\n\r\n[ سوره العنكبوت ‹ 29 › : آيات 8 تا 9 
  ]\r\nوَ وَصَّيْنَا الإِنْسانَ بِوالِدَيْه حُسْناً وَإِنْ جاهَداكَ لِتُشْرِكَ بِي ما لَيْسَ لَكَ بِه عِلْمٌ فَلا تُطِعْهُما إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ‹ 8 › وَالَّذِينَ آمَنُوا وَعَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ ‹ 9 ›\r\n\r\nترجمه :\r\n8 - ما به انسان توصيه كرديم كه به پدر و مادرش نيكى كند ، و اگر آنها تلاش كنند كه براى من شريكى قائل شوى كه به آن علم ندارى ، از آنها اطاعت مكن ، بازگشت همه شما به سوى من است ، و شما را از آنچه انجام مىداديد با خبر خواهم ساخت .\r\n9 - كسانى كه ايمان آوردند و عمل صالح انجام دادند آنها را در زمره صالحان وارد خواهم كرد .\r\n\r\nشان نزول :\r\nروايات مختلفى در شان نزول آيه فوق آمده است كه عصاره همه آنها يكى است و آن اينكه : « بعضى از مردانى كه در مكه بودند ايمان و اسلام را پذيرفتند ( 1 ) هنگامى كه مادر آنها از اين مساله آگاه شد تصميم گرفت كه غذا نخورد ، آب ننوشد ، تا فرزندش از اسلام بازگردد ! گرچه هيچكدام از اين مادران به گفته خود وفا نكردند و اعتصاب غذا را شكستند ، ولى آيه فوق نازل\r\n\r\n","description":"","footnote":"\r\n( 1 ) در پاره اى از روايات نام « سعد بن ابى وقاص » آمده و در پاره اى ديگر نام « عياش بن ابى ربيعه مخزومى » .\r\n","page_name":" 214 ","page_number":214},
  {"content":"\r\nشد و خط روشنى در برخورد با پدر و مادر در زمينه مساله ايمان و كفر به دست همگان داد .\r\n\r\nتفسير : برترين توصيه نسبت به پدر و مادر\r\nيكى از مهمترين آزمايشهاى الهى مساله « تضاد » خط ايمان و تقوا ، با پيوندهاى عاطفى و خويشاوندى است ، قرآن در اين زمينه تكليف مسلمانان را به روشنى بيان كرده است .\r\nنخست به عنوان يك قانون كلى كه از ريشه‌هاى عواطف و حقشناسى سرچشمه مىگيرد مىفرمايد : « ما به انسان توصيه كرديم نسبت به پدر و مادرش نيكى كند » ( * ( وَوَصَّيْنَا الإِنْسانَ بِوالِدَيْه حُسْناً ) * ) .\r\nگرچه اين يك حكم تشريعى است ولى اين مساله پيش از آنكه يك لازم تشريعى باشد به صورت يك قانون تكوينى در نهاد همه انسانها وجود دارد ، و مخصوصا تعبير به « انسان » در اينجا جلب توجه مىكند ، چرا كه اين قانون مخصوص به مؤمنان نيست ، بلكه هر كس شايسته نام انسان است بايد در برابر پدر و مادر حقشناس باشد ، و احترام و تكريم و نيكى به آنها را در تمام عمر فراموش نكند ، هر چند با اين اعمال هرگز نمىتواند دين خود را به آنها اداء كند .\r\nسپس براى اينكه كسى تصور نكند كه پيوند عاطفى با پدر و مادر مىتواند بر پيوند انسان با خدا و مساله ايمان حاكم گردد ، با يك استثناء صريح مطلب را در اين زمينه روشن كرده ، مىفرمايد : « و اگر آن دو ( پدر و مادر ) تلاش و كوشش كنند و به تو اصرار ورزند كه براى من شريكى قائل شوى ، كه به آن علم ندارى ، از آنها اطاعت مكن » ( * ( وَإِنْ جاهَداكَ لِتُشْرِكَ بِي ما لَيْسَ لَكَ بِه عِلْمٌ فَلا تُطِعْهُما ) * ) .\r\n","description":"","footnote":"","page_name":" 215 ","page_number":215},
  {"content":"\r\nتعبير به « جاهداك » ، مفهومش به كار گرفتن نهايت تلاش و كوشش و اصرار آنها است .\r\nو تعبير به « ما * ( لَيْسَ لَكَ بِه عِلْمٌ ) * » ( چيزى كه به آن علم ندارى ) اشاره به منطقى نبودن شرك است ، چون اگر واقعا شرك صحيح بود ، دليلى بر آن وجود داشت ، و به تعبير ديگر جايى كه انسان علم به چيزى نداشته باشد بايد از آن پيروى نكند ، تا چه رسد به اينكه علم به بطلان آن داشته باشد .\r\nپيروى از چنين چيزى پيروى از جهل است ، اگر پدر و مادر تو را وادار به پيروى از جهل كنند اطاعت آنها مكن ، اصولا تقليد كوركورانه غلط است حتى اگر در مورد ايمان باشد تا چه رسد به شرك و كفر .\r\nهمين توصيه در مورد پدر و مادر در سوره لقمان نيز آمده است ، با اين اضافه كه در آنجا مىفرمايد : وَصاحِبْهُما فِي الدُّنْيا مَعْرُوفاً : « در عين اينكه دعوت آنها را به شرك مپذير در امور دنيا نسبت به آنها ارفاق كن و در معاشرت با آنها به نيكى عمل نما » مبادا كسى چنين تصور كند كه مخالفت با پدر و مادر در مورد دعوت به شرك ، دليل بر بد رفتارى با آنها است ، و اين نهايت تاكيد اسلام را در مورد احترام به پدر و مادر ثابت مىكند .\r\nبه اين ترتيب از اينجا يك اصل كلى استفاده مىشود كه هيچ چيز نمىتواند بر ارتباط انسان با خدا حاكم گردد كه آن مقدم بر همه چيز است ، حتى بر پيوند با پدر و مادر كه نزديكترين پيوندهاى عاطفى است .\r\nحديث معروف\r\nلا طاعة لمخلوق فى معصية الخالق :\r\n« اطاعت از مخلوق در عصيان خالق روا نيست » كه از امير مؤمنان على ع نقل شده معيار روشنى را در اين مسائل به دست مىدهد ( 1 ) .\r\n\r\n","description":"","footnote":"\r\n( 1 ) « نهج البلاغه » كلمات قصار جمله 165 .\r\n","page_name":" 216 ","page_number":216},
  {"content":"\r\nو در پايان آيه مىافزايد : « بازگشت همه شما به سوى من است و من شما را از اعمالى كه انجام مىداديد آگاه مىسازم » و پاداش و كيفر آن را بى كم و كاست در اختيارتان خواهم گذاشت ( * ( إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ) * ) .\r\nاين جمله در حقيقت تهديدى است براى كسانى كه راه شرك را مىپويند ، و كسانى كه ديگران را به اين راه دعوت مىكنند ، زيرا صريحا مىگويد : خداوند حساب همه اعمال آنها را نگاه مىدارد و به موقع تحويل آنها مىدهد .\r\nآيه بعد بار ديگر حقيقتى را كه قبلا در مورد كسانى كه ايمان و عمل صالح دارند بيان شد تكرار و تاكيد مىكند ، مىفرمايد : « كسانى كه ايمان آورده‌اند و عمل صالح انجام مىدهند آنها را در زمره صالحان داخل خواهيم كرد » ( * ( وَالَّذِينَ آمَنُوا وَعَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ ) * ) .\r\nاصولا عمل انسان به انسان رنگ مىدهد ، عمل صالح انسان را از نظر روحى به رنگ خود در مىآورد و در زمره « صالحان » وارد مىكند ، و عمل سوء در زمره بدان و « ناصالحان » .\r\nدر اينكه اين تكرار به چه منظور است بعضى گفته‌اند در آيات قبل اشاره به كسانى بود كه راه حق را مىسپردند ، و در اينجا اشاره به كسانى است كه هاديان اين راه و دليلان طريق توحيدند ، زيرا تعبير به « صالحين » در مورد بسيارى از انبياء آمده است كه از خدا مىخواستند آنها را به صالحان ملحق كند .\r\nاين احتمال نيز وجود دارد كه در آيات قبل ، سخن از بخشش گناهان و جزاى شايسته اين گروه مؤمنان بود ، ولى در اينجا اشاره به مقام والاى آنها است كه خود پاداشى است ديگر ، آنها در صف صالحان ، در صف پيامبران و صديقين و شهدا قرار مىگيرند و همدم و همنشين آنهايند .\r\n","description":"","footnote":"","page_name":" 217 ","page_number":217},
  {"content":"\r\n\r\nنكته : نيكى به پدر و مادر\r\nاين نخستين بار نيست كه قرآن به اين مساله مهم انسانى اشاره مىكند ، قبلا در سوره اسراء آيه 23 اشاره شده و بعدا در سوره لقمان آيه 14 و 15 و احقاف آيه 15 نيز به اين موضوع مهم اشاره خواهد كرد .\r\nدر حقيقت اسلام برترين احترام را براى اين دو تن قائل است ، كه حتى در صورت مشرك بودن ، و دعوت به شرك كردن كه منفورترين كارها در نظر اسلام است باز حفظ احترام آنها را - در عين عدم پذيرش دعوت آنها به شرك - واجب مىشمرد .\r\nاين در واقع يكى از آزمايشهاى بزرگ الهى است كه در آغاز اين سوره به آن اشاره شده است ، چرا كه گاهى آنها به سالهايى از عمر مىرسند كه نگهدارى و تحملشان مشكل مىشود ، اينجا است كه بايد فرزندان ، امتحان خود را در زمينه حقشناسى و اطاعت فرمان خدا بدهند ، و از پدران و مادران به بهترين وجه نگاهدارى كنند .\r\nدر حديثى از پيامبر ص مىخوانيم : شخصى خدمتش آمد و عرض كرد :\r\nمن به چه كسى نيكى كنم ؟ فرمود : به مادرت ، دوباره سؤال كرد : بعد از او به چه كسى ؟ فرمود : به مادرت ، بار سوم سؤال كرد : بعد از او به چه كسى ؟\r\nباز فرمود : به مادرت ! و در چهارمين بار توصيه پدر و سپس ساير بستگان را به ترتيب نزديكى آنها با انسان فرمود ( 1 ) .\r\nدر حديث ديگرى كه در بسيارى از كتب آمده است پيامبر ص فرمود :\r\nالجنة تحت اقدام الامهات :\r\n« بهشت زير پاى مادران است » ( و تنها از طريق خضوع و همچون خاك راه بودن در برابر آنها مىتوان به بهشت برين راه يافت ) ( 2 ) .\r\n\r\n","description":"","footnote":"\r\n( 1 و 2 ) مجمع البيان ذيل آيات مورد بحث .\r\n","page_name":" 218 ","page_number":218},
  {"content":"\r\n\r\n[ سوره العنكبوت ‹ 29 › : آيات 10 تا 13 
  ]\r\nوَ مِنَ النَّاسِ مَنْ يَقُولُ آمَنَّا بِاللَّه فَإِذا أُوذِيَ فِي اللَّه جَعَلَ فِتْنَةَ النَّاسِ كَعَذابِ اللَّه وَلَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ أَ وَلَيْسَ اللَّه بِأَعْلَمَ بِما فِي صُدُورِ الْعالَمِينَ ‹ 10 › وَلَيَعْلَمَنَّ اللَّه الَّذِينَ آمَنُوا وَلَيَعْلَمَنَّ الْمُنافِقِينَ ‹ 11 › وَقالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَلْنَحْمِلْ خَطاياكُمْ وَما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ ‹ 12 › وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ وَلَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ ‹ 13 ›\r\n\r\nترجمه :\r\n10 - در ميان مردم كسانى هستند كه مىگويند به خدا ايمان آورده‌ايم اما هنگامى كه به خاطر خدا ( از سوى دشمنان ) مورد آزار قرار مىگيرند فتنه دشمنان را همچون عذاب الهى مىشمارند ( و از آن سخت وحشت مىكنند ) اما هنگامى كه پيروزى از سوى پروردگارت بيايد مىگويند ما هم با شما بوديم ( و در اين پيروزى شريكيم ! ) آيا خداوند به آنچه در سينه‌هاى جهانيان است آگاه تر نيست ؟\r\n","description":"","footnote":"","page_name":" 219 ","page_number":219},
  {"content":"\r\n11 - مسلما خداوند مؤمنان را مىشناسد ، و يقينا منافقان را ( نيز ) مىشناسد .\r\n12 - كافران به مؤمنان گفتند : شما از ما پيروى كنيد ( اگر گناهى داشته باشد ) ما گناهانتان را بر عهده خواهيم گرفت ! آنها هرگز چيزى از گناهان اينها را بر دوش نخواهند گرفت ، آنها دروغ مىگويند ! 13 - آنها بار سنگين گناهان خويش را بر دوش مىكشند ، و بارهاى سنگين ديگرى را اضافه بر بارهاى سنگين خود ، و روز قيامت مسلما از دروغهايى كه مىبستند سؤال خواهند شد .\r\n\r\nتفسير : در پيروزيها شريكند اما در مشكلات نه !\r\nاز آنجا كه در آيات گذشته بحثهاى صريحى از « مؤمنان صالح » و « مشركان » آمده بود در نخستين آيات مورد بحث به گفتگو پيرامون گروه سوم يعنى « منافقان » مىپردازد و مىگويد : « بعضى از مردم اظهار ايمان مىكنند ، اما در برابر فشار مخالفان تحمل و استقامت به خرج نمىدهند ، هنگامى كه در مسير اللَّه تحت فشار شكنجه قرار گيرند از ايمان به كنار مىروند و فشار و شكنجه مردم را همچون عذاب الهى مىشمرند » ( و از آن سخت وحشت مىكنند ) ( * ( وَمِنَ النَّاسِ مَنْ يَقُولُ آمَنَّا بِاللَّه فَإِذا أُوذِيَ فِي اللَّه جَعَلَ فِتْنَةَ النَّاسِ كَعَذابِ اللَّه ) * ) .\r\n« اما هنگامى كه يارى از سوى پروردگارت به سراغ تو بيايد و پيروز شويد مىگويند : ما با شما بوديم و در افتخارات شما شريكيم » ! ( * ( وَلَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ ) * ) .\r\nآيا اينها گمان مىكنند خدا از اعماق قلبشان با خبر نيست ؟ « آيا خداوند به آنچه در سينه‌هاى مردم جهان است از همه آگاهتر نمىباشد » ؟ ( * ( أَ وَلَيْسَ اللَّه بِأَعْلَمَ بِما فِي صُدُورِ الْعالَمِينَ ) * ) .\r\nتعبير به « آمنا » ( ايمان آورده‌ايم ) به صورت صيغه جمع در حالى كه جمله بعد به صورت صيغه مفرد است شايد از اين نظر باشد كه اين گروه منافقان مىخواهند\r\n","description":"","footnote":"","page_name":" 220 ","page_number":220},
  {"content":"\r\nخودشان را در صف جمعيت مؤمنان جا بزنند ، لذا « آمنا » مىگويند يعنى همچون سائر مردم ايمان آورده‌ايم .\r\nتعبير به * ( أُوذِيَ فِي اللَّه ) * به معنى « اوذى فى سبيل اللَّه » است ، يعنى آنها در راه خدا و ايمان گاهى مورد آزار دشمن قرار مىگيرند .\r\nجالب اينكه از مجازات الهى تعبير به « عذاب » مىكند ، و از آزارهاى مردم تعبير به « فتنه » ، اشاره به اينكه آزارهاى مردم در حقيقت عذاب نيست ، بلكه آزمايش است و وسيله تكامل براى انسان ، و به اين ترتيب به آنها تعليم مىدهد كه اين دو را با هم مقايسه نكنند ، و با اين بهانه كه مخالفان آنها را آزار و شكنجه مىكنند دست از ايمان خود بر ندارند كه اين جزئى از برنامه كلى امتحان در اين دنيا است .\r\nدر اينجا يك سؤال پيش مىآيد كه خداوند در مكه كدام پيروزى نصيب مسلمانان كرده بود كه منافقين خود را در آن سهيم بدانند ؟ .\r\nدر پاسخ مىگوئيم : جمله فوق به صورت « شرطيه » است ، و مىدانيم جمله شرطيه دليل بر وجود شرط نيست ، بلكه مفهومش اين است كه اگر در آينده پيروزيهايى نصيب شما شود اين منافقان سست ايمان خود را در آن شريك مىدانند .\r\nاضافه بر اين در مكه نيز مسلمانان پيروزيهايى در برابر دشمنان كسب كردند ، هر چند پيروزى نظامى نبود ، بلكه پيروزى در تبليغات و نفوذ افكار عمومى و پيشرفت اسلام در ميان قشرهاى مردم بود .\r\nاز همه اينها گذشته تعبير به اذيت و آزار مؤمنان مناسب با محيط مكه است و گرنه در محيط مدينه كمتر چنين چيزى اتفاق مىافتاد .\r\nضمنا اين نكته نيز روشن شد كه منافق تنها به كسانى نمىگويند كه در باطن ابدا ايمان ندارند و اظهار ايمان مىكنند بلكه افراد سست ايمانى كه در تحت فشار اين و آن به زودى عقيده خود را عوض مىكنند جزء منافقان محسوب\r\n","description":"","footnote":"","page_name":" 221 ","page_number":221},
  {"content":"\r\nمىشوند ، و آيه مورد بحث ظاهرا از اين گونه منافقان سخن مىگويد ، و تصريح مىكند كه خدا از نيات آنها آگاه است .\r\nدر آيه بعد باز براى تاكيد بيشتر مىافزايد : « به طور قطع خداوند مؤمنان را مىشناسد ، و نيز به طور يقين خداوند منافقان را نيز مىشناسد » ( * ( وَلَيَعْلَمَنَّ اللَّه الَّذِينَ آمَنُوا وَلَيَعْلَمَنَّ الْمُنافِقِينَ ) * ) .\r\nاگر ساده لوحانى فكر مىكنند مىتوانند با اخفاء حقائق از قلمرو علم خدا دور بمانند سخت در اشتباهند .\r\nمجددا تكرار مىكنيم تعبير به « منافق » دليل بر اين نيست كه اين آيات در مدينه نازل شده است ، درست است كه مساله نفاق معمولا بعد از پيروزى يك جمعيت و به دست گرفتن حكومت پيدا مىشود كه مخالفان تغيير چهره داده و گروه زير زمينى تشكيل مىدهند ، ولى همانگونه كه گفتيم نفاق معنى وسيعى دارد و افراد ضعيف الايمانى را كه با مختصر فشارى تغيير عقيده مىدهند نيز شامل مىشود .\r\nآيه بعد به يك نمونه از منطقهاى سست و پوچ مشركان كه هم اكنون نيز در ميان قشر وسيعى وجود دارد اشاره كرده ، مىگويد : « كافران به مؤمنان گفتند :\r\nشما بيائيد از راه و آئين ما پيروى كنيد و اگر گناهى داشته باشد ما گناه شما را به دوش مىگيريم « ( * ( وَقالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَلْنَحْمِلْ خَطاياكُمْ ) * ) ( 1 ) .\r\n\r\n","description":"","footnote":"\r\n( 1 ) جمله « و لنحمل » فعل امر است و براى بعضى از مفسران ايرادى توليد كرده كه مگر مىشود انسان به خودش امر كند ؟ و سپس پاسخ گفته است كه اين امر در حكم قضيه شرطيه است يعنى « ان اتبعتمونا حملنا خطاياكم » ( تفسير فخر رازى ) ولى به عقيده ما هيچ مانعى ندارد كه انسان به خود امرى كند و آمر و مامور در اينجا يك شخص است اما به دو اعتبار ( دقت كنيد ) .\r\n","page_name":" 222 ","page_number":222},
  {"content":"\r\nامروز نيز بسيارى از وسوسه گران را مىبينيم كه هنگام دعوت به يك عمل خلاف مىگويند اگر گناهى دارد به گردن ما ! ، در حالى كه مىدانيم هيچكس نمىتواند گناه ديگرى را به گردن بگيرد ، و اصلا اين كار معقول نيست ، خداوند عادل است ، كسى را به جرم ديگرى مجازات نمىكند ، و از اين گذشته مسئوليت انسان در برابر اعمالش با اين حرفهاى بى اساس از بين نمىرود ، و بر خلاف آنچه بعضى از كوته فكران مىپندارند اين تعبيرات سر سوزنى از مجازات انسان نمىكاهد لذا در هيچ محكمه و دادگاهى به اين حرفها اعتنا نمىكنند كه فلان كس گناهش را به گردن گرفته ، درست است كه اين تشويق كننده در گناه و جرم او شريك است اما اين شركت در جرم به هيچ وجه از مسئوليت او نخواهد كاست .\r\nلذا در جمله بعد با صراحت مىگويد : « آنها هرگز چيزى از خطاها و گناهان اينها را بر دوش نخواهند گرفت ، آنها دروغ مىگويند » ( * ( وَما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ ) * ) .\r\nدر اينجا سؤالى مطرح است كه صدق و كذب در مورد جمله‌هاى خبريه است ، در حالى كه در محل بحث ما جمله خبريه اى وجود ندارد ، بلكه جمله انشائيه است ( امر ) و مىدانيم جمله‌هاى انشائيه صدق و كذب ندارد ، پس چرا قرآن مىگويد آنها دروغ مىگويند ؟ .\r\nپاسخ اين سؤال از بيان سابق روشن مىشود و آن اينكه جمله امريه در اينجا به يك جمله شرطيه خبريه بازگشت مىكند و مفهومش اين است اگر شما از طريق ما پيروى كنيد ما گناهانتان را به گردن مىگيريم و چنين جمله اى قابل صدق و كذب است ( 1 ) .\r\n\r\n","description":"","footnote":"\r\n( 1 ) ما راه ديگرى براى پاسخ اين سؤال نيز داريم چرا كه معتقديم در جمله‌هاى انشائيه نيز صدق و كذب راه دارد ، و در تعبيرات عرفيه نيز ديده مىشود ، زيرا شخصى كه فى المثل به چيزى امر مىكند دليل بر اين است كه جدا به آن علاقه دارد و هنگامى كه مىگوئيم او دروغ مىگويد يعنى او چنين چيزى را نمىخواهد ( دقت كنيد ) .\r\n","page_name":" 223 ","page_number":223},
  {"content":"\r\nسپس براى اينكه تصور نشود اين دعوت كنندگان به كفر و شرك و بت پرستى و ظلم ، در برابر اين عملشان مجازاتى ندارند در آيه بعد مىافزايد : « آنها بارهاى سنگين گناهانشان را بر دوش مىكشند ، و بارهاى ديگرى را اضافه بر بارهاى سنگين خودشان » ! ( * ( وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ ) * ) .\r\nاين بار گناه اضافى همان بار گناه اضلال و اغوا كردن و تشويق ديگران به گناه است ، همان بار سنت بد گذاردن كه پيامبر اكرم ص فرمود :\r\nمن سن سنة سيئة فعليه وزرها و وزر من عمل بها من غير ان ينقص من وزره شىء :\r\n« كسى كه سنت بدى بگذارد ، گناه آن سنت و گناه كسانى كه به آن عمل مىكنند بر او است ، بى آنكه از گناه عمل كنندگان چيزى كاسته شود » ( 1 ) .\r\nمهم اين است كه آنها در تمام گناهان ديگران نيز شريكند ، بىآنكه سر سوزنى از گناه آنان كاسته شود .\r\nو در پايان آيه مىافزايد « آنها به طور قطع در روز قيامت از افتراها و دروغهايى كه مىبستند سؤال مىشوند و بايد خود جوابگوى آن باشند » ( * ( وَلَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ ) * ) .\r\nدر اينجا سؤال ديگرى پيش مىآيد كه منظور از اين افتراء كه بايد در قيامت جوابگوى آن باشند چيست ؟\r\nممكن است اشاره به دروغهايى باشد كه به خدا مىبستند و مىگفتند : « خدا گفته است كه ما اين بتها را پرستش كنيم » ! يا اشاره به اينكه منظور آنها از اين سخن كه مىگفتند ما گناهان شما را به گردن مىگيريم اين بوده كه اصلا اين كارها گناه ندارد ، و اين دروغى است كه بايد جواب آن را بدهند .\r\n\r\n","description":"","footnote":"\r\n( 1 ) تفسير فخر رازى ج 25 ص 40 .\r\n","page_name":" 224 ","page_number":224},
  {"content":"\r\nيا اينكه به راستى در قيامت به آنها گفته مىشود بيائيد بار گناهان آنها را بر دوش بكشيد و آنها سر باز مىزنند و دروغ و افتراى خود را ظاهر مىكنند .\r\nيا اينكه ظاهر سخنان آنها اين بود كه هر انسانى مىتواند مسئوليت گناه ديگرى را بر عهده گيرد ، در حالى كه اين سخن نيز دروغ و افترا است و هر كس مسئول اعمال خويش است .\r\n\r\nنكته‌ها :\r\n\r\n1 - سنتهاى نيك و بد\r\nدر منطق اسلام پايه گذارى يك برنامه اجتماعى مسئوليت آفرين است و خواه ناخواه انسان را در آن برنامه و كار تمام كسانى كه به آن عمل مىكنند شريك و سهيم مىسازد ، چرا كه انگيزه‌هاى عمل ، بخشى از مقدمات عمل است ، و مىدانيم هر كس در مقدمه كارى دخيل باشد در ذى المقدمه نيز شريك است هر چند مقدمه ساده اى باشد .\r\nشاهد اين سخن حديثى است كه از پيامبر گرامى اسلام ص نقل شده است :\r\nپيامبر ص با جمعى از ياران همراه بود سائلى آمد و تقاضاى كمك كرد كسى به او چيزى نداد ، مردى پيش قدم شد و به او كمكى كرد ، ديگران تشويق شدند ، آنها نيز كمك كردند ، در اينجا پيامبر فرمود\r\nمن سن خيرا فاسنن به كان له اجره و من اجور من تبعه ، غير منتقص من اجورهم شيئا ، و من سن شرا فاسنن به كان عليه وزره و من اوزار من تبعه ، غير منتقص من اوزارهم شيئا ! :\r\n« كسى كه سنت نيكى بگذارد و ديگران به آن اقتدا كنند پاداش آن و از پاداش كسانى كه پيروى كردند براى او خواهد بود ، بى آنكه از پاداششان كاسته شود ، و كسى كه سنت شرى بگذارد و به آن اقتدا كنند گناه آن و از گناهان كسانى كه پيروى كرده‌اند بر او خواهد بود ، بىآنكه از گناهان آنها كاسته\r\n","description":"","footnote":"","page_name":" 225 ","page_number":225},
  {"content":"\r\nشود « ! ( 1 ) .\r\nنظير همين معنى به عبارات گوناگون در منابع حديث شيعه و اهل تسنن آمده است و اين حديثى است مشهور .\r\n\r\n2 - پاسخ به يك سؤال\r\nبعضى اين سؤال را در اينجا مطرح كرده‌اند كه در قوانين اسلامى گاهى ديه انسان بر عهده ديگرى است مثلا در قتل خطاى محض ديه بر عهده « عاقله » است ( منظور از عاقله خويشاوندان ذكور از سوى پدر است كه ديه خطا در ميان آنها تقسيم مىشود و هر كدام بايد بخشى از آن را بپردازند ) .\r\nآيا اين مساله با آيات فوق تضاد ندارد ؟\r\nدر پاسخ مىگوئيم در بحثهاى فقهى اين حقيقت را روشن ساخته‌ايم كه ضامن بودن عاقله در حقيقت يك نوع بيمه متقابل و الزامى در اعضاى يك فاميل است ، اسلام براى اينكه بار سنگين ديه خطا بر دوش يك فرد نماند به مردان يك فاميل الزام كرده كه در برابر يكديگر ضامن ديه خطا باشند ، و مبلغ آن را در ميان خود سرشكن كنند ، امروز اين يكى ممكن است مرتكب خطايى شود و فردا ديگرى ( توضيح بيشتر را در باره اين مساله به بحث ديات از كتاب فقه موكول مىكنيم ) .\r\nبه هر حال اين برنامه يك نوع تعاون و همكارى در حفظ منافع متقابل است ، و به هيچ وجه مفهوم گناه ديگران را به گردن گرفتن ندارد ، بخصوص كه ديه قتل خطا اصلا جريمه گناه نيست ، بلكه جبران خسارت است ( دقت كنيد ) .\r\n\r\n","description":"","footnote":"\r\n( 1 ) تفسير « در المنثور » .\r\n","page_name":" 226 ","page_number":226},
  {"content":"\r\n\r\n[ سوره العنكبوت ‹ 29 › : آيات 14 تا 19 
  ]\r\nوَ لَقَدْ أَرْسَلْنا نُوحاً إِلى قَوْمِه فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً فَأَخَذَهُمُ الطُّوفانُ وَهُمْ ظالِمُونَ ‹ 14 › فَأَنْجَيْناه وَأَصْحابَ السَّفِينَةِ وَجَعَلْناها آيَةً لِلْعالَمِينَ ‹ 15 › وَإِبْراهِيمَ إِذْ قالَ لِقَوْمِه اعْبُدُوا اللَّه وَاتَّقُوه ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ‹ 16 › إِنَّما تَعْبُدُونَ مِنْ دُونِ اللَّه أَوْثاناً وَتَخْلُقُونَ إِفْكاً إِنَّ الَّذِينَ تَعْبُدُونَ مِنْ دُونِ اللَّه لا يَمْلِكُونَ لَكُمْ رِزْقاً فَابْتَغُوا عِنْدَ اللَّه الرِّزْقَ وَاعْبُدُوه وَاشْكُرُوا لَه إِلَيْه تُرْجَعُونَ ‹ 17 › وَإِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ وَما عَلَى الرَّسُولِ إِلَّا الْبَلاغُ الْمُبِينُ ‹ 18 ›\r\nأَ وَلَمْ يَرَوْا كَيْفَ يُبْدِئُ اللَّه الْخَلْقَ ثُمَّ يُعِيدُه إِنَّ ذلِكَ عَلَى اللَّه يَسِيرٌ ‹ 19 ›\r\n","description":"","footnote":"","page_name":" 227 ","page_number":227},
  {"content":"\r\n\r\nترجمه :\r\n14 - ما نوح را به سوى قومش فرستاديم و او در ميان آنها هزار سال ، الا پنجاه سال ، درنگ كرد اما سرانجام طوفان آنها را فرو گرفت در حالى كه ظالم بودند .\r\n15 - ما او و اصحاب كشتى را رهايى بخشيديم و آن را آيتى براى جهانيان قرار داديم .\r\n16 - ما ابراهيم را فرستاديم ، هنگامى كه به قومش گفت : خدا را پرستش كنيد ، و از او بپرهيزيد كه اين براى شما بهتر است اگر بدانيد .\r\n17 - شما غير از خدا فقط بتها ( قطعات سنگ و چوبى ) را مىپرستيد و دروغهايى به هم مىبافيد ، كسانى را كه غير از خدا پرستش مىكنيد مالك رزق شما نيستند ، روزى را نزد خدا بطلبيد و او را پرستش كنيد و شكر او را بجا آوريد ، كه به سوى او باز مىگرديد .\r\n18 - اگر شما ( مرا ) تكذيب كنيد ، امتهاى پيش از شما نيز ( پيامبرانشان را ) تكذيب كردند وظيفه فرستاده خدا جز ابلاغ آشكار نيست .\r\n19 - آيا آنها نديدند چگونه خداوند آفرينش را آغاز مىكند ، سپس بازمىگرداند ؟ اين كار براى خدا آسان است .\r\n\r\nتفسير : اشاره اى به سرگذشت نوح و ابراهيم\r\nاز آنجا كه بحثهاى گذشته سخن از آزمايش عمومى انسانها بود از اينجا به بعد بخشهايى از آزمايشهاى سخت انبياء و اقوام پيشين را منعكس مىكند كه چگونه تحت فشار و آزار دشمنان قرار گرفتند ، و چگونه صبر كردند و سرانجام پيروزى نصيبشان شد ، تا هم دلدارى باشد براى ياران پيامبر اسلام ص كه در آن روز سخت در فشار دشمنان نيرومند در مكه بودند ، و هم تهديدى باشد براى دشمنان كه مراقب پايان دردناك عمرشان باشد .\r\nنخست از اولين پيامبر اولوا العزم يعنى نوح ع شروع مىكند و در عبارتى كوتاه آن بخش از زندگانيش را كه بيشتر متناسب وضع مسلمانان آن روز بود\r\n","description":"","footnote":"","page_name":" 228 ","page_number":228},
  {"content":"\r\nبازگو مىكند .\r\nمىگويد : « ما نوح را به سوى قومش فرستاديم و او در ميان آنها هزار سال بجز پنجاه سال ، درنگ كرد » ( * ( وَلَقَدْ أَرْسَلْنا نُوحاً إِلى قَوْمِه فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً ) * ) .\r\nشب و روز مشغول تبليغ و دعوت به سوى توحيد بود ، در خلوت و تنهايى ، در ميان جمعيت و با استفاده از هر فرصت ، آنها را در اين مدت طولانى يعنى 950 سال ! به سوى خدا فرا خواند ، و از اين تلاش پىگير خسته نشد و ضعف و فتورى به خود راه نداد ، اما با اينهمه جز گروه اندكى ( حدود هشتاد نفر طبق نقل تواريخ ) ايمان نياوردند ( يعنى بطور متوسط هر دوازده سال يك نفر ! ) .\r\nبنا بر اين شما در راه دعوت به سوى حق و مبارزه با انحرافات خسته نشويد كه برنامه شما در مقابل برنامه نوح ع سهل و آسان است .\r\nولى ببينيد پايان اين قوم ستمگر و لجوج به كجا رسيد : « سرانجام طوفان عظيم آنها را فرو گرفت ، در حالى كه ظالم و ستمگر بودند » ( * ( فَأَخَذَهُمُ الطُّوفانُ وَهُمْ ظالِمُونَ ) * ) .\r\nو به اين ترتيب طومار زندگى ننگينشان درهم پيچيده شد ، و كاخها و قصرها و جسدهاى بيجانشان در امواج طوفان دفن شد .\r\nتعبير به « هزار سال الا پنجاه سال » - در حالى كه ممكن بود از اول 950 سال بگويد - براى اشاره به عظمت و طول اين زمان است ، زيرا عدد « هزار » آن هم به صورت « هزار سال » براى « مدت تبليغ » عدد بسيار بزرگى محسوب مىشود .\r\nظاهر آيه فوق اين است كه اين مقدار ، تمام عمر نوح نبود - هر چند تورات كنونى اين عدد را براى تمام مدت عمر نوح ذكر كرده ، ( تورات - سفر تكوين فصل نهم ) بلكه بعد از طوفان هم مدت ديگرى زندگى كرد كه طبق\r\n","description":"","footnote":"","page_name":" 229 ","page_number":229},
  {"content":"\r\nگفته بعضى از مفسران سيصد سال بود .\r\nالبته اين عمر طولانى در مقياس عمرهاى زمان ما بسيار زياد است و هيچگاه طبيعى به نظر نمىرسد ، ممكن است ميزان عمر در آن ايام با امروز تفاوت داشته ، اصولا قوم نوح چنان كه از بعضى مدارك به دست مىآيد عمر طولانى داشتند و در اين ميان خود نوح نيز فوق العاده بوده است ، ضمنا اين نشان مىدهد كه ساختمان وجود انسان به او امكان عمر طولانى مىدهد .\r\nمطالعات دانشمندان امروز نيز نشان داده كه عمر انسان حد ثابت و معينى ندارد ، و اينكه بعضى آن را محدود به 120 سال ، يا كمتر و بيشتر ، دانسته‌اند ، كاملا بى پايه است ، بلكه با تغيير شرائط كاملا ممكن است دگرگون شود .\r\nهم اكنون به وسيله آزمايشهايى توانسته‌اند عمر پاره اى از گياهان و يا موجودات زنده ديگر را به دوازده برابر عمر معمولى و حتى در بعضى از موارد اگر تعجب نكنيد به نهصد برابر ! برسانند ، و اگر موفق شوند با همين معيار عمر انسان را افزايش دهند ، ممكن است انسان هزاران سال عمر كند ( 1 ) .\r\nضمنا بايد توجه داشت كه كلمه « طوفان » در اصل به معنى هر حادثه اى است كه انسان را احاطه مىكند ( از ماده طواف ) سپس به آب فراوان ، يا سيل شديد كه مساحت زيادى از زمين را فرا مىگيرد و در خود فرو مىبرد ، اطلاق شده است ، همچنين به هر چيز شديد و فراوان كه فراگير باشد - اعم از باد و آتش و آب - نيز گفته مىشود ، و گاه به معنى تاريكى شديد شب نيز آمده است ( 2 ) .\r\nجالب اينكه مىگويد : * ( وَهُمْ ظالِمُونَ ) * يعنى آنها به هنگام وقوع طوفان هم چنان به ظلم و ستم خود ادامه مىدادند ، اشاره به اينكه اگر اين كار را رها\r\n\r\n","description":"","footnote":"\r\n( 1 ) براى توضيح بيشتر به مساله راز طول عمر - به تناسب بحثهاى مربوط به عمر طولانى حضرت مهدى ع - به كتاب مهدى انقلابى بزرگ مراجعه فرمائيد .\r\n( 2 ) مفردات راغب و فرهنگ عميد .\r\n","page_name":" 230 ","page_number":230},
  {"content":"\r\nكرده و نادم مىشدند و به سوى خدا مىآمدند هرگز گرفتار چنين سرنوشتى نمىشدند .\r\nدر آيه بعد مىافزايد : « ما نوح و اصحاب كشتى را رهايى بخشيديم ، و آن را آيت و نشانه اى براى جهانيان قرار داديم » ( * ( فَأَنْجَيْناه وَأَصْحابَ السَّفِينَةِ وَجَعَلْناها آيَةً لِلْعالَمِينَ ) * ) ( 1 ) .\r\nسپس به دنبال ماجراى فشرده نوح ع و قومش به سراغ داستان ابراهيم ع دومين پيامبر بزرگ اولوا العزم مىرود و مىفرمايد : « ما ابراهيم را فرستاديم هنگامى كه به قومش گفت : خداى يگانه را پرستش كنيد و از او بپرهيزيد كه اين براى شما بهتر است اگر بدانيد » ( * ( وَإِبْراهِيمَ إِذْ قالَ لِقَوْمِه اعْبُدُوا اللَّه وَاتَّقُوه ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ) * ) ( 2 ) .\r\nدر اينجا دو برنامه مهم اعتقادى و عملى انبيا ، را كه دعوت به « توحيد » و « تقوا » بوده است يك جا بيان كرده و در پايان مىگويد : اگر شما درست بينديشيد پيروى از توحيد و تقوا براى شما بهتر است كه دنيايتان را از آلودگىهاى شرك و گناه و بدبختى نجات مىدهد ، و آخرت شما نيز سعادت جاويدان است .\r\n\r\n","description":"","footnote":"\r\n( 1 ) در اينكه مرجع ضمير « جعلناها » چيست ؟ مفسران احتمالات زيادى داده‌اند ، بعضى گفته‌اند : اشاره به مجموع اين واقعه و حادثه است ، بعضى آن را فقط اشاره به نجات نوح و يارانش مىدانند ، و بعضى اشاره به « كشتى » گرفته‌اند و ظاهر عبارت آيه فوق نيز همين احتمال اخير است ، و به راستى اين كشتى مخصوصا در آن عصر و زمان و در چنان حادثه عظيمى آيتى بود از آيات خدا .\r\n( 2 ) ابراهيم ظاهرا در اينجا عطف بر نوح است و فعل آن ارسلنا است و بعضى عطف بر مفعول انجينا گرفته‌اند و بعضى مفعول فعل محذوف « اذكر » مىدانند .\r\n","page_name":" 231 ","page_number":231},
  {"content":"\r\nسپس ابراهيم ع به دلائل بطلان بت پرستى مىپردازد و با چند تعبير مختلف كه هر كدام متضمن دليلى است ، آئين آنها را شديدا محكوم مىكند .\r\nنخست مىگويد : « شما غير از خدا فقط بتهايى را مىپرستيد » ( * ( إِنَّما تَعْبُدُونَ مِنْ دُونِ اللَّه أَوْثاناً ) * ) .\r\nهمان بتهايى كه مجسمه‌هاى بيروحى هستند ، مجسمه هايى بى اراده ، بى عقل و شعور و فاقد همه چيز كه چگونگى منظره آنها خود دليل گويايى بر بطلان عقيده بتپرستى است ( توجه داشته باشيد « اوثان » جمع « وثن » - بر وزن صنم - به معنى سنگهايى است كه آن را مىتراشيدند و عبادت مىكردند ) .\r\nبعد از اين فراتر مىرود و مىگويد : نه تنها وضع اين بتها نشان مىدهد كه معبود نيستند ، بلكه شما نيز مىدانيد كه « خودتان دروغهايى به هم مىبافيد و نام معبود را بر اين بتها مىگذاريد » ( * ( وَتَخْلُقُونَ إِفْكاً ) * ) .\r\nشما چه دليلى براى اين دروغ بزرگ داريد ؟ جز يك مشت اوهام و خرافات ! .\r\nاز آنجا كه « تخلقون » از ماده « خلق » است كه گاهى به معنى آفريدن و ساختن مىآيد و گاه به معنى دروغ گفتن ، بعضى از مفسران تفسير ديگرى براى اين جمله غير از آنچه در بالا گفتيم ذكر كرده‌اند ، و گفته‌اند منظور اين است كه شما اين بتها ( اين معبودهاى قلابى ) را با دست خود مىتراشيد و خلق مىكنيد ( بنا بر اين « افك » به معنى معبودهاى دروغين است و « خلق » به معنى تراشيدن ) ( 1 ) .\r\nسپس به دليل سومى مىپردازد كه پرستش شما نسبت به اين بتها يا به خاطر منافع مادى است و يا سرنوشتتان در جهان ديگر ، و هر كدام باشد باطل است ،\r\n\r\n","description":"","footnote":"\r\n( 1 ) « افك » در اصل به معنى هر چيزى است كه از صورت حقيقيش دگرگون شده است و لذا دروغ - مخصوصا دروغهاى بزرگ - را افك مىگويند ، و همچنين بادهاى مخالف كه از مسير خود منحرف شده است « مؤتفكه » ناميده مىشود .\r\n","page_name":" 232 ","page_number":232},
  {"content":"\r\nچرا كه « كسانى را كه غير از خدا مىپرستيد ، قادر نيستند به شما رزق و روزى دهند » ( * ( إِنَّ الَّذِينَ تَعْبُدُونَ مِنْ دُونِ اللَّه لا يَمْلِكُونَ لَكُمْ رِزْقاً ) * ) .\r\nشما خود قبول داريد كه بتها خالق نيستند ، بلكه خالق خدا است بنا بر اين روزى دهنده نيز او است « سپس روزى را نزد خدا جستجو كنيد » ( * ( فَابْتَغُوا عِنْدَ اللَّه الرِّزْقَ ) * ) .\r\nو چون روزى دهنده او است « او را عبادت كنيد و شكر او را بجا آوريد » ( * ( وَاعْبُدُوه وَاشْكُرُوا لَه ) * ) .\r\nبه تعبير ديگر يكى از انگيزه‌هاى عبادت ، حس شكرگزارى است در مقابل منعم حقيقى ، شما مىدانيد منعم حقيقى خدا است ، پس شكر و عبادت نيز مخصوص ذات پاك خدا است .\r\nو اگر زندگى سراى ديگر را مىطلبيد بدانيد « بازگشت همه شما به سوى او است » و نه به سوى بتها ! ( * ( إِلَيْه تُرْجَعُونَ ) * ) .\r\nبتها نه در اينجا منشا اثرى هستند و نه آنجا .\r\nبه اين ترتيب با چند دليل كوتاه و روشن ، منطق واهى آنها را مىكوبد .\r\nسپس ابراهيم ع به عنوان تهديد ، و همچنين بىاعتنايى نسبت به آنها ، مىگويد : « اگر شما سخنان مرا تكذيب كنيد مطلب تازه اى نيست ، امتهاى پيش از شما نيز پيامبرشان را تكذيب كردند » ( و به سرنوشت دردناكى گرفتار شدند ) ( * ( وَإِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ ) * ) .\r\n« وظيفه رسول و فرستاده خدا جز ابلاغ آشكار نيست » خواه پذيرا شوند يا نشوند ( * ( وَما عَلَى الرَّسُولِ إِلَّا الْبَلاغُ الْمُبِينُ ) * ) .\r\nمنظور از امتهاى پيشين ، قوم نوح و اقوامى بودند كه بعد از آنها روى كار آمدند .\r\n","description":"","footnote":"","page_name":" 233 ","page_number":233},
  {"content":"\r\nالبته ارتباط آيات ايجاب مىكند كه اين جمله از سخنان ابراهيم ع باشد و بسيارى از مفسران نيز همين تفسير را پذيرفته ، يا به عنوان يك احتمال ذكر كرده‌اند .\r\nاحتمال ديگر اينكه روى سخن در اين آيه به مشركان مكه و معاصران پيامبر ص است ، و جمله « * ( كَذَّبَ أُمَمٌ مِنْ قَبْلِكُمْ ) * » تناسب بيشترى با آن دارد ، بعلاوه شبيه اين تعبير كه در آيه 25 زمر و 25 فاطر آمده نيز در مورد پيامبر اسلام ص و مشركان عرب است ، ولى به هر حال هر كدام از اين دو تفسير باشد از نظر نتيجه تفاوتى پيدا نمىكند .\r\nدر اينجا قرآن داستان ابراهيم را موقتا رها كرده و بحثى را كه ابراهيم در زمينه توحيد و بيان رسالت خويش داشت به وسيله ذكر دليل بر معاد تكميل مىكند ، مىگويد :\r\n« آيا اين منكران معاد ، نديدند چگونه خداوند آفرينش را آغاز مىكند سپس آن را بازمىگرداند » ؟ ( * ( أَ وَلَمْ يَرَوْا كَيْفَ يُبْدِئُ اللَّه الْخَلْقَ ثُمَّ يُعِيدُه ) * ) .\r\nمنظور از رؤيت و ديدن در اينجا همان مشاهده قلبى و علم است ، يعنى آيا آنها چگونگى آفرينش الهى را نمىدانند ، همان كسى كه قدرت بر « ايجاد نخستين » داشته قادر بر اعاده آن نيز هست ، كه قدرت بر يك چيز ، قدرت بر امثال و اشباه آن نيز مىباشد .\r\nاين احتمال نيز وجود دارد كه « رؤيت » در اينجا به همان معنى مشاهده با چشم باشد ، چرا كه انسان در اين دنيا زنده شدن زمينهاى مرده و روئيدن گياهان و تولد اطفال از نطفه و جوجه‌ها را از تخم مرغ با چشم ديده است ، كسى كه قدرت بر چنين كارى دارد مىتواند بعد از مرگ مردگان را حيات ببخشد .\r\nو در پايان آيه به عنوان تاكيد مىافزايد : « اين كار براى خدا سهل و آسان\r\n","description":"","footnote":"","page_name":" 234 ","page_number":234},
  {"content":"\r\nاست « ( * ( إِنَّ ذلِكَ عَلَى اللَّه يَسِيرٌ ) * ) .\r\nچرا كه تجديد حيات در برابر ايجاد روز نخست مساله ساده ترى محسوب مىشود .\r\nالبته اين تعبير به تناسب فهم و منطق انسانها است ، و گرنه ساده و مشكل در برابر كسى كه قدرتش بىانتها است مفهومى ندارد ، اين قدرتهاى محدود ما است كه اين مفاهيم را آفريده ، و با توجه به كارآمد آن ، امورى مشكل و امورى آسان شدند ( دقت كنيد ) .\r\n","description":"","footnote":"","page_name":" 235 ","page_number":235},
  {"content":"\r\n\r\n[ سوره العنكبوت ‹ 29 › : آيات 20 تا 23 
  ]\r\nقُلْ سِيرُوا فِي الأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّه يُنْشِئُ النَّشْأَةَ الآخِرَةَ إِنَّ اللَّه عَلى كُلِّ شَيْءٍ قَدِيرٌ ‹ 20 › يُعَذِّبُ مَنْ يَشاءُ وَيَرْحَمُ مَنْ يَشاءُ وَإِلَيْه تُقْلَبُونَ ‹ 21 › وَما أَنْتُمْ بِمُعْجِزِينَ فِي الأَرْضِ وَلا فِي السَّماءِ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ‹ 22 › وَالَّذِينَ كَفَرُوا بِآياتِ اللَّه وَلِقائِه أُولئِكَ يَئِسُوا مِنْ رَحْمَتِي وَأُولئِكَ لَهُمْ عَذابٌ أَلِيمٌ ‹ 23 ›\r\n\r\nترجمه :\r\n20 - بگو ، در زمين سير كنيد و بنگريد خداوند چگونه آفرينش را آغاز كرده ؟ سپس خداوند ( به همين گونه ) جهان آخرت را ايجاد مىكند ، خداوند بر هر چيز قادر است .\r\n21 - هر كس را بخواهد ( و مستحق بداند ) مجازات مىكند ، و هر كس را بخواهد مورد رحمت قرار مىدهد ، و به سوى او بازمىگرديد .\r\n22 - شما هرگز نمىتوانيد بر اراده خدا چيره شويد و از حوزه قدرت او در زمين و آسمان فرار كنيد ، و براى شما جز خدا ولى و ياورى نيست .\r\n23 - كسانى كه به آيات خدا و لقاى او كافر شدند از رحمت من مايوسند ، و براى آنها عذاب دردناكى است .\r\n","description":"","footnote":"","page_name":" 236 ","page_number":236},
  {"content":"\r\n\r\nتفسير : مايوسان از رحمت خدا\r\nاين آيات هم چنان بحث معاد را تعقيب مىكند و به صورت جمله‌هاى معترضه اى است در وسط داستان ابراهيم ع .\r\nاين نخستين بار نيست كه با چنين طرز بحثى روبرو مىشويم ، روش قرآن اين است كه وقتى بيان داستانى به مرحله حساس مىرسد براى نتيجه گيرى بيشتر موقتا دنباله آن را رها كرده و به نتيجه گيريهاى لازم مىپردازد .\r\nبه هر حال در نخستين آيه مورد بحث مردم را به « سير آفاقى » در مساله معاد دعوت مىكند در حالى كه آيه قبل ، بيشتر جنبه « سير انفسى » داشت .\r\nمىفرمايد : « بگو برويد و در روى زمين سير كنيد ، انواع موجودات زنده را ببينيد اقوام و جمعيتهاى گوناگون را با ويژگيهايشان ملاحظه كنيد و بنگريد خداوند آفرينش نخستين آنها را چگونه ايجاد كرده است » ؟ ( * ( قُلْ سِيرُوا فِي الأَرْضِ فَانْظُرُوا كَيْفَ بَدَأَ الْخَلْقَ ) * ) .\r\n« سپس همان خداوندى كه قدرت بر ايجاد اين همه موجودات رنگارنگ و اقوام مختلف دارد ، نشاة آخرت را ايجاد مىكند » ( * ( ثُمَّ اللَّه يُنْشِئُ النَّشْأَةَ الآخِرَةَ ) * ) .\r\nچرا كه او با خلقت نخستين ، قدرتش را بر همگان ثابت كرده است ، آرى « خداوند بر هر چيزى قادر و توانا است » ( * ( إِنَّ اللَّه عَلى كُلِّ شَيْءٍ قَدِيرٌ ) * ) هم اين آيه و هم آيه قبل از آن ، امكان معاد را از طريق وسعت قدرت خداوند اثبات مىكند ، با اين تفاوت كه اولى پيرامون خلقت نخستين در باره خود انسان و آنچه اطراف او است سخن مىگويد و آيه دوم دستور به مطالعه حالات اقوام و موجودات ديگر مىدهد تا حيات نخستين را در چهره‌هاى مختلف و در شرائط\r\n","description":"","footnote":"","page_name":" 237 ","page_number":237},
  {"content":"\r\nكاملا متفاوت ببينند و به عموميت قدرت خدا آشنا شوند و به توانايى او بر اعاده اين حيات پى ببرند .\r\nدر حقيقت همانگونه كه اثبات توحيد گاه از مشاهده « آيات انفسى » است و گاه « آيات آفاقى » اثبات معاد نيز از هر دو طريق انجام مىگيرد .\r\nامروز اين آيه براى دانشمندان معنى دقيقتر و عميقترى مىتواند ارائه دهد و آن اينكه بروند و آثار موجودات زنده نخستين را كه به صورت فسيلها و غير آن در اعماق درياها ، در دل كوه‌ها ، و در لابلاى طبقات زمين است ببينند ، و به گوشه اى از اسرار آغاز حيات در كره زمين و عظمت و قدرت خدا پى برند و بدانند كه او بر اعاده حيات قادر است ( 1 ) .\r\nضمنا واژه « نشاه » در اصل به معنى ايجاد و تربيت چيزى است و گاه از دنيا به « نشاه اولى » و از قيامت به « نشاه آخرت » تعبير مىشود .\r\nاين نكته نيز قابل توجه است كه در ذيل آيه گذشته « * ( إِنَّ ذلِكَ عَلَى اللَّه يَسِيرٌ ) * » آمده بود و در اينجا « * ( إِنَّ اللَّه عَلى كُلِّ شَيْءٍ قَدِيرٌ ) * » ، اين تفاوت ممكن است به خاطر آن باشد كه اولى يك مطالعه محدود را بيان مىكند و دومى يك مطالعه وسيع و گسترده را .\r\nسپس به ذكر يكى از مسائل مربوط به معاد مىپردازد ، و آن مساله رحمت و عذاب است مىگويد : « او در قيامت هر كس را بخواهد و مستحق بداند مجازات مىكند ، و هر كس را بخواهد و لايق ببيند مورد رحمت قرار مىدهد ، و به سوى او بازگشت مىكنيد » ( * ( يُعَذِّبُ مَنْ يَشاءُ وَيَرْحَمُ مَنْ يَشاءُ وَإِلَيْه تُقْلَبُونَ ) * ) .\r\n\r\n","description":"","footnote":"\r\n( 1 ) در گذشته بحث مشروحى در باره « سير ارض و جهانگردى » و اثرات آن داشته‌ايم اما آن بحث بيشتر جنبه درس عبرت در زمينه سرگذشت اقوام طغيانگر گذشته داشت ( به جلد سوم تفسير نمونه صفحه 102 ذيل آيه 137 سوره آل عمران مراجعه فرمائيد ) .\r\n","page_name":" 238 ","page_number":238},
  {"content":"\r\nبا اينكه رحمت الهى بر غضبش پيشى گرفته اما در اينجا نخست سخن از عذاب مىگويد بعد رحمت ، چرا كه در مقام تهديد است ، و مناسب مقام تهديد ، همين است .\r\nدر اينجا اين سؤال پيش مىآيد كه چگونه اول سخن از عذاب و رحمت مىگويد و بعد سخن از بازگشت مردم به سوى او ، در حالى كه قضيه بر عكس است ، نخست مردم در پيشگاه او حاضر مىشوند و بعد مشمول رحمت يا عذاب مىگردند ، و شايد همين امر سبب شود كه بعضى اين عذاب و رحمت را عذاب و رحمت دنيا بدانند .\r\nدر پاسخ مىگوئيم : عذاب و رحمت به قرينه آيات قبل و بعد ظاهرا همان عذاب و رحمت قيامت است ، و جمله « * ( إِلَيْه تُقْلَبُونَ ) * » مىتواند اشاره به دليل آن باشد ، يعنى چون بازگشت همه شما به سوى او است و حساب و كتابتان نزد او ، پس عذاب و رحمت نيز در اختيار او و با اراده او است .\r\nاين معنى نيز بعيد نيست كه عذاب و رحمت در اين آيه مفهوم وسيعى داشته باشد كه عذاب و رحمت دنيا و آخرت را شامل شود .\r\nاين نكته نيز روشن است كه مراد از جمله « * ( مَنْ يَشاءُ ) * » ( هر كه را بخواهد ) همان مشيت توأم با حكمت است يعنى هر كه را شايسته و مستحق بداند كه مشيت خدا بى حساب نيست و هماهنگ با شايستگيها و استحقاقها است .\r\nجمله « تقلبون » از ماده « قلب » در اصل به معنى دگرگون ساختن چيزى از صورتى به صورت ديگر است ، و از آنجا كه در قيامت انسان از صورت خاك بيجان به صورت موجود زنده كاملى در مىآيد ، اين تعبير در مورد آفرينش مجدد او آمده است .\r\nاين تعبير ممكن است اشاره به اين نكته نيز بوده باشد كه در سراى آخرت انسان آن چنان دگرگون و زير و رو مىشود كه باطنش ظاهر مىگردد و اسرار\r\n","description":"","footnote":"","page_name":" 239 ","page_number":239},
  {"content":"\r\nدرونش آشكار ، و به اين ترتيب معنى آيه 9 سوره طارق يَوْمَ تُبْلَى السَّرائِرُ ( روزى كه اسرار درون آشكار مىگردد ) را تداعى مىكند .\r\nدر تكميل اين بحث كه عذاب و رحمت به دست خدا است ، و بازگشت همه به سوى او است ، مىافزايد : اگر تصور كنيد مىتوانيد از قلمرو حكومت خداوند بيرون رويد و چنگال مجازات گريبان شما را نگيرد ، سخت در اشتباهيد چرا كه « شما نمىتوانيد بر اراده خداوند چيره شويد و از دست قدرت او در زمين يا آسمان فرار كنيد » ( * ( وَما أَنْتُمْ بِمُعْجِزِينَ فِي الأَرْضِ وَلا فِي السَّماءِ ) * ) ( 1 ) .\r\nو اگر تصور كنيد سرپرست و ياورى از شما دفاع مىكند ، آن هم اشتباه محض است زيرا « براى شما جز خدا ، ولى و ياورى نيست » ( * ( وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ) * ) .\r\nدر حقيقت رهايى از چنگال عذاب پروردگار يا به اين است كه از قلمرو حكومت او بيرون رويد ، يا بمانيد و با تكيه كردن بر قدرت ديگران از خويشتن دفاع كنيد ، نه بيرون رفتن امكان پذير است كه همه جا كشور او است و تمام عالم هستى ملك پهناور او ، و نه كسى وجود دارد كه بتواند در برابر قدرتش قد علم كند و به دفاع از شما برخيزد .\r\nدر اينجا دو سؤال باقى ميماند :\r\nنخست اينكه : با توجه به اين واقعيت كه نظر در اين آيه به مشركان و كفار\r\n\r\n","description":"","footnote":"\r\n( 1 ) « معجزين » از ماده « عجز » در اصل به معنى عقب افتادن از چيزى است ، و لذا به هنگام ناتوانى كه باعث عقب افتادگى است اين تعبير به كار مىرود ، و « معجز » به معنى كسى است كه ديگرى را عاجز مىكند ، و از آنجا كه افرادى كه فرار مىكنند و از قلمرو قدرت كسى بيرون مىروند ، او را از تعقيب خود عاجز و ناتوان مىكنند واژه « معجز » در اين گونه موارد نيز به كار مىرود .\r\n","page_name":" 240 ","page_number":240},
  {"content":"\r\nاست و آنها از ساكنان زمينند ، تعبير به « * ( وَلا فِي السَّماءِ ) * » چه مفهومى مىتواند داشته باشد ؟\r\nدر پاسخ بايد گفت : اين تعبير يك نوع تاكيد و مبالغه است يعنى شما نه مىتوانيد در محدوده زمين از قلمرو قدرت خدا بيرون رويد و نه در آسمانها كه اگر فرضا قدرت مىداشتيد و به آسمان هم مىرفتيد باز هم تحت قدرت او بوديد .\r\nيا اينكه نه بوسيله زمينيان مىتوانيد خداوند را در مشيتش عاجز كنيد نه معبودانى كه براى خود در آسمان مىپنداشتيد ، همچون فرشتگان و جنيان ( البته تفسير اول مناسبتر است ) .\r\nديگر اينكه فرق ميان « ولى » و « نصير » چيست ؟\r\nمرحوم طبرسى در مجمع البيان مىگويد : « ولى كسى است كه بدون درخواست به انسان كمك كند ، اما نصير اعم از آنست ، گاه با درخواست و گاه بدون درخواست كمك مىنمايد » بلكه مىتوان گفت با توجه به مقابله اين دو كلمه ، ولى اشاره به سرپرستى است كه بدون تقاضا كمك مىكند و نصير فريادرس و ياورى است كه بعد از تقاضاى كمك به يارى انسان مىشتابد .\r\nو به اين ترتيب قرآن تمام درهاى فرار از چنگال مجازات الهى را به روى اين مجرمان مىبندد .\r\nلذا در آيه بعد بطور قاطع مىفرمايد : « كسانى كه به آيات خدا و لقاى او كافر شدند از رحمت من مايوسند » ( * ( وَالَّذِينَ كَفَرُوا بِآياتِ اللَّه وَلِقائِه أُولئِكَ يَئِسُوا مِنْ رَحْمَتِي ) * ) .\r\nسپس براى تاكيد مىافزايد : « براى آنها عذاب دردناكى است » ( * ( وَأُولئِكَ لَهُمْ عَذابٌ أَلِيمٌ ) * ) .\r\nاين « عذاب اليم » لازمه مايوس شدن از رحمت خدا است .\r\n","description":"","footnote":"","page_name":" 241 ","page_number":241},
  {"content":"\r\nمنظور از « آيات اللَّه » ، يا « آيات تكوينى » يعنى آثار عظمت الهى در نظام آفرينش است و در اين صورت اشاره به مساله توحيد مىباشد ، در حالى كه « لقائه » اشاره به مساله معاد است يعنى آنها هم منكر مبدأ هستند و هم منكر معاد .\r\nو يا اشاره به « آيات تشريعى » يعنى آياتى كه خداوند بر پيامبرانش نازل كرده كه هم از مبدء سخن مىگويد و هم از نبوت و هم از معاد ، و در اين صورت تعبير به « لقائه » از قبيل ذكر عام بعد از خاص است .\r\nاين احتمال نيز وجود دارد كه منظور همه آيات خدا در عالم آفرينش و تشريع است .\r\nذكر اين نكته نيز لازم است كه « يئسوا » ( مايوس شدند ) « فعل ماضى » است ، هر چند هدف اصلى آن آينده يعنى قيامت مىباشد ، زيرا معمول عرب اين است كه حوادث آينده هنگامى كه صد در صد قطعى باشد گاهى با فعل ماضى از آن تعبير مىكند .\r\n","description":"","footnote":"","page_name":" 242 ","page_number":242},
  {"content":"\r\n\r\n[ سوره العنكبوت ‹ 29 › : آيات 24 تا 27 
  ]\r\nفَما كانَ جَوابَ قَوْمِه إِلَّا أَنْ قالُوا اقْتُلُوه أَوْ حَرِّقُوه فَأَنْجاه اللَّه مِنَ النَّارِ إِنَّ فِي ذلِكَ لآياتٍ لِقَوْمٍ يُؤْمِنُونَ ‹ 24 › وَقالَ إِنَّمَا اتَّخَذْتُمْ مِنْ دُونِ اللَّه أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً وَمَأْواكُمُ النَّارُ وَما لَكُمْ مِنْ ناصِرِينَ ‹ 25 › فَآمَنَ لَه لُوطٌ وَقالَ إِنِّي مُهاجِرٌ إِلى رَبِّي إِنَّه هُوَ الْعَزِيزُ الْحَكِيمُ ‹ 26 › وَوَهَبْنا لَه إِسْحاقَ وَيَعْقُوبَ وَجَعَلْنا فِي ذُرِّيَّتِه النُّبُوَّةَ وَالْكِتابَ وَآتَيْناه أَجْرَه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ‹ 27 ›\r\n\r\nترجمه :\r\n24 - اما جواب قوم او ( ابراهيم ) چيزى جز اين نبود كه گفتند ، او را به قتل برسانيد يا بسوزانيد ، ولى خداوند او را از آتش رهايى بخشيد ، در اين ماجرا نشانه هايى\r\n","description":"","footnote":"","page_name":" 243 ","page_number":243},
  {"content":"\r\nاست براى كسانى كه ايمان مىآورند .\r\n25 - ( ابراهيم ) گفت : شما غير از خدا بتهايى براى خود انتخاب كرده‌ايد كه مايه دوستى و محبت ميان شما در زندگى دنيا باشد ، سپس روز قيامت هر يك به ديگرى كافر مىشويد و يكديگر را لعن مىكنيد و جايگاه شما آتش است و هيچ يار و ياورى نخواهيد داشت ! 26 - لوط به او ( ابراهيم ) ايمان آورد و ( ابراهيم ) گفت من به سوى پروردگارم هجرت مىكنم كه او عزيز و حكيم است .\r\n27 - و ما به او اسحاق و يعقوب را بخشيديم ، و در دودمانش نبوت و كتاب آسمانى قرار داديم ، پاداش او را در دنيا داديم و در آخرت از صالحان است .\r\n\r\nتفسير : طرز پاسخ مستكبران به ابراهيم ( ع )\r\nحال نوبت آن است كه ببينيم اين قوم گمراه در برابر دلائل سه گانه ابراهيم ع در زمينه توحيد و نبوت و معاد چه گفتند ؟ آنها قطعا پاسخ منطقى نداشتند و لذا مانند همه زورمندان قلدر بىمنطق تكيه بر قدرت شيطانيشان كردند ، و فرمان قتل او را صادر نمودند چنان كه قرآن مىگويد : « قوم ابراهيم جوابى جز اين نداشتند كه گفتند او را به قتل برسانيد يا بسوزانيد » ! ( * ( فَما كانَ جَوابَ قَوْمِه إِلَّا أَنْ قالُوا اقْتُلُوه أَوْ حَرِّقُوه ) * ) .\r\nاز اين تعبير استفاده مىشود كه گروهى طرفدار سوزاندن ابراهيم بودند در حالى كه گروهى ديگر اعدام او را به وسيله شمشير و امثال آن پيشنهاد مىكردند سرانجام گروه اول پيروز شدند چون معتقد بودند بدترين نوع اعدام همان سوزانيدن با آتش است .\r\nاين احتمال نيز وجود دارد كه همه آنها نخست به اعدام او با وسائل معمولى مىانديشيدند ، ولى بعدا همگى اتفاق بر اين كردند كه او را آتش بزنند و حد اكثر\r\n","description":"","footnote":"","page_name":" 244 ","page_number":244},
  {"content":"\r\nشدت عمل را به خرج دهند .\r\nدر اينجا سخنى در مورد چگونگى آتشسوزى ابراهيم به ميان نيامده است ، همين اندازه در دنباله آيه فوق مىخوانيم « خداوند او را از آتش رهايى بخشيد » ( * ( فَأَنْجاه اللَّه مِنَ النَّارِ ) * ) .\r\nولى شرح ماجراى آتشسوزى در سوره انبياء آيه 68 - 70 آمده است كه در جلد سيزدهم تفسير نمونه صفحه 443 به بعد مشروحا از آن بحث كرده‌ايم .\r\nدر پايان مىافزايد « در اين ماجرا آيات و نشانه هايى است براى جمعيتى كه ايمان دارند » ( * ( إِنَّ فِي ذلِكَ لآياتٍ لِقَوْمٍ يُؤْمِنُونَ ) * ) .\r\nنه يك نشانه بلكه نشانه هايى در اين حادثه وجود دارد ، زيرا از يك سو عدم تاثير آتش در جسم ابراهيم معجزه روشنى بود ، تبديل آتش به گلستان - طبق معروف - معجزه ديگرى ، عدم توانايى اين گروه عظيم قدرتمند در برابر يك فرد كه ظاهرا دستش از هر وسيله اى خالى بود معجزه سومى است .\r\nو عدم تاثير اين حادثه عجيب خارق العاده در قلب آن سياه دلان نيز نشانه اى از قدرت خدا است كه توفيق را از اين گونه افراد لجوج چنان سلب مىكند كه بزرگترين آيات در آنها اثر نمىگذارد ! در روايتى آمده است هنگامى كه ابراهيم را دست و پا بسته به ميان آتش افكندند تنها چيزى كه از او سوخت همان طنابى بود كه او را با آن محكم بسته بودند ( 1 ) .\r\nآرى آتش جهل و جنايت تبهكاران تنها وسائل اسارت را سوخت و ابراهيم آزاد شد ! و اين خود آيت ديگرى محسوب مىشود ، و شايد به خاطر همينها است كه در داستان نوح و نجات او با كشتى مىفرمايد : « جعلناها آيه » ( به صورت مفرد ) در اينجا مىفرمايد : « لايات » ( به صورت جمع ) .\r\n\r\n","description":"","footnote":"\r\n( 1 ) تفسير روح المعانى جلد 20 صفحه 130 .\r\n","page_name":" 245 ","page_number":245},
  {"content":"\r\nبه هر حال ابراهيم ع از آن آتش عظيم به صورت خارق العاده اى به لطف پروردگار رهايى يافت ، ولى نه تنها دست از بيان هدفهاى خود بر نداشت بلكه شتاب و سرعت و حرارت بيشترى به آن داد .\r\n« ابراهيم به آنها گفت : شما غير از خدا بتهايى براى خود انتخاب كرده‌ايد كه مايه دوستى و محبت ميان شما در زندگى دنيا باشد ، اما بدانيد روز قيامت اين رشته محبت به كلى از هم گسسته مىشود ، و هر يك از شما به ديگرى كافر مىگردد ، و يكديگر را لعن و نفرين مىكنيد و جايگاه همه شما آتش است ، و هيچ يار و ياورى نخواهيد داشت » ( * ( وَقالَ إِنَّمَا اتَّخَذْتُمْ مِنْ دُونِ اللَّه أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً وَمَأْواكُمُ النَّارُ وَما لَكُمْ مِنْ ناصِرِينَ ) * ) ( 1 ) .\r\nچگونه انتخاب بتها مايه مودت ميان بت پرستان مىشد ؟\r\nاين سؤالى است كه از چند راه مىتوان به آن پاسخ گفت :\r\nنخست اينكه پرستش بت براى هر قوم و قبيله اى به اصطلاح رمز وحدت بود زيرا هر گروهى بتى براى خود انتخاب كرده بود ، چنان كه در مورد بتهاى معروف جاهليت عرب نيز نوشته‌اند كه هر يك از آنها تعلق به اهل شهر يا قبيله اى داشت ( از جمله بت « عزى » مخصوص قريش بود و « لات » از آن طايفه ثقيف و « منات » مخصوص اوس و خزرج ) ( 2 ) .\r\nديگر اينكه پرستش بتها پيوندى ميان آنها و نياكانشان ايجاد مىكرد و غالبا متعذر به همين عذر مىشدند كه اينها آثار نياكان ما است و ما از آنها پيروى مىكنيم .\r\n\r\n","description":"","footnote":"\r\n( 1 ) منصوب بودن « مودة بينكم » به خاطر آنست كه « مفعول لاجله » مىباشد احتمالات ديگرى نيز مفسران در اين زمينه داده‌اند .\r\n( 2 ) سيره ابن هشام ج 1 صفحات 86 - 87 .\r\n","page_name":" 246 ","page_number":246},
  {"content":"\r\nاز اين گذشته سران كفار پيروان خود را دعوت به پرستش بتها مىكردند و اين حلقه اتصالى بين « سران » و « پيروان » بود .\r\nولى در قيامت همه اين پيوندهاى پوچ و پوسيده و پوشالى از هم گسسته مىشود و هر يك گناه را به گردن ديگرى مىاندازد و او را لعن و نفرين مىكند ، و از عمل او بيزارى مىجويد ، حتى معبودهاى آنان كه به پندار خامشان وسيله ارتباط آنها با خدا بودند و درباره آنها مىگفتند ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى « ما آنها را نمىپرستيم مگر به خاطر اينكه ما را به خدا نزديك كنند » ( سوره زمر آيه 3 ) ، از آنها بيزارى مىجويند .\r\nچنان كه قرآن مىگويد در سوره مريم آيه 82 : كَلَّا سَيَكْفُرُونَ بِعِبادَتِهِمْ وَيَكُونُونَ عَلَيْهِمْ ضِدًّا : « به زودى آنها عبادت پرستش كنندگان را انكار مىكنند و بر ضد آنها خواهند بود » ! بنا بر اين منظور از كافر شدن به يكدگر ، و لعن كردن بعضى به بعضى ، اين است كه در آن روز ، آنها از يكديگر بيزارى مىجويند و آنچه مايه پيوند محبت دروغينشان در دنيا بود مايه عداوت و بغضشان در آخرت مىشود ، چنان كه قرآن در آيه 67 سوره زخرف مىگويد : الأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ :\r\n« دوستان در آن روز دشمن يكديگر مىشوند مگر پرهيزكاران » ! از بعضى روايات استفاده مىشود كه اين حكم مخصوص بت پرستان نيست بلكه تمام كسانى كه امام و پيشواى باطلى براى خود برگزيدند ، دنبال او راه افتادند و با او پيمان مودت بستند در قيامت دشمن يكديگر مىشوند ، از هم بيزارى مىجويند و يكديگر را لعنت مىكنند ( 1 ) .\r\nدر حالى كه پيوند محبت مؤمنان كه بر اساس توحيد و خدا پرستى و اطاعت\r\n\r\n","description":"","footnote":"\r\n( 1 ) اصول كافى - طبق نقل تفسير نور الثقلين ج 4 ص 154 .\r\n","page_name":" 247 ","page_number":247},
  {"content":"\r\nفرمان حق در اين دنيا تشكيل شده است ، رنگ جاودانى به خود خواهد گرفت و در آنجا محكمتر مىشود ، حتى از بعضى از روايات استفاده مىشود كه مؤمنان در آنجا براى يكديگر استغفار و شفاعت مىكنند ، در حالى كه مشركان به لعن كردن يكديگر مشغولند ( 1 ) .\r\nدر آيه بعد اشاره به ايمان لوط و هجرت ابراهيم مىكند ، مىگويد « لوط به ابراهيم ايمان آورد » ( * ( فَآمَنَ لَه لُوطٌ ) * ) .\r\n« لوط » خود از پيامبران بزرگ خدا بود و با ابراهيم خويشاوندى نزديك داشت ( مىگويند : پسر خواهر ابراهيم بود ) از آنجا كه پيروى يك فرد بزرگ به منزله پيروى يك امت و ملت است ، خداوند در اينجا مخصوصا از ايمان لوط آن شخصيت والاى معاصر ابراهيم سخن مىگويد : تا روشن شود اگر ديگران ايمان نياوردند مهم نبود .\r\nالبته به نظر مىرسد كه در سرزمين بابل دلهاى آماده اى براى پذيرش دعوت ابراهيم بود و پس از مشاهده آن معجزه عظيم به او گرويدند ، ولى مسلما در اقليت قرار داشتند .\r\nسپس مىافزايد : « ابراهيم گفت : من به سوى پروردگارم هجرت مىكنم كه او عزيز و حكيم است » ( * ( وَقالَ إِنِّي مُهاجِرٌ إِلى رَبِّي إِنَّه هُوَ الْعَزِيزُ الْحَكِيمُ ) * ) .\r\nروشن است هنگامى كه رهبران الهى رسالت خود را در يك منطقه به انجام رساندند و محيط آن قدر آلوده و تحت فشار جباران قرار داشت كه پيشرفت دعوت آنها را متوقف نمود ، بايد از آنجا به منطقه اى ديگر هجرت كنند تا دعوت الهى را گسترش دهند .\r\n\r\n","description":"","footnote":"\r\n( 1 ) كتاب توحيد صدوق طبق نقل نور الثقلين ج 4 ص 154 .\r\n","page_name":" 248 ","page_number":248},
  {"content":"\r\nابراهيم ع نيز از سرزمين بابل - به اتفاق لوط و همسرش ساره - به سوى سرزمين شام ، مهد انبياء و توحيد ، حركت كرد ، تا بتواند در آنجا عده و عده اى فراهم سازد و دعوت توحيد را وسعت بخشد .\r\nجالب اينكه ابراهيم ع مىگويد : « من به سوى پروردگارم هجرت مىكنم » چرا كه اين راه ، راه پروردگار بود ، راه رضاى او ، و راه دين و آئين او .\r\nالبته بعضى احتمال داده‌اند كه ضمير « قال » به « لوط » بازگردد ، يعنى لوط گفت : من به سوى خداى خودم هجرت مىكنم ، ظاهر جمله نيز با اين معنى سازگار است ، ولى شواهد تاريخى و قرآنى نشان مىدهد كه مرجع ضمير « ابراهيم » است ، و هجرت لوط نيز به تبعيت ابراهيم بود .\r\nشاهد اين سخن آيه 99 سوره صافات است كه از قول ابراهيم مىگويد :\r\nإِنِّي ذاهِبٌ إِلى رَبِّي سَيَهْدِينِ : « من به سوى خداى خودم مىروم و او مرا هدايت خواهد كرد » ( 1 ) .\r\nدر آخرين آيه مورد بحث سخن از مواهب چهارگانه اى است كه خداوند بعد از اين هجرت بزرگ به ابراهيم داد .\r\nنخست فرزندان لايق و شايسته بود ، فرزندانى كه بتوانند چراغ ايمان و نبوت را در دودمان او روشن نگهدارند ، مىگويد : « ما به او اسحاق و يعقوب را بخشيديم » ( * ( وَوَهَبْنا لَه إِسْحاقَ وَيَعْقُوبَ ) * ) .\r\nدو پيامبر بزرگ و شايسته كه هر كدام راه و خط ابراهيم ع بتشكن را تداوم بخشيدند .\r\n\r\n","description":"","footnote":"\r\n( 1 ) در زمينه هجرت « ابراهيم » از سرزمين « بابل » به « شام » بحث مشروحى ذيل آيه 71 به بعد سوره انبياء ( جلد سيزدهم تفسير نمونه از صفحه 451 به بعد ) آمده است .\r\n","page_name":" 249 ","page_number":249},
  {"content":"\r\nديگر اينكه : « در دودمان ابراهيم ، نبوت و كتاب آسمانى قرار داديم » ( * ( وَجَعَلْنا فِي ذُرِّيَّتِه النُّبُوَّةَ وَالْكِتابَ ) * ) .\r\nنه تنها اسحاق و يعقوب ( فرزند و فرزندزاده او ) پيامبر بودند كه ادامه خط نبوت در دودمان او تا خاتم انبياء ص جريان يافت ، پيامبرانى پشت سر يكديگر از اين دودمان بزرگ برخاستند و جهان را به نور توحيد روشن ساختند .\r\nسوم اينكه : « ما پاداش دنيوى او را داديم » ( * ( وَآتَيْناه أَجْرَه فِي الدُّنْيا ) * ) .\r\nاين پاداش كه به صورت سربسته بيان شده ممكن است اشاره به امور مختلفى باشد : مانند نام نيك و لسان صدق در ميان همه امتها ، چرا كه همه به ابراهيم ع به عنوان يك پيامبر عظيم الشان احترام مىگذارند ، به وجود او افتخار مىكنند و شيخ الانبيايش مىنامند .\r\nآبادى سرزمين مكه به دعاى او ، و جذب همه دلها به سوى او و يادآورى خاطرات پرشكوه و ايمان آفرين و سازنده اش همه سال در مراسم حج يكى ديگر از اين پاداشها است .\r\nچهارم اينكه « او در آخرت نيز از صالحان است » ( * ( وَإِنَّه فِي الآخِرَةِ لَمِنَ الصَّالِحِينَ ) * ) .\r\nو اين يك مجموعه كامل از افتخارات را تشكيل مىدهد .\r\n\r\nنكته‌ها :\r\n\r\n1 - بزرگترين افتخار\r\nداخل بودن در صالحان به طورى كه از آيات زيادى از قرآن بر مىآيد اوج افتخارى است كه ممكن است نصيب يك انسان بشود ، و لذا بسيارى از پيامبران از خدا تقاضا مىكردند كه آنها را در زمره صالحان قرار دهد .\r\n","description":"","footnote":"","page_name":" 250 ","page_number":250},
  {"content":"\r\n« يوسف » بعد از رسيدن به برترين پيروزيهاى ظاهرى به پيشگاه خدا عرض مىكند : تَوَفَّنِي مُسْلِماً وَأَلْحِقْنِي بِالصَّالِحِينَ : « مرا مسلمان بميران و به صالحان ملحق كن » ( يوسف - 101 ) .\r\n« سليمان » نيز با تمام حشمت و جاه و جلالش عرض مىكند : أَدْخِلْنِي بِرَحْمَتِكَ فِي عِبادِكَ الصَّالِحِينَ : « خداوندا مرا به رحمتت در بندگان صالحت داخل كن » ( نمل - 19 ) .\r\n« شعيب آن پيامبر بزرگ هنگامى كه قراردادش با موسى تمام مىشود مىگويد : سَتَجِدُنِي إِنْ شاءَ اللَّه مِنَ الصَّالِحِينَ : « به خواست خدا مرا از صالحان خواهى يافت » ( قصص - 27 ) .\r\n« ابراهيم » نيز هم براى خودش تقاضا مىكند كه در زمره صالحان باشد :\r\nرَبِّ هَبْ لِي حُكْماً وَأَلْحِقْنِي بِالصَّالِحِينَ ( شعراء - 83 ) .\r\nو هم تقاضا مىكند كه فرزندان صالحى داشته باشد : رَبِّ هَبْ لِي مِنَ الصَّالِحِينَ ( صافات - 100 ) .\r\nدر آيات بسيارى نيز هنگامى كه خداوند مىخواهد پيامبران بزرگى را مدح كند آنها را به قرار گرفتن در زمره صالحان توصيف مىنمايد .\r\nاز مجموع اين آيات به خوبى استفاده مىشود كه صالح بودن ، عاليترين مرحله تكامل يك انسان است .\r\nصالح بودن يعنى چه ؟ يعنى : شايستگى از نظر اعتقاد و ايمان ، شايستگى از نظر عمل ، و شايستگى از نظر گفتار و اخلاق .\r\nنقطه مقابل صالح ، فاسد است و مىدانيم « فساد در ارض » تعبيرى است كه شامل تمام ظلمها و ستمها و زشتكارىها مىشود .\r\nدر قرآن مجيد گاهى « صلاح » در برابر « فساد » به كار رفته ، و گاه در مقابل « سيئه » كه به معنى گناه و بديها است .\r\n","description":"","footnote":"","page_name":" 251 ","page_number":251},
  {"content":"\r\n\r\n2 - مواهب عظيم ابراهيم\r\nبعضى از مفسران گفته‌اند كه در آيه فوق نكته لطيفى وجود دارد و آن اينكه : خداوند تمام احوال ناراحت كننده ابراهيم ع را به ضد آن تبديل كرد :\r\nبتپرستان بابل مىخواستند ابراهيم را با آتش بسوزانند آتش گلستان شد .\r\nآنها مىخواستند او هميشه تنها بماند ، خداوند آن چنان جمعيت و كثرتى براى او قرار داد كه دنيا از دودمان ابراهيم پر شد .\r\nبعضى از نزديكترين افراد به او گمراه و بتپرست بودند - از جمله آزر - خداوند در عوض به او فرزندانى داد كه هم خود هدايت يافته بودند و هم هدايتگر ديگران شدند .\r\nابراهيم ع در آغاز مال و جاهى نداشت ، اما خداوند در پايان مال و جاه عظيمى به او عطا كرد .\r\nابراهيم ع در ابتداء بقدرى گمنام بود كه حتى بتپرستان بابل هنگامى كه مىخواستند از او ياد كنند مىگفتند : سَمِعْنا فَتًى يَذْكُرُهُمْ يُقالُ لَه إِبْراهِيمُ :\r\n« شنيديم جوانكى گفتگوى بتها را مىكرد كه به او ابراهيم مىگفتند » ! اما خدا آن چنان اسم و آوازه اى به او داد كه به عنوان شيخ الانبياء يا شيخ المرسلين معروف شد ( 1 ) .\r\n\r\n","description":"","footnote":"\r\n( 1 ) « تفسير فخر رازى » با كمى اصلاح و تغيير .\r\n","page_name":" 252 ","page_number":252},
  {"content":"\r\n\r\n[ سوره العنكبوت ‹ 29 › : آيات 28 تا 30 
  ]\r\nوَ لُوطاً إِذْ قالَ لِقَوْمِه إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ‹ 28 › أَ إِنَّكُمْ لَتَأْتُونَ الرِّجالَ وَتَقْطَعُونَ السَّبِيلَ وَتَأْتُونَ فِي نادِيكُمُ الْمُنْكَرَ فَما كانَ جَوابَ قَوْمِه إِلَّا أَنْ قالُوا ائْتِنا بِعَذابِ اللَّه إِنْ كُنْتَ مِنَ الصَّادِقِينَ ‹ 29 › قالَ رَبِّ انْصُرْنِي عَلَى الْقَوْمِ الْمُفْسِدِينَ ‹ 30 ›\r\n\r\nترجمه :\r\n28 - و لوط را فرستاديم هنگامى كه به قوم خود گفت : شما كار بسيار زشتى انجام مىدهيد كه احدى از مردم جهان قبل از شما آن را انجام نداده ! 29 - آيا شما به سراغ مردان مىرويد ، و راه تداوم نسل انسان را قطع مىكنيد ، و در مجلستان اعمال منكر انجام مىدهيد ؟ ! ، اما پاسخ قومش جز اين چيزى نبود كه گفتند :\r\nاگر راست مىگويى عذاب الهى را براى ما بياور ! 30 - ( لوط ) عرض كرد : پروردگارا مرا در برابر اين قوم مفسد يارى فرما .\r\n\r\nتفسير : آلوده دامنان خيره سر !\r\nبعد از بيان گوشه اى از ماجراى ابراهيم ع به سراغ ذكر بخشى از سرگذشت پيامبر هم عصرش لوط ع مىپردازد و مىفرمايد : « ما لوط را فرستاديم به خاطر\r\n","description":"","footnote":"","page_name":" 253 ","page_number":253},
  {"content":"\r\nبياور هنگامى را كه به قومش گفت : شما كار بسيار زشتى را انجام مىدهيد كه احدى از جهانيان تا كنون مرتكب آن نشده است « ! ( * ( وَلُوطاً إِذْ قالَ لِقَوْمِه إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ) * ) ( 1 ) .\r\n« فاحشه » - چنان كه قبلا هم گفته‌ايم از ماده « فحش » در اصل به معنى هر فعل يا سخن بسيار زشت و زننده است ، و در اينجا كنايه از « همجنسگرايى » است .\r\nاز جمله ما * ( سَبَقَكُمْ بِها مِنْ أَحَدٍ مِنَ الْعالَمِينَ ) * به خوبى استفاده مىشود كه اين عمل زشت و ننگين لا اقل به صورت همگانى و عمومى و در آن شكل زننده در ميان هيچ قوم و ملتى سابقه نداشته است .\r\nدر حالات قوم لوط نوشته‌اند يكى از عوامل اصلى آلودگى آنها به اين گناه اين بود كه آنها مردمى بخيل بودند ، و چون شهرهاى آنها بر سر راه كاروانهاى شام قرار داشت آنها با انجام اين عمل نسبت به بعضى از عابرين و ميهمانان آنها را از خود متنفر كردند ، ولى كمكم تمايلات همجنسگرايى در ميان خود آنها قوت گرفت و در لجنزار « لواط » فرو رفتند .\r\nبه هر حال آنها هم بار گناه خويش را بر دوش مىكشند و هم بار گناه كسانى را كه در آينده از عمل آنها پيروى مىكنند ( بى آنكه از گناه آنان چيزى كاسته شود ) چرا كه بنيانگذار اين سنت شوم و پليد بودند ، و مىدانيم هر كس سنتى بگذارد در اعمال كسانى كه به آن عمل كنند سهيم است .\r\n« لوط » ع اين پيامبر بزرگ سپس مقصد خود را فاشتر بيان ساخت و گفت : « آيا شما به سراغ مردان مىرويد » ؟ ! ( * ( أَ إِنَّكُمْ لَتَأْتُونَ الرِّجالَ ) * ) .\r\n\r\n","description":"","footnote":"\r\n( 1 ) « لوطا » ممكن است عطف بر نوحا بوده باشد و بنا بر اين به منزله مفعول « ارسلنا » است بعضى نيز آن را مفعول فعل مقدرى مانند اذكر گرفته‌اند .\r\n","page_name":" 254 ","page_number":254},
  {"content":"\r\n« و آيا راه تكثير نسل انسان را قطع مىكنيد » ؟ ! ( * ( وَتَقْطَعُونَ السَّبِيلَ ) * ) ( 1 ) .\r\n« و آيا شما در مجالسى كه مركز اجتماعتان است آشكارا اعمال منكر انجام مىدهيد » ؟ ( * ( وَتَأْتُونَ فِي نادِيكُمُ الْمُنْكَرَ ) * ) .\r\n« نادى » از ماده « نداء » به معنى مجلس عمومى ، و گاه به معنى مركز تفريح است ، چون افراد در آنجا يكديگر را صدا مىزنند و ندا مىكنند .\r\nقرآن در اينجا شرح نداده است كه آنها چه منكراتى در مجالس خود انجام مىدادند ، اما ناگفته پيدا است اعمالى بوده است كه متناسب با همان عمل زشتشان بوده ، و به طورى كه در بعضى از تواريخ آمده آنها فحشهاى ركيك و كلمات زشت و زننده رد و بدل مىكردند ، با كف دست بر پشت يكديگر مىزدند قمار مىكردند ، بازيهاى بچه گانه داشتند ، مخصوصا سنگهاى كوچك به يكديگر يا به عابران پرتاب مىكردند ، انواع آلات موسيقى را به كار مىبردند ، و حتى در حضور جمع بدن خود را برهنه و گاه كشف عورت مىكردند ! ( 2 ) .\r\nدر حديثى از « ام هانى » از پيامبر اسلام ص چنين آمده است كه حضرت در پاسخ سؤال از جمله و * ( تَأْتُونَ فِي نادِيكُمُ الْمُنْكَرَ ) * فرمود :\r\nكانوا يخذفون من يمر بهم و يسخرون منه :\r\n« آنها هر كسى كه رد مىشد سنگريزه به سوى او پرتاب\r\n\r\n","description":"","footnote":"\r\n( 1 ) جمعى از مفسران در تفسير جمله « * ( وَتَقْطَعُونَ السَّبِيلَ ) * » احتمالات ديگرى نيز ذكر كرده‌اند ، از جمله : با توجه به تاريخچه اى كه در فوق براى آنها ذكر شد آن را به معنى قطع كردن راه مردم در سفرهايشان به آن منطقه تفسير كرده‌اند ، چرا كه كاروانيان براى اينكه از شر اين قوم در امان بمانند چاره اى نداشتند جز اينكه از بيراهه بروند تا به دست اين بيراهان گرفتار نشوند . بعضى ديگر آن را به معنى « سرقت اموال » مردم تفسير كرده‌اند ، ولى تفسير اول كه در بالا ذكر شد مناسبتر به نظر مىرسد ، چرا كه يكى از فلسفه‌هاى تحريم « لواط » طبق صريح روايات خطر قطع نسل آدمى است .\r\n( 2 ) سفينة البحار جلد 2 صفحه 517 .\r\n","page_name":" 255 ","page_number":255},
  {"content":"\r\nمىكردند و به باد مسخره اش مىگرفتند » ( 1 ) .\r\nاكنون ببينيم پاسخ اين قوم گمراه و ننگين در برابر سخنان منطقى حضرت لوط ع چه بود .\r\nقرآن مىگويد : « آنها جوابى جز اين نداشتند كه گفتند : اگر راست مىگويى عذاب خدا را براى ما بياور » ( * ( فَما كانَ جَوابَ قَوْمِه إِلَّا أَنْ قالُوا ائْتِنا بِعَذابِ اللَّه إِنْ كُنْتَ مِنَ الصَّادِقِينَ ) * ) .\r\nآرى آن هوسبازان كه فاقد عقل و درايت كافى بودند ، اين سخن را از روى سخريه و استهزاء در برابر دعوت معقول و منطقى لوط گفتند .\r\nو از اين پاسخ به خوبى استفاده مىشود كه لوط علاوه بر آن سخنان مستدل آنها را به عذاب دردناك الهى نيز در صورت ادامه راه خود تهديد كرده بود ، اما آنها همه را رها كردند و اين يكى را چسبيدند ، آن هم از روى مسخره و استهزاء در سوره قمر آيه 36 نيز شبيه اين مطلب آمده است وَلَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ : « لوط قومش را از عذاب ما ترسانيد ، اما آنها با بيم دهندگان به ستيز برخاستند » .\r\nضمنا اين تعبير قوم گمراه نشان مىدهد كه آنها مىخواستند از عدم نزول عذاب نتيجه گيرى كنند كه او كاذب و دروغگو است ، در حالى كه اين رحمت خدا است كه حتى به آلوده ترين اقوام فرصت و مهلت براى مطالعه ، تجديد نظر و بازگشت مىدهد .\r\nدر اينجا بود كه لوط ع دستش از همه جا كوتاه شد ، رو به درگاه خدا آورد و با قلبى آكنده از غم و اندوه « گفت : پروردگارا ! مرا بر اين قوم مفسد ، پيروز گردان » ( * ( قالَ رَبِّ انْصُرْنِي عَلَى الْقَوْمِ الْمُفْسِدِينَ ) * ) .\r\n\r\n","description":"","footnote":"\r\n( 1 ) « تفسير قرطبى » ذيل آيات مورد بحث .\r\n","page_name":" 256 ","page_number":256},
  {"content":"\r\nقومى كه روى زمين را به فساد و تباهى كشيده‌اند ، اخلاق و تقوى را بر باد داده‌اند ، عفت و پاكدامنى را پشت سر انداخته‌اند ، عدالت اجتماعى را زير پا نهاده‌اند ، و شرك و بتپرستى را با فساد اخلاق و ظلم و ستم آميخته‌اند ، و نسل انسان را به فنا و نيستى تهديد كرده‌اند ، پروردگارا ! مرا بر اين فاسدان مفسد پيروز فرما .\r\n\r\nنكته : بلاى همجنس گرايى !\r\n« همجنسگرايى » چه در ميان مردان باشد ( لواط ) و چه در ميان زنان ( مساحقه ) از بدترين انحرافات اخلاقى است كه سرچشمه مفاسد زيادى در جامعه خواهد بود .\r\nاصولا طبيعت زن و مرد آن چنان آفريده شده است كه آرامش و اشباع سالم خود را در علاقه به جنس مخالف ( از طريق ازدواج سالم ) مىبينند ، و هر گونه تمايلات جنسى در غير اين صورت ، انحراف از طبع سالم انسانى و يك نوع بيمارى روانى است كه اگر به آن ادامه داده شود روز به روز تشديد مىگردد و نتيجه اش بىميلى به « جنس مخالف » و اشباع ناسالم از طريق « جنس موافق » است .\r\nاين گونه روابط نامشروع در ارگانيسم بدن انسان و حتى در سلسله اعصاب و روح اثرات ويرانگرى دارد : مرد را از يك مرد كامل بودن ، و زن را از يك زن كامل بودن ساقط مىكند ، بطورى كه چنين زنان و مردان همجنسباز ، گرفتار ضعف جنسى شديد مىشوند و قادر نيستند پدر و مادر خوبى براى فرزندان آينده خود باشند و گاه قدرت بر توليد فرزند را به كلى از دست مىدهند .\r\nافراد « همجنسگرا » تدريجا به انزوا و بيگانگى از اجتماع و سپس بيگانگى از خويشتن رو مىآورند ، و گرفتار تضاد پيچيده روانى مىشوند ، و اگر\r\n","description":"","footnote":"","page_name":" 257 ","page_number":257},
  {"content":"\r\nبه اصلاح خويش نپردازند ممكن است به بيماريهاى جسمى و روانى مختلفى گرفتار شوند .\r\nبه همين دليل و به دلائل اخلاقى و اجتماعى ديگر ، اسلام شديدا همجنس گرايى را در هر شكل و صورت تحريم كرده ، و براى آن مجازاتى شديد كه گاه به سرحد اعدام مىرسد قرار داده است .\r\nموضوع مهم اين است كه بى بند و بارى و تنوعطلبى بيمارگونه دنياى متمدن مادى ، بسيارى از پسران و دختران را به سوى اين انحراف بزرگ مىكشاند ، نخست پسران را تشويق به لباسهاى جلف و زنانه و خودآرايى مخصوص و دختران را به لباسهاى پسرانه دعوت مىكند ، و از اينجا انحراف و همجنس گرايى شروع مىشود تا جايى كه به وقيحترين اعمال در اين زمينه ، شكل قانونى مىدهند و از هر گونه پيگرد و مجازات بر كنار مىدانند كه قلم از شرح و وصف آن شرم دارد ( 1 ) .\r\n\r\n","description":"","footnote":"\r\n( 1 ) در زمينه تحريم و فلسفه تحريم همجنسگرايى در اسلام بحث مشروحى در جلد نهم صفحه 192 به بعد ( ذيل آيه 81 سوره هود ) داشته‌ايم .\r\n","page_name":" 258 ","page_number":258},
  {"content":"\r\n\r\n[ سوره العنكبوت ‹ 29 › : آيات 31 تا 35 
  ]\r\nوَ لَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ ‹ 31 › قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ ‹ 32 › وَلَمَّا أَنْ جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً وَقالُوا لا تَخَفْ وَلا تَحْزَنْ إِنَّا مُنَجُّوكَ وَأَهْلَكَ إِلَّا امْرَأَتَكَ كانَتْ مِنَ الْغابِرِينَ ‹ 33 › إِنَّا مُنْزِلُونَ عَلى أَهْلِ هذِه الْقَرْيَةِ رِجْزاً مِنَ السَّماءِ بِما كانُوا يَفْسُقُونَ ‹ 34 › وَلَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ ‹ 35 ›\r\n\r\nترجمه :\r\n31 - هنگامى كه فرستادگان ما ( از فرشتگان ) به سراغ ابراهيم با بشارت ( به تولد فرزند براى او ) آمدند ، گفتند : ما اهل اين شهر و آبادى را ( اشاره به شهرهاى قوم لوط ) هلاك خواهيم كرد چرا كه اهل آن ستمگرند .\r\n","description":"","footnote":"","page_name":" 259 ","page_number":259},
  {"content":"\r\n32 - ( ابراهيم ) گفت : در اين آبادى لوط است ، گفتند ما به كسانى كه در آن است آگاه تريم ! ما او و خانواده اش را نجات مىدهيم ، جز همسرش را كه در ميان قوم باقى خواهد ماند .\r\n33 - هنگامى كه فرستادگان ما نزد لوط آمدند از ديدن آنها اندوهگين شد ، گفتند ، نترس و غمگين مباش ، ما تو و خانواده ات را نجات خواهيم داد ، جز همسرت را كه در ميان قوم باقى مىماند .\r\n34 - ما بر اهل اين شهر و آبادى عذابى از آسمان به خاطر فسقشان فرو خواهيم ريخت .\r\n35 - ما از آن آبادى نشانه روشنى و درس عبرتى براى كسانى كه تعقل مىكنند باقى گذارديم .\r\n\r\nتفسير : و اينهم سرنوشت آلودگان !\r\nسرانجام دعاى لوط مستجاب شد و فرمان مجازات سخت و سنگين اين قوم تبهكار از سوى پروردگار صادر گرديد ، فرشتگانى كه مامور عذاب بودند قبل از آنكه به سرزمين لوط ع براى انجام ماموريت خود بيايند به سرزمينى كه ابراهيم ع در آن بود براى اداى رسالتى ديگر ، يعنى بشارت ابراهيم ع به تولد فرزندان رفتند .\r\nآيات فوق نخست داستان برخورد آنها را با ابراهيم ع بيان مىكند و مىگويد : « هنگامى كه فرستادگان ما به سراغ ابراهيم با بشارت آمدند ( و او را به تولد اسحاق و يعقوب نويد دادند ) افزودند ، ما اهل اين شهر و آبادى را ( اشاره به شهرهاى قوم لوط ) هلاك خواهيم كرد چرا كه اهل آن ظالم و ستمگرند » ( * ( وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ ) * ) .\r\nتعبير به « هذه القرية » ( اين آبادى ) دليل بر اين است كه شهرهاى قوم لوط در مجاورت سرزمين ابراهيم بود .\r\n","description":"","footnote":"","page_name":" 260 ","page_number":260},
  {"content":"\r\nو تعبير به « ظالم » به خاطر آن است كه آنها ، هم بر خويشتن ظلم مىكردند كه راه شرك و فساد اخلاق و بىعفتى را پيش گرفته بودند ، و هم بر ديگران كه ظلم و ستم آنها حتى شامل عابرين و كاروانهايى كه از آن سرزمين عبور مىكردند مىشد .\r\nهنگامى كه ابراهيم اين سخن را شنيد نگران لوط پيامبر بزرگ خدا شد و « گفت : در اين آباديها لوط است » ! ( * ( قالَ إِنَّ فِيها لُوطاً ) * ) .\r\nسرنوشت او چه خواهد شد ؟ ! اما فورا در پاسخ او گفتند : نگران مباش « ما به كسانى كه در اين سرزمين هستند آگاه تريم » ( * ( قالُوا نَحْنُ أَعْلَمُ بِمَنْ فِيها ) * ) .\r\nما هرگز تر و خشك را با هم نمىسوزانيم و برنامه ما كاملا دقيق و حساب شده است .\r\nو افزودند : « ما قطعا لوط و خانواده اش را نجات خواهيم داد ، جز همسرش كه در ميان قوم باقى خواهد ماند » ! ( * ( لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ ) * ) .\r\nاز اين آيه به خوبى استفاده مىشود كه در تمام آن شهرها و آباديها تنها يك خانواده مؤمن و پاك بود ، و خداوند هم به موقع آنها را رهايى بخشيد ، چنان كه در آيه 36 سوره ذاريات مىخوانيم : فَما وَجَدْنا فِيها غَيْرَ بَيْتٍ مِنَ الْمُسْلِمِينَ :\r\n« ما در آنجا جز يك خانواده مسلمان نيافتيم » و تازه همسر لوط نيز از صف مؤمنان خارج بود و لذا محكوم به عذاب شد .\r\nتعبير به « غابرين » جمع « غابر » به معنى كسى است كه همراهانش بروند و او بماند ، زنى كه در خانواده نبوت بوده نمىبايست از « مسلمين و مؤمنين » جدا شود ، اما كفر و شرك و بتپرستى او سبب جداييش گرديد .\r\nو از اينجا روشن مىشود كه انحراف او تنها از نظر عقيده بود ، بعيد نيست\r\n","description":"","footnote":"","page_name":" 261 ","page_number":261},
  {"content":"\r\nاين انحراف را از محيط خود گرفته باشد ، و در آغاز مؤمن و موحد بوده است و به اين ترتيب ايرادى متوجه لوط نخواهد شد كه چرا با چنين زنى ازدواج كرده است ؟ .\r\nضمنا اگر مؤمنان ديگرى به لوط گرويده بودند حتما قبل از اين ماجرا از آن سرزمين آلوده هجرت كرده بودند ، تنها لوط بود و خانواده اش كه مىبايست تا آخرين ساعتى كه احتمال تاثير تبليغ و انذار مىداد در آنجا بماند .\r\nدر اينجا سؤالى پيش مىآيد و آن اينكه مگر ابراهيم احتمال مىداد كه عذاب الهى دامن لوط را هم بگيرد كه در برابر فرشتگان از وضع لوط اظهار نگرانى كرد و آنها به او اطمينان دادند كه لوط نجات مىيابد ؟\r\nپاسخ روشن اين سؤال اين است كه ابراهيم ع مطلب را مىدانست ولى براى اطمينان قلبش سؤال مىكند ، چنان كه نظير آن را همين پيامبر بزرگ در مورد معاد دارد كه خداوند به وسيله زنده كردن مرغان منظره معاد را پيش روى او مجسم مىسازد .\r\nولى مفسر بزرگ علامه طباطبائى معتقد است كه منظور ابراهيم اين بود كه وجود لوط ع را در ميان اين قوم دليلى براى رفع عذاب از آنها بگيرد ، و از آيه 74 - 76 سوره هود نيز براى اين مقصد كمك مىگيرد ، زيرا اين آيات مىگويد : « ابراهيم مىخواست مجازات اين قوم به تاخير افتد شايد نور هدايت در قلبشان پرتوافكن شود ، ولى با اين جواب روبرو شد كه اصرار در اين موضوع نكن كه وضع آنها از اين حرفها گذشته ، و مجازاتشان قطعى و لا يتغير است ( 1 ) .\r\nاما به اعتقاد ما پاسخى كه فرشتگان در اينجا در مورد آزادى لوط و خانواده اش دادند به خوبى نشان مىدهد كه در اين آيات تنها سخن از لوط در ميان بوده است ، اما آيات سوره هود مطلب جداگانه اى را تعقيب مىكند ، و همانگونه\r\n\r\n","description":"","footnote":"\r\n( 1 ) الميزان جلد 16 صفحه 129 .\r\n","page_name":" 262 ","page_number":262},
  {"content":"\r\nكه گفتيم ابراهيم اين سؤال را تنها براى كسب اطمينان بيشتر مطرح كرد ( دقت كنيد ) .\r\nگفتگوى فرشتگان با ابراهيم در اينجا پايان گرفت و آنها روانه ديار لوط ع شدند .\r\nقرآن مىگويد : « هنگامى كه فرستادگان ما نزد لوط آمدند از ديدن آنها اندوهگين و بىطاقت شد » ( * ( وَلَمَّا أَنْ جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً ) * ) .\r\nتمام ناراحتى او از اين بود كه آنها را نمىشناخت ، آنها به صورت جوانانى خوش قيافه بودند ، و آمدن چنين ميهمانانى در چنان محيط آلوده اى ، ممكن بود براى لوط موجب دردسر و احتمالا آبروريزى نزد ميهمانان شود ، لذا سخت در فكر فرو رفت كه عكس العمل قوم گمراه و ننگين و بى شرم در برابر اين ميهمانان چه خواهد بود ؟ ! « سيئ » از ماده « ساء » به معنى بد حال شدن است ، و « ذرع » به معنى « قلب » يا خلق است ، بنا بر اين « * ( ضاقَ بِهِمْ ذَرْعاً ) * » يعنى دلتنگ و ناراحت شد .\r\nبعضى از مفسران گفته‌اند كه اين كلمه در اصل به معنى « فاصله ميان دستهاى شتر هنگام راه رفتن » است ، و از آنجا كه هر گاه بار سنگينى بر پشت او بگذارند ، فاصله گامهاى خود را كمتر و تنگتر مىكند ، اين جمله ( ضاق ذرعا ) به عنوان كنايه از حادثه سنگين و طاقتفرسا ذكر مىشود .\r\nولى ميهمانان كه ناراحتى او را درك كردند به زودى خود را معرفى نموده و او را از نگرانى بيرون آوردند : « گفتند : نترس ، و غمگين مباش ( كارى از اين بيشرمان ساخته نيست ، و به زودى همگى نابود خواهند شد ) ما تو و خانواده ات را نجات خواهيم داد ، جز همسرت كه در ميان آنها مىماند » ( و هلاك مىشود )\r\n","description":"","footnote":"","page_name":" 263 ","page_number":263},
  {"content":"\r\n( * ( وَقالُوا لا تَخَفْ وَلا تَحْزَنْ إِنَّا مُنَجُّوكَ وَأَهْلَكَ إِلَّا امْرَأَتَكَ كانَتْ مِنَ الْغابِرِينَ ) * ) .\r\nالبته از آيات سوره هود به خوبى استفاده مىشود هنگامى كه آن قوم بىآزرم از وجود ميهمانهاى لوط ع با خبر شدند به سرعت به سراغ او آمدند و در نظر داشتند مزاحم آنان شوند ، لوط كه هنوز فرشتگان را نشناخته بود ، سخت ناراحت شد گاه با توسل به نصيحت ، و گاه به تهديد ، و گاه از طريق تحريك و جدان آنها كه آيا يك مرد رشيد در ميان شما وجود ندارد ؟ ! و گاه از طريق پيشنهاد ازدواج دخترانش با آنها ، خواست آنان را از اين كار بازدارد ، اما اين بيشرمان به هيچ چيز قانع نبودند و تنها به هدف ننگين خود مىانديشيدند ! ولى رسولان پروردگار خود را به لوط ع معرفى كرده و از طريق اعجاز الهى چشمان آن قوم مهاجم را نابينا ساختند و آب سردى بر قلب سوخته اين پيامبر بزرگ ريختند ( 1 ) .\r\nقابل توجه اينكه رسولان پروردگار به لوط گفتند : « نترس » و « غمگين مباش » در اينكه ميان اين دو كلمه ( خوف و حزن ) چه تفاوتى وجود دارد در تفسير الميزان چنين آمده كه « خوف » در مورد حوادث ناگوار احتمالى است و « حزن » در موارد قطعى .\r\nبعضى « خوف » را مربوط به حوادث آينده مىدانند ، و « غم » را متعلق به حوادث گذشته .\r\nاين احتمال نيز وجود دارد كه « خوف » در مورد مسائل « خطرناك » است اما غم مربوط به حوادث « دردناك » ، هر چند خطرى در آن وجود نداشته باشد .\r\nدر اينجا اين سؤال پيش مىآيد كه بر طبق آيات سوره هود ، ترس و اندوه\r\n\r\n","description":"","footnote":"\r\n( 1 ) شرح اين ماجرا را در جلد 9 صفحه 178 به بعد ذيل آيات 77 تا 81 سوره هود بيان كرديم .\r\n","page_name":" 264 ","page_number":264},
  {"content":"\r\nلوط مربوط به خودش نبوده ، بلكه از اين بيم داشت كه مزاحم ميهمانهايش شوند اما جوابى كه فرشتگان دادند ، مربوط به نجات لوط و خانواده اش بود و اين دو با هم سازگار نيست .\r\nپاسخ اين سؤال را از آيه 81 سوره هود اجمالا مىتوان استفاده كرد ، زيرا هنگامى كه قوم بىشرم براى دست دراز كردن به سوى ميهمانها آمدند فرشتگان به لوط گفتند : « اين قوم به تو دسترسى پيدا نخواهند كرد » يعنى ما كه سهل است ، آزارى به تو نيز نمىتوانند برسانند ، بنا بر اين فرشتگان ، نجات خود را مسلم گرفتند - و راستى هم مسلم بود - تنها بشارت را روى نجات لوط و خانواده اش متمركز كردند .\r\nبعد براى اينكه سرنوشت اين گروه آلوده به ننگ را در برنامه ماموريت خود روشنتر سازند افزودند : « ما بر اهل اين شهر و آبادى عذابى از آسمان به خاطر فسق و گناهشان فرو خواهيم ريخت » ! ( * ( إِنَّا مُنْزِلُونَ عَلى أَهْلِ هذِه الْقَرْيَةِ رِجْزاً مِنَ السَّماءِ بِما كانُوا يَفْسُقُونَ ) * ) .\r\nمنظور از « قريه » همان شهر « سدوم » و شهرها و آباديهاى اطراف آنها است كه قوم لوط در آن مىزيستند و بعضى تعداد جمعيت آنها را هفتصد هزار نفر شمرده‌اند . ( 1 )\r\nو منظور از « رجز » در اينجا « عذاب » است ( معنى اصلى « رجز » اضطراب است ، سپس به هر چيزى كه موجب اضطراب مىگردد رجز مىگويند و لذا عرب آن را در معانى زيادى مانند بلاهاى سخت ، طاعون ، برف و تگرگ شديد ، بت ، وسوسه شيطان و عذاب الهى به كار مىبرد ) .\r\nجمله « * ( بِما كانُوا يَفْسُقُونَ ) * » علت مجازات دردناك آنها را كه فسق\r\n\r\n","description":"","footnote":"\r\n( 1 ) روح البيان جلد 6 صفحه 467 .\r\n","page_name":" 265 ","page_number":265},
  {"content":"\r\nو نافرمانى خدا بود بيان مىكند ، و تعبير به فعل مضارع « يفسقون » دليل بر استمرار و ادامه كارهاى زشتشان است .\r\nاين تعبير بيانگر اين واقعيت است كه اگر از ادامه گناه ، خوددارى مىكردند و به راه حق و تقوا و پاكى باز مىگشتند گرفتار چنين عذابى نمىشدند و گذشته آنان بخشوده مىشد .\r\nدر اينجا چگونگى عذاب دردناك آنها توضيح داده نشده ، همين اندازه مىفرمايد : « ما از آن آباديها ( از ويرانه‌هاى درهم ريخته و شهرهاى بلا ديده و نابود شده ) آنها درس عبرت و نشانه روشنى براى كسانى كه انديشه مىكنند باقى گذارديم » ( * ( وَلَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ ) * ) .\r\nولى در همان سوره هود آيه 82 و همچنين سوره اعراف 84 ، شرح عذاب آنها داده شده است ، كه نخست زلزله شديدى شهرهاى آنها را به كلى زير و رو كرد ، و سپس بارانى از سنگهاى آسمانى بر آنها فرو ريخت ، به گونه اى كه بدنها و ويرانه‌هاى خانه‌ها و قصرهاشان زير آن مدفون گشت .\r\nتعبير به « آية بينة » ( نشانه روشنى ) اشاره به آثار باقيمانده شهر « سدوم » است كه طبق آيات قرآن در مسير راه كاروانهاى مردم حجاز قرار داشت ، و تا زمان ظهور پيامبر اسلام ص نيز باقى بود ، چنان كه در آيه 76 سوره حجر مىخوانيم : وَإِنَّها لَبِسَبِيلٍ مُقِيمٍ : « آثار آن بر سر راه كاروانيان برقرار است » و در آيه 137 و 138 صافات چنين آمده : وَإِنَّكُمْ لَتَمُرُّونَ عَلَيْهِمْ مُصْبِحِينَ وَبِاللَّيْلِ أَ فَلا تَعْقِلُونَ : « شما صبح و شام از كنار آنها مىگذريد آيا انديشه نمىكنيد » ؟ !\r\n","description":"","footnote":"","page_name":" 266 ","page_number":266},
  {"content":"\r\n\r\n[ سوره العنكبوت ‹ 29 › : آيات 36 تا 40 
  ]\r\nوَ إِلى مَدْيَنَ أَخاهُمْ شُعَيْباً فَقالَ يا قَوْمِ اعْبُدُوا اللَّه وَارْجُوا الْيَوْمَ الآخِرَ وَلا تَعْثَوْا فِي الأَرْضِ مُفْسِدِينَ ‹ 36 › فَكَذَّبُوه فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ‹ 37 › وَعاداً وَثَمُودَ وَقَدْ تَبَيَّنَ لَكُمْ مِنْ مَساكِنِهِمْ وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَكانُوا مُسْتَبْصِرِينَ ‹ 38 › وَقارُونَ وَفِرْعَوْنَ وَهامانَ وَلَقَدْ جاءَهُمْ مُوسى بِالْبَيِّناتِ فَاسْتَكْبَرُوا فِي الأَرْضِ وَما كانُوا سابِقِينَ ‹ 39 › فَكُلاًّ أَخَذْنا بِذَنْبِه فَمِنْهُمْ مَنْ أَرْسَلْنا عَلَيْه حاصِباً وَمِنْهُمْ مَنْ أَخَذَتْه الصَّيْحَةُ وَمِنْهُمْ مَنْ خَسَفْنا بِه الأَرْضَ وَمِنْهُمْ مَنْ أَغْرَقْنا وَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ‹ 40 ›\r\n","description":"","footnote":"","page_name":" 267 ","page_number":267},
  {"content":"\r\n\r\nترجمه :\r\n36 - ما به سوى مدين برادرشان شعيب را فرستاديم ، گفت : اى قوم من ! خدا را بپرستيد و به روز بازپسين اميدوار باشيد ، و در زمين فساد نكنيد .\r\n37 - آنها او را تكذيب كردند و به اين سبب زلزله آنها را فرو گرفت و در خانه‌هاى خود به رو در افتادند و مردند .\r\n38 - ما طايفه عاد و ثمود را نيز هلاك كرديم ، و مساكن ( ويران شده ) آنها براى شما آشكار است ، شيطان اعمالشان را براى آنها زينت كرده بود ، لذا آنان را از راه بازداشت در حالى كه مىديدند ! 39 - * ( قارُونَ وَفِرْعَوْنَ وَهامانَ ) * را نيز هلاك كرديم ، موسى با دلائل روشن به سراغ آنها آمد اما آنها در زمين برترىجويى كردند ، ولى نتوانستند بر خدا پيشى گيرند .\r\n40 - ما هر يك از آنها را به گناهشان گرفتيم ، بر بعضى از آنها طوفانى توأم با سنگريزه فرستاديم ، و بعضى از آنها را صيحه آسمانى فرو گرفت ، و بعضى ديگر را در زمين فرو برديم ، و بعضى را غرق كرديم ، خداوند هرگز به آنها ستم نكرد ، ولى آنها خودشان بر خويشتن ستم نمودند .\r\n\r\nتفسير : هر گروه ستمگر به نوعى مجازات شدند\r\nبعد از داستان لوط و قومش نوبت به اقوام ديگرى همچون « قوم شعيب » و « عاد » و « ثمود » و « قارون » و « فرعون » مىرسد كه در آيات مورد بحث به هر كدام اشاره فشرده و كوتاهى براى يك نتيجه گيرى كلى شده است .\r\nنخست مىگويد : « ما به سوى » مدين « برادرشان شعيب را فرستاديم » ( * ( وَإِلى مَدْيَنَ أَخاهُمْ شُعَيْباً ) * ) ( 1 ) .\r\nتعبير به برادر ، چنان كه بارها گفته‌ايم ، اشاره به نهايت محبت اين پيامبران نسبت به امتهايشان و عدم سلطه جويى است ، البته اين پيامبران غالبا پيوند\r\n\r\n","description":"","footnote":"\r\n( 1 ) اين جمله عطف است بر جمله « و لقد ارسلنا نوحا » و ما بعد آن .\r\n","page_name":" 268 ","page_number":268},
  {"content":"\r\nخويشاوندى با اقوامشان نيز داشتند .\r\n« مدين » شهرى است در جنوب غربى اردن كه امروز به نام « معان » خوانده مىشود ، در شرق « خليج عقبه » قرار گرفته ، و حضرت شعيب و قومش در آنجا مىزيستند ( 1 ) .\r\n« شعيب » مانند ساير پيامبران بزرگ خدا دعوت خود را از اعتقاد به مبدأ و معاد كه پايه و اساس هر دين و آئين است آغاز كرد ، « گفت اى قوم من ! خدا را بپرستيد و به روز قيامت اميدوار باشيد » ( * ( فَقالَ يا قَوْمِ اعْبُدُوا اللَّه وَارْجُوا الْيَوْمَ الآخِرَ ) * ) .\r\nايمان به مبدأ سبب مىشود كه انسان احساس مراقبت دقيقى به طور دائم از ناحيه پروردگار بر اعمال خود داشته باشد ، و ايمان به معاد انسان را به ياد دادگاه عظيمى مىاندازد كه همه چيز بى كم و كاست در آن مورد بررسى قرار خواهد گرفت .\r\nاعتقاد به اين دو اصل مسلما در تربيت و اصلاح انسان تاثير فوق العاده اى خواهد داشت .\r\nدستور سوم « شعيب » يك دستور جامع عملى بود كه تمام برنامه‌هاى اجتماعى را در برمىگيرد گفت : « سعى در فساد در زمين مكنيد » ( * ( وَلا تَعْثَوْا فِي الأَرْضِ مُفْسِدِينَ ) * ) .\r\nفساد مفهوم وسيعى دارد كه هر گونه نابسامانى و ويرانگرى و انحراف و ظلم را در بر مىگيرد و نقطه مقابل آن صلاح و اصلاح است كه تمام برنامه‌هاى سازنده در مفهوم آن جمع است .\r\n« تعثوا » از ماده « عثى » به معنى توليد فساد كردن است ، منتها اين\r\n\r\n","description":"","footnote":"\r\n( 1 ) در باره « مدين » شرح مبسوطى ذيل آيه 23 سوره قصص در همين جلد از تفسير نمونه داشتيم .\r\n","page_name":" 269 ","page_number":269},
  {"content":"\r\nتعبير بيشتر در مورد مفاسد اخلاقى گفته مىشود ، بنا بر اين ذكر كلمه « مفسدين » بعد از آن جنبه تاكيد دارد .\r\nاما آن گروه بجاى اينكه اندرزهاى اين مصلح بزرگ را به گوش جان بشنوند در مقام مخالفت برآمده « او را تكذيب كردند » ( * ( فَكَذَّبُوه ) * ) .\r\n« اين عمل سبب شد كه زلزله شديدى آنها را فرو گرفت » ! ( * ( فَأَخَذَتْهُمُ الرَّجْفَةُ ) * ) .\r\n« و آنها بر اثر اين حادثه در خانه‌هاى خود به رو افتادند و مردند » ! ( * ( فَأَصْبَحُوا فِي دارِهِمْ جاثِمِينَ ) * ) .\r\n« جاثم » از ماده « جثم » ( بر وزن چشم ) به معنى نشستن روى زانو ، و توقف در يك مكان است ، بعيد نيست اين تعبير اشاره به آن باشد كه آنها در موقع وقوع اين زلزله شديد در خواب بودند ، ناگهان به پا خاستند ، همين كه بر سر زانو نشستند حادثه به آنها مهلت نداد و با فرو ريختن ديوارها و صاعقه اى كه با آن زلزله مرگبار همراه بود ، جان خود را از دست دادند ( 1 ) .\r\nآيه بعد سخن از قوم « عاد » و « ثمود » مىگويد ، بى آنكه از پيامبر آنها ( هود و صالح ) ، و گفتگوهايشان با اين دو قوم سركش سخنى به ميان آورد ، چرا كه اقوامى بودند شناخته شده و داستان پيامبرشان در آيات ديگر قرآن كرارا آمده است ، مىفرمايد : « ما طايفه عاد و ثمود را هلاك كرديم » ( * ( وَعاداً وَثَمُودَ ) * ) ( 2 ) .\r\n\r\n","description":"","footnote":"\r\n( 1 ) شرح ماجراى دردناك قوم « شعيب » در ذيل آيات 84 تا 95 سوره هود ( جلد نهم صفحه 199 تا 221 ) آمده است .\r\n( 2 ) عادا و ثمود مفعول فعل « اهلكنا » است كه در تقدير است و از آيه قبل استفاده مىشود و بعضى آن را مفعول « اذكر » دانسته‌اند .\r\n","page_name":" 270 ","page_number":270},
  {"content":"\r\nسپس مىافزايد : « مساكن و جايگاههاى آنها براى شما آشكار است » ( و ويرانه‌هاى شهرهايشان در سرزمين حجر و يمن بر سر راهتان ) ( * ( وَقَدْ تَبَيَّنَ لَكُمْ مِنْ مَساكِنِهِمْ ) * ) .\r\nشما همه سال در مسافرتهايتان براى تجارت ، به سوى يمن و شام ، از سرزمين « حجر » كه در شمال جزيره عرب ، و « احقاف » كه در جنوب و نزديكى يمن قرار دارد مىگذريد و ويرانه‌هاى شهرهاى عاد و ثمود را با چشم خود تماشا مىكنيد ، چرا عبرت نمىگيريد ؟ ! سپس به علت اصلى بدبختى آنها اشاره كرده مىگويد : « شيطان اعمالشان را براى آنها زينت كرده بود ، و در نتيجه آنها را از راه حق بازداشته بود » ( * ( وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ ) * ) .\r\n« در حالى كه چشم بينا و عقل و خرد داشتند » ، فطرت آنها بر توحيد و تقوى بود ، و پيامبران الهى نيز به قدر كافى راه را به آنها نشان داده بودند ( * ( وَكانُوا مُسْتَبْصِرِينَ ) * ) .\r\nبعضى از مفسران اين جمله را به معنى داشتن چشم بينا و عقل و درك كافى ، و بعضى به معنى دارا بودن فطرت سالم ، و بعضى به معنى استفاده از راهنمايى پيامبران دانسته‌اند .\r\nهيچ مانعى ندارد كه همه اينها در معنى آيه جمع باشد ، اشاره به اينكه آنها جاهل قاصر نبودند ، بلكه قبلا به خوبى حق را مىشناختند ، و جدان بيدار داشتند ، عقل و خرد كافى ، و پيامبران به آنها اتمام حجت كردند ، ولى با اينهمه نداى عقل و و جدان ، دعوت انبياء را رها كرده به دنبال وسوسه‌هاى شيطانى افتادند و روز به روز اعمال زشت و شومشان در نظرشان زيباتر جلوه كرد ، و بجايى رسيدند كه راهى براى بازگشت نبود ، قانون آفرينش ، اين چوبهاى خشك و بى بار و بر را به آتش كشيد كه « سزا خود همين است مربى برى را » !\r\n","description":"","footnote":"","page_name":" 271 ","page_number":271},
  {"content":"\r\nآيه بعد از سه نفر از گردنكشان كه هر كدام نمونه بارزى از يك قدرت شيطانى بودند نام مىبرد مىگويد : « و قارون و فرعون و هامان را نيز هلاك كرديم » ( * ( وَقارُونَ وَفِرْعَوْنَ وَهامانَ ) * ) ( 1 ) .\r\nقارون مظهر ثروت توأم با غرور و خودخواهى و غفلت ، فرعون مظهر قدرت استكبارى توأم با شيطنت ، و هامان الگويى براى معاونت از ظالمان مستكبر بود .\r\nسپس مىافزايد : « موسى با دلائل روشن به سراغ اين سه آمد و حجت را بر آنها تمام كرد » ( * ( وَلَقَدْ جاءَهُمْ مُوسى بِالْبَيِّناتِ ) * ) .\r\n« اما آنها راه استكبار و غرور و سركشى را در زمين پيش گرفتند » ( * ( فَاسْتَكْبَرُوا فِي الأَرْضِ ) * ) .\r\nقارون تكيه بر ثروت و زينت و گنجها و علم و دانشش كرد ، و فرعون و هامان تكيه بر لشكر و قدرت نظامى و نيروى تبليغاتى عظيم در ميان توده‌هاى ناآگاه .\r\nولى « آنها با اينهمه نتوانستند بر خدا پيشى گيرند و از چنگال قدرت او فرار كنند » ( * ( وَما كانُوا سابِقِينَ ) * ) .\r\nخداوند فرمان نابودى قارون را به زمينى داد كه مهد آسايش او بود ، و فرمان نابودى فرعون و هامان را به آبى كه مايه حيات است ، خدا براى نابودى آنها لشكرهاى آسمان و زمين را بسيج نكرد ، بلكه آنچه مايه حيات آنها بود فرمان مرگ آنها را اجرا كرد ! ( 2 ) .\r\n« سابقين » جمع « سابق » به معنى كسى است كه پيشى مىگيرد و جلو\r\n\r\n","description":"","footnote":"\r\n( 1 ) اين سه كلمه نيز مفعول فعل مقدرى است ( اهلكنا ) كه از آيات گذشته استفاده شد و بعضى آنها را مفعول اذكر مىدانند .\r\n( 2 ) شرح ماجراى زندگى قارون در هفت آيه سوره قصص از 76 - 81 آمده ، و هلاكت فرعون و فرعونيان در تفسير سوره قصص در همين جلد از تفسير نمونه ، و در جلد ششم در تفسير سوره اعراف ذكر شده است .\r\n","page_name":" 272 ","page_number":272},
  {"content":"\r\nمىافتد ، و اگر مىفرمايد : آنها پيشى نگرفتند مفهومش اين است آنها نتوانستند از قلمرو قدرت خدا با امكاناتى كه در اختيار داشتند بگريزند ، و از عذاب الهى رهايى يابند ، بلكه در همان لحظه اى كه خداوند اراده كرد آنها را به ديار عدم با ذلت و زبونى فرستاد .\r\nچنان كه در آيه بعد مىفرمايد : « ما هر يك از آنها را به گناهش گرفتيم » ( * ( فَكُلًّا أَخَذْنا بِذَنْبِه ) * ) .\r\nو از آنجا كه در حقيقت چهار گروه در دو آيه قبل ذكر شده بود كه مجازاتشان بيان نگرديده ( « قوم عاد و قوم ثمود » « * ( قارُونَ » وَ « فِرْعَوْنَ وَهامانَ ) * » ) در دنباله آيه مجازاتهاى آنها را به ترتيب بيان كرده و مىگويد :\r\n« بر بعضى از آنها طوفانى شديد و كوبنده توأم با سنگريزه فرستاديم » ( * ( فَمِنْهُمْ مَنْ أَرْسَلْنا عَلَيْه حاصِباً ) * ) .\r\n« حاصب » به معنى طوفانى است كه در آن سنگريزه‌ها به حركت در آيند ( « حصباء » به معنى سنگريزه است ) .\r\nمنظور از اين گروه ، قوم عاد است كه بر طبق سوره « ذاريات » و « حاقه » و « قمر » ، طوفان شديد و بسيار كوبنده اى در مدت هفت شب و هشت روز بر آنها مسلط گرديد ، خانه هاشان را درهم كوبيد ، و جسدهاشان را همچون برگهاى پائيزى به اطراف پراكنده ساخت ( سوره حاقه آيات 5 تا 7 ) .\r\n« بعضى ديگر را صيحه آسمانى فرو گرفت » ( * ( وَمِنْهُمْ مَنْ أَخَذَتْه الصَّيْحَةُ ) * ) .\r\nگفته‌ايم : صيحه آسمانى نتيجه صاعقه‌ها است كه با زمين لرزه در مركز وقوعش همراه است ، و اين عذابى بود كه براى قوم ثمود ، و بعضى اقوام ديگر نازل گرديد ، چنان كه در سوره هود آيه 67 در باره قوم ثمود مىگويد : وَأَخَذَ الَّذِينَ\r\n","description":"","footnote":"","page_name":" 273 ","page_number":273},
  {"content":"\r\nظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ .\r\n« و بعضى ديگر از آنها را در زمين فرو برديم » ( * ( وَمِنْهُمْ مَنْ خَسَفْنا بِه الأَرْضَ ) * ) .\r\nاين مجازاتى بود كه در مورد قارون ، ثروتمند مغرور مستكبر بنى اسرائيل تحقق يافت كه در آيه 81 سوره قصص به آن اشاره شده است .\r\n« و بالآخره بعضى ديگر را غرق كرديم » ( * ( وَمِنْهُمْ مَنْ أَغْرَقْنا ) * ) .\r\nمىدانيم اين اشاره به فرعون و هامان و اتباع آنها است ، كه در سوره‌هاى مختلف قرآن از آن بحث شده است .\r\nبه هر حال با توجه به اين بيان ، مجازاتهاى چهارگانه فوق به ترتيب براى گروه‌هاى چهارگانه اى است كه در دو آيه قبل ، اشاره به انحراف و گمراهى و گناه آنها شده ، بى آنكه مجازات آنها ذكر شود .\r\nاما اينكه بعضى از مفسران احتمال داده‌اند كه اين مجازاتها شامل اقوام ديگرى نيز بشود ( از جمله غرق براى قوم نوح و باران سنگ براى قوم لوط ) بسيار بعيد به نظر مىرسد ، زيرا مجازات آنها در همانجا كه قرآن شرح حالشان را داده بيان گرديد ، و نيازى به تكرار نبود ، آنچه در اين سلسله آيات بيان نشده بود ، مجازات گروه‌هاى چهارگانه اى بود كه در دو آيه اخير آمده است .\r\nدر پايان آيه براى تاكيد اين واقعيت كه اينها همه گرفتار عكس العمل كارهاى خويش شدند و محصولى را درو مىكردند كه بذر آن را خودشان پاشيده بودند ، مىفرمايد : « خداوند هرگز به آنها ظلم و ستم نكرد ، آنها بودند كه بر - خويشتن ستم كردند » ( * ( وَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ) * ) .\r\nآرى مجازاتهاى اين جهان و جهان ديگر بازتاب و تجسمى است از اعمال انسانها ، در آنجا كه تمام راههاى اصلاح و بازگشت را به روى خود ببندند .\r\nخدا عادلتر از آنست كه كوچكترين ظلم و ستمى درباره انسانى روا دارد .\r\n","description":"","footnote":"","page_name":" 274 ","page_number":274},
  {"content":"\r\nاين آيه مانند بسيارى ديگر از آيات ديگر قرآن به روشنى اصل آزادى اراده و اختيار انسان را تثبيت مىكند ، و اين حقيقت را روشن مىسازد كه تصميم گيريهاى همه جا از خود انسان است ، و خدا او را آزاد آفريده و آزاد خواسته است ، بنا بر اين اعتقاد پيروان مكتب جبر كه متاسفانه در ميان مسلمانها نيز وجود دارند با اين منطق نيرومند قرآن ابطال مىشود .\r\n","description":"","footnote":"","page_name":" 275 ","page_number":275},
  {"content":"\r\n\r\n[ سوره العنكبوت ‹ 29 › : آيات 41 تا 44 
  ]\r\nمَثَلُ الَّذِينَ اتَّخَذُوا مِنْ دُونِ اللَّه أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَإِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ ‹ 41 › إِنَّ اللَّه يَعْلَمُ ما يَدْعُونَ مِنْ دُونِه مِنْ شَيْءٍ وَهُوَ الْعَزِيزُ الْحَكِيمُ ‹ 42 › وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ ‹ 43 › خَلَقَ اللَّه السَّماواتِ وَالأَرْضَ بِالْحَقِّ إِنَّ فِي ذلِكَ لآيَةً لِلْمُؤْمِنِينَ ‹ 44 ›\r\n\r\nترجمه :\r\n41 - كسانى كه غير از خدا را اولياء خود برگزيدند ، همچون عنكبوتند كه خانه اى براى خود انتخاب كرده و سستترين خانه‌ها خانه عنكبوت است اگر مىدانستند ! 42 - خداوند آنچه را غير از او مىخوانند مىداند و او شكست ناپذير و حكيم است .\r\n43 - اينها مثالهايى است كه ما براى مردم مىزنيم و جز عالمان آن را درك نمىكنند .\r\n44 - خداوند ، آسمانها و زمين را به حق آفريد ، در اين آيتى است براى مؤمنان .\r\n","description":"","footnote":"","page_name":" 276 ","page_number":276},
  {"content":"\r\n\r\nتفسير : تكيه گاههاى سست همچون لانه عنكبوت !\r\nدر آيات گذشته سرنوشت دردناك و غمانگيز مشركان مفسد و مستكبران لجوج و ظالمان بيدادگر و خودخواه بيان شد ، به همين تناسب در آيات مورد بحث مثال جالب و گويايى براى كسانى كه غير خدا را معبود و ولى خود قرار مىدهند بيان مىكند كه هر چه درباره اين مثال بينديشيم نكات بيشترى از آن ، عائدمان مىشود .\r\nمىفرمايد : « كسانى كه غير از خدا را ولى و معبود خود برگزيدند ، همچون عنكبوتند كه خانه اى براى خود برگزيده ، و سستترين خانه‌ها ، خانه عنكبوت است ، اگر مىدانستند » ! ( * ( مَثَلُ الَّذِينَ اتَّخَذُوا مِنْ دُونِ اللَّه أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَإِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ ) * ) .\r\nچه مثال رسا و جالبى و چه تشبيه گويا و دقيقى ؟ ! درست دقت كنيد : هر حيوان و حشره اى براى خود خانه و لانه اى دارد ، اما هيچيك از اين خانه‌ها به سستى خانه عنكبوت نيست .\r\nاصولا خانه بايد ديوار و سقف و درى داشته باشد ، و صاحب آن را از حوادث حفظ كند طعمه و غذا و نيازهاى او را در خود نگاه دارد . بعضى از خانه‌ها سقف ندارند اما لا اقل ديوارى دارند يا اگر ديوار ندارند سقفى دارند .\r\nاما لانه عنكبوت كه از تعدادى تارهاى بسيار نازك ساخته شده نه ديوارى دارد ، نه سقفى ، نه حياطى و نه درى ، اينها همه از يك سو .\r\nاز سوى ديگر مصالح آن بقدرى سست و بى دوام است كه در برابر هيچ حادثه اى مقاومت نمىكند .\r\nاگر نسيم ملايمى بوزد تار و پودش را درهم مىريزد !\r\n","description":"","footnote":"","page_name":" 277 ","page_number":277},
  {"content":"\r\nاگر چند قطره باران بر آن ببارد آن را متلاشى مىكند ! كمترين شعله آتشى به آن برسد نابودش مىسازد .\r\nحتى اگر گرد و غبار بر آن بنشيند پاره پاره مىشود و از سقف خانه آويزان مىگردد .\r\nمعبودهاى دروغين اين گروه نيز نه سودى دارند و نه زيانى ، نه مشكلى را حل مىكنند ، و نه در روز بيچارگى پناهگاه كسى هستند .\r\nدرست است كه اين خانه براى عنكبوت با آن پاهاى بلند و طولانيش هم مركز استراحت است و هم در و دكان و دامى براى صيد حشرات و تحصيل غذا .\r\nولى در مقايسه با خانه‌هاى حيوانات و حشرات ديگر بى نهايت سست و بى دوام است .\r\nكسانى كه غير خدا را تكيه گاه خود قرار دهند تكيه آنها بر تار عنكبوت است .\r\nآنها كه غير از خدا را معبود خويش برگزينند تكيه آنها بر تار عنكبوت است تخت و تاج فرعونها ، اموال بى حساب قارونها ، قصرها و گنجهاى شاهان ، همه مانند تارهاى عنكبوت است .\r\nبى دوام ، سست ، غير قابل اعتماد و ناپايدار در برابر طوفان حوادث .\r\nتاريخ نيز نشان مىدهد كه به راستى هيچ يك از اين امور نمىتواند تكيه گاه انسان گردد .\r\nولى آنها كه بر ايمان و توكل بر خدا تكيه مىكنند تكيه بر سد پولادين دارند .\r\nذكر اين نكته نيز در اينجا ضرورى است : خانه عنكبوت و تارهاى او با اينكه ضرب المثل در سستى مىباشد خود از عجائب آفرينش است كه دقت در آن\r\n","description":"","footnote":"","page_name":" 278 ","page_number":278},
  {"content":"\r\nانسان را به عظمت آفريدگار آشناتر مىكند .\r\nتارهاى عنكبوت از مايع لزجى ساخته مىشود كه در حفره‌هاى بسيار كوچكى همچون سر سوزن در زير شكم او قرار دارد ، اين مايع داراى تركيب خاصى است كه هر گاه در مجاورت هوا قرار گيرد سخت و محكم مىشود .\r\nعنكبوت آن را به وسيله چنگال مخصوصش از اين حفره‌ها بيرون كشيده و تارهاى خود را از آن مىسازد .\r\nمىگويند هر عنكبوت قادر است با همين مايع بسيار مختصر كه در اختيار دارد در حدود پانصد متر از اين تارها بتند ! بعضى نوشته‌اند كه سستى اين تارها بر اثر نازكى فوق العاده است و گرنه از تار فولادينى كه به ضخامت آن باشد محكمتر است ! .\r\nعجيب اينكه اين تارها گاهى هر كدام از چهار رشته تشكيل شده و هر رشته اى نيز خود از هزار رشته ! تشكيل يافته كه هر كدام از سوراخ بسيار كوچكى كه در بدن او است بيرون مىآيد اكنون فكر كنيد هر يك از اين تارهاى فرعى چه اندازه ظريف و دقيق و باريك تهيه مىشود .\r\nعلاوه بر عجائبى كه در مصالح ساختمانى خانه عنكبوت به كار رفته ، شكل ساختمانى و مهندسى آن نيز جالب است ، اگر به خانه‌هاى سالم عنكبوت دقت كنيم منظره جالبى همچون يك خورشيد با شعاعهايش بر روى پايه‌هاى مخصوصى از همين تارها مشاهده مىكنيم البته اين خانه براى عنكبوت خانه مناسب و ايده آلى است ولى در مجموع سستتر از آن تصور نمىشود ، و اين چنين است معبودهايى كه غير از خدا مىپرستند .\r\nبا توجه به اينكه عنكبوت تنها يك نوع نيست بلكه بعضى از دانشمندان مدعى هستند كه تا كنون بيست هزار نوع عنكبوت شناخته شده است ! و هر كدام ويژگيهايى دارند عظمت قدرت خدا در آفرينش اين موجود كوچك آشكارتر مىشود .\r\n","description":"","footnote":"","page_name":" 279 ","page_number":279},
  {"content":"\r\nضمنا تعبير به « اولياء » ( جمع ولى ) به جاى « اصنام » و بتها شايد براى اشاره به اين نكته است كه نه فقط معبودهاى ساختگى كه پيشوايان و رهبران غير الهى نيز در همين حكمند .\r\nجمله * ( لَوْ كانُوا يَعْلَمُونَ ) * ( اگر مىدانستند ) كه در آخر آيه آمده است مربوط به بتها و معبودهاى دروغين است ، نه مربوط به سستى خانه عنكبوت ، چرا كه سستى آن را همه مىدانند ، بنا بر اين مفهوم جمله چنين است اگر آنها از سستى معبودان و پايگاه هايى كه غير از خدا برگزيده‌اند با خبر بودند به خوبى مىدانستند كه اينها در سستى همانند تار عنكبوتند .\r\nدر آيه بعد هشدار تهديدآميزى به اين مشركان غافل و بى خبر مىدهد مىگويد : « خداوند آنچه را آنها غير از او مىخوانند مىداند » ( * ( إِنَّ اللَّه يَعْلَمُ ما يَدْعُونَ مِنْ دُونِه مِنْ شَيْءٍ ) * ) .\r\nشرك آشكار آنها ، و شرك مخفى و پنهانشان ، هيچيك بر خدا پوشيده نيست .\r\n« و او است قادر شكست ناپذير و حكيم على الاطلاق » ( * ( وَهُوَ الْعَزِيزُ الْحَكِيمُ ) * ) .\r\nاگر مهلت به آنها مىدهد ، نه به خاطر آنست كه نمىداند يا قدرتش محدود است ، بلكه حكمت او ايجاب مىكند كه فرصت كافى دهد تا بر همه اتمام حجت شود ، و آنها كه شايسته هدايتند ، هدايت گردند .\r\nبعضى از مفسران ، اين جمله را اشاره به بهانه هايى دانسته‌اند كه مشركان براى خود مىتراشيدند و آن اينكه اگر ما اين بتها را مىپرستيم نه به خاطر خودشان است اينها در حقيقت مظهر و سمبل هستند از ستارگان آسمان ، و از پيامبران و فرشتگان ما در حقيقت براى آنها سجده مىكنيم ، و از آنها احترام به عمل مىآوريم ، و خير و شر ما و سود و زيان ما در دست آنها است .\r\nقرآن مىگويد : خدا مىداند شما چه چيزهايى را مىخوانيد ، هر كه باشند\r\n","description":"","footnote":"","page_name":" 280 ","page_number":280},
  {"content":"\r\nو هر چه باشند ، در برابر قدرت فرمان او چون تار عنكبوتند و از خود چيزى ندارند كه به شما بدهند .\r\nسومين آيه مورد بحث گويا اشاره به ايرادى است كه دشمنان پيامبر ص در برابر اين مثالها به او مىكردند و مىگفتند : چگونه ممكن است خدايى كه آفريننده زمين و آسمان است به عنكبوت و مگس و حشرات و مانند اينها مثال بزند .\r\nقرآن در پاسخ آنها مىگويد : « اينها مثالهايى است كه ما براى مردم مىزنيم و جز عالمان آن را درك نمىكنند » ( * ( وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ ) * ) .\r\nاهميت و ظرافت مثال در بزرگى و كوچكى آن نيست ، بلكه در انطباق آن بر مقصود است ، گاه كوچك بودن آن بزرگترين نقطه قوت آن است .\r\nفى المثل هنگامى كه سخن از تكيه گاههاى سست و بى اساس است ، بايد مثال را از تار عنكبوت انتخاب كرد كه بهتر از هر چيز مىتواند اين سستى و ناپايدارى و عدم ثبات را منعكس كند ، اين عين فصاحت و بلاغت است .\r\nاينجا است كه مىگويد تنها عالمان هستند كه ريزه كاريهاى مثالهاى قرآن را درك مىكنند .\r\nدر آخرين آيه مورد بحث اضافه مىكند : « خداوند آسمانها و زمين را به حق آفريده و در اين نشانه عظيمى است براى افراد با ايمان » ( * ( خَلَقَ اللَّه السَّماواتِ وَالأَرْضَ بِالْحَقِّ إِنَّ فِي ذلِكَ لآيَةً لِلْمُؤْمِنِينَ ) * ) .\r\nباطل و بيهوده در كار او راه ندارد ، اگر مثال به عنكبوت و خانه سست و بى بنيادش مىزند ، روى حساب است ، و اگر موجود كوچكى را براى تمثيل برگزيده\r\n","description":"","footnote":"","page_name":" 281 ","page_number":281},
  {"content":"\r\nبراى بيان حق است ، و گرنه او آفريننده بزرگترين كهكشانها و منظومه‌هاى آسمانى است .\r\nجالب اينكه در پايان اين چند آيه تكيه روى « علم » و « ايمان » است ، در يك جا مىفرمايد : * ( لَوْ كانُوا يَعْلَمُونَ ) * ( اگر مىدانستند ) جاى ديگرى مىفرمايد * ( وَما يَعْقِلُها إِلَّا الْعالِمُونَ ) * ( جز عالمان آگاه اين مثلها را درك نمىكنند ) .\r\nو در اينجا مىفرمايد : * ( إِنَّ فِي ذلِكَ لآيَةً لِلْمُؤْمِنِينَ ) * ( در اين نشانه بزرگى است براى افراد با ايمان ) .\r\nاشاره به اينكه چهره حق روشن و آفتابى است اما در زمينه‌هاى مستعد شكوفا مىشود ، قلبى آگاه و جستجوگر ، روحى بيدار و تسليم در مقابل حق لازم است و اگر اين كوردلان جمال حق را نمىبينند نه به خاطر خفاى آن است كه به خاطر نابينايى آنها است .\r\n","description":"","footnote":"","page_name":" 282 ","page_number":282},
  {"content":"\r\n\r\n[ سوره العنكبوت ‹ 29 › : آيه 45 
  ]\r\nاتْلُ ما أُوحِيَ إِلَيْكَ مِنَ الْكِتابِ وَأَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ وَلَذِكْرُ اللَّه أَكْبَرُ وَاللَّه يَعْلَمُ ما تَصْنَعُونَ ‹ 45 ›\r\n\r\nترجمه :\r\n45 - آنچه را از كتاب آسمانى به تو وحى شده تلاوت كن ، و نماز را بر پا دار كه نماز ( انسان را ) از زشتىها و منكرات باز مىدارد و خداوند مىداند شما چه كارهايى انجام مىدهيد .\r\n\r\nتفسير : نماز باز دارنده از زشتيها و بديها\r\nبعد از پايان بخشهاى مختلفى از سرگذشت اقوام پيشين و پيامبران بزرگ و برخورد نامطلوب آنها با اين رهبران الهى ، و پايان غمانگيز زندگى آنها ، روى سخن را - براى دلدارى و تسلى خاطر و تقويت روحيه و ارائه خط مشى كلى و جامع - به پيامبر كرده دو دستور به او مىدهد :\r\nنخست مىگويد « آنچه را از كتاب آسمانى ( قرآن ) به تو وحى شده تلاوت كن » ( * ( اتْلُ ما أُوحِيَ إِلَيْكَ مِنَ الْكِتابِ ) * ) .\r\nاين آيات را بخوان كه هر چه مىخواهى در آن است : علم و حكمت ، نصيحت و اندرز ، معيار شناخت حق و باطل ، وسيله نورانيت قلب و جان ، و مسير حركت هر گروه و هر جمعيت .\r\nبخوان و در زندگيت به كار بند ، بخوان و از آن الهام بگير ، بخوان و قلبت\r\n","description":"","footnote":"","page_name":" 283 ","page_number":283},
  {"content":"\r\nرا به نور تلاوتش روشن كن .\r\nبعد از بيان اين دستور كه در حقيقت جنبه آموزش دارد ، به دستور دوم مىپردازد كه شاخه اصلى پرورش است ، مىگويد : « و نماز را بر پا دار » ( * ( وَأَقِمِ الصَّلاةَ ) * ) .\r\nسپس به فلسفه بزرگ نماز پرداخته مىگويد : « زيرا نماز انسان را از زشتيها و منكرات باز مىدارد » ( * ( إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ ) * ) ( 1 ) .\r\nطبيعت نماز از آنجا كه انسان را به ياد نيرومندترين عامل بازدارنده يعنى اعتقاد به مبدء و معاد مىاندازد داراى اثر بازدارندگى از فحشاء و منكر است .\r\nانسانى كه به نماز مىايستد ، تكبير مىگويد ، خدا را از همه چيز برتر و بالاتر مىشمرد ، به ياد نعمتهاى او مىافتد ، حمد و سپاس او مىگويد ، او را به رحمانيت و رحيميت مىستايد ، به ياد روز جزاى او مىافتد ، اعتراف به بندگى او مىكند ، از او يارى مىجويد صراط مستقيم از او مىطلبد ، و از راه كسانى كه غضب بر آنها شده و گمراهان به خدا پناه مىبرد ( مضمون سوره حمد ) .\r\nبدون شك در قلب و روح چنين انسانى جنبشى به سوى حق و حركتى به سوى پاكى و جهشى به سوى تقوا پيدا مىشود .\r\nبراى خدا « ركوع » مىكند ، و در پيشگاه او پيشانى بر خاك مىنهد ، غرق در عظمت او مىشود و خودخواهىها و خود برتربينىها را فراموش مىكند .\r\nشهادت به يگانگى او مىدهد گواهى به رسالت پيامبر ص مىدهد .\r\nبر پيامبرش درود مىفرستد و دست به درگاه خداى بر مىدارد كه در زمره\r\n\r\n","description":"","footnote":"\r\n( 1 ) فرق ميان « فحشاء » و « منكر » در جلد 11 صفحه 370 ذيل آيه 90 سوره نحل آمده است كه در يك عبارت كوتاه مىتوان گفت : « فحشاء » اشاره به گناهان بزرگ پنهانى ، و « منكر » گناهان بزرگ آشكار است ، و يا فحشاء گناهانى است كه بر اثر غلبه قواى شهويه ، و منكر بر اثر غلبه قوه غضبيه صورت مىگيرد .\r\n","page_name":" 284 ","page_number":284},
  {"content":"\r\nبندگان صالح او قرار گيرد ( تشهد و سلام ) .\r\nهمه اين امور موجى از معنويت در وجود او ايجاد مىكند ، موجى كه سد نيرومندى در برابر گناه محسوب مىشود .\r\nاين عمل چند بار در شبانه روز تكرار مىگردد ، هنگامى كه صبح از خواب برمىخيزد در ياد او غرق مىشود .\r\nدر وسط روز هنگامى كه غرق زندگى مادى شده ناگهان صداى تكبير مؤذن را مىشنود ، برنامه خود را قطع كرده ، به درگاه او مىشتابد ، و حتى در پايان روز و آغاز شب پيش از آنكه به بستر استراحت رود با او راز و نياز مىكند و دل را مركز انوار او مىسازد .\r\nاز اين گذشته به هنگامى كه آماده مقدمات نماز مىشود خود را شستشو مىدهد پاك مىكند ، حرام و غصب را از خود دور مىسازد و به بارگاه دوست مىرود همه اين امور تاثير بازدارنده در برابر خط فحشاء و منكرات دارد .\r\nمنتها هر نمازى به همان اندازه كه از شرايط كمال و روح عبادت برخوردار است نهى از فحشاء و منكر مىكند ، گاه نهى كلى و جامع و گاه نهى جزئى و محدود .\r\nممكن نيست كسى نماز بخواند و هيچگونه اثرى در او نبخشد هر چند نمازش صورى باشد هر چند آلوده گناه باشد ، البته اين گونه نماز تاثيرش كم است ، اين گونه افراد اگر همان نماز را نمىخواندند از اين هم آلوده تر بودند .\r\nروشنتر بگوئيم : نهى از فحشاء و منكر سلسله مراتب و درجات زيادى دارد و هر نمازى به نسبت رعايت شرايط داراى بعضى از اين درجات است .\r\nاز آنچه در بالا گفتيم روشن مىشود سرگردانى جمعى از مفسران در تفسير اين آيه و انتخاب تفسيرهاى نامناسب بى جهت است ، شايد آنها به همين دليل كه ديده‌اند بعضى نماز مىخوانند و مرتكب گناه مىشوند و آيه را در معنى مطلقش بدون سلسله مراتب ديده‌اند گرفتار شك و ترديد شده‌اند ، و راههاى ديگرى را در\r\n","description":"","footnote":"","page_name":" 285 ","page_number":285},
  {"content":"\r\nتفسير آيه برگزيده‌اند .\r\nاز جمله بعضى گفته‌اند : نماز انسان را از فحشاء و منكر باز مىدارد ما دام كه مشغول نماز است ! ! چه حرف عجيبى ؟ اين مزيتى براى نماز نيست ، بسيارى از اعمال چنين است .\r\nبعضى ديگر گفته‌اند اعمال و اذكار نماز به منزله جمله هايى است كه هر يك انسان را از فحشاء و منكر نهى مىكند ، مثلا تكبير و تسبيح و تهليل هر كدام به انسان مىگويد گناه مكن ، حال انسان گوش به اين نهى مىدهد يا نه ؟ مطلب ديگرى است .\r\nاما آنها كه آيه فوق را چنين تفسير كرده‌اند از اين حقيقت غافل شده‌اند كه نهى در اينجا فقط « نهى تشريعى » نيست ، بلكه « نهى تكوينى » است ، ظاهر آيه اين است كه نماز اثر بازدارنده دارد و تفسير اصلى همان است كه در بالا گفتيم ، البته مانعى دارد كه بگوئيم نماز هم نهى تكوينى از فحشاء و منكر مىكند و هم نهى تشريعى .\r\nبه چند حديث توجه كنيد :\r\n1 - در حديثى از پيامبر گرامى اسلام ص چنين مىخوانيم كه فرمود :\r\nمن لم تنهه صلاته عن الفحشاء و المنكر لم يزدد من اللَّه الا بعدا :\r\n« كسى كه نمازش او را از فحشاء و منكر باز ندارد هيچ بهره اى از نماز جز دورى از خدا حاصل نكرده است » ! ( 1 ) .\r\n2 - در حديث ديگرى از همان حضرت چنين آمده :\r\nلا صلاة لمن لم يطع الصلاة ، و طاعة الصلاة ان ينتهى عن الفحشاء و المنكر :\r\n« كسى كه اطاعت فرمان نماز نكند نمازش نماز نيست ، و اطاعت نماز آن است كه نهى آن را از فحشاء و منكر به كار بندد » ( 2 ) .\r\n\r\n","description":"","footnote":"\r\n( 1 و 2 ) مجمع البيان ذيل آيه مورد بحث ( حديث اخير اشعار به نهى تشريعى دارد ) .\r\n","page_name":" 286 ","page_number":286},
  {"content":"\r\n3 - و در حديث سومى از همان بزرگوار چنين مىخوانيم : كه جوانى از انصار نماز را با پيامبر ص ادا مىكرد اما با اين حال آلوده گناهان زشتى بود اين ماجرا را به پيامبر ص عرضه داشتند فرمود :\r\nان صلاته تنهاه يوما :\r\n« سرانجام نمازش روزى او را از اين اعمال پاك مىكند » ( 1 ) .\r\n4 - اين اثر نماز بقدرى اهميت دارد كه در بعضى از روايات اسلامى به عنوان معيار سنجش نماز مقبول و غير مقبول از آن ياد شده ، چنان كه امام صادق ع مىفرمايد :\r\nمن احب ان يعلم ا قبلت صلوته ام لم تقبل ؟ فلينظر : هل منعت صلوته عن الفحشاء و المنكر ؟ فبقدر ما منعته قبلت منه ! :\r\n« كسى كه دوست دارد ببيند آيا نمازش مقبول درگاه الهى شده يا نه ؟ بايد ببيند آيا اين نماز او را از زشتيها و منكرات باز داشته يا نه ؟ به همان مقدار كه بازداشته نمازش قبول است » ! ( 2 ) .\r\nدر دنباله آيه اضافه مىفرمايد « ذكر خدا از آن هم برتر و بالاتر است » ( * ( وَلَذِكْرُ اللَّه أَكْبَرُ ) * ) .\r\nظاهر جمله فوق اين است كه بيان فلسفه مهمترى براى نماز مىباشد ، يعنى يكى ديگر از آثار و بركات مهم نماز كه حتى از نهى از فحشاء و منكر نيز مهمتر است آنست كه انسان را به ياد خدا مىاندازد كه ريشه و مايه اصلى هر خير و سعادت است ، و حتى عامل اصلى نهى از فحشاء و منكر نيز همين « ذكر اللَّه » مىباشد ، در واقع برترى آن به خاطر آنست كه علت و ريشه محسوب مىشود .\r\nاصولا ياد خدا ، مايه حيات قلوب و آرامش دلها است ، و هيچ چيز به پايه آن نمىرسد : أَلا بِذِكْرِ اللَّه تَطْمَئِنُّ الْقُلُوبُ : « آگاه باشيد ياد خدا مايه اطمينان دلها است » ( سوره رعد آيه 28 ) .\r\n\r\n","description":"","footnote":"\r\n( 1 و 2 ) همان مدرك .\r\n","page_name":" 287 ","page_number":287},
  {"content":"\r\nاصولا روح همه عبادات - چه نماز و چه غير آن - ذكر خدا است ، اقوال نماز ، افعال نماز ، مقدمات نماز ، تعقيبات نماز ، همه و همه در واقع ، ياد خدا را در دل انسان زنده مىكند .\r\nقابل توجه اينكه در آيه 14 سوره طه اشاره به اين فلسفه اساسى نماز شده و خطاب به موسى مىگويد : أَقِمِ الصَّلاةَ لِذِكْرِي : « نماز را بر پا دار تا به ياد من باشى » .\r\nولى مفسران بزرگ براى جمله بالا تفسيرهاى ديگرى ذكر كرده‌اند كه در بعضى از روايات اسلامى نيز اشاراتى به آن تفسيرها شده ، از جمله اينكه :\r\nمنظور از جمله فوق اين است كه « ياد خدا از شما به وسيله رحمت » برتر از « ياد شما از او بوسيله طاعت » است ( 1 ) .\r\nديگر اينكه ذكر خدا از نماز برتر و بالاتر است چرا كه روح هر عبادتى ذكر خدا است .\r\nاين تفسيرها كه بعضا در روايات اسلامى نيز آمده ، ممكن است اشاره به بطون آيه بوده باشد ، و گرنه ظاهر آن با معنى اول هماهنگتر است ، زيرا در اكثر مواردى كه ذكر اللَّه به كار رفته ، منظور ياد كردن مردم از خدا است ، و آيه فوق نيز همين معنى را تداعى مىكند ، ولى البته ياد كردن خدا از بندگان مىتواند به عنوان يك نتيجه مستقيم براى ياد بندگان از خدا بوده باشد ، و به اين ترتيب تضاد ميان دو معنى بر طرف مىشود .\r\nدر حديثى از « معاذ بن جبل » چنين آمده است : « هيچ يك از اعمال آدمى براى نجات او از عذاب الهى برتر از ذكر اللَّه نيست ، از او پرسيدند حتى جهاد در راه خدا ؟ گفت : آرى زيرا خداوند مىفرمايد : * ( وَلَذِكْرُ اللَّه أَكْبَرُ ) * » .\r\n\r\n","description":"","footnote":"\r\n( 1 ) طبق اين تفسير « اللَّه » در اينجا « فاعل » مىباشد ، اما طبق تفسير گذشته « مفعول » براى فعل مذكور .\r\n","page_name":" 288 ","page_number":288},
  {"content":"\r\nظاهر اين است كه معاذ بن جبل اين سخن را از كلام پيامبر ص استفاده كرده زيرا خود او نقل مىكند كه از پيامبر خدا پرسيدم : كدام عمل از همه اعمال برتر است فرمود :\r\nان تموت و لسانك رطب من ذكر اللَّه عز و جل :\r\n« اينكه به هنگام مردن زبان تو به ذكر خداوند بزرگ مشغول باشد .\r\nو از آنجا كه نيات انسانها و ميزان حضور قلب آنها در نماز و سائر عبادات بسيار متفاوت است در پايان آيه مىفرمايد : « و خدا مىداند چه كارهايى را انجام مىدهيد » ( * ( وَاللَّه يَعْلَمُ ما تَصْنَعُونَ ) * ) .\r\nچه اعمالى را كه در پنهان انجام مىدهيد يا آشكار ، چه نياتى را كه در دل داريد ، و چه سخنانى كه بر زبان جارى مىكنيد .\r\n\r\nنكته : تاثير نماز در تربيت فرد و جامعه\r\nگر چه نماز چيزى نيست كه فلسفه اش بر كسى مخفى باشد ، ولى دقت در متون آيات و روايات اسلامى ما را به ريزه كاريهاى بيشترى در اين زمينه رهنمون مىگردد :\r\n1 - روح و اساس و هدف و پايه و مقدمه و نتيجه و بالآخره فلسفه نماز همان ياد خدا است ، همان « ذكر اللَّه » است كه در آيه فوق بعنوان برترين نتيجه بيان شده است .\r\nالبته ذكرى كه مقدمه فكر ، و فكرى كه انگيزه عمل بوده باشد ، چنان كه در حديثى از امام صادق ع آمده است كه در تفسير جمله * ( وَلَذِكْرُ اللَّه أَكْبَرُ ) * فرمود :\r\nذكر اللَّه عند ما احل و حرم\r\n« ياد خدا كردن به هنگام انجام حلال و حرام » ( يعنى به ياد خدا بيفتد به سراغ حلال برود و از حرام چشم بپوشد ) ( 1 ) .\r\n\r\n","description":"","footnote":"\r\n( 1 ) بحار الانوار جلد 82 صفحه 200 .\r\n","page_name":" 289 ","page_number":289},
  {"content":"\r\n2 - نماز وسيله شستشوى از گناهان و مغفرت و آمرزش الهى است چرا كه خواه ناخواه نماز انسان را دعوت به توبه و اصلاح گذشته مىكند ، لذا در حديثى مىخوانيم : پيامبر ص از ياران خود سؤال كرد :\r\nلو كان على باب دار احدكم نهر و اغتسل فى كل يوم منه خمس مرات ا كان يبقى فى جسده من الدرن شىء ؟ قلت لا ، قال : فان مثل الصلاة كمثل النهر الجارى كلما صلى كفرت ما بينهما من الذنوب :\r\n« اگر بر در خانه يكى از شما نهرى از آب صاف و پاكيزه باشد و در هر روز پنج بار خود را در آن شستشو دهد ، آيا چيزى از آلودگى و كثافت در بدن او مىماند ؟ » .\r\nدر پاسخ عرض كردند : نه ، فرمود : « نماز درست همانند اين آب جارى است ، هر زمان كه انسان نمازى مىخواند گناهانى كه در ميان دو نماز انجام شده است از ميان مىرود » ( 1 ) .\r\nو به اين ترتيب جراحاتى كه بر روح و جان انسان از گناه مىنشيند ، با مرهم نماز التيام مىيابد و زنگارهايى كه بر قلب مىنشيند زدوده مىشود .\r\n3 - نماز سدى در برابر گناهان آينده است ، چرا كه روح ايمان را در انسان تقويت مىكند ، و نهال تقوى را در دل پرورش مىدهد ، و مىدانيم « ايمان » و « تقوى » نيرومندترين سد در برابر گناه است ، و اين همان چيزى است كه در آيه فوق به عنوان نهى از فحشاء و منكر بيان شده است ، و همان است كه در احاديث متعددى مىخوانيم : افراد گناهكارى بودند كه شرح حال آنها را براى پيشوايان اسلام بيان كردند فرمودند : غم مخوريد ، نماز آنها را اصلاح مىكند و كرد .\r\n4 - نماز ، غفلتزدا است ، بزرگترين مصيبت براى رهروان راه حق آن است كه هدف آفرينش خود را فراموش كنند و غرق در زندگى مادى و لذائذ\r\n\r\n","description":"","footnote":"\r\n( 1 ) وسائل الشيعه جلد 3 صفحه 7 ( باب 2 از ابواب اعداد الفرائض حديث 3 ) .\r\n","page_name":" 290 ","page_number":290},
  {"content":"\r\nزود گذر كردند ، اما نماز به حكم اينكه در فواصل مختلف ، و در هر شبانه روز پنج بار انجام مىشود ، مرتبا به انسان اخطار مىكند ، هشدار مىدهد ، هدف آفرينش او را خاطر نشان مىسازد ، موقعيت او را در جهان به او گوشزد مىكند و اين نعمت بزرگى است كه انسان وسيله اى در اختيار داشته باشد كه در هر شبانه روز چند مرتبه قويا به او بيدار باش گويد .\r\n5 - نماز خود بينى و كبر را در هم مىشكند ، چرا كه انسان در هر شبانه روز هفده ركعت و در هر ركعت دو بار پيشانى بر خاك در برابر خدا مىگذارد ، خود را ذره كوچكى در برابر عظمت او مىبيند ، بلكه صفرى در برابر بىنهايت .\r\nپرده‌هاى غرور و خود خواهى را كنار مىزند ، تكبر و برترى جويى را در هم مىكوبد .\r\nبه همين دليل على ع در آن حديث معروفى كه فلسفه‌هاى عبادات اسلامى در آن منعكس شده است بعد از ايمان ، نخستين عبادت را كه نماز است با همين هدف تبيين مىكند مىفرمايد :\r\nفرض اللَّه الايمان تطهيرا من الشرك و الصلاة تنزيها عن الكبر . . . :\r\n« خداوند ايمان را براى پاكسازى انسانها از شرك واجب كرده است و نماز را براى پاكسازى از كبر » ( 1 ) .\r\n6 - نماز وسيله پرورش ، فضائل اخلاق و تكامل معنوى انسان است ، چرا كه انسان را از جهان محدود ماده و چهار ديوار عالم طبيعت بيرون مىبرد ، به ملكوت آسمانها دعوت مىكند ، و با فرشتگان همصدا و همراز مىسازد ، خود را بدون نياز به هيچ واسطه در برابر خدا مىبيند و با او به گفتگو برمىخيزد .\r\nتكرار اين عمل در شبانه روز آن هم با تكيه روى صفات خدا ، رحمانيت و رحيميت و عظمت او مخصوصا با كمك گرفتن از سوره‌هاى مختلف قرآن بعد از حمد كه بهترين دعوت كننده به سوى نيكيها و پاكيها است اثر قابل ملاحظه اى\r\n\r\n","description":"","footnote":"\r\n( 1 ) نهج البلاغه كلمات قصار 252 .\r\n","page_name":" 291 ","page_number":291},
  {"content":"\r\nدر پرورش فضائل اخلاقى در وجود انسان دارد .\r\nلذا در حديثى از امير مؤمنان على ع مىخوانيم كه در فلسفه نماز فرمود :\r\nالصلاة قربان كلى تقى :\r\n« نماز وسيله تقرب هر پرهيزكارى به خدا است » ( 1 ) .\r\n7 - نماز به سائر اعمال انسان ارزش و روح مىدهد - چرا كه نماز روح اخلاص را زنده مىكند ، زيرا نماز مجموعه اى است از نيت خالص و گفتار پاك و اعمال خالصانه ، تكرار اين مجموع در شبانه روز بذر ساير اعمال نيك را در جان انسان مىپاشد و روح اخلاص را تقويت مىكند .\r\nلذا در حديث معروفى مىخوانيم كه امير مؤمنان على ع در وصاياى خود بعد از آن كه فرق مباركش با شمشير ابن ملجم جنايتكار شكافته شد فرمود :\r\nاللَّه اللَّه فى الصلاة فانها عمود دينكم :\r\n« خدا را خدا را در باره نماز ، چرا كه ستون دين شما است » ( 2 ) .\r\nمىدانيم هنگامى كه عمود خيمه در هم بشكند يا سقوط كند هر قدر طنابها و ميخهاى اطراف محكم باشد اثرى ندارد ، همچنين هنگامى كه ارتباط بندگان با خدا از طريق نماز از ميان برود اعمال ديگر اثر خود را از دست خواهد داد .\r\nدر حديثى از امام صادق ع مىخوانيم :\r\nاول ما يحاسب به العبد الصلاة فان قبلت قبل سائر عمله ، و ان ردت رد عليه سائر عمله :\r\n« نخستين چيزى كه در قيامت از بندگان حساب مىشود نماز است اگر مقبول افتاد سائر اعمالشان قبول مىشود ، و اگر مردود شد سائر اعمال نيز مردود مىشود » ! شايد دليل اين سخن آن باشد كه نماز رمز ارتباط خلق و خالق است ، اگر به طور صحيح انجام گردد قصد قربت و اخلاص كه وسيله قبولى سائر اعمال است در او زنده مىشود ، و گرنه بقيه اعمال او مشوب و آلوده مىگردد و از درجه اعتبار\r\n\r\n","description":"","footnote":"\r\n( 1 ) نهج البلاغه كلمات قصار جمله 136 .\r\n( 2 ) نهج البلاغه نامه‌ها ( وصيت ) 47 .\r\n","page_name":" 292 ","page_number":292},
  {"content":"\r\nساقط مىشود .\r\n8 - نماز قطع نظر از محتواى خودش با توجه به شرائط صحت دعوت به پاكسازى زندگى مىكند ، چرا كه مىدانيم مكان نمازگزار ، لباس نمازگزار ، فرشى كه بر آن نماز مىخواند ، آبى كه با آن وضو مىگيرد و غسل مىكند ، محلى كه در آن غسل و وضو انجام مىشود بايد از هر گونه غصب و تجاوز به حقوق ديگران پاك باشد كسى كه آلوده به تجاوز و ظلم ، ربا ، غصب ، كمفروشى ، رشوه خوارى و كسب اموال حرام باشد چگونه مىتواند مقدمات نماز را فراهم سازد ؟\r\nبنا بر اين تكرار نماز در پنج نوبت در شبانه روز خود دعوتى است به رعايت حقوق ديگران .\r\n9 - نماز علاوه بر شرائط صحت شرائط قبول ، يا به تعبير ديگر شرائط كمال دارد كه رعايت آنها نيز يك عامل مؤثر ديگر براى ترك بسيارى از گناهان است .\r\nدر كتب فقهى و منابع حديث ، امور زيادى به عنوان موانع قبول نماز ذكر شده است از جمله مساله شرب خمر است كه در روايات آمده :\r\nلا تقبل صلاة شارب الخمر اربعين يوما الا ان يتوب :\r\n« نماز شرابخوار تا چهل روز مقبول نخواهد شد مگر اينكه توبه كند » ( 1 ) .\r\nو در روايات متعددى مىخوانيم : از جمله كسانى كه نماز آنها قبول نخواهد شد پيشواى ستمگر است » ( 2 ) .\r\nو در بعضى از روايات ديگر تصريح شده است كه نماز كسى كه زكات نمىپردازد قبول نخواهد شد ، و همچنين روايات ديگرى كه مىگويد : خوردن غذاى حرام يا عجب و خود بينى از موانع قبول نماز است ، پيدا است كه فراهم كردن اين شرايط قبولى تا چه حد سازنده است ؟\r\n\r\n","description":"","footnote":"\r\n( 1 ) بحار ج 84 ص 317 و 320 .\r\n( 2 ) بحار ج 84 ص 318 .\r\n","page_name":" 293 ","page_number":293},
  {"content":"\r\n10 - نماز روح انضباط را در انسان تقويت مىكند ، چرا كه دقيقا بايد در اوقات معينى انجام گيرد كه تاخير و تقديم آن هر دو موجب بطلان نماز ، است همچنين آداب و احكام ديگر در مورد نيت و قيام و قعود و ركوع و سجود و مانند آن كه رعايت آنها ، پذيرش انضباط را در برنامه‌هاى زندگى كاملا آسان مىسازد .\r\nهمه اينها فوائدى است كه در نماز ، قطع نظر از مساله جماعت وجود دارد و اگر ويژگى جماعت را بر آن بيفزائيم - كه روح نماز همان جماعت است - بركات بى شمار ديگرى دارد كه اينجا جاى شرح آن نيست ، بعلاوه كم و بيش همه از آن آگاهيم .\r\nگفتار خود را در زمينه فلسفه و اسرار نماز با حديث جامعى كه از امام على بن موسى الرضا ع نقل شده پايان مىدهيم :\r\nامام در پاسخ نامه اى كه از فلسفه نماز در آن سؤال شده بود چنين فرمود :\r\nعلت تشريع نماز اين است كه توجه و اقرار به ربوبيت پروردگار است ، و مبارزه با شرك و بت پرستى ، و قيام در پيشگاه پروردگار در نهايت خضوع و نهايت تواضع ، و اعتراف به گناهان و تقاضاى بخشش از معاصى گذشته ، و نهادن پيشانى بر زمين همه روز براى تعظيم پروردگار .\r\nو نيز هدف اين است كه انسان همواره هشيار و متذكر باشد ، گرد و غبار فراموشكارى بر دل او ننشيند ، مست و مغرور نشود ، خاشع و خاضع باشد ، طالب و علاقمند افزونى در مواهب دين و دنيا گردد .\r\nعلاوه بر اينكه مداومت ذكر خداوند در شب و روز كه در پرتو نماز حاصل مىگردد ، سبب مىشود كه انسان مولا و مدبر و خالق خود را فراموش نكند ، روح سركشى و طغيانگرى بر او غلبه ننمايد .\r\nو همين توجه به خداوند و قيام در برابر او ، انسان را از معاصى باز مىدارد و از انواع فساد جلوگيرى مىكند ( 1 ) .\r\n\r\n","description":"","footnote":"\r\n( 1 ) وسائل الشيعه ج 3 ص 4 .\r\n","page_name":" 294 ","page_number":294},
  {"content":"\r\nجزء 21 قرآن مجيد از آيه 46 سوره عنكبوت\r\n","description":"","footnote":"","page_name":" 295 ","page_number":295},
  {"content":"\r\n","description":"","footnote":"","page_name":" 296 ","page_number":296},
  {"content":"\r\n\r\n[ سوره العنكبوت ‹ 29 › : آيات 46 تا 49 
  ]\r\nوَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَقُولُوا آمَنَّا بِالَّذِي أُنْزِلَ إِلَيْنا وَأُنْزِلَ إِلَيْكُمْ وَإِلهُنا وَإِلهُكُمْ واحِدٌ وَنَحْنُ لَه مُسْلِمُونَ ‹ 46 › وَكَذلِكَ أَنْزَلْنا إِلَيْكَ الْكِتابَ فَالَّذِينَ آتَيْناهُمُ الْكِتابَ يُؤْمِنُونَ بِه وَمِنْ هؤُلاءِ مَنْ يُؤْمِنُ بِه وَما يَجْحَدُ بِآياتِنا إِلَّا الْكافِرُونَ ‹ 47 › وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لارْتابَ الْمُبْطِلُونَ ‹ 48 › بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ وَما يَجْحَدُ بِآياتِنا إِلَّا الظَّالِمُونَ ‹ 49 ›\r\n\r\nترجمه :\r\n46 - با اهل كتاب جز به روشى كه از همه نيكوتر است مجادله نكنيد ، مگر كسانى كه از آنها مرتكب ظلم و ستم شدند ، و به آنها بگوئيد ما به تمام آنچه از سوى خدا بر ما\r\n","description":"","footnote":"","page_name":" 297 ","page_number":297},
  {"content":"\r\nو شما نازل شده ايمان داريم ، معبود ما و شما يكى است و در برابر او تسليم هستيم .\r\n47 - اين گونه ، كتاب را بر تو نازل كرديم ، كسانى كه ( پيش از اين ) كتاب آسمانى به آنها داده‌ايم به اين كتاب ايمان مىآورند ، و بعضى از اين گروه ( مشركان ) نيز به آن مؤمن مىشوند و آيات ما را جز كافران انكار نمىكنند .\r\n48 - تو هرگز قبل از اين كتابى نمىخواندى و با دست خود چيزى نمىنوشتى مبادا كسانى كه در صدد ابطال سخنان تو هستند شك و ترديد كنند .\r\n49 - بلكه اين كتاب آسمانى مجموعه اى از آيات روشن است كه در سينه صاحبان دل جاى دارد و آيات ما را جز ستمگران انكار نمىكنند .\r\n\r\nتفسير : براى بحث بهترين روش را برگزينيد\r\nدر آيات گذشته بيشتر سخن از نحوه برخورد با « بت پرستان » لجوج و جاهل بود كه به مقتضاى حال با منطقى تند ، با آنها سخن مىگفت ، و معبودانشان را سستتر از تارهاى عنكبوت معرفى مىكرد ، و در آيات مورد بحث ، سخن از مجادله با « اهل كتاب » است كه بايد به صورت ملايمتر باشد ، چه اينكه آنها حد اقل بخشى از دستورهاى انبياء و كتب آسمانى را شنيده بودند و آمادگى بيشترى براى برخورد منطقى داشتند كه با هر كس بايد به ميزان عقل و دانش و اخلاقش سخن گفت .\r\nنخست مىفرمايد : « با اهل كتاب جز به روشى كه از همه بهتر است مجادله نكنيد » ( * ( وَلا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ ) * ) ( 1 ) .\r\n« لا تجادلوا » از ماده « جدال » در اصل به معنى تابيدن طناب و محكم كردن آن است ، اين واژه در مورد ساختمان محكم و مانند آن نيز به كار مىرود و هنگامى كه دو نفر به بحث مىپردازند ، و در حقيقت هر كدام مىخواهد ديگرى را از عقيده اش بپيچاند به اين كار مجادله گفته مىشود ، به كشتى گرفتن نيز « جدال »\r\n\r\n","description":"","footnote":"\r\n( 1 ) التي صفت است براى موصوف مقدرى مانند الطريقة .\r\n","page_name":" 298 ","page_number":298},
  {"content":"\r\nمىگويند ، و به هر حال منظور در اينجا بحث و گفتگوهاى منطقى است .\r\nتعبير به « * ( بِالَّتِي هِيَ أَحْسَنُ ) * » ، تعبير بسيار جامعى است كه تمام روشهاى صحيح و مناسب مباحثه را شامل مىشود ، چه در الفاظ ، چه در محتواى سخن ، چه در آهنگ گفتار ، و چه در حركات ديگر همراه آن .\r\nبنا بر اين مفهوم اين جمله آن است كه الفاظ شما مؤدبانه ، لحن سخن دوستانه محتواى آن مستدل ، آهنگ صدا خالى از فرياد و جنجال و هر گونه خشونت و هتك احترام ، همچنين حركات دست و چشم و ابرو كه معمولا مكمل بيان انسان هستند همه بايد در همين شيوه و روش انجام گيرد .\r\nو چه زيبا است تعبيرات قرآن كه در يك جمله كوتاه يك دنيا معنى نهفته است .\r\nاينها همه به خاطر آن است كه هدف از بحث و مجادله برترى جويى و تفوق طلبى و شرمنده ساختن طرف مقابل نيست ، بلكه هدف تاثير كلام و نفوذ سخن در اعماق روح طرف است ، و بهترين راه براى رسيدن به اين هدف همين شيوه قرآنى است .\r\nحتى بسيار مىشود كه انسان اگر سخن حق را به صورتى منعكس كند كه طرف مقابل آن را فكر خود بداند نه فكر گوينده ، زودتر انعطاف نشان مىدهد چرا كه انسان به افكار خود همچون فرزندان خود علاقمند است .\r\nدرست به همين دليل است كه قرآن مجيد بسيارى از مسائل را به صورت « سؤال و استفهام » طرح مىكند ، تا جوابش را از درون فكر مخاطب بجوشد و آن را از خود بداند .\r\nولى البته هر قانونى استثنايى هم دارد ، از جمله همين اصل كلى در بحث و مجادله اسلامى در مواردى ممكن است حمل بر ضعف و زبونى شود ، و يا طرف مقابل آن چنان مست و مغرور باشد كه اين طرز برخورد انسانى ، بر جرأت و جسارتش\r\n","description":"","footnote":"","page_name":" 299 ","page_number":299},
  {"content":"\r\nبيفزايد لذا در دنبال آيه به صورت يك استثناء مىفرمايد : « مگر كسانى از آنها كه مرتكب ظلم و ستم شدند » ( * ( إِلَّا الَّذِينَ ظَلَمُوا مِنْهُمْ ) * ) .\r\nهمانها كه بر خود و ديگران ظلم كردند و بسيارى از آيات الهى را كتمان نمودند تا مردم به اوصاف پيامبر اسلام ص آشنا نشوند .\r\nآنها كه ظلم كردند و فرمانهاى الهى را در آنجا كه بر خلاف منافعشان بود زير پا گذاردند .\r\nآنها كه ظلم كردند و خرافاتى همچون مشركان به ميان آوردند ، « مسيح » يا « عزيز » را فرزند خدا خواندند .\r\nو بالآخره آنها كه ظلم كردند و بجاى بحث منطقى دست به شمشير برده و متوسل به زور شدند و به شيطنت و توطئه چينى پرداختند .\r\nو در آخر آيه يكى از مصداقهاى روشن « مجادله به احسن » را كه مىتواند الگوى زنده اى براى اين بحث باشد به ميان آورده ، مىفرمايد :\r\n« بگوئيد ما به تمام آنچه از سوى خدا بر ما و شما نازل شده است ايمان داريم ، معبود ما و شما يكى است ، و در برابر او تسليم هستيم » ( * ( وَقُولُوا آمَنَّا بِالَّذِي أُنْزِلَ إِلَيْنا وَأُنْزِلَ إِلَيْكُمْ وَإِلهُنا وَإِلهُكُمْ واحِدٌ وَنَحْنُ لَه مُسْلِمُونَ ) * ) .\r\nچه تعبير زيبا و چه آهنگ جالبى ؟ آهنگ وحدت و ايمان به همه آنچه از سوى خداى واحد نازل شده ، و حذف همه تعصبها ، و ما و شماها ، و بالآخره توحيد معبود و تسليم بى قيد و شرط در برابر « اللَّه » .\r\nاين يك نمونه از « مجادله به احسن » است كه هر كس بشنود مجذوب آن مىشود ، و نشان مىدهد اسلام گروه گرا ، و تفرقه طلب نيست ، آواى اسلام آواى وحدت است و تسليم بودن در برابر هر سخن حق .\r\nنمونه‌هاى اين بحث در قرآن فراوان است ، از جمله نمونه اى است كه امام صادق ع در حديثى به آن اشاره كرده ، مىفرمايد : « مجادله به احسن ، مانند\r\n","description":"","footnote":"","page_name":" 300 ","page_number":300},
  {"content":"\r\nمطلبى است كه در آخر « سوره يس » در مورد منكران معاد آمده است ، هنگامى كه استخوان پوسيده را در مقابل پيامبر ص آوردند و گفتند : چه كسى قدرت دارد آن را احيا كند ؟ فرمود : يُحْيِيهَا الَّذِي أَنْشَأَها أَوَّلَ مَرَّةٍ . . . « همان خدايى كه روز نخست آن را آفريد ، زنده مىكند ، همان خدايى كه از درخت سبز ، براى شما آتش بيرون مىفرستد » ( 1 ) .\r\nآيه بعد به عنوان تاكيد بر اصول چهارگانه اى كه در آيه قبل آمد ، مىفرمايد : « اين گونه ما كتاب آسمانى ( قرآن ) را بر تو نازل كرديم » ( * ( وَكَذلِكَ أَنْزَلْنا إِلَيْكَ الْكِتابَ ) * ) .\r\nآرى اين قرآن بر اساس وحدت معبود ، وحدت دعوت همه پيامبران راستين تسليم بى قيد و شرط در برابر فرمان حق ، و مجادله با بهترين شيوه‌ها نازل شده .\r\nبعضى از مفسران گفته‌اند : منظور از جمله فوق تشبيه نزول قرآن بر پيامبر ص به نزول كتب پيشين بر ساير انبياء است ، يعنى همانگونه كه بر پيامبران گذشته كتاب آسمانى نازل كرديم بر تو نيز قرآن را نازل نموديم .\r\nولى تفسير اول دقيقتر به نظر مىرسد هر چند جمع ميان هر دو معنى نيز ممكن است .\r\nسپس مىافزايد : « كسانى كه پيش از اين كتاب آسمانى به آنها داده‌ايم ( و به راستى به آن پايبند و معتقدند ) به اين كتاب ايمان مىآورند » ( * ( فَالَّذِينَ آتَيْناهُمُ الْكِتابَ يُؤْمِنُونَ بِه ) * ) .\r\nچرا كه هم نشانه‌هاى آن را در كتب خود يافته‌اند ، و هم محتوايش را از نظر اصول كلى هماهنگ با محتواى كتب خود مىبينند .\r\nالبته مىدانيم همه اهل كتاب ( يهود و نصارى ) به پيامبر اسلام ص ايمان\r\n\r\n","description":"","footnote":"\r\n( 1 ) تفسير نور الثقلين جلد 4 صفحه 163 .\r\n","page_name":" 301 ","page_number":301},
  {"content":"\r\nنياوردند ، بنا بر اين جمله فوق ، اشاره به آن گروه مؤمنان واقعى و حقجويان خالى از تعصب است كه نام « اهل كتاب » تنها شايسته آنها است .\r\nبعد مىافزايد : « گروهى از اينها ( از اهل مكه و مشركان عرب ) نيز به آن ايمان مىآورند » ( * ( وَمِنْ هؤُلاءِ مَنْ يُؤْمِنُ بِه ) * ) ( 1 ) .\r\nو در پايان در مورد كافران هر دو گروه مىگويد : « آيات ما را جز كافران انكار نمىكنند » ( * ( وَما يَجْحَدُ بِآياتِنا إِلَّا الْكافِرُونَ ) * ) .\r\nبا توجه به اينكه مفهوم « جحد » آنست كه انسان ، به چيزى معتقد باشد و آن را انكار كند ( 2 ) مفهوم جمله فوق اين مىشود كه حتى كفار در دل به عظمت اين آيات معترفند و نشانه‌هاى صدق و راستى را در جبين آن مىنگرند ، و راه و رسم پيامبر ص و زندگى پاكيزه و پيروان پاكباخته او را دليلى بر اصالت آن مىشمرند اما به خاطر لجاجت و تعصب و تقليد كوركورانه از نياكان ، و يا براى حفظ منافع نامشروع زودگذر به انكار برمىخيزند .\r\nبه اين ترتيب قرآن موضعگيريهاى اقوام مختلف را در برابر اين كتاب آسمانى مشخص مىكند : در يك صف اهل ايمانند ، اعم از علماى اهل كتاب و مؤمنان راستين و مشركانى كه تشنه حق بودند و حق را يافتند و دل به آن بستند ، و در صف ديگر منكران لجوجى كه حق را ديدند اما همچون خفاشان خود را از آن پنهان داشتند ، چرا كه ظلمت كفر جزء بافت وجودشان شده و از نور ايمان وحشت دارند !\r\n\r\n","description":"","footnote":"\r\n( 1 ) بعضى از مفسران جمله « * ( فَالَّذِينَ آتَيْناهُمُ الْكِتابَ ) * » را اشاره به مسلمانان دانسته‌اند ، و جمله « * ( مِنْ هؤُلاءِ مَنْ يُؤْمِنُ بِه ) * » را اشاره به اهل كتاب ، ولى اين تفسير بسيار بعيد به نظر مىرسد ، زيرا تعبير « * ( فَالَّذِينَ آتَيْناهُمُ الْكِتابَ ) * » و مانند آن ، در هيچ موردى از قرآن ظاهرا به غير يهود و نصارى اطلاق نشده است .\r\n( 2 ) « راغب » در « مفردات » مىگويد : الجحود نفى ما فى القلب اثباته و اثبات ما فى القلب نفيه .\r\n","page_name":" 302 ","page_number":302},
  {"content":"\r\nقابل توجه اينكه اين گروه قبلا نيز كافر بوده‌اند ، ولى تاكيد مجدد بر كفرشان ممكن است به اين جهت باشد كه قبلا اتمام حجت بر آنها نشده بود ، كفر حقيقى الان است كه بر آنها اتمام حجت شده و با علم و آگاهى صراط مستقيم را رها كرده در بيراهه گام مىزنند .\r\nسپس به يكى ديگر از نشانه‌هاى روشن حقانيت دعوت پيامبر اسلام ص كه تاكيدى است بر محتواى آيه گذشته اشاره كرده مىگويد : « تو قبل از نزول قرآن هرگز كتابى را نمىخواندى ، و هرگز با دست خود چيزى نمىنوشتى مبادا دشمنانى كه در صدد ابطال دعوت تو هستند گرفتار شك و ترديد شوند » ( و بگويند آنچه را او آورده نتيجه مطالعه كتب پيشين و نسخه بردارى از آنها است ) ( * ( وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لَارْتابَ الْمُبْطِلُونَ ) * ) ( 1 ) .\r\nتو هرگز به مكتب نرفتى و خط ننوشتى ، اما با اشاره وحى الهى ، مساله آموز صد مدرس شدى ! .\r\nچگونه مىتوان باور كرد ، شخصى درس نخوانده و استاد و مكتب نديده با نيروى خودش كتابى بياورد و از همه جهان بشريت دعوت به مقابله كند و همگان از آوردن مثل آن عاجز شوند ؟\r\nآيا اين دليل بر آن نيست كه نيروى تو از قدرت بىپايان پروردگار مدد مىگيرد ؟ و كتاب تو وحى آسمانى است كه از ناحيه او بر تو القاء شده است ؟\r\nتوجه به اين نكته لازم است كه اگر كسى بگويد ما از كجا بدانيم كه پيامبر اسلام ص هرگز به مكتب نرفت و خط ننوشت ! در پاسخ مىگوئيم : او\r\n\r\n","description":"","footnote":"\r\n( 1 ) ضمير در « من قبله » به قرآن باز مىگردد ، و تعبير به « يمين » ( دست راست ) به خاطر آن است كه غالبا انسانها با دست راست مىنويسند « مبطلون » جمع « مبطل » به معنى كسى است كه در صدد ابطال چيزى است .\r\n","page_name":" 303 ","page_number":303},
  {"content":"\r\nدر محيطى زندگى كرد كه با سواد در آنجا بسيار محدود و معدود بود به طورى كه مىگويند در تمام شهر مكه بيش از 17 نفر قدرت بر خواندن و نوشتن نداشتند در چنين محيطى اگر كسى درس بخواند ، مكتبى ببيند محال است بتواند كتمان كند ، در همه جا مشهور و معروف مىشود ، و استاد و درسش شناخته خواهد شد .\r\nچنين شخصى چگونه مىتواند ادعا كند پيامبر راستين است اما دروغى به اين آشكارى بگويد ؟ بخصوص اينكه اين آيات در مكه در مهد نشو و نماى پيامبر ص نازل گرديده آن هم در برابر دشمنان لجوجى كه كوچكترين نقطه ضعفها از نظرشان مخفى نمىماند .\r\nدر آيه بعد نشانه‌هاى ديگرى براى حقانيت قرآن بيان مىكند ، مىگويد :\r\n« اين كتاب آسمانى مجموعه اى است از آيات بينات كه در سينه‌هاى صاحبان علم قرار مىگيرد » ( * ( بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ ) * ) .\r\nتعبير به « آيات بينات » بيانگر اين واقعيت است كه نشانه‌هاى حقانيت قرآن در خود آن به چشم مىخورد و در پيشانى آيات مىدرخشد ، و دليل آن با خود آن است .\r\nدر حقيقت همچون آيات تكوينى است كه انسان از مطالعه آن بدون نياز به چيز ديگر به حقيقت پى مىبرد ؟ اين آيات تشريعى نيز از نظر ظاهر و محتوى چنان است كه خود دليل صدق خويش است .\r\nاز اين گذشته ، طرفداران اين آيات و طالبان و دلدادگان آن ، كسانى هستند كه بهره اى از علم و آگاهى دارند ، هر چند دستشان تهى و پايشان برهنه است .\r\nبه تعبير روشنتر يكى از طرق شناخت اصالت يك مكتب بررسى حال مؤمنان به آن مكتب است ، اگر گروهى نادان يا شياد ، دور كسى را گرفتند به نظر مىرسد كه او نيز از همين قماش باشد ، اما اگر كسانى كه اسرار علوم در سينه هاى\r\n","description":"","footnote":"","page_name":" 304 ","page_number":304},
  {"content":"\r\nآنها نهفته است اعلام وفادارى به مكتبى كردند دليل بر حقانيت آن است ، و ما مىبينيم گروهى از علماى اهل كتاب و شخصيتهاى با تقواى ممتازى همچون ابو ذرها و سلمانها ، مقدادها و عمار ياسرها و شخصيت والايى همچون على ع حاميان و عاشقان اين مكتب بودند .\r\nدر روايات زيادى كه از طرق اهل بيت ع وارد شده اين آيه به ائمه اهل بيت ع تفسير شده است ، اين نه به معنى انحصار است ، بلكه بيان مصداق روشنى است براى « * ( الَّذِينَ أُوتُوا الْعِلْمَ ) * » ( 1 ) .\r\nو اگر مىبينيم در بعضى از روايات ، تصريح شده به اينكه منظور خصوص امامان است در حقيقت اشاره به مرحله كامل علم قرآن مىباشد كه در اختيار آنها است و هيچ مانعى ندارد كه علما و دانشمندان بلكه توده‌هاى فهميده مردم بهره اى از اين علوم قرآن داشته باشند .\r\nضمنا اين آيه نشان مىدهد كه علم و دانش منحصر به آنچه در كتاب و از محضر استاد مىخوانند و مىآموزند نيست ، چرا كه پيامبر ص طبق صريح آيات گذشته به مكتب نرفت و خط ننوشت ولى برترين مصداق « * ( الَّذِينَ أُوتُوا الْعِلْمَ ) * » بود ، پس در ما وراى علم رسمى ، علمى است برتر و والاتر كه از سوى پروردگار به صورت نورى در قلب آدمى القاء مىشود كه العلم نور يقذفه اللَّه فى قلب من يشاء و اين جوهره علم است ، و علوم ديگر پوسته علم .\r\nدر پايان آيه اضافه مىكند : « آيات ما را جز ستمگران از روى عناد انكار نمىكنند » ( * ( وَما يَجْحَدُ بِآياتِنا إِلَّا الظَّالِمُونَ ) * ) .\r\nچرا كه نشانه‌هاى آن روشن است : پيامبر امى و درس نخوانده آورنده آن است .\r\nآگاهان انديشمند مؤمنان به آن هستند .\r\n\r\n","description":"","footnote":"\r\n( 1 ) اين روايات بطور مشروح در تفسير برهان جلد 3 صفحه 254 به بعد آمده است .\r\n","page_name":" 305 ","page_number":305},
  {"content":"\r\nاز اين گذشته خود آن نيز مجموعه آيات بينات ( سخنانى با محتواى روشن و آشكار ) مىباشد .\r\nو در كتب پيشين نيز نشانه‌هاى آن آمده است .\r\nبا اينهمه آيا كسى جز آنها كه بر خويشتن و بر جامعه ستم مىكنند آن را انكار مىنمايد ؟ ( تكرار مىكنيم كه تعبير به جحد در موردى است كه انسان چيزى را مىداند و بر خلاف علمش انكار مىكند ) .\r\n\r\nنكته‌ها :\r\n\r\n1 - نگار من كه به مكتب نرفت ! . . .\r\nدرست است كه خواندن و نوشتن براى هر انسانى كمال محسوب مىشود ولى گاه شرائطى پيش مىآيد كه نخواندن و ننوشتن كمال است . و اين در مورد پيامبران مخصوصا خاتم انبياء ص كاملا صدق مىكند ، چه اينكه اگر دانشمندى درس خوانده ، و فيلسوفى آگاه و پر مطالعه ادعاى نبوت كند و كتابى ارائه دهد به عنوان يك كتاب آسمانى در چنين شرائطى ممكن است وسوسه و ترديدهايى پيش بيايد كه آيا اين كتاب و مكتب مولود انديشه‌هاى خود او نيست ؟ .\r\nاما اگر ببينيم از ميان يك قوم عقب افتاده يك انسانى كه هرگز محضر استادى را درك نكرده ، كتابى نخوانده ، و صفحه ننوشته ، برخاست ، كتابى به عظمت عالم هستى ، با محتوايى بسيار بلند و عالى ، ارائه داد ، در اينجا خيلى خوب مىتوان درك كرد كه اين تراوش مغز او نيست ، بلكه وحى آسمانى و تعليم الهى است .\r\nدر آيات ديگر قرآن نيز روى « امى » بودن پيامبر ص تكيه شده ، و چنان كه ذيل آيه 157 سوره اعراف گفتيم سه تفسير براى كلمه امى ذكر كرده‌اند كه از همه روشنتر « درس نخوانده » است .\r\nاصولا در محيط حجاز درسى نبود كه پيامبر اسلام ص بخواند و معلمى\r\n","description":"","footnote":"","page_name":" 306 ","page_number":306},
  {"content":"\r\nنبود كه از محضرش استفاده كند ، و گفتيم تعداد كسانى كه فقط سواد خواندن و نوشتن داشتند در تمام مكه در مردان از 17 نفر تجاوز نمىكرد مىگويند از زنان نيز تنها يك نفر بود كه خواندن و نوشتن مىدانست ( 1 ) .\r\nطبيعى است كه در چنين محيطى كه ابتدايىترين مرحله علم ( خواندن و نوشتن ) اينقدر كمياب و محدود است ممكن نيست كسى درس خوانده باشد و مردم از آن آگاه نشوند و اگر كسى با قاطعيت ادعا كرد من هيچ درسى نخوانده‌ام و كسى آن را انكار نكرد دليل روشنى بر صدق گفته او است ، و به هر حال اين وضع خاص پيامبر ص كه در آيات فوق آمده براى تكميل اعجاز قرآن و قطع بهانه‌هاى بهانه جويان بسيار مؤثر و مفيد بود ، آرى او عالم بزرگ و بىنظيرى بود كه فقط در مكتب وحى درس خوانده بود .\r\nتنها بهانه اى براى بعضى مانده اين است كه پيامبر قبل از دوران نبوتش يكى دو سفر به شام كرد ( براى مدتى كوتاه كه مشغول انجام برنامه تجارت بود ) مىگويند شايد در اين يكى دو سفر با علماى اهل كتاب تماس گرفته و مسائل را از آنها دريافت داشته است ! دليل سستى اين ادعا در خودش نهفته است كه اينهمه تاريخ پيامبران و احكام و قوانين و مقررات و معارف عالى را چگونه ممكن است كه انسان درس نخوانده و مكتب نرفته به اين زودى از افرادى بشنود و به خاطر بسپارد و در مدت 23 سال پياده كند ؟ و در برخورد با حوادثى كه بىسابقه و غير منتظره بود عكس العمل لازم نشان دهد و اين درست به آن مىماند كه بگوئيم فلان ليست بزرگ تمام علوم و فنون طب را در آن چند روزى آموخت كه در فلان بيمارستان ناظر حال مداواى بيماران وسيله پزشكان بود ، اين سخن به شوخى شبيه تر است ! توجه به اين نكته نيز لازم است كه پيامبر ص بعد از رسيدن به مرحله\r\n\r\n","description":"","footnote":"\r\n( 1 ) « فتوح البلدان » بلاذرى طبع مصر صفحه 459 .\r\n","page_name":" 307 ","page_number":307},
  {"content":"\r\nنبوت احتمالا توانايى بر نوشتن و خواندن از طريق تعليمات الهى داشت هر چند در هيچ تاريخى ديده نشده است كه او از اين علم و دانشش استفاده كرده باشد ، چيزى را از رو بخواند و يا با دست خود نامه اى بنويسد ، و شايد پرهيز پيامبر ص در تمام عمرش از اين كار باز براى اين بود كه دستاويزى به دست بهانه - جويان ندهد .\r\nتنها موردى كه در بعضى كتب تاريخ و حديث آمده كه پيامبر ص خودش مطلبى را نوشت در ماجراى صلح حديبيه است كه در مسند احمد آمده است : « پيامبر شخصا قلم به دست گرفت و صلحنامه را نوشت » ( 1 ) .\r\nولى جمعى از علماى اسلام اين حديث را انكار كرده‌اند و آن را مخالف صريح آيات فوق مىدانند ، هر چند به عقيده بعضى صراحتى هم ندارد ، زيرا اين آيات ناظر به وضع پيامبر ص قبل از نبوت است چه مانعى دارد كه بعد از نيل به مقام نبوت استثنائا در يك مورد خطى بنويسد كه آن خود معجزه اى محسوب مىشود .\r\nولى به هر حال در چنين مساله اى تكيه كردن بر خبر واحد دور از حزم و احتياط و مخالف چيزى است كه در علم اصول اثبات شده ، هر چند اين خبر چنان كه گفتيم مشكلى ايجاد نكند ( 2 ) .\r\n\r\n2 - راه نفوذ در ديگران\r\nبراى تسخير دلها و نفوذ سخن حق در افكار ديگران تنها توسل به استدلالات قوى و نيرومند كافى نيست ، نحوه برخورد با طرف ، و شيوه بحث عميقترين اثر را\r\n\r\n","description":"","footnote":"\r\n( 1 ) مسند احمد جلد 4 صفحه 298 .\r\n( 2 ) در جلد 6 تفسير نمونه صفحه 400 به بعد شرح ديگرى در زمينه پيامبر امى ( ذيل آيه 157 سوره اعراف ) آمده است .\r\n","page_name":" 308 ","page_number":308},
  {"content":"\r\nدر اين مرحله مىگذارد ، چه بسيارند كسانى كه در بحثها دقيق و موشكاف ، و بر مسائل علمى مسلط و آگاهند ، اما چون از شيوه « جدال احسن » و بحثهاى سازنده آگاه نيستند كمتر در گفتگو با ديگران موفق به نفوذ در قلب آنها مىشوند .\r\nحقيقت اين است كه اقناع « عقل و فكر » به تنهايى كافى نيست ، بايد « عواطف » نيز اقناع گردد كه نيمى از وجود انسان را تشكيل مىدهند .\r\nبه تعبير ديگر نفوذ در مرحله « خود آگاه » روح انسان به تنهايى كفايت نمىكند بايد در مرحله « ناآگاه » كه بخش مهم روح را تشكيل مىدهد نيز نفوذ كرد .\r\nاز بررسى حال پيامبران مخصوصا حال پيامبر اسلام ص و ائمه هدى ع به خوبى استفاده مىشود كه اين بزرگواران براى تحقق بخشيدن به اهداف تبليغى و تربيتى خود از اخلاق اجتماعى و اصول روانشناسى و انسانىترين شيوه‌هاى نفوذ در قلبها استفاده مىكردند .\r\nطرز برخورد آنها با مردم چنان بود كه به سرعت آنها را به سوى اهداف خود جلب و جذب مىكردند ، گرچه بعضى ميل دارند به اين امور هميشه جنبه اعجاز دهند اما چنين نيست ، اگر ما هم سنت و روش و شيوه بحث آنها را در برخورد با ديگران به كار بنديم به سرعت مىتوانيم در آنها اثر بگذاريم و در اعماق جانشان نفوذ كنيم .\r\nقرآن با صراحت به پيامبر اسلام ص مىگويد : فَبِما رَحْمَةٍ مِنَ اللَّه لِنْتَ لَهُمْ وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ : « به خاطر رحمت الهى است كه نسبت به آنها نرمخو شده اى كه اگر خشن و سنگدل بودى از اطراف تو پراكنده مىشدند » ( آل عمران - 159 ) .\r\nبسيار ديده شده است كه بعضى بعد از ساعتها بحث و گفتگو نه تنها پيشرفتى در مذاكرات خود حاصل نمىكنند بلكه طرف را در عقيده باطل خويش راسختر\r\n","description":"","footnote":"","page_name":" 309 ","page_number":309},
  {"content":"\r\nو متعصبتر مىبيند ، دليل آن اين است كه از روش جدال به احسن استفاده نشده است .\r\nخشونت در بحث ، برترى جويى ، تحقير طرف مقابل ، اظهار كبر و غرور ، عدم احترام به افكار ديگران ، و عدم صميميت در بحثها همه از امورى است كه باعث شكست انسان در بحث مىشود ، لذا در مباحث اخلاق اسلامى بحثى تحت عنوان تحريم « جدال » و « مراء » مىبينيم كه منظور از آن بحثهايى است كه در آن روح حقجويى و حقطلبى نباشد ، بلكه هدف از آن پرخاشگرى و برترىطلبى و به كرسى نشاندن سخن خويش است ! تحريم « جدال » و « مراء » گذشته از جنبه‌هاى معنوى و اخلاقى ، براى همين است كه در اين گونه بحثها هرگز پيشرفت فكرى حاصل نمىشود .\r\nتحريم « جدال » و « مراء » به هم نزديك است ولى دانشمندان اسلامى ميان آنها فرقهايى گذارده‌اند : « مراء » به معنى اظهار فضل و كمال است ، و « جدال » به منظور تحقير طرف مقابل .\r\n« جدال » به حملات ابتدايى در بحث گفته مىشود ولى « مراء » به حملات دفاعى .\r\n« جدال » در مسائل علمى است و « مراء » اعم است ( البته تضادى در ميان اين تفسيرها وجود ندارد ) .\r\nبه هر حال مجادله و بحث با ديگران گاهى « جدال به احسن » است و آن بحثى است كه شرايطى كه در بالا گفتيم دقيقا در آن رعايت شود ، و گاهى به « غير احسن » است و آن در صورتى است كه امور بالا به دست فراموشى سپرده شود .\r\nاين گفتار را با ذكر چند روايت گويا و آموزنده پايان مىدهيم .\r\nدر حديثى از پيامبر گرامى اسلام ص مىخوانيم :\r\nلا يستكمل عبد حقيقة الايمان حتى بدع المراء و ان كان محقا :\r\n« هيچكس حقيقت ايمان را به طور\r\n","description":"","footnote":"","page_name":" 310 ","page_number":310},
  {"content":"\r\nكامل درك نمىكند مگر اينكه « مراء » را ترك گويد ، هر چند حق با او باشد » ( 1 ) .\r\nدر حديث ديگرى مىخوانيم كه پيامبر خدا « سليمان » به فرزندش گفت :\r\nيا بنى اياك و المراء ، فانه ليست فيه منفعة ، و هو يهيج بين الاخوان العداوة :\r\n« پسرم ! از جدال بپرهيز ، زيرا نه تنها سودى در آن نيست ، بلكه آتش دشمنى را ميان برادران شعله ور مىسازد » ( 2 ) .\r\nو نيز از پيامبر اسلام ص نقل شده است كه فرمود :\r\nما ضل قوم بعد ان هداهم الا اوتوا الجدال :\r\n« هيچ گروهى پس از هدايت گمراه نشدند مگر اينكه از راه جدال و بحثهاى پرخاشگرانه و برترىجويانه ، كه حقيقت در آن دنبال نمىشود وارد شدند » ( 3 ) .\r\n\r\n3 - « كافران » و « ظالمان »\r\nدر آيات فوق يك بار با اين جمله برخورد مىكنيم كه « آيات ما را جز كافران از روى عناد انكار نمىكنند » و بار ديگر با همين جمله با اين تفاوت ، كه عنوان ظالمان به جاى كافران نشسته و مىگويد : « آيات ما را جز ظالمان انكار نمىكنند » .\r\nمقايسه اين دو با هم نشان مىدهد كه مساله از قبيل تكرار نيست ، بلكه بيان دو مطلب مختلف است ، يكى به جنبه‌هاى عقيدتى اشاره مىكند و ديگرى به جنبه‌هاى عملى .\r\nنخست مىگويد : « آنها كه با پيشداوريهاى نادرست خود و يا تقليدهاى كوركورانه از نياكان ، كفر و شرك را برگزيده‌اند ، هر آيت و نشانه اى را از خدا\r\n\r\n","description":"","footnote":"\r\n( 1 ) سفينة البحار ماده مرأ .\r\n( 2 و 3 ) احياء العلوم .\r\n","page_name":" 311 ","page_number":311},
  {"content":"\r\nببينند نفى مىكنند هر چند عقلشان آن را به درستى پذيرفته باشد » .\r\nدر تعبير دوم مىگويد : آنها كه با ظلم و ستم بر خويشتن و جامعه راهى را انتخاب كرده‌اند ، و منافع نامشروعشان را در آن مىبينند ، و مصمم به ادامه اين ستمگرى هستند طبيعى است كه زير بار آيات ما نمىروند ، چرا كه آيات ما همانگونه كه با خط فكرى آنها سازگار نيست با خط عملى آنها نيز سازگار نمىباشد .\r\n","description":"","footnote":"","page_name":" 312 ","page_number":312},
  {"content":"\r\n\r\n[ سوره العنكبوت ‹ 29 › : آيات 50 تا 55 
  ]\r\nوَ قالُوا لَوْ لا أُنْزِلَ عَلَيْه آياتٌ مِنْ رَبِّه قُلْ إِنَّمَا الآياتُ عِنْدَ اللَّه وَإِنَّما أَنَا نَذِيرٌ مُبِينٌ ‹ 50 › أَ وَلَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ إِنَّ فِي ذلِكَ لَرَحْمَةً وَذِكْرى لِقَوْمٍ يُؤْمِنُونَ ‹ 51 › قُلْ كَفى بِاللَّه بَيْنِي وَبَيْنَكُمْ شَهِيداً يَعْلَمُ ما فِي السَّماواتِ وَالأَرْضِ وَالَّذِينَ آمَنُوا بِالْباطِلِ وَكَفَرُوا بِاللَّه أُولئِكَ هُمُ الْخاسِرُونَ ‹ 52 › وَيَسْتَعْجِلُونَكَ بِالْعَذابِ وَلَوْ لا أَجَلٌ مُسَمًّى لَجاءَهُمُ الْعَذابُ وَلَيَأْتِيَنَّهُمْ بَغْتَةً وَهُمْ لا يَشْعُرُونَ ‹ 53 › يَسْتَعْجِلُونَكَ بِالْعَذابِ وَإِنَّ جَهَنَّمَ لَمُحِيطَةٌ بِالْكافِرِينَ ‹ 54 ›\r\nيَوْمَ يَغْشاهُمُ الْعَذابُ مِنْ فَوْقِهِمْ وَمِنْ تَحْتِ أَرْجُلِهِمْ وَيَقُولُ ذُوقُوا ما كُنْتُمْ تَعْمَلُونَ ‹ 55 ›\r\n","description":"","footnote":"","page_name":" 313 ","page_number":313},
  {"content":"\r\n\r\nترجمه :\r\n50 - گفتند : چرا معجزاتى از سوى پروردگارش بر او نازل نشده ؟ بگو معجزات همه نزد خداست ( و به فرمان او نازل مىشود ، نه به ميل من و شما ) من تنها انذار كننده آشكارى هستم .\r\n51 - آيا براى آنها كافى نيست كه اين كتاب آسمانى را بر تو نازل كرديم كه پيوسته بر آنها تلاوت مىشود ؟ در اين رحمت و تذكرى است براى كسانى كه ايمان مىآورند .\r\n52 - بگو همين بس كه خدا ميان من و شما گواه است ، آنچه را در آسمانها و زمين است مىداند كسانى كه به باطل ايمان آوردند و به اللَّه كافر شدند زيانكاران واقعى هستند .\r\n53 - آنها با عجله از تو عذاب را مىطلبند ، و اگر موعد مقررى تعيين نشده بود عذاب ( الهى ) به سراغ آنها مىآمد ، سرانجام اين عذاب بطور ناگهانى بر آنها نازل مىشود در حالى كه نمىدانند .\r\n54 - آنها با عجله از تو تقاضاى عذاب مىكنند ، در حالى كه جهنم به كافران احاطه دارد ! 55 - آن روز كه عذاب ( الهى ) آنها را از بالاى سر و پائين پا مىپوشاند و به آنها مىگويد بچشيد آنچه را عمل مىكرديد ( روز سخت و دردناكى است ) .\r\n\r\nتفسير : آيا معجزه قرآن كافى نيست ؟ !\r\nكسانى كه بر اثر لجاجت و اصرار در باطل ، حاضر نبودند به هيچ قيمتى در برابر بيان مستدل و منطقى قرآن تسليم شوند ، و آوردن كتابى همچون قرآن به وسيله فرد درس نخوانده اى همچون پيامبر ص كه دليل روشنى بر حقانيت وى بود بپذيرند ، دست به بهانه جويى تازه اى زدند ، چنان كه قرآن در نخستين آيات مورد بحث مىگويد : آنها از روى سخريه و استهزاء « گفتند چرا معجزاتى ( همچون معجزات موسى و عيسى ) از سوى پروردگارش بر او نازل نشده است » ؟\r\n( * ( وَقالُوا لَوْ لا أُنْزِلَ عَلَيْه آياتٌ مِنْ رَبِّه ) * ) .\r\nچرا او عصاى موسى و يد بيضاء و دم مسيحا ندارد ؟\r\n","description":"","footnote":"","page_name":" 314 ","page_number":314},
  {"content":"\r\nچرا او هم دشمنان خود را با معجزات بزرگ نابود نمىكند ؟ آن گونه كه موسى و شعيب و هود و نوح و ثمود كردند ؟\r\nو يا همانگونه كه در سوره اسراء از زبان اين گروه آمده است « چرا پيامبر اسلام ، نهرها و چشمه‌هاى آب جارى از بيابان خشك مكه ظاهر نمىكند » ؟ « چرا قصرى از طلا ندارد » ؟ « چرا به آسمان صعود نمىكند » ؟ و « چرا نامه اى از سوى خدا از آسمان براى آنها نمىآورد » ! ! ( 1 ) .\r\nبدون شك پيامبر اسلام ص معجزات ديگرى غير از قرآن مجيد داشته ، و تواريخ نيز با صراحت از آن سخن مىگويد ، ولى آنها با اين سخنانشان ، دنبال تحصيل معجزه نبودند ، بلكه از يك سو مىخواستند اعجاز قرآن را ناديده بگيرند و از سوى ديگر تقاضاى معجزات اقتراحى داشتند ( منظور از معجزات اقتراحى اين است كه پيامبر ص طبق تمايلات اين و آن ، هر امر خارق العاده اى را كه پيشنهاد كنند انجام دهد ، مثلا اين يكى پيشنهاد خارج ساختن چشمه‌هاى آب كند ديگرى بگويد من قبول ندارم بايد كوه‌هاى مكه را طلا كنى ، سومى هم بهانه بگيرد كه اين كافى نيست بايد به آسمان صعود كنى ، و به اين ترتيب معجزه را به صورت بازيچه بىارزشى در آورند ، و تازه آخر كار بعد از ديدن همه اينها ساحرش بخوانند ) .\r\nلذا قرآن در آيه 111 سوره انعام مىگويد وَلَوْ أَنَّنا نَزَّلْنا إِلَيْهِمُ الْمَلائِكَةَ وَكَلَّمَهُمُ الْمَوْتى وَحَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا : « اگر ما فرشتگان را بر آنها نازل كنيم و مردگان زنده شوند و با آنها سخن بگويند و همه چيز را در برابر آنها محشور نمائيم باز هم ايمان نمىآورند » ! به هر حال قرآن براى پاسخگويى به اين بهانه جويان لجوج ، از دو راه وارد مىشود :\r\n\r\n","description":"","footnote":"\r\n( 1 ) سوره اسراء آيه 90 تا 93 .\r\n","page_name":" 315 ","page_number":315},
  {"content":"\r\nنخست مىگويد : به آنها « بگو معجزه كار من نيست كه با تمايلات شما انجام گيرد ، معجزات همه نزد خدا است » ( * ( قُلْ إِنَّمَا الآياتُ عِنْدَ اللَّه ) * ) .\r\nاو مىداند چه معجزه اى با چه زمانى و براى چه اقوامى متناسب است ، او مىداند چه افرادى در صدد تحقيق و پى جويى حقند و بايد خارق عادات به آنها نشان دهد ، و چه افرادى بهانه گيرند و دنبال هواى نفس ؟\r\nو بگو « من فقط انذار كننده و بيم دهنده آشكارم » ( * ( وَإِنَّما أَنَا نَذِيرٌ مُبِينٌ ) * ) .\r\nتنها وظيفه من انذار و تبليغ است و بيان كلام خدا ، اما ارائه معجزات و خارق عادات تنها به اختيار ذات پاك او است ، اين يك پاسخ .\r\nپاسخ ديگر اينكه : « آيا همين اندازه براى آنها كافى نيست كه ما اين كتاب آسمانى را بر تو نازل كرديم كه پيوسته بر آنها تلاوت مىشود » ( * ( أَ وَلَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ ) * ) .\r\nآنها تقاضاى معجزات جسمانى مىكنند ، در حالى كه قرآن برترين معجزه معنوى است .\r\nآنها تقاضاى معجزه زود گذرى دارند در حالى كه قرآن معجزه اى است جاويدان ، و شب و روز آياتش بر آنها خوانده مىشود .\r\nآيا امكان دارد انسانى درس نخوانده - و حتى اگر فرضا درس خوانده بود - كتابى با اين محتوا و اين جاذبه عجيب كه فوق توانايى انسانها است بياورد و عموم جهانيان را دعوت به مقابله كند و همه در برابر آن عاجز و ناتوان بمانند ؟ ! اگر راستى منظور آنها معجزه است ما به وسيله نزول قرآن بيش از آنچه آنها تقاضا دارند در اختيارشان گذارده‌ايم ، ولى نه ، آنها حق طلب نيستند ، بهانه جو هستند .\r\nبايد توجه داشت كه جمله * ( أَ وَلَمْ يَكْفِهِمْ ) * ( آيا براى آنها كافى نيست ؟ ) معمولا\r\n","description":"","footnote":"","page_name":" 316 ","page_number":316},
  {"content":"\r\nدر مواردى گفته مىشود كه انسان كارى ما فوق انتظار طرف انجام داده و او از آن غافل است يا خود را به غفلت مىزند . مثلا مىگويد چرا فلان خدمت را به من نكردى و ما انگشت روى خدمت بزرگترى مىگذاريم كه او آن را ناديده گرفته و مىگوئيم آيا كافى نيست كه ما چنين خدمت بزرگى به تو كرديم ؟ ! از همه اينها گذشته معجزه بايد هماهنگ با شرائط زمان و مكان و چگونگى دعوت پيامبر باشد ، پيامبرى كه آئينش جاودانى است بايد معجزه جاودانى داشته باشد .\r\nپيامبرى كه دعوتش جهانگير است و بايد قرون و اعصار آينده را نيز در بر گيرد بايد معجزه روحانى و عقلانى روشنى داشته باشد كه فكر همه انديشمندان و صاحبخردان را به سوى خود جذب كند . مسلما براى چنين هدفى قرآن مناسب است ، نه عصاى موسى و يد بيضا .\r\nو در پايان آيه براى تاكيد و توضيح بيشتر مىگويد : « در اين كتاب آسمانى هم رحمت بزرگى نهفته است و هم تذكر گويايى ، براى كسانى كه ايمان مىآورند » ( * ( إِنَّ فِي ذلِكَ لَرَحْمَةً وَذِكْرى لِقَوْمٍ يُؤْمِنُونَ ) * ) .\r\nآرى قرآن هم رحمت است و هم وسيله يادآورى ، اما براى گروه با ايمان براى آنها كه درهاى قلب خود را به روى حقيقت گشوده‌اند ، براى آنها كه طالب نورند و خواهان پيدا كردن راه ، آنها اين رحمت الهى را با تمام وجود خود احساس مىكنند و در پرتو آن آرامش مىيابند ، آنها هر بار كه آيات قرآن را مىخوانند تذكر تازه اى مىيابند .\r\nممكن است فرق ميان « رحمت » و « ذكرى » اين باشد كه قرآن تنها يك معجزه و مايه تذكر نيست ، بلكه علاوه بر آن مملو است از برنامه‌ها و قوانين رحمت آفرين و دستورهاى تربيتى و انسانساز ، فى المثل عصاى موسى تنها معجزه بود ولى در زندگى روز مره مردم اثرى نداشت اما قرآن هم معجزه است و هم\r\n","description":"","footnote":"","page_name":" 317 ","page_number":317},
  {"content":"\r\nبرنامه كامل زندگى و مايه رحمت .\r\nو از آنجا كه هر مدعى نياز به شاهد و گواه دارد در آيه بعد مىفرمايد : « بگو همين بس كه خدا ميان من و شما گواه است » ( * ( قُلْ كَفى بِاللَّه بَيْنِي وَبَيْنَكُمْ شَهِيداً ) * ) .\r\nبديهى است هر قدر آگاهى شاهد و گواه بيشتر باشد ارزش شهادت او بيشتر است ، لذا در جمله بعد اضافه مىكند : « خدايى گواه من است كه تمام آنچه را در آسمانها و زمين است مىداند » ( * ( يَعْلَمُ ما فِي السَّماواتِ وَالأَرْضِ ) * ) .\r\nحال ببينيم خداوند چگونه بر حقانيت پيامبرش گواهى داده ؟\r\nممكن است اين گواهى ، گواهى عملى باشد زيرا وقتى خداوند معجزه بزرگى همچون قرآن را در اختيار پيامبرش قرار مىدهد سند حقانيت او را امضاء كرده است ، مگر ممكن است خداوند حكيم عادل معجزه را در اختيار فرد دروغگويى ( العياذ باللَّه ) بگذارد ؟ بنا بر اين اعطاى معجزه به شخص پيامبر خود بهترين طرز گواهى دادن خدا به نبوت او است .\r\nعلاوه بر گواهى عملى فوق ، در آيات متعددى از قرآن مجيد گواهى قولى نيز داده شده ، چنان كه در آيه 40 سوره احزاب مىخوانيم : ما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ اللَّه وَخاتَمَ النَّبِيِّينَ .\r\nو در آيه 29 سوره فتح نيز آمده است : مُحَمَّدٌ رَسُولُ اللَّه وَالَّذِينَ مَعَه أَشِدَّاءُ عَلَى الْكُفَّارِ رُحَماءُ بَيْنَهُمْ : « محمد رسول خدا است و كسانى كه با او هستند در برابر كفار خشن و در ميان خودشان رحيم و مهربانند » .\r\nبعضى از مفسران گفته‌اند : اين آيه در پاسخ بعضى سران يهود در مدينه مانند « كعب بن اشرف » و اتباع او نازل شده است كه گفتند : اى محمد چه كسى گواهى مىدهد كه تو فرستاده خدايى ؟ آيه نازل شد و گفت : خداوند چنين گواهى مىدهد .\r\n","description":"","footnote":"","page_name":" 318 ","page_number":318},
  {"content":"\r\nاز اينجا تفسير و بيان ديگرى براى آيه فوق نيز مىتوان به دست آورد و آن اينكه منظور گواهى و شهادت خداوند است در كتب آسمانى پيشين كه علماى اهل كتاب به خوبى از آن آگاهى داشتند .\r\nدر عين حال منافاتى بين اين تفسيرهاى سه گانه نيست و ممكن است همه در معنى آيه جمع باشد .\r\nدر پايان آيه به عنوان يك هشدار و تهديد مىفرمايد : « كسانى كه ايمان به باطل آوردند و به اللَّه كافر شدند زيانكاران واقعى هستند » ( * ( وَالَّذِينَ آمَنُوا بِالْباطِلِ وَكَفَرُوا بِاللَّه أُولئِكَ هُمُ الْخاسِرُونَ ) * ) .\r\nچه خسرانى از اين بالاتر كه انسان تمام سرمايه‌هاى وجود خود را در برابر هيچ از دست دهد ؟ آن گونه كه مشركان دادند ، قلب و جان خود را در اختيار بتها نهادند و تمام نيروهاى جسمانى ، و امكانات اجتماعى و فردى خود را در اختيار تبليغ و ترويج آئين بت پرستى و محو نام اللَّه گذاردند و جز خسران و زيان نتيجه اى عائد آنها نشد .\r\nغالبا قرآن در آيات خود به اين خسران بزرگ اشاره مىكند و گاهى با ذكر كلمه « اخسر » ( زيانكارتر ) اين حقيقت را نشان داده كه زيانى از اين برتر و بالاتر نيست ( هود - 22 - نمل - 5 - كهف - 103 ) .\r\nمهمتر اين كه گاه انسان در معامله اى زيان مىكند تنها سرمايه خود را از دست مىدهد و ورشكست مىشود ، اما گاهى از اين فراتر مىرود بدهكارى زيادى نيز بر دوش او مىماند و اين بدترين نوع ورشكست است ، و مشركان درست همين حال را دارند ، بلكه گاهى مايه ورشكستگى و گمراهى ديگران نيز مىشوند و به اصطلاح ورشكستگى زنجيره اى را تشكيل مىدهند ( 1 ) .\r\n\r\n","description":"","footnote":"\r\n( 1 ) در اين زمينه بحث مشروحى در جلد 12 صفحه 563 ( ذيل آيه 103 سوره كهف ) بيان كرده‌ايم .\r\n","page_name":" 319 ","page_number":319},
  {"content":"\r\nدر آيات گذشته دو قسمت از بهانه جوئيهاى كفار در برابر دعوت پيامبر ص و پاسخ آن مطرح شد ، نخست اينكه مىگفتند : چرا او معجزه اى نمىآورد ؟\r\nكه قرآن پاسخ داد : اين كتاب آسمانى خود برترين معجزه است .\r\nديگر اينكه چه كسى گواهى بر حقانيت او مىدهد ؟ كه قرآن پاسخ داد خدايى كه از همه چيز آگاه است .\r\nدر آيه مورد بحث به سومين بهانه جوئيهاى آنها اشاره مىكند . مىگويد « آنها در مورد عذاب عجله مىكنند و با سرعت آن را از تو مىطلبند » ( * ( وَيَسْتَعْجِلُونَكَ بِالْعَذابِ ) * ) .\r\nآنها مىگويند اگر عذاب الهى حق است و دامن كفار را مىگيرد پس چرا به سراغ ما نمىآيد ؟ ! قرآن در پاسخ اين سخن سه جواب مىدهد .\r\nنخست مىگويد « اگر موعد مقررى تعيين نشده بود عذاب الهى فورا به سراغشان مىآمد » ( * ( وَلَوْ لا أَجَلٌ مُسَمًّى ) * لجاءهم العذاب ) .\r\nاين زمان معين براى آن است كه هدف اصلى يعنى بيدارى يا اتمام حجت بر آنها حاصل گردد ، خدا هرگز بر خلاف حكمت در كارهايش شتاب و عجله نمىكند .\r\nديگر اينكه آنها كه اين سخن را مىگويند چه اطمينانى دارند كه هر لحظه عذاب الهى دامنشان را بگيرد ؟ « چرا كه اين عذاب ناگهانى و بدون مقدمه ، و در حالى كه آنها نمىدانند و توجه ندارند به سراغشان مىآيد » ( * ( وَلَيَأْتِيَنَّهُمْ بَغْتَةً وَهُمْ لا يَشْعُرُونَ ) * ) ( 1 ) .\r\nگرچه موعد عذاب در واقع معين و مقرر است ولى مصلحت اين است كه\r\n\r\n","description":"","footnote":"\r\n( 1 ) « بغتة » از ماده « بغت » ( بر وزن وقت ) به معنى تحقق ناگهانى و غير منتظره چيزى است .\r\n","page_name":" 320 ","page_number":320},
  {"content":"\r\nآنها از آن آگاه نباشند و بدون مقدمه فرا رسد ، چرا كه اگر وقت آن اعلام مىشد باعث تجرى و جسارت كفار و گنهكاران مىگرديد ، آنها تا آخرين لحظه به گناه و كفر ادامه مىدادند و در لحظات آخر كه موعد مقرر عذاب نزديك مىشد همگى توبه مىكردند و به سوى حق باز مىگشتند ! فلسفه تربيتى اين مجازاتها ايجاب مىكند كه موعدش مكتوم باشد تا هر لحظه اثر خود را ببخشد و ترس و وحشت آن عاملى بازدارنده گردد ضمنا از آنچه گفتيم روشن شد كه منظور از جمله « * ( وَهُمْ لا يَشْعُرُونَ ) * » اين نيست كه آنها اصل وجود عذاب را درك نمىكنند و گرنه فلسفه عذاب از بين مىرفت ، بلكه منظور اين است كه آنها لحظه وقوع آن و مقدماتش را تشخيص نمىدهند ، و به تعبير ديگر بطور غافلگيرانه مثل صاعقه بر آنها فرود مىآيد .\r\nاز آيات مختلف قرآن بر مىآيد كه اين بهانه جويى منحصر به كفار مكه نبود ، بلكه بسيارى از امم ديگر نيز روى مساله تعجيل عذاب اصرار مىورزيدند .\r\nبالآخره سومين پاسخ را قرآن در آيه بعد بيان كرده ، مىگويد « آنها در برابر تو در مورد عذاب عجله مىكنند در حالى كه جهنم كافران را احاطه كرده است » ! ( * ( يَسْتَعْجِلُونَكَ بِالْعَذابِ وَإِنَّ جَهَنَّمَ لَمُحِيطَةٌ بِالْكافِرِينَ ) * ) .\r\nاگر عذاب دنيا تاخير بيفتد عذاب آخرت صد در صد قطعى است آن چنان مسلم است كه قرآن به صورت يك امر فعلى از آن ياد مىكند و مىگويد « جهنم گويى هم اكنون آنها را احاطه كرده است » ! در اينجا تفسير دقيقترى نيز براى اين آيه وجود دارد و آن اينكه جهنم از دو نظر هم اكنون « به معنى واقعى كلمه » اين گروه را احاطه كرده .\r\nنخست جهنم دنيا است آنها بر اثر شرك و آلودگى به گناه در جهنمى كه خود فراهم كرده‌اند مىسوزند ، جهنم جنگ و خونريزى ، جهنم نزاع و اختلاف ،\r\n","description":"","footnote":"","page_name":" 321 ","page_number":321},
  {"content":"\r\nجهنم ناامنى و ناآرامى ، جهنم ظلم و بيدادگرى ، و جهنم هوى و هوسهاى سركش ! ديگر اينكه طبق ظاهر آيات قرآن جهنم هم اكنون موجود است و طبق تحليلى كه قبلا داشته‌ايم در باطن و درون اين دنيا است و به اين ترتيب حقيقتا كافران را احاطه كرده است ، در آيه 5 و 6 و 7 سوره تكاثر نيز به آن اشاره شده : كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ : « اين چنين نيست اگر علم اليقين مىداشتيد دوزخ را مشاهده مىكرديد سپس آن را به عين اليقين مىديديد ( 1 ) .\r\nسپس مىافزايد : « آن روز كه عذاب الهى از بالاى سر و از پائين پا آنها را فرا مىگيرد ، و به آنها مىگويد بچشيد آنچه را كه عمل مىكرديد روز سخت و دردناكى است » ( * ( يَوْمَ يَغْشاهُمُ الْعَذابُ مِنْ فَوْقِهِمْ وَمِنْ تَحْتِ أَرْجُلِهِمْ وَيَقُولُ ذُوقُوا ما كُنْتُمْ تَعْمَلُونَ ) * ) ( 2 ) .\r\nاين آيه ممكن است توضيحى براى احاطه عذاب جهنم در قيامت نسبت به كفار باشد ، و ممكن است بيانى مستقل براى آن عذاب دردناك آنان محسوب گردد كه امروز بر اثر اعمالشان آنها را احاطه كرده و فردا ظاهر و آشكار مىشود .\r\nبه هر حال اينكه مىفرمايد « اين عذاب از بالاى سر و پائين پاها است » و بقيه جهات و جوانب را ذكر نمىكند در حقيقت به خاطر وضوح مطلب و روشنى بحث است ، بعلاوه هنگامى كه شعله‌هاى آتش از پائين پا زبانه كشد و از بالا بر سر آنها فرو ريخته شود تمام بدن آنها را احاطه خواهد كرد ، و تمام جوانب و اطراف را نيز مىپوشاند .\r\n\r\n","description":"","footnote":"\r\n( 1 ) براى توضيح بيشتر در اين زمينه به جلد سوم تفسير نمونه صفحه 92 به بعد ( ذيل آيه 133 سوره آل عمران ) مراجعه فرمائيد .\r\n( 2 ) بعضى از مفسران « يوم » را ظرف براى فعل مقدرى دانسته‌اند و بعضى ديگر آن را متعلق به « محيطة » مىدانند .\r\n","page_name":" 322 ","page_number":322},
  {"content":"\r\nاصولا اين تعبير هم در زبان فارسى و هم در زبان عربى معمول است كه مىگويند فلان كس از فرق تا قدم مثلا در لجنزار بىعفتى فرو رفت ، يعنى تمام وجود او غرق در اين گناه شد ، و به اين ترتيب مشكلى كه براى بعضى از مفسران به وجود آمده كه چگونه سوى بالا و پائين ذكر شده و چهار طرف مسكوت مانده است ؟ حل مىشود .\r\nجمله * ( ذُوقُوا ما كُنْتُمْ تَعْمَلُونَ ) * كه ظاهرا گوينده اش خداوند است علاوه بر اينكه يك نوع مجازات روانى براى اين گونه اشخاص است بيانگر اين واقعيت مىباشد كه عذاب الهى چيزى جز بازتاب و انعكاس اعمال خود انسان در نشاه آخرت نيست .\r\n\r\nنكته‌ها :\r\n\r\n1 - دلائل اعجاز قرآن -\r\nبدون شك قرآن بزرگترين معجزه پيامبر اسلام است ، معجزه اى است گويا ، جاودانى و پويا ، و متناسب با هر عصر و زمان ، و براى تمام قشرها ، ما بحثهاى مربوط به اعجاز قرآن را مشروحا در جلد اول ذيل آيه 23 سوره بقره آورده‌ايم و نيازى به تكرار نمىبينيم .\r\n\r\n2 - دستاويزى براى انكار معجزات -\r\nبعضى از دانشمندان غربزده اسلامى كه مايلند خارق عادات پيامبران را ناديده بگيرند اصرار دارند كه پيامبر اسلام معجزه اى غير از قرآن نداشته است ، ممكن است حتى قرآن را نيز معجزه ندانند در حالى كه اين سخن هم بر خلاف آيات قرآن است ، هم روايات متواتر ، و هم تاريخ مسلم اسلامى است .\r\nما شرح اين سخن را در جلد 12 صفحه 386 ( ذيل آيه 93 - 90 سوره اسراء ) بيان كرديم .\r\n\r\n3 - معجزات اقتراحى -\r\nهميشه يكى از روشهاى لجوجانه مخالفان پيامبران\r\n","description":"","footnote":"","page_name":" 323 ","page_number":323},
  {"content":"\r\nطرح معجزات اقتراحى بوده ، و با اين كار مىخواستند از يك سو ابهت معجزات را بشكنند و آنها را به ابتذال بكشانند ، و از سوى ديگر بهانه اى براى عدم پذيرش دعوت پيامبران در دست داشته باشند ، ولى هيچگاه پيامبران الهى تسليم اين توطئه‌ها نمىشدند و چنان كه در آيات بالا ديديم در پاسخ مىگفتند « معجزات در اختيار ما نيست كه مطابق ميل و هوس شما هر روز و هر ساعت معجزه اى انجام گيرد بلكه معجزات فقط به فرمان خدا صورت مىگيرد و از اختيار ما بيرون است » .\r\nدر باره معجزات اقتراحى شرحى در جلد هشتم صفحه 253 به بعد ( ذيل آيه 20 سوره يونس ) آمده است .\r\n","description":"","footnote":"","page_name":" 324 ","page_number":324},
  {"content":"\r\n\r\n[ سوره العنكبوت ‹ 29 › : آيات 56 تا 60 
  ]\r\nيا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ ‹ 56 › كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ ‹ 57 › وَالَّذِينَ آمَنُوا وَعَمِلُوا الصَّالِحاتِ لَنُبَوِّئَنَّهُمْ مِنَ الْجَنَّةِ غُرَفاً تَجْرِي مِنْ تَحْتِهَا الأَنْهارُ خالِدِينَ فِيها نِعْمَ أَجْرُ الْعامِلِينَ ‹ 58 › الَّذِينَ صَبَرُوا وَعَلى رَبِّهِمْ يَتَوَكَّلُونَ ‹ 59 › وَكَأَيِّنْ مِنْ دَابَّةٍ لا تَحْمِلُ رِزْقَهَا اللَّه يَرْزُقُها وَإِيَّاكُمْ وَهُوَ السَّمِيعُ الْعَلِيمُ ‹ 60 ›\r\n\r\nترجمه :\r\n56 - اى بندگان من كه ايمان آورده‌ايد زمين من وسيع است تنها مرا بپرستيد ( و تسليم در برابر فشارهاى دشمنان نشويد ) .\r\n57 - هر انسانى مرگ را مىچشد ، سپس به سوى ما باز مىگرديد .\r\n58 - كسانى كه ايمان آوردند و عمل صالح انجام دادند آنها را در غرفه هايى از بهشت جاى مىدهيم كه نهرها در زير آن جارى است ، جاودانه در آن خواهند ماند ، چه خوبست پاداش عمل كنندگان ! 59 - همانها كه ( در برابر مشكلات ) صبر ( و استقامت ) مىكنند و بر پروردگارشان توكل\r\n","description":"","footnote":"","page_name":" 325 ","page_number":325},
  {"content":"\r\nمىنمايند .\r\n60 - چه بسيار جنبندگانى كه قدرت ندارند روزى خود را حمل كنند خداوند آنها را و شما را روزى مىدهد ، و او است شنوا و دانا .\r\n\r\nشان نزول :\r\nبسيارى از مفسران معتقدند كه آيه اول در باره مؤمنانى نازل شده كه در مكه تحت فشار شديد كفار بودند ، بطورى كه توانايى بر اداى وظائف اسلامى خود نداشتند . به آنها دستور داده شد از آن سرزمين هجرت كنند .\r\nو نيز بعضى از مفسران معتقدند كه آيه * ( وَكَأَيِّنْ مِنْ دَابَّةٍ لا تَحْمِلُ رِزْقَهَا ) * ( آخرين آيه مورد بحث ) در مورد گروهى از مؤمنان نازل شده كه در مكه گرفتار آزار دشمنان بودند ، و مىگفتند : اگر ما به مدينه هجرت كنيم در آنجا نه خانه اى داريم نه زمينى ، و چه كسى به ما آب و غذا مىدهد ؟ ! ( آيه نازل شد و گفت تمام جنبندگان روى زمين از خوان نعمت خداوند بزرگ روزى مىبرند ، غصه روزى را نخوريد ) .\r\n\r\nتفسير : هجرتى بايد كرد !\r\nاز آنجا كه در آيات گذشته سخن از موضعگيريهاى مختلف مشركان در برابر اسلام و مسلمانان بود در آيات مورد بحث به وضع خود مسلمانان پرداخته و مسئوليت و وظيفه آنها را در برابر يكى از مشكلاتى كه در ارتباط با كفار دارند يعنى مشكل اذيت و آزار و محدوديت و فشار آنها را بيان مىكند .\r\nمىفرمايد : « اى بندگان من كه ايمان آورده‌ايد ، و هم اكنون براى انجام وظائف دينى خود تحت فشار دشمن هستيد ، سر زمين من وسيع است بجاى ديگر\r\n","description":"","footnote":"","page_name":" 326 ","page_number":326},
  {"content":"\r\nهجرت كنيد و مرا بپرستيد « ( يا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ ) .\r\nبديهى است اين يك قانون اختصاصى مربوط به مؤمنان مكه نيست ، و شان نزول هرگز مفهوم وسيع و گسترده آيه را كه هماهنگ با ديگر آيات قرآن است محدود نمىكند ، به اين ترتيب در هر عصر و زمان ، و در هر محيط و مكان ، آزادى بطور كامل از مسلمانان سلب شود و ماندن در آنجا نتيجه اى جز ذلت و زبونى و دور ماندن از برنامه‌هاى الهى نداشته باشد وظيفه مسلمانان مهاجرت است به مناطقى كه بتوانند آزادى مطلق يا آزادى نسبى را به دست آورند .\r\nبه تعبير ديگر : هدف آفرينش انسان بندگى خدا است ، همان بندگى كه رمز آزادگى و سرفرازى و پيروزى انسان در همه جبهه‌ها است ، و در جمله « فَإِيَّايَ فَاعْبُدُونِ » به آن اشاره شده ، و در آيه 56 سوره ذاريات وَما خَلَقْتُ الْجِنَّ وَالإِنْسَ إِلَّا لِيَعْبُدُونِ نيز آمده است .\r\nهر گاه اين هدف اساسى و نهايى زير پا بماند راهى جز هجرت نيست ، زمين خدا وسيع است ، و بايد به نقطه ديگرى قدم نهاد ، و هرگز در چنين مواردى اسير مفاهيمى همچون قبيله و قوم ، وطن ، و خانه و كاشانه نشد و تن به ذلت و اسارت در نداد كه احترام اين امور تا زمانى است كه هدف اصلى به مخاطره نيفتد .\r\nدر اين گونه موارد است كه امير مؤمنان على ع مىفرمايد :\r\nليس بلد باحق بك من بلد ، خير البلاد ما حملك :\r\n« هيچ شهرى براى تو شايسته تر از شهر ديگرى نيست ، بهترين شهرها شهرى است كه تو را پذيرا گردد و وسائل پيشرفت تو را فراهم سازد » ( 1 ) .\r\nدرست است كه حب وطن و علاقه به زادگاه جزء سرشت هر انسانى است ولى گاه مسائل مهمترى در زندگى مطرح مىشود كه اين موضوع را تحت الشعاع\r\n\r\n","description":"","footnote":"\r\n( 1 ) كلمات قصار شماره 442 .\r\n","page_name":" 327 ","page_number":327},
  {"content":"\r\nخود قرار مىدهد .\r\nدر زمينه ديدگاه اسلام در مساله مهاجرت ، و رواياتى كه در اين زمينه رسيده ، شرح مبسوطى در جلد چهارم صفحه 190 به بعد ( ذيل آيه 100 سوره نساء ) داشتيم .\r\nتعبير به جمله « يا عبادى » ! محبت آميزترين تعبيرى است كه از ناحيه خداوند به بندگان مىشود ، تاج افتخارى است حتى برتر از مقام رسالت و خلافت همانگونه كه همواره در تشهد نماز آن را مقدم بر رسالت مىشمريم و مىگوئيم « اشهد ان محمدا عبده و رسوله » .\r\nجالب اينكه هنگامى كه خداوند آدم را آفريد او را به لقب « خليفة اللهى » مفتخر فرمود ، اما شيطان باز از وسوسه او مايوس نشد ، و به سراغ آدم آمد ، و شد آنچه شد ، ولى هنگامى كه او را به مقام عبوديت ستود شيطان در برابر او زانو زد و گفت : فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ : « به عزتت سوگند كه همه فرزندان آدم را اغوا مىكنم ، مگر بندگان مخلص تو » ( سوره ص آيه 82 و 83 ) .\r\nحتى خداوند نيز اين موضوع را تضمين فرموده : إِنَّ عِبادِي لَيْسَ لَكَ عَلَيْهِمْ سُلْطانٌ « تو هرگز بر بندگان من سلطه نخواهى يافت » ( سوره حجر آيه 42 ) .\r\nبنا بر اين مقام عبوديت خالص حتى از مقام خلافت الهى در زمين برتر و بالاتر است .\r\nاز آنچه گفتيم به خوبى روشن شد كه منظور از « عباد » در آيه مورد بحث همه انسانها نيست بلكه انسانهاى مؤمن است و جمله « الذين آمنوا » به عنوان تاكيد و توضيح ذكر شده است ( 1 ) .\r\n\r\n","description":"","footnote":"\r\n( 1 ) جمله « فَإِيَّايَ فَاعْبُدُونِ ) * » در حقيقت عطف بر جزاى جمله شرطيه اى است كه محذوف مىباشد ، و در تقدير چنين است « ان ضاقت بكم الارض فاهجروا منها الى الأخرى و اياى اعبدون » .\r\n","page_name":" 328 ","page_number":328},
  {"content":"\r\nاز آنجا كه يكى از عذرهاى كسانى كه در بلاد شرك مىماندند و حاضر به هجرت نبودند اين بود كه ما مىترسيم از ديار خود بيرون برويم خطر مرگ به وسيله دشمنان ، يا گرسنگى ، يا عوامل ديگر ما را تهديد كند بعلاوه به فراق بستگان و خويشاوندان و فرزندان و شهر و ديار خود مبتلا شويم ، قرآن در آيه بعد به عنوان يك پاسخ جامع به آنها مىگويد : « سرانجام همه انسانها مىميرند ، و هر كسى مرگ را مىچشد ، سپس به سوى ما باز مىگرديد » ( * ( كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ ) * ) . اين جهان دار بقاء براى هيچكس نيست ، بعضى زودتر و بعضى ديرتر بايد بروند ، فراق دوستان و فرزندان و خويشاوندان به هر حال تحقق مىيابد ، چرا انسان به خاطر اين مسائل زودگذر در ديار شرك و كفر بماند و بار ذلت و اسارت را بر دوش كشد براى اينكه چهار روز بيشتر زندگى كند ؟\r\nاز همه اينها گذشته از اين بترسيد كه مرگتان فرا رسد و در همين ديار شرك و كفر پيش از آن كه به ديار ايمان و اسلام برويد بميريد ، چه دردناك است چنين مرگ و مردنى ؟ ! وانگهى گمان نكنيد مرگ پايان همه چيز است ، مرگ آغاز زندگى اصلى انسانها است ، چرا كه « همه شما به سوى ما باز مىگرديد » به سوى پروردگار بزرگ ، و به سوى نعمتهاى بىپايانش .\r\nآيه بعد گوشه اى از اين نعمتها را چنين شرح مىدهد : « كسانى كه ايمان آوردند و عمل صالح انجام دادند آنها را در غرفه هايى از بهشت جاى مىدهيم كه نهرها از زير آن جارى است » ( * ( وَالَّذِينَ آمَنُوا وَعَمِلُوا الصَّالِحاتِ لَنُبَوِّئَنَّهُمْ مِنَ الْجَنَّةِ غُرَفاً تَجْرِي مِنْ تَحْتِهَا الأَنْهارُ ) * ) ( 1 ) .\r\n\r\n","description":"","footnote":"\r\n( 1 ) « لنبوئنهم » از ماده « تبوئه » ( بر وزن تذكرة ) به معنى سكنى دادن به قصد بقاء و دوام است .\r\n","page_name":" 329 ","page_number":329},
  {"content":"\r\nآنها در قصرهايى كه درختان بهشتى از هر سو احاطه اش كرده ، و نهرهاى گوناگون كه طبق آيات ديگر قرآن هر كدام طعم و منظره اى مخصوص به خود دارند از لابلاى آن درختان ، و زير اين قصرها در جريان است منزل مىكنند .\r\n( توجه داشته باشيد « غرف » جمع « غرفه » به معنى ساختمان بلند است كه بر اطراف خود مشرف باشد ) .\r\nامتياز ديگر غرفه‌هاى بهشتى اين است كه همچون منازل و قصرهاى اين جهان نيست كه هنوز انسان دمى در آن نياسوده است بانگ « الرحيل » زده مىشود بلكه « آنها جاودانه در آن خواهند ماند » ( * ( خالِدِينَ فِيها ) * ) .\r\nو در پايان آيه اضافه مىكند : « چه خوب است پاداش آنها كه براى خدا عمل مىكنند » ( * ( نِعْمَ أَجْرُ الْعامِلِينَ ) * ) .\r\nيك مقايسه ساده ميان آنچه در باره كفار و گنهكاران در آيات گذشته گفته شد ، با آنچه در اين آيه آمده است ، عظمت پاداش مؤمنان را روشن مىكند .\r\nكفار در لابلاى آتش و عذابى بودند كه از فرق تا قدم آنها را فرا گرفته بود ، و به عنوان سرزنش به آنها گفته مىشد : بچشيد آنچه را عمل مىكرديد ! .\r\nاما مؤمنان در ميان نعمتهاى بهشتى غوطه ورند و رحمت پروردگار از هر سو آنها را احاطه كرده ، و به جاى جمله‌هاى ملامت بار سخنانى مىشنوند كه همه نشانه محبت و لطف خداوند كريم است آرى به آنها گفته مىشود « چه خوب و زيبا است اجر و پاداش عمل كنندگان » .\r\nبديهى است منظور از « عاملين » به قرينه جمله‌هاى قبل كسانى است كه عمل صالح و توام با ايمان دارند ، هر چند كلمه « عاملين » مطلق است .\r\nدر حديثى از پيامبر گرامى اسلام ص چنين مىخوانيم :\r\n« ان فى الجنة لغرفا يرى ظهورها من بطونها ، و بطونها من ظهورها » !\r\n: « در بهشت غرفه هايى است آن قدر شفاف كه بيرونش از درون ، و درونش از بيرون ديده مىشود » ! كسى برخاست\r\n","description":"","footnote":"","page_name":" 330 ","page_number":330},
  {"content":"\r\nعرض كرد : اين غرفه‌ها از آن كيست اى رسول خدا ! فرمود :\r\nهى لمن اطاب الكلام و اطعم الطعام و ادام الصيام و صلى اللَّه بالليل و الناس نيام :\r\n« اينها براى كسى است كه سخن خود را پاكيزه كند ، گرسنگان را سير نمايد ، و روزه بسيار بگيرد و در دل شب ، هنگامى كه مردم در خوابند ، براى خدا نماز بخواند » ( 1 ) .\r\nآيه بعد مهمترين اوصاف مؤمنان عامل را به اين صورت بيان مىكند :\r\n« آنها كسانى هستند كه در برابر مشكلات صبر و استقامت به خرج مىدهند ، و بر پروردگارشان توكل مىكنند » ( * ( الَّذِينَ صَبَرُوا وَعَلى رَبِّهِمْ يَتَوَكَّلُونَ ) * ) .\r\nاز زن و فرزند و دوستان و بستگان و خانه و كاشانه خود جدا مىشوند و صبر مىكنند .\r\nمرارتهاى غربت و سختيهاى آوارگى از وطن را مىچشند و شكيبا هستند .\r\nبراى حفظ ايمان خود آزار دشمنان را به جان مىخرند ، و در راه جهاد با نفس كه « جهاد اكبر » است ، و مبارزه با دشمنان سر سخت كه « جهاد اصغر » است از انواع مشكلات استقبال مىكنند و صبر مىكنند .\r\nآرى اين صبر و استقامت رمز پيروزى آنها و عامل بزرگ افتخار آنان است كه بدون آن هيچ عمل مثبتى در زندگى امكان پذير نيست .\r\nاز اين گذشته ، آنها نه بر اموالشان و نه بر دوستان و بستگان تكيه دارند ، تكيه گاهشان تنها خدا ، و توكلشان بر ذات پاك او است ، اگر هزار دشمن قصد هلاك آنها كنند مىگويند : گرم تو دوستى از دشمنان ندارم باك ! و اگر درست بينديشيم ريشه همه فضائل انسانى همين « صبر » و « توكل » است : صبر عامل استقامت در برابر موانع و مشكلات است ، و توكل انگيزه حركت در اين راه پر نشيب و فراز .\r\n\r\n","description":"","footnote":"\r\n( 1 ) « تفسير قرطبى » ذيل آيات مورد بحث جلد 7 صفحه 5075 .\r\n","page_name":" 331 ","page_number":331},
  {"content":"\r\nدر حقيقت براى انجام عمل صالح بايد از اين دو فضيلت اخلاقى مدد گرفت صبر و توكل كه بدون اين دو انجام اعمال صالح در مقياس وسيع هرگز امكان پذير نيست . ( 1 )\r\nدر آخرين آيه مورد بحث در پاسخ كسانى كه به زبان حال يا زبان قال مىگفتند : اگر ما از شهر و ديار خود هجرت كنيم چه كسى به ما روزى مىدهد ؟\r\nقرآن مىگويد غم روزى را نخوريد و ننگ ذلت و اسارت را نپذيريد ، روزىرسان خدا است ، نه تنها شما كه « بسيارند جنبندگانى كه حتى نمىتوانند روزى خود را حمل كنند و هرگز ذخيره غذايى در لانه خود ندارند ، و هر روز نو روزى نو مىخواهند ، اما خدا آنها را گرسنه نمىگذارد و روزى مىدهد ، و همو شما را نيز روزى مىبخشد » ( * ( وَكَأَيِّنْ مِنْ دَابَّةٍ لا تَحْمِلُ رِزْقَهَا اللَّه يَرْزُقُها وَإِيَّاكُمْ ) * ) .\r\nدر ميان جنبندگان و حيوانات و حشرات گذشته از انسان انواع كمى هستند كه همچون مورچگان و زنبوران عسل مواد غذايى خود را از صحرا و بيابان به سوى لانه حمل و ذخيره مىكنند ، و غالبا « گنجشك روزى » هستند ، يعنى هر روز جديد بايد به دنبال روزى تازه اى بروند ، و مليونها ميليون از آنها در اطراف ما در نقاط دور و نزديك ، در بيابانها و اعماق دره‌ها ، و بر فراز كوه‌ها ، و درون درياها وجود دارند كه همه از خوان نعمت بيدريغش روزى مىخورند .\r\nو تو اى انسان كه از آنها براى به دست آوردن روزى و ذخيره كردن با هوش و تواناترى چرا اين چنين از ترس قطع روزى به زندگى آلوده و ننگين چسبيده اى ؟\r\n\r\n","description":"","footnote":"\r\n( 1 ) در باره حقيقت « توكل » و فلسفه آن بحث مشروحى در جلد 10 صفحه 295 به بعد ( ذيل آيه 12 سوره ابراهيم ) داشته‌ايم ، و در مورد « صبر » در جلد 10 صفحه 193 و در جلد 6 صفحه 305 بحث بيشترى شده است .\r\n","page_name":" 332 ","page_number":332},
  {"content":"\r\nو زير بار هر ظلم و ستم و خوارى و مذلت مىروى ؟ تو هم از درون اين محدوده زندگى تنگ و تاريك خود بيرون آى و بر سر سفره گسترده پروردگارت بنشين و غم روزى مخور ! در آن روز كه به صورت جنين ضعيف و ناتوانى در شكم مادر محبوس بودى و هيچكس حتى پدر و مادر مهربانت به تو دسترسى نداشتند پروردگارت تو را فراموش نكرد ، و آنچه را نياز داشتى دقيقا در اختيار تو گذاشت ، امروز كه موجودى توانا و نيرومندى ، و از آنجا كه رسانيدن روزى به نيازمندان فرع آگاهى از وجود و نيازشان است در پايان آيه تاكيدى مىكند : « او است شنوا و دانا » ( * ( وَهُوَ السَّمِيعُ الْعَلِيمُ ) * ) .\r\nسخن همه شما را مىشنود ، و حتى زبان حال شما و همه جنبندگان را مىداند از نيازهاى همه به خوبى با خبر است و چيزى از دائره علم بىپايان او پنهان نيست .\r\n","description":"","footnote":"","page_name":" 333 ","page_number":333},
  {"content":"\r\n\r\n[ سوره العنكبوت ‹ 29 › : آيات 61 تا 66 
  ]\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ وَسَخَّرَ الشَّمْسَ وَالْقَمَرَ لَيَقُولُنَّ اللَّه فَأَنَّى يُؤْفَكُونَ ‹ 61 › اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه إِنَّ اللَّه بِكُلِّ شَيْءٍ عَلِيمٌ ‹ 62 › وَلَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِه الأَرْضَ مِنْ بَعْدِ مَوْتِها لَيَقُولُنَّ اللَّه قُلِ الْحَمْدُ لِلَّه بَلْ أَكْثَرُهُمْ لا يَعْقِلُونَ ‹ 63 › وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ لَوْ كانُوا يَعْلَمُونَ ‹ 64 › فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ ‹ 65 ›\r\nلِيَكْفُرُوا بِما آتَيْناهُمْ وَلِيَتَمَتَّعُوا فَسَوْفَ يَعْلَمُونَ ‹ 66 ›\r\n","description":"","footnote":"","page_name":" 334 ","page_number":334},
  {"content":"\r\n\r\nترجمه :\r\n61 - هر گاه از آنها بپرسى چه كسى آسمانها و زمين را آفريده ، و خورشيد و ماه را مسخر كرده است ؟ مىگويند : اللَّه ، پس با اينحال چگونه ( از عبادت خدا ) منحرف مىشوند ؟ .\r\n62 - خداوند روزى را براى هر كس از بندگانش بخواهد گسترده مىكند ، و براى هر كس مىخواهد محدود مىسازد ، خداوند به همه چيز داناست .\r\n63 - و اگر از آنها بپرسى چه كسى از آسمان آبى نازل كرد و به وسيله آن زمين را بعد از مردنش احيا نمود ؟ مىگويند : اللَّه ، بگو ستايش مخصوص خداست ، اما اكثر آنها نمىدانند .\r\n64 - اين زندگى دنيا جز لهو و لعب چيزى نيست ، و زندگى واقعى سراى آخرت است ، اگر آنها مىدانستند .\r\n65 - هنگامى كه سوار بر كشتى شوند خدا را با اخلاص مىخوانند ( و غير او را فراموش مىكنند ) اما هنگامى كه خدا آنها را به خشكى رسانيد و نجات داد باز مشرك مىشوند ! 66 - ( بگذار ) آياتى را كه به آنها داده‌ايم انكار كنند و از لذات زودگذر زندگى بهره گيرند اما به زودى خواهند فهميد !\r\n\r\nتفسير : در دل خدا مىگويند و با زبان بت !\r\nدر آيات گذشته روى سخن با مشركانى بود كه حقانيت اسلام را درك كرده بودند اما بخاطر ترس از قطع روزى خود حاضر به قبول ايمان و هجرت نبودند در آيات مورد بحث روى سخن را به پيامبر اسلام - و در واقع به همه مؤمنان كرده - دلائل توحيد را از طريق « خلقت » و « ربوبيت » و « فطرت » - يعنى از سه طريق متفاوت - بيان مىكند ، و به آنها خاطر نشان مىسازد كه سرنوشت آنها به دست خدايى است كه در « آفاق » و « انفس » آثار او را مىيابند ، نه به دست بتها كه بتها\r\n","description":"","footnote":"","page_name":" 335 ","page_number":335},
  {"content":"\r\nهيچ نقشى در اين ميان ندارند .\r\nنخست به مسئله خلقت آسمان و زمين اشاره كرده و از اعتقادات باطنى آنها كمك گرفته ، مىگويد : « اگر از آنها سؤال كنى چه كسى آسمانها و زمين را آفريده ؟ و چه كسى خورشيد و ماه را مسخر فرمان خويش در طريق منافع بندگان كرده ؟ همه يك زبان پاسخ مىگويند » اللَّه « ( * ( وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ وَسَخَّرَ الشَّمْسَ وَالْقَمَرَ لَيَقُولُنَّ اللَّه ) * ) .\r\nزيرا مسلم است نه بتپرستان و نه غير آنها هيچكس نمىگويد خالق زمين و آسمان و تسخير كننده خورشيد و ماه يك مشت سنگ و چوبى است كه به دست انسان ساخته و پرداخته شده است .\r\nبه تعبير ديگر : حتى بتپرستان در « توحيد خالق » شك نداشتند ، آنها در عبادت مشرك بودند ، مىگفتند ما بتها را براى اين مىپرستيم كه واسطه ميان ما و خدا شوند ، چنان كه در آيه 18 سوره يونس مىخوانيم : « وَيَقُولُونَ هؤُلاءِ شُفَعاؤُنا عِنْدَ اللَّه » .\r\nما لايق اين نيستيم كه مستقيما با خدا ارتباط گيريم ، بايد از طريق بتها رابطه خود را برقرار كنيم ! : « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى » : « ما آنها را پرستش نمىكنيم مگر به اين جهت كه مقام ما را به خدا نزديك كند » ! ( زمر آيه 3 ) .\r\nغافل از اينكه هيچ فاصله اى ميان خالق و خلق وجود ندارد ، و او بما از رگ گردن ما نزديكتر است ، بعلاوه اگر انسان كه گل سرسبد موجودات است نتواند با خدا رابطه برقرار سازد چه چيزى مىتواند واسطه او شود .\r\nبه هر حال در پايان آيه ، بعد از ذكر اين دليل روشن مىگويد : « با اين حال چگونه آنها از عبادت خداوند خالق متعال به عبادت يك مشت بتهاى سنگى و چوبى بازگردانده مىشوند » ؟ ( * ( فَأَنَّى يُؤْفَكُونَ ) * ) .\r\n","description":"","footnote":"","page_name":" 336 ","page_number":336},
  {"content":"\r\n« يؤفكون » از ماده « افك » ( بر وزن فكر ) به معنى بازگرداندن چيزى از صورت واقعى و حقيقى آن است ، و به همين تناسب بر دروغ ، و نيز بادهاى مخالف اطلاق مىشود .\r\nتعبير « يؤفكون » به صيغه مجهول اشاره به اين است كه آنها قدرت بر تصميمگيرى ندارند ، گويى بى اراده به سوى بتپرستى كشيده مىشوند ! ضمنا منظور از تسخير خورشيد و ماه نظاماتى است كه خداوند براى آنها قرار داده و آنها را با اين نظامات در طريق منافع انسانها به راه انداخته است .\r\nسپس براى تاكيد همين معنى كه هم خالق او است و هم رازق او است ، اضافه مىكند : « خداوند روزى براى هر كس از بندگانش بخواهد گسترده مىكند و براى هر كس بخواهد محدود و تنگ مىسازد » ( * ( اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه ) * ) .\r\nكليد روزى به دست او است نه به دست انسانها ، و نه بتها .\r\nو اينكه در آيات قبل گفته شد مؤمنان راستين تنها بر او توكل مىكنند بخاطر همين است كه اختيار همه چيز به دست او است ، پس چرا از اظهار ايمان بترسند و زندگى خويش را از ناحيه دشمنان در خطر ببينند ؟ ! و اگر چنين تصور كنند كه خدا قدرت دارد ، ولى از حال آنها آگاه نيست اين اشتباه بزرگى است ، چرا كه « خداوند به همه چيز عالم است » ( * ( إِنَّ اللَّه بِكُلِّ شَيْءٍ عَلِيمٌ ) * ) .\r\nمگر ممكن است كسى خالق و مدبر باشد و لحظه به لحظه فيض او به موجودات برسد و در عين حال از وضع آنها آگاه نباشد ؟ اين قابل تصور نيست .\r\nدر مرحله دوم سخن از « توحيد ربوبى » و نزول سرچشمه اصلى ارزاق از\r\n","description":"","footnote":"","page_name":" 337 ","page_number":337},
  {"content":"\r\nناحيه خدا است ، مىفرمايد : « اگر از آنها سؤال كنى چه كسى از آسمان آبى نازل كرد و زمين را بعد از مردن به وسيله آن زنده كرد همه يك زبان مىگويند :\r\nاللَّه « ! ( * ( وَلَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِه الأَرْضَ مِنْ بَعْدِ مَوْتِها لَيَقُولُنَّ اللَّه ) * ) .\r\nاين اعتقاد باطنى بتپرستان است كه حتى از اظهار آن با زبان ابا نداشتند ، زيرا آنها هم « خالق » را خدا مىدانستند و هم « رب و مدبر جهان » را خدا معرفى مىكردند .\r\nبعد مىافزايد : « بگو حمد و ستايش مخصوص خدا است » ( * ( قُلِ الْحَمْدُ لِلَّه ) * ) .\r\nحمد و سپاس براى كسى است كه همه نعمتها از ناحيه او است ، زيرا هنگامى كه آب كه سرچشمه اصلى حيات و مايه زندگى همه جانداران است از ناحيه او باشد پيدا است ساير ارزاق نيز از ناحيه او است .\r\nبنا بر اين حمد و ستايش نيز بايد مخصوص به او باشد كه معبودهاى ديگر سهمى در اين ميان ندارند .\r\nبگو شكر خدا را كه آنها خودشان به اين حقايق نيز معترفند .\r\nو بگو شكر خدا را كه منطق ما آن قدر زنده و كوبنده است كه هيچكس قدرت بر ابطال آن ندارد .\r\nو از آنجا كه گفتگوهاى مشركان از يك سو ، و گفتارها و اعمالشان از سوى ديگر با هم تناقض داشت ، در پايان آيه مىافزايد : « بلكه اكثر آنها درك نمىكنند » ( * ( بَلْ أَكْثَرُهُمْ لا يَعْقِلُونَ ) * ) .\r\nو گرنه انسان عاقل و فهميده چگونه ممكن است اين قدر پراكنده گويى كند ؟ از يك طرف خالق و رازق و مدبر جهان را خدا بداند ، و از سوى ديگر در برابر بتها كه هيچ تاثيرى در سرنوشت آنان ندارند سجده كند .\r\nاز يك سو معتقد به توحيد « خالق » و « رب » باشند و از سوى ديگر دم از\r\n","description":"","footnote":"","page_name":" 338 ","page_number":338},
  {"content":"\r\nشرك در عبادت زنند .\r\nجالب اينكه نمىگويد آنها عقل ندارند ميگويد « تعقل » نمىكنند ، يعنى دارند و به كار نمىگيرند ! و براى اينكه انديشه آنها را از افق اين زندگى محدود فراتر برد و جهانهاى وسيعترى در برابر ديد عقل آنها بگشايد در آيه بعد چگونگى زندگى دنيا را در مقايسه با زندگى جاويدان سراى ديگر در يك عبارت كوتاه و بسيار پر معنى چنين بيان مىكند : « اين زندگى دنيا جز لهو و لعب چيزى نيست » جز سرگرمى و بازى مطلبى در آن يافت نمىشود ( * ( وَما هذِه الْحَياةُ الدُّنْيا إِلَّا لَهْوٌ وَلَعِبٌ ) * ) .\r\n« و سراى آخرت زندگى واقعى است اگر آنها مىدانستند » ( * ( وَإِنَّ الدَّارَ الآخِرَةَ لَهِيَ الْحَيَوانُ لَوْ كانُوا يَعْلَمُونَ ) * ) .\r\nچه تعبير جالب و رسايى ؟ چرا كه « لهو » به معنى سرگرمى است و هر كارى كه انسان را به خود مشغول مىدارد و از مسائل اصولى زندگى منحرف مىكند و « لعب » به كارهايى مىگويند كه داراى يك نوع نظم خيالى براى يك هدف خيالى است ( بازى ) .\r\nدر لعب و بازى يكى شاه مىشود ، و ديگرى وزير ، ديگرى فرمانده لشگر و ديگرى قافله ، يا دزد ، و بعد از درگيرىها وقتى بازى به پايان مىرسد مىبينيم همه نقشها خواب و خيال بوده است .\r\nقرآن مىگويد : زندگى دنيا يك نوع سرگرمى و بازى است ، مردمى جمع مىشوند و به پندارهايى دل مىبندند ، بعد از چند روزى پراكنده مىشوند ، و در زير خاك پنهان مىگردند ، سپس همه چيز به دست فراموشى سپرده مىشود .\r\nاما حيات حقيقى كه فنايى در آن نيست ، نه درد و رنج و ناراحتى و نه ترس و دلهره در آن وجود دارد و نه تضاد و تزاحم ، تنها حيات آخرت است ، ولى اگر انسان\r\n","description":"","footnote":"","page_name":" 339 ","page_number":339},
  {"content":"\r\nبداند و اهل دقت و تحقيق باشد .\r\nو آنها كه دل به اين زندگى مىبندند و به زرق و برق آن مفتون و دلخوش مىشوند كودكانى بيش نيستند ، هر چند ساليان دراز از عمر آنها مىگذرد .\r\nضمنا بايد توجه داشت كه « حيوان » ( بر وزن ضربان ) به اعتقاد جمعى از مفسران و ارباب لغت به معنى حيات است ( معنى مصدرى دارد ) ( 1 ) .\r\nاشاره به اينكه « سراى آخرت » عين زندگى و حيات است ، گويى حيات از همه ابعاد آن مىجوشد ، و چيزى جز « زندگى » در آن نيست ! .\r\nبديهى است قرآن هرگز نمىخواهد با اين تعبير ارزش مواهب الهى را در اين جهان نفى كند ، بلكه مىخواهد با يك مقايسه صريح و روشن ارزش اين زندگى را در برابر آن زندگى مجسم سازد ، علاوه بر اين به انسان هشدار دهد كه « اسير » اين مواهب نباشد ، بلكه « امير » بر آنها گردد ، و هرگز ارزشهاى اصيل وجود خود را با آنها معاوضه نكند .\r\nدر مرحله سوم به سراغ فطرت و سرشت انسانى و تجلى نور توحيد در بحرانىترين حالات ، در درون جان انسانها مىرود و ضمن مثال بسيار گويايى مىفرمايد :\r\n« هنگامى كه بر كشتى سوار مىشوند خدا را با اخلاص كامل مىخوانند و غير او از نظرشان محو مىشود ، اما هنگامى كه آنها را از طوفان و گرداب رهايى مىبخشد و به خشكى مىرساند باز مشرك مىشوند » ! ( * ( فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ ) * ) .\r\nآرى شدائد و طوفانها زمينه ساز شكوفايى فطرت آدمى است ، چرا كه نور توحيد در درون جان همه انسانها نهفته است ، آداب و رسوم خرافى ، تربيتهاى\r\n\r\n","description":"","footnote":"\r\n( 1 ) اين كلمه در اصل از « حى » گرفته شده و « حييان » بوده كه ياء دوم تبديل به « واو » گشته و « حيوان » شده است .\r\n","page_name":" 340 ","page_number":340},
  {"content":"\r\nغلط ، تلقينهاى سوء ، پرده هايى بر آن مىافكند ، ولى هنگامى كه طوفانها از هر سو مىوزد و گردابهاى مشكلات در برابر انسان نمايان مىگردد و دست خود را از همه اسباب ظاهرى كوتاه مىبيند بىاختيار به سراغ عالم ما وراء طبيعت مىرود و هر گونه فكر شركآلود را از دل زدوده و در كوره اين حوادث - به مصداق « * ( مُخْلِصِينَ لَه الدِّينَ ) * » - از هر ناخالصى خالص مىگردد .\r\nكوتاه سخن اينكه : هميشه يك نقطه نورانى در درون قلب انسان وجود دارد كه خط ارتباطى او با جهان ما وراء طبيعت ، و نزديكترين راه به سوى خدا است . تعليمات غلط و غفلت و غرور ، مخصوصا به هنگام سلامت و وفور نعمت ، پرده هايى بر آن مىافكند ، اما طوفانهاى حوادث اين پرده‌ها را مىدرد و خاكسترها را كنار مىزند ، و آن نقطه نورانى آشكار مىشود .\r\nبه همين دليل پيشوايان بزرگ اسلام كسانى را كه در مساله خداشناسى سخت در ترديد فرو مىرفتند از همين طريق ارشاد مىنمودند .\r\nداستان مرد سرگردانى را كه در امر خداشناسى گرفتار شك و ترديد شده بود ، و امام صادق ع از همين راه فطرى و درونى او را ارشاد فرمود ، همه شنيده‌ايم .\r\nعرض كرد :\r\nيا بن رسول اللَّه دلنى على اللَّه ما هو ؟ فقد اكثر على المجادلون و حيرونى ! فقال له الامام ( ع ) : يا عبد اللَّه ! هل ركبت سفينة قط ؟ قال نعم ، قال فهل كسر بك حيث لا سفينة تنجيك و لا سباحة تغنيك ؟ قال نعم .\r\nقال فهل تعلق قلبك هنالك ان شيئا من الاشياء قادر على ان يخلصك من ورطتك ؟ قال : نعم .\r\nقال الصادق ( ع ) فذلك الشيء هو اللَّه القادر على الانجاء حيث لا منجى ، و على الاغاثة حيث لا مغيث :\r\n","description":"","footnote":"","page_name":" 341 ","page_number":341},
  {"content":"\r\n« اى فرزند رسول خدا ص مرا به خدا راهنمايى كن او كيست ؟ زيرا وسوسه گران مرا حيران ساخته‌اند ، امام فرمود اى بنده خدا ! آيا هرگز سوار بر كشتى شده اى ؟ عرض كرد آرى ، فرمود : هرگز كشتى تو شكسته است در آنجا كه هيچ كشتى ديگرى براى نجات تو نبوده ، و قدرت بر شناگرى نداشته اى ؟\r\nعرض كرد : آرى ، فرمود در آن حالت آيا قلب تو به اين امر تعلق گرفت كه وجودى هست كه مىتواند تو را از آن مهلكه نجات دهد ؟ عرض كرد آرى .\r\nامام صادق فرمود او خداوندى است كه قادر بر نجات است در آنجا كه هيچ نجات دهنده و فريادرسى نيست » ( 1 ) .\r\nدر آخرين آيه مورد بحث بعد از ذكر اينهمه استدلالات بر توحيد و خدا پرستى مخالفان را با تهديدى شديد و كوبنده مواجه ساخته ، مىگويد : « آنها آيات ما را انكار كنند ، و نعمتهاى ما را ناديده بگيرند ، و چند روزى از لذات زودگذر بهره ببرند ، اما به زودى خواهند فهميد » كه عاقبت كفر و شرك آنها به كجا خواهد رسيد ؟ و آنها را به چه سرنوشت شومى گرفتار خواهد ساخت ؟\r\n( * ( لِيَكْفُرُوا بِما آتَيْناهُمْ وَلِيَتَمَتَّعُوا فَسَوْفَ يَعْلَمُونَ ) * ) .\r\nگرچه ظاهر آيه در اينجا امر به كفر و انكار آيات الهى است ، اما بديهى است منظور از آن تهديد است ، درست مثل اينكه به يك شخص جنايتكار ستمگر مىگوئيم : هر جنايتى از دستت مىآيد بكن ، اما به زودى نتيجه تلخ اعمالت را يك جا خواهى چشيد ! .\r\nدر اين گونه عبارات گرچه صيغه امر به كار مىرود اما هدف از آن تهديد است ، نه طلب .\r\nجالب اينكه جمله * ( فَسَوْفَ يَعْلَمُونَ ) * به صورت مطلق آمده نمىگويد چه چيز\r\n\r\n","description":"","footnote":"\r\n( 1 ) بحار الانوار جلد 3 طبع جديد صفحه 41 .\r\n","page_name":" 342 ","page_number":342},
  {"content":"\r\nرا مىدانند ، بلكه مىگويد « به زودى خواهند دانست » اين اطلاق كلام براى آن است كه مفهومش هر چه وسيعتر باشد و ذهن شنونده در هيچ حدى محدود نگردد ، نتيجه اعمال ، عذاب الهى ، رسوايى در دو جهان و هر گونه بدبختى ديگر .\r\n\r\nنكته : شدائد زمينه ساز شكوفايى فطرت است\r\nبه خواست خداوند در ذيل آيه 30 سوره روم پيرامون فطرى بودن اصل توحيد و خداشناسى مشروحا سخن خواهيم گفت آنچه در اينجا ذكر آن لازم است اين است كه قرآن مجيد در آيات فراوانى از مشكلات و سختيها به عنوان يك وسيله ظهور و بروز اين فطرت انسانى سخن مىگويد :\r\nدر يك جا مىگويد : وَما بِكُمْ مِنْ نِعْمَةٍ فَمِنَ اللَّه ثُمَّ إِذا مَسَّكُمُ الضُّرُّ فَإِلَيْه تَجْئَرُونَ ثُمَّ إِذا كَشَفَ الضُّرَّ عَنْكُمْ إِذا فَرِيقٌ مِنْكُمْ بِرَبِّهِمْ يُشْرِكُونَ : « آنچه از نعمتها داريد از خدا است ، و چون بلائى به شما رسد به درگاه او فرياد مىكشيد اما هنگامى كه بلا را از شما بر طرف مىكند باز گروهى از شما مشرك مىشوند » ! ( نحل - 53 - 54 ) .\r\nدر سوره يونس همين معنى به صورت ديگرى مطرح شده : وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضر مسه : « هنگامى كه رنج و بلائى به انسان رسد در همان لحظه ما را مىخواند خفته ، يا نشسته يا ايستاده ، اما هنگامى كه رنج او را بر طرف ساختيم آن چنان در غفلت فرو مىرود كه گويى هرگز ما را براى حل مشكلش نخوانده است » ! ( يونس - 12 ) .\r\nدر سوره روم آيه 33 ، و سوره زمر آيه 49 ، و در سوره اسراء آيه 67 - 69 نيز همين مطلب با عبارات ديگر و اشارات پر معنى آمده است .\r\n","description":"","footnote":"","page_name":" 343 ","page_number":343},
  {"content":"\r\nدر آيات مورد بحث نيز خوانديم كه اين گروه مشركان در حال آلودگى خاطر ، به سراغ بتها مىروند ، ولى هنگامى كه به سفر دريا مىشتابند و طوفانها و گردابها و بادهاى مخالف آنها را احاطه مىكنند و كشتيشان همچون يك پر كاه روى امواج به هر سو پرتاب مىشود ، و دست آنان از همه چيز بريده و كوتاه مىگردد نور توحيد در قلبشان درخشيدن مىگيرد ، تمام معبودهاى ساختگى به كنار مىروند و خلوص كامل - اما خلوص اجبارى و بى ارزش ! - فراهم مىشود ، ولى به مجرد اينكه طوفانها فرو نشست ، و حالت عادى بازگشت ، پرده‌ها فرو مىافتد و خارهاى جانگداز شرك و بتپرستى در اطراف اين گل ظاهر مىشوند .\r\nممكن است گفته شود اين حال توجه بر اثر تلقين و رسوبات فكرى حاصل از فرهنگ اجتماعى و افكار محيط است .\r\nاين سخن در صورتى قابل قبول است كه اين مساله تنها براى افراد مذهبى و در محيطهاى مذهبى آزموده شود اما با توجه به اينكه اين حالت حتى براى سرسختترين منكران خدا ، و در جوامع غير مذهبى ، نيز پديد مىآيد روشن مىشود كه ريشه اش در جاى ديگر نهفته است ، در ضمير ناآگاه انسان و در درون فطرت و سرشت او .\r\n","description":"","footnote":"","page_name":" 344 ","page_number":344},
  {"content":"\r\n\r\n[ سوره العنكبوت ‹ 29 › : آيات 67 تا 69 
  ]\r\nأَ وَلَمْ يَرَوْا أَنَّا جَعَلْنا حَرَماً آمِناً وَيُتَخَطَّفُ النَّاسُ مِنْ حَوْلِهِمْ أَ فَبِالْباطِلِ يُؤْمِنُونَ وَبِنِعْمَةِ اللَّه يَكْفُرُونَ ‹ 67 › وَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِالْحَقِّ لَمَّا جاءَه أَ لَيْسَ فِي جَهَنَّمَ مَثْوىً لِلْكافِرِينَ ‹ 68 › وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ اللَّه لَمَعَ الْمُحْسِنِينَ ‹ 69 ›\r\n\r\nترجمه :\r\n67 - آيا نديدند كه ما حرم امنى براى آنها قرار داديم در حالى كه مردم را در اطراف آنها ( در بيرون اين حرم ) مىربايند ؟ آيا به باطل ايمان مىآورند و نعمت خدا را كفران مىكنند ؟ .\r\n68 - چه كسى ستمكارتر از آن كس است كه بر خدا دروغ مىبندد ، يا حق را پس از آنكه به سراغش آمد تكذيب مىكند ؟ آيا جايگاه كافران در دوزخ نيست ؟\r\n69 - و آنها كه در راه ما ( با خلوص نيت ) جهاد كنند قطعا هدايتشان خواهيم كرد و خدا با نيكوكاران است .\r\n\r\nشان نزول :\r\nدر تفسير « در المنثور » ذيل آيه مورد بحث از « ابن عباس » چنين نقل شده\r\n","description":"","footnote":"","page_name":" 345 ","page_number":345},
  {"content":"\r\n« گروهى از مشركان گفتند : اى محمد ! اگر ما داخل در دين تو نمىشويم تنها به خاطر اين است كه مىترسيم مردم ما را بربايند ( و به سرعت نابود كنند ) چون جمعيت ما كم است و جمعيت مشركان عرب بسيارند ، به محض اينكه به آنها خبر رسد كه ما وارد دين تو شده‌ايم به سرعت ما را مىربايند ، و خوراك يك نفر از آنها هستيم ! در اينجا آيه ا و لم يروا . . . نازل شد و به آنها پاسخ گفت .\r\n\r\nتفسير :\r\nدر آيات گذشته نيز به اين بهانه مشركان به صورت ديگرى اشاره شده بود كه ما مىترسيم اگر اظهار ايمان كنيم و به دنبال آن هجرت نمائيم زندگى ما مختل گردد كه قرآن از طرق مختلف به آنها پاسخ گفت .\r\nدر آيات مورد بحث قرآن از طريق ديگرى به آنها پاسخ مىگويد و مىفرمايد :\r\n« آيا آنها نديدند كه ما براى آنها حرم امنى قرار داديم » ( سرزمين پاك و مقدس مكه ) ( * ( أَ وَلَمْ يَرَوْا أَنَّا جَعَلْنا حَرَماً آمِناً ) * ) .\r\nدر حالى كه عرب در ناامنى به سر مىبرند ، و « در بيرون اين سرزمين انسانها را مىربايند » ، همه جا غارت است و كشتار ، اما اين سرزمين هم چنان امن و امان باقى مانده است ( * ( وَيُتَخَطَّفُ النَّاسُ مِنْ حَوْلِهِمْ ) * ) .\r\nخدايى كه قادر است در اين درياى متلاطم و طوفانى سرزمين حجاز حرم مكه را همچون جزيره اى آرام و امن و امان قرار دهد چگونه قدرت ندارد آنها را در برابر دشمنان حفظ كند ؟ و چگونه آنها از اين مردم ضعيف و ناتوان در برابر خداوند بزرگ و قادر متعال وحشت دارند ؟ ! « آيا با اين حال آنها به باطل ايمان مىآورند و نعمت خدا را كفران مىكنند » ؟ !\r\n","description":"","footnote":"","page_name":" 346 ","page_number":346},
  {"content":"\r\n( * ( أَ فَبِالْباطِلِ يُؤْمِنُونَ وَبِنِعْمَةِ اللَّه يَكْفُرُونَ ) * ) .\r\nكوتاه سخن اينكه خداوندى كه مىتواند در ميان يك سرزمين گسترده بحرانى ، كه جمعى از مردم نيمه وحشى در آن سكونت دارند يك منطقه كوچك را در امنيت فرو برد چگونه نمىتواند انسانهاى مؤمن را در ميان انبوهى كافر و بى ايمان حفظ كند ؟\r\nپس از ذكر اين دليل روشن در آيه بعد چنين نتيجه گيرى و جمعبندى مىكند : « آيا كسى ظالمتر از آنها كه بر خدا دروغ مىبندند ، يا حق را پس از آن كه به سراغشان آمد انكار مىكنند پيدا مىشود » ؟ ! ( * ( وَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِالْحَقِّ ) * لما جاءه ) .\r\nما دلائل آشكارى براى شما اقامه كرديم كه جز « اللَّه » شايسته پرستش نيست اما شما بر خدا دروغ مىبنديد و شريكانى براى او مىتراشيد ، و حتى مدعى هستيد كه اين يك برنامه الهى است ! از سوى ديگر قرآنى بر شما نازل كرديم كه نشانه‌هاى حق در آن لائح است ، اما شما همه اينها را ناديده گرفته و پشت سر افكنديد ، آيا ظلم و ستمى از اين برتر تصور مىشود ؟ ظلم بر خويشتن ، و ظلم بر همه انسانها ، چرا كه شرك و كفر ظلم عظيم است .\r\nبه تعبير ديگر آيا ظلم به معنى وسيع كلمه جز انحراف و خارج ساختن چيزى از محل شايسته اش مىباشد ؟ آيا بدتر از اين پيدا مىشود كه انسان يك مشت سنگ و چوب بىارزش را همرديف خالق آسمانها و زمين قرار دهد ؟\r\nبعلاوه شرك خمير مايه همه مفاسد اجتماعى است و ستمهاى ديگر در واقع از آن سرچشمه مىگيرد ، هواپرستى ، مقامپرستى ، و دنياپرستى هر كدام نوعى از شرك است .\r\n","description":"","footnote":"","page_name":" 347 ","page_number":347},
  {"content":"\r\nولى بدانيد عاقبت شومى در انتظار مشركان است « آيا محل و جايگاه كافران دوزخ نيست » ؟ ( * ( أَ لَيْسَ فِي جَهَنَّمَ مَثْوىً لِلْكافِرِينَ ) * ) .\r\nقابل توجه اينكه در 15 مورد از قرآن مجيد افرادى به عنوان « ظالمترين مردم » معرفى شده‌اند كه همه آنها با جمله استفهاميه « من اظلم » ( استفهام انكارى ) شروع شده است .\r\nدقت در اين آيات نشان مىدهد كه آيات مزبور گرچه مسائل متنوعى ظاهرا در آنها مطرح است ، اما همه آنها به ريشه شرك بازمىگردد ، بنا بر اين هيچ تضادى در ميان آنها نيست ( براى توضيح بيشتر به جلد پنجم صفحه 183 - ذيل آيه 21 سوره انعام - مراجعه فرمائيد ) .\r\nآخرين آيه مورد بحث كه در عين حال آخرين آيه سوره عنكبوت است واقعيت مهمى را بيان مىكند كه عصاره اى از تمام اين سوره و هماهنگ با آغاز آن است .\r\nمىفرمايد : راه خدا گرچه مشكلات فراوان دارد ، مشكل از نظر شناخت حق ، مشكل از نظر وسوسه‌هاى شياطين جن و انس ، مشكل از نظر مخالفت دشمنان سرسخت و بى رحم ، و مشكل از نظر لغزشهاى احتمالى اما در اينجا يك حقيقت است كه به شما در برابر اين مشكلات نيرو و اطمينان مىدهد و حمايت مىكند و آن اينكه : « كسانى كه در راه ما جهاد كنند ما آنها را به طرق خويش هدايت مىكنيم ، و خداوند با نيكوكاران است » ( * ( وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ اللَّه لَمَعَ الْمُحْسِنِينَ ) * ) .\r\nدر اينكه منظور از « جهاد » در اينجا چيست ؟ و آيا جهاد با دشمن است ، يا جهاد با نفس ، يا جهاد در راه شناخت خدا از طرق علمى و استدلالى ؟ مفسران احتمالات متعددى داده‌اند .\r\n","description":"","footnote":"","page_name":" 348 ","page_number":348},
  {"content":"\r\nو همچنين در مورد تعبير « فينا » كه آيا منظور در راه رضاى خدا است ، يا در راه جهاد با نفس ، يا در طريق عبادت ، يا در طريق مبارزه با دشمن ؟\r\nولى پيدا است كه هم تعبير به « جهاد » تعبير وسيع و مطلقى است و هم تعبير « فينا » ، بنا بر اين هر گونه جهاد و تلاشى را كه در راه خدا و براى او و به منظور وصول به اهداف الهى صورت گيرد شامل مىشود ، خواه در طريق كسب معرفت باشد ، يا جهاد با نفس ، يا مبارزه با دشمن يا صبر بر طاعت ، يا شكيبايى در برابر وسوسه معصيت ، يا در مسير كمك به افراد مستضعف ، و يا انجام هر كار نيك ديگر .\r\nكسانى كه در اين راهها به هر شكل و هر صورت براى خدا مجاهده كنند مشمول حمايت و هدايت الهى هستند .\r\nضمنا از آنچه گفتيم روشن شد كه منظور از « سبل » در اينجا راههاى مختلفى است كه به سوى خدا منتهى مىشود : راه جهاد با نفس ، راه مبارزه با دشمنان ، راه علم و دانش و فرهنگ ، خلاصه جهاد در هر يك از اين راهها سبب هدايت به مسيرى است كه به خدا منتهى مىشود .\r\nاين وعده اى است كه خداوند مؤكدا به همه مجاهدان راهش داده ، و با انواع تاكيدات ( لام تاكيد و نون تاكيد ثقيله ) آن را مؤكد ساخته و پيروزى و ترقى و موفقيت را در گرو دو چيز شمرده ، « جهاد » و « خلوص نيت » .\r\nجمعى از فلاسفه معتقدند كه انديشه و مطالعه و تفكر ايجاد علم و دانش نمىكند ، بلكه روح انسانى را براى پذيرش صور معقولات آماده مىسازد و هنگامى كه روح انسانى آماده پذيرش شد فيض علم از خالق متعال و واهب الصور بر روح انسان پاشيده مىشود .\r\nبنا بر اين انسان بايد در اين راه جهاد كند ولى هدايت به دست خدا است .\r\nو اينكه در حديث وارد شده است كه علم به كثرت تعليم و تعلم نيست بلكه نورى است كه خداوند به قلب هر كس بخواهد و شايسته بداند مىافكند نيز ممكن\r\n","description":"","footnote":"","page_name":" 349 ","page_number":349},
  {"content":"\r\nاست اشاره به همين معنى باشد .\r\n\r\nنكته‌ها :\r\n\r\n1 - « جهاد » و « اخلاص »\r\nاز آيه فوق به خوبى استفاده مىشود كه هر گونه شكست و ناكامى نصيب ما شود معلول يكى از دو چيز است : يا در جهاد كوتاهى كرده‌ايم ، و يا اخلاص در كار ما نبوده است ، و اگر اين دو با هم جمع شود بنا به وعده مؤكد الهى ، پيروزى و هدايت حتمى است .\r\nو اگر درست بينديشيم مىتوانيم سرچشمه مشكلات و مصائب جوامع اسلامى را در همين امر پيدا كنيم .\r\nچرا مسلمانان پيشرو ديروز ، امروز عقب مانده‌اند ؟\r\nچرا دست نياز در همه چيز حتى در فرهنگ و قوانين خويش به سوى بيگانگان دراز مىكنند ؟\r\nچرا براى حفظ خود در برابر طوفانهاى سياسى و هجومهاى نظامى بايد به ديگران تكيه كنند ؟\r\nچرا يك روز ديگران ريزه خوار خوان نعمت علم و فرهنگ آنها بودند اما امروز بايد بر سر سفره ديگران بنشينند ؟\r\nو بالآخره چرا در چنگال ديگران اسيرند و سرزمينهاى آنها در اشغال متجاوزان ؟ ! تمام اين « چراها » يك پاسخ دارد و آن اينكه يا جهاد را فراموش كرده‌اند و يا نيتها آلوده شده است .\r\nآرى جهاد در صحنه‌هاى علمى و فرهنگى و سياسى و اقتصادى و نظامى به دست فراموشى سپرده شده ، حب نفس و عشق به دنيا و راحت طلبى و كوته نگرى و اغراض\r\n","description":"","footnote":"","page_name":" 350 ","page_number":350},
  {"content":"\r\nشخصى بر آنها چيره شده ، تا آنجا كه كشتگانشان به دست خودشان بيش از كشتگانى است كه دشمن از آنها قربانى مىگيرد ! خودباختگى گروهى غربزده و شرقزده ، خودفروختگى جمعى از زمامداران و سران ، و ياس و انزواى دانشمندان و متفكران هم جهاد را از آنها گرفته ، و هم اخلاص را .\r\nهر گاه مختصر اخلاصى در صفوف ما پيدا مىشود و مجاهدان ما تكانى به خود مىدهند پيروزيها پشت سر يكديگر فرا مىرسد .\r\nزنجيرهاى اسارت گسسته مىشود .\r\nياسها تبديل به اميد و ناكاميها مبدل به كاميابى ، ذلت به عزت و سربلندى ، پراكندگى و نفاق به وحدت و انسجام تبديل مىگردد ، و چه عظيم و الهام بخش است قرآن كه در يك جمله كوتاه هم درد و هم درمان را بيان كرده ! آرى آنها كه در راه خدا جهاد مىكنند مشمول هدايت الهى هستند و بديهى است كه با هدايت او گمراهى و شكست مفهومى ندارد .\r\nاگر مىبينيم در بعضى از روايات اهل بيت ع اين آيه تفسير به آل محمد ص و پيروان آنها شده است بيان مصداق كاملى از آن است ، چرا كه آنها در طريق جهاد و اخلاص پيشگام و پيش قدم بودند و هرگز دليل بر محدوديت مفهوم آيه نخواهد بود .\r\nبه هر حال هر كس اين حقيقت قرآنى را به روشنى در تلاشها و كوششهايش لمس مىكند كه وقتى براى خدا و در راه او به تلاش و پيكار برمىخيزد درها به روى او گشوده مىشود ، و مشكلات آسان و سختيها قابل تحمل و سرانجام مىگردد .\r\n\r\n2 - مردم سه گروهند :\r\nگروهى منكران لجوجند كه هيچ هدايتى براى آنها سودى نمىدهد ،\r\n","description":"","footnote":"","page_name":" 351 ","page_number":351},
  {"content":"\r\nو گروهى پيكارگر مخلص هستند كه به حق مىرسند .\r\nاما گروه سومى از اينها هم برترند ، آنها دور نيستند تا نزديك شوند ، از او جدا نيستند كه به او بپيوندند ، چرا كه هميشه با اويند ! آيه گذشته ( * ( وَمَنْ أَظْلَمُ مِمَّنِ افْتَرى ) * ) اشاره به گروه اول بود .\r\nجمله و * ( الَّذِينَ جاهَدُوا فِينا ) * اشاره به گروه دوم است .\r\nو جمله * ( إِنَّ اللَّه لَمَعَ الْمُحْسِنِينَ ) * اشاره به گروه سوم ! .\r\nضمنا از اين تعبير روشن مىشود كه مقام « محسنين » از مجاهدين فراتر است چرا كه آنها علاوه بر جهاد و تلاش در راه نجات خود داراى مقام ايثار و احسانند و براى ديگران نيز تلاش مىكند .\r\nپروردگارا ! آن چنان توفيقى به ما مرحمت كن كه در تمام عمر دست از تلاش و كوشش در راه تو باز نداريم .\r\nخداوندا ! آن چنان اخلاصى مرحمت فرما كه به غير از تو نينديشيم ، و براى غير تو گام برنداريم .\r\nبارالها ! ما را از مقام مجاهدان فراتر بر ، و به مقام احسان و ايثار محسنين نائل گردان ، و در همه عمر زير پوشش هدايتت قرار ده ! آمين يا رب العالمين ! پايان سوره عنكبوت 21 شوال 1403 - 10 مردادماه 1362\r\n","description":"","footnote":"","page_name":" 352 ","page_number":352},
  {"content":"\r\n\r\n‹ 30 › سوره روم اين سوره در « مكه » نازل شده و داراى 60 آيه است\r\n","description":"","footnote":"","page_name":" 353 ","page_number":353},
  {"content":"\r\n","description":"","footnote":"","page_name":" 354 ","page_number":354},
  {"content":"\r\n\r\nمحتواى سوره روم\r\nاز آنجا كه اين سوره مطابق مشهور تماما در مكه نازل شده است ، محتوا و روح سوره‌هاى مكى در آن منعكس مىباشد ، يعنى بيش از همه چيز بحث از مساله « مبدء » و « معاد » مىكند ، چرا كه دوران مكه دوران آموزشى اعتقادات اصيل اسلامى ، توحيد و مبارزه با شرك ، و توجه به معاد و دادگاه رستاخيز بود ، و در لابلاى اين مباحث مطالب ديگرى در ارتباط با آنها نيز مطرح شده است .\r\nدر حقيقت مطالب اين سوره را در هفت بخش مىتوان خلاصه كرد .\r\n1 - پيشگويى از پيروزى روميان بر ايرانيان در جنگى كه در آينده درگير مىشد ، به مناسبت گفتگويى كه ميان مسلمانان و مشركان در اين زمينه روى داده بود كه مشروح آن به خواست خدا خواهد آمد .\r\n2 - گوشه اى از طرز فكر و چگونگى حالات افراد بىايمان ، و سپس تهديدهايى نسبت به آنها در مورد عذاب و كيفر الهى در رستاخيز .\r\n3 - بخش مهمى از آيات عظمت خداوند در آسمان و زمين و در وجود انسانها از قبيل خروج حيات از مرگ ، و مرگ از حيات ، خلقت انسان از خاك ، نظام زوجيت و آفرينش همسران براى انسانها و رابطه مودت در ميان آنها ، آفرينش آسمان و زمين ، اختلاف زبانها ، نعمت خواب در شب و جنبش در روز ، ظهور رعد و برق و باران ، و حيات زمين بعد از مرگ ، و تدبير امر آسمان و زمين به امر خدا .\r\n4 - سخن از توحيد فطرى بعد از بيان دلائل آفاقى و انفسى براى شناخت خدا .\r\n5 - بازگشت به شرح و تبيين حالات افراد بى ايمان و گنهكار ، و ظهور فساد\r\n","description":"","footnote":"","page_name":" 355 ","page_number":355},
  {"content":"\r\nدر زمين بر اثر گناهان آنها .\r\n6 - اشاره اى به مساله مالكيت و حق ذى القربى و نكوهش از رباخوارى .\r\n7 - بازگشت مجددى به دلائل توحيد و نشانه‌هاى حق و مسائل مربوط به معاد .\r\nروى هم رفته در اين سوره همچون سوره‌هاى ديگر قرآن مسائل استدلالى و عاطفى و خطابى چنان بهم آميخته شده است كه معجون كاملى براى هدايت و تربيت نفوس فراهم ساخته است .\r\n","description":"","footnote":"","page_name":" 356 ","page_number":356},
  {"content":"\r\n\r\nفضيلت سوره روم\r\nدر حديثى از امام صادق ع كه قبلا نيز به آن اشاره كرديم چنين آمده است :\r\n« هر كس سوره عنكبوت و روم را در ماه رمضان در شب بيست و سوم بخواند به خدا سوگند اهل بهشت است و هيچ در اين سخن استثنا نمىكنم . . . و اين دو سوره موقعيت مهمى نزد پروردگار دارند » ( 1 ) .\r\nو در حديث ديگرى از پيامبر ص چنين آمده :\r\n« من قرأها كان له من الاجر عشر حسنات بعدد كل ملك سبح اللَّه بين السماء و الارض و ادرك ما ضيع فى يومه و ليلته »\r\n: « هر كس سوره روم را بخواند پاداشى معادل ده حسنه به تعداد هر فرشته اى كه در ميان آسمان و زمين تسبيح خدا مىگويد خواهد داشت و آنچه را در روز و شب از دست داده جبران خواهد كرد » ( 2 ) بديهى است كسى كه محتواى اين سوره را كه سراسر درس توحيد خدا و دادگاه بزرگ قيامت است در روح و جان خود جاى دهد و مراقبت پروردگار را در هر لحظه در خود ببيند و روز جزا و محكمه عدل الهى را مسلم بداند ، تقواى الهى چنان قلبش را پر مىكند كه شايسته چنين پاداش بزرگى است .\r\n\r\n","description":"","footnote":"\r\n( 1 ) ثواب الاعمال صدوق طبق نقل تفسير نور الثقلين جلد 4 ص 169 .\r\n( 2 ) « مجمع البيان » آغاز سوره روم .\r\n","page_name":" 357 ","page_number":357},
  {"content":"\r\n\r\n[ سوره الروم ‹ 30 › : آيات 1 تا 7 
  ]\r\nبِسْمِ اللَّه الرَّحْمنِ الرَّحِيمِ\r\nالم ‹ 1 › غُلِبَتِ الرُّومُ ‹ 2 › فِي أَدْنَى الأَرْضِ وَهُمْ مِنْ بَعْدِ غَلَبِهِمْ سَيَغْلِبُونَ ‹ 3 › فِي بِضْعِ سِنِينَ لِلَّه الأَمْرُ مِنْ قَبْلُ وَمِنْ بَعْدُ وَيَوْمَئِذٍ يَفْرَحُ الْمُؤْمِنُونَ ‹ 4 ›\r\nبِنَصْرِ اللَّه يَنْصُرُ مَنْ يَشاءُ وَهُوَ الْعَزِيزُ الرَّحِيمُ ‹ 5 › وَعْدَ اللَّه لا يُخْلِفُ اللَّه وَعْدَه وَلكِنَّ أَكْثَرَ النَّاسِ لا يَعْلَمُونَ ‹ 6 › يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ ‹ 7 ›\r\n","description":"","footnote":"","page_name":" 358 ","page_number":358},
  {"content":"\r\n\r\nترجمه :\r\nبه نام خداوند بخشنده بخشايشگر 1 - الم 2 - روميان مغلوب شدند .\r\n3 - ( و اين شكست ) در سرزمين نزديكى رخ داد ، اما آنها بعد از مغلوبيت به زودى غلبه خواهند كرد .\r\n4 - در چند سال ، همه كارها از آن خدا است ، چه قبل و چه بعد ( از اين شكست و پيروزى ) و در آن روز مؤمنان خوشحال خواهند شد .\r\n5 - به سبب يارى پروردگار ، خداوند هر كس را بخواهد نصرت مىدهد و او عزيز و حكيم است .\r\n6 - اين چيزى است كه خدا وعده كرده ، و وعده الهى هرگز تخلف نمىپذيرد ، ولى اكثر مردم نمىدانند .\r\n7 - آنها تنها ظاهرى از زندگى دنيا را مىدانند ، و از آخرت ( و پايان كار ) بيخبرند .\r\n\r\nشان نزول :\r\nمفسران بزرگ همگى اتفاق دارند كه آيات نخستين اين سوره بدين سبب نازل شد كه در آن هنگام كه پيامبر ص در مكه بود ، و مؤمنان در اقليت قرار داشتند ، جنگى ميان ايرانيان و روميان در گرفت ، و در اين نبرد ايرانيان پيروز شدند .\r\nمشركان مكه اين را به فال نيك گرفتند و دليل بر حقانيت شرك خود دانستند ! و گفتند : ايرانيان مجوسى هستند و مشرك ( دوگانه پرست ) اما روميان مسيحيند و اهل كتاب ، همانگونه كه « ايرانيان » بر « روميان » غلبه كردند پيروزى نهايى از آن شرك است و طومار اسلام به زودى پيچيده خواهد شد و ما پيروز مىشويم .\r\nگرچه اين گونه نتيجه گيريها پايه و مايه اى نداشت اما در آن جو و محيط براى تبليغ در ميان مردم جاهل خالى از تاثير نبود ، لذا اين امر بر مسلمانان\r\n","description":"","footnote":"","page_name":" 359 ","page_number":359},
  {"content":"\r\nگران آمد .\r\nآيات فوق نازل شد و قاطعانه گفت : گرچه ايرانيان در اين نبرد پيروز شدند اما چيزى نمىگذرد كه از روميان شكست خواهند خورد و حتى حدود زمان اين پيشگويى را نيز بيان داشت و گفت اين امر فقط در طول چند سال به وقوع مىپيوندد ! .\r\nاين پيشگويى قاطع قرآن كه از يك سو نشانه اعجاز اين كتاب آسمانى و اتكاء آورنده آن به علم بى پايان پروردگار به عالم غيب است ، و از سوى ديگر نقطه مقابل تفال مشركان بود ، مسلمانان را طورى دلگرم ساخت كه حتى مىگويند بعضى از آنان با مشركان روى اين مساله شرطبندى مهمى كردند ! ( آن روز هنوز حكم تحريم اين گونه شرطبنديها نازل نشده بود ) ( 1 ) .\r\n\r\nتفسير : يك پيشگويى عجيب !\r\nاين سوره جزء 29 سوره اى است كه با « حروف مقطعه » آغاز مىشود ( الم ) .\r\nكرارا در تفسير اين حروف مقطعه ( مخصوصا در آغاز سوره بقره ، آل عمران و اعراف ) بحث كرده‌ايم .\r\nتنها چيزى كه در اينجا جلب توجه مىكند اين است كه بر خلاف بسيارى از سوره هايى كه با حروف مقطعه آغاز مىشود و پشت سر آن سخن از عظمت قرآن است در اينجا بحثى از عظمت قرآن نمىيابيم ، بلكه سخن از شكست روميان و پيروزى مجدد آنها در آينده است ، ولى با دقت روشن مىشود كه اين بحث نيز\r\n\r\n","description":"","footnote":"\r\n( 1 ) اين شان نزول با تعبيرات مختلف در مجمع البيان ، الميزان ، نور الثقلين ، ابو الفتوح رازى ، تفسير فخر رازى ، تفسير آلوسى و تفسير فى ظلال و تفاسير ديگر آمده است .\r\n","page_name":" 360 ","page_number":360},
  {"content":"\r\nبيان عظمت قرآن است ، چرا كه اين خبر غيبى مربوط به آينده از نشانه‌هاى اعجاز و عظمت اين كتاب آسمانى محسوب مىشود .\r\nبعد از ذكر حروف مقطعه مىفرمايد : « روميان مغلوب شدند » ( * ( غُلِبَتِ الرُّومُ ) * ) .\r\n« و اين شكست در سرزمين نزديكى واقع شد » ( * ( فِي أَدْنَى الأَرْضِ ) * ) .\r\nنزديك به شما مردم مكه ، در شمال جزيره عرب ، در اراضى شام ، در منطقه اى ميان « بصرى » و « اذرعات » .\r\nو از اينجا معلوم مىشود كه منظور از « روم » روم شرقى است نه روم غربى .\r\nبعضى از مفسران مانند مرحوم شيخ طوسى در تبيان احتمال داده‌اند كه منظور نقطه نزديكى به سرزمين ايرانيان بوده است يعنى در محلى واقع شد كه نزديكترين نقطه ميان ايران و روم بود ( 1 ) .\r\nدرست است كه تفسير اول با الف و لام عهد در كلمه « الارض » مناسبتر است ولى به طورى كه خواهيم گفت از جهاتى تفسير دوم صحيحتر به نظر مىرسد .\r\nدر اينجا تفسير سومى نيز وجود دارد كه شايد تفاوت زيادى از نظر نتيجه با تفسير دوم نداشته باشد ، و آن اينكه منظور از اين زمين ، زمين روم است يعنى آنها در نزديكترين سرحداتشان با ايران گرفتار شكست شدند . و اين اشاره به اهميت و عمق اين شكست است چرا كه شكست در نقطه‌هاى دور دست و مرزهاى بعيد ، چندان مهم نيست ، مهم آن است كه كشورى در نزديكترين مرزهايش به دشمن كه از همه جا قويتر و نيرومندتر است گرفتار شكست شود .\r\nبنا بر اين ذكر جمله « * ( فِي أَدْنَى الأَرْضِ ) * » اشاره اى خواهد بود به اهميت اين شكست ، و طبعا پيشگويى از پيروزى طرف مغلوب ظرف چند سال آينده\r\n\r\n","description":"","footnote":"\r\n( 1 ) تفسير تبيان جلد 8 صفحه 206 .\r\n","page_name":" 361 ","page_number":361},
  {"content":"\r\nواجد اهميت بيشترى خواهد بود كه جز از طريق اعجاز قابل پيشبينى نيست ! سپس اضافه مىكند : « آنها ( روميان ) بعد از مغلوبيت به زودى غلبه خواهند كرد » ( * ( وَهُمْ مِنْ بَعْدِ غَلَبِهِمْ سَيَغْلِبُونَ ) * ) .\r\nبا اينكه جمله « سيغلبون » ( به زودى غالب مىشوند ) براى بيان مقصود كافى بود ، ولى مخصوصا تعبير « * ( مِنْ بَعْدِ غَلَبِهِمْ ) * » ( بعد از مغلوبيتشان ) بر آن افزوده شده است ، تا اهميت اين پيروزى آشكارتر گردد ، چرا كه غالب شدن يك جمعيت مغلوب آن هم در نزديكترين و نيرومندترين مرزهايش ، در يك مدت كوتاه غير منتظره است و قرآن صريحا از اين حادثه غير منتظره خبر مىدهد .\r\nسپس حدود سالهاى آن را با اين عبارت بيان مىكند : « در چند سال » ! ( * ( فِي بِضْعِ سِنِينَ ) * ) .\r\nو مىدانيم مفهوم تعبير « بضع » حد اقل سه و حد اكثر آن نه مىباشد ( 1 ) .\r\nو اگر مىبينيد خداوند از آينده خبر مىدهد ، به خاطر آن است كه « همه چيز و همه كار به دست او است چه قبل از پيروزى و چه بعد از پيروزى اين قوم شكست خورده » ( * ( لِلَّه الأَمْرُ مِنْ قَبْلُ وَمِنْ بَعْدُ ) * ) .\r\nبديهى است بودن همه چيز به دست خدا و به فرمان و اراده او ، مانع از اختيار و آزادى اراده ما ، و تلاش و كوشش و جهاد در مسير اهداف مورد نظر نيست به تعبير ديگر اين عبارت نمىخواهد اختيار را از ديگران سلب كند ، بلكه مىخواهد اين نكته را روشن سازد كه قادر بالذات و مالك على الاطلاق او است و هر كس هر چيزى دارد از او دارد .\r\n\r\n","description":"","footnote":"\r\n( 1 ) در مورد معنى « بضع » احتمالات ديگرى نيز ذكر شده است ، از جمله اينكه حد اقل آن سه و حد اكثر آن ده ، يا حد اقل آن يك و حد اكثر نه ، يا حد اقل شش و حد اكثر نه ، آنچه گفتيم مشهورتر است .\r\n","page_name":" 362 ","page_number":362},
  {"content":"\r\nسپس مىافزايد اگر امروز كه روميان شكست خوردند مشركان خوشحال شدند « در آن روز كه روميان غالب شدند مؤمنان خوشحال خواهند شد » ! ( * ( وَيَوْمَئِذٍ يَفْرَحُ الْمُؤْمِنُونَ ) * ) .\r\nآرى « خوشحال مىشوند به نصرت الهى » ( * ( بِنَصْرِ اللَّه ) * ) .\r\n« خداوند هر كه را بخواهد يارى مىكند ، و او شكست ناپذير و مهربان است » ( * ( يَنْصُرُ مَنْ يَشاءُ وَهُوَ الْعَزِيزُ الرَّحِيمُ ) * ) .\r\nدر اينكه منظور از خوشحالى مسلمانان در آن روز چيست ؟ جمعى گفته‌اند منظور خوشحالى از پيروزى روميان است هر چند آنها نيز در صف كفار بودند ، اما چون داراى كتاب آسمانى بودند پيروزى آنها بر مجوسيان مشرك يك مرحله از پيروزى « توحيد » بر « شرك » بود .\r\nو بعضى افزوده‌اند : مؤمنان از اين خوشحال شدند كه اين حادثه را به فال نيك گرفتند و دليلى بر پيروزى آنها بر مشركان .\r\nيا اينكه شادى آنان از اين بود كه عظمت قرآن و صدق پيشگويى قاطع آن كه خود يك پيروزى مهم معنوى براى مسلمين محسوب مىشد در آن روز ظاهر گشت .\r\nاين احتمال نيز بعيد به نظر نمىرسد كه پيروزى روميان مقارن بود با يكى از پيروزيهاى مسلمين بر مشركان بخصوص اينكه در بعضى از كلمات مفسران بزرگ آمده كه اين پيروزى مقارن پيروزى « بدر » ، و يا مقارن « صلح حديبيه » بود كه آن نيز در نوع خود يك پيروزى بزرگ محسوب مىشد . مخصوصا تعبير بنصر اللَّه نيز تناسب با اين معنى دارد .\r\nخلاصه ، مسلمانان در آن روز از جهات مختلفى خوشحال شدند :\r\nاز پيروزى اهل كتاب بر مجوسيان كه صحنه اى از غلبه خداپرستى بر شرك بود .\r\n","description":"","footnote":"","page_name":" 363 ","page_number":363},
  {"content":"\r\nاز پيروزى معنوى به خاطر ظهور اعجاز قرآن .\r\nو از پيروزى مقارن آن كه احتمالا « صلح حديبيه » يا يكى ديگر از فتوحات مسلمين بود .\r\nباز هم براى تاكيد بيشتر مىفرمايد : « اين وعده اى است كه خدا داده است » ( * ( وَعْدَ اللَّه ) * ) ( 1 ) .\r\n« و خداوند هرگز از وعده اش تخلف نخواهد كرد ، هر چند اكثر مردم نمىدانند » ( * ( لا يُخْلِفُ اللَّه وَعْدَه وَلكِنَّ أَكْثَرَ النَّاسِ لا يَعْلَمُونَ ) * ) .\r\nو علت عدم آگاهى مردم عدم معرفتشان نسبت به خدا و علم و قدرت او است آنها خدا را به درستى نشناختند ، و لذا از اين حقيقت كه او محال است از وعده اش تخلف كند درست آگاه نيستند ، چرا كه تخلف از وعده يا بخاطر جهل است كه مطلبى مكتوم بوده سپس آشكار گرديده و مايه تغيير عقيده شده است ، و يا به خاطر ضعف و ناتوانى است كه وعده دهنده از عقيده خود باز نگشته ولى توانايى بر انجام وعده خود ندارد .\r\nاما خدايى كه هم از عواقب امور آگاه است و هم قدرتش ما فوق همه قدرتها است هرگز از وعده اش تخلف نخواهد كرد .\r\nسپس مىافزايد « اين مردم كوتاه بين تنها ظاهرى از زندگى دنيا را مىبينند و از آخرت و پايان كارها بيخبرند » ! ( * ( يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ ) * ) .\r\n\r\n","description":"","footnote":"\r\n( 1 ) وعد اللَّه منصوب است به عنوان « مفعول مطلق » و عامل آن محذوف است و از جمله قبل يعنى « سيغلبون » كه مصداق وعده الهى است معلوم مىشود ، و در تقدير چنين است : وعد اللَّه ذلك وعدا .\r\n","page_name":" 364 ","page_number":364},
  {"content":"\r\nآنها تنها از زندگى دنيا آگاهند ، و تازه از اين زندگى نيز به ظاهرى قناعت كرده‌اند ، مجموعه اى از سرگرميها و لذات زودگذر و خوابها و خيالها برداشت آنها را از زندگى دنيا تشكيل مىدهد ، غرور و غفلتى كه در اين برداشت نهفته است بر كسى پوشيده نيست .\r\nاگر آنها باطن و درون اين زندگى دنيا را نيز مىدانستند براى شناخت آخرت كافى بود ، چرا كه دقت كافى در اين زندگى زودگذر نشان مىدهد كه حلقه اى است از يك سلسله طولانى ، و مرحله اى است از يك مسير بزرگ ، همانگونه كه دقت در زندگى دوران جنينى نشان مىدهد كه هدف نهايى خود اين زندگى نيست ، بلكه اين يك مرحله مقدماتى براى زندگى گسترده اى است .\r\nآرى آنها تنها ظاهرى از اين زندگى را مىبينند و از محتوا و مفاهيم و مكنون آن غافلند .\r\nجالب اينكه با تكرار ضمير « هم » به اين حقيقت اشاره مىكند كه علت اين غفلت و بيخبرى خود آنها هستند ، درست مثل اينكه كسى به ما بگويد : مرا از اين امر تو غافل كردى ، و در جواب بگوئيم : تو خودت غافل شدى ، يعنى سبب غفلت خودت بودى .\r\n\r\nنكته‌ها :\r\n\r\n1 - اعجاز قرآن از دريچه علم غيب\r\n1 - يكى از طرق اثبات اعجاز قرآن خبرهاى غيبى قرآن است كه يك نمونه روشن آن در همين آيات مورد بحث آمده ، در طى چند آيه با انواع تاكيدات از پيروزى بزرگ يك ارتش شكست خورده در چند سال بعد خبر مىدهد ، و آن را به عنوان يك وعده تخلف ناپذير الهى معرفى مىكند .\r\nاز يك سو خبر از اصل پيروزى مىدهد ( * ( وَهُمْ مِنْ بَعْدِ غَلَبِهِمْ سَيَغْلِبُونَ ) * ) .\r\n","description":"","footnote":"","page_name":" 365 ","page_number":365},
  {"content":"\r\nاز سوى ديگر خبر از پيروزى ديگرى براى مسلمانان بر كفار مقارن همان زمان ( * ( وَيَوْمَئِذٍ يَفْرَحُ الْمُؤْمِنُونَ بِنَصْرِ اللَّه ) * ) .\r\nو از سوى سوم تصريح مىكند كه اين امر در چند سال آينده به وقوع خواهد پيوست ( * ( فِي بِضْعِ سِنِينَ ) * ) .\r\nو از سوى چهارم با دو بار تاكيد ، قطعى بودن اين وعده الهى را مسجل مىكند ( * ( وَعْدَ اللَّه - لا يُخْلِفُ اللَّه وَعْدَه ) * ) .\r\nتاريخ به ما مىگويد كه هنوز نه سال نگذشته بود كه اين دو حادثه انجام يافت . روميان در نبرد جديدى بر ايرانيان پيروز شدند ، و مقارن همان زمان مسلمانان با صلح حديبيه ( و طبق روايتى در جنگ بدر ) پيروزى چشمگيرى بر دشمنان پيدا كردند .\r\nاكنون اين سؤال مطرح است كه آيا يك انسان با علم عادى مىتواند اين چنين قاطعانه از حادثه اى به اين مهمى خبر دهد ؟ حتى فرضا اگر قابل پيشبينى سياسى هم باشد - كه نبود - بايد با قيد احتياط و ذكر احتمال بگويد ، نه اين چنين با صراحت و قاطعيت كه اگر تخلف آن ظاهر گردد بهترين سند براى ابطال دعوى نبوت به دست دشمنان خواهد افتاد .\r\nحقيقت اين است كه مسائلى از قبيل پيشبينى پيروزى يك كشور بزرگ همچون كشور روم با مساله مباهله به خوبى نشان مىدهد كه پيامبر اسلام ص بجاى ديگرى دل بسته بود ، و پشتگرمى از جاى ديگر داشت ، و گرنه هيچكس در شرائط عادى توانايى و جرأت بر چنين امورى ندارد .\r\nبخصوص اينكه مطالعه در حال پيامبر اسلام نشان مىدهد كه او از كسانى نبود كه بىگدار به آب بزند ، بلكه كارهايش حساب شده بود ، چنين ادعايى از چنين كسى نشان مىدهد كه او تكيه بر جهان ما وراى طبيعت ، بر وحى الهى و علم بى پايان خداوند داشته است .\r\n","description":"","footnote":"","page_name":" 366 ","page_number":366},
  {"content":"\r\nدر باره تطبيق تاريخى اين پيشگويى قرآن به زودى بحث خواهيم كرد .\r\n\r\n2 - ظاهر بينان !\r\nاصولا بينش يك انسان مؤمن و الهى با يك فرد مادى يا مشرك تفاوت بسيار دارد .\r\nاولى طبق عقيده توحيدى جهان را مخلوق خداوند حكيم و آگاهى مىداند كه تمام افعالش روى حساب و برنامه است و به همين دليل معتقد است كه جهان مجموعه اى است از اسرار و رموز دقيق ، هيچ چيز در اين عالم ساده نيست ، همه كلمات اين كتاب پر محتوا و پر معنى است .\r\nاين بينش توحيدى به او مىگويد : از كنار هيچ حادثه و هيچ موضوعى ساده نگذر زيرا ممكن است ساده ترين مسائل پيچيده ترين آنها باشد .\r\nاو هميشه به عمق اين جهان مىنگرد و به ظواهر آن قانع نيست ، او اين درس را در مكتب توحيد خوانده است ، او براى عالم هدف بزرگى قائل است و همه چيز را در دائره آن هدف مىبيند .\r\nدر حالى كه يك فرد مادى و بىايمان دنيا را مجموعه اى از حوادث كور و كر و بى هدف مىشمرد ، و جز به ظاهر آن نمىانديشد . اصلا براى آن باطن و عمقى قائل نيست ، مگر مىتوان براى كتابى كه مجموعه خطوط آن همان چيزى است كه كودكى با حركات بى هدف دست خود به روى كاغذ به وجود آورده است اهميت و عمقى قائل شد ؟ ! حتى به گفته بعضى از دانشمندان بزرگ علوم طبيعى تمام انديشمندان بشر از هر قشر و گروه كه در باره نظام جهان به انديشه برخاسته‌اند ، از نوعى تفكر مذهبى برخوردار بوده‌اند ( دقت كنيد ) .\r\n« اينشتاين » دانشمند معروف معاصر مىگويد : « به سختى مىتوان در\r\n","description":"","footnote":"","page_name":" 367 ","page_number":367},
  {"content":"\r\nميان مغزهاى متفكر جهان كسى را يافت كه داراى يك نوع احساس مذهبى مخصوص به خود نباشد ، اين مذهب با مذهب يك شخص عامى فرق دارد . . . مذهب اين دانشمند تحيرى شعفآور از نظام عجيب و دقيق كائنات است كه گهگاه پرده از روى اسرارى برمىدارد كه در مقايسه با آن تمام تلاشها و تفكرات منظم بشرى انعكاسى ناقابل بيش نيست « ! ( 1 ) .\r\nدر جاى ديگر مىگويد : « اصلا چيزى كه سبب شد دانشمندان و متفكران و مكتشفان در تمام طول قرون و اعصار در گوشه تنهايى به مطالعه اسرار دقيق جهان هستى بپردازند همين اعتقاد مذهبى آنان بود » ( 2 ) .\r\nاز سوى ديگر چگونه ممكن است كسى كه اين دنيا را مرحله نهايى و هدف اصلى مىشمرد با كسى كه آن را يك « مزرعه » و « ميدان آزمودگى » براى زندگى جاويدانى كه دنبال آن است مىداند يكسان ببيند ؟ او از آن ظاهرى بيش نمىبيند و اين به اعماق ژرفش مىانديشد .\r\nو اين اختلاف ديدها در تمام زندگى آنها اثر مىگذارد :\r\nآن « ظاهربين » انفاق را سبب خسران و زيان مىشمرد ، در حالى كه اين « موحد » تجارتى پر سود مىداند .\r\nآن يكى رباخوارى را مايه افزايش درآمد ، و اين يكى مايه و بال و بدبختى و زيان .\r\nآن يكى جهاد را مايه دردسر و شهادت را به معنى نابودى و اين يكى جهاد را رمز سربلندى و شهادت را حيات جاويدان مىشمرد .\r\nآرى افراد بى ايمان تنها ظاهرى از زندگى دنيا را مىبينند و از آخرت غافلند ( * ( يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ ) * ) .\r\n\r\n","description":"","footnote":"\r\n( 1 و 2 ) نقل از كتاب « دنيايى كه من مىبينم » .\r\n","page_name":" 368 ","page_number":368},
  {"content":"\r\n\r\n3 - تطبيق تاريخى\r\nبراى اينكه بدانيم شكست روميان از ايرانيان و سپس پيروزى آنها در چه مقطع تاريخى واقع شده است كافى است بدانيم كه در تواريخ امروز ، در دوران خسروپرويز ، به يك دوران جنگ طولانى ميان ايرانيان و روميان برخورد مىكنيم كه بيست و چهار سال دوام يافت ، و از 604 ميلادى تا 628 به طول انجاميد .\r\nدر حدود سنه 616 ميلادى دو سردار معروف ايرانى بنام « شهربراز » و « شاهين » به قلمرو روم شرقى حمله كردند ، آنها را شكست سختى دادند ، و منطقه شامات و مصر و آسياى صغير را مورد تاخت و تاز قرار دادند ، دولت روم شرقى كه گرفتار شكست سختى شده بود تا آستانه انقراض پيش رفت و دولت ايران تمام متصرفات آسيايى او را با مصر تسخير كرد .\r\nو اين در حدود سال هفتم بعثت پيامبر ص بود .\r\nولى پادشاه روم « هرقل » از سال 622 ميلادى تهاجم خود را به ايران شروع كرد و شكستهاى پى در پى به سپاه خسروپرويز وارد ساخت ، و تا سال 628 ميلادى اين جنگهايى كه به نفع روميان بود ادامه يافت ، « خسروپرويز » شكست سختى خورد و مردم ايران او را از سلطنت خلع كرده و پسرش « شيرويه » را بجاى او نشاندند .\r\nبا توجه به اينكه ميلاد پيامبر ص در سال 571 و بعثت پيامبر ص در سال 610 ميلادى واقع شد شكست روميان منطبق بر سال هفتم بعثت و پايان پيروزى روميان و شكست خسروپرويز بر سال پنجم تا ششم هجرت منطبق مىشود ، و مىدانيم در سال پنجم فتح خندق اتفاق افتاد و در سال ششم صلح حديبيه اتفاق افتاد ، البته انتقال اخبار جنگ ايران و روم به منطقه حجاز و مكه نيز معمولا مقدارى از زمان را اشغال مىكرده است و به اين ترتيب تطبيق تاريخى اين خبر قرآنى روشن مىشود ( دقت كنيد ) .\r\n","description":"","footnote":"","page_name":" 369 ","page_number":369},
  {"content":"\r\n\r\n[ سوره الروم ‹ 30 › : آيات 8 تا 10 
  ]\r\nأَ وَلَمْ يَتَفَكَّرُوا فِي أَنْفُسِهِمْ ما خَلَقَ اللَّه السَّماواتِ وَالأَرْضَ وَما بَيْنَهُما إِلَّا بِالْحَقِّ وَأَجَلٍ مُسَمًّى وَإِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ ‹ 8 › أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَأَثارُوا الأَرْضَ وَعَمَرُوها أَكْثَرَ مِمَّا عَمَرُوها وَجاءَتْهُمْ رُسُلُهُمْ بِالْبَيِّناتِ فَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ‹ 9 › ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّه وَكانُوا بِها يَسْتَهْزِؤُنَ ‹ 10 ›\r\n\r\nترجمه :\r\n8 - آيا آنها در دل خود نينديشيدند كه خداوند آسمانها و زمين و آنچه را ميان آن دو است ، جز به حق و براى زمان معينى نيافريده ، ولى بسيارى از مردم ( رستاخيز و ) لقاى پروردگارشان را منكرند .\r\n9 - آيا در زمين سير نكردند و ببينند عاقبت كسانى كه قبل از آنها بودند چگونه شد ؟ ، آنها\r\n","description":"","footnote":"","page_name":" 370 ","page_number":370},
  {"content":"\r\nنيرويى بيش از اينان داشتند ، و زمين را ( براى زراعت و آبادى ) دگرگون ساختند ، و بيش از آنچه اينان آباد كردند ، عمران نمودند ، و پيامبرانشان با دلائل روشن به سراغشان آمدند ( اما آنها انكار كردند و كيفر خود را ديدند ) خداوند هرگز به آنها ستم نكرد ، آنها به خودشان ستم مىكردند .\r\n10 - سپس سرانجام كسانى كه اعمال بد مرتكب شدند به جايى رسيد كه آيات خدا را تكذيب كردند و آن را به سخريه گرفتند .\r\n\r\nتفسير : عاقبت بدكاران\r\nدر آخرين آيه بحث گذشته سخن از ظاهربينانى بود كه تنها افق فكرشان به محدوده دنيا و جهان ماده تعلق دارد ، و از قيامت و عالم ما وراء طبيعت بيخبرند .\r\nدر آيات مورد بحث و آيات آينده به ذكر مطالب متنوعى پيرامون مبدء و معاد مىپردازد نخست به صورت يك استفهام اعتراض آميز مىگويد : « آيا آنها در درون جان خويش تفكر نكردند كه خداوند آسمان و زمين و آنچه را در ميان اين دو است جز به حق نيافريده ؟ و براى آن اجل و پايان معينى قرار داده است » ( * ( أَ وَلَمْ يَتَفَكَّرُوا فِي أَنْفُسِهِمْ ما خَلَقَ اللَّه السَّماواتِ وَالأَرْضَ وَما بَيْنَهُما إِلَّا بِالْحَقِّ وَأَجَلٍ مُسَمًّى ) * ) .\r\nيعنى اگر آنها درست بينديشند و به و جدان خود و داورى عقلشان مراجعه كنند به خوبى از اين دو امر آگاه مىشوند كه اولا جهان بر اساس حق آفريده شده ، و نظاماتى بر آن حاكم است كه دليل بر وجود عقل و قدرت كامل در خالق اين جهان است .\r\nو ثانيا اين جهان رو به زوال و فنا مىرود و از آنجا كه خالق حكيم ممكن نيست بيهوده آن را آفريده باشد دليل بر اين است كه جهان ديگرى كه سراى بقا است بعد از اين جهان مىباشد ، و گرنه آفرينش اين جهان مفهوم نداشت ، و اين\r\n","description":"","footnote":"","page_name":" 371 ","page_number":371},
  {"content":"\r\nخلقت طويل و عريض تنها براى اين چهار روز زندگى دنيا بى معنى بود ، و از اينجا به وجود آخرت پى مىبرند .\r\nبنا بر اين دقت در نظم و حقانيت اين جهان دليل بر وجود مبدء است و دقت در داشتن « اجل مسمى » دليل بر معاد است ( دقت كنيد ) .\r\nلذا در پايان آيه اضافه مىكند : « بسيارى از مردم به لقاى پروردگارشان كافرند » ( * ( وَإِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ ) * ) .\r\nيا اصلا منكر معادند ، همانگونه كه مكرر در آيات قرآنى از قول مشركان نقل شده كه مىگفتند : آيا هنگامى كه ما خاك شديم مجددا به زندگى باز مىگرديم ؟ اين حرف عجيبى است ؟ اين غير ممكن است ! اين دليل جنون گوينده آن است ! ( سوره رعد آيه 5 ، سوره مؤمنون آيه 35 ، سوره نمل آيه 67 ، و سوره ق آيه 3 ) .\r\nو يا اينكه با زبان منكر نيستند اما عملشان آن چنان آلوده و ننگين است كه نشان مىدهد آنها اعتقادى به معاد ندارند ، چرا كه اگر معتقد بودند نبايد اين چنين فاسد و مفسد باشند .\r\nضمنا تعبير « * ( فِي أَنْفُسِهِمْ ) * » به اين معنى نيست كه آنها در باره اسرار وجود خويش مطالعه كنند آن چنان كه فخر رازى در تفسير خود گفته ، بلكه منظور اين است كه آنها در درون جان از طريق عقل و و جدان به آفرينش آسمانها و زمين بينديشند .\r\nتعبير « بالحق » ممكن است دو معنى داشته باشد : يكى توأم بودن آفرينش با حق و قانون و نظم است ، و ديگر اينكه هدف آفرينش هدف حقى بوده است و البته اين دو تفسير با هم منافات ندارند ( 1 ) .\r\nتعبير به « لقاء ربهم » همانگونه كه بارها گفته‌ايم اشاره به قيامت و رستاخيز\r\n\r\n","description":"","footnote":"\r\n( 1 ) در صورت اول « باء » در « بالحق » براى مصاحبت است ، و در صورت دوم به معنى « لام » .\r\n","page_name":" 372 ","page_number":372},
  {"content":"\r\nاست كه در آنجا حجابها كنار ميرود و انسان با شهود باطنى خدا را به عظمت مىشناسد .\r\nو از آنجا كه تعبيرها به « اجل مسمى » بيانگر اين حقيقت است كه به هر حال زندگى اين جهان دوام بقايى ندارد و اين هشدارى است به همه دنياپرستان در آيه بعد چنين اضافه مىكند « آيا آنها سير در زمين نكردند تا بنگرند عاقبت كسانى كه پيش از آنها بودند به كجا كشيده شد » ( * ( أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ ) * ) .\r\n« همانها كه نيرويى بيشتر از اينان داشتند ، و زمين را دگرگون ساختند و بيش از آنچه اينها آباد كردند آنها عمران نمودند » ( * ( كانُوا أَشَدَّ مِنْهُمْ قُوَّةً وَأَثارُوا الأَرْضَ وَعَمَرُوها أَكْثَرَ مِمَّا عَمَرُوها ) * ) .\r\n« و پيامبران آنها با دلائل آشكار به سوى آنها آمدند » ( و جاءتهم رسلهم بالبينات ) .\r\nاما آنها خيره سرى كردند ، و در برابر حق تسليم نشدند و به مجازات دردناك الهى مبتلا گشتند .\r\n« خداوند به آنها هرگز ستم نكرد ، ولى آنها به خويشتن ظلم و ستم مىكردند » ( * ( فَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ) * ) .\r\nدر واقع قرآن اشاره به اقوامى مىكند كه نسبت به مشركان معاصر پيامبر برترى چشمگيرى از نظر قدرت و نيروى جسمى و مالى داشتند ، و سرنوشت دردناك آنها را درس عبرتى براى اينها قرار مىدهد .\r\nجمله * ( أَثارُوا الأَرْضَ ) * ( زمين را زير و رو كردند ) ممكن است اشاره به شخم كردن زمين براى زراعت و درختكارى ، يا كندن نهرها و قناتها ، و يا بيرون آوردن شالوده عمارتهاى بزرگ و يا همه اينها باشد ، چرا كه جمله « اثاروا الارض » مفهوم\r\n","description":"","footnote":"","page_name":" 373 ","page_number":373},
  {"content":"\r\nوسيعى دارد كه تمام اين امور را كه مقدمه عمران و آبادى است شامل مىشود ( 1 ) .\r\nو از آنجا كه در دنياى آن روز بيشترين قدرت در دست كسانى بود كه از نظر كشاورزى پيشرفته تر بودند و از نظر ساختن عمارتها ، ترقى چشمگيرى داشتند ، برترى اين اقوام را نسبت به مشركان مكه كه قدرتشان از اين نظر بسيار محدود بود روشن مىسازد .\r\nاما آنها با اينهمه توانايى هنگامى كه آيات الهى را انكار ، و پيامبران را تكذيب كردند قدرت فرار از چنگال مجازات نداشتند شما چگونه مىتوانيد فرار كنيد ؟ ! و اين مجازاتهاى دردناك و محصول اعمال و فرآورده دست خود آنها بود آنها بودند كه بر خويشتن ظلم كردند و خداوند هرگز ظلم و ستمى بر كسى روا نمىدارد .\r\nآخرين آيه مورد بحث آخرين مرحله كفر آنها را بيان مىكند و مىگويد :\r\n« سپس سرانجام كسانى كه اعمال بد انجام دادند بجايى رسيد كه آيات خدا را تكذيب كردند ، و از آن بدتر به استهزاء و مسخره كردن آن برخاستند » ( * ( ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّه وَكانُوا بِها يَسْتَهْزِؤُنَ ) * ) .\r\nآرى گناه و آلودگى همچون بيمارى خوره به جان انسان مىافتد ، و روح ايمان را مىخورد و از بين مىبرد ، و كار به جايى مىرسد كه سر از تكذيب آيات الهى در مىآورد ، و از آن هم فراتر مىرود ، و او را به استهزاء و سخريه پيامبران و آيات الهى وامىدارد ، و به مرحله اى مىرسد كه ديگر هيچ وعظ و اندرز و انذارى مؤثر نيست و جز تازيانه عذاب دردناك الهى راهى باقى نمىماند !\r\n\r\n","description":"","footnote":"\r\n( 1 ) « اثار » از ماده « ثور » ( بر وزن غور ) به معنى پراكنده ساختن است و اينكه عرب به گاو نر « ثور » مىگويد به خاطر آن است كه زمين را با آن شخم مىكند .\r\n","page_name":" 374 ","page_number":374},
  {"content":"\r\nيك نگاه به صفحات تاريخ زندگى بسيارى از ياغيان و جانيان نشان مىدهد كه آنها در آغاز كار چنين نبودند حد اقل نور ضعيفى از ايمان در قلب آنها مىتابيد ولى ارتكاب گناهان پى در پى سبب شد كه روز به روز از ايمان و تقوا فاصله بگيرند و سرانجام به آخرين مرحله كفر برسند .\r\nدر خطبه معروف حضرت زينب شير زن كربلا ع كه در شام در مقابل يزيد ايراد فرمود نيز اين آيه با همان برداشتى كه در بالا گفتيم آمده است .\r\nزيرا آن حضرت هنگامى كه ديد يزيد با گفتن كلمات كفرآميز و اشعار معروف « لعبت هاشم بالملك . . . » كه بيانگر عدم ايمان او به اساس اسلام بود همه چيز را به سخريه گرفته ، بعد از حمد الهى و درود بر پيامبر ص چنين فرمود :\r\nصدق اللَّه كذلك يقول ثم كان عاقبة الذين اساؤا السوأى ان كذبوا بآيات اللَّه و كانوا بها يستهزؤن . . .\r\nيعنى اگر تو امروز با اين اشعار كفرآميز اسلام و ايمان را انكار مىكنى و به نياكان مشركت كه در جنگ بدر به دست مسلمانان كشته شدند مىگويى اى كاش بوديد و انتقامگيرى مرا از خاندان بنى هاشم مىديديد ، جاى تعجب نيست اين همان چيزى است كه خدا فرموده كه مجرمان سرانجام آيات ما را تكذيب مىكنند . . . و در اين زمينه مطالب فراوانى فرمود ( براى توضيح بيشتر به جلد 45 بحار الانوار صفحه 157 مراجعه فرمائيد ( 1 ) .\r\n\r\n","description":"","footnote":"\r\n( 1 ) مطابق آنچه در تفسير آيه گفتيم « السوأى » مفعول « اساؤا » است و جمله « ان كذبوا بآيات اللَّه » بجاى اسم « كان » مىباشد و خبر آن « عاقبة » است . مرحوم علامه طباطبائى در الميزان اين را به عنوان يك احتمال ذكر كرده هر چند خودش انتخاب ننموده ، و ابو البقاء در كتاب املاء ما من به الرحمن ( صفحه 185 جلد 2 ) به عنوان يكى از دو احتمال قابل قبول آورده است ، ولى غالب مفسران ( مانند طبرسى ، الميزان ، فخر رازى ، آلوسى ، ابو الفتوح رازى ، قرطبى ، فى ظلال و تبيان ) احتمال ديگرى را در تفسير آيه تقويت كرده‌اند و آن اينكه « سوئ » اسم كان بوده باشد و « ان كذبوا » در مقام تعليل است ، و مطابق اين تفسير معنى آيه چنين مىشود : سرانجام عاقبت كار كسانى كه اعمال بد انجام دادند ، بدى شد ، چرا كه آيات ما را تكذيب كردند ، ( شبيه * ( لِلَّذِينَ أَحْسَنُوا الْحُسْنى ) * ) .\r\nولى انصاف اين است كه اين تفسير خلاف چيزى است كه از ظاهر آيه به دست مىآيد و انتخاب آن از ناحيه اين گروه از مفسران نمىتواند ما را از آنچه با ظاهر آيه هماهنگ است منصرف كند ، به خصوص اينكه آنها ناچارند كلمه « لام » را در جمله « ان كذبوا » در تقدير بگيرند ، و تقدير خلاف ظاهر است ( دقت كنيد ) .\r\n","page_name":" 375 ","page_number":375},
  {"content":"\r\n\r\n[ سوره الروم ‹ 30 › : آيات 11 تا 16 
  ]\r\nاللَّه يَبْدَؤُا الْخَلْقَ ثُمَّ يُعِيدُه ثُمَّ إِلَيْه تُرْجَعُونَ ‹ 11 › وَيَوْمَ تَقُومُ السَّاعَةُ يُبْلِسُ الْمُجْرِمُونَ ‹ 12 › وَلَمْ يَكُنْ لَهُمْ مِنْ شُرَكائِهِمْ شُفَعاءُ وَكانُوا بِشُرَكائِهِمْ كافِرِينَ ‹ 13 › وَيَوْمَ تَقُومُ السَّاعَةُ يَوْمَئِذٍ يَتَفَرَّقُونَ ‹ 14 › فَأَمَّا الَّذِينَ آمَنُوا وَعَمِلُوا الصَّالِحاتِ فَهُمْ فِي رَوْضَةٍ يُحْبَرُونَ ‹ 15 ›\r\nوَ أَمَّا الَّذِينَ كَفَرُوا وَكَذَّبُوا بِآياتِنا وَلِقاءِ الآخِرَةِ فَأُولئِكَ فِي الْعَذابِ مُحْضَرُونَ ‹ 16 ›\r\n\r\nترجمه :\r\n11 - خداوند آفرينش را آغاز مىكند سپس آن را تجديد مىنمايد ، سپس به سوى او باز مىگرديد .\r\n12 - آن روز كه قيامت بر پا مىشود مجرمان در نوميدى و غم و اندوه فرو مىروند .\r\n13 - و براى آنها شفيعانى از معبودانشان نخواهد بود و نسبت به معبودهايى كه آنها را شريك خدا قرار داده بودند كافر مىشوند .\r\n","description":"","footnote":"","page_name":" 376 ","page_number":376},
  {"content":"\r\n14 - آن روز كه قيامت بر پا مىگردد ( مردم ) از هم جدا مىشوند .\r\n15 - اما آنها كه ايمان آوردند و عمل صالح انجام دادند در باغى از بهشت شاد و مسرور خواهند بود .\r\n16 - و اما آنها كه به آيات ما و لقاى آخرت كافر شدند در عذاب الهى احضار مىشوند .\r\n\r\nتفسير : سرنوشت مجرمان در قيامت\r\nدر آيات گذشته سخن از تكذيب كنندگانى به ميان آمد كه آيات خدا را به باد مسخره مىگرفتند ، و در آيات مورد بحث با بيان گوشه اى از مباحث معاد و سرنوشت مجرمان در قيامت بحثهايى را كه قبل از اين در باره معاد در آيات قبل گفته شد تكميل مىكند .\r\nنخست مىفرمايد : « خداوند آفرينش را آغاز نموده سپس اعاده مىكند ، و بعد به سوى او بازمىگرديد » ( * ( اللَّه يَبْدَؤُا الْخَلْقَ ثُمَّ يُعِيدُه ثُمَّ إِلَيْه تُرْجَعُونَ ) * ) .\r\nدر آيه يك استدلال كوتاه و پر معنى براى مساله معاد بيان شده كه در آيات ديگر قرآن نيز به عبارات ديگرى تكرار گرديده است ، و آن اينكه : « همان كسى كه قدرت بر آفرينش نخستين داشت قدرت بر معاد هم دارد ، و قانون عدالت و همچنين حكمت خداوند ايجاب مىكند كه اين آفرينش مجدد تحقق يابد » .\r\nجمله * ( ثُمَّ إِلَيْه تُرْجَعُونَ ) * اشاره به اين است كه بعد از زندگى قيامت همگى به سوى دادگاه پروردگار و پاداش و ثواب او باز مىگرديد ، و از اين فراتر مؤمنانى كه در خط تكامل الهى قرار گرفته‌اند هم چنان در تكامل خويش به سوى بى نهايت و به سوى ذات پاك پروردگار پيش مىروند .\r\nآيه بعد وضع مجرمان را چنين مجسم مىكند : « آن روز كه قيامت بر پا\r\n","description":"","footnote":"","page_name":" 377 ","page_number":377},
  {"content":"\r\nمىشود مجرمان در نوميدى و غم و اندوه فرو مىروند « ( * ( وَيَوْمَ تَقُومُ السَّاعَةُ يُبْلِسُ الْمُجْرِمُونَ ) * ) .\r\n« يبلس » از ماده « ابلاس » در اصل به معنى غم و اندوهى است كه از شدت ياس و نوميدى دست مىدهد .\r\nبديهى است اگر چيزى كه انسان از آن نااميد مىشود امرى ضرورى نباشد نوميديش مهم نيست ، اما غم و اندوه نشان مىدهد كه در اين موارد از يك امر ضرورى نوميد شده است ، لذا بعضى از مفسران ضرورى بودن را جزء ماده « ابلاس » مىدانند .\r\n« ابليس » را نيز به همين مناسبت ابليس گفته‌اند كه از رحمت خدا مايوس و غمناك شد .\r\nبه هر حال مجرمان حق دارند كه در آن روز مايوس و غمناك شوند ، چرا كه نه ايمان و عمل صالحى با خود به عرصه محشر آورده‌اند ، نه يار و ياورى دارند و نه امكان بازگشت به دنيا و جبران گذشته وجود دارد .\r\nلذا در آيه بعد مىافزايد : « آنها شفيعانى از معبودانشان ندارند » ( * ( وَلَمْ يَكُنْ لَهُمْ مِنْ شُرَكائِهِمْ شُفَعاءُ ) * ) .\r\nهمان بتها و معبودهاى ساختگى كه هر وقت از آنها سؤال مىشد چرا اينها را مىپرستيد ؟ مىگفتند : هؤُلاءِ شُفَعاؤُنا عِنْدَ اللَّه : « اينها شفيعان ما در پيشگاه خدايند » ( سوره يونس آيه 18 ) .\r\nدر آنجا مىفهمند كه هيچ خاصيتى بر وجود اين معبودهاى تو خالى و بى ارزش مترتب نيست .\r\nبه همين جهت « نسبت به معبودهايى كه آنها را شريك خدا قرار داده بودند\r\n","description":"","footnote":"","page_name":" 378 ","page_number":378},
  {"content":"\r\nكافر مىشوند و از آنها تنفر و بيزارى مىجويند « ( * ( وَكانُوا بِشُرَكائِهِمْ كافِرِينَ ) * ) .\r\nچرا كافر نشوند ؟ با اينكه مىبينند اين معبودها نه تنها گرهى از كارشان نمىگشايند بلكه به گفته قرآن به تكذيب آنها برمىخيزند و مىگويند : پروردگارا ! ما كانُوا إِيَّانا يَعْبُدُونَ : « اينها ما را پرستش نمىكردند » ( بلكه هواى نفس خويش را مىپرستيدند ) ( آيه 63 سوره قصص ) .\r\nو از اين بالاتر اينكه ، معبودان كمر دشمنى آنها را مىبندند چنان كه در آيه 6 سوره احقاف مىخوانيم : وَإِذا حُشِرَ النَّاسُ كانُوا لَهُمْ أَعْداءً وَكانُوا بِعِبادَتِهِمْ كافِرِينَ : « هنگامى كه مردم ( مشرك ) محشور مىشوند معبودان دروغين دشمن آنان مىشوند و عبادت آنها را انكار مىكنند » .\r\nسپس به گروه‌هاى مختلف مردم در آن روز اشاره كرده ، مىگويد : « روزى كه قيامت بر پا مىشود مردم از هم جدا مىگردند » ( * ( وَيَوْمَ تَقُومُ السَّاعَةُ يَوْمَئِذٍ يَتَفَرَّقُونَ ) * ) .\r\n« گروهى كه ايمان آوردند و عمل صالح انجام دادند آنها در باغى از بهشت متنعم و شاد و مسرور خواهند بود ، آن چنان كه آثار شادى در چهره هايشان هويدا مىگردد » ( * ( فَأَمَّا الَّذِينَ آمَنُوا وَعَمِلُوا الصَّالِحاتِ فَهُمْ فِي رَوْضَةٍ يُحْبَرُونَ ) * ) .\r\n« يحبرون » از ماده « حبر » ( بر وزن قشر ) به معنى اثر جالب و خوب است ، و به حالت شادى و سرورى كه آثار آن در چهره ظاهر گردد نيز گفته مىشود و از آنجا كه قلب بهشتيان چنان مالامال از شادى و سرور است كه آثار آن در تمام وجودشان ظاهر مىگردد اين تعبير در مورد آنها به كار رفته .\r\n« روضة » به معنى محلى است كه آب و درخت فراوان دارد ، لذا به باغهاى خرم و سرسبز « روضة » اطلاق مىشود ، و اگر مىبينيم در اينجا اين كلمه به -\r\n","description":"","footnote":"","page_name":" 379 ","page_number":379},
  {"content":"\r\nصورت نكره آمده است براى تعظيم و بزرگداشت آن است ، يعنى در بهترين و برترين باغهاى زيبا و سرورانگيز بهشت غرق نعمت خواهند بود .\r\n« و اما آنها كه كافر شدند و آيات ما و لقاى آخرت را تكذيب كردند آنها براى عذاب الهى احضار مىشوند » ( * ( وَأَمَّا الَّذِينَ كَفَرُوا وَكَذَّبُوا بِآياتِنا وَلِقاءِ الآخِرَةِ فَأُولئِكَ فِي الْعَذابِ مُحْضَرُونَ ) * ) .\r\nجالب اينكه در مورد بهشتيان تعبير به « يحبرون » آمده كه نشان رضايت همه جانبه آنها است ، ولى در باره دوزخيان به « محضرون » تعبير مىكند كه دليل بر نهايت كراهت و ناخوشايندى آنها است ، زيرا احضار كردن در مواردى اطلاق مىشود كه بر خلاف ميل باطنى انسان صورت مىگيرد .\r\nنكته ديگر اينكه : در مورد بهشتيان « ايمان » و « عمل صالح » را هر دو قيد مىكند ، در حالى كه در مورد دوزخيان تنها به عدم ايمان ( انكار مبدأ و معاد ) قناعت نموده است ، اشاره به اينكه براى ورود در بهشت تنها ايمان كافى نيست ، عمل صالح نيز لازم است ، اما براى دخول در دوزخ عدم ايمان كافى است هر چند گناهى از او سر نزده باشد ، چرا كه كفر خود بزرگترين گناه است ! .\r\n\r\nنكته : چرا يكى از نامهاى قيامت ساعة است\r\nتوجه به اين نكته نيز لازم است كه در بسيارى از آيات قرآن و از جمله در دو آيه از آيات مورد بحث از قيام قيامت تعبير به « قيام ساعت » شده است ، اين به خاطر آن است كه « ساعة » در اصل به معنى جزئى از زمان يا لحظاتى زودگذر است ، و از آنجا كه از يك سو وقوع رستاخيز به صورت ناگهانى و برقآسا است ، و از سوى ديگر به مقتضاى « سريع الحساب » بودن خداوند ، حساب بندگان را در\r\n","description":"","footnote":"","page_name":" 380 ","page_number":380},
  {"content":"\r\nآن روز به سرعت مىرسد ، اين تعبير در مورد قيامت به كار رفته تا مردم موقعيت رستاخيز را همواره در نظر داشته باشند .\r\n« ابن منظور » در « لسان العرب » مىگويد : « ساعة » اسم براى زمانى است كه صيحه پايان جهان زده مىشود ، و همگى ناگهان مىميرند ، و نيز نام براى وقتى است كه مردم در قيامت برانگيخته مىشوند ، اين نام از آن جهت براى پايان جهان و وقوع رستاخيز انتخاب شده كه در صيحه نخستين كه خداوند در آيه إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ ( 1 ) اشاره كرده بطور ناگهانى همگى مىميرند ( و در نفخه دوم ناگهان همه به پا مىخيزند و قيامت بر پا مىشود ) .\r\n« زبيدى » در « تاج العروس » از بعضى نقل مىكند كه « ساعة » سه گونه است :\r\n« ساعت كبرى » روز رستاخيز و زنده شدن مردم براى حساب .\r\nو « ساعت وسطى » روز مرگ ناگهانى اهل يك زمان ( به مجازاتهاى الهى و عذابهاى استيصال ) .\r\nو « ساعت صغرى » روز مرگ هر انسانى .\r\n\r\n","description":"","footnote":"\r\n( 1 ) يس - 29 .\r\n","page_name":" 381 ","page_number":381},
  {"content":"\r\n\r\n[ سوره الروم ‹ 30 › : آيات 17 تا 19 
  ]\r\nفَسُبْحانَ اللَّه حِينَ تُمْسُونَ وَحِينَ تُصْبِحُونَ ‹ 17 › وَلَه الْحَمْدُ فِي السَّماواتِ وَالأَرْضِ وَعَشِيًّا وَحِينَ تُظْهِرُونَ ‹ 18 › يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الأَرْضَ بَعْدَ مَوْتِها وَكَذلِكَ تُخْرَجُونَ ‹ 19 ›\r\n\r\nترجمه :\r\n17 - منزه است خداوند به هنگامى كه شام مىكنيد و صبح مىكنيد .\r\n18 - و حمد و ستايش مخصوص اوست در آسمان و زمين ، و تسبيح و تنزيه براى اوست به هنگام عصر و هنگامى كه ظهر مىكنيد .\r\n19 - او زنده را از مرده خارج مىكند ، و مرده را از زنده ، و زمين را بعد از مرگ حيات مىبخشد ، و به همين گونه روز قيامت برانگيخته مىشويد !\r\n\r\nتفسير : تسبيح و حمد در همه حال براى خدا است\r\nبعد از بحثهاى فراوانى كه در آيات گذشته در مورد مبدء و معاد و بخشى از پاداش مؤمنان و كيفر مشركان آمد ، در آيات مورد بحث به تسبيح و حمد پروردگار و تنزيه و تقديس او از هر گونه شرك و نقص و عيب پرداخته مىفرمايد : « تسبيح و تنزيه از آن خدا است به هنگامى كه شام مىكنيد و هنگامى كه صبح مىكنيد » ( * ( فَسُبْحانَ اللَّه حِينَ تُمْسُونَ وَحِينَ تُصْبِحُونَ ) * ) .\r\n","description":"","footnote":"","page_name":" 382 ","page_number":382},
  {"content":"\r\n« و حمد و ستايش مخصوص ذات پاك او است در آسمان و زمين ، و منزه است به هنگام عصر ، و هنگامى كه وارد ظهر مىشويد » ( * ( وَلَه الْحَمْدُ فِي السَّماواتِ وَالأَرْضِ وَعَشِيًّا وَحِينَ تُظْهِرُونَ ) * ) .\r\nبه اين ترتيب در اين دو آيه چهار وقت براى « تسبيح » پروردگار بيان شده :\r\nآغاز شب ( * ( حِينَ تُمْسُونَ ) * ) .\r\nطلوع صبح ( * ( وَحِينَ تُصْبِحُونَ ) * ) .\r\nعصرگاهان ( * ( وَعَشِيًّا ) * ) .\r\nو به هنگام زوال ظهر ( * ( وَحِينَ تُظْهِرُونَ ) * ) ( 1 ) .\r\nاما « حمد » از نظر مكان تعميم يافته و پهنه آسمان و زمين را شامل شده است .\r\nذكر اين چهار وقت در آيات فوق ممكن است كنايه از دوام و هميشگى تسبيح باشد ، چنان كه در فارسى مىگوئيم هر صبح و شام از فلان كس مراقبت كن ( يعنى هميشه و در هر زمان ) .\r\nاين احتمال نيز از ناحيه بعضى از مفسران اظهار شده است كه اوقات چهار گانه فوق اشاره به وقتهاى نماز است ، ولى اين سؤال را پاسخ نگفته‌اند كه چرا بجاى پنج وقت تنها از چهار وقت سخن گفته است ( و از وقت عشا سخنى به ميان نيامده ) .\r\nولى ممكن است پاسخ داده شود كه چون وقت نماز مغرب و عشاء نسبتا به هم نزديك است ، و فاصله ميان آن دو در حدود يك الى يك ساعت و نيم مىباشد هر دو يك جا آمده است ، در حالى كه فاصله وقت فضيلت ظهر و عصر نسبتا زياد و چند ساعت است .\r\nاما اگر تسبيح و حمد را به معنى وسيع كلمه در آيات فوق بگيريم محدود\r\n\r\n","description":"","footnote":"\r\n( 1 ) توجه داشته باشيد كه « * ( عَشِيًّا » وَ « حِينَ تُظْهِرُونَ ) * » عطف بر « حين تمسون » است و به موضوع تسبيح بازمىگردد .\r\n","page_name":" 383 ","page_number":383},
  {"content":"\r\nبه نمازهاى پنجگانه نخواهد شد ، هر چند اين نمازها از مصداقهاى روشن آن است .\r\nذكر اين نكته نيز لازم است كه جمله‌هاى « سبحان اللَّه » « و له الحمد » مىتواند انشاء تسبيح و حمدى از ناحيه خداوند باشد ، همانگونه كه در آيه 14 سوره مؤمنون مىفرمايد « فَتَبارَكَ اللَّه أَحْسَنُ الْخالِقِينَ » : « جاويد و پر بركت است خداوندى كه بهترين خالقها است » .\r\nو ممكن است اين حمد و تسبيح به معنى امر باشد ، يعنى او را تسبيح و حمد گوئيد ( سبحوه و احمدوا له ) و اين تفسير نزديكتر به نظر مىرسد كه آيات فوق دستورى باشد به همه بندگان كه براى زدودن آثار شرك و گناه از دل و جان ، هر صبح و شام ، و هر ظهر و عصر ، حمد و تسبيح خدا گويند ، به وسيله نماز و غير نماز .\r\nدر حديثى از پيامبر گرامى اسلام ص چنين آمده است : « هر كس دو آيه فوق و آيه ما بعد از آن را صبحگاهان بخواند آنچه را در روز از او فوت مىگردد جبران خواهد كرد ، و هر كس آن را در آغاز شب بخواند آنچه را در شب از او فوت شود جبران خواهد كرد » ( 1 ) .\r\nدر آيه بعد باز به مساله معاد بازمىگردد ، و از طريق ديگرى به استبعاد منكران چنين پاسخ مىگويد : « خداوند همواره زنده را از مرده ، و مرده را از زنده خارج مىكند ، و زمين را بعد از مرگ حيات مىبخشد ، و همين گونه روز قيامت مبعوث و خارج مىشويد » ( * ( يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الأَرْضَ بَعْدَ مَوْتِها وَكَذلِكَ تُخْرَجُونَ ) * ) .\r\nيعنى « صحنه معاد » و « صحنه پايان دنيا » كه يكى خروج « حى از ميت » است و ديگرى « ميت از حى » مرتبا در برابر چشم شما تكرار مىشود ، بنا بر اين\r\n\r\n","description":"","footnote":"\r\n( 1 ) تفسير نور الثقلين جلد 4 صفحه 172 .\r\n","page_name":" 384 ","page_number":384},
  {"content":"\r\nچه جاى تعجب كه در پايان جهان همه موجودات زنده بميرند و در رستاخيز همه انسانها به زندگى جديدى بازگردند ؟ ! اما « خروج حى از ميت » در مورد زمينهاى مرده كه بارها در قرآن براى مساله معاد روى آن تكيه شده ، براى همه روشن است كه در فصل زمستان زمين به صورت مرده درمىآيد ، نه گياهى از آن مىرويد ، نه گلى مىخندد ، و نه شكوفه اى مىشكفد ، اما در فصل بهار با تعادل هوا و فرو ريختن قطرات حياتبخش باران جنبشى در زمين پيدا مىشود ، همه جا گياهان مىرويند ، گلها مىخندند و شكوفه‌ها بر شاخها آشكار مىشوند ، و اين صحنه معاد است كه در اين جهان مىبينيم .\r\nو اما در مورد خارج ساختن مرده از زنده آن هم چيز پوشيده و پنهانى نيست دائما در سطح كره زمين درختانى مىميرند و به چوب خشكيده اى تبديل مىشوند انسانها و حيوانات حيات خود را از دست داده و به جسد بىجانى مبدل مىگردند .\r\nو اما در مورد « بيرون آمدن موجود زنده از مرده » بعضى از مفسران آن را به خروج انسان و حيوان از نطفه تفسير كرده‌اند و بعضى به تولد مؤمن از كافر و بعضى به بيدار شدن خفتگان .\r\nولى ظاهر اين است كه معنى اصلى آيه هيچكدام از اين معانى نيست ، چرا كه نطفه خود موجود زنده اى است ، و مساله ايمان و كفر نيز جزء بطون آيه است نه ظاهر آيه ، و موضوع خواب و بيدارى جنبه مجازى دارد زيرا حيات و مرگ حقيقى نيست .\r\nظاهر آيه اين است كه خداوند همواره موجودات زنده را از موجودات مرده خارج مىسازد ، و موجودات بى جان را مبدل به جاندار مىكند .\r\nگرچه طبق مسلمات علم امروز در حال حاضر حد اقل در آزمايشهاى بشرى و مشاهدات روزمره موردى ديده نشده است كه موجودات زنده از موجودات بيجان\r\n","description":"","footnote":"","page_name":" 385 ","page_number":385},
  {"content":"\r\nتولد يابند ، بلكه همواره موجودات زنده از تخم يا بذر يا نطفه موجودات زنده ديگرى متولد مىشوند ، ولى مسلما در آغاز كه اين كره خاكى يك پارچه آتش بود ، موجود زنده اى وجود نداشت ، بعدا در شرائط خاصى كه علم هنوز آن را به درستى كشف نكرده است موجودات زنده از مواد بيجان با يك جهش بزرگ متولد شدند ، اما اين موضوع در شرائط فعلى كره زمين در آنجا كه در دسترس علم و دانش بشر است ديده نمىشود ( البته شايد در اعماق اقيانوسها در پاره اى از شرائط هم اكنون نيز اين جهش بزرگ صورت پذيرد ) .\r\nاما آنچه براى ما محسوس و كاملا قابل لمس و درك است اين است كه موجودات مرده دائما جزء اندام موجودات زنده مىشوند و لباس حيات در تن مىپوشانند ، آب و غذايى كه ما مىخوريم موجود زنده اى نيست ، اما جزء بدن ما كه شد تبديل به يك موجود زنده مىشود ، و سلولهاى تازه اى بر سلولهاى بدن ما افزوده مىگردد چنان كه طفل شيرخوار از همين راه به جوان نيرومند قوى پيكرى تبديل مىگردد .\r\nآيا اين خارج كردن زندگى از دل مرگ ، و « حى » از « ميت » نيست ؟ ! بنا بر اين مىتوان گفت : دائما در نظام عالم طبيعت زندگى از دل مرگ و مرگ از دل زندگى بيرون مىآيد به همين دليل خدايى كه آفريننده طبيعت است قادر به احياى مردگان در جهان ديگر مىباشد .\r\nالبته - همانگونه كه گفتيم - آيه فوق از نظر بعد معنوى نيز تفسيرهاى ديگرى دارد ، از جمله تولد مؤمن از كافر ، و كافر از مؤمن ، عالم از جاهل ، و جاهل از عالم ، صالح از مفسد ، و مفسد از صالح است ، همانگونه كه در بعضى از روايات اسلامى نيز به آن اشاره شده است .\r\nاين معانى ممكن است از بطون آيه باشد ، چرا كه مىدانيم آيات قرآن ظاهر و باطنى دارد ، و نيز ممكن است مرگ و حيات معنى جامع و وسيعى داشته\r\n","description":"","footnote":"","page_name":" 386 ","page_number":386},
  {"content":"\r\nباشد كه هم جنبه مادى و هم جنبه معنوى را شامل شود .\r\nدر روايتى از امام موسى بن جعفر ع در تفسير آيه * ( يُحْيِ الأَرْضَ بَعْدَ مَوْتِها ) * چنين آمده است :\r\nليس يحييها بالقطر و لكن يبعث اللَّه رجالا فيحيون العدل فتحى الارض لاحياء العدل ، و لاقامة العدل فيه انفع فى الارض من القطر اربعين صباحا :\r\n« منظور اين نيست كه خداوند زمين را به وسيله باران زنده مىكند ، بلكه مردانى را برمىانگيزد كه اصول عدالت را احيا كنند ، و زمين با احياى عدالت زنده مىشود ، ( بدانيد ) اقامه عدل در زمين از چهل روز باران نافعتر است » ( 1 ) .\r\nروشن است اينكه امام ع مىفرمايد منظور نزول باران نيست نفى انحصار است ، يعنى آيه را منحصرا نبايد به باران تفسير كرد چرا كه احياى معنوى زمين به عدالت از نزول باران نيز پراهميتتر است .\r\n\r\n","description":"","footnote":"\r\n( 1 ) نقل از كتاب « كافى » طبق نقل « نور الثقلين » جلد 4 صفحه 173 .\r\n","page_name":" 387 ","page_number":387},
  {"content":"\r\n\r\n[ سوره الروم ‹ 30 › : آيات 20 تا 22 
  ]\r\nوَ مِنْ آياتِه أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ ‹ 20 › وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَجَعَلَ بَيْنَكُمْ مَوَدَّةً وَرَحْمَةً إِنَّ فِي ذلِكَ لآياتٍ لِقَوْمٍ يَتَفَكَّرُونَ ‹ 21 › وَمِنْ آياتِه خَلْقُ السَّماواتِ وَالأَرْضِ وَاخْتِلافُ أَلْسِنَتِكُمْ وَأَلْوانِكُمْ إِنَّ فِي ذلِكَ لآياتٍ لِلْعالِمِينَ ‹ 22 ›\r\n\r\nترجمه :\r\n20 - از نشانه‌هاى او اين است كه شما را از خاك آفريد ، سپس انسانهايى شديد و در روى زمين انتشار يافتيد .\r\n21 - و از نشانه‌هاى او اينكه همسرانى از جنس خود شما براى شما آفريد ، تا در كنار آنها آرامش يابيد ، و در ميانتان مودت و رحمت قرار داد ، در اين نشانه هايى است براى گروهى كه تفكر مىكنند .\r\n22 - و از آيات او آفرينش آسمانها و زمين و تفاوت زبانها و رنگهاى شماست ، در اين نشانه هايى است براى عالمان .\r\n\r\nتفسير : آيات خدا در آفاق و انفس !\r\nاين آيات و قسمتى از آيات بعد نكات جالبى از دلائل توحيد و نشانه‌هاى پروردگار را در نظام عالم هستى بازگو كرده ، و بحثهاى گذشته را تكميل مىنمايد\r\n","description":"","footnote":"","page_name":" 388 ","page_number":388},
  {"content":"\r\nو مىتوان گفت رويهمرفته بخش مهمى از آيات توحيدى قرآن را همين آيات تشكيل مىدهد .\r\nاين آيات كه همه با تعبير من آياته ( يكى از نشانه‌هاى خدا . . . ) آغاز مىشود و آهنگ مخصوص و لحن گيرا و جذاب و تعبيرات مؤثر و عميقى دارد مجموعا از هفت آيه تشكيل شده كه شش آيه آن پشت سر هم و يك آيه جداگانه است ( آيه 46 همين سوره ) .\r\nاين هفت آيه تقسيمبندى جالبى از نظر آيات « آفاقى » و « انفسى » دارد ، به طورى كه سه آيه در باره آيات انفسى ( نشانه‌هاى خدا در وجود خود انسان ) و سه آيه در باره آيات آفاقى ( نشانه‌هاى عظمت پروردگار در بيرون وجود انسان ) و يك آيه از آيات انفسى و هم از آيات آفاقى سخن مىگويد .\r\nقابل توجه اينكه آياتى كه با اين جمله شروع مىشود در قرآن يازده آيه بيش نيست كه هفت آيه آن در همين سوره روم است ، و دو آيه در سوره فصلت ( آيه 37 و 39 ) و دو آيه در سوره شورى است ( آيه 29 و 32 ) و مجموع اين يازده آيه حقا يك دوره كامل توحيد است .\r\nذكر اين نكته را قبل از ورود در تفسير آيات نيز لازم مىدانيم كه آنچه را قرآن در اين آيات به آن اشاره مىكند گرچه مسائلى است كه در به دو نظر براى عموم مردم قابل درك و تشخيص است ، ولى با پيشرفت علم و دانش بشرى همواره نكته‌هاى تازه اى در زمينه آن براى دانشمندان آشكار مىشود كه به قسمتى از آن در لابلاى تفسير اين آيات اشاره خواهيم كرد .\r\nقرآن در اينجا نخست به سراغ آفرينش انسان كه اولين و مهمترين موهبت الهى بر او است مىرود و مىگويد : « يكى از نشانه‌هاى او اين است كه شما را از خاك آفريد ، سپس شما انسانهايى شديد كه در روى زمين منتشر گشتيد » ( * ( وَمِنْ آياتِه أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ ) * ) .\r\n","description":"","footnote":"","page_name":" 389 ","page_number":389},
  {"content":"\r\nدر اين آيه به دو نشانه عظمت الهى اشاره شده : يكى آفرينش انسان از خاك كه ممكن است اشاره به آفرينش نخستين انسان يعنى آدم بوده باشد ، يا آفرينش همه انسانها از خاك چرا كه مواد غذايى تشكيل دهنده وجود انسان همه ، مستقيما يا بطور غير مستقيم از خاك گرفته مىشود .\r\nديگر تكثير نسل انسان و انتشار فرزندان آدم در سراسر روى زمين است كه اگر ويژگى گسترش در آدم آفريده نشده بود به زودى از ميان مىرفت و نسل او برچيده مىشد .\r\nراستى خاك كجا و انسانى با اين ظرافت كجا ؟\r\nاگر پرده‌هاى ظريف چشم كه از برگ گل هم لطيفتر و حساستر و ظريفتر است ، همچنين سلولهاى فوق العاده حساس و ظريف مغز را در كنار خاك بگذاريم و با هم مقايسه كنيم آن گاه مىفهميم كه آفريدگار جهان چه قدرت عجيبى به كار گرفته كه از آن ماده تيره كم ارزش چنين دستگاههاى ظريف و دقيق و پر ارزشى را به وجود آورده است ؟ .\r\nخاك نه نور دارد ، نه حرارت ، نه زيبايى و نه طراوت ، و نه حس و نه حركت ولى در عين حال خمير مايه انسانى شده است داراى همه اين صفات ، آن كس كه از چنين موجود مرده اى كه كمارزشترين موجودات محسوب مىشود چنان موجود زنده شگرفى بيافريند شايسته هر گونه ستايش بر اين قدرت و علم و دانش بىحساب است « فَتَبارَكَ اللَّه أَحْسَنُ الْخالِقِينَ » .\r\nاين تعبير ضمنا بيانگر اين واقعيت است كه در ميان انسانها تفاوتى نيست و ريشه همه به يك جا بازمىگردد ، همگى پيوند ناگسستنى با خاك دارند و طبعا سرانجام نيز همه به همان خاك بازمىگردند .\r\nقابل توجه اينكه كلمه « اذا » در لغت عرب معمولا در مورد امور ناگهانى به كار مىرود ، ذكر اين تعبير در اينجا ممكن است اشاره به آن باشد كه خداوند\r\n","description":"","footnote":"","page_name":" 390 ","page_number":390},
  {"content":"\r\nآن چنان قدرت تكثير مثل به آدم داد كه در مدتى كوتاه ناگهان نسل او در سراسر زمين منتشر شد و جامعه متشكل انسانى را به وجود آورد .\r\nدومين آيه مورد بحث نيز بخش ديگرى از آيات انفسى را كه در مرحله بعد از آفرينش انسان قرار دارد مطرح كرده مىفرمايد : « ديگر از نشانه‌هاى خدا اين است كه از جنس خودتان همسرانى براى شما آفريد تا در كنار آنها آرامش بيابيد » ( * ( وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها ) * ) .\r\nو از آنجا كه ادامه اين پيوند در ميان همسران خصوصا ، و در ميان همه انسانها عموما ، نياز به يك جاذبه و كشش قلبى و روحانى دارد به دنبال آن اضافه مىكند : « و در ميان شما مودت و رحمت آفريد » ( * ( وَجَعَلَ بَيْنَكُمْ مَوَدَّةً وَرَحْمَةً ) * ) .\r\nو در پايان آيه براى تاكيد بيشتر مىفرمايد : « در اين امور نشانه هايى است براى افرادى كه تفكر مىكنند » ( * ( إِنَّ فِي ذلِكَ لآياتٍ لِقَوْمٍ يَتَفَكَّرُونَ ) * ) .\r\nجالب اينكه قرآن در اين آيه هدف ازدواج را سكونت و آرامش قرار داده است ، و با تعبير پر معنى « لتسكنوا » مسائل بسيارى را بيان كرده و نظير اين تعبير در آيه 189 سوره اعراف نيز آمده است .\r\nبه راستى وجود همسران با اين ويژگيها براى انسانها كه مايه آرامش زندگى آنها است يكى از مواهب بزرگ الهى محسوب مىشود .\r\nاين آرامش از اينجا ناشى مىشود كه اين دو جنس مكمل يكديگر و مايه شكوفايى و نشاط و پرورش يكديگر مىباشند بطورى كه هر يك بدون ديگرى ناقص است ، و طبيعى است كه ميان يك موجود و مكمل وجود او چنين جاذبه نيرومندى وجود داشته باشد .\r\nو از اينجا مىتوان نتيجه گرفت آنها كه پشت پا به اين سنت الهى مىزنند وجود ناقصى دارند ، چرا كه يك مرحله تكاملى آنها متوقف شده ( مگر آنكه\r\n","description":"","footnote":"","page_name":" 391 ","page_number":391},
  {"content":"\r\nبه راستى شرائط خاص و ضرورتى ايجاب تجرد كند ) .\r\nبه هر حال اين آرامش و سكونت هم از نظر جسمى است ، و هم از نظر روحى هم از جنبه فردى و هم اجتماعى .\r\nبيماريهايى كه به خاطر ترك ازدواج براى جسم انسان پيش مىآيد قابل انكار نيست .\r\nهمچنين عدم تعادل روحى و ناآراميهاى روانى كه افراد مجرد با آن دست به گريبانند كم و بيش بر همه روشن است .\r\nاز نظر اجتماعى افراد مجرد كمتر احساس مسئوليت مىكنند و به همين جهت انتحار و خودكشى در ميان مجردان بيشتر ديده مىشود ، و جنايات هولناك نيز از آنها بيشتر سرمىزند .\r\nهنگامى كه انسان از مرحله تجرد گام به مرحله زندگى خانوادگى مىگذارد شخصيت تازه اى در خود مىيابد ، و احساس مسئوليت بيشترى مىكند و اين است معنى احساس آرامش در سايه ازدواج .\r\nو اما مساله « مودت » و « رحمت » در حقيقت « ملاط » و « چسب » مصالح ساختمانى جامعه انسانى است ، چرا كه جامعه از فرد فرد انسانها تشكيل شده همچون ساختمان عظيم و پرشكوهى كه از آجرها و قطعات سنگها تشكيل مىگردد .\r\nاگر اين افراد پراكنده ، و آن اجزاء مختلف ، با هم ارتباط و پيوند پيدا نكنند « جامعه » يا « ساختمانى » به وجود نخواهد آمد .\r\nآن كس كه انسان را براى زندگى اجتماعى آفريده اين پيوند و ربط ضرورى را نيز در جان او ايجاد كرده است .\r\nفرق ميان « مودت » و « رحمت » ممكن است از جهات مختلفى باشد :\r\n1 - « مودت » انگيزه ارتباط در آغاز كار است ، اما در پايان كه يكى از دو همسر ممكن است ضعيف و ناتوان گردد و قادر بر خدمتى نباشد « رحمت » جاى\r\n","description":"","footnote":"","page_name":" 392 ","page_number":392},
  {"content":"\r\nآن را مىگيرد .\r\n2 - « مودت » در مورد بزرگترها است كه مىتوانند نسبت بهم خدمت كنند اما كودكان و فرزندان كوچك در سايه « رحمت » پرورش مىيابند .\r\n3 - « مودت » غالبا جنبه متقابل دارد ، اما رحمت يك جانبه و ايثارگرانه است ، زيرا براى بقاء يك جامعه گاه خدمات متقابل لازم است كه سرچشمه آن مودت است و گاه خدمات بلاعوض كه نياز به ايثار و « رحمت » دارد .\r\nالبته آيه مودت و رحمت را ميان دو همسر بيان مىكند ولى اين احتمال نيز وجود دارد كه تعبير « بينكم » اشاره به همه انسانها باشد ، كه دو همسر يكى از مصاديق بارز آن محسوب مىشوند ، زيرا نه تنها زندگى خانوادگى كه زندگى در كل جامعه انسانى بدون اين دو اصل يعنى « مودت » و « رحمت » امكانپذير نيست ، و از ميان رفتن اين دو پيوند ، و حتى ضعف و كمبود آن ، مايه هزاران بدبختى و ناراحتى و اضطراب اجتماعى است .\r\nآخرين آيه مورد بحث معجونى از آيات آفاقى و انفسى است : نخست به مساله خلقت آسمانها و زمين اشاره كرده مىگويد : « از نشانه‌هاى بزرگ خدا آفرينش آسمانها و زمين است » ( * ( وَمِنْ آياتِه خَلْقُ ) * السماوات و الارض ) .\r\nآسمانها با آن همه كرات ، با آن همه منظومه‌ها و كهكشانها ، آسمانهايى كه انديشه بلندپرواز انسان از درك عظمت آن عاجز و فكر از مطالعه آن خسته مىشود و هر قدر علم و دانش انسان پيش مىرود نكته‌هاى تازه اى از عظمتش آشكار مىگردد .\r\nيك روز بود كه انسان كواكب آسمان را همين تعدادى مىدانست كه با چشم ديده مىشود ( دانشمندان آنچه را با چشم غير مسلح ديده مىشود حدود پنج الى ششهزار احصاء كرده‌اند ) .\r\nاما هر قدر تلسكوپهاى قويتر و عظيمترى ساخته شد عظمت و كثرت ستارگان\r\n","description":"","footnote":"","page_name":" 393 ","page_number":393},
  {"content":"\r\nآسمان فزونتر گرديد ، تا آنجا كه امروز معتقدند تنها كهكشان ما كه يكى از انبوه كهكشانهاى آسمان است بيش از يكصد ميليون ستاره دارد كه خورشيد ما با عظمت خيره كننده اش يكى از ستارگان متوسط آن محسوب مىشود ! ، و تنها خدا مىداند كه در همه كهكشانها كه تعداد آنها بر هيچكس روشن نيست چقدر ستاره وجود دارد .\r\nهمچنين هر قدر علوم طبيعى ، زمينشناسى ، گياه شناسى ، حيوانشناسى و علم تشريح و فيزيولوژى و روانشناسى و روانكاوى پيشرفت مىكند عجائب تازه اى در باره آفرينش زمين كشف مىشود كه هر يك آيتى از آيات عظمت خدا است .\r\nسپس به يكى از آيات بزرگ انفسى سخن را منتقل ساخته مىگويد : « اختلاف زبانها و رنگهاى شما نيز از آيات عظمت او است » ! ( * ( وَاخْتِلافُ أَلْسِنَتِكُمْ وَأَلْوانِكُمْ ) * ) .\r\nبى شك زندگى اجتماعى بشر بدون « شناخت افراد و اشخاص » ممكن نيست كه اگر يك روز همه انسانها يك شكل و يك قيافه و داراى يك قد و قواره باشند در همان يك روز شيرازه زندگى آنها بهم مىريزد ، نه پدر و فرزند و همسر از بيگانه شناخته مىشوند ، و نه مجرم از بيگناه ، بدهكار از طلبكار ، فرمانده از فرمانبر و رئيس از مرؤس ، و ميزبان از مهمان ، دوست از دشمن شناخته نمىشود و چه جنجال عجيبى بر پا خواهد شد ! اتفاقا گاهى اين مساله در مورد برادران دوقلو كه از هر نظر شباهت با هم دارند پيش مىآيد و چه مشكلاتى در برخورد مردم و مناسبات با آنها روى مىدهد تا آنجا كه شنيده‌ايم گاهى يكى از برادران دو قلوى همرنگ و هم شكل ، بيمار بوده و مادر دارو را به ديگرى داده است ! لذا براى سازمان يافتن اجتماع بشر خداوند صداها و رنگها را مختلف قرار داده است .\r\n","description":"","footnote":"","page_name":" 394 ","page_number":394},
  {"content":"\r\nبه گفته « فخر رازى » در ذيل آيه مورد بحث ، شناسايى انسان نسبت به انسان يا بايد از طريق « چشم » حاصل شود يا به وسيله « گوش » ، خداوند براى تشخيص چشم رنگها و صورتها و شكلها را مختلف آفريده ، و براى تشخيص گوش اختلاف آوازها و آهنگهاى صدا را ايجاد كرده است ، بطورى كه در تمام جهان نمىتوان دو انسان را پيدا كرد كه از نظر چهره و آهنگ صدا از تمام جهات يكسان باشند يعنى صورت انسان كه عضو كوچكى است و آهنگ صداى انسان كه موضوع ساده اى است به قدرت پروردگار به ميلياردها شكل مختلف در مىآيد و اين از آيات عظمت او است .\r\nالبته اين احتمال نيز وجود دارد - و بعضى از مفسران بزرگ به آن اشاره كرده‌اند - كه اختلاف السنه به معنى اختلاف زبانها از قبيل عربى و فارسى و مانند آن باشد ، و اختلاف رنگها اشاره به اختلاف نژادها كه هر نژادى رنگى دارد .\r\nولى مىتوان معنى وسيعى از كلمه « اختلاف » استفاده كرد كه شامل اين تفسير و تفسير ما قبل آن هر دو شود ، و به هر معنى اين تنوع خلقت شاهد عظمت و قدرت او است .\r\n« فريد وجدى » در « دائرة المعارف » خود از قول « نيوتن » دانشمند معروف غربى چنين نقل مىكند كه مىگويد : « در باره آفريدگار جهان و خداوند هرگز شك نكنيد ، زيرا معقول نيست ضرورت و علت و معلول فاقد شعور به تنهايى رهبر وجود باشد ، چون ضرورت كور و يكسان در هر مكان و هر زمان متصور نيست كه اينهمه كائنات متنوع و موجودات رنگارنگ از او صادر گردد ، و ممكن نيست كه وجود با نظام و ترتيب اجزائش و تناسبهاى لازم و هماهنگ با تغييرات زمان و مكان ظاهر گردد ، بلكه همه اين امور حتما بايد از مبدئى سرچشمه گرفته باشد\r\n","description":"","footnote":"","page_name":" 395 ","page_number":395},
  {"content":"\r\nكه داراى علم و حكمت و اراده است » ( 1 ) .\r\nقرآن در پايان آيه فوق مىگويد : « در اين امور نشانه هايى است براى عالمان و انديشمندان » ( * ( إِنَّ فِي ذلِكَ لآياتٍ لِلْعالِمِينَ ) * ) .\r\nچرا كه آنها بيش از هر كس از اين اسرار آگاه مىشوند .\r\n\r\n","description":"","footnote":"\r\n( 1 ) دائرة المعارف فريد وجدى جلد اول صفحه 496 ( ماده إله ) .\r\n","page_name":" 396 ","page_number":396},
  {"content":"\r\n\r\n[ سوره الروم ‹ 30 › : آيات 23 تا 25 
  ]\r\nوَ مِنْ آياتِه مَنامُكُمْ بِاللَّيْلِ وَالنَّهارِ وَابْتِغاؤُكُمْ مِنْ فَضْلِه إِنَّ فِي ذلِكَ لآياتٍ لِقَوْمٍ يَسْمَعُونَ ‹ 23 › وَمِنْ آياتِه يُرِيكُمُ الْبَرْقَ خَوْفاً وَطَمَعاً وَيُنَزِّلُ مِنَ السَّماءِ ماءً فَيُحْيِي بِه الأَرْضَ بَعْدَ مَوْتِها إِنَّ فِي ذلِكَ لآياتٍ لِقَوْمٍ يَعْقِلُونَ ‹ 24 › وَمِنْ آياتِه أَنْ تَقُومَ السَّماءُ وَالأَرْضُ بِأَمْرِه ثُمَّ إِذا دَعاكُمْ دَعْوَةً مِنَ الأَرْضِ إِذا أَنْتُمْ تَخْرُجُونَ ‹ 25 ›\r\n\r\nترجمه :\r\n23 - و از نشانه‌هاى او خواب شما در شب و روز است ، و تلاش و كوششتان براى بهره گيرى از فضل پروردگار ( و تامين معاش ) در اين امور نشانه هايى است براى آنها كه گوش شنوا دارند ! 24 - و از آيات او اين است كه برق ( و رعد ) را به شما نشان مىدهد كه هم مايه ترس است و هم اميد ( ترس از صاعقه ، و اميد به نزول باران ) و از آسمان آبى فرو مىفرستد كه زمين را بعد از مردن به وسيله آن زنده مىكند ، در اين نشانه هايى است براى جمعيتى كه عقل خود را به كار مىگيرند .\r\n25 - و از آيات او اين است كه آسمان و زمين به فرمان او برپاست سپس هنگامى كه شما را ( در قيامت ) از زمين فرا مىخواند ناگهان همه خارج مىشويد ( و در صحنه محشر حضور مىيابيد ) .\r\n","description":"","footnote":"","page_name":" 397 ","page_number":397},
  {"content":"\r\n\r\nتفسير : باز هم نشانه‌هاى عظمت او در برون و درون\r\nبه دنبال بحثهاى گذشته پيرامون آيات پروردگار در آفاق و انفس ، آيات مورد بحث به گفتگو پيرامون بخش ديگرى از اين آيات بزرگ مىپردازد .\r\nنخست پديده « خواب » را به عنوان يك پديده مهم آفرينش و نمودارى از نظام حكيمانه آفريننده آن مورد توجه قرار داده مىگويد :\r\n« از آيات او خواب شما در شب و روز است ، و نيز تلاش و كوشش شما براى بهره گيرى از فضل پروردگار و تامين نيازمنديهاى زندگى » ( * ( وَمِنْ آياتِه مَنامُكُمْ بِاللَّيْلِ وَالنَّهارِ وَابْتِغاؤُكُمْ مِنْ فَضْلِه ) * ) .\r\nو در پايان مىافزايد : « در اين امور آيات و نشانه هايى است براى آنها كه گوش شنوا دارند » ( * ( إِنَّ فِي ذلِكَ لآياتٍ لِقَوْمٍ يَسْمَعُونَ ) * ) .\r\nاين حقيقت بر هيچ كس پوشيده نيست كه همه « موجودات زنده » براى تجديد نيرو و به دست آوردن آمادگى لازم براى ادامه كار و فعاليت نياز به استراحت دارند ، استراحتى كه به طور الزامى به سراغ آنها بيايد ، و حتى افراد پر تلاش و يا حريص را ناگزير به انجام آن سازد .\r\nچه عاملى براى وصول به اين هدف بهتر از خواب تصور مىشود كه الزاما به سراغ انسان مىآيد و او را وادار مىكند كه تمام فعاليتهاى جسمانى و بخش مهمى از فعاليتهاى فكرى و مغزى خويش را تعطيل كند ، تنها دستگاه هايى از جسم همانند قلب و ريه و بخشى از فعاليتهاى مغزى كه براى ادامه حيات لازم است به كار خود ادامه مىدهند آن هم بسيار آرام و آهسته .\r\nاين موهبت بزرگ الهى سبب مىشود كه جسم و روح انسان به اصطلاح سرويس شود ، و با بروز حالت خواب كه يك نوع وقفه و تعطيل كار بدن است\r\n","description":"","footnote":"","page_name":" 398 ","page_number":398},
  {"content":"\r\nآرامش و رفع خستگى حاصل گردد ، و انسان حيات و نشاط و نيروى تازه اى پيدا كند .\r\nمسلما اگر خواب نبود روح و جسم انسان بسيار زود پژمرده و فرسوده مىشد ، و بسيار زود پيرى و شكستگى به سراغ او مىآمد ، به همين دليل خواب متناسب و آرام ، راز سلامت ، و طول عمر ، و دوام نشاط جوانى است .\r\nقابل توجه اينكه « اولا » خواب را قبل از « ابتغاء فضل اللَّه » كه در آيات قرآن به معنى تلاش براى روزى است قرار داده ، اشاره به اينكه پايه اى براى آن محسوب مىشود ، چرا كه بدون خواب كافى « ابتغاء فضل اللَّه » مشكل است .\r\n« ثانيا » درست است كه خواب معمولا در شب است و تلاش معاش در روز ، اما چنان نيست كه انسان نتواند اين برنامه را به هنگام لزوم تغيير دهد ، بلكه خداوند انسان را چنان آفريده كه مىتواند برنامه خواب خود را تغيير داده ، و بر ضرورتها و نيازها منطبق سازد ، تعبير به « * ( مَنامُكُمْ بِاللَّيْلِ وَالنَّهارِ ) * » ( خواب شما در شب و روز ) گويا اشاره به همين نكته است .\r\nبدون شك برنامه اصلى خواب مربوط به شب است ، و شب به خاطر آرامشى كه از تاريكى پديد مىآيد اولويت خاصى در اين مورد دارد ، اما گاه شرائطى در زندگى انسان پيدا مىشود كه مثلا مجبور مىشود شبانه سفر كند و روز استراحت نمايد ، اگر برنامه تنظيم خواب در اختيار انسان نبود چه مشكلى پيش مىآمد ؟\r\nاهميت اين مطلب مخصوصا در عصر ما كه بسيارى از مؤسسات صنعتى و پزشكى و درمانى مجبورند بطور مداوم در تمام شبانه روز كار كنند و تعطيل برنامه‌هاى آنها ممكن نيست ، و لذا كارگران در سه نوبت به كار مىپردازند ، از هر زمان ديگرى روشنتر است .\r\nنياز جسم و روح انسان به خواب به اندازه اى زياد است كه توانايى و تحمل انسان در برابر بىخوابى بسيار كم است و از چند شبانه روز تجاوز نمىكند ،\r\n","description":"","footnote":"","page_name":" 399 ","page_number":399},
  {"content":"\r\nبه همين جهت جلوگيرى از خواب هميشه به عنوان يكى از دردناكترين شكنجه‌ها نزد جباران و طاغوتيان شناخته شده است .\r\nو نيز به همين دليل يكى از طرق درمان مؤثر بسيارى از بيماريها اين است كه بيمار را در خواب عميق فرو مىبرند ، و از اين راه توان و نيروى بيمار را افزايش مىدهند .\r\nالبته هيچ كس نمىتواند مقدار معينى را به عنوان « مقدار خواب لازم » براى عموم انسانها تعيين كند ، چه اينكه اين امر بستگى به سن و سال و وضع و موقعيت اشخاص و چگونگى ساختمان روحى و جسمى آنها دارد ، آنچه مهم است اينكه « خواب كافى » مقدارى است كه انسان بعد از آن احساس كند از اين نظر اشباع شده است ، درست همانگونه كه در مورد آب و مقدار غذا احساس سيرى مىكند .\r\nاين نيز قابل توجه است كه علاوه بر « طول » زمان خواب ، « عمق » آن نيز اهميت ويژه اى دارد ، اى بسا يك ساعت خواب عميق كار چند ساعت خواب سطحى را در بازسازى روح و جسم انسان انجام مىدهد .\r\nالبته در آنجا كه خواب عميق ممكن نباشد « نعاس » ( خواب خفيف ) هم يكى از نعمتهاى الهى است ، چنان كه در آيه 11 سوره انفال در مورد مجاهدان بدر از آن ياد شده ، چرا كه در ميدان جنگ خواب عميق نه امكان پذير است و نه مفيد و سودمند .\r\nبه هر حال نعمت خواب ، و آرامش و آسايش ناشى از آن و نيز قدرت و نشاطى كه بعد از خواب پيدا مىشود از نعمتهايى است كه با هيچ بيانى قابل توصيف نيست .\r\nآيه بعد كه پنجمين قسمت از آيات عظمت خدا را بيان مىكند باز به سراغ آيات آفاقى مىرود ، و مسئله باران و رعد و برق و حيات زمين را پس از مرگ\r\n","description":"","footnote":"","page_name":" 400 ","page_number":400},
  {"content":"\r\nمورد توجه قرار داده ، مىگويد : « از نشانه‌هاى خدا اين است كه برق را كه هم مايه ترس است هم مايه اميد ، به شما نشان مىدهد » ( * ( وَمِنْ آياتِه يُرِيكُمُ الْبَرْقَ خَوْفاً وَطَمَعاً ) * ) .\r\n« ترس » از خطرات ناشى از برق كه گاه به صورت « صاعقه » در مىآيد و هر چيز را در حوزه آن قرار گيرد آتش مىزند و خاكستر مىكند ، و « اميد » از نظر نزول باران كه غالبا بعد از رعد و برق به صورت رگبار فرو مىريزد .\r\nبنا بر اين ، برق آسمان پيشاهنگى است براى نزول باران ( علاوه بر فوائد گوناگون مهمى كه در اين برق نهفته شده و دانش امروز از آن پرده برداشته و ما در آغاز سوره رعد به آن اشاره كرديم ) ( 1 ) .\r\nسپس مىافزايد : « و از آسمان آبى نازل مىكند كه زمين را بعد از مرگش حيات مىبخشد » ( * ( وَيُنَزِّلُ مِنَ السَّماءِ ماءً فَيُحْيِي بِه الأَرْضَ بَعْدَ مَوْتِها ) * ) .\r\nزمين خشك و سوزانى كه بوى مرگ از تمام آن به مشام مىرسد بعد از نزول چند باران حياتبخش آن چنان جان مىگيرد و زنده مىشود و آثار حيات به صورت گلها و گياهان در آن نمايان مىگردد كه گاه باوركردنى نيست كه اين همان زمين مرده سابق است .\r\nدر پايان آيه به عنوان تاكيد مىافزايد : « در اين امور آيات و نشانه هايى است براى جمعيتى كه تعقل و انديشه مىكنند » ( * ( إِنَّ فِي ذلِكَ لآياتٍ لِقَوْمٍ يَعْقِلُونَ ) * ) .\r\nآنها هستند كه مىفهمند در اين برنامه حساب شده دست قدرتى در كار است كه آن را رهبرى و هدايت مىكند و هرگز نمىتواند معلول تصادفها و ضرورتهاى كور و كر باشد .\r\n\r\n","description":"","footnote":"\r\n( 1 ) به جلد 10 تفسير نمونه صفحه 149 به بعد مراجعه فرمائيد .\r\n","page_name":" 401 ","page_number":401},
  {"content":"\r\nدر آخرين آيه ، بحث از آيات آفاقى را در زمينه تدبير نظام آسمان و زمين و ثبات و بقاى آنها ادامه داده ، مىفرمايد : « يكى ديگر از آيات عظمت حق اين است كه آسمان و زمين به فرمان او برپا است » ( * ( وَمِنْ آياتِه أَنْ تَقُومَ السَّماءُ وَالأَرْضُ بِأَمْرِه ) * ) .\r\nيعنى نه تنها آفرينش آسمانها كه در آيات قبل به آن اشاره شد آيتى است كه برپايى و ادامه نظام آنها نيز آيتى ديگر مىباشد ، چه اينكه اين اجرام عظيم در گردش منظم خود احتياج به امور زيادى دارد كه مهمترين آنها محاسبه پيچيده تعادل نيروى جاذبه و دافعه است .\r\nپروردگار بزرگ آن چنان اين تعادل را سامان بخشيده كه ميليونها سال بدون كمترين انحراف در مسير خود گردش مىكنند .\r\nو به تعبير ديگر آيه گذشته اشاره به « توحيد خلقت » بود ، و اين آيه اشاره به « توحيد ربوبيت و تدبير » است .\r\nتعبير به « قيام » و برپايى آسمان و زمين ، تعبير لطيفى است كه از حالات انسان گرفته شده ، چرا كه بهترين حالات انسان براى ادامه فعاليتها حالت قيام است كه قادر بر انجام همه حوائج خود مىباشد و تسلط كامل بر اطراف خويش دارد .\r\nتعبير به « امر » در اينجا اشاره به نهايت قدرت پروردگار است كه براى ادامه حيات و نظم اين جهان پهناور تنها يك فرمان او كافى است .\r\nو در پايان اين آيه با استفاده از زمينه بودن « توحيد » براى « معاد » بحث را به اين مسئله منتقل ساخته مىفرمايد : « سپس هنگامى كه شما را از زمين فرا مىخواند ناگهان همه خارج مىشويد » ( * ( ثُمَّ إِذا دَعاكُمْ دَعْوَةً مِنَ الأَرْضِ إِذا أَنْتُمْ تَخْرُجُونَ ) * ) .\r\nكرارا در آيات قرآن ديده‌ايم كه خداوند مساله معاد را با تكيه بر نشانه‌هاى قدرت او در آسمان و زمين اثبات مىكند و آيه مورد بحث نيز يكى از آنها است .\r\n","description":"","footnote":"","page_name":" 402 ","page_number":402},
  {"content":"\r\nتعبير به « دعاكم » ( شما را فرا مىخواند ) اشاره به اين است كه همانطور كه براى تدبير و نظم جهان يك فرمان او كافى است ، براى بعث و نشور و رستاخيز نيز يك دعوت او كفايت مىكند ، مخصوصا با توجه به جمله « * ( إِذا أَنْتُمْ تَخْرُجُونَ ) * » كه « اذا » در آن به اصطلاح براى « مفاجاة » است روشن مىسازد كه با يك دعوت او همه ناگهان بيرون مىريزند .\r\nضمنا تعبير « * ( دَعْوَةً مِنَ الأَرْضِ ) * » نشانه روشنى بر معاد جسمانى است كه انسان در رستاخيز از اين زمين فرا خوانده مىشود ( دقت كنيد ) .\r\n\r\nنكته‌ها :\r\n\r\n1 - يك دوره كامل درس خداشناسى\r\nدر آيات ششگانه گذشته بحثهاى گوناگونى پيرامون خداشناسى مطرح شده كه مجموعا يك دوره جالب را تشكيل مىدهد ، از آفرينش آسمان گرفته تا آفرينش بشر از خاك ، و از پيوند محبت خانوادگى گرفته تا خواب آرامبخش در شب و روز از تدبير نظام و جهان بالا گرفته تا برق آسمان و نزول باران و اختلاف زبانها و رنگها ، يعنى مجموعه مناسبى از آيات آفاقى و انفسى .\r\nجالب اينكه در هر يك از اين شش آيه دو بخش از دلائل توحيد ذكر شده تا يكى زمينه سازى كند و ديگرى تحكيم و تاكيد ، درست همانند آوردن دو شاهد عادل براى اثبات يك مدعا كه مجموعا دوازده شاهد صادق را براى قدرت بىپايان حق تشكيل مىدهد !\r\n\r\n2 - چه كسانى از اين آيات الهام مىگيرند ؟\r\nدر ذيل چهار آيه از اين شش آيه تاكيد شده است كه در اين امور نشانه‌هاى روشنى است براى « متفكران » ، « عالمان » ، « شنوايان » و « عاقلان » ولى\r\n","description":"","footnote":"","page_name":" 403 ","page_number":403},
  {"content":"\r\nدر آيه اول و آخر اين موضوع ديده نمىشود .\r\nفخر رازى در اين زمينه چنين توضيح مىدهد : عدم ذكر آن در نخستين آيه ممكن است به خاطر آن باشد كه آيه اول و دوم كه پشت سر هم قرار گرفته و هر دو از آيات انفسى سخن مىگويد و يكسان است .\r\nو در آخرين آيه ، مطلب به قدرى وضوح پيدا كرده كه ديگر نياز به توضيح بيشتر و تاكيد بر تعقل و تفكر نيست ( 1 ) .\r\nجالب اينكه نخست سخن از « تفكر » به ميان مىآورد ، سپس از « علم » چرا كه تفكر پايه و زمينه ساز علم است بعد از آن سخن از « گوش شنوا » است چرا كه در پرتو علم و آگاهى انسان آماده شنيدن و پذيرش حق مىشود ، همانطور كه قرآن ميگويد : فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه : « به بندگانم بشارت ده آنانى كه سخنان را مىشنوند و از بهترين آنها پيروى مىكنند » ( سوره زمر آيه 18 ) .\r\nو در آخرين مرحله سخن از « عقل » است چون آنها كه گوش شنوا دارند سرانجام به مرحله عقل كامل خواهند رسيد .\r\nاين نكته نيز قابل توجه است كه در ذيل نخستين آيه سخن از آغاز آفرينش انسان و انتشار نسل او در زمين است ( ثُمَّ إِذا أَنْتُمْ بَشَرٌ تَنْتَشِرُونَ ) .\r\nو در آخرين آيه نيز سخن از خروج و نشور انسانها در قيامت است ( * ( إِذا أَنْتُمْ تَخْرُجُونَ ) * ) .\r\nاولى آغاز است و آخرى انجام .\r\n\r\n3 - شگفتيهاى عالم خواب\r\nبا تمام بحثهايى كه دانشمندان پيرامون خواب و ويژگيهاى آن كرده‌اند باز\r\n\r\n","description":"","footnote":"\r\n( 1 ) تفسير كبير فخر رازى ذيل آيات مورد بحث .\r\n","page_name":" 404 ","page_number":404},
  {"content":"\r\nهم به نظر مىرسد كه هنوز همه زواياى اين عالم اسرارآميز روشن نشده و حقائق پيچيده آن فاش نگرديده است .\r\nهنوز در ميان دانشمندان بحث است كه چه فعل و انفعال در بدن انسان صورت مىگيرد كه در يك لحظه ناگهانى بخشى از فعاليتهاى مغز و بدن او تعطيل مىگردد ، و تحولى در سرتاسر روح و جسمش ظاهر مىشود ؟\r\nبعضى عامل اصلى خواب را يك « عامل فيزيكى » مىدانند ، و معتقدند كه انتقال خون از مغز به قسمتهاى ديگر بدن اين پديده را به وجود مىآورد ، و براى اثبات عقيده خود از تختخواب مخصوصى به نام « تختخواب ترازويى » استفاده كرده‌اند كه انتقال خون را از مغز به ساير اعضاء مشخص مىكند .\r\nجمعى ديگر عامل خواب را « عامل شيميايى » مىدانند ، و معتقدند به هنگام تلاش و كوشش سمومى در بدن پيدا مىشود كه بخشى از مغز را از كار مىاندازد در نتيجه انسان به خواب مىرود ، هنگامى كه اين سموم جذب بدن و خنثى شد انسان بيدار مىشود .\r\nجمع ديگرى براى خواب يك « عامل عصبى » قائلند و مىگويند سيستم فعال عصبى ويژه اى در مغز موجود است كه حكم گاز اتومبيل را دارد و بر اثر خستگى خاموش مىشود و موقتا از كار مىايستد .\r\nاما پيرامون تمام اين نظريه‌ها سؤالات و نقاط مبهم و تاريكى وجود دارد كه هنوز پاسخ آن به روشنى داده نشده است ، و خواب هم چنان چهره اسرارآميز خود را حفظ كرده است .\r\nاز شگفتيهاى عالم خواب كه دانشمندان اخيرا از روى آن پرده برداشته‌اند اين است كه به هنگام خواب و از كار افتادن موقت بخش عظيمى از مغز بعضى از سلولها كه آن را « سلول نگهبان » بايد ناميد هم چنان بيدار مىمانند ، و توصيه هايى را كه انسان قبل از خواب در مورد لحظه بيدارى به آنها مىكند هرگز فراموش\r\n","description":"","footnote":"","page_name":" 405 ","page_number":405},
  {"content":"\r\nنمىكنند تا به هنگام لزوم تمام مغز را بيدار كرده به حركت در آورند .\r\nمثلا مادر خسته و كوفته اى كه شب مىخوابد و فرزند شيرخوارش در گاهواره نزديك او است ناخودآگاه به سلول نگهبان كه رابط ميان روح و جسم است اين مطلب را توصيه مىكند كه هر زمان كودك من كمترين صدايى كرد مرا بيدار كن ، اما سر و صداهاى ديگر مهم نيست ! لذا ممكن است غرش رعد اين مادر را از خواب بيدار نكند اما كمترين صداى كودكش سبب بيدارى او است ، اين وظيفه مهم را همان سلول نگهبان بر عهده گرفته ! خود ما نيز اين مطلب را بسيار آزموده‌ايم كه هر وقت تصميم داشته باشيم صبح زود يا حتى وسط شب دنبال سفر يا برنامه مهمى برويم و اين را به خودمان بسپاريم غالبا به موقع بيدار مىشويم ، در حالى كه در غير اين موقع ساعتها ممكن است در خواب فرو رويم .\r\nخلاصه از آنجا كه خواب از پديده‌هاى روحى است ، و روح جهانى است پر از اسرار ، عجيب نيست كه زواياى اين مساله هنوز روشن نشده باشد ، ولى هر چه بيشتر در آن به غور و بررسى مىپردازيم به عظمت آفريدگار اين پديده آشناتر مىشويم .\r\nاينها همه در مورد خواب بود و اما در باره رؤيا و خواب ديدن بحثهاى فراوانى است كه در تفسير سوره يوسف جلد نهم صفحه 312 به بعد آورده‌ايم .\r\n\r\n4 - پيوند محبت دو همسر\r\nبا اينكه ارتباط انسان با پدر و مادر و برادرش ارتباط « نسبى » است و از ريشه‌هاى عميق خويشاوندى مايه مىگيرد و پيوند دو همسر يك پيوند قرار دادى و قانونى است اما بسيار مىشود كه محبت و علاقه ناشى از آن حتى بر علاقه خويشاوندى پدر و مادر پيشى مىگيرد ، و اين در حقيقت همان چيزى است كه\r\n","description":"","footnote":"","page_name":" 406 ","page_number":406},
  {"content":"\r\nدر آيات فوق با جمله * ( وَجَعَلَ بَيْنَكُمْ مَوَدَّةً وَرَحْمَةً ) * به آن اشاره شده است .\r\nدر حديثى از پيامبر گرامى اسلام ص مىخوانيم كه بعد از جنگ احد :\r\nبه « دختر جحش » فرمود دايى تو « حمزه » شهيد شد ، او گفت « إِنَّا لِلَّه وَإِنَّا إِلَيْه راجِعُونَ » من اجر اين مصيبت را از خدا مىخواهم .\r\nباز به او فرمود برادرت نيز شهيد شد ، ديگر بار « انا للَّه » گفت و اجر و پاداش خود را از خدا خواست .\r\nاما همين كه خبر شهادت همسرش را به او داد دست بر سرش گذاشت و فرياد كشيد پيامبر فرمود : ( آرى ) ما يعدل الزوج عند المرأة شىء : « هيچ چيز براى زن همانند همسر نيست » ( 1 ) .\r\n\r\n","description":"","footnote":"\r\n( 1 ) تفسير نور الثقلين جلد 4 صفحه 174 .\r\n","page_name":" 407 ","page_number":407},
  {"content":"\r\n\r\n[ سوره الروم ‹ 30 › : آيات 26 تا 29 
  ]\r\nوَ لَه مَنْ فِي السَّماواتِ وَالأَرْضِ كُلٌّ لَه قانِتُونَ ‹ 26 › وَهُوَ الَّذِي يَبْدَؤُا الْخَلْقَ ثُمَّ يُعِيدُه وَهُوَ أَهْوَنُ عَلَيْه وَلَه الْمَثَلُ الأَعْلى فِي السَّماواتِ وَالأَرْضِ وَهُوَ الْعَزِيزُ الْحَكِيمُ ‹ 27 › ضَرَبَ لَكُمْ مَثَلًا مِنْ أَنْفُسِكُمْ هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ فَأَنْتُمْ فِيه سَواءٌ تَخافُونَهُمْ كَخِيفَتِكُمْ أَنْفُسَكُمْ كَذلِكَ نُفَصِّلُ الآياتِ لِقَوْمٍ يَعْقِلُونَ ‹ 28 › بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّه وَما لَهُمْ مِنْ ناصِرِينَ ‹ 29 ›\r\n\r\nترجمه :\r\n26 - و از آن اوست تمام كسانى كه در آسمانها و زمينند ، همگى در برابر او خاضع و مطيعند .\r\n27 - او كسى است كه آفرينش را آغاز كرد سپس آن را باز مىگرداند ، و اين كار براى او آسانتر مىباشد ، و براى او توصيف برتر در آسمان و زمين است و او است شكست ناپذير و حكيم .\r\n28 - خداوند مثالى از خودتان براى شما زده : آيا ( اگر مملوك و برده اى داشته باشيد ) اين مملوكهايتان هرگز شريك شما در روزيهايى كه به شما داده‌ايم مىباشند ،\r\n","description":"","footnote":"","page_name":" 408 ","page_number":408},
  {"content":"\r\nآن چنان كه هر دو مساوى باشيد و از تصرف مستقل و بدون اجازه آنها بيم داشته باشيد ، آن گونه كه در مورد شركاى آزاد بيم داريد ؟ اين چنين آيات خود را براى كسانى كه تعقل مىكنند شرح مىدهيم .\r\n29 - بلكه ظالمان از هوى و هوسهاى خود بدون علم و آگاهى پيروى مىكنند ، و چه كسى مىتواند آنها را كه خدا گمراه كرده است هدايت كند ؟ و براى آنها هيچ يار و ياورى نخواهد بود !\r\n\r\nتفسير : توحيد مالكيت خداوند\r\nدر آيات گذشته بحثهايى پيرامون « توحيد خالقيت » و « توحيد ربوبيت » آمده بود ، نخستين آيه مورد بحث از يكى ديگر از شاخه‌هاى توحيد كه « توحيد مالكيت » است سخن مىگويد .\r\nمىفرمايد : « تمام كسانى كه در آسمانها و زمين هستند از آن او مىباشند » ( * ( وَلَه مَنْ فِي السَّماواتِ وَالأَرْضِ ) * ) .\r\nو چون همه از آن اويند « در برابر او خاضع و مطيعند » ( * ( كُلٌّ لَه قانِتُونَ ) * ) .\r\nروشن است كه منظور از مالكيت و همچنين مطيع بودن ، مالكيت و مطيع بودن تكوينى است ، يعنى از نظر قوانين آفرينش زمام امر همه در دست او است و همه خواه ناخواه تسليم قوانين او در جهان تكوينند .\r\nحتى گردنكشان ياغى و گنهكاران قانونشكن نيز مجبورند سر بر فرمان قوانين تكوينى خدا بگذارند .\r\nدليل اين « مالكيت » همان خالقيت و ربوبيت او است : كسى كه در آغاز موجودات را آفريده و تدبير آنها را بر عهده دارد ، مسلما مالك اصلى نيز بايد او باشد ، نه غير او .\r\nو از آنجا كه همه موجودات جهان هستى در اين امر يكسانند روشن مىشود\r\n","description":"","footnote":"","page_name":" 409 ","page_number":409},
  {"content":"\r\nكه هيچ شريكى براى او در مالكيت وجود ندارد ، حتى معبودهاى پندارى مشركان نيز مملوك مالك الملوكند و سر بر فرمان او دارند .\r\nضمنا بايد توجه داشت « قانت » از ماده « قنوت » در اصل به معنى ملازمت اطاعت توام با خضوع است ( چنان كه راغب در مفردات گفته است ) .\r\nدر حديثى از پيامبر گرامى اسلام ص مىخوانيم :\r\nكل قنوت فى القرآن فهو طاعة :\r\n« هر قنوتى در قرآن به معنى اطاعت است » .\r\nمنتهى گاه اطاعت تكوينى و گاه تشريعى است .\r\nو اينكه بعضى از مفسران « قانتون » را در اينجا به معنى « قائمون بالشهادة على وحدانيته » كرده‌اند ( 1 ) در حقيقت بيان يكى از مصداقهاى اطاعت است ، چرا كه شهادت به وحدانيت خدا نوعى اطاعت او است .\r\nو از آنجا كه در سلسله آياتى كه گذشت و نيز بعدا خواهد آمد مسائل مربوط به مبدء و معاد همچون تار و پود يك پارچه درهم انسجام يافته ، در آيه بعد باز به مساله معاد بر مىگردد و مىگويد : « او كسى است كه آفرينش را آغاز كرد سپس آن را باز مىگرداند ، و اين براى او آسانتر است » ! ( * ( وَهُوَ الَّذِي يَبْدَؤُا الْخَلْقَ ثُمَّ يُعِيدُه وَهُوَ أَهْوَنُ عَلَيْه ) * ) ( 2 ) .\r\nقرآن در اين آيه با كوتاهترين استدلال ، مساله امكان معاد را اثبات كرده\r\n\r\n","description":"","footnote":"\r\n( 1 ) « آلوسى » در « روح المعانى » ذيل آيه مورد بحث اين سخن را از يكى از مفسران پيشين نقل كرده است .\r\n( 2 ) فخر رازى از صاحب تفسير كشاف چنين نقل مىكند كه خداوند در مورد تولد حضرت مسيح بدون پدر فرمود « هو على هين » و چون « على » مقدم شده است دليل بر حصر است ، يعنى اين كار تنها براى من آسان است نه بر غير من اما در آيه مورد بحث فرموده « هو اهون على » و حصرى از آن استفاده نمىشود ، اشاره به اينكه هر كسى بتواند كارى را در آغاز انجام دهد قدرت بر اعاده آن نيز دارد ( دقت كنيد ) .\r\n","page_name":" 410 ","page_number":410},
  {"content":"\r\nاست ، مىگويد : شما معتقديد آغاز آفرينش از او است ، بازگشت مجدد كه از آن آسانتر است چرا از او نباشد ؟\r\nدليل آسانتر بودن « اعاده » از « آغاز » اين است كه در آغاز اصلا چيزى نبود و خدا آن را ابداع كرد ، ولى در اعاده لا اقل مواد اصلى موجود است ، قسمتى در لابلاى خاكهاى زمين ، و بخشى در فضا پراكنده مىباشد ، تنها مساله همان نظام دادن و صورت بندى آن است .\r\nولى توجه به يك نكته در اينجا ضرورى است كه تعبير به آسان بودن و سخت بودن از دريچه فكر ما است ، و الا براى وجودى كه بىنهايت است « سخت » و « آسان » هيچ تفاوتى ندارد ، اصولا سخت و آسان در جايى مفهوم دارد كه سخن از قدرت محدودى در ميان باشد كه از عهده كارى به خوبى برآيد و از عهده كار ديگرى به زحمت ، اما هنگامى كه سخن از قدرت نامحدود در ميان است سخت و آسان بىمعنى مىشود .\r\nبه تعبير ديگر برداشتن عظيمترين كوه‌هاى روى زمين براى خداوند به همان اندازه آسان است كه برداشتن يك پر كاه ! و شايد به همين دليل بلافاصله در ذيل آيه مىفرمايد : « و براى خدا است توصيف برتر در آسمان و زمين » ( * ( وَلَه الْمَثَلُ الأَعْلى فِي السَّماواتِ وَالأَرْضِ ) * ) .\r\nچرا كه هر وصف كمالى در آسمان و زمين در باره هر موجودى تصور كنيد از علم قدرت و مالكيت و عظمت وجود و كرم ، مصداق اتم و اكمل آن نزد خدا است ، چرا كه همه محدودش را دارند ، و او نامحدودش ، اوصاف همه عارضى است و اوصاف او ذاتى و او منبع اصلى همه كمالات است .\r\nحتى الفاظ ما كه غالبا براى بيان مقاصد روزمره ما است بيانگر اوصاف او نمىتواند باشد ، همانگونه كه در تعبير « اهون » ( آسانتر ) نمونه آن را ديديم .\r\nجمله فوق همانند چيزى است كه در سوره اعراف آيه 180 آمده : وَلِلَّه\r\n","description":"","footnote":"","page_name":" 411 ","page_number":411},
  {"content":"\r\nالأَسْماءُ الْحُسْنى فَادْعُوه بِها : « براى خدا بهترين نامها است او را با آن بخوانيد » و در سوره شورى - 11 آمده است لَيْسَ كَمِثْلِه شَيْءٌ : « هيچ چيز در عالم همانند خدا نيست » .\r\nسرانجام در پايان آيه به عنوان تاكيد يا به عنوان يك دليل ، مىگويد :\r\n« و او است عزيز و حكيم » ( و * ( هُوَ الْعَزِيزُ الْحَكِيمُ ) * ) .\r\nعزيز است و شكست ناپذير اما در عين قدرت نامحدودش كارى بىحساب انجام نمىدهد ، و همه افعالش بر طبق حكمت است .\r\nبعد از بيان قسمتى ديگر از دلائل توحيد و معاد در آيات گذشته به ذكر دليلى بر نفى شرك به صورت بيان يك مثال پرداخته ، مىگويد : « خداوند مثالى از خودتان براى شما زده است » ( * ( ضَرَبَ لَكُمْ مَثَلًا مِنْ أَنْفُسِكُمْ ) * ) .\r\nو آن مثال اين است كه اگر بردگان و مملوكهايى در اختيار شما باشد « آيا اين مملوكهايتان هرگز شريك شما در روزيهايى كه به شما داده‌ايم مىباشند » ؟ ! ( * ( هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ ) * ) .\r\n« آن چنان كه هر دو با هم كاملا مساوى باشيد » ( * ( فَأَنْتُمْ فِيه سَواءٌ ) * ) .\r\n« آن چنان كه بيم داشته باشيد آنها مستقلا و بدون اجازه شما در اموالتان تصرف كنند ، همانگونه در مورد شركاى آزاد ، در اموال يا ميراث خود بيم داريد » ( * ( تَخافُونَهُمْ كَخِيفَتِكُمْ أَنْفُسَكُمْ ) * ) .\r\nيا آن چنان كه شما حاضر نيستيد بدون اجازه آنها دخل و تصرفى در اموالتان كنيد .\r\nوقتى در مورد بردگانتان كه « ملك مجازى » شما هستند اين چنين امرى را نادرست و غلط مىدانيد ، چگونه مخلوقات را كه ملك حقيقى خدا هستند شريك او مىپنداريد ؟ يا پيامبرانى همچون مسيح ، يا فرشتگان خدا ، يا مخلوقاتى\r\n","description":"","footnote":"","page_name":" 412 ","page_number":412},
  {"content":"\r\nهمچون جن ، و يا بتهاى سنگى و چوبى را شركاء خدا مىشمريد ؟ اين چه قضاوت زشت و دور از منطقى است ؟ ! « مملوكهاى مجازى » كه به سرعت ممكن است آزاد شوند و در رديف شما قرار گيرند ( همانگونه كه در اسلام اين طرح ريخته شده ) هرگز در حال مملوك بودن در رديف مالك خود قرار نمىگيرند ، و حق دخالت در قلمرو او ندارند ، چگونه « مملوكهاى حقيقى » كه ذات و وجودشان متعلق به خدا است ، و محال است اين تعلق و وابستگى از آنها سلب شود ، و هر چه داريد از او داريد ، و بدون او هيچ است و پوچيد ، چگونه آنها را به عنوان شريك خدا انتخاب كرده‌ايد ؟\r\nبعضى از مفسران گفته‌اند كه اين آيه ناظر به سخنى است كه مشركان قريش به هنگام مراسم حج و گفتن « لبيك » ذكر مىكردند ، چرا كه آنها مىگفتند :\r\nلبيك ، اللهم لا شريك لك ، الا شريكا هو لك ، تملكه و ما ملك ! كه محتواى آن اين بود « خداوندا تو شريكى دارى كه مالك او هستى و مالك املاك او » ! ( 1 ) .\r\nبديهى است اين شان نزول مانند سائر شان نزولها معناى آيه را محدود نمىكند و در هر حال آيه پاسخى است به همه مشركان ، و از زندگى خود آنها كه بر مدار بردگى مىچرخيد گرفته ، و بر آنها احتجاج مىكند .\r\nتعبير به « * ( ما رَزَقْناكُمْ ) * » اشاره به اين نكته است كه شما نه مالك واقعى اين بردگان هستيد ، و نه مالك واقعى اموالتان ، چرا كه همه از آن خدا است ، اما با اين حال حاضر نيستيد اموال مجازى خود را به مملوكهاى مجازى خود واگذار كنيد و آنها را شريك خود بشماريد ، در حالى كه از نظر تكوينى مشكل و محالى لازم نمىآيد ، زيرا سخن در محور اعتباريات دور مىزند .\r\nاما تفاوت خدا با مخلوقاتش يك تفاوت تكوينى و غير قابل تغيير است ، و شريك\r\n\r\n","description":"","footnote":"\r\n( 1 ) تفسير الميزان و تفسير مجمع البيان و تفسير نور الثقلين ذيل آيات مورد بحث .\r\n","page_name":" 413 ","page_number":413},
  {"content":"\r\nقرار دادن آنها محال است محال .\r\nاز سوى ديگر پرستش يك موجود يا بخاطر عظمت او است ، يا بخاطر سود و زيانى است كه از او به انسان مىرسد ، اما اين معبودان ساختگى نه آن دارند نه اين ! ( 1 ) .\r\nو در دنباله آيه براى تاكيد بر دقت هر چه بيشتر بر مضمون اين سؤال ، مىفرمايد : « اين گونه آيات خود را براى افرادى كه تعقل مىكنند تشريح مىكنيم » ( * ( كَذلِكَ نُفَصِّلُ الآياتِ لِقَوْمٍ يَعْقِلُونَ ) * ) .\r\nآرى با ذكر مثالهاى روشن از متن زندگى خود شما حقايق را بازگو مىكنيم تا انديشه خود را به كار اندازيد ، و لا اقل چيزى را كه حتى براى خود نمىپسنديد براى پروردگار جهان قائل نشويد .\r\nولى اين آيات بينات و اين گونه مثالهاى واضح و روشن براى صاحبان انديشه است ، نه ظالمان هواپرست بى دانشى كه پرده‌هاى جهل و نادانى بر قلب آنها فرو افتاده ، و خرافات و تعصبات جاهلى فضاى فكر آنها را تيره و تار كرده . لذا در آيه بعد مىافزايد : « ظالمان از هوا و هوسهاى خويش بدون علم و آگاهى پيروى مىكنند و تابع هيچ منطقى نيستند » ( * ( بَلِ اتَّبَعَ الَّذِينَ ظَلَمُوا ) * اهوائهم به غير علم ) .\r\nاينها را خداوند به خاطر اعمالشان در وادى ضلالت افكنده است « و چه كسى مىتواند آنها را كه خدا گمراه كرده است هدايت كند » ؟ ! ( * ( فَمَنْ يَهْدِي مَنْ أَضَلَّ اللَّه ) * ) .\r\n\r\n","description":"","footnote":"\r\n( 1 ) بعضى از مفسران براى جمله « * ( تَخافُونَهُمْ كَخِيفَتِكُمْ أَنْفُسَكُمْ ) * » به همين مناسبت تفسير ديگرى دارند كه حاصلش اين است اين معبودان قدرتى ندارند كه از آنها بترسيد حتى به اندازه ترسى كه از يكديگر داريد تا چه رسد به اينكه بيشتر ترس داشته باشيد ( ولى تفسيرى كه در آغاز آيه آورديم نزديكتر به نظر مىرسد ) .\r\n","page_name":" 414 ","page_number":414},
  {"content":"\r\nتعبير به « ظلموا » بجاى « اشركوا » اشاره به اين است كه « شرك » خود بزرگترين « ظلم » محسوب مىشود ، ظلم بر خالق از اين نظر كه مخلوقش را همرديف او قرار داده‌اند ( و مىدانيم ظلم اين است كه چيزى را در غير جاى خود قرار دهند ) .\r\nو ظلم بر خلق خدا كه آنها را از راه خير و سعادت كه راه توحيد است باز داشته‌اند .\r\nو ظلم بر خويشتن كه تمام سرمايه‌هاى وجود خود را بر باد داده و در بيراهه سرگردان شده‌اند .\r\nضمنا اين تعبير مقدمه اى است براى جمله بعد كه اگر خداوند آنها را از طريق حق گمراه ساخته به خاطر ظلمشان است ، همانگونه كه در سوره ابراهيم آيه 27 مىخوانيم : وَيُضِلُّ اللَّه الظَّالِمِينَ : « خداوند ظالمان را گمراه مىسازد » .\r\nو مسلم است كسانى را كه خدا رهايشان سازد و به خويشتن واگذار كند « براى آنها هيچ يار و ياورى نخواهد بود » ( * ( وَما لَهُمْ مِنْ ناصِرِينَ ) * ) .\r\nو به اين ترتيب سرنوشت شوم اين گروه را روشن مىسازد ، چرا چنين نباشد در حالى كه آنها مرتكب بزرگترين ظلمها شده‌اند ، عقل و انديشه خود را از كار انداخته و به آفتاب علم و دانش پشت كرده ، و به تاريكى هوى و هوس روى آورده‌اند ، طبيعى است كه خداوند توفيقش را از آنها سلب مىكند و در ظلمتها رهايشان مىسازد و هيچ يار و ياورى براى آنها باقى نمىماند .\r\n","description":"","footnote":"","page_name":" 415 ","page_number":415},
  {"content":"\r\n\r\n[ سوره الروم ‹ 30 › : آيات 30 تا 32 
  ]\r\nفَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ ‹ 30 › مُنِيبِينَ إِلَيْه وَاتَّقُوه وَأَقِيمُوا الصَّلاةَ وَلا تَكُونُوا مِنَ الْمُشْرِكِينَ ‹ 31 › مِنَ الَّذِينَ فَرَّقُوا دِينَهُمْ وَكانُوا شِيَعاً كُلُّ حِزْبٍ بِما لَدَيْهِمْ فَرِحُونَ ‹ 32 ›\r\n\r\nترجمه :\r\n30 - روى خود را متوجه آئين خالص پروردگار كن اين فطرتى است كه خداوند انسانها را بر آن آفريده دگرگونى در آفرينش خدا نيست اين است دين و آئين محكم و استوار ولى اكثر مردم نمىدانند .\r\n31 - اين بايد در حالى باشد كه شما بازگشت به سوى او كنيد و از او بپرهيزيد و نماز را بر پا داريد و از مشركان نباشيد .\r\n32 - از كسانى كه دين خود را پراكنده ساختند و به دسته‌ها و گروه‌ها تقسيم شدند و ( عجب اينكه ) هر گروهى به آنچه نزد آنهاست ( دلبسته و ) خوشحالند .\r\n","description":"","footnote":"","page_name":" 416 ","page_number":416},
  {"content":"\r\n\r\nتفسير :\r\nتا اينجا بحثهاى فراوانى پيرامون توحيد و خداشناسى از طريق مشاهده نظام آفرينش و استفاده از آن براى اثبات يك مبدء علم و قدرت در ما وراى جهان طبيعت با استفاده از آيات توحيدى اين سوره داشته‌ايم .\r\nو به دنبال آن در نخستين آيه از آيات مورد بحث سخن از توحيد فطرى است يعنى همان مساله را از طريق درون و مشاهده باطنى و درك ضرورى و جدايى تعقيب مىكند .\r\nمىفرمايد : « روى خود را متوجه آئين پاك و خالص پروردگار كن » ! ( * ( فَأَقِمْ وَجْهَكَ لِلدِّينِ حَنِيفاً ) * ) .\r\nچرا كه « اين فطرتى است كه خداوند انسانها را بر آن آفريده ، دگرگونى در آفرينش خدا نيست » ( فطرة * ( اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ) * ) .\r\n« اين است دين و آئين محكم و استوار » ( * ( ذلِكَ الدِّينُ الْقَيِّمُ ) * ) .\r\n« ولى اكثر مردم نمىدانند » ( * ( وَلكِنَّ أَكْثَرَ النَّاسِ لا يَعْلَمُونَ ) * ) .\r\n« وجه » به معنى « صورت » است ، و در اينجا منظور صورت باطنى و روى دل مىباشد ، بنا بر اين منظور تنها توجه با صورت نيست ، بلكه توجه با تمام وجود است ، زيرا وجه و صورت مهمترين عضو بدن و سنبل آن است .\r\n« اقم » از ماده « اقامه » به معنى صاف و مستقيم كردن و بر پا داشتن است .\r\nو « حنيف » از ماده « حنف » ( بر وزن كنف ) به معنى تمايل از باطل به سوى حق و از كجى به راستى است ، به عكس « جنف » ( بر همين وزن ) به معنى تمايل از راستى به گمراهى است .\r\nبنا بر اين دين حنيف يعنى دينى كه از تمام كجيها و از انحرافات و خرافات و گمراهيها به سوى راستى و درستى متمايل شده است .\r\n","description":"","footnote":"","page_name":" 417 ","page_number":417},
  {"content":"\r\nمجموع اين جمله چنين معنى مىدهد كه توجه خود را دائما به سوى آئينى داشته باش كه از هر گونه اعوجاج و كجى خالى است ، همان آئين اسلام و همان آئين پاك و خالص خدا است ( 1 ) .\r\nآيه فوق تاكيد مىكند كه دين حنيف و خالص خالى از هر گونه شرك دينى است كه خداوند در سرشت همه انسانها آفريده است سرشتى است جاودانى و تغيير ناپذير هر چند بسيارى از مردم توجه به اين واقعيت نداشته باشند .\r\nآيه فوق بيانگر چند حقيقت است :\r\n1 - نه تنها خداشناسى ، بلكه دين و آئين بطور كلى ، و در تمام ابعاد ، يك امر فطرى است ، و بايد همچنين باشد ، زيرا مطالعات توحيدى به ما مىگويد ميان دستگاه « تكوين » و « تشريع » هماهنگى لازم است ، آنچه در شرع وارد شده حتما ريشه اى در فطرت دارد و آنچه در تكوين و نهاد آدمى است مكملى براى قوانين شرع خواهد بود .\r\nبه تعبير ديگر : « تكوين » و « تشريع » دو بازوى نيرومندند كه به صورت هماهنگ در تمام زمينه‌ها عمل مىكنند ، ممكن نيست در شرع دعوتى باشد كه ريشه آن در اعماق فطرت آدمى نباشد ، و ممكن نيست چيزى در اعماق وجود انسان باشد و شرع با آن مخالفت كند .\r\nبدون شك شرع براى رهبرى فطرت حدود و قيود و شرائطى تعيين مىكند تا در مسيرهاى انحرافى نيفتد ، ولى هرگز با اصل خواسته فطرى مبارزه نمىكند بلكه از طريق مشروع آن را هدايت خواهد كرد ، و گرنه در ميان تشريع و تكوين تضادى پيدا خواهد شد كه با اساس توحيد سازگار نيست .\r\nبه عبارت روشنتر خدا هرگز كارهاى ضد و نقيض نمىكند كه فرمان\r\n\r\n","description":"","footnote":"\r\n( 1 ) « الف و لام » در « الدين » الف و لام « عهد » است ، و اشاره به همان دين و آئينى است كه پيامبر اسلام ( ص ) مامور ابلاغ آن بوده .\r\n","page_name":" 418 ","page_number":418},
  {"content":"\r\nتكوينيش بگويد انجام ده ، و فرمان تشريعيش بگويد انجام نده ! .\r\n2 - دين به صورت خالص و پاك از هر گونه آلودگى در درون جان آدمى وجود دارد ، و انحرافات يك امر عارضى است ، بنا بر اين وظيفه پيامبران اين است كه اين امور عارضى را زايل كنند و به فطرت اصلى انسان امكان شكوفايى دهند .\r\n3 - جمله لا * ( تَبْدِيلَ لِخَلْقِ اللَّه ) * و بعد از آن جمله * ( ذلِكَ الدِّينُ الْقَيِّمُ ) * تاكيدهاى ديگرى بر مساله فطرى بودن دين و مذهب و عدم امكان تغيير اين فطرت الهى است هر چند بسيارى از مردم بر اثر عدم رشد كافى قادر به درك اين واقعيت نباشند .\r\nتوجه به اين نكته نيز لازم است كه « فطرت » در اصل از ماده « فطر » ( بر وزن بذر ) به معنى شكافتن چيزى از طول است ، و در اين گونه موارد به معنى خلقت به كار مىرود ، گويى به هنگام آفرينش موجودات ، پرده عدم شكافته مىشود و آنها آشكار مىگردند .\r\nبه هر حال از نخستين روزى كه انسان قدم به عالم هستى مىگذارد اين نور الهى در درون جان او شعله ور است .\r\nروايات متعددى كه در تفسير اين آيه آمده آنچه را در بالا گفتيم تاييد مىكند كه در بحث نكات از آن سخن خواهيم گفت ، علاوه بر بحثهاى ديگرى كه در زمينه فطرى بودن توحيد خواهيم داشت .\r\nدر آيه بعد چنين مىافزايد : اين توجه شما به دين حنيف خالص و فطرى « در حالى است كه شما بازگشت به سوى پروردگار مىكنيد » ( * ( مُنِيبِينَ إِلَيْه ) * ) .\r\nاصل و اساس وجود شما بر توحيد است و سرانجام بايد به سوى همين اصل بازگرديد .\r\n« منيبين » از ماده « انابه » در اصل به معنى بازگشت مكرر است ، و در اينجا منظور بازگشت به سوى خدا و بازگشت به سوى سرشت توحيدى مىباشد\r\n","description":"","footnote":"","page_name":" 419 ","page_number":419},
  {"content":"\r\nبه اين معنى كه هر زمان عاملى پيدا شود كه انسان را از نظر عقيده و عمل از اصل توحيد منحرف سازد بايد به سوى او بازگردد ، و هر قدر اين امر تكرار شود مانعى ندارد تا سرانجام پايه‌هاى فطرت آن چنان محكم و موانع و دوافع آن چنان سست و بى اثر گردد كه بطور مداوم در جبهه توحيد بايستيد ، و مصداق تام « * ( فَأَقِمْ وَجْهَكَ لِلدِّينِ حَنِيفاً ) * » گردد .\r\nقابل توجه اينكه : « اقم وجهك » به صورت مفرد آمده ، « منيبين » به صيغه جمع ، اين نشان مىدهد كه دستور اول گرچه مفرد است و مخاطب آن پيامبر ص مىباشد ، ولى در حقيقت همه مؤمنين و مسلمين مخاطبند .\r\nو به دنبال دستور « انابه » و بازگشت ، دستور به « تقوا » مىدهد كه جامع همه اوامر و نواهى الهى است ، مىفرمايد « از خداوند بپرهيزيد » ( * ( وَاتَّقُوه ) * ) .\r\nيعنى از مخالفت فرمان او .\r\nسپس از ميان تمام اوامر تكيه و تاكيد بر موضوع نماز كرده ، مىگويد :\r\n« و نماز را بر پا داريد » ( * ( وَأَقِيمُوا الصَّلاةَ ) * ) .\r\nچرا كه نماز در تمام ابعادش مهمترين برنامه مبارزه با شرك و مؤثرترين وسيله تقويت پايه‌هاى توحيد و ايمان به خدا است .\r\nلذا از ميان تمام نواهى نيز روى « شرك » تكيه مىكند و مىگويد : « و از مشركان نباشيد » ( * ( وَلا تَكُونُوا مِنَ الْمُشْرِكِينَ ) * ) .\r\nچرا كه شرك بزرگترين گناه و اكبر كبائر است كه هر گناهى را ممكن است خداوند ببخشد اما شرك را هرگز نخواهد بخشيد چنان كه در آيه 48 نساء مىخوانيم : إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ : « خداوند شرك را نمىبخشد ولى كمتر از آن را براى هر كس بخواهد مىبخشد .\r\nپيدا است كه دستورات چهارگانه اى كه در اين آيه آمده همه تاكيدى است بر مساله توحيد و آثار عملى آن ، اعم از توبه و بازگشت به سوى خدا ، تقوا ،\r\n","description":"","footnote":"","page_name":" 420 ","page_number":420},
  {"content":"\r\nاقامه نماز ، و پرهيز از شرك .\r\nدر آخرين آيه مورد بحث يكى از نشانه‌ها و پى آمدهاى شرك را در عبارتى كوتاه و پر معنى بيان كرده ، مىگويد : « از مشركان نباشيد ، از آنها كه دين خود را پراكنده ساختند ، و به دسته‌ها و گروه‌هاى مختلفى تقسيم شدند » ( * ( مِنَ الَّذِينَ فَرَّقُوا دِينَهُمْ وَكانُوا شِيَعاً ) * ) .\r\nو عجب اين كه با تمام تضاد و اختلافى كه داشتند « هر گروه از آئين و روش خود شاد و خوشحالند » ! ( * ( كُلُّ حِزْبٍ بِما لَدَيْهِمْ فَرِحُونَ ) * ) .\r\nآرى يكى از نشانه‌هاى شرك پراكندگى و تفرقه است ، چرا كه معبودهاى مختلف منشا روشهاى متفاوت ، و سرچشمه جداييها و پراكندگيها است ، به خصوص اينكه شرك همواره توأم با هواى نفس و تعصب و كبر و خودخواهى و خودپسندى و مولود آن است ، لذا اتحاد و وحدت جز در سايه خداپرستى و عقل و تواضع و ايثار امكانپذير نيست .\r\nبنا بر اين هر جا اختلاف و پراكندگى ديديم بايد بدانيم نوعى شرك حاكم است ، اين موضوع را به صورت نتيجه مىتوان بازگو كرد كه نتيجه شرك جدايى صفوف ، تضاد ، هدر رفتن نيروها ، و سرانجام ضعف و زبونى و ناتوانى است .\r\nو اما اينكه هر گروهى از منحرفان و مشركان از راهى كه انتخاب كرده‌اند خوشحالند و آن را حق مىپندارند دليلش روشن است ، چرا كه هوا و هوس كارش زينت كردن خواسته‌هاى دل در نظر انسان است ، و اين تزيين نتيجه اش دلبستگى هر چه بيشتر و خوشحالى بخاطر راهى است كه برگزيده ، هر چند بيراهه و گمراهى باشد .\r\nهواپرستى هرگز به انسان اجازه نمىدهد چهره حقيقت را آن چنان كه هست ببيند ، و قضاوت صحيح و خالى از حب و بغضها پيدا كند .\r\n","description":"","footnote":"","page_name":" 421 ","page_number":421},
  {"content":"\r\nقرآن مجيد در آيه 8 سوره فاطر مىگويد : فمن زين سُوءُ عَمَلِه فَرَآه حَسَناً : « آيا كسى كه اعمال زشتش در نظرش تزيين شده و آن را زيبا مىبيند ( همانند كسى است كه در راه حق گام برمىدارد و حقايق را آن چنان كه هست مىبيند و مىداند ) .\r\n\r\nنكته‌ها :\r\n\r\n1 - توحيد يك جاذبه نيرومند درونى\r\nبدون شك همانگونه كه دلائل عقلى و منطقى به انسان جهت مىدهد در درون جان او نيز كششها و جاذبه هايى وجود دارد كه گاهى آگاهانه و گاه ناخودآگاه براى او تعيين جهت مىكند .\r\nفلسفه وجودى آنها همين است كه در مسائل حياتى انسان هميشه نمىتواند به انتظار عقل و منطق بنشيند ، چرا كه اين كار گاهى سبب تعطيل هدفهاى حياتى مىشود ، مثلا اگر انسان براى خوردن غذا ، يا آميزش جنسى ، بخواهد از منطق « لزوم بدل ما يتحلل » و « لزوم تداوم نسل از طريق توالد و تناسل » الهام بگيرد و طبق آن حركت كند ، بايد مدتها پيش از اين نوع او منقرض شده باشد ، ولى غريزه و جاذبه جنسى از يك سو و اشتها به تغذيه از سوى ديگر خواه ناخواه او را به سوى اين هدف مىكشاند ، و هر قدر هدفها حياتىتر و عمومىتر باشد اين جاذبه‌ها نيرومندتر است ! .\r\nولى بايد توجه داشت كه اين كششها و جاذبه‌ها بر دو گونه است : بعضى ناآگاه است يعنى نياز به وساطت عقل و شعور ندارد ، همانگونه كه حيوان بدون نياز به تفكر به سوى غذا و جنس مخالف جذب مىشود .\r\nاما گاهى تاثير آن به صورت آگاهانه است يعنى اين جاذبه درونى در عقل و انديشه اثر مىگذارد و او را وادار به انتخاب طريق مىكند .\r\n","description":"","footnote":"","page_name":" 422 ","page_number":422},
  {"content":"\r\nمعمولا قسم اول را « غريزه » و قسم دوم را « فطرت » مىنامند ( دقت كنيد ) .\r\nخداگرايى و خداپرستى به صورت يك فطرت در درون جان همه انسانها قرار دارد .\r\nممكن است بعضى در اينجا اين سخن را تنها يك ادعا بدانند كه از ناحيه خداپرستان جهان عنوان شده ، ولى شواهد گوناگونى در دست داريم كه فطرى بودن « خداگرايى » بلكه مذهب را در تمام اصولش روشن مىكند :\r\n1 - دوام اعتقاد مذهبى و ايمان به خدا در طول تاريخ پرماجراى بشر خود نشانه اى بر فطرى بودن آن است ، چرا كه اگر عادت بود نه جنبه عمومى و همگانى داشت ، و نه دائمى و هميشگى بود ، اين عموميت و جاودانگى آن دليلى است بر - اينكه ريشه فطرى دارد .\r\nمورخان بزرگ مىگويند : تا آنجا كه تاريخ بشر را بررسى كرده‌اند ، و تا آنجا كه دسترسى به دوران قبل از تاريخ دارند هرگز « لادينى » را جز به صورت يك استثناء در جوامع انسانى نديده‌اند .\r\n« ويل دورانت » مورخ معروف معاصر ، مىگويد :\r\n« اگر دين را به معنى » پرستش نيروهاى برتر از طبيعت « تعريف كنيم از همان ابتداى بحث بايد اين نكته را در نظر بگيريم كه بعضى از اقوام ابتدايى ظاهرا هيچگونه دينى نداشته‌اند » . . . سپس بعد از ذكر نمونه هايى براى اين موضوع ، چنين ادامه مىدهد : « با وجود اينها ، نمونه هايى كه ذكر شد جزء » حالات نادر « است ، و اين اعتقاد كهن كه » دين نمودى است كه عموم افراد بشر را شامل مىشود « با حقيقت وفق مىدهد . . . » .\r\nسپس اضافه مىكنند : « اين قضيه در نظر فيلسوف يكى از قضاياى اساسى تاريخ و روانشناسى بشمار مىرود ، او به اين نكته قانع نمىشود كه همه اديان از\r\n","description":"","footnote":"","page_name":" 423 ","page_number":423},
  {"content":"\r\nمطالب لغو و باطل آكنده است ، بلكه به اين مساله توجه دارد كه دين از قديم الايام با تاريخ بشر همراه بوده است » . . . و در پايان سخنش با اين استفهام پر معنى گفتار خويش را خاتمه مىدهد : « آيا منبع اين تقوايى كه به هيچوجه از دل انسان زدوده نمىشود در كجا قرار دارد » ( 1 ) .\r\nهمان « مورخ » در تحقيقات ديگرى كه در زمينه وجود مذهب در دورانهاى قبل از تاريخ نموده چنين مىگويد :\r\n« و اگر ما براى مذهب ريشه هايى در دوران پيش از تاريخ تصور نكنيم هرگز نمىتوانيم آنها را در دوران تاريخى چنان كه هست بشناسيم » ( 2 ) .\r\nكاوشهايى كه پيرامون انسانهاى قبل از تاريخ از طريق حفاريها ، انجام شده نيز اين مطالب را تاييد مىكند ، چنان كه جامعه شناس معروف « ساموئلكنيگ » در كتاب خود بنام « جامعه شناسى » تصريح مىكند كه : « اسلاف انسانهاى امروزى ( انسان نئاندرتال ) حتما داراى مذهب بوده‌اند » ، سپس براى اثبات اين مطلب به آثارى كه در حفاريها به دست آمده كه آنها مرده‌هاى خود را با وضع مخصوصى به خاك مىسپردند و اشيايى همراه آنها دفن مىكردند كه بيانگر اعتقاد آنها به رستاخيز بوده است ، استدلال مىنمايند ( 3 ) .\r\nبه هر حال جدا كردن مذهب را از تاريخ بشر چيزى نيست كه هيچ محققى بتواند بپذيرد .\r\n2 - مشاهدات عينى در دنياى امروز نشان مىدهد با تمام تلاش و كوششى كه بعضى از رژيمهاى استبدادى جهان براى محو مذهب و آثار مذهبى از طرق مختلف به خرج داده‌اند نتوانسته‌اند مذهب را از اعماق اين جوامع ريشه كن سازند .\r\n\r\n","description":"","footnote":"\r\n( 1 ) تاريخ تمدن ج 1 ص 87 تا 89 .\r\n( 2 ) تاريخ تمدن ج 1 ص 156 .\r\n( 3 ) جامعه شناسى ص 192 .\r\n","page_name":" 424 ","page_number":424},
  {"content":"\r\nبه خوبى مىدانيم حزب حاكم « روسيه شوروى بيش از 60 سال است كه با تبليغات مستمر و بدون هيچگونه وقفه ، و با كمك گرفتن از تمام وسائل ارتباط جمعى ، سعى كرده است كه مغزها و دلها را به كلى از اعتقادات مذهبى شستشو دهد ، ولى اخبارى كه جسته گريخته از اين محيط در بسته بخارج درز كرده ، و اخيرا در مطبوعات خوانديم ، نشان مىدهد كه نه تنها با آن همه تبليغات و سختگيريها نتوانسته‌اند ، به چنان هدفى برسند ، بلكه در اين اواخر جنب و جوش و كشش بيشترى نسبت به مسائل مذهبى در بعضى از جمهورىهاى شوروى به چشم مىخورد كه سران نظام حاكم را متوحش ساخته ، و اين نشان مىدهد كه اگر يك روز فشار و اختناق برداشته شود ، مذهب به سرعت جاى خود را باز خواهد يافت ، و اين شاهد ديگرى بر فطرى بودن مذهب است .\r\n3 - كشفيات اخير روانكاوان و روانشناسان در زمينه ابعاد روح انسانى شاهد ديگرى بر اين مدعا است ، آنها مىگويند : بررسى در باره ابعاد روح انسان نشان مىدهد كه يك بعد اصيل آن « بعد مذهبى » يا به تعبير آنها « قدسى » و « يزدانى » است ، و گاه اين بعد مذهبى را سرچشمه ابعاد سه گانه ديگر يعنى بعد « راستى » ( علم ) و « نيكويى » و « زيبايى » دانسته‌اند .\r\nآنها مىگويند انگيزه‌هاى اصولى و اساسى روح آدمى به شرح زير است :\r\n1 - « حس راستى » كه سرچشمه انواع علوم و دانشها و انگيزه كنجكاوى مستمر و پيگير در شناخت جهان هستى است .\r\n2 - « حس نيكى » كه انسان را به سوى مفاهيم اخلاقى همچون عدالت و شهامت و فداكارى و مانند آن جذب مىكند ، حتى اگر انسان خود داراى اين صفات نباشد به قهرمانان اين صفات عشق مىورزد ، و اين نشان مىدهد كه عشق به نيكى در ريشه‌هاى جان او نهفته است .\r\n3 - « حس زيبايى » كه انسان را به سوى هنرهاى اصيل ، زيبائيها ، ادبيات ،\r\n","description":"","footnote":"","page_name":" 425 ","page_number":425},
  {"content":"\r\nمسائل ذوقى جذب مىكند ، و گاه سرچشمه تحولهايى در زندگى فرد و جامعه مىشود .\r\n4 - « حس مذهبى » يعنى ايمان به يك مبدء متعالى و پرستش و نيايش او .\r\nدر مقاله اى كه « كوونتايم » در اين زمينه نگاشته چنين مىخوانيم :\r\n« روانشناسى به وسيله جستجو در روان ناآگاه بشر كه توسط » فرويد « شروع و به كمك » آدلر « و » يونگ « ادامه يافت ، در اعماق روح انسان به عالم تازه اى از قواى مستور و انحاء درك و معرفت وراء عقل رسيده است كه ممكن است يكى از كليدهاى حل معماى » حس دينى « شود .\r\nهر چند در اين باره هنوز از اتفاق نظر دوريم ، اما با اين حال هم اكنون يك جريان فكرى وجود دارد كه روز به روز تعداد بيشترى از متفكران را از مكتبهاى گوناگون به تعريفى همانند آنچه ذيلا مىآوريم معتقد مىسازد .\r\n« حس دينى يكى از عناصر اوليه و ثابت و طبيعى روح انسانى است ، اصلىترين و ماهوىترين قسمت آن ، و به هيچيك از رويدادهاى ديگر قابل تطبيق نيست ، بلكه . . . يكى از چشمه‌هاى آن از ژرفاى روان ناخودآگاه فوران مىكند ، و نسبت به مفاهيم زيبايى و نيكى و راستى ، » مفهوم دينى « يا بطور صحيحتر » مفهوم مقدس « مقوله چهارمى است كه داراى همان اصالت و استقلال سه مفهوم ديگر است » ( 1 ) .\r\nو نيز در ترجمه و اقتباسى كه از مقاله محققانه « تانه گى - دو - كنتن » شده چنين مىخوانيم : « همانگونه كه يكى از مزاياى عصر حاضر است كه در عالم طبيعت بعد چهارمى بنام زمان يا جايگاه كشف كنند كه از سه بعد فضايى مشخص و در عين حال جامع آن سه بعد است ، همچنين در اين عصر به موازات سه مفهوم\r\n\r\n","description":"","footnote":"\r\n( 1 ) به مقاله « كوونتايم » ترجمه مهندس بيانى در كتاب « حس مذهبى يا بعد چهارم روح انسانى » مراجعه شود .\r\n","page_name":" 426 ","page_number":426},
  {"content":"\r\n« زيبايى ، و نيكويى ، و راستى ، مقوله چهارم قدسى يا يزدانى كه در حقيقت بعد چهارم روح انسانى است دوباره كشف گرديده ، در اينمقام نيز اين بعد چهارم روحى از سه مفهوم ديگر مجزا است ، و ممكن است منشأ توليد سه بعد ديگر بوده باشد » ! ( 1 ) .\r\n4 - پناه بردن انسان در شدائد و سختيها به يك نيروى مرموز ما وراى طبيعى و تقاضاى حل مشكلات و فرونشستن طوفانهاى سخت زندگى از درگاه او ، نيز گواه ديگرى بر اصالت اين جاذبه درونى و الهام فطرى است كه به انضمام ساير شواهدى كه گفتيم - مىتواند ما را به وجود چنين كشش نيرومندى در درون وجودمان به سوى خدا واقف سازد .\r\nالبته ممكن است بعضى اين توجه را واكنش تلقينات و تبليغات مذهبى محيط بدانند كه در تمام طول عمر تحت تاثير آن بوده و هستيم .\r\nولى عموميت اين پديده در همه انسانها و حتى در آنهايى كه معمولا با مسائل مذهبى سر و كار ندارند نشان مىدهد كه ريشه اى عميقتر از اين فرضيه دارد ، ريشه اى كه در اعماق وجود انسان نهفته شده و نه مولود تبليغ و تلقين است .\r\n5 - در زندگى انسان رويدادهايى ديده مىشود كه جز از طريق اصالت حس مذهبى قابل تفسير نيست : انسانهايى را مىبينيم كه همه امكانات مادى خود را عاشقانه فداى عواطف مذهبى كرده و مىكنند ، و همه آنچه را كه دارند ، با گذشت بىنظيرى در پاى مذهب خود ريخته و حتى جان خويش را بر سر اين كار مىنهند .\r\nشهيدانى كه در ميدانهاى جنگ براى پيشبرد اهداف الهى شربت شهادت را با شوق و عشق نوشيده‌اند كه نمونه‌هاى آن نه تنها در تاريخ انقلاب اسلامى به وضوح و فراوان به چشم مىخورد بلكه در تاريخ اقوام و ملل ديگر نيز كم نيست\r\n\r\n","description":"","footnote":"\r\n( 1 ) همان مدرك چاپ دوم صفحه 39 .\r\n","page_name":" 427 ","page_number":427},
  {"content":"\r\nروشنگر اين حقيقت است كه حس مذهبى ريشه عميقى در روح انسان دارد .\r\nممكن است ايراد شود كه افرادى مانند كمونيستها كه موضعگيرى الحادى و ضد مذهبى خود را هرگز مكتوم نكرده و نمىكنند ، و نيز كم و بيش داراى چنين فداكاريهايى در راه حفظ مكتب و اعتقادات خود هستند .\r\nولى با توجه به يك نكته اين ايراد كاملا حل مىشود و آن اينكه حتى كمونيستها كه ظاهرا مذهب را به كلى نفى مىكنند ، و معتقدند مذهب مربوط به تاريخ گذشته است و در جامعه‌هاى كمونيستى هرگز نمىتواند جايى داشته باشد - آرى همانها - بطور ناخودآگاه شكل ديگرى از مذهب را پذيرا گشته‌اند .\r\nآنها به پيشوايانشان به همان - ديد نگاه مىكنند كه بتپرستان مصرى به بتهايشان ، و صفهاى طولانى كه بسيارى روزها در كنار قبر لنين براى زيارتش تشكيل مىشود دليل ديگرى بر اين موضوع است .\r\nآنها غالبا اصول ماركسيسم را همانند وحى آسمانى « خدشه ناپذير » و « مقدس » مىشمرند ، و ماركس و لنين را همچون معصومانى خالى از خطا و اشتباه مىپندارند ، و حتى تجديد نظر در اين اصول را گناه نابخشودنى مىپندارند ، و مخالفان را با همان تعبير مذهبى « مرتد » خطاب مىكنند ، و به اين ترتيب بسيارى از مفاهيم و مراسم و اعتقادات مذهبى را پذيرفته‌اند منتها يك نوع تفكر مذهبى در شكل انحرافى است !\r\n\r\n2 - فطرت خداشناسى در احاديث اسلامى :\r\nنه تنها در آيات قرآن كه در احاديث اسلامى نيز در باره فطرى بودن « معرفة اللَّه و توحيد » بحثهاى قابل ملاحظه اى وارد شده است كه در بعضى تاكيد بر « فطرت توحيدى » و در بعضى تحت عنوان « معرفت » و در بعضى ديگر « فطرت اسلامى » و بالآخره در بعضى نيز به عنوان « ولايت » آمده است .\r\n","description":"","footnote":"","page_name":" 428 ","page_number":428},
  {"content":"\r\nدر حديث معتبرى كه محدث بزرگوار « كلينى » در « اصول كافى » آورده از هشام بن سالم چنين نقل مىكند كه مىگويد : از امام صادق ع پرسيدم :\r\nمنظور از * ( فِطْرَتَ اللَّه الَّتِي فَطَرَ النَّاسَ عَلَيْها ) * چيست ؟ فرمود : « منظور ، توحيد است » ( 1 ) .\r\nو نيز در همان كتاب كافى از يكى ديگر از ياران امام صادق ع نقل شده كه وقتى از امام ، تفسير آيه را مطالبه كرد ، امام فرمود : هى الاسلام ( 2 ) .\r\nدر حديث مشابهى از امام باقر ع مىخوانيم كه در پاسخ « زراره » يكى از ياران دانشمندش كه از تفسير آيه سؤال كرده بود فرمود :\r\nفطرهم على المعرفة به :\r\n« خداوند سرشت آنها را بر معرفت و شناخت خود قرار داد » ( 3 ) .\r\nحديث معروف\r\n« كل مولود يولد على الفطرة حتى ليكون ابواه هما اللذان يهودانه و ينصرانه »\r\nكه از پيامبر گرامى اسلام ص نقل شده نيز نشان مىدهد كه هر نوزادى بر فطرت اسلام و دين خالى از شرك متولد مىشود و رنگهايى همچون يهوديت و نصرانيت انحرافى از طريق پدر و مادر به آنها القا مىشود » ( 4 ) .\r\nو بالآخره در حديثى كه آن نيز در اصول كافى از امام صادق ع نقل شده است در تفسير همين آيه مىخوانيم :\r\nقال هى الولاية\r\n: فرمود : « منظور فطرت ولايت و پذيرش رهبرى اولياى الهى است » ( 5 ) .\r\nدر خطبه اول نهج البلاغه نيز از امير مؤمنان على ع در عبارتى كوتاه و پر معنى چنين آمده است :\r\nفبعث فيهم رسله و واتر اليهم انبيائه ليستادوهم ميثاق فطرته و يذكروهم منسى نعمته و يحتجوا عليهم بالتبليغ و يثيروا لهم دفائن العقول :\r\n« خداوند رسولان خود را به سوى انسانها فرستاد و انبياى\r\n\r\n","description":"","footnote":"\r\n( 1 و 2 و 3 ) اصول كافى ج 2 صفحه 10 ( باب فطرة الخلق على التوحيد ) .\r\n( 4 ) تفسير « جمع الجوامع » مرحوم طبرسى ذيل آيه مورد بحث .\r\n( 5 ) تفسير نور الثقلين جلد 4 صفحه 184 .\r\n","page_name":" 429 ","page_number":429},
  {"content":"\r\nخود را يكى پس از ديگرى ماموريت داد تا وفاى به پيمان فطرت را از آنها مطالبه كنند ، و نعمتهاى فراموش شده الهى را به آنها يادآور شوند ، از طريق تبليغ بر آنان اتمام حجت نمايند ، و گنجينه‌هاى انديشه‌ها را براى آنها فاش سازند « ! طبق روايات فوق ، نه تنها » معرفة اللَّه « ، كه مجموع اسلام به صورت فشرده در درون سرشت انسانى نهاده شده ، از توحيد گرفته تا رهبرى پيشوايان الهى و جانشينان راستين پيامبر و حتى فروع احكام .\r\nبنا بر اين طبق تعبيرى كه در نهج البلاغه آمده بود ، كار پيامبران شكوفا ساختن فطرتها ، و به ياد آوردن نعمتهاى فراموش شده الهى ، از جمله سرشت توحيدى ، و استخراج گنجهاى معرفت است كه در درون جان و انديشه انسانها نهفته و مستور مىباشد .\r\nجالب توجه اينكه قرآن مجيد ، در آيات متعددى از شدائد و مشكلات و حوادث دردناكى كه در زندگى انسان روى مىدهد به عنوان « زمينه ساز شكوفايى حس مذهبى » ياد مىكند از جمله مىگويد : فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ : « هنگامى كه بر كشتى سوار مىشوند و در وسط دريا گرفتار مشكلات وحشتناك مىگردند خدا را با اخلاص مىخوانند ، اما هنگامى كه آنها را به سلامت به خشكى مىرساند باز مشرك مىشوند » ! ( عنكبوت - 65 ) .\r\nالبته در اين زمينه ذيل آيات بعد در همين سوره كه بى شباهت به آيه سوره عنكبوت نيست باز هم به خواست خدا سخن خواهيم گفت .\r\n","description":"","footnote":"","page_name":" 430 ","page_number":430},
  {"content":"\r\n\r\n[ سوره الروم ‹ 30 › : آيات 33 تا 36 
  ]\r\nوَ إِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْه ثُمَّ إِذا أَذاقَهُمْ مِنْه رَحْمَةً إِذا فَرِيقٌ مِنْهُمْ بِرَبِّهِمْ يُشْرِكُونَ ‹ 33 › لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ ‹ 34 › أَمْ أَنْزَلْنا عَلَيْهِمْ سُلْطاناً فَهُوَ يَتَكَلَّمُ بِما كانُوا بِه يُشْرِكُونَ ‹ 35 › وَإِذا أَذَقْنَا النَّاسَ رَحْمَةً فَرِحُوا بِها وَإِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ إِذا هُمْ يَقْنَطُونَ ‹ 36 ›\r\n\r\nترجمه :\r\n33 - هنگامى كه ضرر و ناراحتى به مردم برسد پروردگار خود را مىخوانند و به سوى او باز مىگردند اما هنگامى كه رحمتى از خودش به آنها بچشاند گروهى از آنان نسبت به پروردگارشان مشرك مىشوند .\r\n34 - ( بگذار ) نعمتهايى را كه ما به آنها داده‌ايم كفران كنند و ( از نعمتهاى زودگذر دنيا هر چه مىتوانيد ) بهره گيريد اما به زودى خواهيد دانست ( كه نتيجه كفران و كامجوئيهاى بيحساب شما چه بوده است ) .\r\n35 - آيا ما دليل محكمى براى آنها نازل كرديم كه از شرك آنها سخن مىگويد و آن را موجه مىشمارد ؟\r\n36 - و هنگامى كه رحمتى به مردم بچشانيم خوشحال مىشوند و هر گاه رنج و مصيبتى به خاطر اعمالى كه انجام داده‌اند به آنها رسد ناگهان مايوس مىشوند .\r\n","description":"","footnote":"","page_name":" 431 ","page_number":431},
  {"content":"\r\n\r\nتفسير :\r\nنخستين آيه مورد بحث در حقيقت استدلال و تاكيدى است بر بحث گذشته در زمينه فطرى بودن توحيد و شكوفا شدن اين نور الهى در شدائد و سختيها .\r\nمىفرمايد : « هنگامى كه مختصر ضررى به انسانها برسد پروردگارشان را مىخوانند ، و به سوى او انابه مىكنند » ( * ( وَإِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْه ) * ) .\r\nولى آن چنان كمظرفيت و كوتاه فكر و اسير تعصب و تقليد كوركورانه از نياكان مشرك خود هستند كه « به مجرد اينكه حوادث سخت بر طرف مىشود و نسيم آرامش مىوزد و خداوند رحمتى از سوى خودش به آنها مىچشاند گروهى از آنان نسبت به پروردگارشان مشرك مىشوند » ( * ( ثُمَّ إِذا أَذاقَهُمْ مِنْه رَحْمَةً إِذا فَرِيقٌ مِنْهُمْ بِرَبِّهِمْ يُشْرِكُونَ ) * ) .\r\nتعبير به * ( مَسَّ النَّاسَ ضُرٌّ ) * اشاره به مختصر ناراحتى است .\r\nهمانگونه كه تعبير * ( أَذاقَهُمْ مِنْه رَحْمَةً ) * ( رحمتى از سوى خود به آنها مىچشاند ) اشاره به رسيدن به مختصر نعمت است ، زيرا تعبير چشيدن در اين گونه موارد در امور كم و جزئى اطلاق مىشود مخصوصا با ذكر كلمه « ضر » و « رحمة » به صورت نكره .\r\nيعنى گروهى چنانند كه با مختصر مشكلى به سراغ « اللَّه » مىروند و پرده‌ها از روى فطرت توحيديشان به كنار مىرود ، اما با مختصر نعمتى به كلى تغيير مسير داده و مست و غافل مىشوند ، و همه چيز را به دست فراموشى مىسپارند .\r\nالبته در مورد اول به صورت كلى مىگويد همه مردم چنين هستند كه در مشكلات به ياد خدا مىافتند زيرا وجود فطرت توحيدى همگانى است .\r\nاما در مورد دوم ، يعنى نعمت ، تنها از گروهى ياد مىكند كه راه شرك را\r\n","description":"","footnote":"","page_name":" 432 ","page_number":432},
  {"content":"\r\nمىپويند ، چرا كه گروهى از بندگان خدا هم در مشكلات به ياد او هستند و هم در نعمتها ، هرگز تغييرات زندگى آنها را از ياد حق غافل نمىكند .\r\nتكيه روى منيبين اليه با توجه به مفهومى كه براى « انابه » سابقا ذكر كرديم كه « انابه » از ماده « نوب » به معنى بازگشت مكرر به چيزى است اشاره لطيفى به اين معنى مىباشد كه پايه و اساس در فطرت انسان توحيد و خدا پرستى است و شرك امر عارضى است كه وقتى از آن قطع اميد مىكند خواه ناخواه به سوى ايمان و توحيد بازمىگردد .\r\nجالب اينكه « رحمت » در آيه فوق از ناحيه خدا شمرده شده اما « ضر » و ناراحتى اسناد به او داده نشده است ، زيرا بسيارى از گرفتاريها و مشكلات ما نتيجه اعمال و گناهان خود ما است ، اما رحمتها همه به خدا باز مىگردد ، خواه به طور مستقيم يا غير مستقيم .\r\nكلمه « ربهم » كه دو بار در آيه ذكر شده تاكيدى است بر اينكه انسان ربوبيت و تدبير الهى را بر وجود خويش احساس مىكند اگر تعليمات غلط او را به سوى شرك سوق ندهد .\r\nذكر اين نكته نيز لازم است كه ضمير در « منه » به خدا بازمىگردد و تاكيدى است بر اين حقيقت كه تمام نعمتها از ناحيه او است ، بسيارى از مفسران مانند نويسندگان الميزان و تبيان و ابو الفتوح رازى همين معنى را اختيار كرده‌اند هر چند بعضى ديگر مانند فخر رازى اين ضمير را به « ضر » بازگردانده و آيه را چنين معنى كرده‌اند : « هنگامى كه خداوند رحمتى بعد از مضرت و ناراحتى به آنها مىرساند گروهى مشرك مىشوند » ( بنا بر اين « من » در اينجا به معنى بدليت است ) .\r\nولى روشن است كه تفسير اول با ظاهر آيه سازگارتر مىباشد .\r\n","description":"","footnote":"","page_name":" 433 ","page_number":433},
  {"content":"\r\nدر آيه بعد به عنوان تهديد به اين افراد كمظرفيت مشرك كه به هنگام نيل به نعمتها خدا را به دست فراموشى مىسپارند مىگويد : « بگذار نعمتهايى را كه ما به آنها داده‌ايم كفران كنند » و هر كار از دستشان ساخته است انجام دهند ( * ( لِيَكْفُرُوا بِما آتَيْناهُمْ ) * ) .\r\n« و تا مىتوانيد از اين نعمتهاى زودگذر دنيا بهره گيريد » ( * ( فَتَمَتَّعُوا ) * ) .\r\n« اما به زودى نتيجه شوم اعمال خويش را خواهيد دانست » ( * ( فَسَوْفَ تَعْلَمُونَ ) * ) ( 1 ) .\r\nگرچه مخاطب ، مشركانند ، ولى بعيد نيست آيه مفهوم وسيعى داشته باشد كه تمام كسانى را كه به هنگام رو آوردن نعمتها خدا را فراموش كرده و تنها به تمتع و بهره گيرى از اين نعم پرداخته ، و بخشنده نعمتها را از ياد مىبرند ، شامل گردد .\r\nبديهى است به كار بردن صيغه امر در اينجا به عنوان تهديد است .\r\nدر آيه بعد براى محكوم ساختن اين گروه مشرك ، سخن را در قالب استفهام آميخته با توبيخ در آورده ، مىگويد : « آيا ما دليل محكمى بر آنها نازل كرديم دليلى كه از شرك آنها سخن مىگويد و خبر مىدهد » ؟ ! ( * ( أَمْ أَنْزَلْنا عَلَيْهِمْ سُلْطاناً فَهُوَ يَتَكَلَّمُ بِما كانُوا بِه يُشْرِكُونَ ) * ) .\r\n« ام » در اينجا براى استفهام است ، و استفهام جنبه انكارى و توبيخ را دارد\r\n\r\n","description":"","footnote":"\r\n( 1 ) لام در جمله ليكفروا لام امر است و اين امر به عنوان تهديد مىباشد و جمله تمتعوا نيز امر ديگرى است كه آن هم جنبه تهديد دارد ، هر چند اولى به صورت امر غائب و دومى به صورت امر حاضر است گويى در آغاز آنها را غائب فرض كرده و سپس براى شدت بخشيدن در تهديد ، آنها را مواجه قرار مىدهد و مخاطب مىسازد ولى بعضى از مفسران لام را لام عاقبت دانسته‌اند يعنى سرانجام كار آنها كفران به نعمتهاى الهى شد ، ولى معنى اول با ذيل آيه سازگارتر است .\r\n","page_name":" 434 ","page_number":434},
  {"content":"\r\nيعنى پيروى از اين راه و رسم يا بايد به خاطر نداى فطرت باشد ، يا حكم عقل ، يا فرمان خدا ، اما و جدان و فطرت آنها كه در شدائد و سختيها آشكار مىشود فرياد توحيد مىكشد ، عقل نيز مىگويد بايد به سراغ كسى رفت كه « واهب النعم » است .\r\nباقى مىماند حكم خدا كه در اين آيه مورد نفى قرار گرفته كه ما هرگز چنين دستورى به آنها نداده‌ايم ، بنا بر اين آنها در اين اعتقاد خود به هيچ اصل قابل قبولى متكى نيستند .\r\n« سلطان » به معنى چيزى است كه مايه سلطه و پيروزى مىگردد و در اينجا به معنى دليل محكم و قانع كننده است .\r\nتعبير به « يتكلم » ( سخن مىگويد ) يك نوع تعبير مجازى است كه به هنگام روشن بودن يك دليل تعبير مىكنيم : « اين دليلى است گويا كه با انسان حرف مىزند » .\r\nبعضى از مفسران احتمال داده‌اند كه « سلطان » در اينجا به معنى فرشته اى است صاحب قدرت كه در اين صورت تكلم به معنى حقيقى خواهد بود ، يعنى ما فرشته اى كه پيامآور شرك باشد براى آنها نفرستاديم تا با آنها در اين زمينه سخن گويد .\r\nولى اين تفسير روشنتر است .\r\nبالآخره آخرين آيه مورد بحث كه ترسيم ديگرى از طرز فكر و روحيه اين جاهلان كمظرفيت است چنين مىگويد : « هنگامى كه رحمتى به مردم بچشانيم خوشحال و مغرور مىشوند ، و هر گاه بلا و رنج و دردى به خاطر اعمالى كه انجام داده‌اند به آنها برسد ناگهان مايوس و نوميد مىگردند » ( * ( وَإِذا أَذَقْنَا النَّاسَ رَحْمَةً فَرِحُوا بِها وَإِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ إِذا هُمْ يَقْنَطُونَ ) * ) .\r\n","description":"","footnote":"","page_name":" 435 ","page_number":435},
  {"content":"\r\nولى در حالى كه مؤمنان راستين كسانى هستند نه به هنگام نعمت گرفتار غرور و غفلت مىشوند و نه به هنگام مصيبت ، گرفتار ياس و نوميدى ، نعمت را از خدا مىدانند و شكر به درگاه او مىبرند ، و مصيبت را آزمون و امتحان ، و يا نتيجه اعمال خويش محسوب مىدارند و صبر مىكنند و رو به درگاه او مىآورند .\r\nدر حالى كه افراد بى ايمان در ميان « غرور » و « ياس » دست و پا مىزنند افراد با ايمان در ميان « شكر » و « صبر » قرار دارند .\r\nضمنا از اين آيه به خوبى استفاده مىشود كه لا اقل ، بخشى از مصائب و گرفتاريهايى كه دامان انسان را مىگيرد نتيجه اعمال و گناهان او است ، خدا مىخواهد به اين وسيله به آنها هشدار دهد و آنان را پاك كرده و به سوى خود آورد .\r\nاين نكته نيز لازم به يادآورى است كه جمله « فرحوا بها » در اينجا تنها به معنى خوشحال شدن به نعمت نيست ، بلكه منظور شادى توأم با غرور و يك نوع مستى و بيخبرى است همان حالتى كه به افراد كم مايه به هنگامى كه به نوايى مىرسند دست مىدهد و گرنه شادى توأم با شكر و توجه به خدا نه تنها بد نيست بلكه به آن دستور داده شده است قُلْ بِفَضْلِ اللَّه وَبِرَحْمَتِه فَبِذلِكَ فَلْيَفْرَحُوا ( يونس - 58 ) .\r\nتعبير به * ( بِما قَدَّمَتْ أَيْدِيهِمْ ) * كه معاصى را به دستها نسبت مىدهد به خاطر اين است كه بيشترين اعمال انسان به كمك دست او انجام مىشود ، هر چند گناهانى با قلب يا با چشم و زبان نيز صورت مىگيرد ، اما فزونى اعمال دست موجب اين تعبير شده است .\r\nدر اينجا سؤالى پيش مىآيد كه آيا اين آيه با آيه سى و سوم همين سوره ( دو آيه قبل ) تضاد ندارد ؟ ! ، چون در اين آيه سخن از ياس آنها به هنگام مصائب است ، در حالى كه آيه گذشته از توجه آنها به خدا به هنگام بروز مشكلات و شدائد سخن مىگويد ، خلاصه ، آن يكى سخن از اميدوارى مىگويد و اين\r\n","description":"","footnote":"","page_name":" 436 ","page_number":436},
  {"content":"\r\nسخن از ياس ؟\r\nاما با توجه به يك نكته ، پاسخ اين سؤال را روشن مىسازد و آن اينكه :\r\nدر آيه گذشته بحث از مساله « ضر » يعنى حوادث زيانبار مانند طوفانها و زلزله‌ها و شدائد ديگر در ميان بود كه عموم مردم - اعم از موحد و مشرك - در اين حال به ياد خدا مىافتند و اين يكى از نشانه‌هاى فطرت توحيدى است .\r\nاما در آيه مورد بحث ، سخن از بازتابهاى معاصى انسان است و ياس ناشى از آن ، زيرا بعضى از افراد چنانند كه اگر عمل نيكى انجام دهند مغرور مىشوند و خود را مصون از عذاب الهى مىشمرند ، و هنگامى كه كار بدى انجام دهند و عكس العملش دامن آنها را بگيرد ، ياس از رحمت خدا سراسر وجودشان را احاطه مىكند ، هم آن « عجب » و غرور مذموم است و هم اين « ياس و نوميدى » از رحمت خدا .\r\nبنا بر اين هر يك از دو آيه مطلبى را مطرح كرده كه از ديگرى جدا است .\r\n","description":"","footnote":"","page_name":" 437 ","page_number":437},
  {"content":"\r\n\r\n[ سوره الروم ‹ 30 › : آيات 37 تا 40 
  ]\r\nأَ وَلَمْ يَرَوْا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ إِنَّ فِي ذلِكَ لآياتٍ لِقَوْمٍ يُؤْمِنُونَ ‹ 37 › فَآتِ ذَا الْقُرْبى حَقَّه وَالْمِسْكِينَ وَابْنَ السَّبِيلِ ذلِكَ خَيْرٌ لِلَّذِينَ يُرِيدُونَ وَجْه اللَّه وَأُولئِكَ هُمُ الْمُفْلِحُونَ ‹ 38 › وَما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّه وَما آتَيْتُمْ مِنْ زَكاةٍ تُرِيدُونَ وَجْه اللَّه فَأُولئِكَ هُمُ الْمُضْعِفُونَ ‹ 39 › اللَّه الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ سُبْحانَه وَتَعالى عَمَّا يُشْرِكُونَ ‹ 40 ›\r\n\r\nترجمه :\r\n37 - آيا نديدند كه خداوند روزى را براى هر كس بخواهد گسترده يا تنگ مىسازد در اين نشانه هايى است براى جمعيتى كه ايمان مىآورند .\r\n","description":"","footnote":"","page_name":" 438 ","page_number":438},
  {"content":"\r\n38 - چون چنين است حق نزديكان و مسكينان و ابن سبيل را ادا كن اين براى آنها كه رضاى خدا را مىطلبند بهتر است و چنين كسانى رستگارانند .\r\n39 - آنچه را به عنوان ربا مىپردازيد تا در اموال مردم فزونى يابد نزد خدا فزونى نخواهد يافت و آنچه را به عنوان زكات مىپردازيد و تنها رضاى خدا را مىطلبيد كسانى كه چنين مىكنند داراى پاداش مضاعفند .\r\n40 - خداوند همان كسى است كه شما را آفريد سپس روزى داد بعد ميميراند سپس زنده مىكند آيا هيچيك از شريكانى كه براى خدا ساخته‌ايد چيزى از اين كارها را مىتوانند انجام دهند منزه است او و برتر است از آنچه شريك براى او قرار مىدهند .\r\n\r\nتفسير :\r\nنخستين آيه مورد بحث هم چنان از « توحيد ربوبيت » سخن مىگويد ، و به تناسب بحثى كه در آيات گذشته آمده بود كه بعضى از كمظرفيتان با روى آوردن نعمت ، مغرور و با مواجه شدن بلا ، مايوس مىشوند ، چنين مىفرمايد :\r\n« آيا آنها نمىدانند كه خداوند روزى را براى هر كس بخواهد گسترده و براى هر كس بخواهد تنگ مىسازد » ( * ( أَ وَلَمْ يَرَوْا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ ) * ) .\r\nنه ظهور نعمتها بايد مايه غرور و فراموشكارى و طغيان شود ، و نه پشت كردن آن مايه ياس و نوميدى كه وسعت و ضيق روزى به دست خدا است ، گاهى مصلحت را در اول مىبيند و گاه در دوم .\r\nدرست است كه عالم ، عالم اسباب است و آنها كه تلاشگرند و سختكوشند معمولا بهره بيشترى از روزيها دارند و آنها كه تنبلند و سست و كم تلاش ، بهره كمترى ، ولى در عين حال اين يك قاعده كلى و هميشگى نيست ، چرا كه گاه افراد بسيار جدى و لايقى را مىبينيم كه هر چه مىدوند به جايى نمىرسند ، و به عكس گاه افراد كم دست و پا را مشاهده مىكنيم كه درهاى روزى از هر سو به روى آنها گشوده است ! .\r\n","description":"","footnote":"","page_name":" 439 ","page_number":439},
  {"content":"\r\nاين استثناها گويا براى اين است كه خداوند نشان دهد با تمام تاثيرى كه در عالم اسباب آفريده ، نبايد در عالم اسباب گم شوند ، و نبايد فراموش كنند كه در پشت اين دستگاه ، دست نيرومند ديگرى است كه آن را مىگرداند .\r\nگاه چنان سخت مىگيرد كه هر چه انسان مىكوشد و به هر درى مىزند ، همه درها را به روى خود بسته مىبيند ، و گاه آن چنان آسان مىگيرد كه هنوز به سراغ درى نيامده در برابر او باز مىشود ! .\r\nاين امر كه در زندگى خود كم و بيش با نمونه‌هاى آن روبرو بوده‌ايم علاوه بر اينكه با غرور نعمت و ياس ناشى از فقر مبارزه مىكند ، دليلى است بر اينكه در ما وراى اراده و خواست ما دست نيرومند ديگرى در كار است .\r\nلذا در پايان آيه مىگويد : « در اين نشانه هايى است از قدرت و عظمت خدا براى قومى كه ايمان مىآورند » ( * ( إِنَّ فِي ذلِكَ لآياتٍ لِقَوْمٍ يُؤْمِنُونَ ) * ) .\r\nبعضى از مفسران سخنى به اين مضمون نقل كرده‌اند كه از عالمى پرسيدند :\r\nما الدليل على ان للعالم صانعا واحدا ؟ : « چه دليلى داريم كه عالم را خالقى يكتا است » ؟ گفت : به سه دليل : ذل اللبيب ، و فقر الاديب ، و سقم الطبيب ! : « عقب ماندگى افراد هوشيار ، و تنگدستى افراد هنرمند و سخنور ، و بيمارى طبيبان » ! ( 1 ) .\r\nآرى وجود اين استثناها نشانه اين است كه كار به دست ديگرى است ، چنان كه در حديث معروفى از على ع مىخوانيم :\r\nعرفت اللَّه سبحانه بفسخ الغرائم و حل العقود و نقض الهمم :\r\n« من خداوند سبحان را از آنجا شناختم كه ( گاه ) تصميمهاى محكم ، فسخ مىشود و گاه گره‌ها گشوده و اراده‌هاى قوى نقض مىگردد و ناكام مىماند » ( 2 ) .\r\n\r\n","description":"","footnote":"\r\n( 1 ) تفسير « روح البيان » جلد 7 صفحه 39 ذيل آيه مورد بحث .\r\n( 2 ) « نهج البلاغه » كلمات قصار جمله 250 .\r\n","page_name":" 440 ","page_number":440},
  {"content":"\r\nو از آنجا كه هر نعمت و موهبتى ، وظائف و مسئوليتهايى را همراه مىآورد ، در آيه بعد روى سخن را به پيامبر ص كرده ، مىگويد : « چون چنين است حق بستگان و نزديكان را ادا كن ، و همچنين مسكينان و در راه ماندگان را » ( * ( فَآتِ ذَا الْقُرْبى حَقَّه وَالْمِسْكِينَ وَابْنَ السَّبِيلِ ) * ) .\r\nبه هنگام وسعت روزى فكر نكن آنچه دارى از آن تو است ، بلكه ديگران نيز در اموال تو حق دارند ، از جمله خويشاوندان و افراد مستمندى كه از شدت فقر زمينگير شده‌اند ، و همچنين افراد آبرومندى كه دور از وطن بر اثر حوادثى در راه مانده‌اند و محتاجند .\r\nتعبير به « حقه » بيانگر اين واقعيت است كه آنها در اموال انسان شريكند و اگر چيزى انسان مىپردازد حق خود آنها را ادا مىكند و منتى بر گردن آنان ندارد .\r\nجمعى از مفسران ، مخاطب را در اين آيه منحصرا پيامبر گرامى اسلام ص دانسته‌اند و « ذى القربى » را خويشاوندان او ، در روايت معروفى از « ابو سعيد خدرى » و غير او چنين نقل شده : « هنگامى كه آيه فوق نازل شد پيغمبر گرامى اسلام ص فدك را به فاطمه بخشيد و تسليم وى نمود » ( لما نزلت هذه الاية على النبى ( ص ) أعطى فاطمه فدكا و سلمه إليها ) ( 1 ) .\r\nعين اين مضمون از امام باقر ع و امام صادق ع نقل شده است ( 2 ) .\r\nاين معنى در روايت بسيار مشروحى ضمن بيان گفتگوى بانوى اسلام فاطمه زهراء ع با ابو بكر از امام صادق ع آمده است ( 3 ) .\r\nولى جمعى ديگر از مفسران خطاب را در اين آيه عام گرفته‌اند و شامل پيامبر ص و غير او مىدانند ، طبق اين تفسير همه مردم موظفند كه حق\r\n\r\n","description":"","footnote":"\r\n( 1 و 2 ) مجمع البيان ذيل آيات مورد بحث .\r\n( 3 ) تفسير على بن ابراهيم ( طبق نقل نور الثقلين جلد 4 صفحه 186 ) .\r\n","page_name":" 441 ","page_number":441},
  {"content":"\r\nخويشاوندان و ذى القربى خود را فراموش نكنند .\r\nالبته اين دو تفسير منافاتى با هم ندارد و قابل جمع است ، به اين ترتيب كه مفهوم آيه مفهوم گسترده اى است و پيامبر و خويشاوندان او مخصوصا فاطمه زهرا ع مصداق اتم آن است .\r\nو از اينجا روشن مىشود كه هيچيك از تفاسير فوق با مكى بودن اين سوره منافات ندارد چرا كه مفهوم آيه يك مفهوم جامعى است كه هم در مكه مىبايست به آن عمل شود و هم در مدينه و حتى اعطاى « فدك » به « فاطمه » ع بر اساس اين آيه كاملا قابل قبول است .\r\nتنها چيزى كه در اينجا باقى مىماند جمله « لما نزلت هذه الاية . . . » در روايت ابو سعيد خدرى است كه ظاهرش اين است اعطاى فدك بعد از نزول آيه بوده است ، ولى اگر « لما » را در اينجا به معنى علت بگيريم نه به معنى زمان خاص ، اين مشكل نيز حل مىشود ، و مفهوم روايت اين خواهد بود كه پيامبر ص به خاطر اين دستور الهى فدك را به فاطمه عطا كرد ، به علاوه گاه آياتى از قرآن دو بار نازل شده است .\r\nاما اينكه چرا از ميان همه افراد نيازمند و صاحب حق تنها اين سه گروه ذكر شده‌اند ممكن است به خاطر اهميت آنها باشد ، زيرا حق خويشاوندان از هر حقى بالاتر است ، و در ميان محرومان و نيازمندان ، مساكين و واماندگان در راه از همه نيازمندترند .\r\nو يا به خاطر نكته اى است كه فخر رازى در اينجا آورده ، او مىگويد :\r\n« اصناف هشتگانه اى كه مىبايست زكات به آنها پرداخت در صورت وجوب زكات است ، ولى سه گروهى كه در آيه ذكر شده‌اند حتى در صورت تعلق نگرفتن زكات نيز كمك به آنها لازم است ، چرا كه بعضى از خويشاوندان واجب النفقه انسانند و مسكين فقير محرومى است كه اگر به او كمك نشود چه بسا جانش به خطر بيفتد\r\n","description":"","footnote":"","page_name":" 442 ","page_number":442},
  {"content":"\r\nو همچنين « ابن السبيل » ممكن است در شرائطى باشد كه با نرسيدن كمك تلف شود ، ترتيبى كه در ذكر اين سه گروه در آيه رعايت شده نيز متناسب با ترتيب اهميت آنها است » ( 1 ) .\r\nبه هر حال در پايان آيه براى تشويق نيكوكاران ، و ضمنا بيان شرط قبولى انفاق مىفرمايد : « اين كار براى كسانى كه تنها رضاى خدا را مىطلبند بهتر است » ( * ( ذلِكَ خَيْرٌ لِلَّذِينَ يُرِيدُونَ وَجْه اللَّه ) * ) .\r\n« و كسانى كه چنين كار نيكى را انجام مىدهند رستگارانند » ( * ( وَأُولئِكَ هُمُ الْمُفْلِحُونَ ) * ) .\r\nآنها هم در اين جهان رستگار خواهند شد ، چرا كه انفاق بركات عجيبى در همين زندگى همراه خود مىآورد ، و هم در جهان ديگر كه انفاق يكى از سنگينترين اعمال در ترازوى سنجش الهى است . با توجه به اينكه « وجه اللَّه » به معنى صورت جسمانى خداوند نيست كه او صورت جسمانى ندارد ، بلكه به معنى ذات پاك پروردگار است ، اين آيه نشان مىدهد كه تنها مساله انفاق و پرداختن حق خويشاوندان و ديگر صاحبان حقوق كافى نيست ، مهم آن است كه با اخلاص و نيت پاك و خالى از هر گونه ريا و خود - نمايى و منت و تحقير و انتظار پاداش توأم باشد .\r\nذكر اين نكته نيز لازم است كه بر خلاف گفته بعضى از مفسران كه تصريح كرده‌اند انفاق به خاطر رسيدن به بهشت مصداق « وجه اللَّه » نيست تمام كارهايى كه انسان انجام مىدهد و نوعى ارتباط با خدا دارد خواه براى رضاى او ، يا رسيدن به پاداش او ، يا نجات از كيفر او باشد ، همه مصداق « وجه اللَّه » است ، هر چند مرحله عالى و كامل آن است كه جز عبوديت و اطاعت او را در نظر نگيرد .\r\n\r\n","description":"","footnote":"\r\n( 1 ) ذيل آيات مورد بحث .\r\n","page_name":" 443 ","page_number":443},
  {"content":"\r\nدر آيه بعد به تناسب بحثى كه از انفاق خالص در ميان بود به دو نمونه از انفاقها كه يكى براى خدا است ، و ديگرى به منظور رسيدن به مال دنيا است اشاره كرده ، مىفرمايد : « آنچه را به منظور جلب افزايش مىپردازيد تا در اموال مردم فزونى گيرد ، نزد خدا فزونى نخواهد يافت ، و آنچه را به عنوان زكات مىپردازيد و تنها رضاى خدا را مىطلبيد چنين كسانى داراى پاداش مضاعفند » ( * ( وَما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّه وَما آتَيْتُمْ مِنْ زَكاةٍ تُرِيدُونَ وَجْه اللَّه فَأُولئِكَ هُمُ الْمُضْعِفُونَ ) * ) .\r\nمفهوم جمله دوم يعنى دادن زكات و انفاق كردن در راه خدا كه موجب اجر و پاداش فراوان مىباشد روشن است ، ولى در مورد جمله اول با توجه به اينكه ربا در اصل به معنى افزايش است ، تفسيرهاى گوناگونى گفته‌اند .\r\nنخستين تفسير كه از همه روشنتر و با مفهوم آيه سازگارتر ، و هماهنگ با رواياتى است كه از اهل بيت ع رسيده ، اين است كه منظور هدايايى است كه بعضى از افراد براى ديگران - مخصوصا صاحبان مال و ثروت - مىبرند ، به اين منظور كه پاداشى بيشتر و بهتر از آنها دريافت دارند .\r\nبديهى است در اين گونه هدايا نه استحقاق طرف در نظر گرفته مىشود ، و نه شايستگيها و اولويتها ، بلكه تمام توجه به اين است كه اين هديه به جايى داده شود كه بتواند مبلغ بيشترى را صيد كند ! ، و طبيعى است اينچنين هدايا كه جنبه اخلاص در آن نيست از نظر اخلاقى و معنوى فاقد ارزش مىباشد .\r\nبنا بر اين مراد از ربا ، در اين آيه همان « هديه و عطيه » است و منظور از جمله « * ( لِيَرْبُوَا فِي أَمْوالِ النَّاسِ ) * » گرفتن پاداش بيشتر از مردم است .\r\nبدون شك گرفتن چنين پاداشى حرام نيست ، چون شرط و قراردادى در كار نبوده ، ولى فاقد ارزش معنوى و اخلاقى است ، و لذا در روايات متعددى كه از امام صادق ع در منابع معروف حديث آمده است از آن به « رباى حلال » تعبير\r\n","description":"","footnote":"","page_name":" 444 ","page_number":444},
  {"content":"\r\nشده است ، در مقابل « رباى حرام » كه در آن شرط و قراردادى گذارده مىشود .\r\nدر حديثى كه در كتاب « تهذيب الاحكام » از امام صادق ع در تفسير آيه فوق نقل شده چنين مىخوانيم :\r\nهو هديتك الى الرجل تطلب منه الثواب افضل منها فذلك ربى يؤكل :\r\n« منظور هديه اى است كه به ديگرى مىپردازى و هدفت اين است كه بيشتر از آن پاداش دهد اين رباى حلال است » .\r\nدر حديث ديگرى از همان امام ع مىخوانيم :\r\nالربا ربائان احدهما حلال ، و الآخر حرام فاما الحلال فهو ان يقرض الرجل اخاه قرضا يريد ان يزيده و يعوضه باكثر مما ياخذه بلا شرط بينهما ، فان اعطاه اكثر مما اخذه على غير شرط بينهما فهو مباح له و ليس له عند اللَّه ثواب فيما اقرضه ، و هو قوله * ( فَلا يَرْبُوا عِنْدَ اللَّه ) * ، و اما الحرام فالرجل يقرض قرضا و يشترط ان يرد اكثر مما اخذه فهذا هو الحرام :\r\n« ربا بر دو گونه است : يكى حلال و ديگرى حرام ، اما رباى حلال آن است كه انسان به برادر مسلمانش قرضى دهد به اين اميد كه او به هنگام باز پس دادن چيزى بر آن بيفزايد بىآنكه شرطى در ميان اين دو باشد ، در اين صورت اگر شخص وام گيرنده چيزى بيشتر به او بدهد - بى آنكه شرط كرده باشد - اين افزايش براى او حلال است ، ولى ثوابى از قرض دادن خود نخواهد برد ، و اين همان است كه قرآن در جمله » * ( فَلا يَرْبُوا عِنْدَ اللَّه ) * « بيان كرده ، اما رباى حرام آن است كه انسان قرضى به ديگرى بدهد و شرط كند كه بيش از آنچه وام گرفته به او باز پس گرداند اين رباى حرام است » ( 1 ) .\r\nتفسير ديگرى كه براى آيه ذكر كرده‌اند اين است كه منظور رباى حرام است و در حقيقت طبق اين تفسير ، قرآن مىخواهد ربا را با انفاقهاى خالصانه مقايسه كند و بگويد ربا گرچه ظاهرا افزايش مال است ، اما نزد پروردگار افزايش\r\n\r\n","description":"","footnote":"\r\n( 1 ) تفسير نور الثقلين ج 4 صفحه 191 .\r\n","page_name":" 445 ","page_number":445},
  {"content":"\r\nنيست ، افزايش واقعى در انفاق فى سبيل اللَّه است .\r\nو بر اين اساس ، آيه را مقدمه اى مىدانند بر مساله تحريم ربا كه نخست قبل از هجرت پيامبر ص به صورت يك اندرز اخلاقى بيان شد ، و بعد از هجرت در سه سوره ديگر قرآن ( سوره بقره و آل عمران و نساء ) تحريم آن به صورت تدريجى پياده گشت ( و ما نيز بر همين اساس در جلد دوم تفسير نمونه صفحه 270 اشاره اى داشتيم ) .\r\nالبته ميان اين دو معنى تضادى نيست ، و مىتوان آيه را به معنى وسيعى تفسير كرد كه هم « رباى حلال » و هم « رباى حرام » در آن جمع باشد و هر دو در برابر انفاق فى سبيل اللَّه قرار گيرد ، اما تعبيرات آيه با تفسير اول سازگارتر است .\r\nزيرا ظاهر آيه اين است كه در اينجا عملى انجام شده كه ثوابى ندارد و مباح است چون مىگويد : اين كار در نزد خدا افزايشى نمىآورد ، و اين تناسب با رباى حلال دارد كه نه ثواب دارد و نه گناهى ، ولى چيزى نيست كه موجب خشم و غضب پروردگار گردد ، و گفتيم روايات اسلامى نيز ناظر به آن است .\r\nذكر اين نكته نيز لازم است كه « مضعفون » كه صيغه اسم فاعل است در اينجا به معنى مضاعف كننده نيست ، بلكه به معنى صاحب پاداش مضاعف است ، زيرا اسم فاعل در لغت عرب گاه به معنى صاحب چيزى مىآيد مانند « موسر » يعنى « صاحب مال فراوان » .\r\nاين موضوع را نيز نبايد از نظر دور داشت كه « ضعف » و « مضاعف » در لغت عرب به معنى دو چندان نيست ، بلكه دو برابر و چندين برابر را شامل مىشود و حد اقل در مورد آيه ، ده برابر است ( چنان كه قرآن مىگويد : مَنْ جاءَ بِالْحَسَنَةِ فَلَه عَشْرُ أَمْثالِها - انعام - 160 ) .\r\nو در مورد قرض به هيجده برابر مىرسد ، چنان كه در حديثى از امام صادق ع مىخوانيم :\r\nعلى باب الجنة مكتوب القرض بثمانية عشر و الصدقة بعشر :\r\n","description":"","footnote":"","page_name":" 446 ","page_number":446},
  {"content":"\r\n« بر در بهشت نوشته شده است كه پاداش قرض هيجده برابر و صدقه ده برابر است » ( 1 ) .\r\nو در مورد انفاق فى سبيل اللَّه گاه به هفتصد برابر و بيشتر مىرسد چنان كه در آيه 261 سوره بقره آمده است .\r\nدر آخرين آيه مورد بحث بار ديگر به مساله مبدء و معاد كه موضوع اساسى در بسيارى از آيات اين سوره بود باز مىگردد ، و خدا را با چهار وصف ، توصيف مىكند تا هم اشاره اى به توحيد و مبارزه با شرك باشد ، و هم دليلى بر معاد ، مىفرمايد : « خداوند همان كسى است كه شما را آفريد ، سپس روزى داد ، بعد مىميراند و بعد زنده مىكند » ( * ( اللَّه الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ ) * ) .\r\n« آيا هيچيك از شريكانى كه شما براى خدا ساخته‌ايد توانايى بر چيزى از اين كارها دارد » ؟ ( * ( هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ ) * ) .\r\n« منزه است خدا ، و برتر است از آنچه آنها شريك براى او قرار مىدهند » ( * ( سُبْحانَه وَتَعالى عَمَّا يُشْرِكُونَ ) * ) .\r\nمسلم است هيچيك از مشركان ، معتقد نبودند كه آفرينش به وسيله بتها صورت گرفته ، يا اينكه روزى آنها به دست بتها است ، و يا پايان عمرشان ، چرا كه آنها اين معبودان ساختگى را واسطه ميان خود و خدا و شفيعانى مىپنداشتند نه خالق آسمان و زمين و روزى دهنده ، بنا بر اين پاسخ اين سؤالات منفى است و استفهام ، استفهام انكارى مىباشد .\r\nمطلب ديگرى كه در اينجا مورد سؤال قرار مىگيرد اين است كه آنها معمولا معتقد به حيات بعد از مرگ نبودند ، چگونه قرآن در آخرين توصيف\r\n\r\n","description":"","footnote":"\r\n( 1 ) نور الثقلين جلد 4 صفحه 190 .\r\n","page_name":" 447 ","page_number":447},
  {"content":"\r\nپروردگار روى آن تكيه مىكند ؟ .\r\nاين تعبير ممكن است به خاطر آن باشد كه مساله معاد و حيات پس از مرگ - همانگونه كه در بحثهاى معاد گفته‌ايم - جنبه فطرى دارد ، و قرآن در اينجا نه بر معتقدات آنها كه بر فطرت آنها تكيه مىكند .\r\nبعلاوه گاه مىشود كه يك گوينده توانا هنگامى كه با كسى روبرو مىشود كه مطلبى را منكر است آن را همراه با حقايق ديگرى كه مورد قبول او است ذكر مىكند و قاطعانه روى آن تكيه مىنمايد تا اثر خود را ببخشد ، و او را از مركب انكار پائين آورد .\r\nاز همه اينها گذشته ميان قدرت خدا بر زندگى نخستين ، و زندگى بعد از مرگ رابطه ناگسستنى است ، و با توجه به اين رابطه منطقى هر دو در يك عبارت آمده است .\r\nبه هر حال قرآن مىگويد وقتى تمام اين امور ( خلقت و روزى و مرگ و حيات ) به دست او است عبادت و پرستش هم بايد منحصر به او باشد ، و با جمله * ( سُبْحانَه وَتَعالى عَمَّا يُشْرِكُونَ ) * اين حقيقت را بازگو مىكند كه آنها مقام پروردگار را فوق العاده پائين آوردند كه در كنار بتها و معبودان ساختگى قرار مىدهند .\r\n","description":"","footnote":"","page_name":" 448 ","page_number":448},
  {"content":"\r\n\r\n[ سوره الروم ‹ 30 › : آيات 41 تا 45 
  ]\r\nظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ ‹ 41 › قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ كانَ أَكْثَرُهُمْ مُشْرِكِينَ ‹ 42 › فَأَقِمْ وَجْهَكَ لِلدِّينِ الْقَيِّمِ مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه يَوْمَئِذٍ يَصَّدَّعُونَ ‹ 43 › مَنْ كَفَرَ فَعَلَيْه كُفْرُه وَمَنْ عَمِلَ صالِحاً فَلأَنْفُسِهِمْ يَمْهَدُونَ ‹ 44 › لِيَجْزِيَ الَّذِينَ آمَنُوا وَعَمِلُوا الصَّالِحاتِ مِنْ فَضْلِه إِنَّه لا يُحِبُّ الْكافِرِينَ ‹ 45 ›\r\n","description":"","footnote":"","page_name":" 449 ","page_number":449},
  {"content":"\r\n\r\nترجمه :\r\n41 - فساد در خشكى و دريا به خاطر كارهايى كه مردم انجام داده‌اند آشكار شده ، خدا مىخواهد نتيجه بعضى از اعمال آنها را به آنها بچشاند شايد ( به سوى حق ) بازگردند .\r\n42 - بگو در زمين سير كنيد و بنگريد عاقبت كسانى كه قبل از شما بودند چگونه بود ؟ بيشتر آنها مشرك بودند .\r\n43 - روى خود را به سوى آئين مستقيم و پايدار كن ، پيش از آنكه روزى فرا رسد كه هيچكس قدرت ندارد آن را از خدا بازگرداند ، در آن روز مردم به گروه هايى تقسيم مىشوند .\r\n44 - هر كس كافر شود كفرش بر زيان خود او است و آنها كه عمل صالح انجام دهند ( پاداش الهى را ) به سود خودشان آماده مىسازند .\r\n45 - اين براى آنست كه خداوند كسانى را كه ايمان آورده و عمل صالح انجام داده‌اند از فضلش پاداش دهد ، او كافران را دوست ندارد .\r\n\r\nتفسير : سرچشمه فساد ، اعمال خود مردم است !\r\nدر آيات گذشته ، سخن از شرك در ميان بود و مىدانيم ريشه اصلى تمام مفاسد فراموش كردن اصل توحيد و روى آوردن به شرك است ، لذا در آيات مورد بحث نخست سخن از ظهور فساد در زمين به خاطر اعمال مردم به ميان آورده ، مىگويد : « فساد در خشكى و دريا به خاطر كارهايى كه مردم انجام داده‌اند آشكار شده » ( * ( ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ ) * ) .\r\n« خدا مىخواهد عكس العمل كارهاى مردم را به آنها نشان دهد و نتيجه بعضى از اعمالى را كه انجام داده‌اند به آنها بچشاند ، شايد بيدار شوند ، و به سوى حق بازگردند » ! ( * ( لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ ) * ) .\r\nآيه فوق معنى وسيع و گسترده اى را پيرامون ارتباط « فساد » و « گناه »\r\n","description":"","footnote":"","page_name":" 450 ","page_number":450},
  {"content":"\r\nبا يكديگر بيان مىكند كه نه مخصوص سرزمين مكه و حجاز است ، و نه عصر و زمان پيامبر ص بلكه به اصطلاح از قبيل قضيه حقيقيه است كه پيوند « محمول » و « موضوع » را بيان مىكند ، به عبارت ديگر هر جا فسادى ظاهر شود بازتاب اعمال مردم است ، و در ضمن يك هدف تربيتى دارد ، تا مردم طعم تلخ نتيجه اعمالشان را بچشند ، شايد به خود آيند .\r\nبعضى مىگويند : اين آيه ناظر به آن قحطى و خشكسالى مىباشد كه به خاطر نفرين پيامبر ص دامان مشركان مكه را گرفت ، باران قطع شد ، بيابانها خشكيد و خشكيده تر شد ، و حتى استفاده از صيد دريا ( درياى احمر ) براى آنها مشكل گشت .\r\nبه فرض كه اين سخن از نظر تاريخى صحيح باشد تنها بيان يك مصداق است و معنى آيه را در مساله ارتباط فساد و گناه هرگز محدود نمىكند ، نه محدود به آن زمان و مكان و نه محدود به خشكسالى و كمى باران .\r\nاز آنچه در بالا گفتيم به خوبى روشن مىشود بسيارى از تفسيرهاى محدود و موضعى كه از بعضى از مفسران ذيل اين آيه نقل شده به هيچوجه قابل قبول نيست ، مثل اينكه مراد از فساد در خشكيها ، قتل هابيل به دست قابيل است ، و منظور از فساد در دريا غصب كشتىها در عصر موسى و خضر است .\r\nيا اينكه منظور از فساد دريا و صحرا زمامداران فاسدى هستند كه همه اين مناطق را به فساد مىكشند .\r\nالبته ممكن است يكى از مصداقهاى فساد اين چنين افراد بوده باشند كه بر اثر دنياپرستى و مجامله و تن در دادن مردم به ذلت ، بر سر آنها مسلط مىشوند اما مسلما تمام مفهوم آيه اين نيست .\r\nجمعى از مفسران نيز در معنى « فساد بحر » به گفتگو نشسته‌اند :\r\nبعضى گفته‌اند : بحر به معنى شهرهايى است كه در كنار دريا است ، و بعضى\r\n","description":"","footnote":"","page_name":" 451 ","page_number":451},
  {"content":"\r\nگفته‌اند بحر به معنى مناطق حاصلخيز و پر باغ و زراعت است .\r\nما دليلى بر اين گونه تكلفات نمىبينيم ، چرا كه « بحر » معنى معروفى دارد كه همان دريا است و فساد در آن ، ممكن است به صورت كمبود مواهب دريايى و يا ناامنىها و جنگهايى كه در درياها به وقوع مىپيوست باشد .\r\nدر حديثى از امام صادق ع مىخوانيم :\r\nحيات دواب البحر بالمطر فاذا كف المطر ظهر الفساد فى البحر و البر ، و ذلك اذا كثرت الذنوب و المعاصى :\r\n« زندگى موجودات دريا به وسيله باران است هنگامى كه باران نبارد هم خشكىها به فساد كشيده مىشود ، و هم دريا ، و اين هنگامى است كه گناهان فزونى گيرد » ! ( 1 ) .\r\nالبته آنچه در اين روايت آمده بيان يك مصداق روشن از فساد است ، و نيز آنچه در رابطه با نزول باران و حيات حيوانات دريايى در اين حديث ذكر شده مساله اى است كه دقيقا به تجربه رسيده كه هر وقت باران كمتر ببارد ماهى در دريا كم خواهد شد ، و حتى از بعضى از ساحلنشينان شنيديم كه مىگفتند : « فايده باران براى دريا بيش از فايده آن براى صحرا است » ! در زمينه رابطه فساد بر و بحر با گناهان مردم تحليلهاى ديگرى داريم كه به خواست خدا در بحث نكات خواهد آمد .\r\nدر آيه بعد براى اينكه مردم شواهد زنده اى را در مساله ظهور فساد در زمين به خاطر گناه انسانها با چشم خود بينند ، دستور « سير در ارض » را مىدهد و به پيامبر ص مىفرمايد : « بگو شما در روى زمين به گردش پردازيد ، حال امتهاى پيشين را جستجو كنيد ، و اعمال و سرنوشت آنها را مورد بررسى قرار دهيد ببينيد عاقبت كسانى كه قبل از شما بودند به كجا رسيد » ؟ ! ( * ( قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ ) * ) .\r\n\r\n","description":"","footnote":"\r\n( 1 ) تفسير قمى طبق نقل تفسير الميزان جلد 16 صفحه 210 .\r\n","page_name":" 452 ","page_number":452},
  {"content":"\r\nقصرها و كاخهاى ويران شده آنها را بنگريد ، خزائن به تاراج رفته آنها را تماشا كنيد ، جمعيت نيرومند پراكنده آنها را مشاهده نمائيد ، و سرانجام قبرهاى درهم شكسته و استخوانهاى پوسيده آنها را بنگريد .\r\nببينيد سرانجام ظلم و ستم و گناه و شرك آنها چه شد ؟\r\nببينيد اگر آنها آشيانه مرغان را سوزاندند ، چگونه خانه اين صيادان نيز به ويرانى كشيده شد ؟\r\nآرى « اكثر آنها مشرك بودند » ( * ( كانَ أَكْثَرُهُمْ مُشْرِكِينَ ) * ) .\r\nو شرك ام الفساد و مايه تباهى آنها شد .\r\nجالب توجه اينكه هنگامى كه در آيات قبل سخن از نعمتهاى خدا بود ، نخست آفرينش و خلقت انسان را مطرح كرد ، سپس روزى دادن به او را ( * ( اللَّه الَّذِي خَلَقَكُمْ ثُمَّ رَزَقَكُمْ ) * ) ولى در آيات مورد بحث هنگامى كه سخن از مجازات الهى مىگويد : نخست اشاره به زوال نعمتها بر اثر گناه مىكند ، سپس نابودى و هلاكت بر اثر شرك ، چرا كه به هنگام بخشش ، اول موهبت خلقت است و بعد روزى ، و به هنگام باز پس گرفتن ، نخست زوال نعمت است و بعد هلاكت .\r\nتعبير به « * ( أَكْثَرُهُمْ مُشْرِكِينَ ) * » با توجه به اينكه اين سوره مكى است و مسلمانان آن روز در اقليت قرار داشتند ، شايد اشاره به اين است كه از انبوه مشركان نهراسيد كه خداوند گروه‌هاى عظيمى از اين قبيل افراد را در گذشته هلاك و نابود كرده است ، و هم هشدارى است براى اين طغيانگران كه سير در ارض كنند و پايان كار پيشينيان هم مسلك خود را با چشم ببينند .\r\nو از آنجا كه پند گرفتن و بيدار شدن ، و سپس بازگشتن به سوى خدا ، هميشه مفيد و مؤثر نيست ، در آيه بعد روى سخن را به پيامبر ص كرده چنين مىگويد :\r\n« صورت خود را به سوى دين و آئين مستقيم و پا بر جا ( آئين توحيد خالص ) قرار\r\n","description":"","footnote":"","page_name":" 453 ","page_number":453},
  {"content":"\r\nده ، پيش از آنكه روزى فرا رسد كه هيچكس قدرت ندارد آن روز را از خدا بازگرداند و برنامه الهى را تعطيل كند ، و در آن روز مردم گروه گروه مىشوند و صفوف از هم جدا مىگردد « گروهى در بهشت و گروهى در دوزخ ( * ( فَأَقِمْ وَجْهَكَ لِلدِّينِ الْقَيِّمِ مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه يَوْمَئِذٍ يَصَّدَّعُونَ ) * ) ( 1 ) .\r\nتوصيف دين به « قيم » با توجه به اينكه « قيم » به معنى ثابت و برپادارنده است در حقيقت اشاره به دليل اين توجه مستمر به دين است ، يعنى چون آئين اسلام آئينى است ثابت و مستقيم ، و برپادارنده نظام زندگى مادى و معنوى مردم ، هرگز از آن منحرف مشو .\r\nو اينكه خطاب را متوجه پيامبر ص مىكند ، براى اين است كه ديگران حساب كار خويش را برسند .\r\nتعبير به « يصدعون » از ماده « صدع » در اصل به معنى شكستن و شكافتن ظرف است ، ولى تدريجا به معنى هر گونه پراكندگى و تفرق به كار رفته است ، و در اينجا اشاره به جدايى صفوف بهشتيان و دوزخيان مىباشد كه هر يك از اين دو صف نيز به صفوفى تقسيم مىشوند ، به تناسب سلسله مراتب درجات بهشتى ، و دركات دوزخى .\r\n\r\n","description":"","footnote":"\r\n( 1 ) كلمه « مرد » در جمله « لا * ( مَرَدَّ لَه مِنَ اللَّه ) * » مصدر ميمى است و در اينجا مصدر به معنى اسم فاعل به كار رفته ، بنا بر اين معنى چنين مىشود لا راد له من اللَّه و ضمير « له » به « يوم » برمىگردد و مفهوم جمله رويهمرفته چنين است : هيچكس نمىتواند آن روز را از خداوند بازگرداند ، يعنى جلو دادرسى و كيفر و پاداش خدا را با تعطيل كردن آن روز بگيرد ، خلاصه اينكه نه خداوند از وعده خود تخلف مىكند تا آن روز را باز مىگرداند ، و نه غير او قدرت چنين كارى را دارد پس وقوع آن روز حتمى است ( دقت كنيد ) .\r\n","page_name":" 454 ","page_number":454},
  {"content":"\r\nآيه بعد در حقيقت شرحى است براى اين جدايى صفوف در قيامت ، مىفرمايد :\r\n« هر كسى كافر شد كفرش بر زيان خود او است » و وبالش دامنگير او ( * ( مَنْ كَفَرَ فَعَلَيْه كُفْرُه ) * ) .\r\n« و اما آنها كه عمل صالحى انجام دادند ( پاداش الهى را ) به سود خودشان آماده و مهيا مىسازند » ( * ( وَمَنْ عَمِلَ صالِحاً فَلأَنْفُسِهِمْ يَمْهَدُونَ ) * ) .\r\n« يمهدون » از ماده « مهد » ( بر وزن عهد ) - همانگونه كه راغب در مفردات گفته - در اصل به معنى گاهواره يا محلى است كه براى كودك آماده مىكنند ، سپس « مهد » و « مهاد » به معنى وسيعترى يعنى هر مكان مهيا و آماده اى ( كه نهايت آرامش و آسايش در آن است ) گفته شده است ، انتخاب اين تعبير براى بهشتيان و مؤمنان صالح نيز از همين نظر است .\r\nخلاصه اينكه گمان نكنيد ايمان و كفر و اعمال زشت و زيباى شما براى خدا اثرى دارد ، اين شما هستيد كه از آن شاد و خشنود ، يا ناراحت و غمگين مىشويد .\r\nجالب اينكه : در مورد كفار با همان جمله * ( مَنْ كَفَرَ فَعَلَيْه كُفْرُه ) * قناعت كرده ولى در مورد مؤمنان در آيه بعد توضيح مىدهد كه نه تنها اعمال خود را در آنجا مىبينند ، بلكه خدا مواهب بيشترى كه شايسته فضل و كرم او است به آنها مىبخشد مىگويد : « هدف اين است كه خداوند كسانى را كه ايمان آورده ، و عمل صالح انجام داده‌اند از فضلش پاداش دهد » ( * ( لِيَجْزِيَ الَّذِينَ آمَنُوا وَعَمِلُوا الصَّالِحاتِ مِنْ فَضْلِه ) * ) .\r\nمسلما اين فضل الهى شامل حال كافران نمىشود ، « چرا كه خدا كافران را دوست ندارد » ( * ( إِنَّه لا يُحِبُّ الْكافِرِينَ ) * ) .\r\nبديهى است كه با آنها نيز بر طبق عدالت رفتار مىكند و بيش از استحقاقشان\r\n","description":"","footnote":"","page_name":" 455 ","page_number":455},
  {"content":"\r\nمجازات نخواهد كرد ، ولى فضل و موهبتى نيز نصيبشان نخواهد شد .\r\n\r\nنكته‌ها :\r\n\r\n1 - رابطه « گناه » و « فساد » !\r\nبدون شك هر كار خلافى در وضع « جامعه » ، و از طريق آن در وضع « افراد » اثر مىگذارد ، و موجب نوعى فساد در سازمان اجتماعى مىشود ، گناه و كار خلاف و قانونشكنى همانند يك غذاى ناسالم و مسموم است كه در سازمان بدن انسان چه بخواهيم و چه نخواهيم تاثير نامطلوب خواهد گذارد ، و انسان گرفتار واكنش طبيعى آن مىشود .\r\n« دروغ » سلب اعتماد مىكند .\r\n« خيانت در امانت » روابط اجتماعى را بر هم مىزند .\r\n« ظلم » هميشه منشا ظلم ديگرى است .\r\n« سوء استفاده از آزادى » به ديكتاتورى مىانجامد ، و ديكتاتورى به انفجار .\r\n« ترك حقوق محرومان » كينه و عداوت مىآفريند ، و تراكم كينه‌ها و عداوتها اساس جامعه را متزلزل مىسازد .\r\nخلاصه اينكه : هر كار نادرست چه در مقياس محدود و چه گسترده ، عكس العمل نامطلوبى دارد و يكى از تفسيرهاى آيه * ( ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ ) * همين است ( اين رابطه طبيعى « گناه » و « فساد » است ) .\r\nولى از روايات اسلامى استفاده مىشود كه بسيارى از گناهان علاوه بر اينها ، يك سلسله آثار شوم با خود همراه مىآورند كه ارتباط و پيوندشان با آن آثار لا اقل از نظر طبيعى ناشناخته است .\r\nمثلا در روايات آمده است « قطع رحم » عمر را كوتاه ، و « خوردن مال حرام » قلب را تاريك ، و شيوع زنا سبب فناى انسانها مىشود و روزى را كم\r\n","description":"","footnote":"","page_name":" 456 ","page_number":456},
  {"content":"\r\nمىكند و . . . ( 1 ) .\r\nحتى در روايتى از امام صادق ع مىخوانيم :\r\nمن يموت بالذنوب اكثر ممن يموت بالاجال :\r\n« آنها كه بوسيله گناه از دنيا مىروند بيش از كسانى هستند كه به مرگ طبيعى مىميرند » ( 2 ) .\r\nنظير همين معنى به تعبير ديگرى در قرآن مجيد آمده است آنجا كه مىفرمايد :\r\nوَ لَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ : « اگر آنها كه در شهرها و آباديها زندگى مىكنند ايمان بياورند و تقوى پيشه كنند ، بركات آسمانها و زمين را به روى آنها مىگشائيم ، ولى آيات ما را تكذيب كردند ، ما نيز آنها را به مجازات اعمالشان گرفتيم » ! ( اعراف - 96 ) .\r\nبه اين ترتيب « فساد » در آيه مورد بحث ، اعم از مفاسد اجتماعى و بلاها و سلب بركات است .\r\nنكته قابل توجه ديگر اينكه : از آيه فوق ضمنا استفاده مىشود كه يكى از فلسفه‌هاى آفات و بلاها ، تاثير تربيتى آنها روى انسانها است ، آنها بايد واكنش اعمال خود را ببينند ، تا از خواب غفلت بيدار شوند و به سوى پاكى و تقوى باز گردند .\r\nنمىگوئيم همه شرور و آفات از اين قبيل است ولى مىگوئيم حد اقل بخشى از آنها داراى چنين فلسفه اى است ، و البته فلسفه‌هاى ديگرى نيز دارد كه در جاى\r\n\r\n","description":"","footnote":"\r\n( 1 ) در حديثى از پيامبر ( ص ) مىخوانيم : « زنا شش عقوبت دارد : سه عقوبت در دنيا ، و سه عقوبت در آخرت ، و اما در دنيا نورانيت را از انسان سلب مىكند ، و مرگ زودرس مىآورد ، و روزى را قطع مىنمايد ، و اما در آخرت باعث سختگيرى در حساب و خشم پروردگار و خلود در آتش است » ( سفينة البحار ماده زنى ) .\r\n( 2 ) سفينة البحار ( ماده ذنب ) .\r\n","page_name":" 457 ","page_number":457},
  {"content":"\r\nخود از آن بحث كرده‌ايم ( 1 ) .\r\n\r\n2 - فلسفه سير در ارض\r\nمساله گردش در زمين ( سير در ارض ) شش بار در قرآن مجيد در سوره‌هاى آل عمران ، انعام ، نحل ، نمل ، عنكبوت ، و روم آمده ، كه يك بار از آنها به منظور مطالعه اسرار آفرينش ( عنكبوت - 20 ) و پنج بار ديگر به منظور عبرت گرفتن از عواقب دردناك و شوم اقوام ظالم و جبار و ستمگر و آلوده است .\r\nقرآن براى مسائل عينى و حسى كه آثار آن كاملا قابل لمس است در امور تربيتى اهميت خاصى قائل است ، مخصوصا به مسلمانان دستور مىدهد كه از محيط محدود زندگى خود در آيند و به سير و سياحت اين جهان پهناور بپردازند ، در اعمال و رفتار اقوام ديگر و پايان كار آنها بينديشند ، و از اين رهگذر اندوخته پر ارزشى از آگاهى و عبرت فراهم سازند .\r\nقدرتهاى شيطانى در دنياى امروز براى گسترش دامنه استثمار خود در سراسر جهان تمام كشورها و سرزمينها و اقوام مختلف را بررسى كرده و طرز فرهنگ و نقاط قوت و ضعف و صنايع مادى آنها را به خوبى برآورد كرده‌اند .\r\nقرآن مىگويد : بجاى اين جباران شما سير در ارض كنيد و به جاى تصميمهاى شيطانى آنها درسهاى رحمانى بياموزيد .\r\nعبرت گرفتن از زندگى ديگران از تجربه‌هاى شخصى مهمتر و پرارزشتر است ، زيرا در اين تجربه‌ها بايد انسان زيانهايى متحمل شود تا مسائلى بياموزد ولى در عبرت گرفتن از زندگى و تجارب ديگران ، انسان بى آنكه متحمل سوخت و زيانى شود ، توشه گرانبهايى مىاندوزد .\r\nدستور قرآن در زمينه « سير در ارض » منطبق بر كاملترين شيوه هايى است\r\n\r\n","description":"","footnote":"\r\n( 1 ) آفريدگار جهان بحث آفات و بلاها .\r\n","page_name":" 458 ","page_number":458},
  {"content":"\r\nكه امروز بشر براى مطالعات خود به دست آورده ، و آن اينكه پس از فرا گرفتن مسائل در كتابها دست شاگردان را مىگيرند و به سير در ارض و مطالعه شواهد عينى آنچه خوانده‌اند مىبرند .\r\nالبته امروز يك نوع ديگرى سير در ارض تحت عنوان « جهانگردى » از طرف تمدنهاى شيطانى براى جلب مال و ثروت حرام رائج شده است كه غالبا هدفهاى انحرافى دارد ، مانند انتقال فرهنگهاى ناسالم ، عياشى ، هوسرانى ، بى بند و بارى و سرگرميهاى ناسالم ديگر ، اين همان جهانگردى ويرانگر است .\r\nاسلام طرفدار آن نوع جهانگردى است كه وسيله انتقال فرهنگهاى سالم تراكم تجربه‌ها ، آگاهى از اسرار آفرينش در جهان انسانيت و جهان طبيعت ، و گرفتن درسهاى عبرت از سرنوشت دردناك اقوام فاسد و ستمگر است .\r\nذكر اين نكته نيز بىتناسب نيست كه در اسلام نوع ديگرى از جهانگردى تحت عنوان « سياحت » مورد نهى واقع شده ، چنان كه در حديثى مىخوانيم :\r\nلا سياحة فى الاسلام :\r\n« سياحت در اسلام نيست » ( 1 ) و منظور از آن زندگى كسانى است كه براى تمام عمر يا مدتى از زندگى اجتماعى به كلى جدا مىشدند و بىآنكه فعاليتى داشته باشند در روى زمين به حركت مىپرداختند و همچون رهبانها زندگى مىكردند و سربار اجتماع بودند .\r\nبه تعبير ديگر كار آنها « رهبانيت سيار » بود در مقابل رهبانهاى ثابتى كه در ديرها منزوى بودند و از جامعه بر كنار ، و از آنجا كه اسلام با رهبانيت و انزواى اجتماعى مخالف است اين نوع « سياحت » را نيز محكوم مىكند .\r\n\r\n","description":"","footnote":"\r\n( 1 ) « مجمع البحرين » ماده « سيح » - در حديث ديگرى در همين كتاب از پيامبر گرامى اسلام آمده است كه فرمود :\r\nسياحة امتى الغزو و الجهاد :\r\n« اگر امت من مىخواهند به زندگى مادى پشت كنند چرا به جهاد نروند چرا در بيابانها بيهوده بميرند » .\r\n","page_name":" 459 ","page_number":459},
  {"content":"\r\n\r\n3 - دين قيم ( آئين پا بر جا )\r\nدر آيات فوق به پيامبر دستور داده شده كه تمام توجه خويش را به آئينى معطوف دارد كه مستقيم و ثابت و استوار است ، هيچگونه انحرافى به كجيها ندارد و هيچگونه تزلزلى در پايه‌هاى آن نيست .\r\nقابل توجه اينكه در آيات ديگر قرآن مجيد تعبيرات ديگرى در باره دين آمده است :\r\nدر آيه 105 سوره يونس توصيف به « حنيف » ( دينى كه از هر گونه انحراف بر كنار است ) .\r\nدر آيه ‹ 3 سوره زمر ) توصيف به « خالص » ( أَلا لِلَّه الدِّينُ الْخالِصُ ) .\r\nدر آيه 52 سوره نحل توصيف به « واصب » آئينى كه غير قابل تغيير و خالى از فنا و زوال است ( وَلَه الدِّينُ واصِباً ) .\r\nو در آيه 78 سوره حج اسلام را به عنوان آئينى كه خالى از هر گونه سختگيرى است توصيف كرده ( وَما جَعَلَ عَلَيْكُمْ فِي الدِّينِ مِنْ حَرَجٍ ) .\r\nو نظير اينها .\r\nهر يك از اين امور يكى از ابعاد آئين اسلام را تشكيل مىدهد كه در عين حال لازم و ملزوم يكديگرند ، آرى اين چنين دينى را بايد انتخاب كرد ، و در راه شناختش كوشيد ، و در حفظش تا پاى جان ايستاد .\r\n\r\n4 - بازگشتى در قيامت نيست\r\nدر آيات فوق در باره قيامت خوانديم * ( يَوْمٌ لا مَرَدَّ لَه مِنَ اللَّه ) * : « روزى است كه هيچكس نمىتواند آن را از خدا بازدارد و از وقوع آن جلوگيرى كند » و يا راهى براى بازگشت به سوى دنيا بگشايد .\r\nشبيه اين تعبير در آيات ديگر قرآن نيز به چشم مىخورد ، از جمله در آيه\r\n","description":"","footnote":"","page_name":" 460 ","page_number":460},
  {"content":"\r\n44 سوره شورى مىخوانيم كه وقتى ظالمان عذاب دردناك الهى را مىبينند مىگويند :\r\nهَلْ إِلى مَرَدٍّ مِنْ سَبِيلٍ : « آيا راهى به سوى بازگشت هست » ؟\r\nو در آيه 47 سوره شورى نيز قيامت به عنوان « يَوْمٌ لا مَرَدَّ لَه مِنَ اللَّه » توصيف شده است .\r\nحقيقت اين است كه عالم هستى داراى مراحلى است كه هرگز بازگشت از مرحله بعد به قبل در آن ممكن نيست ، و اين يك سنت تخلف ناپذير پروردگار است .\r\nآيا هرگز طفل - خواه كامل متولد شده باشد يا ناقص - ممكن است به عالم جنين بازگردد ؟ آيا ميوه اى كه از درخت جدا شده - خواه رسيده خواه نارس - امكان دارد بار ديگر به شاخه‌ها بپيوندد ؟\r\nانتقال انسان از اين جهان به جهان ديگر نيز همين گونه است يعنى هيچ راهى به سوى بازگشت نيست ، و اين حقيقتى است كه پشت انسان را مىلرزاند و به انسان بيدارباش مىدهد .\r\n","description":"","footnote":"","page_name":" 461 ","page_number":461},
  {"content":"\r\n\r\n[ سوره الروم ‹ 30 › : آيات 46 تا 50 
  ]\r\nوَ مِنْ آياتِه أَنْ يُرْسِلَ الرِّياحَ مُبَشِّراتٍ وَلِيُذِيقَكُمْ مِنْ رَحْمَتِه وَلِتَجْرِيَ الْفُلْكُ بِأَمْرِه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ‹ 46 › وَلَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَانْتَقَمْنا مِنَ الَّذِينَ أَجْرَمُوا وَكانَ حَقًّا عَلَيْنا نَصْرُ الْمُؤْمِنِينَ ‹ 47 › اللَّه الَّذِي يُرْسِلُ الرِّياحَ فَتُثِيرُ سَحاباً فَيَبْسُطُه فِي السَّماءِ كَيْفَ يَشاءُ وَيَجْعَلُه كِسَفاً فَتَرَى الْوَدْقَ يَخْرُجُ مِنْ خِلالِه فَإِذا أَصابَ بِه مَنْ يَشاءُ مِنْ عِبادِه إِذا هُمْ يَسْتَبْشِرُونَ ‹ 48 › وَإِنْ كانُوا مِنْ قَبْلِ أَنْ يُنَزَّلَ عَلَيْهِمْ مِنْ قَبْلِه لَمُبْلِسِينَ ‹ 49 › فَانْظُرْ إِلى آثارِ رَحْمَتِ اللَّه كَيْفَ يُحْيِ الأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَهُوَ عَلى كُلِّ شَيْءٍ قَدِيرٌ ‹ 50 ›\r\n","description":"","footnote":"","page_name":" 462 ","page_number":462},
  {"content":"\r\n\r\nترجمه :\r\n46 - از آيات ( عظمت و قدرت ) خدا اين است كه بادها را به عنوان بشارتگرانى مىفرستد تا شما را از رحمتش بچشاند ( و سيراب كند ) و كشتيها به فرمانش حركت كنند و از فضل او بهره گيرند شايد شكرگزارى كنيد .\r\n47 - قبل از تو پيامبرانى به سوى قومشان فرستاديم ، آنها با دلائل روشن به سراغ قوم خود رفتند ( ولى هنگامى كه اندرزها سودى نداد ) از مجرمان انتقام گرفتيم ( و مؤمنان را يارى كرديم ) و همواره يارى مؤمنان حقى است بر ما .\r\n48 - خداوند همان كسى است كه بادها را مىفرستد تا ابرهايى را به حركت درآورند ، سپس آنها را در پهنه آسمان آن گونه كه بخواهد مىگستراند ، و متراكم مىسازد در اين هنگام دانه‌هاى باران را مىبينى كه از لابلاهاى آن خارج مىشوند ، هنگامى كه اين ( باران حياتبخش ) را به هر كس از بندگانش كه بخواهد مىرساند خوشحال مىشوند .\r\n49 - هر چند پيش از آنكه بر آنان نازل شود مايوس بودند .\r\n50 - به آثار رحمت الهى بنگر كه چگونه زمين را بعد از مردنش زنده مىكند ، آن كس ( كه زمين مرده را زنده كرد ) زنده كننده مردگان در قيامت است و او بر همه چيز تواناست .\r\n\r\nتفسير : به آثار رحمت الهى بنگر !\r\nگفتيم در اين سوره ، بخش قابل ملاحظه اى از دلائل توحيد و نشانه هاى\r\n","description":"","footnote":"","page_name":" 463 ","page_number":463},
  {"content":"\r\nپروردگار در هفت آيه بيان شده كه هر كدام با جمله « * ( وَمِنْ آياتِه ) * » آغاز مىشود شش قسمت آن را قبلا به صورت پى در پى خوانديم ، و نخستين آيه مورد بحث هفتمين و آخرين آنها مىباشد .\r\nو از آنجا كه در آيه قبل سخن از ايمان و عمل صالح بود ، بيان دلائل توحيدى تاكيدى نيز بر آن مىباشد .\r\nمىفرمايد : « از آيات عظمت و قدرت خدا اين است كه بادها را به عنوان بشارتگرانى مىفرستد » ( * ( وَمِنْ آياتِه أَنْ يُرْسِلَ الرِّياحَ مُبَشِّراتٍ ) * ) .\r\nآنها در پيشاپيش باران حركت مىكنند ، قطعات پراكنده ابر را با خود برداشته به هم مىپيوندند ، و به سوى سرزمينهاى خشك و تشنه مىبرند ، صفحه آسمان را مىپوشانند و با دگرگون ساختن درجه حرارت جو ، ابرها را آماده ريزش باران مىكنند .\r\nممكن است اهميت قدوم اين بشارتگران براى شهرنشينان متنعم چندان روشن نباشد ، اما بيابانگردان تشنه كامى كه نياز به قطراتى از باران دارند ، همين كه بادها به حركت در مىآيند ، و ابرها را همراه خود جابجا مىكنند ، و از لابلاى نسيم ، عطر مخصوص بارانى كه بر گياهان در نقطه ديگرى باريده ، به مشامشان مىرسد ، برق اميد در دلهايشان جستن مىكند .\r\nگرچه در آيات قرآن ، بيشتر روى بشارتگرى باد ، نسبت به نزول باران تكيه شده ، اما كلمه « مبشرات » را نمىتوان در آن محدود ساخت ، چرا كه بادها بشارتهاى فراوان ديگرى نيز با خود دارد .\r\nبادها ، گرما و سرماى هوا را تعديل مىكنند .\r\nبادها ، عفونتها را در فضاى بزرگ مستهلك كرده ، و هوا را تصفيه مىكنند .\r\nبادها از فشار حرارت خورشيد ، روى برگها و گياهان مىكاهند و جلو آفتاب سوختگى را مىگيرند .\r\n","description":"","footnote":"","page_name":" 464 ","page_number":464},
  {"content":"\r\nبادها اكسيژن توليد شده بوسيله برگهاى درختان را براى انسانها به ارمغان مىآورند و گاز كربن توليد شده بوسيله بازدم انسان را براى گياهان هديه مىبرند .\r\nبادها بسيارى از گياهان را تلقيح مىكنند ، و نطفه‌هاى نر و ماده را در جهان نباتات به هم پيوند مىدهند .\r\nبادها وسيله اى براى حركت آسيابها و عاملى براى تصفيه خرمنها هستند .\r\nبادها بذرها را از نقاطى كه در آن بذر فراوان موجود است حركت مىدهند و همچون باغبانى دلسوز در سرتاسر بيابان مىگسترانند .\r\nو بادها كشتيهاى بادبانى را با مسافران و بار زياد به نقاط مختلف مىبرند و حتى امروز كه وسائل ماشينى جانشين نيروى باد شده باز هم وزش بادهاى مخالف يا موافق در پيشرفت يا كندى كار كشتىها بسيار مؤثر است .\r\nآرى آنها بشارت دهندگانى هستند در جهات مختلف .\r\nلذا در دنباله آيه مىخوانيم : « خدا مىخواهد بدين سبب شما را از رحمت خود بچشاند ، كشتىها به فرمانش حركت كنند ، و شما از فضل و رحمت او بهره گيريد ، شايد شكرگزارى كنيد » ( * ( وَلِيُذِيقَكُمْ مِنْ رَحْمَتِه وَلِتَجْرِيَ الْفُلْكُ بِأَمْرِه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ) * ) .\r\nآرى بادها هم وسيله توليد نعمتهاى فراوان در زمينه كشاورزى و دامدارى هستند ، و هم وسيله حمل و نقل ، و سرانجام سبب رونق امر تجارت كه با جمله « * ( لِيُذِيقَكُمْ مِنْ رَحْمَتِه ) * » به اولى اشاره شده ، و با جمله « * ( لِتَجْرِيَ الْفُلْكُ بِأَمْرِه ) * » به دوم ، و با جمله « * ( لِتَبْتَغُوا مِنْ فَضْلِه ) * » به سومى .\r\nجالب اينكه همه اين « بركات » مولود « حركت » است ، حركتى در ذرات هوا در محيط مجاور زمين ! اما هيچ نعمتى تا از انسان سلب نشود ، قدر آن معلوم نخواهد شد ، اين\r\n","description":"","footnote":"","page_name":" 465 ","page_number":465},
  {"content":"\r\nبادها و نسيمها نيز تا متوقف نشوند ، انسان نمىداند چه بلائى بر سر او مىآيد ، توقف هوا ، زندگى را در بهترين باغها همچون زندگى در سياه چالهاى زندان مىكند ، و اگر نسيمى در سلولهاى زندانهاى انفرادى بوزد آن را همچون فضاى باز مىكند ، و اصولا يكى از عوامل شكنجه در زندانها همان توقف هواى آنها است .\r\nحتى در سطح اوقيانوسها اگر بادها متوقف شود و امواج خاموش گردد ، زندگى جانداران درياها بر اثر كمبود اكسيژن هوا به مخاطره خواهد افتاد ، و دريا تبديل به مرداب و باتلاق متعفن وحشتناكى خواهد شد .\r\nفخر رازى مىگويد : جمله « و * ( لِيُذِيقَكُمْ مِنْ رَحْمَتِه ) * » ( تا شما را از رحمت خود بچشاند ) با توجه به اينكه چشانيدن در مورد « شىء قليل » گفته مىشود ، اشاره به اين است كه تمام دنيا و نعمت دنيا رحمت اندكى بيش نيست ، و رحمت واسعه الهى مخصوص جهان ديگر است .\r\nدر آيه بعد سخن از فرستادن پيامبران الهى است ، در حالى كه آيه بعد از آن بار ديگر به نعمت وزش بادها برمىگردد ، ممكن است قرار گرفتن اين آيه در ميان دو آيه كه درباره نعمت وجود بادها سخن مىگويد جنبه معترضه داشته باشد - چنان كه بعضى از مفسران گفته‌اند :\r\nو ممكن است ذكر مساله نبوت در كنار اين بحثها براى تكميل مسائل مربوط به مبدأ و معاد باشد كه مكرر در اين سوره به آن اشاره شده است - چنان كه بعضى ديگر گفته‌اند .\r\nو نيز ممكن است هشدارى باشد به همه كسانى كه در اينهمه نعمتها بهره مىگيرند و كفران مىكنند .\r\nبه هر حال چنين مىگويد : « ما قبل از تو پيامبرانى به سوى قومشان فرستاديم »\r\n","description":"","footnote":"","page_name":" 466 ","page_number":466},
  {"content":"\r\n( لَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ ) .\r\n« آنها دلائل روشن و آشكار از معجزات و منطق عقل براى اين اقوام آوردند » ( اؤُهُمْ بِالْبَيِّناتِ ) .\r\nگروهى ايمان آوردند ، و گروهى به مخالفت برخاستند « اما هنگامى كه اندرزها و هشدارها سودى ندارد ما از مجرمان انتقام گرفتيم » ! ( نْتَقَمْنا مِنَ الَّذِينَ أَجْرَمُوا ) .\r\nو مؤمنان را يارى كرديم « همواره اين حق بر ما بوده است كه مؤمنان را يارى كنيم » ( كانَ حَقًّا عَلَيْنا نَصْرُ الْمُؤْمِنِينَ ) .\r\nتعبير به « كان » كه نشانه ريشه دار بودن اين سنت است و تعبير به « حق » و بعد از آن تعبير به « علينا » كه آن نيز بيانگر حق است تاكيدهاى پى در پى در اين زمينه محسوب مىشود ، و مقدم داشتن حقا علينا بر « نصر المؤمنين » كه دليل بر حصر است تاكيد ديگرى مىباشد ، و مجموعا چنين معنى مىدهد كه به طور مسلم ما يارى كردن مؤمنان را بر عهده گرفته‌ايم ، و بدون نياز به يارى ديگرى ما اين وعده خود را عملى خواهيم ساخت .\r\nاين جمله ضمنا مايه تسلى و دلدارى براى مسلمانانى است كه در آن روز در مكه تحت فشار شديد دشمنانى قرار داشتند كه از نظر عده و عده افزون بودند .\r\nاصولا همين كه دشمنان خدا غرق آلودگى و گناه هستند خود يكى از عوامل پيروزى و يارى مؤمنان است ، چرا كه همين گناه سرانجام ريشه آنها را مىزند ، وسائل نابوديشان را با دست خودشان فراهم مىسازد ، و انتقام الهى را به سراغ آنها مىفرستد .\r\nآيه بعد بار ديگر به توضيح نعمت وزش بادها پرداخته ، چنين مىگويد « خداوند همان كسى است كه بادها را مىفرستد تا ابرهايى را به حركت در آورند »\r\n","description":"","footnote":"","page_name":" 467 ","page_number":467},
  {"content":"\r\n( * ( اللَّه الَّذِي يُرْسِلُ الرِّياحَ فَتُثِيرُ سَحاباً ) * ) .\r\n« سپس ابرها را در پهنه آسمان آن گونه كه بخواهد مىگستراند » ( * ( فَيَبْسُطُه فِي السَّماءِ كَيْفَ يَشاءُ ) * ) .\r\n« و آنها را به صورت قطعاتى در آورده ، متراكم و بر هم سوار مىكند » ( * ( وَيَجْعَلُه كِسَفاً ) * ) ( 1 ) .\r\n« اينجا است كه دانه‌هاى باران را مىبينى كه از لابلاى آنها خارج مىشوند » ( * ( فَتَرَى الْوَدْقَ يَخْرُجُ مِنْ خِلالِه ) * ) ( 2 ) .\r\nآرى يكى از نقشهاى مهم هنگام نزول باران بر عهده بادها گذاشته شده است آنها هستند كه قطعات ابر را از سوى درياها به سوى زمينهاى خشك و تشنه حمل مىكنند ، و همانها هستند كه ماموريت گستردن ابرها را بر صفحه آسمان ، و سپس متراكم ساختن آنها ، و بعد از آن خنك كردن محيط ابرها و آماده نمودن براى بارانزايى بر عهده دارند .\r\nبادها همچون چوپان آگاه و پر تجربه اى هستند كه گله گوسفندان را به موقع از اطراف بيابان جمع مىكند و در مسيرهاى معينى حركت مىدهد ، سپس آنها را براى دوشيدن شير آماده مىسازد ! جمله « * ( فَتَرَى الْوَدْقَ يَخْرُجُ مِنْ خِلالِه ) * » ( دانه‌هاى باران و ذرات كوچك آن را مىبينى كه از لابلاى ابرها خارج مىشوند ) ممكن است اشاره به اين باشد كه غلظت ابرها و شدت وزش بادها در حدى نيست كه مانع خروج قطره هاى\r\n\r\n","description":"","footnote":"\r\n( 1 ) « كسف » جمع « كسفه » ( بر وزن حجله ) به معنى « قطعه » مىباشد و در اينجا ظاهرا اشاره به قطعاتى است از ابر كه روى يكديگر متراكم مىشوند و آن را غلظت و شدت مىبخشد ، و اين به هنگامى است كه ابرها آماده براى نزول باران مىشود .\r\n( 2 ) « ودق » ( بر وزن حلق ) گاه به ذرات كوچك آب غبارمانندى گفته مىشود كه به هنگام نزول باران در آسمان پخش مىشود و به قطره‌هاى پراكنده باران نيز اطلاق مىگردد .\r\n","page_name":" 468 ","page_number":468},
  {"content":"\r\nكوچك باران از ابر و نزول آن بر زمين شود ، بلكه اين ذرات كوچك على رغم طوفان و ابرى كه صحنه آسمان را پوشانده ، راه خود را از لابلاى آنها به سوى زمين پيدا مىكنند ، و نرم نرم بر زمينهاى تشنه پاشيده مىشوند تا به خوبى آنها را سيراب كنند و در عين حال ويرانى به بار نياورند .\r\nباد و طوفانى كه گاه درختان عظيم را از جا مىكند و صخره‌ها را به حركت در مىآورد ، به قطره كوچك و لطيف باران اجازه مىدهد كه از لابلاى آن بگذرد و بر زمين قرار گيرد .\r\nاين نكته نيز قابل توجه است كه قطعه قطعه بودن ابرها هر چند در يك روز ابرى كه ابر تمام صفحه آسمان را پوشانيده براى ما چندان محسوس نيست اما به هنگامى كه با هواپيما از لابلاى ابرها عبور مىكنيم يا بر فراز آن قرار مىگيريم كاملا روشن و نمايان است .\r\nدر پايان آيه مىافزايد : « هنگامى كه اين باران حياتبخش را به هر كس از بندگانش بخواهد برساند ، آنها خوشحال و مسرور مىشوند » ( * ( فَإِذا أَصابَ بِه مَنْ يَشاءُ مِنْ عِبادِه إِذا هُمْ يَسْتَبْشِرُونَ ) * ) .\r\n« هر چند پيش از آنكه بر آنان نازل شود ، نوميد و مايوس بودند » ( * ( وَإِنْ كانُوا مِنْ قَبْلِ أَنْ يُنَزَّلَ عَلَيْهِمْ مِنْ قَبْلِه لَمُبْلِسِينَ ) * ) ( 1 ) .\r\nاين ياس و آن بشارت را كسانى به خوبى درك مىكنند كه همچون عربهاى بيابانگرد حيات و زندگيشان پيوند بسيار نزديكى با همين قطره‌هاى باران دارد .\r\nآنها در حالى كه گاه نااميدى و ياس ، سايه شوم و سنگينى بر جان و روحشان افكنده و آثار تشنگى و عطش در وجود آنها و دامها و زمين مزروعيشان آشكار گشته ناگهان بادهايى كه پيشقراولان نزول باران است به حركت در مىآيد ، بادهايى\r\n\r\n","description":"","footnote":"\r\n( 1 ) « ملبس » از ماده « ابلاس » به معنى ياس و نوميدى است .\r\n","page_name":" 469 ","page_number":469},
  {"content":"\r\nكه آنها بوى باران از لابلايش به مشام مىرسد .\r\nچند لحظه مىگذرد ، ابرها در آسمان گسترده مىشوند ، غليظتر و فشرده تر مىگردند ، و سپس باران شروع مىشود ، گودالها از آب زلال پر مىشود ، جويهاى كوچك و بزرگ از اين مائده آسمانى لبريز مىگردد ، زندگى و حيات در زمينهاى خشك و هم در اعماق دل اين بيابانگردان جوانه مىزند ، برق اميد در دلهاشان مىدرخشد و ابرهاى تاريك ياس و نوميدى كنار مىرود .\r\nتكرار كلمه « قبل » در آيه ظاهرا براى تاكيد است ، مىگويد : چند لحظه قبل از باران - آرى چند لحظه قبل از آن - چهره‌ها عبوس ، و قيافه‌ها در هم بود ، اما ناگهان باران مىبارد و لبخند شادى بر لبها نقش مىبندد ، چه موجود ضعيفى است انسان و چه خداى مهربانى است او .\r\nدر فارسى نيز گاهى زمان را براى تاكيد تكرار مىكنيم ، مىگوئيم تا ديروز - بله تا همين ديروز - فلانى با من دوست بود ، ولى الان شديدا دشمن شده و هدف از اين تكرار تاكيد بر تغيير حالات انسان است .\r\nدر آخرين آيه مورد بحث ، روى سخن را به پيامبر اسلام ص كرده ، مىگويد : « به آثار رحمت الهى بنگر كه چگونه زمين را بعد از مردنش زنده مىكند ( * ( فَانْظُرْ إِلى آثارِ رَحْمَتِ اللَّه كَيْفَ يُحْيِ الأَرْضَ بَعْدَ مَوْتِها ) * ) .\r\nتكيه روى جمله « فانظر » ( بنگر ) اشاره به اين است كه آن قدر آثار رحمت الهى در احياى زمينهاى مرده بوسيله نزول باران آشكار است كه با يك نگاه كردن بدون نياز به جستجوگرى بر هر انسان ظاهر مىشود .\r\nتعبير به « رحمت الهى » در مورد باران ، اشاره به آثار پر بركت آن از جهات مختلف است .\r\nباران ، زمينهاى خشك را آبيارى و بذر گياهان را پرورش مىدهد .\r\n","description":"","footnote":"","page_name":" 470 ","page_number":470},
  {"content":"\r\nباران به درختان ، زندگى و حيات نوين مىبخشد .\r\nباران گرد و غبار هوا را فرو مىنشاند و محيط زيست انسان را سالم و پاك مىكند .\r\nباران گياهان را شستشو داده به آنها طراوت مىبخشد .\r\nباران هوا را مرطوب و ملايم ، و براى انسان قابل استنشاق مىكند .\r\nباران به زمين فرو مىرود و بعد از چندى به صورت قناتها و چشمه‌ها ظاهر مىشود .\r\nباران ، نهرها و سيلابهايى به راه مىاندازد كه بعد از مهار شدن در پشت سدها توليد برق و نور و روشنايى و حركت مىكنند .\r\nو بالآخره باران ، هواى گرم و سرد را هر دو تعديل مىكند ، از گرمى مىكاهد و سردى را قابل تحمل مىكند .\r\nتعبير به « رحمت » در مورد باران در آيات ديگر قرآن نيز منعكس است :\r\nاز جمله در آيه 48 سوره فرقان ، و 63 سوره نمل .\r\nو نيز در آيه 28 سوره شورى مىخوانيم : وَهُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا وَيَنْشُرُ رَحْمَتَه : « او كسى است كه باران را نازل مىكند بعد از آنكه مردم نوميد شده‌اند ، و دامنه رحمت خود را مىگستراند » .\r\nسپس با توجه به پيوندى كه مبدء و معاد در مسائل مختلف دارند در پايان آيه مىافزايد : « آن كسى كه زمين مرده را با نزول باران زنده كرد ، هم او زنده كننده مردگان در رستاخيز است ، و او بر همه چيز توانا است » ( * ( إِنَّ ذلِكَ لَمُحْيِ الْمَوْتى وَهُوَ عَلى كُلِّ شَيْءٍ قَدِيرٌ ) * ) .\r\nتعبير به « محيى » به صورت اسم فاعل به جاى فعل مضارع ، مخصوصا با لام تاكيد دليل بر نهايت تاكيد است .\r\nبارها در آيات قرآن ديده‌ايم كه اين كتاب آسمانى براى اثبات مساله معاد\r\n","description":"","footnote":"","page_name":" 471 ","page_number":471},
  {"content":"\r\nزنده شدن زمين مرده را بعد از نزول باران به عنوان گواه انتخاب مىكند .\r\nدر سوره ق آيه 11 نيز بعد از ذكر حيات زمينهاى مرده ، مىفرمايد : كَذلِكَ الْخُرُوجُ : « رستاخيز نيز چنين است » .\r\nشبيه همين تعبير در آيه 9 سوره فاطر نيز آمده است كه مىفرمايد كَذلِكَ النُّشُورُ ( اين گونه است نشور در قيامت ) .\r\nدر واقع قانون حيات و مرگ همه جا شبيه يكديگر است : كسى كه با چند قطره باران زمين مرده را زنده مىكند و شور و جنبش و حركت در آن مىآفريند و اين كار همه سال و گاه همه روز تكرار مىشود ، اين توانايى را دارد كه انسانها را نيز بعد از مرگ زنده كند ، همه جا مرگ به دست او است و حيات نيز به فرمان او .\r\nدرست است كه ظاهرا زمين مرده زنده نمىشود ، بلكه بذرهاى گياهان كه در دل زمين مىباشد پرورش مىيابد ، ولى مىدانيم اين بذرهاى كوچك ، مقدار عظيمى از اجزاء زمين را در پيكر خود جذب كرده و موجودات مرده اى را تبديل به موجودات زنده مىكند ، و حتى ذرات متلاشى شده اين گياهان نيز مجددا نيرو و قدرت براى حيات به زمين مىبخشد .\r\nدر حقيقت منكران معاد هيچ دليلى بر مدعاى خود جز استبعاد نداشتند ، و قرآن مجيد براى در هم شكستن استبعاد آنان از اين نمونه‌هاى زنده بهره مىگيرد .\r\n","description":"","footnote":"","page_name":" 472 ","page_number":472},
  {"content":"\r\n\r\n[ سوره الروم ‹ 30 › : آيات 51 تا 54 
  ]\r\nوَ لَئِنْ أَرْسَلْنا رِيحاً فَرَأَوْه مُصْفَرًّا لَظَلُّوا مِنْ بَعْدِه يَكْفُرُونَ ‹ 51 › فَإِنَّكَ لا تُسْمِعُ الْمَوْتى وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ ‹ 52 › وَما أَنْتَ بِهادِ الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ ‹ 53 › اللَّه الَّذِي خَلَقَكُمْ مِنْ ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَشَيْبَةً يَخْلُقُ ما يَشاءُ وَهُوَ الْعَلِيمُ الْقَدِيرُ ‹ 54 ›\r\n\r\nترجمه :\r\n51 - و اگر ما بادى بفرستيم ( داغ و سوزان ) و بر اثر آن زراعت و باغ خود را زرد و پژمرده ببينند ، راه كفران پيش مىگيرند .\r\n52 - تو نمىتوانى صداى خود را به گوش مردگان برسانى ، و نه سخنت را به گوش كران هنگامى كه روى مىگردانند .\r\n53 - و ( نيز ) نمىتوانى نابينايان را از گمراهيشان هدايت كنى ، تو تنها سخنت را به گوش\r\n","description":"","footnote":"","page_name":" 473 ","page_number":473},
  {"content":"\r\nكسانى مىرسانى كه ايمان به آيات ما مىآورند و در برابر حق تسليمند .\r\n54 - خدا همان كسى است كه شما را آفريد در حالى كه ضعيف بوديد سپس بعد از اين ضعف و ناتوانى قوت بخشيد ، و باز بعد از قوت ضعف و پيرى قرار داد ، او هر چه بخواهد مىآفريند ، و اوست عالم و قادر .\r\n\r\nتفسير : مردگان و كران سخن تو را نمىشنوند !\r\nاز آنجا كه در آيات گذشته ، سخن از بادهاى پر بركتى در ميان بود كه پيشقراولان بارانهاى رحمتزا هستند ، در نخستين آيه مورد بحث ، اشاره به بادهاى زيانبار كرده مىگويد : « و اگر ما بادى بفرستيم ( بادى داغ و سوزان يا سرد و خشك و يا توأم با سموم ) و به دنبال آن ، زراعت و باغ خود را زرد و پژمرده ببينند راه كفران را پيش مىگيرند ، و به اين راه هم چنان ادامه مىدهند » ( * ( وَلَئِنْ أَرْسَلْنا رِيحاً فَرَأَوْه مُصْفَرًّا لَظَلُّوا مِنْ بَعْدِه يَكْفُرُونَ ) * ) .\r\nآنها افراد ضعيف و كمظرفيتى هستند و آن چنانند كه قبل از آمدن باران مايوس و بعد از نزول آن ، بسيار شادند ، و اگر روزى باد سمومى بوزد و زندگى آنان موقتا گرفتار مشكلاتى گردد ، فريادشان بلند مىشود و زبان به كفر مىگشايند .\r\nبه عكس مؤمنان راستين كه از نعمت خدا شادند و شكرگزار و در مصائب و مشكلات صبورند و شكيبا ، دگرگونيهاى زندگى مادى هرگز در ايمان آنها ، كمترين خللى وارد نمىكند ، و همچون كوردلان ضعيف الايمان با وزش يك باد مؤمن و با وزش باد ديگر كافر نمىشوند .\r\nكلمه « مصفرا » از ماده « صفرة » ( بر وزن سفره ) به معنى رنگ زرد است ، و به اعتقاد اكثر مفسران ، ضمير « رأوه » به گياهان و درختان بازمىگردد كه بر اثر وزش بادهاى مضر ، زرد و پژمرده مىشوند .\r\nبعضى نيز احتمال داده‌اند كه ضمير به ابرها برگردد ، زيرا ابرهاى زرد\r\n","description":"","footnote":"","page_name":" 474 ","page_number":474},
  {"content":"\r\nرنگ طبعا ابرهاى نازكى هستند ، معمولا باران ندارند بخلاف ابرهاى سياه و انبوه كه مولد بارانند .\r\nبعضى نيز مرجع ضمير را « باد » مىدانند ، زيرا بادهاى معمولى بىرنگند و بادهاى سموم آتشزا كه احيانا گرد و غبار بيابان را با خود حمل مىكنند ، زرد و تيره‌اند .\r\nاحتمال چهارمى نيز وجود دارد كه « مصفر » به معنى خالى است ، زيرا همانگونه كه « راغب » در « مفردات » گفته است : ظرف خالى از محتوا و شكم خالى از غذا و يا رگهايى كه از خون خالى شده است ، صفر ( بر وزن سفر ) ناميده مىشود ، بنا بر اين تعبير فوق در اينجا اشاره به بادهايى است كه از باران خالى است .\r\n( در اين صورت ضمير « رأوه » به ريح بازمىگردد ) ( دقت كنيد ) .\r\nولى تفسير اول از همه مشهورتر مىباشد .\r\nاين نكته نيز قابل توجه است كه در اينجا بادهاى مفيد و بارانزا به صورت صيغه جمع آمده ( رياح ) اما در مورد بادهاى زيانبار صيغه مفرد ( ريح ) اشاره به اينكه اغلب بادها مفيدند و باد سموم ، جنبه استثنايى دارد كه گاه در يك ماه و يا يك سال ، يك بار مىوزد ، اما وزشهاى مفيد در تمام روزها و شبها در جريانند .\r\nيا اشاره به اين است كه بادهاى مفيد در صورتى اثر خود را مىبخشند كه پى در پى در آيند ، در حالى كه وزشهاى زيانبار گاهى در يك مرتبه نيز ، اثر سوء خود را مىگذارند .\r\nآخرين نكته اى كه ذكر آن را در ذيل اين آيه ضرورى مىدانيم تفاوت يستبشرون ( خوشحال مىشوند ) كه در مورد وزشهاى مفيد در آيات گذشته آمده با جمله * ( لَظَلُّوا مِنْ بَعْدِه يَكْفُرُونَ ) * ( بعد از آن به كفر خود ادامه مىدهند ) كه در اين آيه آمده مىباشد .\r\n","description":"","footnote":"","page_name":" 475 ","page_number":475},
  {"content":"\r\nاين تفاوت نشان مىدهد كه آنان آن همه نعمتهاى بزرگ و پى در پى خدا را مىبينند و خوشحال مىشوند ، اما اگر براى يك بار و يك روز ، مصيبتى فرا برسد ، چنان داد و فرياد مىكشند و به سوى كفر مىروند كه گويى از آن دستبردار نيستند .\r\nدرست همانند كسانى كه يك عمر سالم هستند و زبان به شكر باز نمىكنند اما يك شب كه در آتش تب مىسوزند ، آنچه كفر و ناسزا است مىگويند . و چنين است حال افراد بى دانش و ضعيف الايمان .\r\nدر اين زمينه در ذيل آيه 35 همين سوره ، و آيه 9 و 10 سوره هود ، و آيه 11 سوره حج بحثهاى ديگرى داشته‌ايم .\r\nدر دو آيه بعد به تناسب بحثى كه در آيه فوق آمد ، مردم را به چهار گروه تقسيم مىكند :\r\nگروه مردگان ، يعنى آنها كه هيچ حقيقتى را درك نمىكنند هر چند ظاهرا زنده‌اند .\r\nو گروه ناشنوايان كه آمادگى براى شنيدن سخن حق ندارند .\r\nو گروهى كه از ديدن چهره حق محرومند .\r\nو سرانجام گروه مؤمنان راستين كه دلهايى دانا ، و گوشهايى شنوا ، و چشمهايى بينا دارند .\r\nنخست مىگويد : « تو نمىتوانى سخنان حق خود را به گوش مردگان برسانى » و اندرزهاى تو در دل آنان كه دلمرده‌اند اثر ندارد ( * ( فَإِنَّكَ لا تُسْمِعُ الْمَوْتى ) * ) .\r\nو نيز « تو نمىتوانى سخنت را به گوش كران برسانى مخصوصا هنگامى كه روى مىگردانند و پشت مىكنند » ( * ( وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ ) * ) .\r\n","description":"","footnote":"","page_name":" 476 ","page_number":476},
  {"content":"\r\nو همچنين « تو نمىتوانى نابينايان را از گمراهيشان هدايت كنى » ( * ( وَما أَنْتَ بِهادِ الْعُمْيِ عَنْ ضَلالَتِهِمْ ) * ) .\r\n« تنها سخنان حقت را مىتوانى به گوش كسانى برسانى كه به آيات ما ايمان مىآورند و در برابر حق تسليمند » ( * ( إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ ) * ) .\r\nهمانگونه كه قبلا هم گفته‌ايم قرآن غير از « حيات » و « مرگ » مادى و جسمانى و همچنين « شنوايى » و « بينايى » ظاهرى ، نوع برترى از حيات و مرگ و ديد و شنود ، قائل است كه ريشه اصلى سعادت يا بدبختى انسان در آن است .\r\nارزيابى آن از اين مسائل ، ارزيابى مادى و فيزيكى نيست ، بلكه ارزيابى معنوى و انسانى است .\r\nشرط اول براى درك حقيقت داشتن قلبى آماده و پذيرا ، و چشمى بينا و گوشى شنوا است ، و گرنه هر گاه تمام انبياء و اولياء جمع شوند و همه آيات الهى را به گوش كسى كه حس تشخيص و درك حقيقت را بر اثر كثرت گناه و لجاجت و عناد از دست داده ، بخوانند ، در او اثر نخواهد كرد ! و اگر در قرآن تنها اشاره به دو قسمت از حواس ظاهر ، به اضافه درك باطن شده است ، به خاطر آنست كه اكثريت قريب به اتفاق معلومات انسان ، يا از طريق اين دو حاسه ( چشم و گوش ) و يا وجدانيات و تحليل عقل به دست مىآيد .\r\nو جالب اينكه سه مرحله اى كه در آيات بالا آمده ، سه مرحله مختلف از انحراف و عدم درك حقيقت مىباشد كه از شديد شروع شده و به خفيف پايان مىيابد .\r\nمرحله اول دلمردگى است كه از آن تعبير به « موتى » ( مردگان ) كرده\r\n","description":"","footnote":"","page_name":" 477 ","page_number":477},
  {"content":"\r\nكه هيچ راهى براى امكان نفوذ در آنها نيست .\r\nمرحله دوم ، مرحله ناشنوايى است ، مخصوصا ناشنوايانى كه پشت كرده و در حال فرار كردن هستند كه حتى فريادهاى شديدى كه به هنگام نزديك بودن ممكن است در آنها اثر كند ، در اينجا بى اثر مىشود .\r\nالبته اين گروه مانند مردگان نيستند ، گاهى ممكن است با علامت و اشاره مطلبى را به آنها حالى كرد ، ولى مىدانيم بسيارى از حقايق را با ايماء و اشاره نمىتوان تفهيم نمود ، مخصوصا در آن هنگام كه روىگردانند و دور شوند .\r\nمرحله سوم نابينايى است ، البته زندگى كردن با نابينا به مراتب آسانتر از زندگى با كران و يا مردگان است ، اينها لا اقل گوش شنوا دارند و بسيارى از مفاهيم را مىتوان براى آنها بيان كرد ، « ولى شنيدن كى بود مانند ديدن » .\r\nاز اين گذشته تنها تبيين مسائل كافى نيست ، به فرض كه به نابينا گفته شود از سمت راست يا از سمت چپ حركت كن ، عمل كردن به اين دستور كار آسانى نيست و گاه با مختصر اشتباه در اندازه گيرى در پرتگاه سقوط مىكند ! در بحث مشروحى كه ذيل آيات 80 و 81 سوره نمل داشتيم ، ضمن تحليلى در باره حقيقت حيات و مرگ در قرآن ، ايراد سستى را از سوى جمعى از وهابيين مطرح كرديم كه آنها براى نفى توسل به پيامبر و امامان ، از آيات مورد بحث و مانند آن كمك مىگيرند و مىگويند : مردگان ( حتى پيامبر ! ) مطلقا چيزى نمىفهمند .\r\nولى در آنجا ثابت كرديم كه انسان - مخصوصا پيشوايان بزرگ و شهداء - بعد از مرگ يك نوع حيات برزخى دارند و مدارك زيادى از قرآن و احاديث به آن گواهى مىدهد ، و در اين حيات برزخى درك و ديدى وسيعتر از حيات دنيوى دارند ( براى توضيح بيشتر به جلد 15 ذيل آياتى كه در بالا اشاره كرديم مراجعه فرمائيد ) .\r\n","description":"","footnote":"","page_name":" 478 ","page_number":478},
  {"content":"\r\nو در اينجا اين جمله را بايد بيفزائيم كه همه مسلمانان همواره در نمازهاى خود به هنگام تشهد پيامبر گرامى اسلام ص را مخاطب ساخته و با جمله السلام عليك ايها النبى و رحمة اللَّه و بركاته بر او سلام مىفرستند ، و مىدانيم تخاطب حقيقى - نه مجازى - حتما با كسى است كه مىشنود و درك مىكند ، بنا بر اين سلام بر پيامبر به صورت خطاب از راه دور و نزديك ، دليل بر آنست كه روح مقدسش همه اين سلامها را مىشنود ، و دليلى ندارد كه ما اين خطابها را حمل بر مجاز كنيم .\r\nدر آخرين آيه مورد بحث به يكى ديگر از دلائل توحيد كه دليل فقر و غنا است اشاره مىكند و بحثهايى را كه در سرتاسر اين سوره ، پيرامون توحيد آمده تكميل مىنمايد مىگويد : « خداوند همان كسى است كه شما را در حالى كه ضعيف و ناتوان بوديد آفريد ، سپس بعد از اين ضعف و ناتوانى ، قوت و قدرت بخشيد و دوران جوانى و شكوفايى نيروها آمد ، و بعد از آن بار ديگر ضعف و پيرى را جانشين قوت كرد » ( * ( اللَّه الَّذِي خَلَقَكُمْ مِنْ ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَشَيْبَةً ) * ) .\r\nآرى « او است كه هر چه را بخواهد مىآفريند و او است عالم و قادر » ( * ( يَخْلُقُ ما يَشاءُ وَهُوَ الْعَلِيمُ الْقَدِيرُ ) * ) .\r\nدر آغاز آن چنان ضعيف و ناتوان بوديد كه حتى قدرت نداشتيد مگسى را از خود دور كنيد يا آب دهان خويش را نگه داريد ، اين از نظر جسمانى ، و از نظر فكرى به مصداق لا تعلمون شيئا « هيچ چيز نمىدانستيد » حتى پدر و مادر مهربانى را كه دائما مراقب شما بودند نمىشناختيد .\r\nولى كمكم داراى رشد و قدرت شديد ، اندامى نيرومند و فكرى قوى و عقلى توانا و دركى وسيع پيدا كرديد .\r\nو با اين حال نمىتوانستيد اين قدرت را نگاه داريد و درست همانند انسانى\r\n","description":"","footnote":"","page_name":" 479 ","page_number":479},
  {"content":"\r\nكه از دامنه كوه بلندى به فراز قله رسيده از طرف ديگر سراشيبى را شروع كرديد ، و باز به قعر دره ضعف و ناتوانى جسمى و روحى رسيديد .\r\nاين دگرگونىها و فراز و نشيبها ، بهترين دليل براى اين حقيقت است كه نه آن قوت از شما بود ، و نه آن ضعف ، بلكه هر دو از ناحيه ديگرى بود ، و اين خود نشانه آنست كه چرخ وجود شما را ديگرى مىگرداند ، و هر چه داريد عارضى است .\r\nاين همانست كه امير مؤمنان على ع در گفتار نورانيش به آن اشاره كرده مىفرمايد :\r\nعرفت اللَّه سبحانه بفسخ الغرائم و حل العقود و نقض الهمم :\r\n« من خدا را در فسخ تصميمهاى محكم و گشودن گره‌ها و نقض اراده‌هاى قوى و ناكام ماندن آن شناختم » ( 1 ) من از اين دگرگونيها فهميدم كه قدرت اصلى دست ديگرى است ، و ما از خود چيزى نداريم جز آنچه او به ما مىبخشد .\r\nجالب اينكه در مورد ضعف دوم كه براى انسان پيش مىآيد ، كلمه « شيبة » ( پيرى ) را نيز اضافه مىكند ، ولى در ضعف اول ، نامى از « كودكى » نمىبرد .\r\nاين تعبير ممكن است اشاره به آن باشد كه ضعف پيرى دردناكتر است ، زيرا اولا رو به سوى مرگ و فنا دارد ، بر عكس ضعف كودكى ، و ثانيا توقعى كه از پيران سالخورده و با تجربه دارند هرگز از كودكان نيست ، در حالى كه گاه ضعف و ناتوانى آنها يكسان است و اين بسيار عبرتانگيز مىباشد .\r\nاين مرحله است كه قدرتمندان ياغى و سركش را به زانو در مىآورد و به ضعف و زبونى و بيچارگى مىكشاند .\r\nآخرين جمله آيه كه اشاره به علم و قدرت خدا است ، هم بشارت است و هم انذار كه خدا از همه اعمال و نيات شما آگاه است و نيز توانايى بر پاداش و كيفر شما دارد .\r\n\r\n","description":"","footnote":"\r\n( 1 ) نهج البلاغه كلمات قصار جمله 250 .\r\n","page_name":" 480 ","page_number":480},
  {"content":"\r\n\r\n[ سوره الروم ‹ 30 › : آيات 55 تا 60 
  ]\r\nوَ يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ ‹ 55 › وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ وَلكِنَّكُمْ كُنْتُمْ لا تَعْلَمُونَ ‹ 56 › فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَلا هُمْ يُسْتَعْتَبُونَ ‹ 57 › وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ وَلَئِنْ جِئْتَهُمْ بِآيَةٍ لَيَقُولَنَّ الَّذِينَ كَفَرُوا إِنْ أَنْتُمْ إِلَّا مُبْطِلُونَ ‹ 58 › كَذلِكَ يَطْبَعُ اللَّه عَلى قُلُوبِ الَّذِينَ لا يَعْلَمُونَ ‹ 59 ›\r\nفَاصْبِرْ إِنَّ وَعْدَ اللَّه حَقٌّ وَلا يَسْتَخِفَّنَّكَ الَّذِينَ لا يُوقِنُونَ ‹ 60 ›\r\n","description":"","footnote":"","page_name":" 481 ","page_number":481},
  {"content":"\r\n\r\nترجمه :\r\n55 - و روزى كه قيامت بر پا شود گنهكاران سوگند ياد مىكنند كه جز ساعتى ( در عالم برزخ ) درنگ نكردند ! اينچنين آنها از درك حقيقت محروم مىشدند ! 56 - كسانى كه علم و ايمان به آنها داده شده مىگويند : شما به فرمان خدا تا روز قيامت ( در عالم برزخ ) درنگ كرديد ، و اكنون روز رستاخيز است ولى شما نمىدانستيد ! 57 - آن روز عذر خواهى ظالمان سودى ندارد ، و توبه آنان پذيرفته نمىشود .\r\n58 - ما براى مردم در اين قرآن از هر گونه مثال و مطلبى بيان كرديم ، و اگر آيه اى براى آنها بياورى كافران مىگويند شما اهل باطل هستيد ( و اينها سحر و جادو است ) ! 59 - اين گونه خداوند بر دلهاى كسانى كه آگاهى ندارند مهر مىنهد ! 60 - اكنون كه چنين است صبر پيشه كن كه وعده خدا حق است ، و هرگز كسانى كه ايمان ندارند نبايد تو را خشمگين سازند ( و از جا تكان دهند ) .\r\n\r\nتفسير : آن روز كه عذر خواهى سودى ندارد !\r\nگفتيم در اين سوره ، بحثهاى مربوط به « مبدء » و « معاد » همچون تار و پود يك پارچه انسجام يافته است ، و در آيات مورد بحث به دنبال بحثهايى كه قبل از آن پيرامون مبدء و معاد بود نيز بار ديگر به مساله رستاخيز باز مىگردد و صحنه دردناك ديگرى از حال مجرمان را در آن روز مجسم مىسازد .\r\nمىگويد : « روزى كه قيامت بر پا شود ، مجرمان سوگند ياد مىكنند كه فقط ساعتى در عالم برزخ توقف داشتند » ! ( * ( وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ ) * ) .\r\nآرى « آنها در گذشته نيز اين چنين از درك حقيقت ، محروم و مصروف مىشدند » ! ( * ( كَذلِكَ كانُوا يُؤْفَكُونَ ) * ) .\r\nتعبير به « ساعة » از روز قيامت ، چنان كه سابقا هم اشاره كرده‌ايم ، يا به خاطر آنست كه قيامت در يك لحظه ناگهانى بر پا مىشود ، و يا از اين جهت است\r\n","description":"","footnote":"","page_name":" 482 ","page_number":482},
  {"content":"\r\nكه به سرعت اعمال بندگان مورد حساب قرار مىگيرد زيرا خداوند سريع الحساب است ، و مىدانيم « ساعة » در لغت عرب به معنى جزء كمى از زمان است ( 1 ) .\r\nگرچه در آيه فوق ، سخن از محل اين توقف به ميان نيامده است و لذا بعضى احتمال داده‌اند كه اشاره به توقف در دنيا باشد كه در واقع لحظه زودگذرى بيش نيست ، ولى آيه بعد دليل روشنى است بر اينكه منظور همان توقف در جهان برزخ و عالم بعد از مرگ و قبل از رستاخيز است ، زيرا جمله * ( لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ ) * پايان اين دو را به قيامت منتهى مىكند و اين جز در مورد برزخ صحيح نيست ( دقت كنيد ) .\r\nاين را نيز مىدانيم كه « برزخ » ، براى همه يكسان نمىباشد ، گروهى در عالم برزخ حيات آگاهانه اى دارند ، اما گروه ديگرى همچون افرادى هستند كه به خواب فرو مىروند و گويى در قيامت از خواب خود بيدار مىشوند و هزاران را ساعتى مىپندارند ! ( 2 ) .\r\nدر اينجا دو مطلب باقى مىماند نخست اينكه چگونه « مجرمان » ، چنين سوگند خلافى را ياد مىكنند ؟\r\nپاسخ آن روشن است ، آنها به راستى چنين مىپندارند كه دوران برزخ ، دوران بسيار كوتاهى بوده است ، چرا كه حالتى شبيه خواب داشته‌اند ، مگر اصحاب كهف كه افرادى مؤمن و صالح بودند ، بعد از بيدارى از خواب بسيار طولانى خود ، تصور نكردند كه يك روز يا بخشى از يك روز در خواب بوده‌اند ، و يا يكى از پيامبران الهى كه داستانش در سوره بقره آيه 259 آمده است بعد از آنكه از دنيا رفت و پس از يكصد سال مجددا به حيات بازگشت ، اظهار نداشت كه فاصله\r\n\r\n","description":"","footnote":"\r\n( 1 ) در اين زمينه ، بحث مشروحترى ذيل آيه 14 همين سوره روم داشتيم .\r\n( 2 ) در زمينه مباحث مربوط به « برزخ » در جلد چهاردهم ذيل آيه 100 سوره مؤمنون ، مشروحا بحث كرده‌ايم و نكته فوق نيز به طور مشروح در آنجا آمده است .\r\n","page_name":" 483 ","page_number":483},
  {"content":"\r\nميان دو زندگى يك روز يا بخشى از يك روز بوده است .\r\nچه مانعى دارد كه مجرمان با توجه به حالت خاص برزخيشان ، چنين تصورى از روى عدم آگاهى پيدا كنند ؟\r\nلذا در آيه بعد خواهد آمد كه مؤمنان آگاه ، به آنان مىگويند اشتباه كرديد ، شما تا روز قيامت در عالم برزخ توقف نموده‌ايد ، و اكنون روز رستاخيز است ! .\r\nو از اينجا مطلب دوم يعنى تفسير جمله « * ( كَذلِكَ كانُوا يُؤْفَكُونَ ) * » روشن مىشود چرا كه « افك » در اصل به معنى دگرگونى چهره واقعى و انصراف از حق است و اين گروه به خاطر وضع خاصشان در برزخ از واقعيتها به دور مانده‌اند ، و نمىتوانند مقدار توقفشان را در برزخ تشخيص دهند .\r\nبا توجه به آنچه گفتيم نيازى به بحثهاى طولانى جمعى از مفسران كه چرا مجرمان در روز قيامت عمدا دروغ مىگويند ؟ نمىبينيم ، زيرا در آيه دليلى بر دروغ عمدى آنها در اين مرحله نيست .\r\nالبته در آيات ديگر قرآن نمونه هايى از دروغ و كذب مجرمان در رستاخيز ديده مىشود كه پاسخ مشروح آن را قبلا در جلد پنجم صفحه 187 ذيل آيه 23 سوره انعام داده‌ايم ، ولى به هر حال اين بحث ، ارتباطى با موضوع بحث اين آيات ندارد .\r\nآيه بعد ، پاسخ مؤمنان آگاه را به سخنان مجرمان ناآگاهى كه از وضع برزخ و قيامت اطلاع درستى ندارند بازگو مىكند .\r\nمىفرمايد : « كسانى كه علم و ايمان به آنها داده شده مىگويند : شما به فرمان خدا تا روز قيامت در جهان برزخ درنگ كرديد ، و اكنون روز رستاخيز است ، ولى شما نمىدانستيد » ( * ( وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي\r\n","description":"","footnote":"","page_name":" 484 ","page_number":484},
  {"content":"\r\n* ( كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ وَلكِنَّكُمْ كُنْتُمْ لا تَعْلَمُونَ ) * ) .\r\nمقدم داشتن « علم » بر « ايمان » به خاطر آنست كه علم پايه ايمان است .\r\nو تعبير « * ( فِي كِتابِ اللَّه ) * » ممكن است اشاره به كتاب تكوينى باشد يا اشاره به كتب آسمانى ، و يا هر دو ، يعنى به فرمان تكوينى و تشريعى پروردگار ، مقدر بود چنان مدتى را در برزخ بمانيد و سپس در روز رستاخيز محشور شويد ( 1 ) .\r\nدر اينكه منظور از « * ( الَّذِينَ أُوتُوا الْعِلْمَ وَالإِيمانَ ) * » چه كسانى مىباشند ؟\r\nبعضى از مفسران آن را اشاره به فرشتگان الهى ، كه هم داراى علمند و هم صاحب ايمانند ، دانسته‌اند ، و جمعى ديگر اشاره به مؤمنان آگاه و معنى دوم ظاهرتر است .\r\nو اينكه در بعضى از روايات تفسير به فرزندان امير مؤمنان على ع و ائمه طاهرين ع شده است از قبيل بيان مصداقهاى روشن است ، و معنى گسترده آيه را محدود نمىكند .\r\nاين نكته نيز قابل ذكر است كه بعضى از مفسران ، گفتگوى اين دو گروه را درباره « برزخ » كه يكى آن را به مقدار ساعتى مىپندارد و ديگرى به مقدار واقعى آن آگاهى دارد ناشى از اين مىدانند كه گروه اول چون انتظار عذاب الهى را مىكشند مايلند هر چه بيشتر به تاخير افتد ، و فاصله‌ها را هر چند زياد باشد ناچيز مىشمارند ، اما گروه دوم كه انتظار بهشت و نعمتهاى جا و دانش را مىكشند\r\n\r\n","description":"","footnote":"\r\n( 1 ) در اينكه آيا در آيه فوق تقديم و تاخيرى هست يا نه در ميان دانشمندان گفتگو است ، بعضى مىگويند * ( فِي كِتابِ اللَّه ) * متعلق به جمله * ( أُوتُوا الْعِلْمَ وَالإِيمانَ ) * است ، و معنى چنين مىشود كسانى كه از كتاب خداوند آگاهى كافى و نسبت به آن ايمان دارند اين سخن را مىگويند ، ولى بعضى ديگر آن را متعلق به جمله « لبثتم » دانسته‌اند و ما نيز همين تفسير را در بالا اختيار كرديم ، چرا كه حكم به تقديم و تاخير نياز به قرينه روشنى دارد و در اينجا قرينه اى بر اين مطلب نمىبينيم .\r\n","page_name":" 485 ","page_number":485},
  {"content":"\r\nاين فاصله‌ها را بسيار زياد مىبينند ( 1 ) .\r\nبه هر حال هنگامى كه مجرمان خود را با واقعيات دردناك روز قيامت روبرو مىبينند در مقام عذر خواهى و توبه بر مىآيند ، ولى قرآن مىگويد : « در آن روز عذر خواهى ظالمان سودى ندارد و توبه آنان نيز پذيرفته نيست » ( * ( فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَلا هُمْ يُسْتَعْتَبُونَ ) * ) ( 2 ) .\r\nاين نكته قابل توجه است كه در بعضى از آيات قرآن تصريح شده كه اصلا به مجرمان اجازه عذرخواهى داده نمىشود لا يُؤْذَنُ لَهُمْ فَيَعْتَذِرُونَ ( مرسلات - 36 ) اما در اينجا مىفرمايد : عذر خواهى آنها سودمند نيست ، و ظاهرش اين است عذر خواهى مىكنند اما اثرى ندارد .\r\nالبته تضادى در ميان اين آيات نيست ، زيرا قيامت مراحل مختلفى دارد در پاره اى از مراحل اصلا اجازه عذر خواهى و حرف زدن به آنها داده نمىشود و بر دهان آنها مهر مىگذارند ، تنها دست و پا و اعضاء و جوارح و زمينى كه گناه بر آن كرده‌اند بازگو كننده اعمالشان هستند ، ولى در پاره اى ديگر از مراحل زبانشان گشوده مىشود و به عذر خواهى مىپردازند ، اما چه سود ؟\r\nيكى از اعذار آنها اين است كه گناهان خود را به گردن سردمداران كفر\r\n\r\n","description":"","footnote":"\r\n( 1 ) تفسير فخر رازى ذيل آيات مورد بحث .\r\n( 2 ) « يستعتبون » از ماده « عتب » ( بر وزن حتم ) در اصل به معنى ناراحتى درونى است و هنگامى كه به باب افعال برده شود به معنى زائل كردن اين ناراحتى است ، در « لسان العرب » تصريح شده است كه معنى باب « استفعال » آن نيز همچون باب « افعال » به معنى از ميان بردن ناراحتى باطنى كسى است ، لذا اين تعبير در موارد استرضاء يعنى رضايت طلبيدن و توبه كردن نيز به كار مىرود ، و در آيه فوق به همين معنى آمده است ، يعنى در قيامت آنها توانايى بر توبه و جلب رضايت پروردگار ندارند .\r\n","page_name":" 486 ","page_number":486},
  {"content":"\r\nو نفاق بيندازند ، به آنها مىگويند : « لَوْ لا أَنْتُمْ لَكُنَّا مُؤْمِنِينَ » : « اگر شما نبوديد ايمان مىآورديم » ( سوره سبا آيه 31 ) .\r\nولى آنها در پاسخشان مىگويند : أَ نَحْنُ صَدَدْناكُمْ عَنِ الْهُدى بَعْدَ إِذْ جاءكم « آيا ما شما را از هدايت بازداشتيم بعد از آن كه هدايت به سراغتان آمد و با چشم باز آن را مىديديد » ؟ ! ( سبا - 32 ) .\r\nو گاه در مقام عذرخواهى سعى مىكنند انحراف خود را به گردن شيطان بيندازند و او را بر وسوسه هايش ملامت كنند ، ولى ابليس به آنها پاسخ مىگويد :\r\nفَلا تَلُومُونِي وَلُومُوا أَنْفُسَكُمْ : « امروز مرا سرزنش نكنيد ، خود را سرزنش كنيد » ! ( ابراهيم - 22 ) من شما را اجبار بر كارى نكردم تنها دعوت دوستانه اى كردم شما هم پذيرفتيد ) ! .\r\nآيه بعد در حقيقت اشاره اى است به كل مطالبى كه در اين سوره بيان شد مىفرمايد : « ما براى مردم در اين قرآن از هر گونه مثالى بيان كرديم » ( وعد و وعيد ، امر و نهى ، بشارت و انذار ، آيات آفاقى و انفسى ، دلائل مبدء و معاد و اخبار غيبى ، و خلاصه از هر چيز كه در نفوس انسانها ممكن است اثر مثبت بگذارد بيانى داشتيم ) ( * ( وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ ) * ) .\r\nدر حقيقت ، قرآن بطور كلى ، و سوره روم كه اكنون در مراحل پايان آن هستيم بالخصوص مجموعه اى است از مسائل بيدار كننده براى هر قشر و گروه و براى هر طرز فكر و عقيده .\r\nمجموعه اى است از درسهاى عبرت ، مسائل اخلاقى ، برنامه‌هاى عملى ، امور اعتقادى به گونه اى كه از تمام طرق ممكن است براى نفوذ در فكر انسانها و دعوتشان به راه سعادت ، استفاده شده است .\r\nولى با اين حال گروهى هستند كه هيچيك از اين امور در قلوب تاريك\r\n","description":"","footnote":"","page_name":" 487 ","page_number":487},
  {"content":"\r\nو سياهشان اثرى نمىگذارد ، « لذا هر آيه و نشانه اى از حق ، براى آنها بياورى باز اين گروه كافران مىگويند : شما اهل باطل هستيد ، و اينها امورى است بى اساس » ! ( * ( وَلَئِنْ جِئْتَهُمْ بِآيَةٍ لَيَقُولَنَّ الَّذِينَ كَفَرُوا إِنْ أَنْتُمْ إِلَّا مُبْطِلُونَ ) * ) .\r\nتعبير به « مبطلون » تعبير جامعى است كه همه بر چسبها و نسبتهاى نارواى مشركان را در بر مىگيرد ، نسبت دروغ ، سحر ، جنون ، افسانه‌هاى خرافى و اساطير ، كه هر كدام چهره اى از چهره‌هاى باطل مىباشد در آن جمع است ، آرى آنها همواره پيامبران الهى را به يكى از اين امور باطل متهم مىساختند ، تا چند روزى مردم پاكدل را به وسيله آن اغفال كنند .\r\nمخاطب در « انتم » ( شما ) ممكن است پيامبر و مؤمنان راستين باشند ، و ممكن است همه طرفداران حق و تمام انبياء و پيشوايان الهى ، چرا كه اين دسته از كفار لجوج با كل طرفداران اين مكتب مخالف بودند .\r\nآيه بعد دليل مخالفت اين گروه را به روشنى بيان مىكند ، مىگويد :\r\nاين نفوذناپذيرى و لجاجت بى حد و حساب و دشمنى با هر حقيقت ، به خاطر آنست كه آنها حس تشخيص و درك خود را بر اثر كثرت گناه و لجاجت از دست داده‌اند ، و ابدا چيزى درك نمىكنند ، آرى « اين چنين خداوند بر دلهاى كسانى كه علم و آگاهى ندارند مهر مىنهد » ( * ( كَذلِكَ يَطْبَعُ اللَّه عَلى قُلُوبِ الَّذِينَ لا يَعْلَمُونَ ) * ) .\r\n« يطبع » از ماده « طبع » به معنى مهر نهادن است ، و اشاره به كارى است كه در سابق و امروز معمول بوده و هست كه گاهى براى اينكه چيزى دست نخورده بماند و در آن مطلقا دخل و تصرفى نشود ، در آن را محكم مىبندند ، و روى قفل يا گرهى كه به آن زده‌اند ، ماده خمير مانندى گذارده و روى آن مهر مىزنند ، بديهى است گشودن در آن جز با شكستن مهر ممكن نيست ، و اين كارى است كه به زودى افشا مىشود .\r\n","description":"","footnote":"","page_name":" 488 ","page_number":488},
  {"content":"\r\nقرآن اين تعبير گويا را به عنوان كنايه از دلهاى نفوذ ناپذير و كسانى كه و جدان و آگاهى و عقل سالم را به كلى از دست داده‌اند و اميدى به هدايتشان نيست ، به كار مىبرد .\r\nقابل توجه اينكه در آيات گذشته ، علم پايه ايمان شناخته شده ، و در اين آيه جهل پايه كفر و عدم تسليم در برابر حق آخرين آيه مورد بحث كه آخرين آيه سوره روم است ، دو دستور مهم و يك بشارت بزرگ به پيامبر گرامى اسلام ص مىدهد ، تا او را در اين مبارزه پىگير و مستمر در برابر اين لجوجان جاهل ، و بىخردان سرسخت ، به استقامت دعوت كند .\r\nنخست مىگويد : « اكنون كه چنين است در برابر همه حوادث ، همه آزارها و كارشكنيها و نسبتهاى ناروا ، شكيبايى و صبر پيشه كن » ( * ( فَاصْبِرْ ) * ) .\r\nكه شكيبايى و صبر و استقامت كليد اصلى پيروزى است .\r\nو براى اينكه پيامبر را در اين راه دلگرمتر كند مىافزايد : « وعده خدا بطور مسلم حق است » ( * ( إِنَّ وَعْدَ اللَّه حَقٌّ ) * ) .\r\nاو به تو و مؤمنان وعده پيروزى ، و خلافت در ارض ، و غلبه اسلام بر كفر ، و نور بر ظلمت ، و علم بر جهل ، داده است ، و به اين وعده ، جامه عمل مىپوشاند .\r\nكلمه « وعد » در اينجا اشاره به وعده‌هاى مكررى است كه در قرآن در مورد پيروزى مؤمنان داده شده است ، از جمله در همين سوره آيه 47 مىخوانيم كانَ حَقًّا عَلَيْنا نَصْرُ الْمُؤْمِنِينَ : « همواره يارى مؤمنان حقى بر ما بوده و هست » .\r\nو در آيه 51 سوره غافر آمده است : إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ : « ما رسولان خود و مؤمنان را در زندگى اين دنيا و در روز قيامت كه گواهان به پا مىخيزند يارى مىكنيم » .\r\n","description":"","footnote":"","page_name":" 489 ","page_number":489},
  {"content":"\r\nو نيز آيه 56 سوره مائده مىگويد : فَإِنَّ حِزْبَ اللَّه هُمُ الْغالِبُونَ : « حزب خدا پيروز است » .\r\nدومين دستور ، دستور به تسلط بر اعصاب و حفظ متانت و آرامش ، و به اصطلاح از جا در نرفتن در اين مبارزه سخت و پىگير است ، مىفرمايد : « هرگز نبايد كسانى كه ايمان ندارند تو را خشمگين و عصبانى كنند » ( * ( وَلا يَسْتَخِفَّنَّكَ الَّذِينَ لا يُوقِنُونَ ) * ) .\r\nوظيفه تو بردبارى و تحمل و حوصله هر چه بيشتر و حفظ متانتى كه شايسته يك رهبر در برابر اين گونه افراد است ، مىباشد .\r\n« لا يستخفنك » از ماده « خفت » به معنى سبكى است ، يعنى آن چنان سنگين و پا بر جا باش كه اين افراد نتوانند تو را سبك بشمرند و از جا تكان دهند ، در مسيرت استوار و محكم بايست ، چرا كه آنها يقين ندارند و تو كانون يقين و ايمانى .\r\nاين سوره با وعده پيروزى مؤمنان بر دشمنان آغاز شد ، و با وعده پيروزى نيز پايان مىگيرد ، ولى شرط اصلى آن در صبر و استقامت شمرده است .\r\nپروردگارا ! آن چنان صبر و استقامتى به ما مرحمت كن كه طوفانهاى مشكلات و حوادث سخت ، هرگز ما را از جا تكان ندهد .\r\nخداوندا ! به ذات پاكت پناه مىبريم ، از اينكه در زمره كسانى باشيم كه موعظه‌ها و اندرزها ، عبرتها و انذارها در دلهايشان اثر نمىگذارد .\r\nبارالها ! دشمنان متشكل و متحدند ، و با انواع سلاحهاى شيطانى مسلح ، ما پيروزى بر دشمنان برونى و شيطان درونى را از تو مىطلبيم آمين يا رب العالمين .\r\nپايان سوره روم و پايان جلد 16 تفسير نمونه تاريخ 21 ذى القعده 1403 تاريخ 8 شهريور ماه 1362\r\n\r\n","description":"","footnote":"","page_name":" 490 ","page_number":490}
  ]