[
  {"content":"\r\n\r\nجلد اول\r\nالإرشاد\r\nفى معرفة حجج الله على العباد\r\nلمؤلفه\r\nشيخ الأمة وعلم الشيعة محمد بن محمد بن النعمان الملقب بالمفيد\r\nقدس سره الشريف المتوفى سنة 413 ه‍\r\nباترجمه و شرح\r\nاقاى حاج سيد هاشم رسولى محلاتى\r\nانتشارات حاج سيد هاشم رسولى محلاتى\r\nانتشارات علميه اسلاميه\r\nبازار شيرازى\r\nناصر خسرو\r\nتلفن 562559\r\n394529\r\nحقوق طبع محفوظ\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n\r\n* نام كتاب : ارشاد\r\n* مؤلف : شيخ مفيد ( ره )\r\n* مترجم : آقاى حاج سيد هاشم رسولى محلاتى\r\n* ناشر : انتشارات علميه اسلاميه\r\n* تعداد : 2000\r\n* نوبت چاپ : دوم\r\n* صفحه و قطع : 768 در دو جلد - وزيرى\r\n* چاپ : خورشيد\r\n\r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\n\r\nجلد اول\r\n\r\nمقدمه مترجم\r\nبِسْمِ اللَّهِ الرَّحْمنِ الرَّحِيمِ\r\nسپاس پروردگار لا يزال را كه توفيق ترجمهء اين كتاب نفيس را كه يكى از آثار گرانبهاى شيعه است به اين بندهء بىبضاعت عنايت فرمود ، و پس از زحماتى كه در اين راه متحمل شدم به حمد اللَّه به اين صورت زيبا طبع و در دسترس عموم علاقه‌مندان قرار گرفت ، اوائل بهار امسال بود كه دوست ارجمند جناب آقاى حاج آقا مرتضى كتابچى پيشنهاد ترجمه آن را به من دادند ، و من با مشاغل تبليغى و گرفتاريهاى زياد ديگرى كه داشتم روى علاقه كه به اين سنخ خدمات دينى دارم پيشنهاد ايشان را پذيرفته و انجام آن را به عهده گرفتم ، خداى متعال نيز توفيق عنايت فرمود و در ظرف مدتى كمتر از چهار ماه توانستم تمامى آن را ترجمه و آماده چاپ نمايم .\r\nپس از شروع بچاپ مجددا به پيشنهاد ايشان دست به كار تدوين اين مقدمه شدم ، و اين نيز توفيق ديگرى بود كه نصيبم شد و توانستم تا حدودى خوانندگان محترم را با يكى از ستارگان درخشان اسلام و نوابغ عاليقدر شيعه يعنى مؤلف بزرگوار اين كتاب بطور بهترى آشنا سازم و شمه‌اى از شرح حال آن عالم جليل القدر را برشتهء تحرير درآورم ، اميد آن دارم كه اين خدمات ناقابل ذخيره براى روز جزاى من قرار گيرد ، و اين گونه توفيقات تا پايان عمر از اين بنده سلب نشود .\r\nمؤلف محترم از شخصيتهاى بزرگى است كه ارباب تراجم و دانشمندان و رجال اسلام بطور عموم او را ستوده و خدمات او را بعالم شيعه متذكر شده‌اند و اين خود بزرگترين دليل بر خدمتگزارى او بساحت قدس ائمهء دين و نواميس مقدس اين آئين است ، ولى براى اينكه ما بهتر بتوانيم بخدمات ارزندهء مفيد بجهان تشيع پى ببريم لازم است نخست وضع شيعه را از به دو پيدايش و زمان پيش از مفيد از نظر بگذرانيم و سپس نظرى به وضع زمان و زندگى پرماجراى او بيفكنيم .\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n\r\nمذهب شيعه كه هستهء مركزى آن در زمان خود رسول خدا صلّى اللَّه عليه و آله و سلّم بوجود آمد شالودهء آن طبق تعاليم عاليهء پيامبر گرامى اسلام بدست تواناى امير المؤمنين عليه السّلام ريخته شد و پس از آن بوسيلهء فرزندان معصومش نشو و نما كرد ، از روز رحلت رسول خدا تا حدود قرن سوم هجرى گرفتار تقيه بود و شيعيان نمىتوانستند آشكارا عقايد خود را اظهار نموده و شاگردان مكتب على عليه السّلام غالبا در تبعيد و يا زندان بسر برده‌اند ، و گاهى نيز بدست دژخيمان بنى اميه و خونخواران جنايتكار تاريخ بقتل رسيده‌اند .\r\nاز كسانى كه همان ابتداى كار گرفتار تبعيد و آزار و شكنجهء دستگاه جبارانهء خلفاء شد ، ابو ذر غفارى بود ، او كه از طرفداران امير المؤمنين عليه السّلام و شيعيان آن حضرت بود با شهامتى فوق العاده و ايمانى كامل بترويج هدف مقدس على عليه السّلام و شيعيان او پرداخت ، و در اين راه دچار شكنجه‌ها و آوارگيهاى زيادى شد ، و آخر الامر نيز در حال تبعيد با وضع رقت بارى در ربذه جان سپرد .\r\nولى همان تبليغات مؤثر و استقامت او و ياران و همدستانش چون سلمان و مقداد و عمار و ديگران در برابر دستگاه جبار خلفا كار خود را كرد ، و اساس تبليغات دامنه‌دار و وسيع زير پردهء بعدى شد و در طول تاريخ اسلام و شيعه اثر خود را بخشيد ، تنها يك سفر ابو ذر بشام باعث ايجاد يك مكتب ريشه‌دار و عميقى از شيعه در حلب ، و جبل عامل و صور گرديد كه بعدها همان سرزمين ستارگانى درخشان و دانشمندانى بزرگوار مانند ابو الصلاح حلبى و شهيدين و شيخ بهائى و ديگران بعالم شيعه تحويل داد .\r\nشاگردان ديگرى نيز كه در مكتب مقدس على عليه السّلام تربيت يافته بودند در نواحى ديگر دست بتبليغات وسيعى زده و اساس مكتب شيعه را پايه‌گذارى كردند ، عمار بن ياسر و عبد اللَّه بن مسعود كه براى سركشى و اصلاح امور مسلمانان در زمان عمر بكوفه و عراق آمدند بهمكارى حذيفة و ديگران زبان بفضائل على عليه السّلام گشودند ، و كم و بيش در لفافه حقائق را گوشزد ميكردند و همان تبليغات شالودهء مذهب شيعه را ريخت و در طول تاريخ شيعه كوفه را به صورت يك سنگر محكم و مركز نشو و نماى شيعه و آن همه قيامهاى مسلحانه ضد بنى اميه در آورد .\r\nدر ايران نيز در حدود سال 80 هجرى بهمت اشعريين در شهر قم مكتب شيعه پايه‌گذارى\r\n\r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n\r\nشد ، و مردم ايران نيز كه حقيقت اسلام را در سيماى درخشان فرزندان على عليه السّلام مشاهده ميكردند به زودى بدان مكتب گرويده در شهرهاى ديگر ايران نيز مانند نيشابور و قزوين و طبرستان مكتبهائى از شيعه و طرفداران اهل بيت دائر گرديد .\r\nمذهب شيعه در اثر تعليمات اساسى پيشوايان بزرگ دينى خود و اصول عاقلانهء كه در آن وجود داشت خيلى زود پيشرفت كرد و نفوذى ريشه‌دار و عميق در ملتهاى گوناگون نمود تا بدان جا كه رفته رفته در درباريان خلفاى بنى عباس و اطرافيان و حواشى سلاطين زمان نيز رسوخ كرده ، طرفداران محكمى پيدا كرد كه آنها در باطن شيعه بوده و مخفيانه از اين مذهب ترويج ميكردند .\r\n\r\nرمز پيشرفت شيعه\r\n: در اينجا تذكر اين مطلب لازم است كه رمز اساسى اين نفوذ و پيشرفت فوق العاده‌اى كه با آن همه كارشكنىها و زجر و شكنجه‌ها نصيب مكتب شيعه شد همان بود كه براستى حقيقت اسلام در اين مذهب نهفته بود ، يعنى آنچه پيامبر گرامى اسلام از جانب خداى متعال براى جامعهء بشر آورد نه آن بود كه ابو بكر و عمر و پس از آنها بنى اميه و بنى عباس بغلط تفسير كردند ، اينان گمان كردند تمام زحمات رهبر بزرگ اسلام به آب و نان رساندن جامعهء عرب بوده و اين همه رنجهاى طاقت‌فرسا را بخاطر اين بر خود هموار كرده كه يك حكومت واحد سياسى از عرب تشكيل دهد و با اين وحدت سياسى آنها را بشوكت و عظمت عربى رسانده جهان را زير نگين خويش درآورد و منشأ اين تفسير غلط همان افكار جاهليت و تعصبهاى خشك عربى بود ، و روى همان تفسير غلط بود كه عمر همه جا عرب را بر ديگران مقدم ميداشت و هر نژادى را پست‌تر از عرب ميشمرد ، و بعمال خويش دستور اهانت و پست شمردن مردم غير عرب را ميداد .\r\nاز موطأ مالك ( پيشواى مالكية ) ج 2 ص 12 نقل كنند « 1 » كه بسندش از سعيد بن مسيب روايت كرده كه عمر دستور داد به هيچ يك از افراد غير عرب ارث پدران و خويشان او را ندهيد مگر اينكه در ميان عرب به دنيا آمده باشد . و روى اين دستور مالك فتوى ميدهد اگر زن آبستنى را اسير كنند و در سرزمين عرب فرزند بزايد آن زن و فرزند از همديگر ارث مىبرند و گر نه هيچ كدام از همديگر ارث نخواهند برد ! ! .\r\n\r\n\r\n","description":"","footnote":"\r\n( 1 ) الغدير ج 3 : 178 .\r\n","page_name":" مقدمهء مترجم 5 ","page_number":5},
  {"content":"\r\n\r\nو در بحار ج 8 ص 234 روايت كند كه عمر براى عامل خود در بصره ريسمانى كه پنج وجب طول آن بود فرستاد و نوشت مردم غير عرب را با اين ريسمان اندازه بگيريد و هر كدام اندامشان باندازهء اين ريسمان بود گردن بزنيد ، و امثال اين دستوراتى كه حكايت از يك تعصب خشك عربى ميكرد ، و همهء آنها بر خلاف تعاليم مقدسهء اسلام و آيات مباركهء قرآنى و فرمايشات رسول خدا بود آيا در كجاى اسلام شرط در توارث به دنيا آمدن در سرزمين عربى بود ، و آيا چه جرمى مردم غير عرب داشتند كه مستحق آن همه اهانت و بىاحترامى كردند ، مگر نه اينست كه قرآن ميفرمايد :\r\n«  إِنَّمَا الْمُؤْمِنُونَ إِخْوَةٌ  » « 1 » و همه را بيك چشم نگاه مىكند ، مگر نه اين بود كه پيغمبر گرامى اسلام در خطبهء حج فرمود :\r\n« اى گروه مردم ! همانا خداى شما يكى است ، و پدرتان يكى است ، همهء شما از آدم آفريده شده و آدم نيز از خاك خلق گرديده ، گرامىترين شما كسى است كه تقوا و پرهيز كاريش بيشتر باشد ، هيچ عربى را بر عجم برترى و فضيلتى نيست . . . و در حديث ديگر است كه فرمود :\r\nهيچ عربى را بر عجم ، و هيچ عجمى را بر عرب و هيچ سياهى را بر سرخ ، و هيچ سرخى را بر سياه برترى و فضيلتى نيست جز بوسيلهء تقوى و پرهيزكارى » . « 2 » آرى آن پيغمبر بزرگوارى كه سلمان فارسى و بلال حبشى و صهيب رومى و ابو ذر بيابانى اهل باديه را در يك مجلس جمع ميكرد و با همهء آنان بيك نحو رفتار ميكرد و همه را طرف مشورت خويش در كارها قرار ميداد هدف عاليترى از آنچه عمر تفسير ميكرد داشت ، و ريشه اين افكار پوچ و تعصبات بيهوده را با اين رفتار عالى قطع فرمود ولى متأسفانه اينان اسلام را از مسير واقعى خود منحرف كرده و نگذارند هدف مقدس پيشواى بزرگ اسلام در جهان پيشرفت كند .\r\n\r\nخدمت بزرگ ائمه بزرگوار شيعه اسلام\r\nامير المؤمنين على عليه السّلام كه از اين رفتار خلاف دين و انسانيت آنان رنج مىبرد و گاهگاهى نيز تا آنجا كه ميتوانست جلوى اين تبعيض پرستيهاى آنها را ميگرفت ، در پى فرصتى بود تا بملتهاى مختلف مسلمان بفهماند روح اسلام با اين تبعيض‌ها مخالف است ، و اسلام دينى\r\n\r\n\r\n","description":"","footnote":"\r\n( 1 ) سورهء حجرات آيهء 10 .\r\n( 2 ) تاريخ يعقوبى ج 2 ص 91 ، مجمع الزوائد ج 3 ص 266 .\r\n","page_name":" مقدمهء مترجم 6 ","page_number":6},
  {"content":"\r\n\r\nاست كه ملاك فضيلت را روى نژاد و رنگ و پول و فاميل و امثال اينها نبرده و جز تقوا و عمل همگى در پيشگاه خدا و قرآن يكسانند ، با شورشى كه مردم در اثر خلافكاريهاى عثمان بر عليه او كردند ، و او را از خلافت معزول نمودند اين فرصت بدست آمد و على عليه السّلام پس از اينكه بخلافت رسيد ، با رفتار عادلانهء خود كه بالاخره به قيمت جانش تمام شد توانست بملتهاى گوناگونى كه با اسلام سر و كار داشتند اين مطلب را برساند ، و بدين وسيله خط بطلانى بأعمال خلاف دين و انسانيت خلفاى گذشته بكشد ، اگر چه اعرابى كه با رفتار خلفاى قبل از او خو گرفته بودند و غريزهء خود خواهى و عرب‌پرستى آنها تقويت شده و آنان را مغرور و متكبر ساخته بود ، رفتار عادلانهء على عليه السّلام بذائقه‌شان تلخ و ناگوار آمده مشكلاتى براى آن حضرت ايجاد كردند و جنگها به راه انداختند و دشمنان سرسختى براى آن جناب پرورش دادند تا پس از سه چهار سال بدست يكى از همين دشمنان شهيد شد ، و دوباره مطابق دلخواه اكثريت ، حكومت نژادپرست بنى اميه روى كار آمده هدف عمر با شدت بيشترى تعقيب شد ، ولى روى كار آمدن على عليه السّلام و دنبال آن زحمات فرزندان بزرگوارش اين نتيجهء مهم را در برداشت كه مردم تازه مسلمان و كسانى كه با اسلام سر و كار پيدا كرده بودند درك كردند كه آن رفتار تبهكارانه و برنامهء جبارانهء آنها هدف اسلام و حقيقت اين دين مقدس نبوده ، و رفتار آنها بر خلاف تعاليم عاليهء اسلام بوده است .\r\n\r\nاين جنايتكاران اسلام را از مسير خود منحرف كردند :\r\nچنانچه گفته شد با روى كار آمدن مجدد بنى اميه هدف نژادپرستى عمر بشدت بيشترى تعقيب شد و از اينجا شالودهء انحطاط و عقب ماندگى مسلمانان ريخته شد ، و به خوبى ميتوان درك كرد كه رمز آن همه بدبختيهاى و جنگهاى صليبى و كشت و كشتار مسلمان در گوشه و كنار دنيا چه بوده است ، و راستى اگر اينان بدين تفسير غلطى كه گفتيم اسلام را تفسير نمىكردند و از مسير حقيقى خود آن را منحرف نمىكردند اكنون جهان زير پرچم اسلام رفته بود و مسلمين دچار اين همه بدبختى و ذلت نمىگشتند ، اندلس كه روزى با آغوش باز اسلام را پذيرفت و بفاصلهء چند ماه شهرهاى اسپانيا يكى از ديگرى بدست مسلمانان فتح شد در اثر ستمگريها و عياشيهائى كه اعقاب همين بنى اميه در آنجا بنام اسلام مرتكب شدند ، تا بدان جا كه بنا بگفتهء « گوستاولوبون\r\n\r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n\r\nفرانسوى » خلفاى اسلام ساليانهء صد دوشيزه باكره از مسيحيان اسپانيا بعنوان باج و خراج ميگرفتند ، و در قصر الحمراء اشبيلية تالارى بنام تالار دوشيزه‌گان بوده كه هر ساله در روز معينى با تشريفات خاصى اين دوشيزگان را در آنجا تحويل مىدادند « 1 » ، نتيجه اين شد كه مسيحيان كينهء مسلمانان را بدل بگيرند و پس از چند قرن با آن قساوت و بيرحمى با مسلمانان اندلس رفتار كنند و سه مليون نفر مسلمان را سوزانده و يا كشته يا آوارهء از وطن كرده ، و براى هميشه كينهء اسلام و مسلمين را بدل بگيرند .\r\nجاى بسى تأسف است كه هنوز هم برخى از نويسندگان از عمر و خدمات او باسلام دم ميزنند و فتوحات او را برخ ما ميكشند و علم طرفدارى عمر را بدوش گرفته به شيعه طعن ميزنند ، غافل از اينكه همان فتوحات بىمغز و بىحقيقت كه انگيزهء جز جهانگيرى و تسلط عرب بر جهان آن روز نداشت كار اسلام را به اين روز كشاند و اسلام را در نظر مستشرقين به اين صورت معرفى كرد كه آن قضاوتهاى بى جا را در بارهء اسلام و رهبر بزرگ آن بنمايند ، و راستى اگر گاهگاهى امير المؤمنين عليه السّلام و فرزندان معصومش از لابلاى اين ابرهاى تيره چون ستارگان درخشانى در آسمان اسلام جلوه نميكردند و حقيقت اين دين مقدس را بجهانيان معرفى نمينمودند فاتحهء اسلام بدست اين جنايتكاران خوانده شده بود ، همان تعاليم عاليه و حقائق نورانى كه بوسيلهء اين خاندان گوشزد مردم شد نظر حقيقت طلبان را به خود جلب كرد ، و با شدت فشارى كه از طرف دستگاه بنى اميه و بنى عباس نسبت بطرفداران آنها معمول ميشد و با كمال بيرحمى و خشونت با آنان رفتار ميكردند روز بروز بطرفداران اين مكتب اضافه شد تا بدان جا كه چنانچه گفتيم در ميان حواشى و نزديكان خلفاء نيز رسوخ كرده برخى از وزراى بنى عباس چون بنى فرات در باطن شيعه شدند و در خفاء از اين مذهب ترويج ميكردند .\r\n\r\nسياست كلى خلفا نسبت به شيعه :\r\nبا اينكه گاهى در اثر سياستهاى زود گذر خلفاى وقت ، طرفداران ائمه اطهار ، و مكتب شيعه اظهار وجودى ميكردند و از يكنوع آزادى نسبى برخوردار بوده و كم و بيش فعاليتهائى داشته‌اند ، ولى بطور كلى سياست خلفا در دورانهاى مختلف نسبت به شيعه سياست خشن و سختى\r\n\r\n\r\n","description":"","footnote":"\r\n( 1 ) تاريخ تمدن اسلام صفحه 364\r\n","page_name":" مقدمهء مترجم 8 ","page_number":8},
  {"content":"\r\n\r\nبود ، و هر چند بار عده‌اى را بجرم شيعه‌گرى و يا رهبرى اين دسته بزندان افكنده و يا تبعيد ميكردند و بانواع مختلف آزار و شكنجه ميدادند .\r\nمثلا مىبينيم مأمون براى اينكه خلافت را از امين باز گيرد از طرفداران ائمهء شيعه كه اكثرا ايرانى بودند حد اكثر استفاده را كرد و بدستيازى آنها بخلافت رسيد ، و افكار عمومى دستيارانش او را مجبور بشناسائى حق سياسى ائمه نمود ، و موج احساسات تا بدان جا پيش رفت كه مأمون خواست خلافت را به امام رضا عليه السّلام واگذار كند و چون حضرت خوددارى كرد ، با اصرار هر چه تمامتر كه منجر بتهديد شد ولايتعهدى را به آن حضرت قبولاند و با اين تدبير پايه‌هاى حكومت خود را محكم كرده و وضع خود را در تودهء مردم تثبيت نمود ، ولى با مسلط شدن بر اوضاع دوباره همان سياست پيشين را پيش گرفته و دوران تاريك شيعه شروع شد ، كار محدوديت و فشار نسبت به شيعه و پيشوايان بزرگوار آنان روز بروز سخت‌تر و دشوارتر ميشد تا بدان جا كه حضرت هادى عليه السّلام قسمت عمدهء زمان امامت خويش و حضرت عسكرى همهء دوران امامتش شديدا تحت نظر بودند و شيعيان براى رفع نيازمنديهاى دينى خود به سختى ميتوانستند با اين دو بزرگوار تماس بگيرند ، و خلاصه يكدوران ارتجاعى شديد و سياهى پيش آمده تا بالاخره در سال 260 هجرى منجر بغيبت دوازدهمين پيشواى شيعه گرديد .\r\n\r\nخطرهائى كه پس از غيبت شيعه را تهديد ميكرد\r\n: اگر با غيبت حضرت صاحب الامر عليه السّلام خيال خليفهء وقت تا اندازهء آسوده شد و تا حدى از محدوديت و فشار شيعه كاسته شد ولى خطرهاى تازهء آنان را تهديد ميكرد :\r\n1 - جمعى استفاده‌جو كه پى فرصت ميگشتند تا بنام امام يا نايب امام عليه السّلام گروهى را بدور خود جمع كرده از آنها استفاده ببرند .\r\n2 - اظهار عقايد گوناگون و تفسيرهائى كه برخى از شيعيان كوتاه فكر در اثر دسترسى نداشتن به امام در بارهء تعاليم دين ميكردند و به نظر خود مطالب را بغلط تأويل و تفسير و گاهى آنها را بغلوّ و جبر و تفويض و امثال اين عقايد باطل ميكشاند .\r\n3 - دشمنان سرسخت شيعه كه در كمين بودند تا با نشر أكاذيب و جعل اخبار و نسبت دادن آنها بائمهء اطهار مذهب شيعه را آلوده ساخته تفرقه و اختلاف و عقايد گوناگون در ميان آنها\r\n\r\n","description":"","footnote":"","page_name":" مقدمهء مترجم 9 ","page_number":9},
  {"content":"\r\n\r\nايجاد كنند ، و سياست حكومتهاى وقت نيز از اين گونه افراد پشتيبانى ميكرد .\r\nو همين خطرها موجب شد كه اختلاف شديدى در ميان پيروان مكتب شيعه بوجود آيد تا بدان جا كه مسعودى در مروج الذهب در وقايع سال 260 ميگويد : « در اين سال ابو محمّد حسن بن على بن محمّد بن على بن موسى بن جعفر بن محمّد بن على بن حسين بن على بن ابى طالب عليه السّلام در خلافت معتمد در سن 29 سالگى از دنيا رفت ، و او پدر مهدى منتظر و امام دوازدهم در نزد جمهور شيعه است ، و شيعيان پس از وفات حسن بن على ببيست فرقه منقسم شدند ، و ما دليل هر كداميك از آنها را در بارهء مذهب خود در كتاب سر الحياة و كتاب مقالات في اصول الديانات بيان داشته‌ايم و دليل آنها نيز كه قائل بغيبت هستند ايراد كرده‌ايم « 1 » » .\r\nچيزى كه كار اين اختلاف را بيشتر بالا ميكشاند آزاديهاى سياسى بود كه در اثر تضعيف دولت مركزى بنى عباس و روى كار آمدن دولتهاى استقلال طلب شيعه يا طرفدار شيعه نصيب آنان شد ، زيرا در همين زمان بود كه فاطميين كه خود شيعه بودند در مصر دولت مستقلى تشكيل داده و تمام نواحى غربى افريقاى شمالى را زير اطاعت خود آوردند ، صفاريان و طاهريان نيز كه طرفدار شيعه بودند در ايران بناى مخالفت با دولت بنى عباس را گذارده دولتهاى كوچكى تشكيل دادند ، و از همه مقتدرتر سلاطين آل بويه بودند كه آنها نيز از طرفداران جدّى شيعه و در بغداد دولت مقتدرى تشكيل داده و قسمت زيادى از ممالك اسلامى را در اختيار گرفتند ، گر چه اين وضع موجب شد كه شيعه يك آزادى كاملى بدست آورد و دست به كار فعاليت وسيعى شوند و تشكيل انجمنها و حوزه‌هاى علمى بدهند و كتابهاى علمى مذهبى تأليف كنند ، ولى علماى اهل سنت نيز كه با آزادى سياسى شيعه وضع خود را در خطر ميديدند ساكت ننشسته و شروع بتبليغات دامنه‌دارى بر عليه مذهب شيعه نموده و تبليغات آنها نيز خطر تازهء براى مذهب شيعه بود كه بضميمهء سه عامل پيش شيعه در برابر چهار خطر جدى قرار گرفت .\r\n\r\nخدماتى كه كلينى و صدوق و مفيد به شيعه كردند\r\nدر چنين موقع خطير و حساسى براى سر و صورت دادن به وضع شيعه و جلوگيرى از اختلافات و نابسامانيها دو چيز لازم بود : يكى حفظ آثار و احاديث مأثور از اهل بيت و جلوگيرى از وارد\r\n\r\n\r\n","description":"","footnote":"\r\n( 1 ) مروج الذهب ج 2 صفحه 441 .\r\n","page_name":" مقدمهء مترجم 10 ","page_number":10},
  {"content":"\r\n\r\nساختن أكاذيب و مجعولات در زمرهء اخبار ائمه اطهار ، و ديگر پاسخ دادن بشبهات مخالفين كه برخى از آنها بواسطهء اطلاعاتى كه از علم كلام و فلسفه داشتند سر و صورتى بشبهات خود داده و موجب گمراهى مردم كم اطلاع شيعه ميشدند . و البته اين هر دو كارى بود بس دشوار و از دست هر كس ساخته نبود ، در وهلهء اول محدثينى خبير و با اطلاع و بسيار دقيق لازم بود تا بتوانند ضمن جمع آورى احاديث صحيح را از سقيم تميز داده و گذشته طورى آن را تنظيم كنند كه هر حديثى در باب مربوط به خود نقل شده و از نظر متن و سند و ساير جهات حديثى مورد اشكال و ايراد ديگران واقع نشود ، و در ثانى شيعه بدانشمندانى نيازمند بود كه با آن پيشرفت وسيعى كه اهل سنت در علم كلام و اصول و استدلالات فقهى و فنون مختلف كرده بودند بتوانند از مذهب شيعه دفاع كرده و پاسخگوى شبهات و ايرادات آنها باشند .\r\nدر قسمت اول ثقه الاسلام كلينى و شيخ صدوق رحمهما اللَّه تعالى بوسيلهء جمع آورى احاديث و تدوين و تنظيم آنها خدمت بزرگى به شيعه نموده و در مقام نقل احكام و افتاء مكتب خاصى كه كاملا ساده و بىآلايش بود گشودند ، آنان از روى متون آيات و روايات براى بيان احكام استفاده ميكردند و از هر گونه بحثهاى اصولى در اين باره خوددارى ميكردند ، شيوهء صدوق بخصوص در مقام تدريس و تدوين كتاب و افتاء همين بود كه از صريح آيات و روايات استفاده كند ، اين سبك مطلوب و محكمى بود ولى ادامهء آن موجب ركود در كار وى و ساير فرق اسلامى بخصوص اهل سنت با ديدهء حقارت به شيعه مىنگريستند و آنها را سطحى مىپنداشتند از اين رو يك تحول اساسى در طرز استدلال و نگارش لازم بود .\r\nمفيد ابتكار اين كار را بدست گرفت و با اينكه خود از محدثين عاليقدر شيعه است و در روايت شاگرد صدوق و شيخ اجازه و استاد شيخ طوسى است مكتب بحث و استدلال را گشود ، و براى آشنا ساختن شيعه بروش استدلالى ساير فرق اسلامى زحمات زيادى متحمل شد .\r\nاو پس از اينكه مدتى در مجامع علمى زيادى كه در بغداد تشكيل شده بود شركت جست و راه و روش استدلال را فرا گرفت و تسلط كاملى بر مسائل اصولى و كلامى پيدا كرد دست به كار تهذيب فقه شيعه شد و سبك تازهء كه در واقع مكمّل همان سبك سابق بود در پيش گرفت ، طريقهء استنباط و استخراج احكام را از روى ادلهء شرعيه بشاگردان خويش آموخت . علم اصول فقه را كه در استنباط احكام مورد نياز بود و پيش از او نيز بحث آن كم و بيش معمول بوده به صورت\r\n\r\n","description":"","footnote":"","page_name":" مقدمهء مترجم 11 ","page_number":11},
  {"content":"\r\n\r\nدلپذير و جامعى در آورد ، و مسائل متفرقهء آن را جمع آورى كرده بطور دقيق و مشروحى تجزيه و تحليل كرد و با رنج زيادى كه در اين راه متحمل شد قواعد اصولى را مرتب ساخت ، و كتاب كوچكى كه مشتمل بر تمام مباحث علم اصول بود تصنيف كرد ، و بگفته علامهء صدر در كتاب تأسيس الشيعه تمامى آن را شاگردش شيخ ابو الفتح كراجكى در كنز الفوائد درج كرده است « 1 » .\r\nدر علم كلام نيز تصنيفاتى براى شيعه نمود و بحث در مسائل كلامية و راه و رسم مناظره را بشاگردانش ياد داد .\r\nو همچنين در ساير موضوعات اسلامى و فنون مختلف بحث و نگارش پرداخت و چنانچه در بخش ( 8 ) بيايد در موضوعات گوناگون كتابها و رساله‌هائى تأليف كرده است . و نه تنها شيعهء آن زمان را بىنياز كرده مرهون زحمات خويش نمود بلكه از زمان او تا بامروز تأليفات گرانبها و مكتب او مورد استفادهء دانشمندان شيعه قرار گرفت و حق بزرگى به گردن آنان پيدا كرد .\r\nشاگردان مفيد نيز مانند شيخ طوسى و سيد مرتضى و ديگران كه پس از او آمدند هر كدام در تقويت اين مكتب كوشيدند و از اجماع و عقل و ساير ادله در مباحث فقهى كمك گرفتند و با اين كار خدمت بزرگى بفقه شيعه كردند . و بعبارت ساده‌تر خود را در برابر اهل سنت بسلاح روز مجهز ساختند :\r\n\r\n\r\n","description":"","footnote":"\r\n( 1 ) تأسيس الشيعه ص 312 .\r\n","page_name":" مقدمهء مترجم 12 ","page_number":12},
  {"content":"\r\n\r\n\r\nشرح حال مفيد\r\nاكنون بطور اختصار تاريخچهء زندگى مفيد را در بخشهاى زير از نظر خوانندگان محترم ميگذرانيم :\r\n1 - نسب و كنيه و لقب . 2 - تاريخ ولادت و جريان آمدن شيخ ببغداد در كودكى . 3 - مقام علمى و شخصيت او از نظر دانشمندان شيعه و سنى . 4 - توقيعات شريفى كه در باره‌اش صادر شده .\r\n5 - زعامت دينى مفيد و پارهء از مناظرات و خاطرات او 6 - اساتيد و مشايخ مفيد . 7 - شاگردان او 8 - تأليفات و آثار گرانبهائى كه در فنون مختلف از او بيادگار مانده 9 - اعقاب و فرزندان شيخ 10 - وفات و تاريخ آن و محل دفن مفيد .\r\n\r\n1 - نسب و كنيه و لقب مفيد :\r\nنجاشى دانشمند رجالى معروف كه در ضمن از شاگردان مفيد بوده نسب مفيد را تا بيعرب بن قحطان چنين ذكر نموده : « محمّد بن محمّد بن نعمان بن عبد السلام بن جابر بن نعمان بن سعيد بن جبير بن وهيب بن هلال بن اوس بن سعيد بن سنان بن عبد الدار بن ريان بن فطر بن زياد بن حارث بن مالك بن ربيعة بن كعب بن غلة بن خالد بن مالك بن ادد بن زيد بن يشجب بن غريب بن زيد بن كهلان بن سبأ بن يشجب بن يعرب بن قحطان » . « 1 » و يعرب بن قحطان كسى است كه جمعى او را پدر عرب و نخستين كسى ميدانند كه به زبان عرب تكلم نموده است .\r\nو « قحطان » بنا بگفته مورّخين فرزند حضرت هود عليه السّلام است .\r\nپدرش محمّد بن نعمان چنانچه ابن حجر گويد : در شهر واسط و سپس در عكبرا معلم بوده و از اين رو مفيد به « ابن المعلم » نيز معروف بود ، و در وجه ملقب‌شدنش بمفيد برخى گويند :\r\nحضرت صاحب الامر عليه السّلام او را بدين لقب خواند « 2 » . و برخى مانند ورام بن ابى فراس ، و ابن\r\n\r\n\r\n","description":"","footnote":"\r\n( 1 ) رجال نجاشى ص 311 . و در برخى از اين اسامى ميان نسخه‌ها اختلاف بود كه براى تصحيح آن بكتب انساب مراجعه شود .\r\n( 2 ) ابن شهر آشوب در معالم العلماء گويد : حضرت صاحب الامر عليه السلام او را ملقب بلقب مفيد فرمود ، و من سبب آن را در كتاب مناقب آل ابى طالب ذكر كرده‌ام ، ولى در كتاب مناقب او چنين مطلبى يافت نشده و بعضى گفته‌اند : شايد منظورش صدر توقيع شريف است « للشيخ السديد و المولى الرشيد الشيخ المفيد » و توقيع در بخش ( 4 ) پس از اين بيايد .\r\n","page_name":" مقدمهء مترجم 13 ","page_number":13},
  {"content":"\r\n\r\nادريس ذكر كرده‌اند كه اين لقب را دانشمندان بزرگ سنى بشيخ دادند و در اين باره داستانى باختلاف نقل كرده‌اند كه پس از اين در بخش ( 2 ) خواهد آمد .\r\nصاحب روضات الجنات گويد : پس از شيخ مفيد كسى به اين لقب ناميده نشد جز محمّد بن جهم اسدى حلى و او همان كسى است كه در اجازات و غير آن از او بمفيد بن جهم تعبير شده ، و اما در ميان عامه كسى كه بمفيد ملقب شد ابو الحسن على بن ابى البركات متوفاى سال 617 بود ، و كسى كه به « ابن المعلم » معروف است ابو الغنائم محمّد بن على بن فارسى واسطى متوفاى سال 592 است كه از شعراى مشهور عامه است آنگاه داستانى از او نقل مىكند .\r\nعلامهء نورى در مستدرك پس از نقل كلام صاحب روضات اين سخن را از غفلتهاى بزرگ او شمرده و گويد : « مفيد » لقب جمعى از علماى شيعه قبل از اين جهم بوده ، مانند : ابو على فرزند شيخ طوسى كه در اجازات بمفيد معروف است و گاهى از او بمفيد ثانى تعبير شده ، و ابو الوفاء عبد الجبار مقرى كه بمفيد رازى معروف بوده ، و عبد الرحمن بن احمد بن الحسين عموى ابو الفتح صاحب تفسير كه بمفيد نيشابورى معروف است « 1 » .\r\n\r\n2 - تاريخ ولادت مفيد و جريان آمدن او ببغداد در كودكى :\r\nمفيد در يازدهم ذى قعده سال 336 يا 338 هجرى در قريهء « سويقهء ابن بصرى » كه از توابع « عكبرا » بود به دنيا آمد ، و « عكبرا » در ده فرسنگى شمال بغداد نزديك شهر دجيل قرار دارد ، پدر شيخ چنانچه پيش از اين گفته شد در شهر واسط معلم بوده و سپس بعكبرا آمده و آخر كار نيز در همان جا بقتل رسيده ، و سبب انتقال او از واسط بعكبرا و قتلش را نقل نكرده‌اند .\r\nدر آن زمان شهر بغداد مركزيت علمى فوق العادهء پيدا كرده بود و دانشمندان از گوشه و كنار\r\n\r\n\r\n","description":"","footnote":"\r\n( 1 ) ابن شهر آشوب در معالم العلماء در وصف شيخ مفيد گفته است : « محمد بن محمد بن نعمان . . .\r\nمفيد قمى حارثى بغدادى عكبرى » اما انتساب حارثى براى آن است كه شيخ از اولاد حارث بن مالك است چنانچه در نسب او گذشت ، و بغدادى و عكبرى براى آن است كه در نزديكى « عكبرا » به دنيا آمده و در بغداد نشو و نما كرده چنانچه در بخش ( 2 ) بيايد و اما نسبت « قمى » وجهش روشن نشد ، زيرا در جايى ديده نشده كه شيخ مفيد بقم رفته باشد ، و بعيد است كه تعصب اين آشوب را وادار به اين انتساب كرده باشد ، و قول باينكه « قمى » مصحف « عمى » باشد نيز مناسب نيست و اللَّه العالم ( ملخص از تنقيح المقال ) .\r\n","page_name":" مقدمهء مترجم 14 ","page_number":14},
  {"content":"\r\n\r\nبدان شهر مىآمدند و از محضر اساتيد بزرگ بهره‌مند ميشدند ، مفيد نيز پس از تحصيلات مقدماتى ببغداد آمد و نزد اساتيد بسيار بزرگ كه نام آنان در بخش ( 6 ) مذكور خواهد شد تلمذ كرده و از هر كدام به نحوى استفاده كرد .\r\nجريان مسافرت شيخ مفيد را ببغداد ، صاحب كتاب تنبيه الخواطر ، ورّام بن أبى فراس چنين نقل مىكند :\r\nمفيد اصلا از اهل « عكبرا » از جايى موسوم به « سويقة ابن بصرى » بود ، او با پدرش ببغداد آمد ، و نزد ابو عبد اللَّه معروف بجعل در محلهء « درب رباح » مشغول به تحصيل شد ، سپس بمجلس درس ابو ياسر غلام أبى حبيش كه در محلهء « دروازه خراسان » تدريس ميكرد حاضر شد ، ابو ياسر ( كه پس از چندى از بحث با او و پرسشهايش عاجز شد ) به دو گفت : چرا بنزد على بن عيسى رمانى نميروى ؟\r\nو در علم كلام و ساير علوم اسلامى از او استفاده نميكنى ؟ مفيد فرمود : من او را نمىشناسم تو براى راهنمائى كسى همراه من بفرست تا مرا بمجلس او راهنمائى كند . ابو ياسر يكى از شاگردان خود را همراه او كرده نزد رمانى فرستاد .\r\nدنبالهء داستان را مفيد چنين نقل مىكند :\r\nمن كه بمجلس رمانى درآمدم ديدم مجلس او پر از فضلا و دانشمندان است و همان دم در نشستم و بتدريج كه مردم ميرفتند و خلوت ميشد من نزديك‌تر ميرفتم ، در اين ميان مردى وارد شده گفت :\r\nكسى دم در خانه از اهل بصره است و اجازهء ورود ميخواهد ! رمانى پرسيد : از دانشمندان است ؟\r\nآن مرد گفت : نميدانم جوانى است ميخواهد بنزد شما بيايد ، رمانى اجازه داده وارد شد ، و او را اكرام كرده شروع بصحبت كردند . سخن بدرازا كشيد تا اينكه آن مرد برمانى گفت : چه ميفرمائيد در بارهء حديث غدير و داستان غار « 1 » ؟ رمانى گفت : اما داستان غار درايت است ( و چيزى است مسلم و معلوم ) و اما حديث غدير روايت است ( و منقول ) و آنچه از درايت بدست آيد از روايت مستفاد نگردد ؟ مرد بصرى ديگر نتوانست سخنى در پاسخ رمانى بگويد و از مجلس برخاسته بيرون رفت .\r\nمفيد گويد : من در اين هنگام پيش رفته به او گفتم : جناب استاد سؤالى دارم ؟ گفت : بگو\r\n\r\n\r\n","description":"","footnote":"\r\n( 1 ) يعنى جريان رفتن ابو بكر با پيغمبر ( ص ) در غار ثور كه سنيها آن را دليل بر خلافت ابو بكر ميدانند .\r\n","page_name":" مقدمهء مترجم 15 ","page_number":15},
  {"content":"\r\n\r\nگفتم : چه ميگوئيد در بارهء كسى كه بر امام عادلى خروج كند و با او بجنگد ؟ رمانى گفت : كافر است ، دوباره گفت : نه فاسق است ، من گفتم : در بارهء امير المؤمنين على بن ابى طالب عليه السّلام چه گوئى ؟\r\nگفت : او امام است ، گفتم : در بارهء جنگ جمل و طلحة و زبير چه ميگوئيد ؟ گفت : آن دو نفر از كردارشان ( كه بجنگ على آمدند ) توبه كردند ! من گفتم : اما داستان جنگ جمل درايت و مسلم است ، و اما حديث توبه كردن آنها روايت و منقول است ؟\r\nرمانى گفت : آيا تو هنگامى كه آن مرد بصرى آن سؤال را از من كرد حاضر بودى ؟ گفتم :\r\nآرى گفت : اين سخن تو در مقابل آن سخنى كه من گفتم ( يعنى روايتى بروايتى ، و درايتى بدرايتى ) ! آنگاه پرسيد : تو كيستى و پيش كداميك از علماى اين شهر درس ميخوانى ؟ گفتم : من معروف بابن المعلم هستم و نزد شيخ ابو عبد اللَّه جعل درس ميخوانم ، گفت : بنشين تا من بازگردم .\r\nمن نشستم و او باندرون خانه رفت و پس از لحظه‌اى برگشت و نامه‌اى سر بسته به من داد و گفت : اين نامه را باستادت بده ، من نامه را بنزد او آوردم ، ابو عبد اللَّه جعل ( استاد من ) نامه را گرفته شروع به خواندن كرد ، و هم چنان كه ميخواند بخنده افتاد ، سپس به من گفت : داستان تو در مجلس او چه بوده كه رمانى سفارش تو را در اين نامه به من نموده و تو را بمفيد ملقب ساخته ؟ من داستان را برايش نقل كردم و او مجددا بخنده افتاد . « 1 » قاضى نور اللَّه در مجالس المؤمنين پس از نقل داستان فوق گويد : و در كتاب مصابيح القلوب اين حكايت را بر وجهى ديگر آورده ، و سپس داستانى ديگر نقل مىكند كه ملخص آن چنين است :\r\nروزى قاضى عبد الجبار معتزلى يكى از بزرگان اهل سنت و دانشمندان نامى در علم اصول و كلام در مجلس درس خود نشسته بود و دانشمندان شيعه و سنى در مجلس او حاضر بودند شيخ مفيد كه در آن موقع مجتهد شيعه و قاضى عبد الجبار نام او را شنيده ولى تا آن روز او را نديده بود بمجلس وى در آمد و دم در صف نعال بنشست .\r\nپس از لحظه‌اى رو بقاضى كرده گفت : اگر اجازه دهى سؤالى است در حضور اين دانشمندان بپرسم ؟ قاضى گفت : بپرس ، مفيد گفت : اين حديثى كه شيعه روايت كنند كه پيغمبر صلّى اللَّه عليه و آله و سلّم در روز غدير فرمود : « من كنت مولاه فعلىّ مولاه » صحيح است يا شيعه آن را ساخته‌اند ؟ قاضى گفت :\r\n\r\n\r\n","description":"","footnote":"\r\n( 1 ) مجموعهء ورام ج 2 ص 302 ط طهران .\r\n","page_name":" مقدمهء مترجم 16 ","page_number":16},
  {"content":"\r\n\r\nصحيح است ، مفيد گفت : مقصود از « مولى » چيست ؟ قاضى گفت : مقصود اولويت و آقائى است ، مفيد گفت : اگر چنين است پس اين همه اختلافات و دشمنيها ميان شيعه و سنى براى چيست ؟\r\nقاضى گفت : اى برادر اين حديث ( يعنى حديث غدير ) روايت است ( و چيزى است كه نقل شده ) ولى خلافت ابو بكر درايت و امرى مسلم است و مردم عاقل بخاطر روايتى درايت را ترك نميكنند .\r\nمفيد از اين سؤال صرف نظر كرده فرمود : چه ميگوئيد : در اين حديث كه پيغمبر بعلى عليه السّلام فرمود : « يا على حربك حربى و سلمك سلمى » ( يعنى جنگ با تو جنگيدن با من است و صلح و سازش با تو صلح با من است ) ؟ قاضى گفت : اين حديث صحيح است ! مفيد گفت : با اين حديث در بارهء اصحاب جمل ( كه با امير المؤمنين جنگ كردند ) چه ميگوئيد و بنا بگفتهء شما بايد كافر باشند ؟ قاضى گفت : اى برادر آنها توبه كردند ، مفيد فرمود : جناب قاضى جنگ جمل درايت و امرى مسلم است ولى توبه كردن آنها روايت و شنيدنى است ، و خود شما لحظه‌اى پيش گفتى : مردم عاقل بخاطر روايت ترك درايت نمىكنند ؟ ! .\r\nقاضى سخت در جواب فروماند و متحير گرديد و نتوانست پاسخى بگويد ، ساعتى سر به زير انداخته آنگاه سر برداشته گفت : تو كيستى ؟ مفيد فرمود : خادم شما محمّد بن محمّد بن نعمان هستم ، قاضى برخاست و دست شيخ مفيد را گرفته بر جاى خود نشانيده به دو گفت : « أنت المفيد حقّا » ( يعنى بحقيقت كه توئى مفيد ) .\r\nعلماى مجلس از اين رفتار قاضى سخت رنجيده خاطر شده و همهمه در ميانشان افتاد ، قاضى رو به آنها كرده گفت : اى فضلاء و اى دانشمندان دين اين مرد مرا ملزم و محكوم نمود و من پاسخى ندارم بسؤال او بدهم اگر شما پاسخى داريد بگوئيد تا از آنجائى كه نشسته برخيزد و بجاى خويش بنشيند ؟ ! كسى نتوانست پاسخ او را بدهد .\r\nاين خبر كه به گوش عضد الدولهء ديلمى رسيد مفيد را خواسته و جريان را از او پرسيد ، سپس دستور داد مرا مركوبى مخصوص باقلادهء زرين و جبّه و دستارى نيكو و صد دينار اشرفى و يك بنده به دو دادند و براى هر روزه ده من نان و پنج من گوشت براى منزل مفيد حواله داد « 1 » .\r\n\r\n3 - مقام علمى و شخصيت مفيد از نظر دانشمندان شيعه و سنى :\r\nمفيد يكى از دانشمندان نامى شيعه و مفاخر عالم اسلام است ، و داراى خصوصياتى است كه\r\n\r\n\r\n","description":"","footnote":"\r\n( 1 ) مجالس المؤمنين مجلس پنجم ص 200 - 201 .\r\n","page_name":" مقدمهء مترجم 17 ","page_number":17},
  {"content":"\r\n\r\nاو را از ساير علما ممتاز كرده است .\r\nشيخ طوسى يكى از شاگردان مفيد در كتاب فهرست ميگويد : محمّد بن محمّد بن نعمان مكنى بابى عبد اللَّه و معروف بابن معلم از متكلمين شيعه است كه در زمان او رياست شيعه به او منتهى شد ، و در علم و صناعت كلام مقدم بر ديگران بود ، و در فقه نيز سرآمد فقهاى زمان بوده ، مردى سريع الانتقال و با فطانت و حاضر جواب بود ، و او نزديك به دويست جلد كتاب كوچك و بزرگ تأليف كرده . . . « 1 » نجاشى يكى ديگر از شاگردان مفيد - پس از ذكر نسب او چنانچه گذشت - ميگويد :\r\nفضيلت او در فقه و كلام و روايت وثاقت و علم مشهورتر از آن است كه توصيف شود . آنگاه متجاوز از 170 كتاب از تأليف او را نام مىبرد . « 2 » علامهء حلى در كتاب خلاصه در باره مفيد گويد : او از بزرگترين مشايخ شيعه و رئيس و استاد آنها است هر كه پس از او آمده از علم او استفاده كرده است . « 3 » علامهء بحر العلوم در فوائد رجاليه پس از مدح بسيارى از مفيد گويد : تمام جهات فضيلت در او جمع شده و رياست دانشمندان به او منتهى گشت و همگى در علم و فضل و عدالت و وثاقت و جلالتش متفقند ، محاسن آن بزرگوار بسيار و مناقبش بيرون از شمار است ، مردى بود سريع الانتقال ، حاضر جواب ، كثير الرواية ، خبير در شعر و اخبار و رجال ، و راستگوترين مردم زمان در حديث ، آشناترين آنها در فقه و كلام بوده ، هر كه پس از او آمده از او استفاده كرده است . « 4 » علامهء نورى پس از ذكر كلام بحر العلوم ميگويد : بندرت ديده شده كه مطلبى از نظر كتاب و سنت و روايت و درايت در باب امامت و بحثها و برهانهائى كه در اين باب ذكر شده در كتب اصحاب باشد كه شيخ مفيد پيش از آنان در كتب و رسائل خود ذكرى از آنها نكرده و يا اشاره بدانها ننموده باشد ، و همچنين سخنانى كه در ردّ بر شبهات مخالفين و بر هم زدن اساس استدلال\r\n\r\n\r\n","description":"","footnote":"\r\n( 1 ) فهرست شيخ ص 186 تحت شماره 710 ط نجف 1380 .\r\n( 2 ) رجال نجاشى ص 311 .\r\n( 3 ) خلاصه ص 72 .\r\n( 4 ) مستدرك ج 3 : 517 .\r\n","page_name":" مقدمهء مترجم 18 ","page_number":18},
  {"content":"\r\n\r\nآنها ذكر شده بجز نادرى از آنها بازگشت بقيه بسخنانى است كه شيخ مفيد در اين باره فرموده است .\r\nعلامهء بزرگوار صدر در كتاب تأسيس الشيعه گويد : شيخ مفيد در تمام علوم در زمان خود بىنظير و يگانه بوده ، و رياست شيعه به او منتهى شد « 1 » . . . و در جاى ديگر در باره‌اش گويد : « شيخ الشيعة و محيى الشريعة ابو عبد اللَّه محمّد بن محمّد بن نعمان مفيد . . . » « 2 » اين بود قسمتى از گفتار علماى شيعه در باره شخصيت مفيد .\r\nو اما از نظر دانشمندان اهل سنت :\r\nابن حجر در كتاب لسان الميزان در بارهء او گويد : او عالم شيعه و داراى تأليفات بسيارى است كه به دويست كتاب ميرسد . . . و بسبب عضد الدولة داراى صولتى عظيم بود ، در سال 413 از دنيا رفت ، و هشتاد هزار شيعه جنازه‌اش را تشييع كردند ، مردى بود بسيار زاهد و با خشوع و حريص در فرا گرفتن علم و دانش ، گروه زيادى از او استفادهء علمى كردند ، و خود او در ميان شيعه مقام ارجمندى را دارا شد تا بدان جا كه گويند بر همهء ما منت نهاد . پدرش در شهر واسط معلم بود و در همان جا نيز به دنيا آمد و در قريهء عكبرا كشته شد ، گويند : عضد الدوله در خانهء مفيد بديدنش مىآمد ، هر گاه بيمار ميشد عيادتش ميكرد ، ابو يعلى جعفرى كه داماد او بوده نقل مىكند : كه شبها اندكى ميخوابيد سپس برميخاست و به نماز يا مطالعه و يا درس و يا قرائت قرآن مشغول ميشد « 3 » .\r\nيافعى در كتاب مرآة الجنان در وقايع سال 413 گويد : در اين سال عالم شيعه و امام رافضة صاحب مصنفات بسيار و بزرگ شيعيان كه معروف بمفيد و ابن المعلم بود از دنيا رفت ، او كسى بود كه در علم كلام و فقه و مناظره گوى سبقت را از ديگران ربوده ، و با اهل هر مذهبى مناظره و بحث ميكرد در دولت آل بويه مكانتى عظيم و مقامى ارجمند داشت . ابن طى گويد : او مردى بود كه صدقات و خيرات و خشوعش بسيار و نماز و روزه‌اش زياد و لباسش زبر و خشن بود . و ديگرى گويد : گاهگاهى عضد الدوله بديدن او مىآمد . بدنى نحيف و رنگى گندمگون داشت ، هفتاد و شش سال عمر كرد و بيش از دويست جلد كتاب نوشت ، روز فوتش مشهور است ،\r\n\r\n\r\n","description":"","footnote":"\r\n( 1 - 2 ) تأسيس الشيعه ص 312 و 381 .\r\n( 3 ) لسان الميزان ج 5 : 386 .\r\n","page_name":" مقدمهء مترجم 19 ","page_number":19},
  {"content":"\r\n\r\nدر آن روز هشتاد هزار شيعه او را تشييع كردند و فوت او در ماه رمضان اتفاق افتاد . « 1 » ابن كثير شامى در كتاب « البداية و النهاية » گويد : محمّد بن محمّد بن نعمان ابو عبد اللَّه معروف بابن المعلم بزرگ شيعه و مصنف و مدافع ايشان بود ، و او كسى بود كه سلاطين اطراف به دو معتقد بودند زيرا در آن زمان ميل بمذهب شيعه بسيار شده بود ، در مجلس درس او بسيارى از علماى مذاهب مختلفه حاضر ميشدند . « 2 » علامهء امينى در الغدير پس از نقل اين كلام ميگويد : از اين كلام استفاده مىشود كه او پيشواى ملت مسلمان آن زمان و مورد احترام همگان بوده نه پيشواى شيعهء تنها . « 3 » محمّد بن احمد ذهبى در كتاب « العبر بخبر من غبر » در وقايع سال 413 گويد : شيخ مفيد ابو عبد اللَّه محمّد بن محمّد نعمان بغدادى كرخى و بابن المعلم نيز معروف بوده عالم شيعه و امام رافضيان و داراى تصنيفات بسيار بوده است ، ابن ابى طى در تاريخ اماميه گفته است : او شيخ مشايخ اين طايفه و زبان گوياى شيعه ، و در علم كلام و فقه و مناظره رئيس همگان بوده است ، با اهل هر مذهب مناظره مينمود ، و در دولت آل بويه جلالتى عظيم داشت . « 4 » و بطور خلاصه شيخ مفيد در نظر عموم علماى اسلام مرد دانشمند و بزرگى بود و در علوم مختلف اسلامى مانند علم حديث ، اصول ، فقه ، كلام ، رجال ، ادبيات ، متبحر و استاد بوده و داراى عاليترين خصال و ملكات نفسانى بوده است ، و آنچه ذكر شد نمونهء از سخنان دانشمندان شيعه و سنى است كه در توصيف مفيد گفته‌اند ، ولى حقيقت اين است كه هيچ يك از اين سخنان بهر اندازه پر مغز و بلند باشد باز هم نمىتواند مقام ارجمند شيخ مفيد را معرفى كند ، زيرا كسى كه در مدت هفتاد و چند سال كه از عمرش گذشت با نبودن وسائل كافى بتواند متجاوز از دويست جلد كتاب در علوم مختلف اسلامى بنويسد ، و نوشته‌ها و مناظراتش در مباحث امامت و اثبات مذهب شيعه تا بدان پايه باشد كه بنا بگفتهء علامهء متتبع حاجى نورى تا اين زمان همگى جيره خوار خوان او و خوشه چين خرمن او باشند .\r\n\r\n\r\n","description":"","footnote":"\r\n( 1 ) مرآة الجنان ج 3 : 28 ( ط هند 1338 ) .\r\n( 2 ) البداية و النهاية ج 12 : 15 .\r\n( 3 ) الغدير ج 3 : 278 .\r\n( 4 ) عبقات الانوار ج غدير ط دوم طهران صفحه 212 .\r\n","page_name":" مقدمهء مترجم 20 ","page_number":20},
  {"content":"\r\n\r\nآن مرد بزرگوارى كه در مقام خدمتگزارى بساحت قدس حضرت صاحب الامر عجّل اللَّه تعالى فرجه الشريف و آباء گرامش بدان پايه رسد كه بنقل طبرسى صاحب كتاب احتجاج از ميان علماى شيعه بتوقيعات شريف از آن ناحيهء مقدسه ممتاز گردد و بخطاباتى چون : « سلام عليك ايها الولى المولى المخلص في الدين المخلص فينا باليقين . . . ادام اللَّه توفيقك لنصرة الحق و اجزل مثوبتك على نطقك عنا بالصدق » . « 1 » يا مانند توقيع ديگر : « هذا كتابنا اليك ايها الاخ الولىّ المخلص في ودّنا ، الصفى الناصر لنا . . . حرسك اللَّه بعينك التى لا تنام » . « 2 » يا مانند توقيع ديگر : « سلام عليك ايها العبد الصالح الناصر للحق الداعى اليه . . . » « 3 » و امثال اين گونه كلمات مفتخر گردد . و از بركت وجود او بسيارى از گمگشتگان و ادى ضلالت بشاهراه هدايت راهنمائى شوند « 4 » و در مرگش دشمنان دين و مذهب اظهار سرور و شادمانى كرده و جشن بگيرند « 5 » چنين شخصيت بزرگوارى مقامش ارجمندتر و شخصيتش بزرگتر از آن است كه با اين مختصر بتوان او را معرفى نمود .\r\n\r\n\r\n","description":"","footnote":"\r\n( 1 - 2 - 3 ) شرح و ترجمه اين قسمتها در بخش ( 4 ) بيايد .\r\n( 4 ) خطيب بغدادى در ج 3 صفحهء 231 از تاريخ بغداد در ضمن ترجمهء مفيد بدين مطلب اعتراف نموده و ما متن عربى آن را براى اطلاع خوانندگان درج نموده و ترجمهء آن را بعهدهء ايشان واگذار ميكنيم ، او در كتاب مزبور تحت شمارهء 1299 گويد : « محمد بن محمد بن النعمان ابو عبد اللَّه المعروف بابن المعلم شيخ الرافضة ، و المتعلم على مذاهبهم ، صنف كتبا كثيرة في ضلالاتهم ، و الذب عن اعتقاداتهم و مقالاتهم ، و الطعن على السلف الماضين من الصحابة و التابعين و عامة الفقهاء و المجتهدين ، و كان احد أئمة الضلال ، هلك به خلق من الناس الى أن أراح اللَّه المسلمين منه ، و مات في يوم الخميس ثانى شهر رمضان من سنة ثلاث عشرة و أربعمائة » .\r\n( 5 ) خطيب بغدادى در ج 10 صفحه 382 تاريخ بغداد تحت شمارهء 5553 در شرح حال عبيد اللَّه بن عبد اللَّه مكنى به ابو القاسم خفاف معروف بابن النقيب كه يكى از فضلاى اهل سنت و علماى متعصب ايشان بوده مينويسد : چون خبر مرگ مفيد به او رسيد از غايت سرور و شادى خانهء خود را آراسته ساخت و باصحاب خود دستور داد كه او را تهنيت گويند و بايشان ميگفت : اكنون كه مرگ شيخ مفيد را ديدم ديگر مرگ بر من دشوار نيست .\r\n","page_name":" مقدمهء مترجم 21 ","page_number":21},
  {"content":"\r\n\r\n\r\n4 - توقيعاتى كه در باره مفيد صادر شده\r\nو چنانچه مشهور است سه توقيع از حضرت صاحب الامر عليه السّلام در هر سال يك توقيع بنام شيخ مفيد صادر شده و ما براى نمونه يكى از آن سه توقيع شريف را در ذيل ترجمه نموده و از نظر خوانندگان ميگذرانيم ، شيخ جليل احمد بن على بن ابى طالب طبرسى در كتاب احتجاج روايت كند كه در اواخر ماه صفر سال 410 اين توقيع از ناحيهء مقدسه « 1 » براى شيخ مفيد صادر شده است :\r\n«  بِسْمِ اللَّهِ الرَّحْمنِ الرَّحِيمِ  » اما بعد سلام بر تو اى دوستدار مخلص در دين كه در ولايت ما مخصوص بيقين گشته‌اى . . . پس از ستايش و حمد خداوندى كه معبودى جز او نيست و درود به سيد و مولى و پيغمبر گرامى ما حضرت محمّد صلّى اللَّه عليه و آله و سلّم خداوند توفيقت را در يارى از حق\r\n\r\n\r\n","description":"","footnote":"\r\n( 1 ) علامه نورى در كتاب نجم الثاقب ( ص 319 ط طهران ) پس از نقل توقيع گويد : مراد از ناحيه درست معلوم نشده و در كلام احدى نديدم كه متعرض آن شود جز شيخ ابراهيم كفعمى كه در حاشيه مصباح فصل 36 گفته است : ناحيه هر مكانى است كه حضرت صاحب الامر عليه السّلام در زمان غيبت در آنجا بوده و وكلاء در آنجا بنزد آن جناب رفت و آمد مىكرده‌اند ، ولى مستندى ذكر نكرده ، و اين مطلب را از بعضى از اخبار ميتوان استفاده كرد . . .\r\nآنگاه حديثى از كتاب اثبات الوصية مسعودى نقل مىكند و ملخصش اين است كه والدهء حضرت عسكرى عليه السّلام بدستور قبلى آن حضرت در سال 259 در خدمت حضرت صاحب الامر به زيارت مكه رفتند و در بين راه اعراب خبر دادند كه راه بىآب و خطرناك است ، و بدان سبب همهء حجاج از ترس تشنگى برگشتند جز آنان كه در ناحيه بودند كه آنها بسلامت رفتند و روايت شده كه دستور رسيد بايشان برفتن .\r\nو در پايان حديث گويد : لكن علماى رجال تصريح كرده‌اند كه بر امام عسكرى و بلكه حضرت هادى عليهما السلام نيز صاحب ناحيه اطلاق شده . . . ( پايان كلام علامهء نورى ) .\r\nولى : ثقة الاسلام كلينى در باب مولد صاحب الامر عليه السّلام حديثى ( حديث 28 ) روايت كند . . . و متن آن چنين است « على بن محمد عن محمد بن هارون بن عمران الهمدانى قال : كان للناحية على خمسمائة دينار » . . . تا به آخر و از اين حديث معلوم گردد كه اطلاق ناحيه به حضرت صاحب الامر عليه السّلام ميان شيعيان در زمان غيبت شايع بوده ، و با اينكه علامهء نورى ( ره ) در حافظه و احاطه بر احاديث فوق العاده بوده است چرا به اين حديث استشهاد نكرده وجهش معلوم نشد .\r\n","page_name":" مقدمهء مترجم 22 ","page_number":22},
  {"content":"\r\n\r\nمستدام فرمايد و پاداشت را در نشر علوم ما براستى زياد و فراوان نمايد . . . بدان كه ما رخصت يافتيم تا تو را بنامه نگارى مشرف ساخته و دستور دهيم احكام ما را بدوستانمان كه نزد تو هستند برسانى خداوند آنان را بطاعت خود عزيز فرموده و بوسيلهء رعايت و حراست خود مهم آنان را كفايت فرمايد ، پس تو به يارى خدا واقف شو بر آن دشمنانى كه از دين خدا بيرون رفته‌اند بدان چه اكنون برايت بيان مىدارم ، و در رساندن آن بسوى آنان كه اطمينان دارى بر آن وجهى كه براى تو مىنويسم . . .\r\nما اگر چه بر طبق آنچه خداوند براى ما و شيعيانمان مصلحت دانسته تا مادامى كه دولت دنيا در دست فاسقان است جايمان از جاى ستمگران دور است ، ولى با اين حال بأحوال شما آگاهيم و چيزى از اخبار شما بر ما پوشيده نيست و ما از پيش آمد ناگوارى كه براى شما اتفاق افتاده آگاه هستيم ، و اين پيش آمد بدان سبب شد كه بسيارى از شما بسوى آنچه پيشينيان صالح از آن رو گردان بودند متمايل گشته و بدان عهدى كه از ايشان گرفته شده بود پشت پا زدند ، گويا اينان نميدانند كه ما در فكر شما هستيم و از ياد شما بيرون نرفته‌ايم ، و گر نه بلاى سختى بشما ميرسيد و دشمنان شما را مستأصل ميكردند ، پس از خدا بترسيد و در بيرون آمدن از فتنهء كه بر سر شما و بر سر آنكه أجلش نزديك شده سايه افكنده است بما كمك كنيد ، و حفظ كند خود را از آن فتنه كسى كه بآرزويش رسيده باشد ، و آن فتنه نشانه‌اى است براى حركت كردن و اظهار نمودن شما امر و نهى ما را براى همديگر ، خدا بپايان رساند نور خود را اگر چه مشركان نخواهند . پس بتقيه متمسك شويد ، زيرا هر كه آتش جاهليت را روشن كند مدد ميخواهند او را مردمى كه در فطرت چون بنى اميه هستند ، تا بترسانند مردمانى كه راه را يافته‌اند من ضمانت ميكنم نجات كسى را كه در آن فتنه خواهان منزلتى نباشد ، و در طعن آن به راه پسنديده گام نهد .\r\nچون جمادى الاولى از اين سال در رسد بدان چه در آن اتفاق مىافتد پند گيريد ، و براى آنچه پس از آن مىآيد ( آماده شده ) از خواب غفلت بيدار شويد ، به زودى از آسمان براى شما نشانه و آيت آشكارى ظاهر گردد ، و مانند آن نيز از زمين نمودار شود و در مشرق زمين جريان ناگوار و حزن آورى اتفاق افتد ، و مردمى كه از اسلام بيرون هستند بر سر مردم عراق مسلط گردند ، و بكردار ناپسند آنها روزى بر مردم عراق تنگ گردد ، و پس از اين جريان با\r\n\r\n","description":"","footnote":"","page_name":" مقدمهء مترجم 23 ","page_number":23},
  {"content":"\r\n\r\nنابود شدن مرد سركشى از اشرار اندوه بر طرف گردد ، و از نابودى او مردمان با تقوا و نيكان خوشنود گردند ، و براى آنان كه در اطراف جهان ارادهء انجام حج را دارند وسائل آماده گردد ، و ما را نيز در آماده كردن وسائل حج به اختيار و توافق ايشان سهمى است كه آن با نظم و ترتيب در كار آشكار گردد ، پس هر يك از شما بايد كارى كند كه او را بدوستى و محبت ما نزديك گرداند و از آنچه موجب سخط و ناراحتى ما است بپرهيزد ، زيرا كار ما چنان است كه بطور ناگهانى در ميرسد ، و هنگامى در آيد كه توبه او را سود ندهد ، و پشيمانى از گناه ويرا نجات نبخشد ، خداوند راه رستگارى را بشما الهام فرمايد و در توفيق‌يابى برحمتش در بارهء شما لطف نمايد .\r\nو در پايان توقيع بدست مبارك چنين نوشته بودند :\r\nاين نامهء ما است به تو اى برادر دوستدار و مخلص با صفاى در محبت و يار با وفاى ما ، خدايت ( از سختيها ) حفظ فرمايد ، كسى را بدين نامه و آنچه در آن است آگاه مكن ، فقط مضمون آن را بهر كس كه اطمينان دارى برسان و همگى آنان را به عمل كردن بدان سفارش كن ان شاء اللَّه و صلى اللَّه على محمّد و آله الطاهرين « 1 » .\r\nاين بود ترجمهء يكى از توقيعات شريف و ما براى رعايت اختصار از ذكر توقيعات ديگر خوددارى كرديم .\r\nقاضى نور اللَّه در مجالس المؤمنين گويد : اين چند بيت منسوبست به حضرت صاحب الامر كه در مرثيهء جناب شيخ مفيد گفته‌اند و در قبر او نوشته شده :\r\n 1 - لا صوت الناعى بفقدك انّه * يوم على آل الرسول عظيم\r\n2 - إن كان قد غيّبت في جدث الثرى * فالعلم و التوحيد فيك مقيم\r\n3 - و القائم المهدى بفرح كلما * تليت عليك من الدروس عليم \r\n« 2 » از ابن بطريق حلى نقل شده « 3 » كه در كتاب نهج المعلوم الى نفى المعدوم پس از ذكر توقيعات شريفه در بارهء شيخ مفيد گفته است :\r\n\r\n\r\n","description":"","footnote":"\r\n( 1 ) احتجاج طبرسى صفحه 277 ط نجف 1350 ) .\r\n( 2 ) مجالس المؤمنين ص 206 .\r\n( 3 ) بنجم الثاقب ص 324 ( ط طهران ) مراجعه شود .\r\n","page_name":" مقدمهء مترجم 24 ","page_number":24},
  {"content":"\r\n\r\nاين بالاترين مدح و ستايش و بزرگترين مقام براى شيخ مفيد است كه به زبان امام عليه السّلام بدين ألقاب و عناوين ملقب گشته . . . و در جاى ديگر گفته است : اين توقيعات را كافهء شيعه نقل كرده و آنها را پذيرفته‌اند . . . ( پايان ) .\r\nدر اينجا سؤالى كه بطور كلى در بارهء تكذيب مدّعين رؤيت حضرت صاحب الامر صلّى اللَّه عليه و آله و سلّم در زمان غيبت كبرى شده پيش آيد و چون بطور كامل بدان پاسخ داده شده و منظور از مدّعى رؤيت معلوم گشته از شرح و تفصيل سؤال و پاسخ خوددارى مىشود و براى توضيح بيشتر بنجم الثاقب صفحه 412 - 418 و يا بكتاب تنزيه الأنبياء ص 230 و ص 233 ( ط نجف ) مراجعه شود .\r\n\r\n5 - زعامت دينى مفيد و پارهء از خاطرات و مناظرات او\r\nچنانچه پيش از اين اشاره شد در حوالى قرن سوم هجرى با غيبت حضرت صاحب الامر عليه السّلام شيعيان از يك آزادى نسبى برخوردار شدند و اين بدان واسطه بود كه تا حدى خيال خلفاى بنى عباس از اين جهت آسوده شد ، ولى همين آزادى سبب تقويت و تأسيس مجامع شيعه گرديد .\r\nروى كار آمدن آل بويه در بغداد و واگذارى منصبهائى بدانها از طرف « مستكفى » خليفهء عباسى ، و طرفدارى آنان از شيعه بيش از پيش بتقويت آنان كمك كرد ، و در شهر بغداد ساكنين محله‌هاى بسيارى را شيعيان تشكيل ميدادند ، و بخصوص محلهء كرخ تماما در دست شيعه بود و مركزيتى نسبت به ساير محله‌هاى شيعه‌نشين داشت .\r\nمفيد پس از آمدن ببغداد در اثر پيشرفتى كه در فنون مختلف كرده بود و بواسطهء نبوغ و استعداد ذاتى كه در او بود نظر شيعيان بغداد و ساير شهرهاى عراق را به خود جلب كرد و در محلهء كرخ سكونت اختيار كرده و در مسجد آن محله مجلس درس تشكيل داد و اقامهء جماعت نمود ، شيعيان محلهء كرخ در اثر پيشرفتهائى كه از نظر سياسى و دينى نصيبشان شده بود و آزادتر از ساير محلات بغداد بودند بطور آشكارا اظهار تشيع مينمودند و شعائر مذهبى خود را علنا انجام ميدادند ، و بخصوص روزهاى عيد غدير و عاشورا را بسيار اهميت ميدادند ، روزهاى عيد غدير محلهء كرخ يك پارچه چراغان ميشد و مجالس جشن و سرور تشكيل ميدادند ، روزهاى عاشورا دكاكين را بسته و در كوچه و بازار دسته‌جات حركت داده عزادارى ميكردند ، اين تظاهرات براى سنيهاى بغداد ناگوار بود و يكى دو بار هم در بعضى از محلات زد و خوردهائى ميان شيعه و سنى درگرفت كه با دخالت امراى وقت كه همان آل بويه بودند بر طرف گشت لكن بطور كلى چون آل بويه طرفدار\r\n\r\n","description":"","footnote":"","page_name":" مقدمهء مترجم 25 ","page_number":25},
  {"content":"\r\n\r\nشيعه بودند سنيها نميتوانستند از اين تظاهرات شيعه جلوگيرى كنند و براى مبارزهء با آنان راه ديگرى را پيش گرفتند .\r\nابن اثير در كامل در وقايع سال 389 مينويسد در اين سال در بغداد مردم محلهء « باب البصرة » ( دروازه بصره ) كه همه سنى بودند در برابر روز عيد غدير و روز عاشورا كه اهل محلهء كرخ جشن ميگرفتند و عزادارى ميكردند دو روز را براى جشن و عزادارى ميان خودشان انتخاب نمودند ، اين دو روز طورى تنظيم شده بود كه هر كدام 8 روز پس از غدير و عاشورا بود ، روز اول را كه روز 26 ذى حجة بود جشن گرفتند و گفتند : امروز روزى است كه پيغمبر صلّى اللَّه عليه و آله و سلّم با ابا بكر وارد غار شدند و روز ديگر كه روز 8 محرم بود بعزادارى پرداخته گفتند : امروز روزى است كه مصعب بن زبير كشته شده « 1 » ، و بالاخره كار اين اختلاف به جائى كشيد كه در وقايع سال 393 مىنويسد :\r\nدر اين سال كار نزاع ميان شيعه و سنى در بغداد بالا گرفت و بهاء الدولة براى آرام كردن اوضاع بغداد امير لشكر خود ابو على بن استاد هرمز را ببغداد فرستاد ، ابو على ببغداد آمده و براى امنيت شهر از جمله كارهائى كه انجام داد اين بود كه جلوى سنى و شيعه را از تظاهرات مذهبى گرفت و ابن المعلم ( شيخ مفيد ) فقيه ( و پيشواى روحانى و دينى ) شيعه را از بغداد تبعيد كرد و بدين وسيله آرامشى در شهر بغداد پيدا شد « 2 » .\r\nو نيز در وقايع سال 398 مىنويسد : در ماه رجب اين سال در شهر بغداد فتنهء واقع شد و سببش اين بود كه شخصى از هاشميين از محلهء « باب البصرة » ( دروازه بصره ) بمحله كرخ آمده و بنزد ابن المعلم ( شيخ مفيد ) در مسجدش كه در اين محل بود رفته و او را آزرده و زبان بدشنام شيخ باز كرد ، همراهان شيخ به او حمله‌ور شده او را از مسجد رانده آنگاه بخانهء ابو حامد اسفراينى و ابن اكفانى ( دو تن از علماى سنيها ) رفته آنان را دشنام گفتند و بخانهء ساير فقهاء سنى مذهب حمله‌ور شده آنها مجبور شدند از خانه‌هاى خود فرار كنند ، و ابو حامد اسفراينى بخانهء قطن پناهنده شده انقلاب عظيمى در شهر بغداد بر پا شد كه منجر بدخالت سلطان ( بهاء الدولة ) گشت و او جمعى را بزندان افكند و ابو حامد به مسجد و خانهء خود باز گشته و ابن المعلم ( شيخ مفيد ) را از بغداد تبعيد كرد ، تا على بن مزيد در بارهء او وساطت كرده ببغداد بازگشت « 3 » .\r\n\r\n\r\n","description":"","footnote":"\r\n( 1 ) كامل ابن اثير ج 9 ص 54 .\r\n( 2 ) كامل ابن اثير ج 9 ص 61 - 62 .\r\n( 3 ) كامل ابن اثير ج 9 ص 71 - 72 . و برخى احتمال داده‌اند كه در يكى از همين سفرهاى تبعيدى شيخ مفيد بنجف رفته و شالودهء حوزهء علميهء نجف را در آنجا ريخته است .\r\n","page_name":" مقدمهء مترجم 26 ","page_number":26},
  {"content":"\r\n\r\nو از خاطرات شيخ مفيد در همين مسجد كرخ اين بود كه شبى در خواب ديد در مسجد مزبور نشسته ناگاه حضرت فاطمهء زهرا سلام اللَّه عليها را ديد كه با دو فرزندش حسن و حسين عليهما السّلام كه در سن كودكى بودند وارد مسجد شدند ، حضرت فاطمه سلام اللَّه عليها حسن و حسين را بشيخ مفيد سپرده فرمود : اى شيخ اين دو فرزند مرا درس فقه تعليمشان كن ! شيخ مفيد سراسيمه از خواب پريد فرداى آن روز براى درس به مسجد آمد قدرى كه نشست ديد فاطمه بنت ناصر مادر سيد مرتضى و سيد رضى در حالى كه كنيزكانش اطراف او را گرفته بودند وارد مسجد شد و دو فرزندش در جلوى او قرار دارند ، شيخ كه او را ديد برخاسته سلام كرد ، فاطمه گفت : اى شيخ اين دو فرزندم را بنزد تو آورده كه به آنها علم فقه تعليم كنى ! شيخ كه اين سخن را شنيد گريان شد و خوابى كه ديده بود نقل كرد و تعليم آن دو را به عهده گرفت « 1 » .\r\nو از مناظرات شيخ مفيد در عالم رؤيا داستانى است كه طبرسى در كتاب احتجاج و كراجكى در كنز الفوائد از شيخ ابو على حسن بن محمّد رقى نقل ميكنند كه او از مفيد ( ره ) روايت كرده كه فرمود : شبى در خواب ديدم گويا براهى ميروم ناگاه چشمم بجمعى انبوه افتاد ( كه حلقه‌وار دور كسى را گرفته‌اند ) پرسيدم : چه خبر است ؟ گفتند : اين مردم اطراف آن مرد را حلقه زده‌اند و او براى ايشان داستان‌سرائى مىكند ، گفتم : آن مرد كيست ؟ گفتند : عمر بن خطاب است ! من پيش رفتم ديدم مردى با عمر سخن ميگويد كه من نميفهميدم ، پس من سخنش را قطع كرده رو بعمر كرده گفتم : بگو دليل بر فضيلت رفيقت ابو بكر بن ابى قحافة در اين آيه كه خداوند ( در بارهء داستان غار ثور ) فرمود : « ثانى اثنين إذ هما في الغار » ( يعنى دومين آن دو تن هنگامى كه در غار\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ج 1 ص 13 . و الغدير ج 4 ص 184 . علامهء نورى در كتاب دار السلام پس از نقل اين داستان گويد : فاطمه مادر سيد مرتضى و سيد رضى دختر حسين بن احمد بن حسن ناصر اصم صاحب است كه او فرزند على بن حسن بن على بن حسين بن على بن ابى طالب عليهم السّلام مىباشد .\r\nو دانشمند محترم آقاى شيخ ذبيح اللَّه محلاتى در رياحين الشريعة ج 5 ص 9 نسب فاطمة را چنين گفته : فاطمه بنت حسن بن احمد بن حسن بن على بن حسن بن عمر بن على بن الحسين عليه السّلام است سپس گويد : از بانوان مجلله فاضلهء عصر خود بوده ، شيخ مفيد بسيار از او تجليل ميكرده و هر گاه بر او وارد ميشد به تمام قامت از پيش پاى او بلند ميشد و كتاب « احكام النساء » را براى او تأليف كرد .\r\n","page_name":" مقدمهء مترجم 27 ","page_number":27},
  {"content":"\r\n\r\nبودند ) « 1 » چيست . گفت در شش جاى اين آيه دليل بر فضيلت ابو بكر ديده مىشود :\r\n1 - اينكه خداوند پيغمبر را ذكر فرموده ابو بكر را دومين او قرار داده « ثانى اثنين » .\r\n2 - اينكه آن دو را كنار هم ذكر فرموده «  إِذْ هُما فِي  » 3 - ابو بكر را بخلعت مصاحبت پيغمبر صلّى اللَّه عليه و آله و سلّم مشرّف ساخته كه فرموده : «  إِذْ يَقُولُ لِصاحِبِهِ  » .\r\n4 - خداوند خبر داده كه رسول خدا صلّى اللَّه عليه و آله و سلّم نسبت به او شفقت فرموده  « لا تَحْزَنْ »  ( يعنى نترس ) .\r\n5 - پيغمبر صلّى اللَّه عليه و آله و سلّم به او خبر داد كه خداوند ياور ما و دافع از هر دوى ما است فرمود «  إِنَّ اللَّهَ مَعَنا  » .\r\n6 - خداوند در اين آيه خبر داده كه « سكينه » ( يعنى آرامش خاطر ) را بر ابى بكر نازل فرموده در اينجا كه فرمايد : «  فَأَنْزَلَ اللَّهُ سَكِينَتَهُ عَلَيْهِ  » ( يعنى خدا آرامش خود را بر او فرستاد ) و مراد از او ابو بكر است ، زيرا پيغمبر صلّى اللَّه عليه و آله و سلّم كه هميشه آرامش خدا با او همراه بود ، و نيازى بفرود شدن آرامش از جانب خداوند براى او نبود ؟\r\nمفيد گويد : من به او گفتم : راستى حق رفاقت را در بارهء ابو بكر انجام دادى و به خوبى براى او فضيلت تراشيدى ولى من به يارى خدا به تمام آنچه استدلال كردى پاسخ خواهم داد :\r\nاما اينكه گفتى خداوند او را دومى پيغمبر صلّى اللَّه عليه و آله و سلّم قرار داد اينكه فضيلتى نيست زيرا مؤمن با مؤمن و يا كافر با مؤمن در يك جا قرار ميگيرند و هنگامى كه انسان بخواهد يكى از آنها را ذكر كند به همين تعبير ميگويد يعنى ميگويد :  « ثانِيَ اثْنَيْنِ »  ( دومين آن دو ) .\r\nو اما اينكه گفتى آن دو را در كنار هم ذكر فرموده و اين خود دليل بر فضيلت او بوده ، اين نيز دلالتى بر فضيلت ابى بكر ندارد چنانچه در دليل اول گفتيم زيرا يك جا جمع شدن كه دليل خوبى نيست ، چه بسا مؤمن و كافر در يك جا در كنار هم قرار گيرند ، از اين گذشته در مسجد پيغمبر كه شرافتش از غار ثور بيشتر بود هم مؤمن مىآمد و هم منافق و هم كافر و همگى در كنار همديگر مىنشستند و همچنين در كشتى نوح هم پيغمبر در آن كشتى بود و هم شيطان و هم حيوانات . . . پس\r\n\r\n\r\n","description":"","footnote":"\r\n( 1 ) سورهء توبهء آيه 40 .\r\n","page_name":" مقدمهء مترجم 28 ","page_number":28},
  {"content":"\r\n\r\nاجتماع در يك مكان دليل بر فضيلت نيست .\r\nو اما اينكه گفتى او را بخلعت مصاحبت مشرف فرمود ؟ اين نيز دلالتى بر فضيلت نمىكند زيرا « مصاحب » به معناى همراه است ، و چه بسا كافرى با مؤمنى همراه باشد چنانچه خداوند در قرآن فرمايد : و «  قالَ لَهُ صاحِبُهُ وَ هُوَ يُحاوِرُهُ أَ كَفَرْتَ بِالَّذِي خَلَقَكَ مِنْ تُرابٍ  . « 1 » » گذشته از اينكه لفظ « صاحب » گاهى در لغت كرب بحيوانات نيز اطلاق مىشود مانند اين شعر :\r\n « ان الحمار مع الحمار مطية * فاذا خلوت به فبئس الصاحب » \r\nو گاهى اطلاق لفظ « صاحب » بر جماد شده مانند\r\n « زرت هندا و ذاك غير احتساب * و معى صاحب كتوم اللسان » \r\nكه مقصود از صاحب در اينجا شمشير است ، پس لفظ « صاحب » كه بر كافر و حيوان و جماد اطلاق مىشود دليلى بر فضيلت نيست .\r\nو اما اينكه پيغمبر صلّى اللَّه عليه و آله و سلّم به او فرمود : « لا تحزن » اين دليل بر نقص و خطاى او است نه فضيلت ، زيرا اين حزن و اندوه ابو بكر كه پيغمبر از آن نهى فرمود يا اطاعت بوده يا معصيت اگر اطاعت خدا بوده كه هرگز پيغمبر از آن نهى نمىكند ، و اگر معصيت بوده پس اين آيه دليل بر اين است كه ابو بكر معصيت خدا را كرد و پيغمبر او را از آن معصيت نهى فرمود .\r\nو اما اينكه پيغمبر صلّى اللَّه عليه و آله و سلّم فرمود : «  إِنَّ اللَّهَ مَعَنا  » ( خدا با ما است ) دليل نيست كه مقصود از لفظ جمع او و ابو بكر باشد بلكه پيغمبر صلّى اللَّه عليه و آله و سلّم از خودش به تنهائى تعبير بجمع مىكند ، چنانچه خداى تعالى فرمايد «  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  » « ما ذكر را فرو فرستاديم و ما نيز او را حافظ و نگهبانيم » . . .\r\nو اما اينكه گفتى « سكينه » ( آرامش ) بر ابى بكر نازل شد ، اين مخالف با ظاهر آيه است ، زيرا « سكينه » بر آن كس نازل شد كه بلشگر ناديده تأييد شد در آنجا كه فرمايد «  وَ أَيَّدَهُ بِجُنُودٍ لَمْ تَرَوْها  » پس به حساب وحدت سياق به همان كس كه بجنود تأييد شد آرامش نيز بر او نازل شد ، و اگر بخواهى بگوئى هر دو بابى بكر نازل شد بايد نعوذ باللَّه پيغمبر صلّى اللَّه عليه و آله و سلّم را در اينجا از نبوت خارج سازى و اگر ابى بكر مؤمن بود خداوند او را در سكينه شريك ميساخت چنانچه\r\n\r\n\r\n","description":"","footnote":"\r\n( 1 ) سورهء كهف آيه 37 .\r\n","page_name":" مقدمهء مترجم 29 ","page_number":29},
  {"content":"\r\n\r\nدر آيهء ديگر فرمايد «  فَأَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ  « 1 » » و بنا بر اين اگر به اين جمله استدلال نكنى براى رفيقت بهتر است ؟\r\nمفيد گويد : او ديگر نتوانست پاسخى بگويد و مردم از دورش متفرق شدند و من از خواب بيدار شدم « 2 » .\r\nاين بود نمونهء از گفتار مورّخين در بارهء مرجعيت دينى مفيد و پارهء از خاطرات و مناظرات او كه ما براى هر كدام يك نمونه ذكر كرديم ، و برخى از آنها نيز در بخش ( 2 ) گذشت مراجعه شود . و اگر كسى بخواهد دورهء كامل مناظرات مفيد را ببيند بكتاب عيون و مجالس او كه هنوز بطبع نرسيده ولى بگفتهء الذريعة نسخ خطى متعددى از آن موجود است و از جمله نسخه‌اى است كه در كتابخانهء آستان قدس رضوى موجود مىباشد بايد مراجعه كند ، و ملخصى از آن كتاب را شاگرد مفيد سيد مرتضى ( ره ) در كتابى بنام « الفصول المختارة من العيون و المجالس » جمع كرده و كتاب مزبور دو بار در عراق بطبع رسيده يكى در حوالى سال 1361 و ديگرى اخيرا در مطبعهء حيدرى بدون تاريخ طبع شده است . مجلسى عليه الرحمة نيز قسمت عمدهء كتاب الفصول المختارة را در بحار ( ج : 1 ص 408 - 453 ط طهران ) نقل كرده است ، و برخى از مناظرات مفيد بسيار لطيف و خواندنى است « 3 » ولى چون ذكر آنها از وضع اين مقدمه كه بر پايهء اختصار بنا شده خارج است از نقل آنها خوددارى شد . و براى گويندگان و نويسندگان شيعه لازم است مناظرات مزبور را مطالعه كنند .\r\n\r\n6 - اساتيد و مشايخ مفيد :\r\nمفيد ( ره ) از بسيارى از دانشمندان نامى شيعه و سنى استفاده كرده و از آنان روايت مىكند و ما تا جايى كه دسترسى داشتيم اسامى آنان را جمع آورى كرده و به ترتيب حروف تهجى در اينجا ذكر ميكنيم و از مصادر هر كدام نيز يكى را انتخاب كرده و در پاورقى يادآورشده‌ايم .\r\n\r\n\r\n","description":"","footnote":"\r\n( 1 ) سورهء فتح آيهء 26 .\r\n( 2 ) احتجاج ص 279 - 280 ط نجف 1350 . و صاحب روضات پس از نقل اين داستان كلامى از كتاب نوادر سيد نعمة اللَّه جزائرى نقل كرده كه خالى از لطف نيست مراجعه شود ( روضات ص 541 ) .\r\n( 3 ) بكتاب مجالس المؤمنين ص 201 - 206 و روضات 538 - 542 مراجعه شود .\r\n","page_name":" مقدمهء مترجم 30 ","page_number":30},
  {"content":"\r\n\r\n1 - ابو عبد اللَّه احمد بن ابراهيم بن أبى رافع صيمرى انصارى « 1 » .\r\n2 - ابو الحسين احمد بن حسين بن اسامه بصرى « 2 » .\r\n3 - ابو على احمد بن جعفر بن سفيان بزوفرى « 3 » .\r\n4 - احمد بن محمّد بن جعفر صولى بصرى « 4 » .\r\n5 - ابو الحسن احمد بن محمّد بن حسن بن وليد « 5 » .\r\n6 - ابو الحسن احمد بن محمّد جرجانى « 6 » .\r\n7 - ابو غالب احمد بن محمّد رازى « 7 » .\r\n8 - ابو القاسم اسماعيل بن محمّد انبارى « 8 » .\r\n9 - ابو القاسم جعفر بن قولويه « 9 » .\r\n10 - جعفر بن محمّد القمى « 10 » .\r\n11 - جعفر بن حسين بن مؤمن « 11 » .\r\n12 - ابو محمّد حسن بن حمزه علوى « 12 » .\r\n13 - ابو الطيب حسن بن على نحوى « 13 » .\r\n\r\n\r\n","description":"","footnote":"\r\n( 1 ) فهرست شيخ ص 56 - 57 ط نجف 1380 .\r\n( 2 ) مستدرك ج 3 ص 521 .\r\n( 3 ) رجال طوسى ص 443 ط نجف 1381 .\r\n( 4 ) مستدرك ج 3 : 521 .\r\n( 5 ) امالى شيخ ج 1 : 21 ط نجف 1384 .\r\n( 6 ) مستدرك ج 3 : 521 .\r\n( 7 ) امالى شيخ ج 1 : 23 .\r\n( 8 ) امالى شيخ ج 1 : 121 .\r\n( 9 ) در همين كتاب بسيار از او روايت نقل كرده .\r\n( 10 ) همين كتاب ج 1 : 38 .\r\n( 11 ) مستدرك ج 3 : 521 .\r\n( 12 ) امالى شيخ ج 1 : 21 .\r\n( 13 ) امالى شيخ ج 1 : 21 .\r\n","page_name":" مقدمهء مترجم 31 ","page_number":31},
  {"content":"\r\n\r\n14 - ابو سعيد حسن بن عبد اللَّه مرزبانى « 1 » 15 - ابو على حسن بن عبد اللَّه قطان « 2 » .\r\n16 - ابو على حسن بن على بن فضل رازى « 3 » .\r\n17 - حسن بن محمّد بن يحيى علوى « 4 » .\r\n18 - ابو عبد اللَّه حسين بن احمد بن موسى بن هديه « 5 » .\r\n19 - ابو عبد اللَّه حسين بن احمد بن مغيرة « 6 » .\r\n20 - ابو عبد اللَّه حسين بن على بن شيبان قزوينى « 7 » .\r\n21 - ابو عبد اللَّه حسين بن على بن سفيان بن خالد بزوفرى « 8 » .\r\n22 - ابو الطيب حسين بن محمّد تمار نحوى « 9 » .\r\n23 - ابو الحسن زيد بن محمّد بن جعفر تيملى « 10 » .\r\n24 - عبد اللَّه بن جعفر بن محمّد بن اعين بزاز « 11 » .\r\n25 - ابو عبد اللَّه بن محمّد أبهرى « 12 » .\r\n26 - ابو عمرو عثمان بن احمد دقاق « 13 » .\r\n\r\n\r\n","description":"","footnote":"\r\n( 1 ) امالى شيخ ج 1 : 130 .\r\n( 2 ) امالى شيخ ج 1 : 66 .\r\n( 3 ) امالى شيخ ج 1 : 32 .\r\n( 4 ) همين كتاب ج 2 : 251 .\r\n( 5 ) مستدرك ج 3 : 521 .\r\n( 6 ) امالى شيخ ج 1 : 44 .\r\n( 7 ) مستدرك ج 3 : 521 .\r\n( 8 ) مستدرك ج 3 : 521 .\r\n( 9 ) امالى شيخ ج 1 : 9 و 45 .\r\n( 10 ) مستدرك ج 3 : 521 .\r\n( 11 ) مستدرك ج 3 : 521 .\r\n( 12 ) امالى شيخ ج 1 : 18 .\r\n( 13 ) مستدرك ج 3 : 21 .\r\n","page_name":" مقدمهء مترجم 32 ","page_number":32},
  {"content":"\r\n\r\n27 - ابو الحسن على بن بلال مهلبى « 1 » .\r\n28 - ابو الحسن على بن احمد بن ابراهيم كاتب « 2 » .\r\n29 - ابو الحسن على بن خالد مراغى « 3 » .\r\n30 - ابو الحسن على بن مالك نحوى « 4 » .\r\n31 - على بن محمّد الرفاء « 5 » .\r\n32 - ابو الحسن على بن محمّد قرشى « 6 » .\r\n33 - ابو الحسن على بن محمّد بن حسن كاتب « 7 » .\r\n34 - عمر بن عبد اللَّه عتكى « 8 » .\r\n35 - ابو بكر عمر بن محمّد بن سالم بن براء معروف بابن جعابى « 9 » .\r\n36 - ابو حفص عمر بن محمّد بن على زيات صيرفى « 10 » .\r\n37 - محمّد بن احمد بن عبيد اللَّه منصورى « 11 » .\r\n38 - ابو الطيب محمّد بن احمد ثقفى « 12 » .\r\n39 - ابو على محمّد بن احمد بن جنيد كاتب اسكافى « 13 » .\r\n\r\n\r\n","description":"","footnote":"\r\n( 1 ) همين كتاب ج 2 : 347 .\r\n( 2 ) مستدرك ج 3 : 521 .\r\n( 3 ) امالى شيخ ج 1 : 10 .\r\n( 4 ) امالى شيخ ج 1 : 12 .\r\n( 5 ) مستدرك ج 3 : 521 .\r\n( 6 ) مستدرك ج 3 : 521 .\r\n( 7 ) امالى شيخ ج 1 : 24 .\r\n( 8 ) همان كتاب ج 2 : 184 .\r\n( 9 ) فهرست شيخ ص 140 .\r\n( 10 ) امالى شيخ ج 1 : 23 .\r\n( 11 ) مستدرك ج 3 : 521 .\r\n( 12 ) امالى شيخ ج 1 : 47 .\r\n( 13 ) فهرست شيخ ص 160 .\r\n","page_name":" مقدمهء مترجم 33 ","page_number":33},
  {"content":"\r\n\r\n40 - ابو عبد اللَّه محمّد بن احمد بن عبد اللَّه بن قضاعة « 1 » .\r\n41 - ابو بكر محمّد بن احمد شافعى « 2 » .\r\n42 - محمّد بن اسماعيل « 3 » .\r\n43 - محمّد بن احمد بن داود بن على قمى « 4 » .\r\n44 - ابو الحسن محمّد بن جعفر تميمى نحوى « 5 » .\r\n45 - محمّد بن حسين جوانى « 6 » .\r\n46 - ابو نصر محمّد بن حسين بصرى ( يا مقرى ) « 7 » .\r\n47 - ابو جعفر محمّد بن حسين بزوفرى « 8 » .\r\n48 - ابو نصر محمّد بن حسين بصير شهرزورى « 9 » .\r\n49 - ابو عبد اللَّه محمّد بن داود جثمى « 10 » .\r\n50 - محمّد بن سهل بن احمد ديباجى « 11 » .\r\n51 - ابو محمّد بن عبد اللَّه بن شيخ « 12 » .\r\n52 - ابو جعفر محمّد بن على بن بابويه قمى « 13 » .\r\n\r\n\r\n","description":"","footnote":"\r\n( 1 ) فهرست شيخ ص 159 .\r\n( 2 ) امالى شيخ ج 1 : 54 .\r\n( 3 ) امالى شيخ ج 1 : 67 .\r\n( 4 ) رجال نجاشى ص 298 و 299 .\r\n( 5 ) ارشاد ج 1 : 28 و نجاشى كنيه‌اش را ابو بكر ذكر كرده .\r\n( 6 ) مستدرك ج 3 : 521 .\r\n( 7 ) امالى شيخ ج 1 : 60 و 82 و محتمل است اينها دو نفر باشند .\r\n( 8 ) امالى شيخ ج 1 : 56 .\r\n( 9 ) امالى شيخ ج 1 : 38 .\r\n( 10 ) مستدرك ج 3 : 521 .\r\n( 11 ) مستدرك ج 3 : 521 .\r\n( 12 ) امالى شيخ ج 1 : 18 .\r\n( 13 ) در مشيخه و امالى شيخ و تهذيب از او بسيار روايت كند .\r\n","page_name":" مقدمهء مترجم 34 ","page_number":34},
  {"content":"\r\n\r\n53 - ابو عبد اللَّه محمّد بن على بن رياح قرشى « 1 » .\r\n54 - ابو بكر محمّد بن على جعابى « 2 » .\r\n55 - ابو بكر محمّد بن عمر بن سالم بن محمّد معروف بجعابى و حافظ « 3 » .\r\n56 - ابو حفص محمّد بن عمر بن على صيرفى معروف بابن زيات « 4 » .\r\n57 - ابو عبد اللَّه محمّد بن عمران مرزبانى « 5 » .\r\n58 - ابو الحسن محمّد بن مظفر بزاز « 6 » .\r\n59 - ابو عبد اللَّه محمّد بن محمّد بن طاهر موسوى « 7 » .\r\n60 - مظفر بن محمّد بلخى « 8 » .\r\n61 - مظفر بن محمّد وراق « 9 » .\r\nاين بود قسمتى از اسامى مشايخ مفيد ( ره ) كه ما بدانها دسترسى پيدا كرديم و اسامى برخى را مانند على بن عيسى رمانى و قاضى عبد الجبار معتزلى و ابو عبد اللَّه جعل و ساير دانشمندان اهل سنت كه معاصر با مفيد بوده‌اند و مفيد كم و بيش از آنها استفاده‌هائى كرده است ذكر نكرديم .\r\n\r\n7 - شاگردان شيخ مفيد .\r\nمفيد ( ره ) داراى شاگردانى برجسته و نامى بوده از آن جمله است :\r\n1 - ابو العباس احمد بن على بن احمد بن عباس نجاشى - صاحب كتاب رجال - « 10 » .\r\n\r\n\r\n","description":"","footnote":"\r\n( 1 ) امالى شيخ ج 1 : 56 .\r\n( 2 ) امالى شيخ ج 1 : 18 .\r\n( 3 ) ارشاد ج 1 : 29 .\r\n( 4 ) مستدرك ج 3 : 521 .\r\n( 5 ) ارشاد ج 1 : 35 .\r\n( 6 ) ارشاد ج 1 : 9 و كنيه‌اش را ابو الحسين و ابو بكر نيز ذكر كرده‌اند .\r\n( 7 ) مستدرك ج 3 : 521 .\r\n( 8 ) ارشاد ج 1 : 37 و در امالى مظفر بن احمد بلخى است و ممكن است دو نفر باشند .\r\n( 9 ) امالى شيخ ج 1 : 93 .\r\n( 10 ) در موارد زيادى از كتاب رجال بدان اشاره كرده و از آن جمله در ترجمه خود مفيد است .\r\n","page_name":" مقدمهء مترجم 35 ","page_number":35},
  {"content":"\r\n\r\n2 - احمد بن على بن قدامة متوفاى سال 486 « 1 » .\r\n3 - ابو عبد اللَّه جعفر بن محمّد بن احمد بن عباس دوريستى « 2 » .\r\n4 - حسن بن على بن اشناس متوفاى سال 439 « 3 » .\r\n5 - حسين بن على نيشابورى « 4 » .\r\n6 - ابو يعلى سلار بن عبد العزيز ديلمى « 5 » .\r\n7 - الشريف ابو الوفاء محمّد موصلى « 6 » .\r\n8 - ابو يعلى علاء الدين بن على بن عبد اللَّه بن احمد جعفرى « 7 » .\r\n9 - السيد المرتضى علم الهدى على بن حسين بن موسى موسوى .\r\n10 - الشريف الرضى محمّد بن حسين بن موسى موسوى .\r\n11 - شيخ الطائفة محمّد بن الحسن الطوسى .\r\n12 - شيخ ابو الفتح محمّد بن على بن عثمان كراجكى « 8 » .\r\n13 - ابو الفوارس بن على بن محمّد فارسى « 9 » .\r\n14 - ابو محمّد اخو على بن محمّد فارسى « 10 » .\r\n15 - ابو يعلى محمّد بن حسن بن حمزهء جعفرى كه داماد و جانشين شيخ مفيد ( ره ) نيز بوده است « 11 » .\r\n16 - ابو الفرج مظفر بن على بن حسين حمدانى يكى از سفراى حضرت صاحب الامر عليه السّلام « 12 » .\r\n\r\n\r\n","description":"","footnote":"\r\n( 1 ) امل الامل ج 2 : 20 ط نجف 1385 .\r\n( 2 ) امل الامل ج 2 : 54 .\r\n( 3 ) امل الامل ج 2 : 69 . و در برخى جاها نامش حسن بن محمد ذكر شده .\r\n( 4 ) مقدمه بحار الانوار ص 78 .\r\n( 5 ) امل الامل ج 2 : 127 و برخى گويند : نامش حمزه است و لقبش سلار بوده .\r\n( 6 ) مستدرك ج 3 : 479 .\r\n( 7 ) امل الامل ج 2 : 359 .\r\n( 8 ) امل الامل ج 2 : 287 .\r\n( 9 ) مقدمه بحار الانوار ص 78 .\r\n( 10 ) مقدمه بحار الانوار ص 78 .\r\n( 11 ) رجال نجاشى ص 316 .\r\n( 12 ) امل الامل ج 2 : 323 .\r\n","page_name":" مقدمهء مترجم 36 ","page_number":36},
  {"content":"\r\n\r\n\r\n8 - تأليفات و آثار گرانبهائى كه از مفيد بيادگار مانده :\r\nچنانچه در بخش ( 3 ) گذشت بسيارى از دانشمندان شيعه و سنى ذكر كرده‌اند كه شيخ مفيد ( ره ) متجاوز از دويست جلد كتاب در فنون مختلف تأليف كرده كه هر كدام از آنها در نهايت اتقان تدوين شده است ، نجاشى يكى از شاگردانش متجاوز از يك صد و هفتاد كتاب از آنها را نام مىبرد و برخى نيز از قلم نجاشى افتاده كه در مقدمهء كتاب اوائل المقالات « 1 » ذكر شده از اين رو ذكر اسامى يك يك آنها در اينجا موردى ندارد و تنها بموضوعات مختلف و علوم گوناگونى كه مفيد در بارهء آنها كتاب تصنيف فرموده است اشاره مىكنيم و براى هر كدام نمونهء ذكر ميكنيم 1 - كتابهائى كه در بارهء امامت و متفرعات آن تأليف كرده مانند همين كتاب ارشاد و كتاب مولد النبى و الاوصياء عليهم السّلام و كتاب افصاح و امثال آن .\r\n2 - كتابهائى كه در اصول دين و عقائد نوشته است مانند كتاب « الاركان في دعائم الدين » و كتاب تصحيح الاعتقاد .\r\n3 - كتبى كه در موضوعات مختلف كلامى نگاشته است مانند « اوائل المقالات » .\r\n4 - رساله‌هائى كه در موضوع غيبت تأليف كرده است مانند كتاب الغيبة ، و كتاب جوابات الفارقين .\r\n5 - كتابهائى كه بر ردّ مخالفين در باب امامت تأليف كرده مانند : رد بر على بن عيسى ، ردّ بر ابو بكر باقلانى و امثال آن .\r\n6 - كتابهائى كه بخصوص بر ردّ جاحظ نوشته است مانند « الرد على الجاحظ » و كتاب « ردّ بر عثمانيه » .\r\n7 - كتابهائى كه در اصول فقه و مسائل متفرقهء آن تأليف كرده مانند كتاب « اصول الفقه » .\r\n8 - كتابهائى كه در فقه و مسائل متفرقهء فقهيه تأليف كرده مانند « مقنعه » « و احكام النساء » و غير آن .\r\n9 - تأليفات او در بارهء قرآن و اعجاز و فضيلت آن مانند « اعجاز القرآن » و « البيان في تأليف القرآن » .\r\n10 - كتب بسيارى كه در موضوعات متفرقه و فنون ديگرى تصنيف و تأليف كرده چون كتاب\r\n\r\n\r\n","description":"","footnote":"\r\n( 1 ) چاپ تبريز 1371 .\r\n","page_name":" مقدمهء مترجم 37 ","page_number":37},
  {"content":"\r\n\r\n« اختصاص » و كتاب « الرسالة الكافية في ابطال توبة الخاطئة » و « مسار الشيعه » ، و « ايمان ابى طالب » و « رسالهء تزويج ام كلثوم با عمر » ، و « اقسام مولى » و امثال اين كتب بسيارى كه در فهرست شيخ و كتاب رجال نجاشى و مجالس المؤمنين و غيره مسطور است .\r\nو بطور كلى مفيد در انواع علوم اسلامى كتاب نوشته متأسفانه مانند بسيارى از كتب ديگر مؤلفين شيعه جز معدودى از آنها اكنون در دست نيست .\r\n\r\n9 - اعقاب و فرزندان شيخ :\r\nاز ملا عبد اللَّه افندى ( ره ) صاحب كتاب رياض العلماء نقل شده كه ( در ج 3 مخطوط ) گفته است : شيخ ابو القاسم على بن شيخ ابى عبد اللَّه مفيد محمد بن محمّد بن نعمان از بزرگان اصحاب ، و فرزند شيخ مفيد است ، و شيخ بزرگوار محمّد بن حسن صاحب كتاب « نزهة النواظر و تنبيه الخواطر في كلمات النبى و الائمة عليهم السّلام » از او حديث نقل كرده ولى اصحاب ما نام او ( يعنى على بن محمّد فرزند شيخ ) را در كتابهاى خويش ذكر نكرده‌اند .\r\nو صاحب روضات پس از ترجمه مفيد گويد : چنانچه از ذيل فاضل صفدى كه بتاريخ ابن خلكان نوشته بدست آيد شيخ مفيد داراى فرزندى بوده بنام على بن محمد و مكنى بابى القاسم . فاضل مزبور در بارهء او گويد پدرش ( يعنى مفيد ) از شيوخ و رؤساى شيعه است و نام او ( يعنى مفيد ) در باب محمّد گذشت . و تاريخ فوت على بن محمد را 461 ذكر كرده است .\r\nو فاضل تسترى در كتاب مقابس الانوار ضمن ترجمهء مفيد گويد : مفيد داراى فرزندى بوده كه رسالهء در فقه براى او نگاشت ولى آن را باتمام نرسانده و در ضمن مصنفات مفيد گويد : رسالهء كه بفرزندش در فقه نوشته است « 1 » .\r\n\r\n10 - وفات شيخ مفيد :\r\nمفيد ( ره ) پس از اينكه هفتاد و شش يا هفتاد و هشت سال عمر شريف خود را در خدمتگزارى باهل بيت معصومين و خاندان پاك پيغمبر اسلام صلّى اللَّه عليه و آله و سلّم گذراند در شب جمعه سيم ماه مبارك رمضان در سال 413 در شهر بغداد از دنيا رفت ، جنازهء او را بمحلهء « اشنان » آوردند و در ميدان وسعى نهاده متجاوز از هشتاد هزار نفر از شيعيان و گروه زيادى از اهل سنت در تشييع جنازه و نماز بر او شركت كردند . شاگردش سيد مرتضى علم الهدى بر او نماز خواند ، و مورّخين گويند : روزى مانند آن در\r\n\r\n\r\n","description":"","footnote":"\r\n( 1 ) مقابس الانوار ص 7 و 27 .\r\n","page_name":" مقدمهء مترجم 38 ","page_number":38},
  {"content":"\r\n\r\nنماز و گريه در بغداد ديده نشد ، پس از نماز او را در خانهء خود در محلى سپرده و پس از چندى جنازه‌اش را بقبرستان قريش منتقل كرده و در پائين پاى حضرت جواد عليه السّلام كنار قبر استادش جعفر بن محمّد بن قولويه به خاك سپردند . و هم اكنون مزار شريفش در رواق مطهر كاظمين عليهما السّلام در قسمت جنوبى آن داراى ضريح و صندوقى است و زيارتگاه شيعيان است .\r\nاشعار زيادى در مرثيهء مفيد گفته‌اند كه ما يكى از آنها كه منسوب به حضرت صاحب الامر عليه السّلام بود در بخش ( 4 ) دنبالهء توقيعات نقل كرديم . و از جمله سيد مرتضى ( ره ) در مرثيه‌اش قصيدهء گفته است كه مطلعش اين است :\r\n من على هذه الديار اقاما ؟ ! * أضفا ملبس عليه و داما ؟ ! \r\nو مهيار ديلمى نيز قصيده در مرثيه او سروده كه مطلعش اين است :\r\n ما بعد يومك سلوة لمعلّل * منّى و لا ظفرت بسمع معذّل \r\nو تمامى اين دو قصيده در كتاب الغدير ج 4 صفحهء 298 و 256 مذكور است مراجعه شود .\r\nو در نخبة المقال در بارهء مدت عمر و تاريخ وفات مفيد گويد :\r\n و شيخنا المفيد بن محمّد * عدل له التوقيع هاد مهتد\r\nاستاده صدوق السعيد * و بعد « عزّ » « رحم المفيد » \r\n77 413 اين بود شمه‌اى از شرح حال و ترجمهء اين دانشمند بزرگوار شيعه كه در كمال استعجال در شب 24 جمادى الثانية 1387 در قريهء امام زاده قاسم شميران بخامهء اين بندهء ناچيز بپايان رسيد و الحمد للَّه اولا و آخرا .\r\nسيد هاشم رسولى محلاتى 6 / 7 / 1346 .\r\n\r\n","description":"","footnote":"","page_name":" مقدمهء مترجم 39 ","page_number":39},
  {"content":"\r\n . \r\n","description":"","footnote":"","page_name":" مقدمهء مترجم 40 ","page_number":40},
  {"content":"\r\n\r\n\r\n[ مقدمه مؤلف 
  ]\r\nبنام خداوند بخشايندهء مهربان\r\nسپاس خداى عز و جل بپاس آنچه از معرفت و شناسائيش در دلها افكنده و الهام فرمود ، و راه پيروى خويش را ( بهمگان ) راهنمائى فرمود ، و درود او و تحيت فراوانش به برگزيدهء آفريدگان محمد ( ص ) پيشواى پيمبران و برگزيدگانش ، و بر امامان راه يافته از فرزندان او .\r\nو بعد بتوفيق خدا و ياريش در اين كتاب بيان خواهم كرد آنچه را كه در خواست اثبات آن را كرده بودى از نامهاى امامان راهنما عليهم السلام و تاريخ عمر ( و مدت زندگانى آنها ) و مكان شهادتشان و نامهاى فرزندانشان و شمهء از جريان زندگى آنها كه موجب آگاهى بر احوال آنها است تا در بارهء آنان شناسائى كامل پيدا كرده و ميانهء اظهار نظرها و عقيده‌هاى گوناگونى كه نسبت به آنها شده ، فرق گذارده شود ، و مطالب شبهه ناك از حقائق جدا گردد ، و در اين باره همانند تكيه كردن مردمان با انصاف و ديندار ، بر گفتار حق و درست تكيه كنى ، و من ( به يارى خداوند ) بدرخواستى كه كردهء پاسخ مثبت داده و چنانچه خواسته‌اى اختصار و اجمال را در اين باره مراعات خواهم كرد ، و اعتمادم بر خدا است و هدايت شدن به راه راست را از او خواهانم .\r\n\r\n","description":"","footnote":"","page_name":" 1 ","page_number":41},
  {"content":"\r\n\r\n\r\n[ باب اوّل در احوال حضرت امير المؤمنين على بن ابى طالب عليه السلام 
  ]\r\nدر احوال حضرت امير المؤمنين عليه السّلام نخستين پيشواى مؤمنان و ( اولين ) زمامدار مسلمانان و ( سر سلسلهء ) جانشينان خداى تعالى در دين ( در روى زمين ) پس از رسول خداى راستگو و امين ( يعنى حضرت ) محمد بن عبد اللَّه ( ص ) آخرين پيمبر ، درود خدا بر او و بر خاندان طاهرينش باد .\r\n( پس ميگوئيم ) برادر رسول خدا ، و پسر عمو ، و وزير ، و شوهر دخترش فاطمه بانوى زنان دو جهان ، امير المؤمنين على بن ابى طالب بن هاشم بن عبد مناف است و او سيد اوصياء است كه بهترين درودها بر او باد .\r\nو كنيه‌اش ابو الحسن است ، و در شهر مكه در خانهء كعبه در روز جمعه سيزدهم شهر رجب در سال سىام از عام الفيل ( يعنى سى سال پس از داستان لشكركشى ابرهه به شهر مكه براى خراب كردن خانه كعبه ) به دنيا آمد ، و كسى پيش از آن حضرت و نه بعد از او در ( خانهء كعبه و ) بيت اللَّه الحرام به دنيا نيامد ( و اين ) بزرگداشتى بود از جانب خداى تعالى و اكرامى بود كه نسبت بمقام شامخ و با عظمتش عنايت فرمود .\r\nمادرش فاطمه دختر اسد بن هاشم بن عبد مناف رضى اللَّه عنها بود كه ( صرف نظر از اينكه مادر على عليه السّلام بود ) همچون مادرى براى رسول خدا ( ص ) ( نيز ) بود ، و آن حضرت در دامن آن بانوى ( سعادتمند ) نشو و نما كرد . و ( هميشه آن بزرگوار ) سپاسگزار نيكيهاى آن زن بود ، و در رديف نخستين كسانى بود\r\n\r\n","description":"","footnote":"","page_name":" 2 ","page_number":42},
  {"content":"\r\n\r\nكه به آن حضرت ايمان آورد ، و بهمراهى مهاجرين با او ( بمدينه ) هجرت كرد ، و چون از دنيا رفت رسول خدا ( ص ) او را در پيراهن مخصوص خود كفن كرد تا بدان وسيله از آزار حشرات زمين در قبر آسوده بماند و آنها ( بخاطر آن پيراهن ) از او دور گردند ، و ( پيش از دفنش ) حضرت در قبر او خوابيد كه ( بدان سبب ) از فشار قبر آسوده و در امان باشد ، و اقرار بولايت ( و امامت ) فرزندش أمير المؤمنين عليه السّلام را پس از اينكه در قبرش نهاد به او تلقين فرمود كه هنگام پرسش ( در قبر ) بدان پاسخ دهد ، و او را به اين همه فضيلت مخصوص گردانيد بخاطر آن رتبه و قدر و منزلتى كه نزد خداى عز و جل و آن حضرت عليه السّلام داشت ، و اين جريان ( نزد تاريخ نويسان ) مشهور است .\r\n( 30 ) و أمير المؤمنين على بن ابى طالب عليه السّلام و برادران آن بزرگوار نخستين كسانى بودند كه نسبتشان از دو سو ( هم از سوى پدر و هم از سوى مادر ) بهاشم بن عبد مناف ميرسد ، و بدان سبب ، و هم بخاطر پرورشش در دامان رسول خدا ( ص ) و فرا گرفتن خلق و خوى آن بزرگوار ( گوى سبقت را از ديگران ربود ، و ) به دو شرافت نائل گرديد ، و هم او در ميان خاندان پيغمبر ( ص ) و يارانش نخستين كسى است كه بخداى تعالى و پيامبر گراميش ايمان آورد ، و نخستين مردى است كه پيغمبر ( ص ) او را باسلام دعوت كرد ، و او پذيرفت ، و همواره يارى دين كرد ، و با مشركين در مجاهدت ( و با دشمنان دين در جنگ ) بود ، از ايمان ( و اهل آن ) دفاع نمود ، و منحرفين و سركشان را بديار نابودى فرستاد .\r\nدستورات و احكام دين و قرآن را بمردم رسانده و منتشر ساخت ، و به عدالت ( و دادگسترى ) حكم فرمود و به نيكى و احسان دستور ميداد .\r\nمدت زندگانيش با رسول خدا ( ص ) پس از بعثت بيست و سه سال بود كه سيزده سال آن پيش از هجرت در مكه بود ، و در تمامى گرفتاريها و بلاها ( ئى كه براى آن حضرت پيش آمد ) شريك بود و\r\n\r\n","description":"","footnote":"","page_name":" 3 ","page_number":43},
  {"content":"\r\n\r\nبخاطر آن حضرت بسيارى از سختيها را بر خود هموار ساخت ، و ده سال ديگر پس از هجرت بمدينه بود ( كه در آنجا نيز براى دفاع از آن بزرگوار ) با مشركين مبارزه كرد ، و ( در راه حفظ جان او ) با كافران جنگ نمود ، و در برابر دشمنان آن حضرت تن خود را سپر بلا ساخته او را حفظ كرد ، تا اينكه خداى تعالى رسول خود را قبض روح فرموده و او را ببهشت برين برد و در والاترين جايگاهها جايش داد و از دنيا رحلت فرمود . - تحيت و درود بر او و آلش باد - و در آن هنگام ( كه رسول خدا ( ص ) از دنيا رفت ) أمير المؤمنين عليه السّلام سى و سه سال داشت .\r\n( 30 ) روزى كه پيغمبر ( ص ) رحلت فرمود ، امت در بارهء امامت آن حضرت دو دسته شدند ، پيروان آن حضرت يعنى تمامى بنى هاشم ( كه نسبشان بهاشم بن عبد مناف ميرسيد ) و نيز سلمان و عمار و ابو ذر و مقداد ، و خزيمه بن ثابت ( كه بخاطر شهادتى كه در بارهء رسول خدا ( ص ) در يكى از جاها داد و استدلالى كه براى اداى شهادتش كرد پيغمبر اكرم شهادت او را به تنهائى بمنزلهء دو شهادت قرار داد ، و بدين سبب به ) ذو الشهادتين ( ناميده شد ) و همچنين ابو ايوب انصارى و جابر بن عبد اللَّه انصارى و ابو سعيد خدرى و مانند ايشان از بزرگان مهاجرين ( يعنى مسلمانانى كه با رسول خدا از مكه بمدينه هجرت كردند ) و انصار ( كه اهل مدينه بودند و پس از هجرت مسلمان شدند و در راه پيشرفت دين ، پيغمبر ( ص ) را يارى كردند ، تمامى اينها ) گفتند : او پس از رسول خدا خليفه و امام است ، زيرا كه آن حضرت برتر از ديگران بود ، و تمام جهات فضيلت و رأى و كمال در او گرد آمده ( و همگى را دارا ) بود ، در ايمان به خدا گوى سبقت را از همگى ربود ، و در دانش و علم بأحكام سر آمد ديگران شد ، و در جهاد ( با دشمنان دين ) پيشرو آنها بود ، و در پارسائى و زهد و خير و نيكى قابل مقايسه با ديگران نبود ، و در نزديكى برسول خدا ( ص ) و قرابتش با آن حضرت كسى از نزديكان انباز او نگشت .\r\n\r\n","description":"","footnote":"","page_name":" 4 ","page_number":44},
  {"content":"\r\n\r\nگذشته از همهء اينها خداى عز و جل بولايت ( و امامت ) او در قرآن ( در سورهء مائده آيه 55 ) تصريح فرموده آنجا كه فرمايد : « جز اين نيست كه ولى شما خدا است و رسول او ، و آنان كه ايمان آوردند آنان كه بپاى دارند نماز را و در حالى كه در ركوعند زكات ( و صدقه ) ميدهند » و ( بر اهل اطلاع ) روشن است كه كسى جز او در حال ركوع زكات نداد . و در علم لغت نيز ثابت شده و اختلافى در اين باره نيست كه « ولى » به معناى « أولى » ( يعنى برتر و سزاوارتر ) است ( نه به معناى دوست كه برخى گفته‌اند ) .\r\nو آنگاه كه به حكم قرآن ثابت شد كه امير المؤمنين عليه السّلام از مردمان به خود آنها سزاوارتر و اولى است ، زيرا ( چنانچه دانستى ) در قرآن بدان تصريح شده ، با اين بيان روشن اطاعت او بر همهء مردمان واجب است چنانچه اطاعت خداى تعالى و رسول او صلّى اللَّه عليه و آله واجب است ، چون آيهء شريفه از اولى بودن خدا و رسول نسبت بمؤمنين خبر دهد ( و ولايت على عليه السّلام نيز در همان مرتبه است ) و ( دليل ديگر بر امامت آن حضرت ) گفتار پيغمبر ( ص ) است در آن روز كه فرزندان عبد المطلب را بويژه در خانهء خود براى اظهار دعوتش گرد آورد و آن روز را يوم الدار خواندند ، ( كه در آن روز فرمود : ) هر كه مرا در بارهء پيشرفت اين دين يارى كند او برادر و وصى و وزير و وارث و جانشين من است پس از ( رفتن ) من ، و أمير المؤمنين على عليه السّلام ( بود كه ) از ميانهء آنها برخاست و با اينكه كوچكتر از همهء آنها بود عرضكرد : اى رسول خدا من تو را يارى ميكنم ، پس پيغمبر ( ص ) به او فرمود : بنشين كه تو برادر و وصى و وزير و وارث و جانشين منى پس از من . و اين گفتارى است صريح و روشن در بارهء جانشينى آن حضرت .\r\n\r\n","description":"","footnote":"","page_name":" 5 ","page_number":45},
  {"content":"\r\n\r\nو نيز ( دليل ديگر ) گفتار آن حضرت ( ص ) است كه در روز غدير خم آنگاه كه مردمان را گرد آورد تا گفتارش را بشنوند ، فرمود : آيا من از شما نسبت بخودتان سزاوارتر نيستم ؟ عرضكردند :\r\nچرا ، خدا گواهست ، پس آن حضرت دنبال آن بدون تأمل ( و بىآنكه ميانهء كلامش فاصلهء شود ) فرمود :\r\nهر كه من مولايش ( و فرمانروا و سزاوارتر از او به خودش ) بوده‌ام على مولاى اوست ، و ( با اين جمله ) اطاعت و پيروى از او و ولايتش را بر ايشان واجب فرمود ، همچنان كه اطاعت خودش بر آنها واجب بود و در اين باره از آنها اقرار گرفت و آن را ثابت كرد و آنها نيز انكار نكردند . و اين گفتار نيز از دليلهائى است كه صراحت آن در امامت و جانشينى آن حضرت روشن است .\r\nو نيز گفتار ديگر آن حضرت عليه السّلام كه هنگام حركتش بجانب تبوك در بارهء على عليه السّلام فرمود ( دليلى ديگرى است بر امامت او در آنجا كه فرمود : ) « نسبت تو به من همانند نسبت هارون است بموسى جز اينكه پس از من پيغمبرى نيست » و بدين وسيله مقام وزارت ، و اختصاص در دوستى ، و برترى بر همگان ، و جانشينى او را در زمان زندگى و پس از مرگش ، براى او ثابت كرد ، زيرا قرآن كريم بهمهء اينها در بارهء هارون نسبت بموسى عليهما السلام گواهى ميدهد ، ( بدين بيان كه ) خداى عز و جل از حضرت موسى عليه السّلام حكايت كند كه گفت : « ( پروردگارا ) براى من وزيرى از خاندان خودم قرار ده ، برادرم هارون را ، و پشت مرا بوسيلهء او استوار ساز ، و در كارم شريكش كن ، تا بستايمت بسيار ، و يادت كنم بسيار ، همانا بودهء تو بما بينا » و خداى تعالى ( دنبال اين درخواست موسى عليه السّلام ) فرمود :\r\n« خواستهء تو به تو داده شد اى موسى » ( سورهء طه آيه 29 - 36 ) كه در اين آيات شركت هارون با موسى عليهما السلام در نبوت ، و همچنين وزارت او براى موسى در رساندن رسالت ، و نيز استوار كردن پشتش بوسيلهء او در يارى ، ( همهء اينها ) ثابت گردد ، و ( اما ) در بارهء جانشينش ( خداى تعالى فرمايد : كه ) موسى عليه السّلام بهارون فرمود : « جانشين من باش در ميان قوم من و اصلاح كن و از راه فسادكاران پيروى مكن » ( سورهء اعراف آيهء 142 ) و با اين آيه نيز خلافت هارون و جانشينيش از موسى\r\n\r\n","description":"","footnote":"","page_name":" 6 ","page_number":46},
  {"content":"\r\n\r\nثابت گرديد . و ( با اين بيان گوئيم : ) رسول خدا ( ص ) كه تمامى مقامات هارون را بجز مقام نبوت براى امير المؤمنين عليه السّلام قرار داد ، ( بنا بر اين براى على عليه السّلام ) وزارت رسول خدا ( ص ) ، و استوارى پشت آن حضرت بوسيلهء يارى او ، و برتريش بر ديگران ثابت گردد ، زيرا كه اين گفتار همگى اين رتبه‌ها را در بر دارد ، سپس خلافت ( آن حضرت نيز با همين بيان ثابت گردد ، اما ) در ( زمان ) حيات ( و زندگى رسول خدا ) بصراحت كلام آن حضرت ( كه در مقام جانشينى در زمان دوريش از مدينه و مدت توقفش در خارج آن شهر فرمود ) و اما پس از ( وفات آن حضرت و ) سپرى شدن دوران نبوت ( نيز جانشينى على عليه السّلام از گفتار رسول خدا ( ص ) روشن شود ، زيرا كه ) باستثناء خصوص مقام نبوت و اينكه پس از من پيغمبرى نيست ( ساير مقامات هارون كه از آن جمله جانشينى او پس از مرگ موسى عليه السّلام بود ، براى على عليه السّلام ثابت گردد ) .\r\n( اين بود قسمتى از دليلهاى روشن و صريحى كه دلالت بر امامت و خلافت على عليه السّلام دارد ) و مانند اينها برهانهاى بسيار ديگرى نيز هست كه ذكر آنها در اينجا كلام را بدرازا كشد ، و ما در جاى ديگر از نوشته‌هاى خود در اين باره سخن را به آخر رسانده ، و ( بتفصيل بحث كرده‌ايم ، و ) آن را اثبات نموده‌ايم و الحمد للَّه .\r\n\r\n[ فصل ( 1 ) مدت امامت و عمر آن حضرت 
  ]\r\nدوران امامت على عليه السّلام پس از رسول خدا ( ص ) سى سال بود ، كه بيست و چهار سال و شش ماه از اين مدت را آن حضرت نمىتوانست دخالتى در كارها و احكام اسلام بنمايد و همواره در تقيه بود ( و از اظهار نظر و بيان حقائق خوددارى فرموده ، با آنها كه سر كار بودند ) مدارا ميكرد . و پنج سال و شش ماه ديگر را ( نيز كه خود بر سر كار آمد ) گرفتار جنگ با منافقين بود : آنان كه بيعت‌شكنى\r\n\r\n","description":"","footnote":"","page_name":" 7 ","page_number":47},
  {"content":"\r\n\r\nكردند ( چون طلحه و زبير ) و آنان كه از حق رو گرداندند ( چون معاويه و يارانش ) و آنان كه از دين بيرون رفتند ( چون خوارج نهروان ) و در تمامى اين مدت بفتنهء گمراهان دچار گشته دست او را بسته بودند ، چنانچه رسول خدا ( ص ) سيزده سال ( كه در مكه بود ) نمىتوانست احكام اسلام و نبوت خود را ( آن طور كه بايد ) بمردم برساند ، و همواره در ترس و زندان ، و در حال فرار و دورى از اجتماع بسر ميبرد ، نه قدرت داشت كه با كفار جهاد كند ، و نه استطاعت داشت كه از مؤمنين دفاع بنمايد ، و پس از هجرت بمدينه نيز دو سالى كه در آنجا ماند همواره با مشركين مبارزه و جهاد ميكرد و گرفتار آزار منافقين بود ، تا آنگاه كه خداى عز و جل قبض روحش فرمود و در بهشت برينش جاى داد .\r\n\r\n[ فصل ( 2 ) تاريخ شهادت آن حضرت 
  ]\r\nوفات ( و شهادت ) امير المؤمنين عليه السّلام پيش از سپيده دم در شب جمعه بيست و يكم ماه مبارك رمضان سال چهلم هجرى اتفاق افتاد ، و آن حضرت بوسيلهء شمشير كشته شد ، و كشنده‌اش ابن ملجم مرادى لعنة اللَّه عليه بود كه در مسجد كوفه حضرت را كشت ، و اين پيش آمد ناگوار آنگاهى بود كه آن حضرت عليه السّلام در شب نوزدهم ماه رمضان براى نماز از خانه بيرون آمد ( و وارد مسجد شد ) و مردمان را براى نماز صبح بيدار ميكرد ، و ( ابن ملجم ) از سر شب چشم به راه آن حضرت عليه السّلام بود ، تا آنگاه حضرت بر او كه خود را بخواب زده بود و در ميان خفتگان افتاده و كارش را پنهان ساخته گذر كرد ، ناگهان حمله كرد ، و با شمشيرى كه زهرآگين و مسموم بود بفرق سر آن حضرت زد ، و ( پس از اين ضربت ) حضرت روز نوزدهم و شب بيستم و روز آن و شب بيست و يكم را تا ثلث اول آن زنده بود و سپس از دنيا رفت و بلقاء خداى تعالى نائل گشت . و آن حضرت عليه السّلام پيش از آن از چنين اتفاقى آگاه بود و بمردم خبر داده بود . و\r\n\r\n","description":"","footnote":"","page_name":" 8 ","page_number":48},
  {"content":"\r\n\r\nكار غسل دادن و كفن كردنش را بدستور خود آن حضرت دو فرزندش حسن و حسين عليهما السّلام انجام دادند ، و جنازهء آن بزرگوار را ( پس از غسل و كفن كردن ) بجانب نجف كوفه بردند و در آنجا دفن كردند ، و جاى قبرش را پنهان كردند ، و اين كار طبق وصيتى بود كه خود آن حضرت به دو فرزندش فرمود ، زيرا كه روى كار آمدن بنى اميه را پس از او و عقايد آنها را در دشمنى با خودش ميدانست ، و از سرانجام كارشان آگاه بود ، و ميدانست كه اينان بواسطهء سوء نيت ( و ناپاكى دلى ) كه دارند تا آنجا كه بتوانند از كردار زشت و گفتار نابهنجار فروگذار نخواهند كرد ( و از قبر و جنازهء آن حضرت نيز دست بردار نخواهند بود ) و پيوسته قبرش پنهان بود ، تا اينكه حضرت صادق جعفر بن محمد عليهما السلام پس از ( نابودى بنى اميه ، و ) روى كار آمدن بنى عباس آن را نشان داد ، و در آن هنگام كه منصور دوانيقى در شهر حيره ( كه در سه منزلى كوفه بود ) توقف داشت ، و امام صادق عليه السّلام براى ديدار او ميرفت ( در سر راه ) آن قبر شريف را زيارت كرد ، شيعيان آن مكان را شناختند و دانستند كه آنجا مزار آن حضرت عليه السّلام است ، و در آن روزى كه از دنيا رفت شصت و سه سال از عمر شريفش گذشته بود .\r\n\r\n[ فصل ( 3 ) خبرهايى كه آن خضرت پيش از وقوع آن جريان جانگداز داد 
  ]\r\n1 - و از جمله خبرهائى كه آن حضرت عليه السّلام پيش از اين جريان فرمود و دلالت دارد كه آن پيش آمد را ميدانسته خبرى است كه على بن منذر ( بسند خود ) از عامر بن واثله حديث كند كه گفت : ( هنگامى كه ) أمير المؤمنين عليه السّلام مردم را براى بيعت گرد آورد ، عبد الرحمن بن ملجم مرادى لعنه اللَّه ( براى بيعت ) نزد آن حضرت آمد ، حضرت دو بار يا سه بار او را برگرداند ( و حاضر به بيعت كردنش نشد ) و پس از آن با او بيعت كرد و هنگام بيعت با او فرمود : چه چيز جلوى بدبخت‌ترين اين امت را گرفته ؟ سوگند به آن كه جانم بدست اوست كه تو اين را از اين خضاب ميكنى - و دست مبارك بر محاسن و\r\n\r\n","description":"","footnote":"","page_name":" 9 ","page_number":49},
  {"content":"\r\n\r\nسر خود نهاد - و همين كه ابن ملجم برگشت و از نزدش بيرون رفت حضرت به اين دو شعر ( كه أحيحه بن جلاح در نصيحت پسرش گفته ) تمثل جست ( و ترجمه‌اش چنين است ) :\r\n1 - كمرت را براى مرگ محكم ببند ( و مهياى آن باش ) زيرا مرگ بديدار تو خواهد آمد .\r\n2 - و آنگاه كه بر تو وارد شد از مرگ جزع ( و بيتابى ) مكن 2 - و از آن جمله حسن بن محبوب ( بسند خود ) از اصبغ بن نباته حديث كند كه گفت : ابن ملجم ( مرادى ) در زمرهء ديگران كه ( با آن حضرت ) بيعت كردند ، آمد و با على عليه السّلام بيعت كرد ، و رو گرداند ( كه برود ) أمير المؤمنين عليه السّلام براى بار دوم او را خواند و بيعت محكمى از او گرفت و تأكيد فرمود كه بيعت را نشكند ، و او چنان كرد ، و رو گرداند ( كه برگردد ) أمير المؤمنين عليه السّلام براى سومين بار او را خواست و بمحكمى از او بيعت گرفت و تأكيد كرد كه بيوفائى نكند و بيعت را نشكند ، ( اين بار ) ابن ملجم گفت : اى امير مؤمنان به خدا سوگند نديدم با كسى اين گونه كه با من رفتار ميكنى رفتار كنى ؟ أمير المؤمنين عليه السّلام ( بيكى از اشعار عمر و بن معديكرب تمثل جسته ، كه ترجمه‌اش ذيلا از نظر شما ميگذرد و شرحش پس از آن بيايد و ) فرمود :\r\n1 - من زندگى يا عطاى به او را ميخواهم ولى او ارادهء كشتن مرا دارد ، عذر خود يا عذر پذير خود را نسبت بدوست مرادى خود بياور . اى ابن ملجم برو كه به خدا سوگند گمان ندارم بدان چه گفتى وفا كنى ؟ ( مترجم گويد : شعرى كه حضرت عليه السّلام بدان تمثل جست از اشعار عمر و بن معديكرب است كه با شخصى بنام قيس بن مكشوح مرادى رفاقت داشت ، و بواسطهء پيش آمدى ميانهء آن دو بهم خورد ،\r\n\r\n","description":"","footnote":"","page_name":" 10 ","page_number":50},
  {"content":"\r\n\r\nو قيس بن مكشوح شروع بكينه‌توزى در برابر عمرو كرد ، و عمرو در برابر به او احسان و نيكى مينمود ، و عمرو بن معديكرب اين شعر را در همين باره گفته است ، و مصراع اول اين شعر را برخى « حبائه » بباء موحده و همزه خوانده‌اند كه به معناى عطاء است ، و برخى « حياته » بياء و تاء خوانده‌اند كه به معناى زندگى است ، و ما در ترجمه هر دوى آن دو معنا را بنحو ترديد ذكر كرديم ، و مصراع دوم نيز احتمال چند معنى دارد كه ما دو تاى آنها را در ترجمه بنحو ترديد بيان داشتيم ) .\r\n3 - و ( از آن جمله ) جعفر بن سليمان ضبعى از معلى بن زياد حديث كند كه گفت : عبد الرحمن بن ملجم مرادى لعنه اللَّه نزد أمير المؤمنين عليه السّلام آمده از آن حضرت خواست كه او را بمركبى سوار كند ( و مركبى به او بدهد ) و عرضكرد : اى امير مؤمنان مرا بمركبى سوار كن ، حضرت به او نگاه كرد سپس فرمود : تو عبد الرحمن پسر ملجم مرادى هستى ؟ عرضكرد : آرى ، سپس ( براى دومين بار ) فرمود :\r\nتو عبد الرحمن پسر ملجم مرادى هستى ؟ عرضكرد : آرى ، حضرت بغزوان فرمود : اى غزوان او را بر مركبى سرخ رنگ سوار كن ، غزوان اسبى سرخ رنگ آورد و ابن ملجم بر آن سوار شد و دهانهء اسب را كشيده ( رفت ) همين كه پشت كرد ( كه برود ) أمير المؤمنين عليه السّلام ( به همان شعرى كه در حديث گذشته با ترجمه و شرحش گذشت تمثل جسته ) فرمود : من زندگى يا عطاى به او را ميخواهم و او ارادهء كشتن مرا دارد ، عذر خود يا عذر پذيرت را نسبت بدوست مرادى خود بياور ، گويد : و همين كه آن جنايت از ابن ملجم سر زد ، و على عليه السّلام را ضربت زد ، او را كه از مسجد بيرون رفته بود گرفتند و نزد أمير المؤمنين عليه السّلام آوردند ، حضرت به او فرمود : به خدا من آن نيكىها و محبتها را به تو ميكردم با اينكه ميدانستم تو كشندهء من هستى ، ولى من آن نيكيها را به تو كردم تا از خداوند در اتمام حجت بر تو كمك بگيرم ( و حجت را بر تو تمام كنم ) .\r\n\r\n","description":"","footnote":"","page_name":" 11 ","page_number":51},
  {"content":"\r\n\r\n\r\n[ فصل ( 4 ) قسمت ديگرى از همان اخبار 
  ]\r\n1 - و از جمله اخبارى كه حضرت عليه السّلام در آن بخاندان و يارانش پيش از كشته‌شدنش خبر مرگ خود را ميدهد حديثى است كه أبو زيد احول از اجلح كندى ( يكى از شيعيان با وفاى آن حضرت ) از بزرگان قبيلهء كنده حديث كند كه گفت : بيش از بيست بار از آنها شنيدم كه ميگفتند : ما از على عليه السّلام شنيديم كه بالاى منبر دست بر محاسنش ميگذاشت و ميفرمود : چه چيز جلوگيرى كند بدبخت‌ترين اين امت را كه اين ( محاسن ) را از خون بالاى آن خضاب كند .\r\n2 - و نيز على بن حزور از اصبغ بن نباتة حديث كند كه گفت : على عليه السّلام در همان ماهى كه در آن كشته شد براى ما خطبه خواند و فرمود : ماه رمضان آمد و آن بزرگ ماهها و آغاز سال است در اين ماه ( يا در اين سال ) آسياى سلطنت بگردش درآيد ، ( برخى گفته‌اند : مقصود حضرت اينست كه در اين سال خلافت رنگ سلطنت به خود ميگيرد و اشاره بخلافت معاويه پس از آن حضرت مىباشد .\r\nو در برخى نسخه‌ها بجاى « سلطان » شيطان است ) آگاه باشيد كه در اين سال شما در يك صف ( بدون امير ) حج خواهيد كرد ، و نشانه‌اش اينست كه من در ميان شما نيستم ، اصبغ گويد : آن حضرت ( با اين فرمايش ) خبر مرگش را ميداد ولى ما نميدانستيم .\r\n3 - و نيز فضل بن دكين از عثمان بن مغيرة حديث كند كه گفت : چون ماه رمضان شد امير المؤمنين عليه السّلام يك شب نزد حسن عليه السّلام شام مىخورد و يك شب نزد حسين عليه السّلام و يك شب نزد عبد اللَّه بن عباس ، و بيش از سه لقمه غذا نميخورد ، شبى از شبها سبب كم خوراكى را از آن حضرت پرسيدند ؟ فرمود : امر خدا ( و مرگ ) بسراغ من خواهد آمد ( ميخواهم در آن حال ) شكمم تهى و گرسنه باشد ، و بيش از يكى دو شب نمانده ، و در آخر همان شب او را ضربت زدند .\r\n\r\n","description":"","footnote":"","page_name":" 12 ","page_number":52},
  {"content":"\r\n\r\nتوضيح - مترجم گويد : در پارهء از نسخه‌ها مانند آنچه شيخ حر عاملى ( ره ) در اثبات الهداة از اين كتاب نقل كند عبد اللَّه بن جعفر بجاى عبد اللَّه بن عباس ذكر شده و آن به صحت و درستى نزديكتر است چنانچه در فصل ( 63 ) از باب ( 3 ) اين كتاب نيز بيايد ، و عبد اللَّه بن جعفر شوهر حضرت زينب سلام اللَّه عليها و فرزند جعفر بن ابى طالب برادرزادهء على عليه السّلام مىباشد .\r\n4 - و نيز اسماعيل بن زياد گويد : ام موسى خدمتكار ( و كلفت ) على عليه السّلام كه در ضمن دايهء دخترش نيز بود ، برايم حديث كرد و گفت : شنيدم على عليه السّلام بدخترش ام كلثوم ميفرمود : دختركم ، چنين مىبينم كه مدت كمى با شما هستم ؟ عرضكرد : چگونه پدر جان ؟ فرمود : من رسول خدا ( ص ) را در خواب ديدم و او ( در آن حال ) گرد و خاك از رويم پاك ميكرد و ميفرمود : يا على ترا چيزى نيست آنچه وظيفه‌ات بود انجام داده‌اى ، ام كلثوم گفت : سه شب ( از اين خواب ) بيش نگذشت كه آن ضربت را به او زدند ، ام كلثوم در آن مصيبت فرياد زد ، حضرت فرمود : دختركم ، فرياد نزن زيرا رسول خدا ( ص ) را مىبينم كه بدست خود به من اشاره مىكند و ميفرمايد : يا على نزد ما بيا كه آنچه در نزد ما است براى تو بهتر است .\r\n5 - و نيز عمار دهنى از أبى صالح حنفى حديث كند كه گفت شنيدم على عليه السّلام ميفرمود : پيغمبر ( ص ) را در خواب ديدم و بدان حضرت از رنجها و دشمنيهائى كه از امتش به من رسيده بود شكايت بردم و گريستم ، فرمود : يا على گريه مكن ، پس بسوئى نظر افكند و من نيز بدان سو متوجه شدم دو مرد را ديدم كه كتهاى آنها بسته است ، و سنگهاى بزرگى را ديدم كه بر سر آن دو ميكوبند ، ابو صالح ( راوى حديث ) گويد : صبح فرداى آن روز مانند روزهاى ديگر بسوى خانه آن حضرت رفتم ، همين كه ببازار قصابها رسيدم\r\n\r\n","description":"","footnote":"","page_name":" 13 ","page_number":53},
  {"content":"\r\n\r\nديدم مردم ميگويند : أمير المؤمنين عليه السّلام كشته شد ، امير المؤمنين كشته شد .\r\n6 - و نيز عبد اللَّه بن موسى ( بيك واسطه ) از حسن بصرى حديث كند كه گفت : امير المؤمنين على عليه السّلام آن شبى كه در صبحش كشته شد ( همهء شب را ) بيدار بود ، و بر خلاف عادتى كه داشت آن شب براى نماز شب به مسجد نرفت ، پس دخترش ام كلثوم بوى عرضكرد : اين چيست كه ( امشب ) خواب را از شما گرفته ؟ فرمود :\r\nاگر امشب را بصبح برسانم كشته خواهم شد ، ( تا اينكه ) ابن نباح ( اذان گوى آن حضرت عليه السّلام آمد ) و اذان نماز ( صبح را ) گفت ، حضرت كمى راه ( به طرف مسجد ) رفت و برگشت ، ام كلثوم بوى عرضكرد :\r\nدستور فرما جعدة ( كه خواهرزادهء آن حضرت عليه السّلام بود ) با مردم نماز بخواند ؟ فرمود : آرى دستور دهيد ( امروز ) جعده با مردم نماز بخواند ، سپس فرمود : از مرگ گريزى نيست و خود به مسجد رفت ، و آن مرد ( يعنى ابن ملجم ) تمام آن شب ( در مسجد ) بيدار بود و چشم به راه و مترصد آن حضرت بود ، و چون نسيم سحرگه وزيد خوابش برد ، أمير المؤمنين عليه السّلام ( وارد مسجد شد ) و با پاى خود او را جنبش داده فرمود : نماز ، پس بر خواست و آن حضرت را ضربت زد .\r\n7 - و در حديث ديگرى است كه أمير المؤمنين عليه السّلام تمامى آن شب را بيدار بود و بسيار بيرون مىآمد و به آسمان نگاه ميكرد و ميفرمود : به خدا ، دروغ نگفته‌ام و به من هم دروغ نگفته‌اند ، اين همان شبى است كه بدان و عده‌ام داده‌اند ، پس بخوابگاه خود برميگشت ، چون سپيده زد كمربندش را محكم بست و بيرون رفت ، و ( اين دو شعر را كه در فصل پيشين نيز گذشت ) ميخواند ( و ترجمه‌اش چنين است ) :\r\n1 - كمرت را براى مرگ محكم ببند ( و مهياى آن باش ) زيرا مرگ بديدارت خواهد آمد .\r\n2 - و آنگاه كه بر تو وارد شد از مرگ جزع و بيتابى مكن .\r\n\r\n","description":"","footnote":"","page_name":" 14 ","page_number":54},
  {"content":"\r\n\r\nچون بميان سرا ( و صحن خانه ) رسيد مرغابيان پيش آمدند و به روى آن حضرت فرياد ميزدند ، ( آنان كه در خانه بودند ) آنها را از پيش رويش دور ميكردند ، حضرت فرمود : آنها را واگذاريد زيرا كه اينها نوحه‌گران هستند ، پس بيرون رفت و ( همان شب ) ضربت خورد .\r\n\r\n[ فصل ( 5 ) كيفيت شهادت آن حضرت 
  ]\r\nو از خبرهائى كه در بارهء سبب كشته شدن آن حضرت و چگونگى آن رسيده خبرى است كه جماعتى از تاريخ نويسان حكايت كرده‌اند كه از آن جمله است : أبو مخنف ، و اسماعيل بن راشد ، و ابو هاشم رفاعى و ابو عمر و ثقفى و ديگران ، ( و اجمال داستان اين است ) كه جماعتى از خوارج در مكه گرد آمدند ، و ( در انجمنى كه كردند از هر درى سخن گفتند تا اينكه ) سخن از فرمانروايان و زمامداران بميان آمد و همگى ايشان بر آنها و بر كردارشان عيب گرفتند ، و رفتارشان را زشت شمردند و بر أهل نهروان ( يعنى آن دسته از خوارج كه در جنگ نهروان كشته شدند ) افسوس خوردند ، پس برخى از ايشان به ديگران گفتند : خوب است ما خود را به خدا فروخته نزد اين زمامداران گمراه برويم و بكمين آنها باشيم ناگاه آنها را بكشيم ، و مردمان شهرها را از دست آنها آسوده كرده و ضمنا انتقام خون برادران شهيد خود را نيز كه در نهروان كشته شدند بگيريم ، و بر اساس همين پيشنهاد با يك ديگر پيمان بستند كه پس از گذشتن زمان حج و انجام آن بدنبال اين كار بروند ، عبد الرحمن بن ملجم لعنه اللَّه گفت : من شما را از دست على آسوده خواهم كرد ( و كشتن او را بعهدهء من واگذاريد ) برك بن عبد اللَّه تميمى گفت : من شما را از شر معاويه آسوده ميسازم ، و عمرو بن بكر تميمى گفت : من از دست عمرو بن عاص شما را آسوده سازم و آن هر سه بر اين تصميم با همديگر پيمان بستند و بر وفاى با آن وعده هم پيمان شدند ، و براى انجام اين كار شب نوزدهم\r\n\r\n","description":"","footnote":"","page_name":" 15 ","page_number":55},
  {"content":"\r\n\r\nماه رمضان را ( در نظر گرفتند ، و آن شب را ) وعده گذاردند ، و از هم جدا شدند ، ابن ملجم لعنه اللَّه كه در زمرهء قبيلهء كنده بود بسوى كوفه روان شد ، تا بدان جا رسيد ، و ياران خود را ديدار كرد ولى تصميم خود را از آنها پوشيده داشت از ترس آنكه مبادا ( نقشهء شومش فاش ، و انديشه‌اش ) آشكار گردد در اين خلال ( كه در انتظار شب نوزدهم ماه رمضان بسر ميبرد ) روزى بديدار مردى از دوستان خود از قبيلهء « تيم رباب » رفت ، و در نزد او با قطام دختر اخضر تيمى بر خورد كرد ، و أمير المؤمنين عليه السّلام پدر و برادر او را در جنگ نهروان كشته بود ، و آن زن از زيباترين زنان آن زمان بود ، چون چشم ابن ملجم به او افتاد فريفتهء زيبائى او شد و عشق قطام در دلش جا گرفت ، در همان مجلس پيشنهاد زناشوئى به او داد و درخواست ازدواج با او را نمود ، قطام گفت : چه چيز مهر من خواهى كرد ؟ گفت : تو هر چه خواهى مهر قرار ده تا من بپردازم ، گفت : مهر من ( عبارت است از ) سه هزار درهم پول ، و كنيز و غلامى و ( ديگر ) كشتن على بن ابى طالب ، ابن ملجم گفت : ( بجز كشتن على بن ابى طالب ) آنچه خواهى مهيا كنم ، و اما كشتن على بن ابى طالب را چگونه انجام دهم ؟ گفت : او را غافلگير كن ( زيرا در غير اين صورت انجام اين كار ميسور نيست ، و هنگامى كه مشغول و سرگرم بكارى شد ناگهانى به او حمله كن ) پس اگر او را كشتى ( و بهدف رسيدى ) دل مرا شفا داد ( و آنگاه بوصل من خواهى رسيد ) و از عيش با من شادمان گردى ، و اگر ( در اين راه ) كشته شدى ( و نقشه‌ات انجام نشد ) ثوابى كه در آن سرا بدان خواهى رسيد برايت بهتر از دنيا است ، ابن ملجم گفت : به خدا سوگند هر آينه من به اين شهر نيامده‌ام ، و به اين حال پنهانى و اختفاء و كناره‌گيرى از مردم بسر نبرم ، جز براى انجام همين خواستهء تو و آن كشتن على بن ابى طالب است ، و بدان كه آنچه خواهى انجام دهم ، قطام گفت : پس ( اكنون كه چنين تصميمى گرفته‌اى ) من نيز در اين راه تو را يارى خواهم كرد ، و كسانى را براى كمك دادن به تو فراهم ميكنم ، از اين رو بنزد وردان بن مجالد كه يكى از مردان قبيلهء « تيم رباب » ( و از زمرهء خوارج و دشمنان على عليه السّلام\r\n\r\n","description":"","footnote":"","page_name":" 16 ","page_number":56},
  {"content":"\r\n\r\nو با قطام از يك تيره ) بود فرستاد ، ( و همين كه وردان نزد او آمد ) جريان را به او گفت و از او درخواست كمك با ابن ملجم را نمود ، وردان نيز ( روى دشمنى با على عليه السّلام ) پذيرفت ، ( از آن طرف ) خود ابن ملجم نيز از آن خانه بيرون شد و نزد مردى از قبيلهء أشجع كه نامش شبيب بن بجرة و با خوارج هم عقيده بود ، رفت و به او گفت : اى شبيب ! آيا دوست دارى شرف دنيا و آخرت را بدست آرى ؟\r\nگفت : ( آرى ) چگونه ( ميتوان بدست آورد ؟ ) گفت : مرا در كشتن على بن ابى طالب يارى و مساعدت نمائى ؟ شبيب گفت : اى پسر ملجم مادر بعزايت بنشيند انديشهء كار هولناك و دشوارى بسر افكنده‌اى ، چگونه به اين آرزو دست يا بى ؟ ابن ملجم گفت : در مسجد بزرگ ( كوفه ) سر راه او كمين ميكنيم ، و چون براى نماز صبح به مسجد درآيد ناگهانى بر او يورش بريم ( و حمله افكنيم ) پس اگر ( بتوانيم ) او را بكشيم دلهاى خود را شفا داده و انتقام خونهاى خويشتن را از او گرفته‌ايم ! ، و در اين باره چندان سخن گفت تا اينكه شبيب پذيرفت ( و براى ياريش در اين كار ) همراه او به راه افتاد ، و با هم به مسجد بزرگ ( كوفه ) آمدند ، و بر قطام كه در آن مسجد اعتكاف كرده و خيمه‌اى براى خويش در آنجا زده بود ، وارد شدند و به او گفتند : ما هر دو تن براى كشتن اين مرد رأى خود را يكى كرده ( و تصميم گرفته ) ايم ، قطام بايشان گفت : هر گاه خواستيد اين كار را بكنيد در همين جا نزد من آئيد ( تا من هم به آنچه بتوانم شما را يارى كنم ) آن دو از نزد قطام رفتند و پس از گذشتن روزى چند ، نزد او آمدند و آن مرد ديگرى را هم ( كه همان وردان بن مجالد بود ) با خود آوردند ، و اين در شب چهارشنبه نوزدهم ماه رمضان سال چهلم هجرى بود ، پس قطام چند تكه پارچهء حرير طلبيد و با آنها سينه‌هاى ايشان را محكم بست ، و آنها شمشيرها را بكمر بسته به راه افتادند ، و آمدند برابر درى كه أمير المؤمنين عليه السّلام از آن در براى نماز به مسجد مىآمد نشستند ، و پيش از اين جريان ، اشعث بن قيس ( كندى ) را ( كه در ابتداى كار از ياران على عليه السّلام بود و در پايان كار در زمرهء خوارج درآمد ) نيز از انديشهء خويش كه كشتن على عليه السّلام\r\n\r\n","description":"","footnote":"","page_name":" 17 ","page_number":57},
  {"content":"\r\n\r\nبود آگاه ساخته بودند ، او هم همراهى كردن آنها را پذيرفت ( و موافقتش را در اين توطئه به آنها اطلاع داد ) و روى همين توطئه اشعث بن قيس نيز در آن شب به آنها پيوست .\r\nحجر بن عدى رحمه اللَّه ( كه يكى از ياران صميمى أمير المؤمنين عليه السّلام و از بزرگان شيعه بود ) آن شب را در مسجد بسر ميبرد ، ناگاه شنيد كه اشعث بن قيس بابن ملجم ميگويد : در كار خويشتن بشتاب زيرا كه سپيده دميد ، حجر بن عدى ( از اين سخن ) بانديشهء أشعث پى برد ، از اين رو به او گفت : ( گمان كردى كه به او دست يافته و ) او را كشتى ؟ ( شكر خداى را كه نقشه‌ات فاش شد و ) بآرزوى خويش نرسيدى ( اين سخن را گفت ) و بدون درنگ از مسجد بيرون دويد كه خود را بأمير المؤمنين عليه السّلام رساند و او را از جريان آگاه سازد و از ايشان بر حذر دارد ، ( از قضا ) على عليه السّلام از راه ديگرى ( جز آن راهى كه حجر براى اطلاع آن حضرت رفته بود ) به مسجد درآمد ، و ابن ملجم پيش دويده و آن حضرت را با شمشير بزد ، و هنگامى كه حجر بازگشت ( كار از كار گذشته گذشته بود ، و ) مردم را ديد كه ميگويند أمير المؤمنين كشته شد .\r\n( 30 ) عبد اللَّه بن محمد ازدى گويد : من در آن شب با گروهى از مردم كوفه كه ( طبق عادت هر ساله ) در ماه رمضان از اول آن ماه تا به آخر در مسجد بزرگ ( كوفه ) نماز ميخواندند بودم ، من نيز با آنها نماز ميخواندم ، ناگاه نگاهم بمردانى افتاد كه در نزديكى درب مسجد نماز ميخواندند ، و ( آن هنگام ) على عليه السّلام براى نماز صبح وارد مسجد شد و صدايش بلند شد : ( و فرمود : ) نماز ، نماز ، هنوز صداى آن حضرت به آخر نرسيده بود كه برق شمشيرها را ديدم و شنيدم كسى ميگويد : اى على از آن خدا است حكم . نه از آن تو و پيروانت ، ( اين شعار خوارج بوده كه پس از داستان تعيين حكم در صفين\r\n\r\n","description":"","footnote":"","page_name":" 18 ","page_number":58},
  {"content":"\r\n\r\nميگفتند ) و شنيدم على عليه السّلام ميفرمود : اين مرد از چنگ شما فرار نكند ، و آن حضرت عليه السلام را ديدم كه شمشير خورده است ، و ( داستان چنين بود كه در آغاز ) شبيب بن بجرة شمشير زد ، ولى شمشير او بخطا رفت و بطاق مسجد گرفت ، مردى او را گرفت و به زمين زده روى سينه‌اش نشست ، و شمشير را از دست او بيرون آورد كه او را بكشد ديد مردم آهنگ او را كرده‌اند ، ترسيد مبادا مردم شتاب كنند ( و بدين خيال كه او كشنده است ، او را بكشند ) و سخن او را در اين باره نشنوند ( يعنى هر قدر فرياد كند : كه كشنده من نيستم باور نكنند ، يا بواسطهء ازدحام صدايش به گوش آنها نرسد ) از اين رو از روى سينهء شبيب برخاست و رهايش ساخته و شمشير را بيكسو انداخت ، شبيب پا بفرار گذارده ( از ميان مردمان گريخت ) و خود را بخانه‌اش رساند ، پسر عموئى داشت كه در همان حال بر او وارد شد و ديد شبيب پارچهء حريرى از سينه‌اش باز مىكند ، به او گفت : اين چيست ؟ شايد تو أمير المؤمنين عليه السلام را كشتى ؟\r\nخواست بگويد : نه ، گفت : آرى ، پسر عمويش بيرون دويد و شمشير خود را برداشته نزد او برگشت و با شمشير چندان بر او زد كه او را كشت .\r\nو اما ابن ملجم را پس مردى از قبيلهء همدان ( دنبالش دويد و چون ) به او رسيد قطيفهء كه در دست داشت بر سر او انداخت و او را به زمين افكند و شمشيرش را از دستش گرفته بنزد أمير المؤمنين عليه السّلام آوردش ، و آن سومى ( كه وردان بن مجالد بود ) فرار كرد و در انبوه جمعيت ناپديد شد ، چون ابن ملجم را بنزد أمير المؤمنين عليه السّلام آوردند حضرت بوى نگاه كرد و فرمود : « يك تن برابر يكتن » ( اشاره بآيهء قصاص است كه خداى تعالى در سورهء مائده آيهء 45 فرمايد : «  وَ كَتَبْنا عَلَيْهِمْ فِيها أَنَّ النَّفْسَ بِالنَّفْسِ  . . . » تا آخر آيه ، سپس فرمود : ) اگر من از دنيا رفتم همچنان كه مرا كشته او را بكشيد و اگر زنده ماندم\r\n\r\n","description":"","footnote":"","page_name":" 19 ","page_number":59},
  {"content":"\r\n\r\nخود دانم در بارهء او چه انديشم ، ابن ملجم لعنه اللَّه گفت : به خدا من آن شمشير را بهزار درهم خريده‌ام و با هزار درهم آن را زهر داده‌ام ، اگر به من خيانت كند خدايش دور كند ( كنايه از اينكه چگونه ممكن است از ضربت اين شمشير كسى جان سالم بدر برد ، راوى گويد ) : پس ام كلثوم بر او بانگ زد : اى دشمن خدا ! أمير مؤمنان را كشتى ؟ گفت : جز اين نيست كه پدر تو را كشته‌ام ( نه أمير مؤمنان را ) فرمود : اى دشمن خدا اميد آن دارم كه باكى بر او نباشد ( و بهبودى يابد ) ابن ملجم به دو گفت : پس اين گريه‌ات براى من است ؟ به خدا سوگند چنان ضربتى بر او زدم كه اگر آن را بر اهل زمين بخش كنند همه هلاك شوند ، پس آن مرد ( پليد ) را از نزد آن حضرت بيرون بردند و مردمان گوشت بدنش را مانند درندگان ميكندند و به او ميگفتند : اى دشمن خدا چه كردى ؟ امت محمد ( ص ) را نابود كردى و بهترين مردم را كشتى ؟ و او ساكت بود و سخن نميگفت ، و به اين ترتيب او را بزندان بردند ، مردم نزد أمير المؤمنين عليه السّلام آمده عرضكردند : اى أمير المؤمنين در بارهء اين دشمن خدا دستورى فرما زيرا كه امت را نابود كرد و اسلام را تباه ساخت ؟ على عليه السّلام بايشان فرمود : اگر زنده ماندم كه خود دانم در باره‌اش چگونه رفتار كنم ، و اگر هلاك شدم با او مانند كشندهء پيغمبر رفتار كنيد ، او را بكشيد و پس از آن جسدش را به آتش بسوزانيد ، و چون أمير المؤمنين عليه السّلام از دنيا رفت و فرزندان آن حضرت از دفن او فارغ شدند امام حسن عليه السّلام نشست و دستور داد ابن ملجم را بياورند ، پس او را آوردند همين كه برابر آن حضرت رسيد و ايستاد ، به او فرمود : اى دشمن خدا امير مؤمنان را كشتى و تباهى را در دين بزرگ كردى ؟ سپس دستور داد گردنش را زدند ام كلثوم دختر اسود نخعى خواستار شد كه جسد پليدش را به او دهند و كار سوزاندنش را به او واگذارند ، حضرت نيز به او واگذار كرد و ام هيثم آن جسد را به آتش سوزاند .\r\n\r\n","description":"","footnote":"","page_name":" 20 ","page_number":60},
  {"content":"\r\n\r\nو در بارهء قطام و كشتن أمير المؤمنين عليه السّلام شاعر ( كه گويا فرزدق است چند شعر ) گفته ( كه ترجمه‌اش اين است ) :\r\n1 - تاكنون نديده‌ام بخشنده و صاحب كرمى را چه دارا و چه ندار كه ( براى زنى ) مهر كند مانند مهر قطام .\r\n2 - سه هزار درهم پول ، و بنده و كنيزى ، و ضربت زدن بعلى عليه السّلام با شمشيران بران .\r\n3 - و هيچ مهرى هر قدر هم كه گران و پر ارزش باشد گران‌تر و پر ارزش‌تر از على عليه السّلام نيست و هيچ فتكى چون فتك ابن ملجم نيست .\r\nشرح - مترجم گويد : « فتك » در لغت به معناى يورش بردن شخصى است بر ديگرى در حال بىخبرى او و كشتن آن شخص را به صورت غافلگير كردن .\r\nو اما آن دو مرد ديگر كه براى كشتن معاويه و عمر و عاص با ابن ملجم پيمان بسته بودند پس يكى از آن دو ( بشام آمد و در مسجد كمين كرده چون معاويه مشغول نماز شد ) در حال ركوع ضربتى بمعاويه زد ، و آن ضربت بر ران معاويه فرود آمد ، و ( پس از مداوا ) از آن ضربت جان سالم بدر برد ، و آن مرد را گرفتند و جابجا كشتند ، و اما آن ديگرى بمصر آمد ، ( و شب موعد به مسجد رفت ) و براى عمر و عاص در آن شب پيش آمدى رخ داد و مردى را بجاى خود براى خواندن نماز جماعت به مسجد فرستاد كه خارجة ابن أبى حبيبه عامرى نام داشت ، و آن مرد به خيال اينكه عمرو عاص است ضربتى با شمشير به او زد ، پس او را گرفتند و نزد عمر و عاص بردند و عمر و عاص او را كشت و خارجه هم فرداى آن روز مرد .\r\n\r\n[ فصل ( 6 ) محل دفن و جريان به خاك سپردن آن حضرت 
  ]\r\n1 - و از خبرهائى كه در بارهء جاى قبر أمير المؤمنين عليه السّلام و جريان به خاك سپردنش رسيده است\r\n\r\n","description":"","footnote":"","page_name":" 21 ","page_number":61},
  {"content":"\r\n\r\nخبرى است كه عباد بن يعقوب رواجنى از حيان بن على عنزى روايت كند كه گفت : يكى از غلامان على عليه السّلام براى من حديث كرد كه چون هنگام مرگ أمير المؤمنين عليه السّلام فرا رسيد بحسن و حسين عليهما السّلام فرمود : آنگاه كه من از دنيا رفتم ، مرا بر تابوتى حمل كنيد و از خانه بيرون بريد ، و شما دنبال تابوت را بگيريد زيرا كه جلوى آن برداشته شود ، و ( ديگران ) رنج برداشتن جلوى آن را از گردن شما كفايت كنند ، سپس جنازهء مرا بغريين ( كه نام همين زمينى است كه اكنون قبر مطهر آن حضرت در آن واقع است ، و برخى گفته‌اند نام دو عمارت و بنا بود كه در نجف قرار داشته است ) ببريد ، در آنجا سنگ سفيد درخشانى خواهيد ديد همان جا را بكنيد ( و حفر كنيد ) و در آنجا لوحى مىبينيد ، پس مرا در همان مكان به خاك بسپاريد ، گويد : همين كه آن حضرت از دنيا رفت جنازه‌اش را برداشتيم و از خانه بيرون برديم ( و چنانچه فرموده بود ) ما دنبال تابوت را گرفته بوديم و جلوش خود برداشته شده بود ، و ما صدائى آهسته چون كشيدن درختى بر زمين مىشنيديم تا بغريين رسيديم ، در آنجا سنگ سفيدى ديديم كه درخشندگى داشت ، آنجا را كنديم لوحى ديديم بر آن نوشته بود : اين جايى است كه نوح براى على بن ابى طالب عليه السّلام ذخيره كرده ، پس ما آن حضرت را در آن مكان دفن كرده برگشتيم ، و از اين بزرگداشت و اكرام خداوند نسبت بأمير المؤمنين خورسند بوديم ، پس جمعى از شيعيان كه به نماز بر جنازهء آن حضرت نرسيده بودند ، و ما جريانى را كه ديده بوديم و اكرامى كه خداى عز و جل نسبت بأمير المؤمنين عليه السّلام فرموده بود براى آنها باز گفتيم ، آنها گفتند : ما هم دوست داريم آنچه را شما در بارهء آن بزرگوار ديده‌ايد ما نيز به چشم خود ببينيم ، به آنها گفتيم : طبق سفارش و وصيت خود آن حضرت جاى قبر پنهان شده ، آنها ( به اين سخن توجه نكردند ) بدان سو رفتند و بازگشتند ، و گفتند : ما آنجا را كنديم و چيزى نيافتيم .\r\n2 - محمد بن عماره از پدرش از جابر بن يزيد الجعفى حديث كند كه گفت : از حضرت باقر محمد بن\r\n\r\n","description":"","footnote":"","page_name":" 22 ","page_number":62},
  {"content":"\r\n\r\nعلى عليهما السّلام پرسيدم : أمير المؤمنين عليه السّلام در كجا دفن شد ؟ فرمود : در ناحيهء غريين پيش از سپيده دم به خاك سپرده شد ، و حسن و حسين و محمد ( حنفيه ) فرزندان آن حضرت ، و عبد اللَّه بن جعفر ( برادرزاده‌اش ، اين چهار تن ) وارد قبرش شدند ( و جنازه را در قبر گذاردند ) .\r\n3 - و يعقوب بن يزيد ( بسند خود ) روايت كند كه بحسين بن على عليهما السّلام عرض شد : كه شما أمير المؤمنين را در كجا به خاك سپرديد ؟ فرمود : شبانه او را برداشتيم : و از سوى مسجد اشعث او را برديم تا رسيديم به پشت كوفه در كنار غريين و در آنجا او را دفن كرديم .\r\n4 - و محمد بن زكريا ( بسندش ) از عبد اللَّه بن حازم حديث كند كه گفت : روزى با هارون الرشيد براى شكار از كوفه بيرون رفتيم ، پس بناحيهء غريين و ثويه ( كه جايى است پشت كوفه و قبر أبو موسى اشعرى در آنجا است ) رسيديم ، آهوانى را در آنجا ديديم ، پس بازها و سگها ( ى شكارى ) را به طرف آنها رها كرديم ، آنها ساعتى براى شكار آهوان دست و پا كردند ( ولى نتوانستند آنها را شكار كنند ) پس آن آهوان به تپهء ( كه در آنجا بود ) پناه بردند و بالاى همان تپه ايستادند ، ( ناگهان ديديم ) بازها در كنارى از آن تپه فرود آمدند و سگهاى شكارى بازگشتند ، هارون از اين جريان در شگفت شد ، سپس آهوان از تپه به زير آمدند بازها به طرف آنها پرواز كردند و سگها نيز بسوى آنها دويدند ، آهوان ( كه كه اين جريان را ديدند ) دوباره به آن تپه ( پناه بردند به آنجا ) رفتند ، بازها و سگها نيز ( آنها را رها ساخته ) بجاى خود بازگشتند ، و تا سه مرتبه اين جريان تكرار شد ، هارون الرشيد گفت : بشتاب برويد و هر كه ( در اين اطراف ) يافتيد او را نزد من بياوريد ( زيرا چنين مينمايد كه اين زمين مقدسى است و اسرارى در آن نهفته است ، گويد : ما بجستجو در آن اطراف پرداختيم ، ) پير مردى از قبيلهء\r\n\r\n","description":"","footnote":"","page_name":" 23 ","page_number":63},
  {"content":"\r\n\r\nبنى اسد يافتيم ، و او را نزد هارون آورديم ، هارون بوى گفت : مرا آگاه كن كه اين تپه چيست ؟ پير مرد گفت : اگر امانم دهى ترا آگاه سازم ، هارون گفت : عهد و پيمان خدا براى تو است ( و من با خدا عهد كنم ) كه ترا از جايگاهت بيرون نكنم و آزارت ندهم ؟ پير مرد گفت : پدرم از پدرانش براى من حديث كرده كه آنها گفته‌اند : در اين تپه قبر على بن ابى طالب عليه السّلام است ، و خداى تعالى آنجا را حرم امن قرار داده ، و هيچ چيزى بدان جا پناه نبرد جز اينكه ايمن شود ، پس هارون پياده شد و آبى خواسته وضوء گرفت و نزد آن تپه نماز خواند ، و خود را به خاك آن ماليد و گريست ، پس برگشتيم .\r\nمحمد بن عايشه ( يكى از راويان حديث ) گويد : من اين داستان را ( از عبد اللَّه بن حازم شنيدم ولى ) نتوانستم بپذيرم و دلم آن را به خود راه نميداد ، تا اينكه چند روزى گذشت و من براى بجا آوردن حج به مكه رفتم ، در آنجا ياسر : زين بان ( نگهبانان زين ، يا سازندهء زين ) هارون را ديدار كردم ، و شيوه‌اش چنين بود كه چون از طواف فارغ ميشديم مىآمد و با ما مىنشست ، پس ( روزى ياسر از اين در و آن در ) سخن بميان آورد تا اينكه گفت : شبى از شبها در سفرى كه همراه هارون از مكه برميگشتيم و بكوفه رسيده بوديم ، هارون به من گفت : اى ياسر بعيسى بن جعفر ( كه يكى از بنى عباس بود ) بگو :\r\nسوار شود ( و براى رفتن آماده شود ) پس هر دو سوار شدند و من نيز با آن دو سوار شدم ( و به راه افتاديم ) تا رسيديم بغريين ( جايى كه قبر على عليه السّلام در آنجا بود ) پس عيسى بن جعفر به زير آمد و خوابيد ، اما هارون الرشيد به تپه‌اى برآمد و نماز خواند و هر دو ركعت نمازى كه خواند دعا كرد و گريست و روى آن تپه ميغلطيد ، ( و خود را به خاك آن ميماليد ) سپس ميگفت : اى پسر عمو به خدا سوگند من فضيلت و برترى و پيشى تو را در اسلام ميدانم ، و به خدا ببركت ( همين سوابق درخشان و كوششهاى فراوان ) تو است كه من به اين مقام رسيده‌ام و بر تخت سلطنت نشسته‌ام ، و تو آنچنانى كه گفتم ، لكن فرزندان تو مرا آزار دهند و بر من خروج كنند ، ( اين كلمات را ميگفت ) سپس برميخاست و دوباره نماز ميخواند و\r\n\r\n","description":"","footnote":"","page_name":" 24 ","page_number":64},
  {"content":"\r\n\r\nهمين كلمات را تكرار ميكرد و دعا ميخواند و ميگريست ، تا اينكه هنگام سحر شد ، پس به من گفت : اى ياسر عيسى را بلند كن ، من او را بلند كردم ، پس به او گفت : اى عيسى برخيز و نزد قبر پسر عمويت نماز بخوان ، عيسى گفت : اين كداميك از پسر عموهاى من است ؟ گفت اين قبر على بن ابى طالب است ، پس عيسى وضوء گرفت و ايستاد به نماز ، و هر دو مشغول نماز بودند تا اينكه سپيده دميد ، من گفتم : يا أمير المؤمنين صبح است ، پس سوار شديم و بكوفه برگشتيم .\r\n\r\nباب دوم در بيان شمهء از اخبار أمير المؤمنين و فضائل و مناقب ، و آن قسمت از كلمات حكمت آميز و پند و اندرزهايش كه بما رسيده ، و آنچه از معجزات و داوريها و نشانه‌هاى ( امامت ) آن جناب روايت شده .\r\n1 - از آن جمله است : خبرهائى كه در بارهء پيشى گرفتن او بايمان به خدا و رسولش ( ص ) و سبقت جستن او در اين باره رسيده ، خبر داد به من ابو الجيش مظفر بن محمد بلخى ( بسند خود ) از يحيى بن عفيف ابن قيس از پدرش كه گويد ( روزى ) پيش از آنكه كار نبوت پيغمبر ( ص ) آشكار شود ، من با عباس بن عبد المطلب ( عموى پيغمبر ( ص ) ) در مكه نشسته بوديم كه جوانى آمد و نگاهى به آسمان كرد آنگاه\r\n\r\n","description":"","footnote":"","page_name":" 25 ","page_number":65},
  {"content":"\r\n\r\nكه آفتاب حلقه زده بود ( يعنى هنگام ظهر ) پس رو بكعبه ايستاد و نماز خواند و پسرى آمد و طرف راستش ايستاد ، سپس زنى آمد و پشت سر آن دو ايستاده ( مشغول نماز شدند ) پس آن جوان ركوع كرد و آن دو هم به ركوع رفتند ، آن جوان سر از ركوع برداشت آن دو نيز سر برداشتند ، آن جوان به سجده رفت آن دو نيز به سجده رفتند ، من بعباس بن عبد المطلب گفتم : اى عباس ! كار بزرگى است ! عباس گفت آرى كار بزرگى است ! آيا ميدانى اين جوان كيست ؟ اين جوان محمد بن عبد اللَّه بن عبد المطلب پسر برادر من است ، آيا ميدانى اين پسرك كيست ؟ أو على بن ابى طالب پسر برادر ( ديگر ) من است ، آيا ميدانى اين زن كيست ؟ او خديجه دختر خويلد ( همسر محمد ) است ، ( بدان كه ) اين پسر برادرم ( محمد ) به من گفته است : كه پروردگارش كه پروردگار آسمانها و زمين است او را بر اين دين ( و روشى ) كه ( ديدى ) و او بر آن است دستور داده و امر فرموده ، و به خدا كسى در روى زمين جز اين سه نفر ( كه ديدى ) بر اين دين نيست .\r\n2 - و خبر داد به من ابو حفص عمر بن محمد صيرفى ( بسندش ) از انس بن مالك كه گفت : رسول خدا ( ص ) فرمود : درود فرستادند فرشتگان بر من و بر على هفت سال ، زيرا ( در اين هفت سال ) بسوى آسمان بالا نرفت شهادتى بيگانگى خدا و رسالت محمد جز از من و از على ( يعنى كسى به خدا و به من و به اين دين جز على ايمان نياورده بود ) .\r\n3 - و به همين سند از معاذه عدوية حديث شده كه گفت : شنيدم كه على بن ابى طالب بالاى منبر در شهر بصره\r\n\r\n","description":"","footnote":"","page_name":" 26 ","page_number":66},
  {"content":"\r\n\r\nميفرمود : منم صديق اكبر ، ايمان آوردم پيش از آنكه ابو بكر ايمان آورد ، و اسلام آوردم پيش از آنكه او اسلام آورد .\r\n4 - و خبر داد مرا ابو نصر محمد بن حسين مقرى ( بسندش ) از أبى سخيله كه گفت : من و عمار براى بجا آوردن حج به مكه سفر كرديم پس ( سر راه ) بخانهء ابو ذر وارد شديم و سه روز نزد او مانديم ، همين كه خواستيم از نزدش كوچ كنيم به او گفتيم : اى ابا ذر ( اوضاع اسلام را دگرگون ميبينم ) و مردم به حال سرگردانى و اختلاف دچار شده‌اند تو در اين باره چه ميانديشى ؟ ( و به نظر شما چه بايد كرد ؟ ) ابو ذر گفت : بكتاب خدا و على بن ابى طالب چنگ بزن ، و ملازم آن دو باش ، زيرا من گواهى دهم كه رسول خدا ( ص ) فرمود : على نخستين كسى است كه به من ايمان آورد ، و نخستين كسى است كه در قيامت با من دست دهد ، و اوست صديق اكبر ، و جداكنندهء ميانهء حق و باطل ، و او پناهگاه مؤمنين است چنانچه مال و دارائى پناهگاه ستمكاران است .\r\nمؤلف ( ره ) گويد : اخبار در اين باره زياده از اندازه است ، و شواهد و گواه بر آن اخبار نيز نيز بسيار است از آن جمله ( 30 ) گفتار خزيمة بن ثابت انصارى ذو الشهادتين است ( كه جهت ملقب شدن او به اين لقب در باب اول گذشت ) كه محمد بن عمران مرزبانى ( بسند خود ) از ابن عايشه براى من حديث كرد ، و او از خزيمة بن ثابت اين گفتار را كه در قالب چند شعر است روايت كرده ( و ترجمهء آن اشعار چنين است : )\r\n\r\n","description":"","footnote":"","page_name":" 27 ","page_number":67},
  {"content":"\r\n\r\n1 - من گمان نداشتم كه كار خلافت ( و جانشينى پيغمبر ص ) از قبيلهء بنى هاشم و بويژه از حضرت أبو الحسن على عليه السّلام روى بگرداند :\r\n2 - ( زيرا ) مگر او نخستين كسى نيست كه رو بكعبه : قبلهء مسلمانان نماز خواند ؟ و آيا او آشناترين ( و داناترين ) مردمان بكتاب خدا و اخبار رسيده از پيغمبر ( ص ) نيست ؟ .\r\n3 - و ( مگر او نبود ) آخرين كسى كه پيغمبر او را ديد ( و از دنيا رفت ، يعنى هنگام رحلت و فرا رسيدن مرگ آن حضرت كسى را رخصت ديدارش جز على عليه السّلام نبود ، و اين بخاطر محبتى بود كه آن حضرت نسبت بعلى عليه السّلام داشت ، و به جهت آن مقامى بود كه على عليه السّلام در پيشگاه آن حضرت داشت ) و على آن كسى بود كه جبرئيل در كار غسل دادن و كفن پوشاندن پيغمبر صلّى اللَّه عليه و آله ياريش كرد .\r\n4 - و او كسى است كه هر آنچه ديگران داشتند ( از فضائل و كمالات ) او به تنهائى همه آنها را دارا بود ، و خود آنان نيز در اين باره شك و ترديدى نداشتند ، ولى آنچه از محاسن در او بود در ديگران نبود .\r\n5 - آيا ( با اين همه برتريها ) چه چيز شما را ( از پيروى او و بيعتش ) باز داشت ؟ ( آن را بگوئيد ) تا ما هم بدانيم ؟ آگاه باشيد ( كه براستى ) اين بيعتى كه شما ( با جز او ) كرديد از بدترين فريبهائى است كه دچار شديد .\r\n\r\n[ فصل ( 1 ) شمه‌اى از اخبار وارده در فضيلت آن حضرت 
  ]\r\nو از جملهء خبرهائى كه در بارهء برترى آن حضرت در دانش بر تمامى امت پيغمبر ( ص ) رسيده ( اخبارى است كه ذيلا از نظر خوانندگان محترم ميگذرد : ) 1 - خبر داد مرا محمد بن جعفر تميمى نحوى ( بسند خود ) از ابن عباس كه گفت : رسول خدا ( ص ) فرمود\r\n\r\n","description":"","footnote":"","page_name":" 28 ","page_number":68},
  {"content":"\r\n\r\nعلى بن ابى طالب دانشمندترين أمت من است ، و در آنچه پس از من اختلاف كنند داناتر از همهء آنها در داورى كردن است .\r\n2 - و خبر داد مرا محمد بن عمر جعابى ( بسندش ) از أبى سعيد خدرى كه گفت : شنيدم از رسول خدا ( ص ) كه ميفرمود : من شهر علم و دانشم ، و على در آن شهر است ، پس هر كه علم ( و دانش ) خواهد بايد آن را از على فرا گيرد .\r\n3 - و نيز ( بسند ديگر ) براى من روايت كرد از عبد اللَّه بن مسعود كه گفت : رسول خدا ( ص ) على عليه السّلام را فرا خواند ، و با او خلوت كرد ، همين كه از نزد آن حضرت بيرون آمد ، از او پرسيديم :\r\n( چه به تو آموخت ؟ و ) چه عهدى با تو كرد ؟ فرمود : هزار در از دانش به من آموخت ، كه از هر درى از آن هزار در بر من گشوده شد .\r\n4 - و خبر داد مرا محمد بن مظفر بزاز ( بسند خود ) از اصبغ بن نباته كه گفت : هنگامى كه مردمان با على عليه السّلام در بارهء خلافت بيعت كردند ، آن حضرت در حالى كه عمامهء رسول خدا صلّى اللَّه عليه و آله را بسر بسته بود ، و جامهء او را بر تن داشت به مسجد آمد و بر منبر بالا رفت ، پس خداى را ستايش و ثنا كرد ، و مردمان را پند و اندرز داد ، سپس بمنبر تكيه زد و جايگير كه شد انگشتان دو دست خود را\r\n\r\n","description":"","footnote":"","page_name":" 29 ","page_number":69},
  {"content":"\r\n\r\nدرهم فرو برد و مشبك ساخته بر زير ناف نهاد و فرمود : اى گروه مردم از من بپرسيد پيش از آنكه ( من از دست شما بروم ، و ) مرا نيابيد ، از من بپرسيد زيرا دانش اولين و آخرين نزد من است ، آگاه باشيد به خدا سوگند اگر ( بر بالين خلافت تكيه زنم و ) بستر حكومت برايم گسترده شود ميان اهل توراة ( و يهود ) با توراتشان ، و ميان اهل انجيل ( و نصارى ) با انجيلشان ، و ميان اهل زبور با زبور آنها ، و ميانه اهل قرآن با قرآن داورى كنم ، بدانسان كه هر كتابى از اين كتابها بسخن آيد و بگويد بار پروردگارا همانا على بداورى تو داورى كرد ، به خدا سوگند من به قرآن و شرح و تفسير آن داناترم از هر كه ادعاى دانستن آن را مىكند ، و اگر يك آيه در قرآن نبود هر آينه شما را به آنچه تا روز قيامت خواهد شد آگاه ميكردم ، سپس ( دوباره فرمود : ) از من بپرسيد پيش از آنكه مرا نيابيد ، سوگند به آن كه دانه را ( در دل زمين ) شكافت ، و انسان را آفريد ، اگر از يك بيك آيه‌هاى قرآن از من بپرسيد شما را آگاه سازم از هنگام فرود آمدنش ، و از آنچه ( آن آيه ) در بارهء آن فرود آمده ، و از ناسخ و منسوخ آن ، و خاص و عامش ، و محكم و متشابهش ، و اينكه در مكه نازل شده يا در مدينه ( از همهء اينها ) شما را آگاه كنم ، به خدا ، هيچ گروهى نيست كه گمراه شود يا رستگار گردد تا روز قيامت جز اينكه من پيشوا و جلودار آنها و خوانندهء به آن گروه را مىشناسم .\r\nو از اين قبيل اخبار ( كه دلالت بر فضيلت آن حضرت كند ) بسيار است ، و ذكر همهء آنها كتاب را طولانى كند .\r\n\r\n[ فصل ( 2 ) قسمتى ديگر از اخبار در اين باره 
  ]\r\n1 - و از جمله خبرهائى كه در فضل و برترى آن حضرت رسيده حديثى است كه محمد بن مظفر بزاز\r\n\r\n","description":"","footnote":"","page_name":" 30 ","page_number":70},
  {"content":"\r\n\r\n( بسند خود ) از قيس بن ابى هارون براى من روايت كرد كه گفت : نزد أبو سعيد خدرى رفتم و به او گفتم : آيا تو در جنگ بدر بودى ؟ گفت : آرى ( سپس ) گفت : شنيدم از رسول خدا صلّى اللَّه عليه و آله كه در يكى از روزها كه فاطمه عليها السلام گريان بنزد آن حضرت آمده بود و ميگفت : اى رسول خدا زنان قريش در بارهء تهيدستى و نادارى على مرا سرزنش كنند ؟ پيغمبر صلّى اللَّه عليه و آله بفاطمه فرمود :\r\nاى فاطمه آيا خوشنود نيستى كه من ترا بهمسرى كسى درآوردم كه اسلامش پيشتر از ديگران و دانشش بيشتر از همگنان است ؟ براستى خداى تعالى بأهل زمين توجهى فرمود و از ميان ايشان پدرت را برگزيد و او را پيغمبر قرار داد ، دوباره به آنها توجهى فرمود ، و از ايشان شوهرت را برگزيد و او را وصى قرار داد ، و خداى تعالى به من وحى فرمود : كه ترا بنكاح و همسرى با او درآورم ، اى فاطمه آيا ندانسته‌اى كه بخاطر ارجمند داشتن و بزرگداشت تو بود كه خدا بهمسرى بزرگترين بردباران ، و دانشمندترين مردان ، و پيشتاز مسلمانان ، ( كسى كه پيش از ديگران اسلام اختيار كرد ) درآورد ؟ فاطمه عليها السلام ( از اين سخنان ) خندان و شكفته شد ، پس رسول خدا صلّى اللَّه عليه و آله و سلّم به او فرمود : اى فاطمه براستى براى على هشت فضيلت است كه به هيچ يك از پيشينيان و آيندگان مانند آنها داده نشده : او برادر من است در دنيا و آخرت و اين فضيلتى است كه هيچ كس داراى آن نيست ، و تو كه بانوى زنان اهل بهشتى همسر او هستى ، و دو نتيجه و زادهء رحمت ( يعنى حسن و حسين ) كه فرزندزادگان منند فرزندان اويند ، و برادرش ( جعفر بن ابى طالب ) كسى است كه با دو بال در بهشت آرايش شده و با فرشتگان بهر كجا خواهد پرواز كند ، و علم ( و دانش ) اولين و آخرين نزد اوست ، و اوست نخستين كسى كه به من ايمان آورد ، و اوست آخرين كسى ( كه هنگام مرگ ) مرا ديدار كند ، و اوست وصى من و وارث برندهء همهء اوصياء .\r\n\r\n","description":"","footnote":"","page_name":" 31 ","page_number":71},
  {"content":"\r\n\r\n2 - و نيز در كتاب محمد بن عباس رازى ديدم ( بسند خود ) از ابن عباس حديث كند كه گفت :\r\nبراى ما خاندان ( خاندان بنى هاشم ) هفت خصلت است كه هيچ يك از آنها در مردمان ديگر نيست :\r\n( 1 ) پيغمبر صلّى اللَّه عليه و آله و سلّم از ماست . ( 2 ) بهترين اين امت پس از پيغمبر صلّى اللَّه عليه و آله و سلّم و وصى او على بن ابى طالب عليه السّلام از ماست . ( 3 ) حمزهء ( سيد الشهداء ) كه اسد اللَّه و اسد رسوله ( يعنى شير خدا و شير رسول او ) است و آقاى شهيدان است از ما است . ( 4 ) جعفر بن ابى طالب كه دو بال در بهشت به او داده شده كه با آن دو بهر جا كه خواهد پرواز كند از ما است . ( 5 ) دو سبط اين امت و دو آقاى جوانان اهل بهشت حسن و حسين عليهما السّلام از ما هستند . ( 6 ) قائم آل محمد صلى اللَّه عليه و آله و سلم كه خداوند به او پيغمبرش را گرامى داشته از ما است . ( 7 ) يارى شده يعنى آنان كه خدا در باره‌شان فرمايد : « بدرستى كه ايشانند يارىشدگان ، و همانا سپاه مايند پيروزان » ( سورهء صافات آيه 172 - 173 ) از ما است .\r\n3 - و محمد بن ايمن از ابى حازم غلام ابن عباس حديث كند كه گفت : رسول خدا صلّى اللَّه عليه و آله و سلّم بعلى عليه السّلام فرمود : يا على با تو ( در بارهء فضيلت و برترى ) مخاصمه و پيكار كنند ، و تو بهفت خصلت ( و فضيلت بر ديگران ) پيروز شوى كه هيچ كس داراى آن هفت خصلت نيست : ( 1 ) تو نخستين ايمان آورندگان هستى و با من در ايمان ( 2 ) در پيكار و جهاد ( با دشمنان دين ) از همگان بزرگتر ( و برترى ) . ( 3 ) داناترين ايشان هستى بروزهاى خدا ( شرح اين قسمت و برخى قسمتهاى ديگر آن در آخر حديث بيايد ) . ( 4 ) در پيمان و عهد با خدا باوفاترين و پايدارترين آنهائى ( 5 ) بمردمان مهربانتر\r\n\r\n","description":"","footnote":"","page_name":" 32 ","page_number":72},
  {"content":"\r\n\r\nاز ديگرانى . ( 6 ) در بخش كردن ( بيت المال ) بطور مساوات و برابر از ديگران بهترى . ( 7 ) و در سنجش ( فضيلت ) نزد خداوند از همه برتر و بزرگترى .\r\n( شرح - طبرسى ( ره ) در مجمع البيان در تفسير آيهء شريفهء : «  وَ ذَكِّرْهُمْ بِأَيَّامِ اللَّهِ  » يعنى . . . ياد آوريشان كن بروزهاى خدا . . . ( سورهء ابراهيم آيه 5 ) چند وجه نقل كرده و هر يك از آنها را از يك يا جمعى از مفسرين روايت كند . ( 1 ) اينكه مقصود از روزهاى خدا پيش آمدهائى است كه در آن روزها رخ داده مانند نابود شدن و غرق شدن و دچار بلا و عذاب شدن امتهاى گذشته كه ديگران ( از نافرمانى خدا ) بترسند و پند گيرند ، يعنى روزهائى كه خداوند از مردمان گذشته انتقام گرفته است . ( 2 ) مقصود از روزهاى خداوند نعمتهاى او است . ( 3 ) مقصود از روزهاى خدا كردار او نسبت ببندگان است چه آن كردار نعمت دادن باشد به آنها يا انتقام از ايشان ، و على بن ابراهيم قمى ( ره ) در تفسير اين آيه گويد : روزهاى خداوند سه روز است : روز آمدن حضرت قائم عليه السلام ، و روز مرگ عمومى ، و روز قيامت ، و شيخ صدوق ( ره ) در كتاب خصال و نيز در كتاب معانى الاخبار از امام باقر عليه السلام حديث كند كه فرمود : روزهاى خدا سه روز است : روزى كه حضرت قائم عليه السّلام ظهور كند ، و روز رجعت ، و روز قيامت . اين بود روايات و كلمات مفسرين در اين باره ، و البته معناى اين حديث با آنچه در تفسير على بن ابراهيم و كتاب خصال و معانى الاخبار وارد شده مناسب‌تر و بذهن نزديكتر است از آنچه در تفسير مجمع البيان نقل فرموده است ، و العلم عند اللَّه .\r\nو در آن قسمت از حديث كه فرمود : « و أقسمهم بالسويه » اشاره است باينكه ديگران در قسمت كردن بيت المال ميان مردم تفاوت را منظور كنند و ميان پير و جوان و خرد و كلان ، و بيگانگان و نزديكان و مستمندان و ثروتمندان ، و گمنامان و اشراف و اعيان را فرق گذارند چنانچه از كردار ابو بكر و عمر و عثمان كه پيش از آن حضرت بودند مشهور شد ، ولى على عليه السّلام بدون تفاوت به همه يكسان بخش ميكرد و همين عدالت او بود كه باعث بيعت‌شكنى طلحه و زبير و كناره‌گيرى گروهى از دنيا پرستان گرديد ، و شواهد تاريخى آنچه گفته شد بر اهل اطلاع پوشيده نيست و نقل آنها مناسب با وضع ترجمه و شرح ما نيست ، و سخن را بدرازا كشيد ) .\r\nو مانند اين اخبار و آنچه به آن معنى است نزد شيعه و سنى مشهورتر از آنست كه نيازى بدرازا كردن سخن و شرح كلام باشد .\r\n4 - و اگر نبود در برترى آن حضرت جز حديث طائر ( داستان مرغ بريان شده كه شرح آن بيايد ) كه روايتش مشهور و زبانزد همگان است ( براى ما ) كافى بود ، و ما را بىنياز ميكرد ، كه در آن حديث\r\n\r\n","description":"","footnote":"","page_name":" 33 ","page_number":73},
  {"content":"\r\n\r\nپيغمبر ( ص ) فرمود : بار خدايا محبوبترين آفريدگانت را نزد خود پيش من آر تا با من از اين مرغ ( بريان شده ) بخورد ، و امير المؤمنين عليه السّلام آمد ، زيرا ( از اين حديث ) روشن شود كه او محبوبترين آفريدگان نزد خدا بود ، و بزرگترين آنان بود از نظر پاداش ، و مقام قرب او به خدا بيش از ديگران ، و كردارش براى خدا برتر از همگان بود .\r\nشرح - محدث بحرانى ( ره ) در كتاب غاية المرام در ضمن سى و شش حديث از طريق اهل سنت ، و هشت حديث از طريق محدثين شيعه داستان مرغ بريان شده را با اختلافى كه در كيفيت نقل آنها است حديث كرده ، و ملخص آن اينست كه انس بن مالك خدمتكار رسول خدا ( ص ) حديث كند كه روزى مرغ بريان كرده‌اى بعنوان هديه نزد پيغمبر ( ص ) آوردند ، پس آن حضرت دست بسوى آسمان بلند كرد و عرضكرد :\r\nبار خدايا . . . تا به آخر حديث .\r\n5 - و ( نيز اگر نبود جز ) حديث جابر بن عبد اللَّه انصارى ( در بارهء فضيلت على عليه السّلام ما را كافى بود ، و آن حديث چنين است ) كه جابر در بارهء امير المؤمنين عليه السّلام از رسول خدا ( ص ) پرسيد ؟ فرمود : او بهترين بشر است و كسى جز كافر در اين باره شك و شبهه نكند ، و اين حديث را جابر بسندهائى كه آنها را برسول خدا ( ص ) رسانده و پيش نقل‌كنندگان احاديث معروف است روايت كرده و دليلهائى كه دلالت كند بر اينكه امير المؤمنين عليه السّلام پس از رسول خدا ( ص ) برترين مردمان است ( بسيار است ) و همديگر را تقويت كنند ، و اگر ما بخواهيم تمامى آنها را در اينجا بياوريم بايد در كتاب جداگانهء بدان اختصاص دهيم ، و همين مقدار كه در اين باره بيان شد ما را كفايت كند .\r\n\r\n[ فصل ( 3 ) اخبار وارده در اينكه دوستى على عليه السلام نشانه ايمان و دشمنيش نشانه نفاق است 
  ]\r\nو از آن جمله خبرهائى است كه رسيده در بارهء اينكه دوستى على عليه السّلام نشانهء ايمان و دشمنيش نشانهء نفاق است .\r\n1 - محمد بن عمر جعابى ( بسند خود ) براى من حديث كرد از زر بن حبيش كه گفت : علي عليه -\r\n\r\n","description":"","footnote":"","page_name":" 34 ","page_number":74},
  {"content":"\r\n\r\nالسّلام را ديدم كه بالاى منبر ميفرمود : سوگند به آن كه دانه را ( در دل زمين ) شكافت و انسان را آفريد اين عهدى است كه پيغمبر ( ص ) با من فرموده : ( كه به من گفت : اى على ) دوست ندارد تو را جز مؤمن و دشمنت ندارد جز منافق .\r\n2 - محمّد بن عمران مرزبانى ( بسندش ) از حارث همدانى براى من حديث كرد كه گفت : روزى على عليه السّلام را ديدم كه بر منبر بالا رفت پس حمد و ثناى خداى را بجاى آورد سپس فرمود : اين تقديرى بود كه خداى تعالى بر زبان پيغمبر ( ص ) جارى كرد ، كه مرا دوست نميدارد جز مؤمن و دشمنم ندارد جز شخص منافق ، و هر كه افترا ( بر خدا و رسول ) بندد ( و بدروغ چيزى را به آنها نسبت دهد ) زيانكار است .\r\n3 - ( اين حديث مانند حديث ( 1 ) همين فصل است ) .\r\n\r\n[ فصل ( 4 ) در اينكه رستگاران على عليه السلام و شيعيان او هستند 
  ]\r\nو از جمله فضائل آن حضرت حديثهائى است كه آمده در اينكه على عليه السّلام و شيعيانش رستگاران هستند :\r\n\r\n","description":"","footnote":"","page_name":" 35 ","page_number":75},
  {"content":"\r\n\r\n1 - محمد بن عمران مرزبانى ( بسند خود ) از جابر بن يزيد از امام باقر عليه السّلام براى من حديث كرد كه آن حضرت عليه السّلام فرمود : از ام سلمة همسر پيغمبر ( ص ) راجع بعلى بن ابى طالب پرسيدند ؟\r\nام سلمة گفت : شنيدم از رسول خدا ( ص ) كه ميفرمود : همانا على و شيعيانش رستگاران هستند .\r\n2 - و بسند ديگر از اصبغ بن نباتة برايم حديث كرد و او ، از على عليه السّلام حديث كند كه فرمود :\r\nرسول خدا ( ص ) فرموده : همانا براى خداى تعالى درختى است از ياقوت سرخ كه بدان نرسد كسى جز من و شيعيانم ، و مردم ديگر از آن بهرهء ندارند .\r\n3 - و بسند ديگر برايم حديث كرد از انس بن مالك كه گفت : رسول خدا ( ص ) فرمود : وارد بهشت ميشوند از امت من هفتاد هزار نفر كه نه حسابى براى آنانست و نه عذابى ، سپس رو بعلى عليه السّلام كرده فرمود : آنها شيعيان تو هستند و تو پيشواى ايشانى .\r\n4 - و بسند ديگر براى من حديث كرد از زيد بن على بن الحسين عليهما السّلام از پدرش از جدش على عليهم السّلام كه فرمود : از حسد مردم ( و رشگ آنان ) نسبت بخودم برسول خدا ( ص ) شكايت كردم ؟\r\nحضرت فرمود : اى على ، همانا نخستين چهار نفرى كه وارد بهشت ميشوند : منم و تو و حسن و حسين ، و\r\n\r\n","description":"","footnote":"","page_name":" 36 ","page_number":76},
  {"content":"\r\n\r\nفرزندان ما پشت سر ما هستند ، و دوستان ما پشت سر آنهايند ، و شيعيان ما در سمت راست و چپ ما هستند .\r\n\r\n[ فصل ( 5 ) در اينكه دوستى و ولايت آن حضرت نشانه حلال‌زادگى است 
  ]\r\nو از جمله فضائل آن حضرت عليه السّلام اخبارى است كه آمده در اينكه ولايت و دوستى على عليه السّلام نشانهء حلال‌زادگى و دشمنيش نشانهء حرامزادگى است .\r\n1 - مظفر بن محمد بلخى ( بسند خود ) براى من حديث كرد از امام صادق از پدرش عليهما السّلام از جابر بن عبد اللَّه انصارى كه گفت : شنيدم از رسول خدا ( ص ) كه بعلى بن ابى طالب عليه السّلام ميفرمود :\r\nآيا تو را خوشنود و شادمان نكنم ؟ آيا عطايت نكنم ؟ آيا مژدهء به تو ندهم ؟ عرضكرد : چرا اى رسول خدا ! مژده‌ام ده ! فرمود : همانا من و تو از يك طينت آفريده شديم ، پس مقدارى از آن طينت زياد آمد و خداى تعالى از آن زيادى شيعيان ما را آفريد ، و چون روز رستاخيز شود مردمان را بنام مادرانشان بخوانند ، جز شيعيان ما كه آنها را بنام پدرانشان بخوانند و اين بخاطر ( حلال‌زادگى و ) پاكى و پاكيزگى زاد و بوم آنها است .\r\n2 - و نيز مظفر بن محمد بلخى ( بسند ديگر ) برايم حديث كرد از ابن عباس كه گفت : رسول خدا ( ص ) فرمود : چون روز رستاخيز شود همهء مردمان را بنام مادرانشان بخوانند ، جز شيعيان ما كه بخاطر\r\n\r\n","description":"","footnote":"","page_name":" 37 ","page_number":77},
  {"content":"\r\n\r\nپاكيزگى ولادت آنها بنام پدرانشان خوانده شوند .\r\nتوضيح - مقصود از مردمان در اين دو حديث ، بقرينهء حديثهاى ديگرى كه در اين باره رسيده و از جملهء آنها حديث سوم همين فصل است ، آنهائى هستند كه عداوت و دشمنى على عليه السّلام را در دل دارند نه همهء مردم ، زيرا مطابق رواياتى كه فرموده‌اند : « ان لكل قوم نكاحا » ( براى هر امت و هر ملتى ازدواجى است ) و در حديثى كه در كافى است به اين لفظ است : « ان لكل امة نكاحا تحتجزون به من الزنا » ( براى هر امتى ازدواجى است كه بوسيلهء آن از زنا جلوگيرى كنند ) مطابق اين روايات ازدواج ، و زناشوئى هر ملتى بهر مذهبى كه باشند چنانچه بر ميزان قانون آنان باشد صحيح است و از نظر اسلام حلال زاده هستند ، پس باصطلاح عموم اين دو حديث ، با آن روايات تخصيص مىخورد ، و مقصود دشمنان آن حضرت خواهند بود .\r\n3 - جعفر بن محمد قمى ( بسند خود ) از جابر بن عبد اللَّه انصارى برايم حديث كرد كه گفت : من با گروهى از قبيلهء انصار بحضور رسول خدا ( ص ) شرفياب بوديم ، پس آن حضرت ( ص ) بما فرمود : اى گروه انصار فرزندان خود را بدوستى على بن ابى طالب آزمايش كنيد ، پس هر كدام على را دوست داشت بدانيد كه فرزند شما است ( و حلال زاده است ) و هر كدام كه او را دشمن داشت بدانيد او از زنا است .\r\n\r\n[ فصل ( 6 ) ناميدن رسول خدا صلى الله عليه و آله او را به امير المؤمنين 
  ]\r\nو از جمله فضائل آن حضرت عليه السّلام : اخبارى است كه در بارهء ناميدن رسول خدا ( ص ) آن حضرت را در زمان زندگيش بأمير المؤمنين رسيده است .\r\n1 - مظفر بن محمد بلخى ( بسند خود ) از انس بن مالك براى من حديث كرده گفت : من خدمتكار\r\n\r\n","description":"","footnote":"","page_name":" 38 ","page_number":78},
  {"content":"\r\n\r\nرسول خدا ( ص ) بودم ، و شبى كه نوبت ام حبيبه دختر ابو سفيان بود ( و بنا بود آن حضرت ( ص ) نزد ام حبيبه كه يكى از همسرانش بود بسر برد ) براى آن حضرت آب وضوئى آوردم ، پس به من فرمود اى انس هم اكنون از اين در بر تو درآيد ( و وارد شود ) أمير المؤمنين و بهترين اوصياء ، كسى كه در اسلام بر ديگران پيشى گرفته و دانشش از همه فزونتر ، و بردباريش بر ديگران بچربد ، انس گويد : من با خود گفتم :\r\nبار خدايا اين كس را ( كه رسول خدا ( ص ) توصيف كرد ) از قوم و قبيلهء من قرار ده ( و خلاصه آرزو داشتم كه يكى از فاميل من از در درآيد ) گويد : طولى نكشيد كه على بن ابى طالب عليه السّلام وارد شد رسول خدا ( ص ) نيز سرگرم وضوء گرفتن بود ، همين كه على عليه السّلام وارد شد رسول خدا ( ص ) آب وضو را ( كه در مشتش بود ) به روى على عليه السّلام پاشيد بطورى كه چشمان او پر از آب شد ، على عليه السّلام ( گمان كرد كه اين كردار از روى اعتراض و عيب گرفتن بر او است ، و كارى از او سر زده يا پيش آمد ديگرى شده كه انگيزه و سبب اين كردار گرديده ، از اين رو ) عرضكرد : اى رسول خدا آيا در من تازهء رخ داده ؟\r\nپيغمبر ( ص ) فرمود : جز خوبى چيز تازهء در تو رخ نداده ، تو از منى و من از تو ، قرض مرا ادا كنى ، و بعهد و پيمان من وفا كنى ، و تو مرا غسل دهى و در گورم نهى ، و ( احكام الهى را ) به گوش مردم رسانى ، و ( فرامين دين را ) پس از من براى آنان آشكار نمائى ، على عرضكرد : اى رسول خدا مگر خودت تبليغ احكام نكرده‌اى ؟ ( و به گوش مردم نرسانده‌اى كه من برسانم ؟ ) فرمود : چرا و ليكن تو براى آنان بيان كنى آنچه را كه پس از من در باره‌اش اختلاف كنند .\r\n2 - و نيز مظفر بن محمد ( بسند ديگر ) برايم حديث كرد از ابن عباس كه رسول خدا ( ص ) بام سلمه\r\n\r\n","description":"","footnote":"","page_name":" 39 ","page_number":79},
  {"content":"\r\n\r\nرضى اللَّه عنها ( همسرش ) فرمود : ( آنچه ميگويم ) بشنو و بر آن گواه باش : اين على امير مؤمنان و آقاى اوصياء است .\r\n3 - و نيز از معاوية بن ثعلبة حديث كرد كه گفت : بابى ذر غفارى رضى اللَّه عنه ( هنگام مرگش ) گفته شد : كه وصيت كن ! گفت : وصيت كرده‌ام ، گفته شد : بكه وصيت كرده‌اى ؟ گفت : بأمير مؤمنان گفته شد : ( يعنى ) بعثمان ؟ گفت : نه ، به آن كه بحقيقت أمير مؤمنان است ( يعنى ) على بن ابى طالب عليه السّلام همانا او قوام و پايهء نظام زمين ، و تربيت دهندهء اين امت است ، اگر او را از دست دهيد زمين را و آنچه بر او است دگرگون خواهيد يافت .\r\n4 - و حديث بريدة بن خضيب اسلمى ميان دانشمندان مشهور و معروف است بسندهائى كه شرح آن سخن را بدرازا كشد كه گفت : همانا رسول خدا ( ص ) به من ( و گروهى ديگر كه رويهم رفته هفت نفر بوديم ، و من ) هفتمين نفر از آن هفت نفر بودم ، و در ميان آنها ابو بكر و عمر و طلحه و زبير بودند ، دستور داد و فرمود : بعلى سلام كنيد بعنوان فرمانروائى و امارت مؤمنين ، ( يعنى به او بگوئيد : سلام بر تو اى أمير مؤمنان ) پس ما به همان نحو ( كه فرموده بود ) بر او سلام كرديم و ( اين در زمانى بود كه ) رسول خدا ( ص ) در ميان ما بود و زندگى ميكرد . ( يعنى على عليه السّلام در زمان زندگى پيغمبر ملقب به اين لقب يعنى « امير المؤمنين » گرديد ) .\r\nو مانند اين اخبار بسيار است كه ذكر آنها كتاب را طولانى كند و اللَّه الموفق .\r\n\r\n[ فصل ( 7 ) شمه‌اى از فضائل و مناقب آن حضرت 
  ]\r\nو اما منقبتهاى آن حضرت كه بواسطهء شهرتى كه دارد و تواتر نقل به آنها و اجماع علماء و دانشمندان\r\n\r\n","description":"","footnote":"","page_name":" 40 ","page_number":80},
  {"content":"\r\n\r\nبر صحت آن ، و بىنياز از آوردن سندهاى آن است ، پس آنها بسيار است كه شرح آنها باعث طولانى شدن كتاب گردد ، و نقل شمهء از آن ما را از ذكر تمامى آنها بىنياز كند ان شاء اللَّه تعالى ، و هدف ما از نوشتن اين كتاب نيز بيش از اين نيست .\r\nاز آن جمله است : كه پيغمبر ( ص ) در آغاز كار دعوت مردمان بسوى اسلام ، نزديكان فاميل و تيرهء خود را گرد آورد ، و اسلام را بر ايشان عرضه داشت ( و پيشنهاد پذيرش اين دين را به آنان فرمود ) و از آنها در برابر دشمنان و كافران يارى خواست و استمداد كرد ، و در برابر پذيرش اسلام و ياريش براى آنها در بزرگى و بلندى در دنيا ، و پاداش بهشت را در آخرت ، به عهده گرفت و ضمانت فرمود ، پس هيچ يك از آنها جز أمير المؤمنين على بن ابى طالب عليه السّلام پاسخش نداد ( و تنها او بود كه پيشنهاد او را پذيرفت ) و با اين جريان رسول خدا منصب برادرى و وزارت خودش ، و وصى و وارث بودن و جانشينى خويشتن را به او ارزانى فرمود ، و بهشت را نيز بر او واجب كرد ، و تفصيل اين جريان در داستان يوم الدار بود كه تاريخ نويسان اجماع بر درستى و صحت آن دارند ( و شرح قصه بدين قرار بود ) كه ( 30 ) در آن روز رسول خدا ( ص ) فرزندان عبد المطلب را در خانهء ابو طالب گرد آورد ، و آنها در آن روز بنا بگفتهء راويان چهل نفر مرد بيك نفر كم و زياد بودند ، و دستور فرمود كه براى آنان خوراكى تهيه شود ( و آن خوراك عبارت بود ) از يك ران گوسفند و ده سير گندم ، و سه كيلو شير ، در صورتى كه هر يك نفر از آنان به خوردن يك گوسفند بره ، و هشت من آشاميدنى ( مانند شير و دوغ و مانند آنها ) در يك وعده شناخته شده بودند ، و آن حضرت با اين كار ، يعنى با فراهم ساختن خوراك كم ، و نوشيدنى اندك براى همهء آنها ، و سيرشدنشان با اين اندك چيزى كه يكنفر آنها را بطور معمول سير نميكرد ، ميخواست نشانهء ( پيغمبرى و نبوت خود را ) براى آنها آشكار نمايد ، سپس دستور داد كه آن خوراك را پيش آنها آوردند ، همهء آنها از آن اندك\r\n\r\n","description":"","footnote":"","page_name":" 41 ","page_number":81},
  {"content":"\r\n\r\nخوردند تا سير شدند : و آن خوراكى و نوشيدنى هم بجاى ماند بطورى كه گويا دست به آن نخورده ، و بدان وسيله آنان را بشگفت درآورد ، و نشانهء پيغمبرى و گواه راستگوئى خود را با برهان الهى به آنان آشكار نمود ، و پس از آنكه از خوراك و نوشيدنى سير و سيراب گشتند به آنها فرمود : اى فرزندان عبد المطلب همانا خداى تعالى مرا بسوى همهء مردمان برانگيخته ، و بويژه بجانب شما فرستاده ( و در اين باره دستور جداگانه داده ) و فرموده است : « و بترسان خويشاوندان نزديك خويش را » ( سورهء شعراء آيهء 114 ) اكنون من شما را به دو كلام كه سبك است گفتن آن بر زبان و سنگين است در ترازوى اعمال ميخوانم ، و بسبب آن دو فرمانرواى بر عرب و عجم خواهيد شد ، و همهء امتها فرمانبردار شما گردند ، و ( روز قيامت ) نيز بوسيلهء آن ببهشت وارد شويد ، و از آتش دوزخ رهائى يابيد ، ( و آن دو كلام ) گواهى دادن بيگانگى خدا است ، و اينكه من فرستادهء او هستم ، پس هر كس از شما مرا در اين باره اجابت كند ( و پاسخ دهد ) و مرا بدان يارى كند و به پا خيزد ، او برادر و وصى و وزير و وارث من و جانشين پس از من خواهد بود ؟ پس هيچ يك پاسخ آن حضرت را ندادند ، امير المؤمنين عليه السّلام فرمايد : من از ميان آنها برخاستم در صورتى كه در آن زمان كوچكترين آنها از نظر سال من بودم ، و ساق پايم از همهء آنها نازكتر و چشمم از تمامى ايشان ناتوانتر بود ، پس عرضكردم : اى رسول خدا من در اين كار شما را يارى كنم ؟ فرمود : بنشين و دوباره همان سخن را براى آنها بيان داشت و آنها خاموش نشسته بودند و سخنى نگفتند ، من باز برخاستم و مانند گفتار نخستين سخن گفتم ، فرمود : بنشين ، و براى سومين بار سخن خويش را براى آنها تكرار فرمود ، و هيچ يك از آنها دهان نگشود و حرفى بر زبان جارى نساخت ، من برخاستم و عرضكردم : اى رسول خدا من در اين كار شما را يارى كنم ، فرمود : بنشين كه تو برادر و وصى و وزير و\r\n\r\n","description":"","footnote":"","page_name":" 42 ","page_number":82},
  {"content":"\r\n\r\nوارث و جانشينم پس از من خواهى بود ، پس آن گروه برخاستند و ( از روى ريشخند و مسخره‌گى ) به ابى طالب ميگفتند : اى ابو طالب اگر بدين پسر برادرت درآئى براى تو فرخنده و ميمون است چون كه پسرت را فرمانرواى تو كرد .\r\n\r\n[ فصل ( 8 ) نتيجه‌اى كه از فصل قبل گرفته مىشود 
  ]\r\nو آنچه ( در فصل بالا ) گفته شده منقبتى بس بزرگ است كه امير مؤمنان عليه السّلام بدان مخصوص گرديد و هيچ يك از آنان كه در آغاز كار با پيغمبر ( ص ) بمدينه هجرت كردند ( تا برسد ) بانصار مدينه و نه هيچ مسلمانى انباز و شريك على عليه السّلام در اين منقبت نبود ، و نه ديگرى مانند اين فضيلت را يا نزديك به آن را دارا است ( كه در برابر على عليه السّلام بدان ببالد ) و اين داستان مىرساند كه پيغمبر ( ص ) بهمراهى و كمك على عليه السّلام بود كه توانست رسالت خويش را بمردم ابلاغ كند و دعوت خود را آشكار نمايد ، و مردمان را باسلام بخواند ، و اگر او نبود دين پا بر جا نميشد و شريعت مستقر نميگشت ، و دعوت رسول خدا آشكار نميشد ، پس آن حضرت عليه السّلام ياور اسلام و وزير پيامبر گرامى خدا بود كه مردم را به او خواند و بوسيلهء پيمان يارى او بود كه رسول خدا ( ص ) نبوت خويش را بپايان برد ، و اين فضيلتى است كه كوهها تاب برابرى آن را ندارند ، و تمامى فضائل هم‌تراز آن نشوند .\r\n\r\n[ فصل ( 9 ) داستان ليلة المبيت 
  ]\r\n1 - و از جمله فضائل آن حضرت عليه السّلام اينست : كه هنگامى كه پيغمبر ( ص ) بواسطهء انجمنى كه از قريش براى كشتن آن حضرت فراهم شد ( و از هر قبيلهء كه در مكه بود يكتن را براى انجام اين كار برگزيدند\r\n\r\n","description":"","footnote":"","page_name":" 43 ","page_number":83},
  {"content":"\r\n\r\nكه همگان بطور دستجمعى خونش را بريزند ) مأمور شد از مكه بمدينه هجرت كند و نمىتوانست در برابر آنها آشكارا از مكه بيرون رود ، و خواست در پنهانى و بىخبرى آنان خارج گردد ، تا از شر آنها آسوده ماند ( تنها ) بأمير المؤمنين گزارش كار خود را داد ( و جز او كسى را آگاه نكرد ) و او را وادار بدفاع از خويشتن كرد ، به اين گونه كه ( دستور داد ) در بستر او بخوابد ، بدانسان كه ندانند در بستر خوابيده و گمان كنند خود پيغمبر ( ص ) است و مانند هر شب در جاى خود آرميده ، پس أمير المؤمنين عليه السّلام در آن شب جان خود را براى خداى تعالى در كف نهاد ، و آن را در راه پيروى او بفروخت ، و در راه پيامبر گراميش از جان گذشت ، و اين بخاطر آن بود كه آن حضرت بدين وسيله از شر دشمنان رهائى يابد ، و وجود شريفش از نقشهء شوم كافران سالم بماند ، و بهدف اساسى كه دعوت مردمان به خدا ، و بر پا داشتن دين و آشكار ساختن آئين بود برسد ، پس على عليه السّلام بجاى رسول خدا ( ص ) در بستر خوابيد ، و براى اينكه او را نشناسند با جامه خود را پيچد ، ( بدانسان كه اگر كسى او را ميديد گمان نميكرد جز پيغمبر ( ص ) باشد ) پس ( از انجام آنچه گفته شد ) آنها كه براى كشتن رسول خدا ( ص ) انجمن كرده بودند و همگى مسلح بودند سر رسيدند ، و گرداگرد على عليه السّلام پره زدند ( و حلقه‌وار او را احاطه كردند ) و چشم به راه سپيده دم دقيقه شمارى ميكردند تا هوا روشن شود ، و آشكارا او را بكشند ، تا خونش هدر رود و پايمال گردد زيرا چون بنى هاشم كشندگان او را بنگرند ، و از هر قبيله و فاميلى كه در مكه بودند يكتن را در ميان كشندگان ببينند و همه را شريك در ريختن خون او بدانند ، نتوانند كشندگان را بدان جرم بكشند ، چون بخاطر كشته شدن يكتن نتوانند با همهء قبائل بستيزه و نبرد درآيند ، و ( با اين نقشهء زيركانه‌اى كه كشيده بودند ) تنها فداكارى على عليه السّلام بود كه سبب رهائى يافتن ( ص ) از دست آنان گرديد ، و جلوگير از ريخته شدن خون آن حضرت شد ، و در نتيجه توانست دستور پروردگار خويشتن را انجام دهد ، ( و مردم را بخداى يگانه راهنمائى كند ) و اگر امير المؤمنين عليه السّلام نبود و آن فداكارى را\r\n\r\n","description":"","footnote":"","page_name":" 44 ","page_number":84},
  {"content":"\r\n\r\nنميكرد ، كار تبليغ ( و رساندن احكام ) رسول خدا ( ص ) بپايان نميرسيد ، و عمرش كفاف انجام آن را نميداد و دشمنان و رشگ بران آن حضرت بر او چيره و پيروز ميشدند ، ( از اين رو على عليه السّلام در بستر خوابيد ، و آنها نيز بىآنكه از جريان آگاه باشند و گمان ببرند كه او على عليه السّلام است ، در اطراف او چشم به راه سپيده و روشنى هوا بودند ) چون صبح شد و ناگهان بسوى او يورش بردند ، على عليه السّلام برخاسته به آنها حمله‌ور شد ، آنها كه ( باور نداشتند آن مرد خفته على باشد ، همين كه ) او را ديدند پراكنده شده و بازگشتند ، و انديشهء شومشان در بارهء رسول خدا ( ص ) نقش بر آب شد ، و رشتهء تدبيرشان يكسره از هم گسيخت و آرزوهائى كه بدنبال اين كار در سر پرورانده بودند جملگى بر باد رفت و با آن پيش بينى كه پيغمبر اكرم ( ص ) فرمود : و آن فداكارى كه على عليه السّلام كرد نظم و ترتيب ايمان بر جاى ماند ، و بينى شيطان به خاك ماليده شد ، و دشمنان دين و آئين سرافكنده گشتند ، و اين براى أمير المؤمنين صلوات اللَّه عليه منقبتى است بىنظير ، و كسى در اين باره همباز و در اين فضيلت انباز او نگشت ، و مانند او در اين راه كسى از جان نگذشت .\r\nو خداى سبحان در بارهء اين جريان ، و از خود گذشتگى امير مؤمنان ، اين آيه از قرآن را فرو فرستاد : « و از مردم كسى است كه ميفروشد جان خود را در پى خوشنودى خدا ، و خدا است مهربان ببندگان » ( سورهء بقره آيه 207 ) .\r\n\r\n[ فصل ( 10 ) گذاردن رسول خدا امانتهاى قريش را نزد على ع 
  ]\r\nو از جمله فضائل آن حضرت اين است : كه رسول خدا ( ص ) امانت‌دار ، و وديعه نگهدار قريش بود ، و آنان اموال خود را نزد او ميگذاردند ، و چون ناچار شد ( بواسطهء جريانى كه در فصل پيشين گذشت )\r\n\r\n","description":"","footnote":"","page_name":" 45 ","page_number":85},
  {"content":"\r\n\r\nناگهان از مكه بمدينه رود ، در ميان فاميل و نزديكان خويش جز على عليه السّلام كسى را نيافت كه امانتهاى قريش را به او بسپارد از اين رو ( آن امانتها را نزد او گذارد ، و ) او را در مكه بجاى نهاد كه آنها را به صاحبانش برگرداند و وامهائى كه از مردم مكه گرفته بود بپردازد ، و دختران و زنان خانواده و همسرانش را گرد آورده آنها را بمدينه ببرد ، و ديده نشد كه كسى را جز او به اين كار در جاى خود بگمارد ، تنها على عليه السّلام بود كه پيغمبر ( ص ) بامانت‌داريش اعتماد كرد ، و بشهامت و شجاعتش تكيه كرد ، و دفاع از زنان و نزديكانش را به نيروى او واگذار نمود ، و براستى و درستى او از جهت خاندان و همسرانش آسوده خاطر گشت ، و آنچه از پارسائى و خود نگهدارى او ميدانست دل مباركش را بر اداى امانت او آرام داشت ، على عليه السّلام نيز پس از اينكه اين مأموريت خطير بدوشش نهاده شد ببهترين وجهى آن را انجام داد ، و هر امانتى را به صاحبش پرداخت ، و هر صاحب حقى را به حق خود رسانيد ، و دختران پيغمبر ( ص ) و پرده‌گيان آن حضرت را گرد آورده آنها را بسوى مدينه حركت داد ، و خود پياده همراه آنان به راه افتاد ، و در همه جا ( در طول راه ) با آن راه دور و دراز از دشمنان آنها را نگهبانى كرد ، و براى نگهدارى آنها از شر دشمن از خود گذشتگى ( عجيبى ) نشان داد ( مورّخين مىنويسند : كه چون على عليه السّلام زنان را از مكه بيرون برد ، و قريش از اين جريان آگاه شدند هفت تن از جنگجويان را بدنبال على عليه السّلام روان كردند كه او را از رفتن و بردن زنها جلوگيرى كنند و آنها را به مكه بازگردانند ، و آنها در منزلى بنام ضجنان بدان كاروان رسيدند و بعلى عليه السّلام دستور بازگشت به مكه را دادند ، و چون ديدند او اعتنائى بگفتهء آنها نكرد خود بسوى زنان حمله‌ور شدند كه آنها را بازگردانند ، در اينجا على عليه السّلام رشادت بىسابقهء كرد و يك تنه شروع به نبرد با آنها نمود ، و با تردستى و چابكى مخصوصى كه در جنگها ويژهء آن حضرت بود آنان را تار و مار كرد ، و برخى را به خاك افكنده و ديگران رو بفرار نهادند ، و با اين شجاعت بىنظير زنان را از دست دشمنان رهانيد ) و همه جا با آنها در راه مدارا كرد ، تا آنها را بمدينه رسانيد ، در صورتى كه ببهترين وجهى از آنها نگهدارى و نگهبانى فرمود و با خيرانديشى و نيكرفتارى خود رنج سفر را از آنان بر كنار داشت ، و پيغمبر گرامى نيز هنگامى كه على عليه السّلام وارد مدينه شد او را در خانه خويشتن جاى داد ، و در جايگاه خود فرود آورد ، و با فرزندان و\r\n\r\n","description":"","footnote":"","page_name":" 46 ","page_number":86},
  {"content":"\r\n\r\nپردگيان خويش آميزشش داد ، و از آنان جدايش نساخت ، و رازهاى درونى و اسرار كارش را از او پنهان نداشت .\r\nو اين خود منقبتى است جداگانه كه على عليه السّلام در رسيدن به آن در ميان همهء خاندان پيغمبر صلّى اللَّه عليه و آله و سلّم و يارانش يگانه بود ، و كسى در اين باره با او انباز نشد ، و نه ديگران مانند آن را دارا شدند ، تا چه رسد به آن همه فضائل روشنى كه جلوتر گذشت و دلهاى خردمندان را شيفته و فريفته كرده است .\r\n\r\n[ فصل ( 11 ) جبران كردن على ع تباهكارى خالد بن وليد رابه دستور رسول خدا ص 
  ]\r\nو از جمله فضائل آن حضرت اين بود كه خداى تعالى او را براى جبران كرده تباه‌كاريهاى ديگران كه بر خلاف دستور پيغمبر ( ص ) انجام داده بودند انتخاب فرمود ، و او را براى سر و صورت در برابر آن تباهكاريها برانگيخت ، و بوسيلهء او اسباب آشتى را فراهم كرد ، و بدست توانا و همت والاى او ، و خير انديشى و عاقبت‌بينى آن حضرت رشتهء كار مسلمانان را محكم و استوار ساخت ( و از گسستن آن كه در نتيجه كجروى و كينه‌توزى ديگران پديدار گشته بود جلوگيرى فرمود ) و با خردمندى آن بزرگوار ستون دين را پا بر جا نمود ، و جريان ( اين داستان ، از اين قرار بود ) كه ( 30 ) رسول خدا ( ص ) خالد بن وليد را بسوى قبيلهء « بنى جذيمة » فرستاد كه ايشان را باسلام بخواند ، و او را نفرستاده بود كه با آن بجنگد ، ولى خالد بر خلاف دستور آن حضرت رفتار كرد ، و پيمان او را ناديده گرفت ، و با آئين او عنادورزى كرد ، و با آنها جنگيد ، و گروهى از آنها كشت ، در صورتى كه آنها مسلمان بودند ، و با اينكه ايمان داشتند ايمان آنان را ناديده انگاشت ، و بشيوهء مردمان جاهليت و دور از اسلام ، و راه و رسم كافران\r\n\r\n","description":"","footnote":"","page_name":" 47 ","page_number":87},
  {"content":"\r\n\r\nو دشمنان دين با آنان رفتار كرد ، و همين رفتار او اسلام را ننگين ساخت ، و گروهى از آن مردمانى را كه پيغمبر ( ص ) آنها را بايمان دعوت فرموده بود گريزان كرد ، و نزديك بود به اين كردار ناهنجار شالودهء اسلام از هم پاشيده شود ، پس رسول خدا ( ص ) براى جبران اين رفتار ناپسند ، و اصلاح اين كردار نابجا ، و جلوگيرى از گسيختن رشتهء شريعت و دفاع از حريم مقدّس دين بأمير المؤمنين عليه السّلام پناهنده گشت ، و براى دلجوئى آن قبيله ، و دور ساختن كينه و خشمشان و نگهدارى از ايمانشان على عليه السّلام را بسوى آنان گسيل داشت ، و به او دستور داد كه خونبهاى كشتگان آنها را بپردازد ، و بازماندگان آنها را خشنود سازد ، على عليه السّلام با روى باز فرمان آن حضرت را پذيرفت و ( بنزد آنان رفت ، و ) با اموال زيادى كه در اختيار داشت زياده بر خونبهاى كشتگان آنها بايشان بخشش كرد ، و به آنها فرمود : خونبهاى كشتگان شما را پرداختم ، و زياده بر آن نيز بشما دادم كه بهمهء بازماندگان آنها برسانيد تا بدين وسيله خداى تعالى را از پيامبرش خوشنود سازيد ، و شما نيز بدان زيادى از رسول خدا ( ص ) خوشنود شويد ، و از آن سو خود پيغمبر ( ص ) نيز در مدينه بيزاريش را از كردار خالد نسبت به آنها آشكارا فرمود و به گوش آن قبيله رسانيد ، و ( اين دو جريان يعنى ) بيزارى و تنفر جستن رسول خدا ( ص ) از كردار زشت خالد ، و ديگر دلجوئى امير المؤمنين عليه السّلام از آنان در برابر آن رفتار ، دست بهم داد و سبب شد كه كار بسازش و نيكى انجامد ، و ريشه‌هاى فساد كنده شود ، و جز على عليه السّلام كسى نبود كه اين كار را عهده‌دار شود ، و در انجام آن كمر همت ببندد ، و رسول خدا ( ص ) نيز راضى نشد اين كار را به ديگرى واگذار نمايد ( چون ميدانست ديگران از عهدهء انجام آن برنيايند ) .\r\n\r\n","description":"","footnote":"","page_name":" 48 ","page_number":88},
  {"content":"\r\n\r\nو اين خود منقبتى است جداگانه براى آن حضرت كه بر همهء فضيلتهائى كه براى ديگران برشمرند چه حق باشد و چه باطل برترى دارد ، و كسى در اين فضيلت با او شركت نجست ، و مانند آن نتوانند آورد .\r\n\r\n[ فصل ( 12 ) داستان فتح مكه و گرفتن على ع نامه حاطب بن ابى بلتعة را از آن زنى مه مأمور رساندن آن به قريش مكه بود 
  ]\r\nو از جمله فضائل آن حضرت اين بود : كه چون پيغمبر ( ص ) آهنگ فتح مكه فرمود ، از خداى تعالى خواست كه جريان كار او را ( از حركت و تجهيز لشكر و ديگر كارها را ) از قريش ( آنان كه در مكه بودند و با آن وجود مقدس دشمنى ميكردند ) پوشيده دارد ، تا بطور ناگهانى بر آن شهر درآيد ، و روى اين منظور همهء كارهاى مربوط به اين حركت و حمله و يورش را پنهانى انجام ميداد ، ولى ( با همهء اين احوال ) حاطب بن أبى بلتعة ( كه قبلا در مكه ميزيست و پس از آن اسلام اختيار كرد و بمدينه هجرت كرده بود ، و چون آب و ملكى در مكه نداشت و برخى از خاندان او نيز هنوز در مكه بودند ، ناچار بود كه با بزرگان مكه در تماس باشد ، و راه دوستى خود را با آنها نبندد ، و البته از آن مسلمانهاى محكم و پابرجائى نيز نبود كه بخاطر اسلام از همهء چيز در اين راه بگذرد ، و باصطلاح از مسلمانانى بود كه نان را بنرخ روز مىخورد ، و در عين حال كه مسلمان بود روابط خود را با مشركين مكه و سران قريش نگهداشته بود ، از اين رو ) نامه‌اى بأهل مكه نوشت ، و آنها را از تصميمى كه رسول خدا ( ص ) براى فتح مكه گرفته بود بوسيلهء آن نامه آگاه ساخت ، و آن نامه را بزنى سياه پوست كه در مدينه از راه گدائى روزگار ميگذرانيد و امرار معاش ميكرد سپرد ، كه آن را بسران قريش كه نامبر كرده بود برساند ، و براى اين كار دستمزد خوبى به او داد ، و به او دستور داد كه از بيراهه برود ( مبادا گرفتار شود و نامه بدست مسلمان بيفتد ) از آن سو بر رسول خدا ( ص ) وحى رسيد ، و جبرئيل جريان نامه‌نگارى او را بأهل مكه به آن حضرت خبر داد ، پس رسول خدا ( ص ) أمير المؤمنين عليه السّلام را طلبيد ، و به او فرمود : همانا\r\n\r\n","description":"","footnote":"","page_name":" 49 ","page_number":89},
  {"content":"\r\n\r\nبرخى از پيروان من نامهء بمردم مكه نگاشته ، در آن نامه از جريان كار و تصميم ما آنان را آگاه ساخته در صورتى كه من از خدا خواسته بودم كه جريان كار ما را بر آنها پوشيده دارد و آن نامه همراه زن سياه پوستى است كه از بيراهه بسوى مكه روان شده ، پس شمشيرت را بردار و به او برس ، و نامه را از او گرفته نزد من آر ، سپس زبير را خواست و به او فرمود : در اين راه همراه على برو و با او باش ، پس على عليه السّلام با زبير به راه افتاد و از بيراهه بسوى مكه رهسپار شدند تا به آن زن رسيدند ، ابتداء زبير پيش آن زن رفت ، و از او راجع بنامه‌اى كه نزدش بود پرسيد ، آن زن وجود چنين نامه‌اى را نزد خود انكار كرد و سوگند ياد نمود كه چنين چيزى نزد او نيست و گريه كرد ، پس زبير بعلى عليه السّلام عرض كرد ، من گمان ندارم نامه همراه اين زن باشد بيا تا نزد رسول خدا ( ص ) بازگرديم و از بىگناهى اين زن آن حضرت را آگاه كنيم ، امير المؤمنين عليه السّلام ( خشمناك شد و ) فرمود : رسول خدا ( ص ) به من خبر داده كه نامه همراه اين زن است و به من دستور فرموده كه از او بگيرم و تو ميگوئى : كه نامه همراه او نيست ؟ ( يعنى رسول خدا ( ص ) نعوذ باللَّه دروغ گفته و اين زن راست ميگويد ؟ اين سخن را فرمود ) و شمشير را از نيام كشيد و پيش آن زن رفته فرمود : آگاه باش به خدا سوگند اگر نامه را بيرون نياورى ترا بازرسى ميكنم سپس گردنت را ( با اين شمشير ) ميزنم ؟ زن ( كه آثار خشم را در چهرهء على ديد و ميدانست كه آنچه گفته است انجام ميدهد ) گفت : حال كه چنين است اى پسر ابو طالب رو از من باز گردان ( تا نامه را بيرون آورم و به تو بدهم ) حضرت روى خويش از آن زن برگردانيد و آن زن مقنعه و روسرى خود را باز كرد و نامه را كه در گيسوى خود پنهان كرده بود بيرون آورد و به آن حضرت داد ، على عليه السّلام نامه را گرفت و نزد پيغمبر ( ص ) آورد ، رسول خدا ( ص ) دستور داد جار بكشند و مردم را به مسجد دعوت كنند جارچى آن حضرت جار كشيد و مردم در مسجد هجوم كردند باندازهء كه تمام مسجد پر شد ، رسول خدا\r\n\r\n","description":"","footnote":"","page_name":" 50 ","page_number":90},
  {"content":"\r\n\r\n( ص ) بمنبر رفت و آن نامه را بدست گرفت و فرمود : اى گروه مردم من از خدا خواسته بودم كه جريان كار ما را از قريش مكه پنهان دارد ، ولى مردى از شما بمردم مكه نامه نوشته و آنها را از جريان كار ما آگاهى داده ، پس نويسندهء آن نامه ( هر كه هست ) برخيزد و گر نه وحى خداوند او را رسوا خواهد كرد ( يعنى اگر خود او برنخيزد جبرئيل او را به من معرفى كرده و من ميگويم او كه بوده ؟ ) كسى برنخاست دوباره رسول خدا ( ص ) همان سخن را بازگو كرد ، و فرمود : نويسندهء نامه برخيزد و گر نه وحى او را رسوا سازد ، پس حاطب بن أبى بلتعة برخاست و ( مانند بيد ) ميلرزيد ، همانسان كه شاخهء درخت در باد بسيار تند ميلرزد ، و عرضكرد : اى رسول خدا نويسندهء نامه منم ، و ( نوشتن اين نامه ) نه از روى نفاق من بوده ، و نه اينكه پس از يقين به نبوت شما و اسلام شكى در دل من پديدار گشته باشد ، پيغمبر ( ص ) فرمود : پس چه چيز تو را واداشت كه اين نامه را بنويسى ؟ عرضكرد : اى رسول خدا خاندان من در مكه بسر مىبرند ، و من در آنجا فاميلى ندارم كه از آنها نگهبانى كند ، ترسيدم در اين جريان كه در پيش است آنها پيروز گردند ، خواستم بدين وسيله منتى بر آنها داشته باشم و اين كار سبب شود كه هنگام پيروزى ، آنها بخاندان من كه در مكه هستند آزارى نرسانند ، و اين كار نه از روى شك و شبههء من در اين دين بوده است ؟ عمر بن خطاب گفت : اى رسول خدا دستور فرمائيد تا من او را بكشم چون او با اين عمل منافق گشته ؟ رسول خدا ( ص ) فرمود : ( نه ، او را نكش ) او از كسانى است كه در جنگ بدر بوده ، و شايد خداى تعالى بدانها نظر مرحمتى فرموده و آنان را آمرزيده باشد ، او را از مسجد بيرون كنيد ، گويد : در اين هنگام پس گردنى به او زدند و او را از مسجد بيرون انداختند ، و او نگاهش بسوى پيغمبر ( ص ) بود كه شايد دل مهربان آن حضرت به حال او رقت كند ، رسول خدا ( ص ) دستور باز گرداندن او را به مسجد داد و به او فرمود : من از تو و گناهت درگذشتم ، و تو نيز از پروردگار خويش آمرزش\r\n\r\n","description":"","footnote":"","page_name":" 51 ","page_number":91},
  {"content":"\r\n\r\nبخواه و بسوى چنين گناهانى بازگشت مكن .\r\n\r\n[ فصل ( 13 ) نتيجه‌اى كه از فصل پيشين گرفته مىشود 
  ]\r\nو اين فضيلت كه در فصل بالا گفته شد به آن فضائلى كه پيش از اين بيان شد پيوست شود ، و آنچه در اين فضيلت است آن است ، كه انديشهء رسول خدا ( ص ) در ورود مكه بطور ناگهانى و بىخبرى اهل مكه بوسيلهء على عليه السّلام جامهء عمل پوشيد ، و در گرفتن و بيرون آوردن نامه از آن زن جز بأمير المؤمنين به كسى اعتماد نداشت ، و جز آن حضرت ديگرى را دلسوز خويشتن نديد ، و در انجام اين كار به ديگرى تكيه نفرمود ، و اندوهى كه در اين پيش آمد او را گرفته بود على عليه السّلام بر طرف نمود ، و بدست تواناى او بهدفش رسيد ، و انديشه‌اش راست و درست آمد . و كار مسلمين به نيكى گرائيد ، و احكام اين دين مبين آشكارا گرديد ، و براى زبير در اين همراهى بأمير المؤمنين عليه السّلام چندان فضيلتى نبود ، زيرا كه او اندوهى از رسول خدا بر طرف نكرد ، و بارى از دوش أمير المؤمنين برنداشت ، و جز اين نبود كه چون زبير از طرف مادرش صفيه دختر عبد المطلب نسبش به بنى هاشم ميرسيد ، رسول خدا ( ص ) خواست كه انجام يك مأموريت پنهانى مخصوص خاندان او باشد ، و از طرفى زبير مرد شجاع و دلاورى بود ، اين دو جهت كه شجاعت و نسبتش با رسول خدا ( ص ) و امير المؤمنين عليه السّلام باشد سبب شد كه او را همراه على عليه السّلام بفرستد ، و ميدانست در انجام كارى كه او را روان ساخته كمك على عليه السّلام خواهد كرد ، و بازگشت آن كار بنفع هر دوى آنان خواهد بود ، و سود و زيانش عايد بنى هاشم ميگشت ( روى اين منظور زبير را همراه او فرستاد ) و گذشته زبير پيرو على عليه السّلام بود آنچه از او سرزد خطائى بيش نبود كه آن را نيز امير المؤمنين جبران فرمود ، و در آنچه در اين\r\n\r\n","description":"","footnote":"","page_name":" 52 ","page_number":92},
  {"content":"\r\n\r\nداستان بيان شد فضيلتى جداگانه براى على عليه السّلام بود كه كسى با او شركت نجست ، و نزديك بدان فضيلت هم براى كسى ميسر نگشت تا چه رسد باينكه همپايهء او شود .\r\n\r\n[ فصل ( 14 ) علمدارى على ع در جريان فتح مكه 
  ]\r\nو از جمله فضائل آن حضرت اين است كه در روز فتح مكه پيغمبر ( ص ) بيرق جنگ را بسعد بن عباده ( كه در جنگها پرچمدار انصار مدينه و بزرگ آنان بود ) سپرد ، و به او دستور داد كه پيشاپيش آن حضرت به مكه وارد شود ، پس سعد پرچم را بدست گرفت و رجزى ميخواند ( كه ترجمه‌اش اينست : ) امروز روز جنگ و كشتار است ( يا روزى است كه گوشتهاى كشتگان روى هم انباشته گردد ) و امروز روزى است كه حرمت‌ها از بين برود ( يا پردگيان اسير شوند ) پس برخى از مردمان به پيغمبر ( ص ) عرضكردند : آيا به آنچه سعد گويد گوش فرا داديد ؟ و شنيديد چه ميگويد ؟ به خدا ، ميترسيم كه امروز سعد در بارهء قريش با خشونت رفتار كند ، و باهل مكه يورش برد ، رسول خدا ( ص ) بأمير المؤمنين عليه السّلام فرمود : خود را بسعد برسان و پرچم را از او بستان ، و تو در جلوى ما با پرچم جنگ وارد مكه شو ، و با اين دستور رسول خدا ( ص ) بوسيلهء امير المؤمنين عليه السّلام از يك پيش آمد ناگوار ، و يورش بردن سعد بر اهل مكه جلوگيرى فرمود ، و از آن سو ميدانست كه انصار تن در ندهند و راضى نشوند كه كسى بيرق را از دست سعد بن عباده بزرگ آنان بگيرد ، و از اين مقام و منصب بزرگى كه رسول خدا ( ص ) به او داده او را بر كنار كند جز آن كس كه از نظر شخصيت و ارجمندى مقام چون رسول خدا ( ص ) باشد و چون آن حضرت پيرويش بر همگان لازم و واجب باشد ( و كسى جز على عليه السّلام داراى اين صفات نبود ) و اگر جز او كسى\r\n\r\n","description":"","footnote":"","page_name":" 53 ","page_number":93},
  {"content":"\r\n\r\nميتوانست انجام اين مأموريت را بدهد به او واگذار ميكرد ، و از آنجا كه ميزان در بزرگى اشخاص كردار آنان مىباشد ، و ملاك در امتياز مردمان واگذارى كارها از طرف پيشواى بزرگ اسلام پيغمبر ( ص ) به آنان خواهد بود ، و آنچه آن حضرت در اين داستان بعلى واگذار نمود و كسى را جز او قابل اين مقام و شخصيت نديد ، از اين رو بمقتضاى آنچه گفته شد بايد گفت : با اين فضيلت على عليه السّلام بر ديگران امتياز بزرگى داشت كه بدان سبب بر همگان برترى دارد .\r\n\r\n[ فصل ( 15 ) رفتن آن حضرت به يمن و اسلام قبيله همدان و ديگران 
  ]\r\nو از جمله فضائل آن حضرت داستانى است كه همهء تاريخ نويسان بنقل آن متفقند و در اين باره اختلافى ندارند : كه رسول خدا صلّى اللَّه عليه و آله و سلّم خالد بن وليد را بسوى مردم مملكت يمن فرستاد تا آنها را باسلام دعوت كند ، و گروهى از مسلمانان را نيز همراهش روان ساخت كه براء بن عازب يكى از آن گروه بود ، پس خالد ( بيمن رفت و ) شش ماه تمام مردم آنجا را باسلام دعوت كرد و هيچ يك از آنان پيرويش نكردند و گفته‌هايش به گوش هيچ كداميك از آنها فرو نرفت ( و كارى از پيش نبرد ) رسول خدا صلّى اللَّه عليه و آله و سلّم از اين معنى آزرده خاطر گرديد و على عليه السّلام را طلبيد ، و به او دستور فرمود :\r\n( كه بيمن رود ) و خالد و همراهانش را بازگرداند ( و خود بجاى او مردم را باسلام دعوت كند ) و به او فرمود : اگر كسى از همراهان خالد مايل بود كه همراه تو بماند جلوگيرى نكن و بگذار بماند ، براء بن عازب ( كه پيش از آن بهمراه خالد رفته بود ) گويد : من از كسانى بودم كه در يمن پيش على عليه السّلام ماندم ( و همراهى على عليه السّلام را بر بازگشت با خالد ترجيح دادم ، پس خالد با گروهى بازگشت و ما مانديم ، و با امير المؤمنين عليه السّلام براى خواندن مردم يمن باسلام بنزد آنان رفتيم ) چون پيش آنها رفتيم و از آمدن على عليه السّلام خبردار شدند نزد ما انجمن كردند ، على بن ابى طالب عليه السّلام\r\n\r\n","description":"","footnote":"","page_name":" 54 ","page_number":94},
  {"content":"\r\n\r\nنماز صبح را با ما خواند سپس برخاست و خدا را ستايش و ثنا كرد و پس از آن نامه ( اى كه ) رسول خدا صلّى اللَّه عليه و آله و سلّم به آن مردم نوشته بود براى آنها خواند ( و بدين وسيله آنان را بدين اسلام دعوت كرد ) پس قبيلهء همدان همگى در همان روز ايمان آوردند و مسلمان شدند ، و على عليه السّلام نيز جريان اسلام قبيلهء همدان را به پيغمبر صلّى اللَّه عليه و آله نوشت ، چون رسول خدا ( ص ) نامهء على عليه السّلام را خواند خورسند و شكفته شد و براى شكرگزارى خداوند به سجده افتاد ، پس از آن سر برداشت و نشست و فرمود : درود بقبيلهء همدان ، و بدنبال اسلام قبيلهء همدان مردم ديگر يمن نيز اسلام آوردند .\r\nو اين نيز فضيلتى است جداگانه براى على عليه السّلام كه براى كسى از اصحاب و ياران پيغمبر صلّى اللَّه عليه و آله و سلّم مانند آن و يا نزديك بچنين فضيلتى نبود ، زيرا هنگامى كه از جريان كار خالد آگاهى يافت و خوف تباه شدن آن ميرفت ، كسى كه بتواند جبران آن را بكند جز على عليه السّلام يافت نميشد ، و او براى تداركش انتخاب گرديد ، و او نيز ببهترين صورت آن را انجام داد ، و با موفقيتى كه در اين گونه پيش آمدها از جانب خداى عز و جل نصيبش شده بود طبق دلخواه رسول خدا صلّى اللَّه عليه و آله و سلّم كار را بپايان رسانيد و بيمن سعى و كوشش و هموارى او با مردم و دورانديشى و پاكدلى او در بارهء پيروى از خداى سبحان ، ره‌جويان گمگشته راهنمائى شدند ، و باسلام گرويدند ، و در نتيجه بناى عمارت دين و قوت ايمان ، و انجام دستور پيغمبر ( ص ) طبق دلخواه او بدانسان كه موجب خوشحالى و خورسندى او گرديد بدستيارى آن حضرت استوار شد ، و ( در جاى خود ) ثابت شده كه هر چه سود كردار بندگى بيشتر باشد به همان اندازه آن كردار بزرگتر است ، چنانچه هر اندازه نافرمانى خدا زيانش زيادتر شد آن نافرمانى بزرگتر خواهد بود ، و از اين رو پيمبران الهى عليهم السّلام پاداششان از ديگران بزرگتر است زيرا سودى كه از\r\n\r\n","description":"","footnote":"","page_name":" 55 ","page_number":95},
  {"content":"\r\n\r\nدعوت آنها ( مردمان را بسوى خدا و پيروى احكام او ) بدست آيد ، بيش از سودى است كه از كارهاى مردمان ديگر عايد گردد .\r\n\r\n[ فصل ( 16 ) علمدارى آن جناب در جنگ خيبر 
  ]\r\nو مانند اين فضيلت در جنگ خيبر نصيب آن حضرت گرديد ، آنگاه كه آن شخص ( يعنى أبا بكر نتوانست در برابر جنگ با يهوديان درنگ كند ، ) فرار كرد ، و از اينكه پيغمبر صلّى اللَّه عليه و آله و سلّم بيرق جنگ را بدست او سپرده بود ( و او را براى فتح قلعهء خيبر روانه كرد ) خورسند گشته بود چون منصب پرچمدارى پيغمبر منصب بسيار بزرگى بود ( ولى با فرار كردن از برابر يهوديان اسباب سرافكندگى مسلمانان و شرمندگى خود را فراهم كرد ) و فسادى كه از فرار كردنش پيدا شد بر خردمندان پوشيده نيست . و پس از او رسول خدا ( ص ) پرچم را بدست رفيقش ( عمر ) سپرد و او نيز مانند ( رفيق ) پيش خود فرار كرد ، و فرار آن دو ترس نابودى اسلام را پيش آورد ، و اسلام و مسلمانان را سرافكنده ساخت ، و اين پيش آمد برسول خدا ( ص ) بسيار گران آمد و افسردگى و آزرده خاطرى خويش را آشكار كرده و بآواز بلند فرمود : هر آينه فردا پرچم را به مردى خواهم داد كه خدا و پيغمبرش او را دوست دارند ، و او نيز خدا و پيغمبر را دوست دارد ، آن كسى كه حمله‌كننده است و هرگز از برابر دشمن نگريزد ، آن كس كه ( از برابر يهوديان ) بازنگردد تا خداى تعالى بدست ( تواناى ) او ( خيبر را ) بگشايد ، و ( پس از اين سخن همگان آرزو داشتند اين افتخار نصيب آنان گردد و فردا كه خورشيد سر زند رسول خدا صلّى اللَّه عليه و آله و سلّم پرچم را بدست آنان دهد ، چون صبح شد ، رسول خدا ( ص ) على را طلبيد على عليه السّلام نيز گرفتار چشم درد شديدى شده بود بطورى كه نمىتوانست از خيمه بيرون آيد بعرض رسيد كه على به درد چشم مبتلا شده ، دستور فرمود : بهتر نحو شده او را بياوريد ، پس دست على را گرفتند و خدمت رسول خدا ( ص ) آوردند ، آن حضرت با آب دهان مبارك خويش بديدگان او زد چشمان على عليه السّلام باز گرديد و بهبودى يافت ، پس آن حضرت پرچم را بأمير المؤمنين عليه السّلام داد ، و ( قلعهء خيبر ) بدست ( كارگشاى ) او گشوده شد و مفهوم سخن رسول خدا ( ص ) در اين حديث دلالت دارد بر اينكه آنان كه گريختند و از برابر يهوديان فرار كردند ( يعنى ابا بكر و عمر ) از آنچه رسول خدا ( ص ) در بارهء امير المؤمنين بيان فرمود و از اين صفت ( يعنى اينكه فرمود : خدا و رسول او را دوست دارند ، و او نيز خدا و رسول را دوست دارد )\r\n\r\n","description":"","footnote":"","page_name":" 56 ","page_number":96},
  {"content":"\r\n\r\nبيرون هستند و اين وصف آنان را در بر نگيرد ، چنانچه از اين سخن كه فرمود : ( به كسى پرچم را مىدهم كه ) حمله افكننده است و پا بر جاى در ميدان جنگ است ، آن دو بواسطهء فرار و هزيمتشان از اين صف بيرون شدند ، و در اين جريان يعنى جبران نمودن على عليه السّلام آن شكستى كه در نتيجهء هزيمت آن دو پديد گشته بود ، برهان روشنى است كه على عليه السّلام در فضيلت يگانه بود ، و ديگران همباز او نبودند ، و در همين باره حسان بن ثابت ( شاعر معروف رسول خدا صلّى اللَّه عليه و آله و سلّم ) اشعارى سروده ( كه ترجمه‌اش اينست ) :\r\n1 - و على گرفتار چشم درد بود ، و دنبال داروئى براى بهبودى آن ميگشت ، و به چيزى دسترسى پيدا نكرد .\r\n2 - تا اينكه رسول خدا ( ص ) او را بوسيلهء آب دهان خويش شفا داد ، پس فرخنده باد آنكه بهبودى يافت ، و خجسته باد آنكه بهبودى داد .\r\n3 - و فرمود : امروز پرچم را خواهم داد بمرد دلاور ، و شجاعى كه دوستدار خدا است .\r\n4 - خداى مرا دوست دارد ، و خدا نيز او را دوست دارد ، و بدست او خداوند قلعه‌هاى بسيار محكم را بگشايد .\r\n5 - و براى اين كار از ميان همهء مردمان على را برگزيد و او را بوزير و برادر خويش ناميد .\r\n\r\n[ فصل ( 17 ) خواندن آن حضرت سوره برائت را بر مشركين 
  ]\r\nو مانند اين فضيلت ، فضيلت ديگرى است كه در داستان خواندن سورهء برائت بر مشركين مكه براى على عليه السّلام بود ، و ( جريان از اين قرار بود : كه ) رسول خدا ( ص ) آن سورهء مباركه را بدست ابو بكر\r\n\r\n","description":"","footnote":"","page_name":" 57 ","page_number":97},
  {"content":"\r\n\r\nداد كه به مكه برود و با خواندن آن بر آنها پيمان با مشركين را ( كه با پيغمبر ( ص ) بسته بودند ) بشكند ( ابو بكر سوره را گرفت و بسوى مكه به راه افتاد ) همين كه قدرى راه رفت ، جبرئيل بر پيغمبر ( ص ) نازل شد و عرضكرد : خداوند بر تو درود فرستد و فرمايد : ( اين گونه ابلاغ‌ها را ) كسى نرساند جز شخص تو يا مردى كه از تو باشد ، پس رسول خدا صلّى اللَّه عليه و آله و سلّم على عليه السّلام را خواست و به او فرمود : بر شتر من ( كه نامش ) عضباء ( است ) سوار شو و بابى بكر برس ، و سورهء برائت را از دستش بگير و به مكه ببر ، و بوسيلهء آن پيمان مشركين را بشكن ، و ابو بكر را نيز بميل خود واگذار كه خواهد با تو به مكه آيد يا بسوى من باز گردد ، امير المؤمنين عليه السّلام بر شتر عضباى رسول خدا ( ص ) سوار شد و بدنبال ابو بكر به راه افتاد تا به او رسيد ، همين كه ابو بكر على عليه السّلام را ديد پريشان شد و باستقبال آن حضرت شتافته عرضكرد : اى ابو الحسن براى چه كار آمده‌اى ؟ آيا آمده‌اى كه بهمراه من به مكه بيائى يا براى كار ديگرى آمده‌اى ؟ امير المؤمنين عليه السّلام فرمود : همانا رسول خدا ( ص ) به من دستور فرمود : كه به تو برسم و آيه‌هاى سورهء برائت را از تو بگيرم و خود بسوى مشركين مكه بروم و بوسيلهء آن پيمان آنها را بشكنم ، و به من دستور فرموده : كه تو را نيز به حال خود بگذارم كه همراه من آئى يا بسوى پيغمبر ( ص ) باز گردى ، ابو بكر گفت : من بسوى پيغمبر باز ميگردم و خدمت رسول خدا ( ص ) آمد و چون بر آن حضرت وارد شد عرض كرد : اى رسول خدا ! شما مرا براى كارى انتخاب فرمودى كه همگان در اين انتخاب بر من رشگ ميبردند ، و چنين افتخارى نصيب من كردى ، و چون بدنبال آن كار رفتم ( نيمه راه ) مرا باز خواندى ، مگر من چه كرده بودم ( كه اين چنين كردى ) آيا در بارهء نكوهش من خداوند آيهء فرو فرستاد ؟ پيغمبر ( ص ) به دو فرمود : نه ( آيهء در نكوهش تو نيامد ) ولى جبرئيل امين از جانب خداى عز و جل نزد من آمد و گفت : اين آيات را نرساند كسى جز خودت يا آنكه از تو باشد و على از من است ، و از جانب من جز على كسى نتواند ( چنين دستوراتى را ) ابلاغ كند و برساند ،\r\n\r\n","description":"","footnote":"","page_name":" 58 ","page_number":98},
  {"content":"\r\n\r\n( اين بود جريان اين داستان ) و اين داستانى است مشهور ( كه مورّخين و اهل حديث نقل كرده‌اند ) .\r\nو ( از اين جريان روشن شود ) كه شكستن پيمان مخصوص به كسى است كه پيمان را بسته يا آن كس كه جانشين او باشد در اين سمت ، كه ( مانند او ) پيرويش واجب ، و مقامش ارجمند ، و رتبه‌اش و الا و جايگاهش بلند باشد ، و كسى باشد كه در كارى كه انجام ميدهد شكى پيدا نشود ، و در سخنى كه ميگويد كسى نكته نگيرد ، و در گفتار و كردار مانند همان شخصى باشد كه پيمان بسته ، دستورش دستور او ، و فرمانش نافذ و گذرا و پابرجا باشد و جاى عيبجوئى و نكته‌گيرى در گفتار و كردارش نباشد .\r\nو با شكستن همين پيمان بود كه اسلام قوت گرفت ، و دين بسر حد كمال رسيد و كار مسلمانان سر و صورتى پيدا كرد ، و مكه فتح گرديد ، و كارها بخير و نيكى برگزار شد و خداى تعالى خواست و دوست ميداشت كه تمام آنچه را گفته شد بدست كسى انجام گردد كه نامش را بلند كرده ، و بفضلش آگاهى داده ، و ببلندى و ارجمندى مقامش راهنمائى فرموده ، و از ديگران در فضيلت او را برترى داده ، و او امير المؤمنين عليه السّلام بود ، و هيچ يك از مردمان مانند چنين فضيلتى كه گفتيم پيدا نكرد ، و كسى نتوانست خود را هم‌تراز او كند .\r\nو مانند آنچه تاكنون شماره شد بسيار است ، كه اگر بخواهيم بيان كنيم نامه را طولانى و سخن را بدرازا كشد ، و در آنچه گفته شد براى خردمندان در رسيدن بهدف ما كفايت است .\r\n\r\n[ فصل ( 18 ) برترى آن حضرت بر ديگران از نظر جهاد با كفار 
  ]\r\nو اما ( برترى از نظر ) جهادى كه بوسيلهء آن پايه‌هاى اسلام بر پا شد ، و بسبب آن شريعت و\r\n\r\n","description":"","footnote":"","page_name":" 59 ","page_number":99},
  {"content":"\r\n\r\nاحكام اسلام پابرجا شد ، امير المؤمنين عليه السّلام چنان امتيازى دارد كه شهرتش زبانزد همگان ، و آوازه‌اش معروف خاص و عام است و خردمندان در آن اختلاف نكرده ، و هوشمندان در درستيش ستيزه نداشته‌اند ، و جز بىخبرانى كه دقت در تاريخ و اخبار نداشته در اين باره شبهه نكرده ، و صرف نظر از دشمنان عناد ورز كسى آن را انكار ننموده : از آن جمله است آنچه از آن حضرت در جنگ بدر آشكار شد ، و خداى تعالى داستان آن جنگ را در قرآن بيان فرموده ، و نخستين جنگى بود كه بوسيلهء آن مسلمانان آزمايش شدند ، و ترسش دلاوران آنان را فرا گرفته بود ، و هر يك ببهانه‌اى خود را از آن ميدان كنار ميكشيد ، و چنانچه خداى تعالى در قرآن فرموده مسلمانان برخورد با مشركين را خوش نداشتند در آنجا كه فرمايد : « بدانسان كه برون آورد ترا از خانه‌ات پروردگار تو به حق ، در حالى كه گروهى از مؤمنين آن را ناخوش داشتند ، ستيزه ميكنند با تو در بارهء حق پس از آنكه پديدار شد ، گويا رانده ميشوند بسوى مرگ و آنانند نگران » ( سورهء انفال آيهء 5 - 6 ) و همچنين آيه‌هائى كه چسبيده به اين دو آيه است ( و خداوند تعالى داستان جنگ بدر را بيان كند ) تا آنكه فرمايد : « و نباشيد مانند آنان كه بيرون رفتند از خانه‌هاى خود بسستى و خودنمائى بمردم ، و ( آنان را ) از راه خدا باز ميداشتند و خدا بدان چه كنند احاطه دارد » ( آيهء 47 ) تا آخر سورهء انفال كه همه آن پشت سر هم در بارهء حالات آنان مىباشد ، و اگر چه الفاظ آنها از هم جدا و مختلف‌اند ولى از نظر معنى با هم همراه و متفق‌اند ، ( 2 ) و مجمل داستان اين بود كه مشركين به بدر ( كه نام جايى است ميان مكه و مدينه ، و به مكه نزديكتر است تا بمدينه ) آمدند ، و بجنگ با مسلمانان پافشارى داشتند و با مال بسيار و جمعيت زياد ، و ساز و برگ و مردان جنگى خود را آراسته بودند ، و در برابر ،\r\n\r\n","description":"","footnote":"","page_name":" 60 ","page_number":100},
  {"content":"\r\n\r\nمسلمانان گروهى اندك بودند كه دسته‌هائى از آنها نيز بميل خود نيامده بودند و از روى ناچارى و بدون اختيار بهمراه مسلمانان آمده بودند ، و چون دو گروه در برابر هم قرار گرفتند ، ( سه تن از ) مشركين ( بنامهاى : وليد ، و عتبه ، و شيبة بميدان آمدند و ) آنها را بجنگ دعوت كردند و به نبرد خواندند انصار ( مدينه براى نبرد ) پاى خويش جلو نهادند ، و آمادهء كارزار شدند و چند تن را بميدان فرستادند پيغمبر صلّى اللَّه عليه و آله و سلّم از ايشان جلوگيرى كرد و به آنان فرمود : اينان همتاى خود را بجنگ ميخوانند ( و شما كه اهل مدينه هستيد همتاى جنگ اينها نيستيد ) و بعلى عليه السّلام دستور فرمود به نبرد آنان برود ، و حمزة بن عبد المطلب ( عموى خود ) و عبيدة بن حارث را ( كه او هم از بنى هاشم بود ) پيش خواند ، و به آن دو نيز دستور داد كه همراه على بجنگند ، همين كه اين سه نفر در برابر آنان قرار گرفتند چون اينها كله خود بر سر داشتند آنان را بجا نياوردند و پرسيدند : شما چه كسانى هستيد ؟ آن سه خود را معرفى كردند و نسب خويش برشمردند ، گفتند : همتايان بزرگوارى هستيد و جنگ ميان آنها درگير شد ، وليد با على عليه السّلام شروع به نبرد كرد كه آن حضرت مهلتش نداد و او را كشت ، و عتبه با حمزة در افتاد كه او نيز بدست حمزه كشته شد ، و شيبة با عبيدة در آويخت كه دو ضربت ميان آنها رد و بدل شد ، و يكى از آنها ران عبيدة را جدا كرده و أمير المؤمنين او را از چنگال شيبة با ضربتى كه هم آن شيبه را از پاى درآورد رها ساخت ، و حمزة نيز در رهائى عبيدة و كشتن شيبة با على عليه السّلام شركت جست ، كشته شدن اين سه تن نخستين شكست و اولين ذلت و خوارى بود كه بمشركين وارد شد ، و از اين جريان ترس و دهشتى از مسلمانان در دل آنان افتاد ، و نشانه‌هاى پيروزى مسلمين آشكار گرديد ، سپس أمير المؤمنين عليه السّلام با سعيد بن عاص در افتاد ، و اين پس از آن بود كه ديگران از برابرش گريختند ، و او را نيز\r\n\r\n","description":"","footnote":"","page_name":" 61 ","page_number":101},
  {"content":"\r\n\r\nبىدرنگ از پاى در آورد ، پس از او حنظلة بن أبى سفيان بجنگ على عليه السّلام آمد او را نيز كشت ، طعيمة ابن عدى بجنگش آمد او را نيز كشت ، و پس از او نوفل بن خويلد را كه از شياطين ( و سخت دلان ) قريش بود على عليه السّلام كشت ، و همين طور يكى پس از ديگرى از آنها كشت تا نيمى از كشته‌گان بدر را كه رويهم هفتاد نفر بودند آن حضرت به تنهائى كشت ، و تمامى مسلمانان كه در جنگ بدر بودند با سه هزار فرشته ( كه بكمكشان آمده بودند ) نيم ديگر را از ميان برداشتند ، و نيم ديگر را ( چنان كه گفته شد ) على عليه السّلام به يارى خدا و كمك و توفيق او طعمهء شمشير خويش ساخت و شكست مشركين بدست او شد ، و پايان جنگ نيز به اين بود كه پيغمبر صلّى اللَّه عليه و آله و سلّم مشتى از ريگها ( ى آن بيابان ) برداشت ، و به روى مشركين پاشيده فرمود : زشت باد روهاى شما ، پس كسى از آنها نماند جز اينكه پا بفرار گذاردند و خداى تعالى بوسيلهء امير المؤمنين عليه السّلام مؤمنين را يارى و كفايت كرد ، و جنگ را بسود و پيروزى آنان پايان داد ، چنانچه فرمايد : « و كفايت كرد خدا مؤمنان را از جنگ و خدا است نيرومند عزيز » ( سورهء احزاب آيهء 25 ) .\r\n\r\n[ فصل ( 19 ) نام كسانى كه در جنگ بدر به دست على ع كشته شدند 
  ]\r\nو راويان سنى و شيعه مذهب جملگى ، نامهاى كسانى كه امير المؤمنين به تنهائى آنان را كشت بىآنكه در اين باره اختلافى داشته باشند نقل كرده‌اند ، و نامهاى آنان بدين شرح است : 1 - وليد بن عقبه چنانچه گذشت و او مردى دلاور و بيباك و پر دل و چالاك در جنگ بود كه مردان جنگجو از او هراس داشتند\r\n\r\n","description":"","footnote":"","page_name":" 62 ","page_number":102},
  {"content":"\r\n\r\n2 - عاص بن سعيد كه مردى بس هولناك بود و دليران جنگى از او ترس داشتند ، و او همان كسى است كه عمر بن خطاب از برابر او گريخت و داستانش مشهور است و ما بخواست خدا پس از اين ( در فصل ( 20 ) حديث ( 4 ) داستانش را ) بيان خواهيم كرد 3 - طعيمة بن عدى بن نوفل و او از سركردگان كفار بود 4 - نوفل بن خويلد و او سخت‌ترين دشمنان پيغمبر ( ص ) در ميان مشركين بود ، و قريش او را در كارها مقدم و بزرگ ميداشتند ، و از او پيروى ميكردند ، و او همان كسى است كه ابو بكر و طلحه را ( بجرم اينكه مسلمان شده بودند ) گرفت و بيك ريسمان بست و يك روز تا شب آن دو را آزار كرد تا بالاخره با وساطت و خواهش برخى ( از دوستانش ) آن دو را رها كرد ، و همين كه رسول خدا ( ص ) دانست كه در جنگ بدر آمده ، خدا خواست كه شرش را كفايت كند و گفت : بار خدايا مرا از نوفل بن خويلد كفايت فرما پس امير المؤمنين عليه السّلام او را كشت . 5 - زمعة بن اسود 6 - عقيل بن اسود 7 - حارث بن زمعة 8 - نضر بن حارث بن عبد الدار 9 - عمير بن عثمان ، عموى طلحة 10 و 11 - عثمان و مالك پسران عبيد اللَّه و برادران طلحة 12 - مسعود بن ابى امية 13 - قيس بن فاكه 14 - حذيفة بن أبى حذيفة 15 - ابو قيس ابن وليد 16 - حنظلة بن أبى سفيان 17 - عمرو بن مخزوم 18 - ابو المنذر بن ابى رفاعة 19 - منبه بن حجاج سهمى 20 - عاص بن منبه 21 - علقمة بن كلدة 22 - ابو العاص بن قيس 23 - معاوية بن مغيرة 24 - لوذان بن ربيعة 25 - عبد اللَّه بن منذر 26 - مسعود بن امية 27 - حاجب بن سليمان 28 - اوس بن مغيرة 29 - زيد بن مليص 30 - عاصم بن أبى عوف 31 - سعيد بن وهب ، هم سوگند طائفهء بنى عامر 32 - معاوية\r\n\r\n","description":"","footnote":"","page_name":" 63 ","page_number":103},
  {"content":"\r\n\r\nبن عبد القيس 33 - عبد اللَّه بن جميل بن زهير 34 - سائب بن مالك 35 - أبو الحكم بن اخنس 36 - هشام ابن أبى امية . و اينان رويهمرفته سى و شش نفر بودند ( كه على عليه السّلام به تنهائى كشت ) جز آن كسانى كه در كشتن آنان اختلاف است ( كه آيا على كشته است يا ديگرى ) و آنان كه على عليه السّلام در كشتن ايشان شركت جست و رويهم زيادتر از نيمى از كشتگان بدر را چنانچه گفته شد آن حضرت عليه السّلام كشت .\r\n\r\n[ فصل ( 20 ) تفصيل داستان جنگ بدر 
  ]\r\nو از جمله اخبار مختصرى كه در شرح آنچه گفتيم آمده است اين اخبار است :\r\n1 - شعبه از ابى اسحاق از حارث بن مضرب حديث كند كه گفت : شنيدم على بن ابى طالب عليه السّلام ميفرمود : ما در جنگ بدر حاضر شديم ، و در ميان ما سوارى جز مقداد بن اسود نبود ( و ديگران پياده بودند ) و ديديم در شب بدر كه همگى خفته بودند جز رسول خدا ( ص ) كه در پاى درختى ايستاده بود و تا بصبح نماز ميخواند و دعا ميكرد .\r\n2 - و على بن هشام ( بسندش ) از ابى رافع غلام رسول خدا ( ص ) حديث كند كه گفت : چون مردم در بدر شب را بروز آوردند لشكر قريش صف‌آرايى كردند و جلوى آنها عتبة بن ربيعة ، و برادرش شيبة ، و پسرش وليد ايستاده بودند ، پس عتبة برسول خدا ( ص ) بانگ زد و گفت : اى محمد همتايان ما را از قريش بسوى ما بفرست ، پس سه تن از جوانان انصار بنزد آنان آمدند ، عتبة به آنها گفت : شما كه هستيد ؟ آنان نسب خويش باز گفتند ، بدانها گفت : ما را كارى بجنگ با شما نيست ، ما پسر عموهاى خود را ( كه نسب\r\n\r\n","description":"","footnote":"","page_name":" 64 ","page_number":104},
  {"content":"\r\n\r\nبقريش ميرسانند ) خواهانيم ، پس رسول خدا ( ص ) به آن سه تن انصارى فرمودند : بجايگاه خود بازگرديد ، سپس فرمود : اى على برخيز ، اى حمزه برخيز ، اى عبيده برخيز ، ( برخيزيد ) و در راه حق خويش آن حقى كه خداوند بخاطر آن پيغمبر شما را برانگيخت جنگ كنيد ، زيرا اينان باطل خود را آورده تا نور خدا را خاموش كنند ، پس برخاستند و در برابر آنان صف كشيدند ، و چون كله خود بر سر داشتند شناخته نشدند ، عتبة به آنان گفت : سخن گوئيد ( و خويشتن را معرفى كنيد ) تا اگر همتاى ما هستيد با شما بجنگيم ، حمزه گفت : منم حمزة بن عبد المطلب شير خدا و شير رسول خدا ( ص ) ، عتبه گفت : همتائى گرامى و بزرگوار هستى ، امير المؤمنين عليه السّلام فرمود : منم على بن ابى طالب بن عبد المطلب ، عبيدة گفت :\r\nمنم عبيدة بن حارث بن عبد المطلب ، عتبه بپسرش وليد گفت : اى وليد برخيز پس امير المؤمنين عليه السّلام بجنگ او رفت و هر دوى آنها جوانترين آن ( گروه شش نفرى ) بودند ، پس دو ضربت ميان آنها رد و بدل شد ، ضربت وليد بخطا رفت و بعلى عليه السّلام كارى نكرد ، و براى جلوگيرى از ضربت امير المؤمنين عليه السّلام دست چپ خود را سپر كرد و شمشير على عليه السّلام آن را جدا كرد ، و روايت شده كه ( روزى ) على عليه السّلام داستان جنگ بدر را نقل ميكرد ، پس در آنچه ( در جريان كشتن وليد ) بيان كرد و فرمود : گويا هم اكنون برق انگشترى كه در دست چپش بود ميبينم ( هنگامى كه دست چپش جدا شد و به زمين افتاد ) سپس ضربت ديگرى بر او زدم و او را به خاك افكندم و هلاك ساختم و زره او را برگرفتم ديدم عطر بر تن ماليده ، دانستم كه تازه داماد است ، سپس عتبه بجنگ حمزه رضى اللَّه عنه رفت و حمزه او را كشت ، و عبيدة كه از همهء آنها پيرمردتر بود بجنگ شيبة رفت و دو ضربت ميان آنها رد و بدل شد و شمشير شيبة بر ران عبيدة خورد و آن را جدا كرد ، پس امير المؤمنين و حمزه ( كه از كشتن وليد و عتبة آسوده شده بودند ) عبيدة را از جنگ شيبة بيرون آوردند و شيبة را كشتند و عبيدة را از زمين برداشته ( نزد رسول خدا ( ص ) آوردند ) و عبيدة ( بواسطهء\r\n\r\n","description":"","footnote":"","page_name":" 65 ","page_number":105},
  {"content":"\r\n\r\nهمان زخم ) در جايى بنام صفراء ( كه نزديكى بدر بود هنگام بازگشت لشكر اسلام بسوى مدينه ) از دنيا رفت ، و هند دختر عتبة ( زن ابو سفيان و مادر معاويه ) در بارهء كشته شدن ( پدرش ) عتبة و ( عمويش ) شيبة ، و ( برادرش ) وليد اشعارى گويد : ( كه ترجمه‌اش اينست : ) 1 - اى چشم ببار به اشك ريزان بر بهترين قبيلهء خندف كه از جاى خود باز نميگشت ( ظاهر آنست كه مقصودش ميدان جنگ است ) .\r\n2 - انجمن كردند براى او در صبحگاه خويشانش از بنى هاشم و فرزندان مطلب .\r\n3 - به او چشاندند تيزى شمشير خود را ، و او را پس از هلاكت برهنه كردند .\r\n( مترجم گويد : از اينكه ضميرها مفرد آمده منظورش تنها عتبة پدرش مىباشد و اين اشعار را در مرثيهء او به تنهائى گفته است ، چنانچه ابن هشام نيز در كتاب سيره نقل كرده است : كه در مرثيهء پدرش اين اشعار را گفته است ) .\r\n3 - و حسن بن حميد ( بسند خود ) از جابر از حضرت باقر عليه السّلام حديث كند كه فرمود :\r\nامير المؤمنين عليه السّلام فرمود : من در جنگ بدر از جرأت آن مردم تعجب كردم كه ( با اينكه ديدند چگونه من ) وليد بن عتبة را كشتم ، و حمزه عقبة را كشت ، و با او در كشتن شيبة شركت جستم ، ( با اين حال ) ديدم حنظلة بن أبى سفيان بسوى من آيد ، همين كه نزديك به من شد چنان ضربتى با شمشير به او زدم كه چشمانش آويزان شد و كشته‌اش بر زمين نقش بست .\r\n4 - ابو بكر هذلى از زهرى از صالح بن كيسان حديث كند كه گفت : عثمان بن عفان ( روزى ) بسعيد بن عاص ( كه پدرش در جنگ بدر بدست على عليه السّلام كشته شده بود ) گذر كرد ، و به او گفت : بيا\r\n\r\n","description":"","footnote":"","page_name":" 66 ","page_number":106},
  {"content":"\r\n\r\nنزد خليفه عمر بن خطاب برويم و در پيش او از گذشته‌ها گفتگو كنيم ، پس به راه افتادند تا به منزل عمر رسيدند ، سعيد گويد : اما عثمان به جائى كه دلخواهش بود رفت و نشست ، و اما من بگوشهء رفتم ، عمر به من نگاهى كرد ، و گفت : ترا چه شده ( كه بكنارى رفتى و پيش من نيامدى ) مانند اينكه اندوهى از من در دل دارى ، گويا پندارى كه من پدر ترا كشته‌ام ! ؟\r\nبه خدا دوست داشتم او را بكشم ، و اگر كشته بودم نيز از كشتن شخص كافرى عذر خواهى از تو نميكردم ، ولى من در جنگ بدر به او گذر كردم ديدم چنان براى كشتار تلاش مىكند همانند گاوى كه با شاخ خود بدنبال دشمن ميدود ، ( و چنان خشم كرده بود كه ) مانند قورباغه دو طرف دهانش كف كرده بود ، همين كه او را باينحال ديدم ترسيدم و از پيش او گريختم ، پس به من گفت : اى پسر خطاب بكجا ميگريزى ؟ در اين هنگام على بر او حمله كرد و او را از زمين برگرفت ، و به خدا از جاى خود تكان نخورده بودم كه او را از پاى درآورد و كشت ، گويد : على عليه السّلام نيز در مجلس حضور داشت ، فرمود : ( اى عمر ) درگذر ( از اين سخنان ) زيرا شرك و بت‌پرستى هر چه در آن بود بهمراه خود برد ، و اسلام گذشته را از ميان برد ، پس چرا مردم را بر من ميشورانى ؟ ( عمر كه چنين ديد ) دهان بست ( و ديگر سخنى نگفت ) سعيد گفت : آگاه باش كه من دوست ندارم كه كشندهء پدرم كسى جز پسر عمويش على بن ابى طالب عليه السّلام باشد ، و ( اين گفتگو به همين جا پايان پذيرفت و ) مردم بسخن ديگرى پرداختند .\r\n5 - محمد بن اسحاق از عروة بن زبير حديث كند كه گفت : على عليه السّلام را در جنگ بدر ديدم كه بسوى طعيمة بن نوفل رفت و او را با نيزه از پاى درآورد ، و فرمود : به خدا پس از امروز ديگر تو در بارهء خدا هرگز با ما ستيزه نخواهى كرد . ( يعنى ديگر زنده نخواهى ماند ) .\r\n6 - عبد الرزاق از زهرى حديث كند كه گفت : چون رسول خدا ( ص ) دانست كه نوفل بن خويلد\r\n\r\n","description":"","footnote":"","page_name":" 67 ","page_number":107},
  {"content":"\r\n\r\n( در ميان لشكر مشركين ) در بدر آمده ، گفت : بار خدايا مرا از نوفل بن خويلد آسوده ساز ، پس چون قريش پراكنده شدند على عليه السّلام نوفل را ( در ميان معركه ) ديد كه همچنان سرگردان و حيران ايستاده و نميداند چه كند ، على عليه السّلام بر او حمله كرد و با شمشير ضربتى به او زد ( او سپر گرفت ) و شمشير بسپر فرو رفت ، پس آن حضرت شمشير را از ميان سپر بيرون كشيد و بساق بالاى پايش زد ، و با اينكه زره او دامن بلند بود كه روى رانش را گرفته بود ، آن را بريد ( و پايش را قطع كرد ) و بدنبال آن على عليه السّلام او را كشت و چون بنزد پيغمبر ( ص ) باز گشت شنيد كه آن حضرت ميفرمايد : كيست كه اطلاع از نوفل بن خويلد داشته باشد ( و بداند كه بر سر او چه آمده ؟ ) على عليه السّلام عرضكرد : اى رسول خدا من او را كشتم ، پيغمبر ( ص ) ( كه اين مژده را شنيد ) تكبير گفت ، و فرمود : سپاس خداوندى را كه خواستهء مرا در بارهء او انجام داد ( و خيال مرا آسوده كرد ) .\r\n\r\n[ فصل ( 21 ) اشعار اسيد بن ابى اياس در باره جنگ بدر و شجاعت على ع 
  ]\r\nو در بارهء كردار على عليه السّلام و شجاعتى كه از على عليه السّلام در جنگ بدر پديدار گشت اسيد بن ابى اياس ( يكى از مشركين مكه ) اشعارى گويد ، و در آن اشعار مشركين قريش را بر على ميشوراند ( و ترجمه آنها چنين است : ) 1 - ( اى گروه قريش ) در هر انجمنى كه پرچمى برپا شد ( يعنى در جنگها ) رسوا كرد شما را نوجوانى نورس كه پيروز شد بر پيران سالمند .\r\n2 - خدايتان خير دهد آيا شما ( كردار اين جوانان را ) بد مپنداريد ؟ چيزى را كه هر آزاد مرد بزرگوارى از آن شرم دارد و بدش آيد ؟\r\n3 - اين پسر فاطمه ( بنت اسد ) است كه شما را نابود كرد بسر بريدنتان و بكشتن در جا ( كه نيازى ببريدن سر نداشت و با همان ضربت شما را از پا درآورد ) .\r\n\r\n","description":"","footnote":"","page_name":" 68 ","page_number":108},
  {"content":"\r\n\r\n4 - به او پولى و خرجى بدهيد و از ضربت‌هاى او خود را نگهداريد ( و با دادن پول جلوى ضربتهاى او را بگيريد و ) كارى كه مردان زبون و خوار ميكنند ( بكنيد ) و ( مانند ) بيعتى كه سودى ندارد .\r\n5 - كجايند پيران و خردمندان ! كجايند بزرگان و پناهگاهان ! ( كه ) در هر پيش آمد ناگوار ( ى با سر پنجهء خرد و تدبير و قدرت خويش آن را بر طرف ميساختند ؟ ) و كجاست زينت و زيبائى شهر مكه ( مقصودش يكى از بزرگان مكه است ، و دور نيست منظورش يكى از همان سران قريش مانند عتبة و شيبة و نوفل و امثال آنها باشد كه در جنگ بدر بدست على عليه السّلام كشته شدند ) .\r\n6 - شما را نابود كرد بكشتنى در جا ( كه نيازى بسر بريدن ندارد ) و بضربتهائى از شمشير كه بتيزى آن جدا ميكرد و بپهناى آن كار نميكرد ( شايد مقصودش اينست كه تيزى شمشير و قوت بازوى او كار ميكرد نه پهناى شمشير ، يا معنا چنين است : كه ضربتهاى او جدا ميكرد و دو نيم مينمود و پهن نمىكرد كه تنها زخمى در بدن ايجاد كند ) .\r\n\r\n[ فصل ( 22 ) جريان جنگ احد و فداكارى آن جناب 
  ]\r\nدر بيان داستان جنگ احد :\r\nو آن پس از جنگ بدر بود ، و در اين جنگ نيز مانند جنگ بدر پرچم ( لشكر ) رسول خدا ( ص ) بدست امير المؤمنين عليه السّلام بود ، و در اين جنگ لواء نيز ( كه بيرقى است كوچكتر از پرچم جنگ ) بدست آن حضرت داده شد ( كه بواسطه كشته شدن مصعب بن عمير كه لواء به دستش بود به آن حضرت رسيد و داستان آن بيايد ) و در اين جنگ نيز مانند جنگ بدر فتح بدست تواناى على عليه السّلام شد ، و امتيازى كه نصيب آن حضرت شد زياده بر جنگ بدر ، آن شكيبائى و پا بر جا بودن و رنج و بلا بر خود هموار كردن شگفت انگيز آن بزرگوار بود كه با اينكه همگان بگريختند و مردان دلاور جنگى بلغزيدند او از ميدان نگريخت ( و مانند هميشه ثابت قدم بجاى ماند ) و رنجى كه در اين جنگ در بارهء رسول خدا ( ص ) كشيد ديگران\r\n\r\n","description":"","footnote":"","page_name":" 69 ","page_number":109},
  {"content":"\r\n\r\nنكشيدند ، و خدا بوسيلهء شمشير او سر مشركان و گمراهان را از پاى درآورد ، و غم و اندوه را از پيغمبر خويش بر طرف ساخت ، و در اينجا بود كه جبرئيل در ميان فرشتگان زمين و آسمان در فضيلت او سخنها گفت ، و پيامبر راهنما در نزديكى او بخويشتن درها سفت . ( و تفصيل اين فضيلت و داستان را در ضمن چند حديث بيان كنيم : ) 1 - از آن جمله حديثى است كه يحيى بن عمارة ( بسندش ) از ابو البخترى روايت كرده كه گفت :\r\n( در زمان جاهليت و پيش از اسلام ) رايت ( پرچم بزرگ ) و لواء ( پرچم كوچك ) قريش هر دو در دست قصى بن كلاب ( جد اعلاى رسول خدا ص ) بود ، و پس از او رايت هم چنان در دست فرزندان عبد المطلب بود كه هر كدام در جنگى كه پيش مىآمد آن را برميداشت ، تا آنگاه كه خداوند پيغمبر را ( ص ) به نبوت برانگيخت ، پس رايت دارى قريش و منصبهاى ديگر به رسول خدا ( ص ) رسيد و آن حضرت آنها را در بنى هاشم قرار داد ، و در جنگ ودان ( كه نام دهى است ميان مكه و مدينه ، و در سال دوم هجرى در آنجا جنگى ميان مسلمين و كفار در گرفت كه به صلح و سازش پايان يافت ، و بنام آن ده آن را جنگ ودان ناميدند ) رسول خدا ( ص ) رايت را بدست على بن ابى طالب عليه السّلام داد ، و آن نخستين جنگى بود در اسلام كه پيغمبر ( ص ) بدان جنگ آمد و رايت در آن برداشتند ، و پس از آن همچنان رايت در جنگها بدست على عليه السّلام بود ، در بدر و آن جنگ هولناك ، و نيز جنگ احد ( رايت در دست على بود ) و تا آن روز لواء در ميان قبيلهء بنى عبد الدار بود ، و آن روز رسول خدا ( ص ) آن را بدست مصعب بن عمير ( يكى از جوانان جنگجو و فداكار اسلام ) داد ، و او در آن جنگ شهيد شد ، و لواء به زمين افتاد ، قبائل عرب همه چشم بدان دوختند ( و هر كدام ميخواستند لواء را بدست گيرند و اين منصب بدانها واگذار گردد ) پس رسول خدا ( ص ) آن را برداشت و بدست على عليه السّلام داد ، و در نتيجه آن روز هر دو منصب ( نگهدارى رايت و لواء ) به آن حضرت واگذار شد ، و\r\n\r\n","description":"","footnote":"","page_name":" 70 ","page_number":110},
  {"content":"\r\n\r\nآن دو تا بامروز در ميان بنى هاشم است .\r\n2 - و مفضل بن عبد اللَّه ( بسندش ) از ابن عباس حديث كند كه گفت : براى على بن ابى طالب عليه السّلام چهار فضيلت است كه براى هيچ كس نيست : ( 1 ) او نخستين مردى است در ميان نژاد عرب و نژادهاى ديگر كه با پيغمبر ( ص ) نماز گذارد . ( 2 ) او پرچمدار آن حضرت در همهء جنگها بود . ( 3 ) او كسى است كه در روز جنگ احد با پيغمبر ( ص ) بجاى ماند ( و مردانه تا پايان كار جنگيد ) و مردم ديگر گريختند .\r\n( 4 ) و او ( تنها ) كسى بود كه در ميان قبر پيغمبر ( ص ) رفت ( و جنازه‌اش را در ميان گور نهاد ) .\r\n3 - زيد بن وهب جهنى ( بسندش ) از زيد بن وهب حديث كند كه گفت : روزى ( در مجلس ) عبد اللَّه بن مسعود ( نشسته بوديم ، و او را ) سر دماغ و شكفته ديدم ( بهوس افتاديم كه از داستانهاى گذشته در اسلام از او بپرسيم ) پس به او گفتيم : كاش ما را از جريان جنگ أحد و چگونگى آن آگاه ميساختى ؟ گفت آرى و آغاز سخن بدان سر گذشت نمود تا رسيد بداستان جنگ ، پس گفت رسول خدا ( ص ) بما فرمود : بنام خدا بسوى مشركين حركت كنيد ، پس از شهر مدينه بيرون آمديم ، و در برابر آنان صفى دراز كشيديم ، و براى پاسدارى از دره و شكاف ( كوه احد ) پنجاه نفر از انصار را به نگهبانى واداشت و مردى را از خود آنان ( كه نامش عبد اللَّه بن عمر بن حزم بود ) فرمانده ايشان كرد و به آنها فرمود : از جاى خود جنبش نكنيد اگر چه همهء ما كشته شويم ، زيرا دشمن از اين شكاف بما رو آور شود ، گويد : از آن طرف أبو سفيان كه نامش صخر بن حرب بود در برابر اين پنجاه نفر خالد بن وليد را بكمين آنان واداشت ، و لواهاى جنگ قريش نزد فرزندان عبد الدار بود ، و لواء مشركين بدست طلحة بن أبى طلحه بود كه او را كبش الكتيبة\r\n\r\n","description":"","footnote":"","page_name":" 71 ","page_number":111},
  {"content":"\r\n\r\n( يعنى بزرگ و مهتر لشكر ) ميخواندند ، گويد : رسول خدا ( ص ) نيز لواء مهاجرين را بدست على بن ابى طالب عليه السّلام سپرد ، و آن حضرت آمد تا كنار پرچم و لواء انصار ايستاد ، گويد : پس أبو سفيان به نزد پرچمداران مشركين رفت و بدانها گفت : شما ميدانيد كه هر چه بسرتان آيد بواسطهء پرچم است ، و در جنگ بدر نيز بخاطر افتادن پرچمتان شكست خورديد ، ( اكنون ببينيد ) اگر تاب نگهدارى آن را نداريد بما بسپاريد تا ما از آنها نگهدارى كنيم ، گويد : طلحة بن أبى طلحة ( كه پرچم در دستش بود ) از اينسخن برآشفت و به دو گفت : آيا بما چنين ميگوئى ؟ به خدا من امروز با اين پرچمها شما را تا وسط حوضهاى مرگ ميبرم ( يعنى تا آخرين قطرهء خون براى نگهدارى آنها كوشش ميكنم ) گويد : و اين طلحه كسى بود ( كه چنانچه پيش از اين گفته شد ) او را كبش الكتيبة ( يعنى مهتر و بزرگ لشكر ) ميناميدند پس در اين حال على عليه السّلام پيش آمد و به او فرمود : تو كيستى ؟ گفت : منم طلحة بن أبى طلحة ، منم كبش الكتيبة ( معناى آن گذشت ) طلحة گفت : تو كيستى ؟ فرمود : منم على بن ابى طالب بن عبد المطلب ، ( اين را فرمود ) و هر دو بهم نزديك شدند ، پس دو ضربت ميان آنها رد و بدل شد و على عليه السّلام ضربتى بر وسط سرش زد كه دو چشمش ( از اثر آن ضربت ) از كاسهء سر بيرون افتاد ، و فرياد بلندى زد كه تا آن زمان مانندش شنيده نشده بود و پرچم از دستش افتاد ، پس برادرى داشت بنام مصعب او پرچم را برداشت ، عاصم بن ثابت ( كه يكى از تيراندازان زبر دست مسلمانان بود ) تيرى بسويش رها كرد و با همان تير او را كشت ، برادر ديگرى داشت بنام عثمان او پيش آمد و پرچم را برداشت ، او را نيز عاصم با تير از پاى درآورد ، پس غلامى از آنها بنام « صواب » كه از مردان سخت و زورمند بود ( پيش آمده ) پرچم را برداشت على عليه السّلام با شمشير دست راستش را انداخت ، پرچم را بدست چپ گرفت ، حضرت دست چپش را نيز انداخت ، پرچم را به سينه نهاد و با دو بازوى جدا شده آن را نگهداشت ، على عليه السّلام شمشيرى بفرق سرش زد\r\n\r\n","description":"","footnote":"","page_name":" 72 ","page_number":112},
  {"content":"\r\n\r\nكه برو درافتاد ، و ( با ديدن اين وضع ) لشكر كفار رو بهزيمت نهادند ، و مسلمانان سرگرم تاراج آنان و غنائم جنگى شدند ، چون نگهبانان آن شكاف كوه مشاهده نمودند كه مردمان شروع بجمع‌آورى غنيمتها كردند با يك ديگر گفتند : هر چه غنيمت است اكنون اينان مىبرند و ما در اينجا دست خالى بجاى خواهيم ماند ! ؟ پس بعبد اللَّه بن عمر بن حزم فرمانده خود گفتند : ما هم ميخواهيم مانند مردم غنيمتى بچنگ آريم ، او گفت : همانا رسول خدا ( ص ) به من دستور داده كه از اينجا حركت نكنم ، گفتند : آن حضرت كه اين دستور را داد نميدانست كه كار باينجا كه ما ميبينم ميكشد ( و لشكر مشركين شكست مىخورد ) و فريفتهء غنيمتها گشتند و او را واگذارده بسوى مسلمانها آمدند ، و او از جاى خود حركت نكرد ، پس خالد ( كه در كمين بود ) بر او حمله كرد و او را كشت و از پشت سر رسول خدا ( ص ) يورش برد ، و هدفش نيز خود آن حضرت بود ، پس نگاه كرد ديد با آن حضرت اندكى بيش نيستند ، بهمراهان خود گفت : اين است همان كس كه ميجوئيد ، همگى همدست شويد ، و او را از پاى درآوريد ، آنان نيز بىباكانه ( بيكباره همدست و همصدا شده ) مانند اينكه يك نفر حمله كند به آن حضرت حمله كردند ، و با زدن شمشير و پرتاب كردن نيزه ، و انداختن تير ، و هدف‌گيرى با سنگ ( و خلاصه با تمام وسائلى كه در دست داشتند ) به آن حضرت و چند نفر انگشت شمارى كه گردش بودند يورش بردند ، ياران پيغمبر ( ص ) نيز شروع بدفاع از او كردند ، تا اينكه هفتاد تن از آنان كشته شدند ، و تنها على عليه السّلام ، و أبو دجانهء انصارى ، و سهل بن حنيف بجاى ماندند كه از آن حضرت دفاع ميكردند ، و مشركين نيز بر اين سه نفر سخت تنگ گرفتند ، رسول خدا ( ص ) چشمان مبارك را پس از آنكه از آن پيش آمد و آن جراحاتى كه به او رسيده از هوش رفته بود باز كرد و نگاهى بعلى عليه السّلام كرده فرمود : اى على مردم چه كرده‌اند ( و چه شدند ) ؟ عرضكرد : پيمانهاى\r\n\r\n","description":"","footnote":"","page_name":" 73 ","page_number":113},
  {"content":"\r\n\r\nخود را ( كه در اسلام و دفاع از شما بسته بودند ) شكستند و پشت بجنگ كرده و فرار كردند ، به او فرمود :\r\nپس تو مرا از اين دشمنان كه مرا هدف قرار داده‌اند آسوده خاطر كن ، پس على عليه السّلام به آنها حمله كرد و از پيش روى پيغمبر ( ص ) آنان را براند ، و دوباره بنزد رسول خدا ( ص ) بازگشت ، دشمنان از سوى ديگر حمله‌ور شدند ، على عليه السّلام دوباره به آنان حمله كرد و تار و مارشان كرد ، و ابو دجانهء انصارى و سهل بن حنيف نيز در اين حال شمشير بدست بالاى سر آن حضرت ايستاده بودند و از نزديك دفاع ميكردند ، تا اينكه چهارده نفر از مسلمانانى كه فرار كرده بودند كه از جملهء آنها بود طلحة و عاصم بن ثابت اينها بازگشتند و ديگران بكوه بالا رفتند ، از آن طرف كسى در مدينه فرياد زد : پيغمبر كشته شد ! ( از اين فرياد كه گويندهء آن نيز معلوم نگشت ) دلها از جاى كنده شد ، و گريختگان را سرگردان كرد و هر كدام بسوئى از چپ و راست فرار كردند ، و هند دختر عتبة ( زن ابى سفيان و مادر معاويه ) مزدى ( گزاف ) براى وحشى ( مردى از مشركين ) قرار داده بود كه يكى از سه نفر : يعنى رسول خدا ( ص ) ، يا أمير المؤمنين ، يا حمزة بن عبد المطلب را بكشد ( و آن مزد را بگيرد ) وحشى به دو گفت : اما محمد كه دستم به او نرسد زيرا پيروانش گرد او هستند ، و اما بر على هم دسترسى نيست زيرا در هنگام جنگ ( چنان اطراف و جوانب خويش را ميپايد كه ) از گرگ در اين جهت مواظب‌تر است ، و اما حمزه را شايد بتوانم ( از پاى درآورم ) زيرا هنگامى كه در جنگ خشم مىكند جلوى پاى خود را نمىبيند ، و حمزه در آن روز با پر شتر مرغى كه روى سينه داشت نشان بود ، پس وحشى در پاى درختى كمين كرد ، حمزه او را ديد و با شمشير بسويش آمد و ضربتى حوالهء او كرد كه بخطا رفت و از سر وحشى گذشت ، وحشى گويد : پس من حربهء كه در دست داشتم به حركت درآوردم و چون خوب بر آن استوار شدم آن را بسوى حمزه پرتاب كردم و آن به زير پهلو بالاى ران حمزه فرو رفت ، و درنگ كردم تا حمزه از پاى درآمد و بدنش سرد شد پس بسويش رفتم و حربهء خويش را بيرون كشيدم ، و مسلمانان كه سرگرم فرار و هزيمت بودند از سر انجام من و حمزه بىخبر\r\n\r\n","description":"","footnote":"","page_name":" 74 ","page_number":114},
  {"content":"\r\n\r\nبودند ، هند ( كه اين دستور را به من داده بود ) سر رسيد و دستور داد شكم حمزه را بشكافند و جگرش را ببرند ، اعضاء و بدنش را مثله كنند ( يعنى براى بدنمائى كشتهء حمزه گوش و بينى او را ببرند ) پس گوش و بينىاش را بريدند ، و رسول خدا ( ص ) نيز در همهء اين احوال سرگرم جنگ بود و از پيش آمد ناگوار حمزه خبر نداشت ، راوى حديث كه زيد بن وهب است گويد : بعبد اللَّه بن مسعود گفتم : همهء مردم از گرد رسول خدا ( ص ) گريختند و كسى جز على بن ابى طالب و ابو دجانه و سهل بن حنيف بجاى نماند ؟ گفت :\r\nهمهء مردم گريختند جز على بن ابى طالب ( كه او به تنهائى بجاى ماند ) سپس برخى از ياران آن حضرت بازگشتند كه پيشاپيش آنان عاصم بن ثابت و ابو دجانه و سهل بن حنيف بودند و طلحه نيز به آنان پيوست ، به دو گفتم : پس ابو بكر و عمر كجا بودند ؟ گفت : از آنها بودند كه فرار كردند ، گفتم : عثمان كجا بود ؟ گفت : پس از سه روز آمد ( و معلوم نبود كجا گريخته بود كه تا سه روز باز نگشت ) و هنگامى كه آمد رسول خدا ( ص ) به او فرمود : ( اى عثمان ) مسافت دورى رفتى ! راوى حديث گويد : بعبد اللَّه بن مسعود گفتم : تو خودت كجا بودى ؟ گفت : من از كسانى بودم كه گريختند ، به دو گفتم : پس اينها را كه گفتى از كه شنيدى ؟ گفت : از عاصم بن ثابت و سهل بن حنيف ، به دو گفتم : راستى پا بر جا ماندن على به تنهائى در آن هنگامه بسيار شگفت انگيز است ؟ ! گفت :\r\nاگر تو از اين جريان شگفت كنى ، فرشتگان نيز بشگفت شدند ، آيا ندانى كه جبرئيل در آن روز به آسمان بالا ميرفت و فرياد ميزد : « لا سيف الا ذو الفقار و لا فتى الا على » ؟ ( يعنى نيست شمشيرى جز ذو الفقار ، و نيست\r\n\r\n","description":"","footnote":"","page_name":" 75 ","page_number":115},
  {"content":"\r\n\r\nجوانى جز على ) گفتم : از كجا دانسته شد كه اين گفتار جبرئيل عليه السّلام بود ؟ گفت : مردم شنيدند كه كسى در آسمان چنين فريادى ميزد ، از پيغمبر ( ص ) پرسيدند گويندهء آن كه بود ؟ فرمود : او جبرئيل بود .\r\n4 - و در حديث عمران بن حصين است كه گويد : چون در جنگ احد مردم از اطراف رسول خدا ( ص ) پراكنده شدند ( و گريختند ) على عليه السّلام كه شمشيرش را به گردن آويخته بود آمد و پيش روى پيغمبر ( ص ) ايستاد حضرت سر بلند كرده بعلى عليه السّلام فرمود : چرا تو با مردم فرار نكردى ؟ عرضكرد : اى رسول خدا ( ص ) ! آيا پس از اينكه اسلام گرفتم ( بسوى كفر باز گردم و ) كافر شوم ؟ پس حضرت اشاره فرمود بگروهى از دشمنان كه از كوه سرازير شدند و قصد او را داشتند ، على عليه السّلام بدانها حمله‌ور شد و آنان را دور كرد ، سپس اشاره بگروهى ديگر كرد على عليه السّلام به آنها نيز حمله كرد و آنان را گريزاند ، سپس اشاره بگروه ديگرى فرمود كه على عليه السّلام آنان را نيز تار و مار كرد ، پس جبرئيل عليه السّلام نزد آن حضرت آمده عرضكرد : اى رسول خدا فرشتگان در شگفت شدند و ما نيز با آنان در شگفت شديم كه چگونه على عليه السّلام بجان خويش به خوبى با شما مواسات و يارى و همراهى كند ؟ ! رسول خدا ( ص ) فرمود : چرا نكند با اينكه او از منست و من از اويم ؟ جبرئيل عليه السّلام عرضكرد : من نيز از شما دو تن هستم ! .\r\n5 - حكم بن ظهير ( بسند خود ) از ابن عباس حديث كند كه گفت : در آن روز طلحة بن أبى طلحه ( پرچمدار مشركين كه شرح حالش در آغاز فصل گذشت ) از ميان لشكر بيرون تاخت و فرياد زد : اى ياران محمد شما گمان كنيد كه همانا خدا با شمشيرهاى شما ما را به زودى بدوزخ فرستد ، و شما را با شمشيرهاى ما به زودى ببهشت روان سازد ، پس كداميك از شما بجنگ من آيد ؟ أمير المؤمنين عليه السّلام با او بيرون\r\n\r\n","description":"","footnote":"","page_name":" 76 ","page_number":116},
  {"content":"\r\n\r\nرفت و به او فرمود : به خدا امروز تو را رها نكنم تا به زودى با شمشير خود بدوزخت فرستم ، پس دو ضربت ميان آنها رد و بدل شد و على عليه السّلام با شمشير دو پاى او را زد كه هر دو بيفتاد و سرنگون شد و عورتش هويدا شد ، ( اين حال را كه ديد ) بعلى گفت : اى عموزاده ترا به خدا و بخويشاوندى سوگند دهم ( كه دست از من بردارى و بيش از اين مرا رسوا نكنى ) على عليه السّلام روى از او بگردانيد و بجاى خويش باز گشت ، مسلمانان به او عرضكردند : چرا كارش را بپايان نرساندى ( و نيمه جان رهايش كردى ) ؟ فرمود :\r\nمرا به خدا و خويشاوندى سوگند داد ، و به خدا سوگند هرگز زنده نخواهد ماند ، پس طلحه در همان جا كه افتاده بود بمرد و مژده مرگش را برسول خدا ( ص ) دادند و آن حضرت خورسند شده فرمود : او مهتر لشكريان بود .\r\n6 - محمد بن مروان از عمارة و او از عكرمة حديث كند كه گفت : شنيدم از على عليه السّلام كه ميفرمود : چون در روز احد مردمان از اطراف پيغمبر ( ص ) پراكنده شدند چنان نسبت به آن حضرت بيتاب شدم كه هرگز چنين حالتى به من دست نداده بود ، و از خود بى خود گشتم ، و پيش روى او شمشير ميزدم ، پس برگشتم و او را نديدم ، با خود گفتم ، پيغمبر كسى نيست كه فرار كند ، در ميان كشتگان هم كه او را نديدم ، گمان كردم كه به آسمان بالا رفته ، پس غلاف شمشير را شكستم و با خود گفتم : با اين شمشير بخاطر دفاع از رسول خدا ( ص ) آنقدر كشتار كنم تا كشته شوم ، و حمله كردم آنان از جلو شمشير من گريختند و راه باز كردند ناگاه ديدم رسول خدا ( ص ) بيهوش به زمين افتاده ، آمدم بالاى سرش ايستادم ، چشمان مبارك باز كرده به من نگاه كرد و فرمود : اى على مردم چه كردند ؟ عرضكردم : اى رسول خدا آنان كافر شدند و بدشمن پشت كرده و تو را واگذاشتند ، پيغمبر ( ص ) نگاه كرد ديد گروهى از لشكر دشمن بسوى او آيند ، به من فرمود : اى على اينان را از من دور ساز ، من بدانها حمله كردم و از چپ و راست شمشير زدم تا پشت\r\n\r\n","description":"","footnote":"","page_name":" 77 ","page_number":117},
  {"content":"\r\n\r\nكرده و تار و مار شدند ، پيغمبر ( ص ) به من فرمود : يا على آيا مدح و ثناى خود را در آسمان نشنوى كه فرشتهء كه رضوانش نامند فرياد مىزند : « لا سيف الا ذو الفقار و لا فتى الا على » ؟ پس من از خوشحالى گريستم و خداى سبحان را بر اين نعمت سپاسگزارى كردم .\r\n7 - حسن بن عرفه ( بسند خود ) از امام باقر عليه السّلام از پدرانش عليهم السّلام حديث كند كه فرمود : در روز جنگ احد فرشتهء از آسمان فرياد زد : « لا سيف إلا ذو الفقار و لا فتى الا علي » .\r\n8 - و مانند آن را ابراهيم بن محمد بن ميمون ( بسندش ) از ابى رفاع حديث كند كه گفت : ما هميشه از اصحاب رسول خدا ( ص ) ميشنيدم كه ميگفتند : در جنگ أحد فريادى از آسمان شنيده شد كه فرياد ميزد : « لا سيف الا ذو الفقار و لا فتى الا على » .\r\n9 - سلام بن مسكين از قتاده و او از سعيد بن مسيب ( كه از بزرگان حديث نزد شيعه و سنى است و در زمان خلافت عمر به دنيا آمد و خود جنگ أحد را نديده بود ) حديث كند كه گفت : اگر من جايگاه على عليه السّلام را در جنگ أحد ميديدم ، هر آينه او را مىديدم كه در سمت راست پيغمبر ( ص ) ايستاده و با شمشير از او دفاع مىكند و ديگران همه پشت كرده فرار كرده بودند . ( يعنى من با اينكه خود نبوده‌ام ولى در آنچه گفتم شك و ترديدى ندارم و ميدانم كه جريان اين گونه بوده است ) .\r\n10 - حسن بن محبوب ( بسند خود ) از امام صادق عليه السّلام از پدرانش عليهم السّلام حديث كند كه فرمود : پرچم داران مشركين در جنگ احد نه تن بودند كه همه را على عليه السّلام كشت و در نتيجه\r\n\r\n","description":"","footnote":"","page_name":" 78 ","page_number":118},
  {"content":"\r\n\r\nمردم مشركين گريختند ، و در آن روز قبيلهء مخزوم از ميان رفتند ، و على عليه السّلام آنان را رسوا كرد .\r\nفرمود : و على عليه السّلام با حكم بن اخنس جنگيد و با شمشير پاى او را از ميان رانش جدا كرد كه بدان وسيله هلاك شد ، و چون مسلمانان چنين پيشرفت و شهامتى كردند امية بن أبى حذيفه ( يكى از پهلوانان و سر كردگان مشركين ) پيش آمد و زره بتن داشت و ميگفت : امروز در برابر روز بدر است ( يعنى بايد شكست بدر را تلافى بكنيم ، و انتقام آن كشتگان را بگيريم ) پس مردى از مسلمانان برابرش رفت أمية او را كشت ، در اين هنگام على عليه السّلام به دو حمله برد و با شمشير بر سر او زد ، شمشير در كله خود او فرو رفت و او نيز شمشير بعلى عليه السّلام زد آن حضرت سپر گرفت شمشيرش در سپر فرو رفت ، پس على عليه السّلام شمشير را از كله خود أمية بيرون كشيد امية نيز شمشير خود را از سپر آن حضرت بيرون آورد و هر دو شروع بنبرد كردند ، على عليه السّلام فرمود : پس نگاه كردم ديدم در زير بغل او در زرهش پارگى است ، پس از همان جا با شمشير ضربتى بر او زدم و او را كشته از او روى گرداندم .\r\n( 30 ) و چون مردم در آن روز از أطراف پيغمبر ( ص ) گريختند و تنها على عليه السّلام پابرجا ماند پيغمبر ( ص ) به او فرمود : چرا تو با مردم نگريختى ؟ أمير المؤمنين عليه السّلام عرضكرد : آيا بروم و ترا اى رسول خدا واگذارم ؟ به خدا از جاى خود نروم تا كشته شوم يا اينكه آن وعدهء كه خدا در يارى تو فرموده برسد ؟ پيغمبر ( ص ) به او فرمود : اى على مژده‌ات دهم كه خدا بوعده‌اش وفا كرده ، و اينان پس از اين مانند امروز بما دسترسى پيدا نخواهند كرد ، سپس چشمش بگروهى از لشكر دشمن افتاد كه بسوى او آيند ، فرمود : اى على به اينها حمله افكن ، أمير المؤمنين عليه السّلام بديشان حمله‌ور شد ، و يكتن از\r\n\r\n","description":"","footnote":"","page_name":" 79 ","page_number":119},
  {"content":"\r\n\r\nآنها بنام هشام بن امية مخزومى را كشت و ديگران گريختند ، پس گروه ديگرى از لشكريان آنان بسوى آن حضرت ( ص ) رو آوردند ، پيغمبر ( ص ) فرمود : به اينها حمله كن ، على عليه السّلام بدانها حمله كرد و عمرو بن عبد اللَّه جمحى را كه يكتن از ايشان بود كشت و ديگران فرار كردند ، پس دستهء ديگرى پيش آمدند پيغمبر ( ص ) به او فرمود : باينان حمله كن ، على عليه السّلام بدانها حمله كرد و بشير بن مالك كه يكى از آنان بود كشت و ديگران هزيمت شدند ، و پس از آن ديگر كسى بسوى رسول خدا ( ص ) حمله‌ور نشد ، و مسلمانان كه همگى گريخته بودند باز گشتند و مشركان هم به مكه باز گشت كردند ، مسلمانان نيز در خدمت پيغمبر ( ص ) بمدينه آمدند ، فاطمه سلام اللَّه عليها باستقبال پدر آمد و جامى از آب در دست داشت كه با آن روى آن حضرت ( ص ) را شست ، در اين هنگام أمير المؤمنين عليه السّلام به دو رسيد و دستش تا بالاى شانه پر از خون بود ، و ذو الفقار نيز به دستش بود ، پس ذو الفقار را بدست فاطمه عليها السّلام داد و به او فرمود : اين شمشير را بگير كه امروز مرا شرمنده نكرد و اين اشعار را انشاء فرمود ( كه ترجمه‌اش چنين است ) :\r\n1 - اى فاطمه بگير اين شمشير را كه از عيبها پاك است ، و من مردى ترسناك و لرزان و سرزنش‌كنندهء خويشتن نيستم ( يعنى در يارى و دفاع رسول خدا ( ص ) كوتاهى نكردم كه در اين باره خود را ملامت و سرزنش كنم ) .\r\n2 - بجان خودم سوگند كه كوشش كردم در يارى احمد و فرمانبردارى پروردگارى كه ببندگان ( و كردار آنان ) دانا است .\r\n3 - خونهاى مردمان را از اين شمشير پاك كن ، كه اين شمشير امروز جام مرگ را بخاندان عبد الدار ( كه پرچم داران قريش بودند ) خورانيد .\r\nپيغمبر ( ص ) نيز بفاطمه فرمود : اى فاطمه بگير شمشير را كه شوهرت امروز دين خود را اداء كرد ،\r\n\r\n","description":"","footnote":"","page_name":" 80 ","page_number":120},
  {"content":"\r\n\r\nو خداوند بوسيلهء شمشير او بزرگان قريش را نابود ساخت .\r\n\r\n[ فصل ( 23 ) نام كسانى كه در اين جنگ به دست او كشته شدند 
  ]\r\nو تاريخ نويسان كشتگان مشركين را در جنگ احد نوشته‌اند و بيشتر آن كشتگان كسانى بودند كه بدست امير المؤمنين عليه السّلام كشته شدند .\r\nعبد الملك بن هشام از زياد بن عبد اللَّه و او از محمد بن اسحاق حديث كند كه گفت : پرچمدار قريش در آن روز طلحة بن أبى طلحة . . . ، بود كه على عليه السّلام او را گشت ، و همچنين پسرش سعيد بن طلحة و برادرش كلدة بن أبى طلحة ، و عبد اللَّه بن حميد . . . ، و ابو الحكم بن أخنس ، و وليد بن أبى حذيفة ، و برادرش امية بن أبى حذيفة ، و ارطاة بن شرحبيل ، و هشام بن امية ، و عمرو بن عبد اللَّه جمحى ، و بشير بن بن مالك ، و صواب غلام فرزندان عبد الدار ، كه همهء اينان را على عليه السّلام كشت ، و فتح جنگ بدست او شد تا آنگاه كه گريختگان از مسلمين بسوى پيغمبر ( ص ) بازگشتند ، و شروع بدفاع از آن حضرت كردند و سرزنش خداوند تعالى بخاطر گريختنشان متوجه آنان گرديد ، و بجز على عليه السّلام و آنان كه از انصار مدينه پابرجا ماندند همه را شامل گرديد ، و آنها رويهم هشت تن ، و برخى گفته‌اند : چهار يا پنج تن بوده‌اند ، و در بارهء كشتن على عليه السّلام مشركين را و رنجهائى كه در آن روز كشيد ، و هموار ساختن بلاهائى كه به آن حضرت رسيد حجاج بن علاط سلمى اشعارى گفته ( كه ترجمه‌اش اينست ) :\r\n1 - براستى خداوند چه دفاع‌كنندهء دارد كه از حزب او ( آنان كه خداپرستند ) دشمنان را دور كند ! و منظور من پسر فاطمه ( بنت اسد يعنى على است ) كه عموها و دائيهاى او مردمان كريم و بزرگوارى هستند .\r\n\r\n","description":"","footnote":"","page_name":" 81 ","page_number":121},
  {"content":"\r\n\r\n2 - چه بخششى كرد دستهاى تو ( اى على ) براى خدا آنگاه كه آن ضربت تند را بطلحه زدى و او را برو به خاك ( هلاك ) افكندى ! .\r\n3 - و مانند شجاعان روزگار چنان سخت گرفتى بر دشمن در دامنهء كوه آنگاه كه سرازير شده بودند كه همه را تار و مار كردى ! 4 - و شمشير خود را از خون دلاوران سيراب كردى ، و آن را تشنه برنگردانيدى تا سيرابش ساختى ! .\r\n\r\n[ فصل ( 24 ) داستان جنگ بنى النضير 
  ]\r\nو ( از جمله فضائل آن حضرت اينست ) : كه هنگامى كه رسول خدا ( ص ) بسوى بنى النضير رفت ( و آنان گروهى از يهود بودند كه در نزديكى مدينه سكونت داشتند ، و گاه و بيگاه در فرصتهائى كه بدستشان ميرسيد مسلمانان را آزار ميكردند ) حضرت بپاى قلعه‌ها ( و برج و بارو ) يشان رسيد و دستور داد خيمه‌اش را در آخرين نقطهء از زمين گودى كه بنام زمين بنى حطمة بود برپا كردند ، همين كه شب شد مردى از بنى النضير تيرى بسوى خيمه آن حضرت انداخت ، و آن تير بخيمه اصابت كرد ، پس پيغمبر ( ص ) دستور داد خيمه‌اش را از آنجا بكنند و بدامنهء كوهى بزنند ، و مهاجرين و انصار گرد خيمهء آن حضرت پرده زدند ، چون تاريكى شب همه جا را فرا گرفت أمير المؤمنين عليه السّلام را نيافتند ، مردم عرضكردند : اى رسول خدا على را نمىبينيم ( و او را گم كرده‌ايم ) ؟ فرمود : گمان دارم دنبال اصلاح كار شما رفته است ؟ طولى نكشيد كه على عليه السّلام با سر بريدهء همان مرد يهودى كه تير بسوى خيمهء پيغمبر ( ص ) رها كرده بود و نامش غرور بود بازگشت ، و آن سر را پيش آن حضرت انداخت ، پيغمبر ( ص ) فرمود : اى على چه كردى ؟\r\nعرضكرد : من ديدم اين خبيث مرد بيباك و دلاورى است ، پس در كمينش نشستم و با خود گفتم : چه چيز\r\n\r\n","description":"","footnote":"","page_name":" 82 ","page_number":122},
  {"content":"\r\n\r\nدر اين تاريكى شب او را چنين بيباك كرده ؟ جز اينكه ميخواهد دستبرد و شبيخونى بما بزند ( و محتمل است ترجمه چنين باشد : كه با خود گفتم : اين مرد بيباك مبادا در تاريكى آخر شب از قلعه بيرون آيد و دستبردى بما بزند ) ناگاه ديدم كه شمشير برهنهء در دست دارد و با سه تن از يهود پيش آيد ، به او حمله كرده و او را كشتم و ديگران كه همراهش بودند گريختند ، و هنوز چندان دور نشده‌اند ، چند نفر با من بفرست كه اميد است بدانها دست يابيم ؟ رسول خدا ( ص ) ده نفر همراه او روان كرد كه از آن جمله بود ابو دجانه و سهل بن حنيف ، ( پس بدنبال آنها روان شدند ) و پيش از آنكه بقلعه پناه بردند به آنها رسيده ، و آنان را كشتند و سرهايشان را نزد رسول خدا ( ص ) آوردند ، حضرت دستور فرمود آن سرها را در چاههاى بنى حطمه افكندند ، و همين داستان سبب فتح قلعه‌هاى بنى النضير شد ، و در همان شب كعب بن اشرف كشته شد و رسول خدا ( ص ) اموال ايشان را براى خود برداشت و اين اولين مالى بود كه حضرت تصرف كرد و سپس ميان مهاجرين پيشين بخش كرد ، و بعلى عليه السّلام دستور داد سهم رسول خدا ( ص ) را گرد آورد و آن را وقف كرد و تا زنده بود در دست خود آن حضرت بود ، و پس از او در دست أمير المؤمنين عليه السّلام بود ، و تا بامروز در دست فرزندان فاطمه عليها السّلام است .\r\nو در بارهء كارى كه على عليه السّلام در اين جنگ انجام داد ، و آن يهودى را كشت و سر آن نه تن يهودى را بنزد رسول خدا ( ص ) آورد حسان بن ثابت اين اشعار را سروده ( كه ترجمه‌اش چنين است ) :\r\n1 - چه سختيها كه براى خدا دچار شدى در بنى قريظه آنگاه كه مردم چشم به راه بودند ( ظاهر اينست كه بنى النضير بجاى بنى قريظة باشد چنانچه مجلسى ( ره ) در حاشيهء بحار استظهار فرموده ) .\r\n2 - بزرگ آنها را نابود كرد و نه تن ديگر را بازگرداند ، گاهى آنان را ميزد و دور ميكرد و گاهى ( از آمدن آنان ) جلوگيرى ميكرد .\r\n\r\n","description":"","footnote":"","page_name":" 83 ","page_number":123},
  {"content":"\r\n\r\n\r\n[ فصل ( 25 ) جنگ احزاب و كشته شدن عمرو بن عبد ودّ به دست آن حضرت 
  ]\r\nو پس از جنگ بنى النضير جنگ احزاب بود ، و سببش اين شد كه گروهى از يهود كه از آن جمله بود سلام بن أبى الحقيق ، و حيى بن اخطب ، و كنانة بن ربيع ، و هودة بن قيس ، و أبو عمارة والبى ، با چند تن از قبيلهء بنى والية بسوى مكه حركت كردند و چون به مكه رسيدند پيش أبو سفيان كه ميدانستند از دشمنان رسول خدا ( ص ) و از پيشقدمان در جنگ با آن حضرت است رفتند ، و از آنچه از پيغمبر ( ص ) به آنها رسيده شكايت كردند و از او خواستند كه براى جنگ با پيغمبر ( ص ) كمك دهد و آنان را يارى كند ، ابو سفيان بايشان گفت : من بهر طور كه دلخواه شما باشد مهيا هستم ، اكنون بنزد قريش برويد و از آنها نيز براى جنگ با او كمك بخواهيد ، و يارى دادن و ايستادگى كردن به آنان را هنگام جنگ ( تا آخرين مرحله كه ) به زانو در آوردن محمد ( ص ) ( باشد ) به عهده گيريد ( و با اين طريق آنان را با خود همدست كنيد ) ، پس آن گروه بميان بزرگان ( با دسته‌جات مختلف ) قريش گردش كردند و همه را بجنگ با پيغمبر خواندند و به آنان گفتند : دست ما با دست شما ( و همراه شما است ) و ما با شما همكارى خواهيم كرد تا او را به زانو درآوريم ، قريش بايشان گفتند : اى گروه يهود شما داراى كتاب نخستين ( توراة ) و علم پيشين هستيد ، و بهتر دانيد كه محمد چه آورده و ما بر چه آئينى هستيم ، ( اكنون بگوئيد ) آيا آئين ما بهتر است از دين او يا اينكه او بحقيقت نزديكتر از ماست ؟ ايشان گفتند : آئين شما بهتر از دين اوست ( و شما بحقيقت نزديكتريد ) قريش ( از اين سخن و ) از پيشنهادى كه براى جنگ با پيغمبر ( ص ) دادند خورسند گشتند ، از آن سو ابو سفيان نيز بنزد آنان آمده بديشان گفت : همانا خدا اكنون اسباب چيره شدن شما را بر دشمنان فراهم ساخته ، اين يهود است كه دوش بدوش شما ميجنگند و از شما جدا نگردند تا اينكه يا همگى\r\n\r\n","description":"","footnote":"","page_name":" 84 ","page_number":124},
  {"content":"\r\n\r\nكشته شوند يا محمد و پيروانش را بيچاره كنند ، ( از اين سخنان ) دلگرم شدند و تصميم بر جنگ با پيغمبر ( ص ) گرفتند ، يهود ( كه از كمك و پشتيبانى قريش اطمينان حاصل كردند ) از مكه بيرون رفته و بنزد قبيله‌هاى غطفان و قيس عيلان رفتند ، و آنان را بجنگ با پيغمبر ( ص ) دعوت كردند و يارى و كمك دادن به آنها را به عهده گرفتند و پشتيبانى قريش را نيز به اطلاع آنها رساندند ، پس ايشان نيز پذيرفته مهياى جنگ شدند و ( همگى براى جنگ با رسول خدا ( ص ) از مكه ) بيرون آمدند ، قريش به سركردگى ابو سفيان ، قبيلهء غطفان بفرماندهى چند تن : عيينة بن حصن در طايفهء بنى فزاره ، و حارث بن عوف در طائفهء بنى مرة ، و و برة بن طريف در ميان مردم خود از طايفهء اشجع ، و ديگر از قريش نيز بدنبال اينان بسوى مدينه حركت كردند .\r\nچون پيغمبر ( ص ) خبر گرد آمدن قريش و ديگر دسته‌جات و تصميم آنان براى بجنگ بسمع مباركش رسيد با يارانش ( براى چاره‌جوئى و راه دفاع از مدينه و مردم آن ) مشورت كرد ؟ و همگى آنان رأى دادند كه در مدينه بمانند و چون دسته‌جات و احزاب آمدند در اطراف مدينه از راههائى كه به شهر ميرسد با آنان جنگ كنند ، سلمان ( ره ) ( اين رأى را نپسنديد و خود ) رأى داد كه اطراف شهر خندق بكنند ( و گرداگرد مدينه را حلقه وار گود كنند ، حضرت اين رأى را پسنديد ) و دستور كندن خندق را صادر فرمود ، و خود آن حضرت نيز ( مانند ديگر مسلمانان ) بكندن آن مشغول شد ، و ديگران نيز شروع كردند ( و اين كار پيش از رسيدن احزاب بپايان رسيد ) احزاب كه رسيدند مسلمانان از زيادى لشكر و قوت و شوكت آنها بدهشت افتادند و هالهء ترس گرداگرد آنها را فرا گرفت ، لشكر دشمن در يك سوى خندق منزل گرفتند و بيش از بيست شب در آنجا ماندند ، و در اين مدت جز با تير و سنگ جنگى ميانهء آنها واقع نشد ، چون رسول خدا ( ص ) ديد كه بيشتر مسلمانان از اين محاصره بتنگ آمده و نيروى شكيبائى ندارند و در جنگ\r\n\r\n","description":"","footnote":"","page_name":" 85 ","page_number":125},
  {"content":"\r\n\r\nبا آنها سست شده‌اند ، كسى بنزد عيينة بن حصن و حارث بن عوف كه هر دو از سركردگان قبيلهء غطفان بودند فرستاد و پيشنهاد صلح به آنها داد ( كه آنها دست از جنگ بدارند ) و در عوض هر ساله يك سوم ميوهء شهر مدينه را به آنها دهد ، و در اين پيشنهادى كه داده بود با سعد بن معاذ و سعد بن عبادة كه هر دو از بزرگان انصار و مردم مدينه بودند مشورت كرد ، آن دو عرضكردند : اگر اين دستورى است كه ناچار بايد بپذيريم و در اين باره از جانب خداى عز و جل دستورى رسيده و وحى بشما نازل گشته آن را گردن نهيم ( و بجان و دل بپذيريم ) و اگر رأى خود شما است ، و براى ما مصلحت انديشى ميكنى ما هم در اين باره رأيى داريم ؟ حضرت ( ص ) فرمود : نه ، در اين باره دستورى نرسيده و وحى به من نشده ولى چون من ديدم كه عرب همگى همدست شده و شما را هدف خويش قرار داده‌اند و از همه سو بشما رو آور شده‌اند خواستم با اين پيشنهاد اندكى از شوكت و قدرت آنها را بشكنم ، سعد بن معاذ عرضكرد : در آن روزگارى كه ما و اين گروه بيك آئين بوديم و همگى در شرك به خدا و بت‌پرستى بسر مىبرديم ، خدائى نميشناختيم و پرستشى از او نميكرديم ما هرگز از ميوه‌هاى شهرمان به آنها نداده‌ايم ، جز اينكه مهمان ما ميشدند يا به آنها مىفروختيم ، و اكنون كه خداوند ما را بسبب دين مقدس اسلام گرامى داشته و بوسيلهء آن ما را هدايت فرموده و بوجود مبارك شما بما عزت داده ما بدست خود اموال خود را ( به اين صورت ) به آنها بپردازيم ؟ ! ما به اين ( خوارى تن ندهيم ، و اين ) پيشنهاد را نپذيريم ، و به خدا سوگند بجز شمشير چيزى به آنها ندهيم تا خداوند ميان ما و ايشان حكم كند ، رسول خدا ( ص ) فرمود : اكنون انديشهء شما را دانستم ، به همين انديشه ثابت بمانيد و ( بدانيد كه ) هرگز خداى تعالى پيغمبر خود را زبون و خوار نكند و او را وانگذارد تا آنچه وعده فرموده انجام دهد ، سپس رسول خدا ( ص ) در ميان مسلمين به پا خواست ، و آنان را بجهاد با دشمن دعوت كرد ، و در اين باره\r\n\r\n","description":"","footnote":"","page_name":" 86 ","page_number":126},
  {"content":"\r\n\r\nدليرشان كرد ( و آنها را قوى دل ساخت ) و وعدهء يارى خدا را بايشان داد ، پس قريش ( كه اين جريان را دانستند ) چند تن از آنان براى جنگ آماده شدند كه از آن جمله عمرو بن عبد ودّ ، و عكرمة پسر ابو جهل و هبيرة بن أبى وهب ، و ضرار بن خطاب ، و مرداس فهرى بودند و لباس جنگ بتن كرده بر اسب سوار شدند و نزد چادرهاى بنى كنانة ( كه همراه احزاب آمده بودند ) رفتند و به آنها گفتند : اى بنى كنانه آمادهء جنگ شويد ، و خود با شتاب اسبهاى خويش را بجانب مسلمين بجولان درآوردند تا بكنار خندق رسيدند ، چون نيك نگريستند ( و خندق را دور تا دور ديدند ) گفتند : به خدا اين كار حيله و نيرنگى است كه عرب آن را نينديشيده است ، سپس جايى از خندق كه تنگتر بود در نظر گرفته و اسبان خويش را بدان سو راندند و باسبان زدند تا آنها بدان سوى خندق جهش كردند و آنان را بدين سو آورده به زمين شوره‌زارى ميان كوه سليع ( كه در كنار مدينه است ) و ميان خندق بود رساندند ، از اين سو أمير المؤمنين عليه السّلام با چند تن از مسلمانان بيرون تاختند و خود را بدان تنگنائى كه عمرو بن عبد ودّ و همراهانش از آنجا گذشته بودند رسانده و راه بازگشت را بر آنها بستند ، پس عمرو بن عبد ودّ كه بر خود نشانى زده بود كه جايگاهش ديده شود بر همراهان خود پيشى گرفت و اسب خود را براند همين كه چشم او و همراهانش به مسلمانان ( يعنى على عليه السّلام و همراهانش ) افتاد ايستاد و گفت : آيا مبارز ( و جنگ آورى ) هست ( كه با من جنگ كند ) ؟ أمير المؤمنين عليه السّلام پيش رويش پديدار شد ( و بجنگ او آمد ) عمرو به دو گفت : اى برادر زاده بازگرد كه من دوست ندارم ترا بكشم ، أمير المؤمنين عليه السّلام فرمود : اى عمرو تو پيش از اين با خدا پيمان بسته‌اى كه اگر مردى از قريش يكى از دو چيز از تو درخواست كرد تو هر كدام خواهى بپذيرى ( و يكى از دو حاجت او را برآورى ) ؟ گفت : آرى آن درخواست چيست ؟ فرمود : من تو را ميخوانم ( كه ) به خدا و رسول ( ايمان آورى ) ؟ گفت : مرا بدان نيازى نيست ، فرمود : پس درخواست ميكنم كه پياده شوى و فرود آئى !\r\n\r\n","description":"","footnote":"","page_name":" 87 ","page_number":127},
  {"content":"\r\n\r\nگفت : بازگرد اى على زيرا كه ميان من و پدرت دوستى بود ( و من با پدرت دوست بودم ) و خوش ندارم تو را بكشم ، امير المؤمنين عليه السّلام به او فرمود : ولى من تا هنگامى كه تو از حق رو گردان هستى به خدا دوست دارم تو را بكشم ، عمرو از شنيدن اين سخن بغيرت ( و جوش ) آمد و گفت : آيا تو مرا ميكشى ؟ ( اين را بگفت ) و از اسب خود پياده شده آن را پى كرده برويش زد تا آن اسب از او دور شد و با شمشير برهنه بسوى على عليه السّلام آمده شمشير زد ، على عليه السّلام سپر كشيد و شمشير او در سپر آن حضرت فرو رفت ، از آن سو أمير المؤمنين عليه السّلام نيز ضربتى به دو زد كه او را كشت ، همين كه عكرمة بن أبى جهل و هبيرة بن أبى وهب ، و ضرار بن خطاب ، ديدند كه عمرو بر زمين افتاد بر اسبها كه سوار بودند رو بهزيمت نهادند ، و دهنهء اسب را نكشيده تا آنان را از خندق بدان سو ( كه مشركين بودند ) بردند ، أمير المؤمنين عليه السّلام نيز بجاى خويش بازگشت و آن چند تن كه با آن حضرت بسوى خندق بيرون آمده بودند نزديك بود از شدت ترس ( در نبودن آن حضرت ) جان از تنشان بدر رود ، و على عليه السّلام اين چند شعر را ميخواند ( كه ترجمه‌اش چنين است ) :\r\n1 - اين مرد از بىخردى كه داشت بتان سنگى را يارى كرد ، ولى من از روى روشن‌بينى و صواب پروردگار محمد را يارى كردم .\r\n2 - پس با شمشير بر او زدم و مانند تنهء درخت خرما او را ميان ريگهاى نرم و تپه‌ها بر زمين افكندم .\r\n3 - و از جامه‌هاى او ( و زرهى كه بر تنش بود ) درگذشتم ، در صورتى كه اگر من بجاى او به زمين مىافتادم جامه‌هاى مرا از تنم بيرون مىآورد ( و برهنه‌ام ميكرد ) .\r\n4 - اى گروه احزاب گمان مبريد كه خدا دين خود و پيامبرش را فرو گذارد ( و يارى آنها نكند ) .\r\n\r\n","description":"","footnote":"","page_name":" 88 ","page_number":128},
  {"content":"\r\n\r\n1 - واقدى ( بسند خود ) از زهرى حديث كند كه گفت : در جنگ خندق ( روزى ) عمرو بن عبد ودّ ، و عكرمة بن أبى جهل ، و هبيرة بن أبى وهب ، و نوفل بن عبد اللَّه ، و ضرار بن خطاب ، جلوى خندق آمدند و شروع كردند در اطراف آن گردش كردن كه جاى تنگى از آن پيدا كرده و بدينسو ( كه مسلمانان بودند ) بيايند ، تا رسيدند به جائى ( كه قدرى تنگتر از جاهاى ديگر بود پس نهيب بر اسبان زدند ) و آنها را به زور شلاق بدان سو راندند ، چون بدان سوى خندق آمدند اسبان خويش را در ميدانى كه ميان خندق و كوه سليع بود بجولان درآوردند و مسلمانان ايستاده بودند و نظاره ميكردند و هيچ كس جرات نداشت كه سر راه آنها بيايد ، و عمرو بن عبد ودّ مبارز ميطلبيد و مسلمانان را سرزنش ميكرد و ميگفت :\r\nمن كه آوازم گرفته و خفه شد از بس به اينها گفتم : آيا مبارزى هست ؟\r\nو در هر مرتبه كه مبارز ميخواست على عليه السّلام برميخواست كه بجنگ او رود ، ولى رسول خدا ( ص ) به او دستور نشستن مىداد بانتظار اينكه ديگرى برخيزد ، مسلمانان هم كه عمرو و همراهان و سپاهيان احزاب را ديده بودند گويا از ترس بر سرشان پرنده نشسته هيچ جنبشى نمىكردند ( تا چه رسد باينكه كسى بميدان عمرو برود ) همين كه فرياد عمرو دنباله دار شد و هر بار هم على عليه السّلام برخاست و بدستور پيغمبر ( ص ) دوباره نشست ، اين بار ( كه فرياد زد ) رسول خدا ( ص ) فرمود : اى على نزديك من بيا ، او نزديك آن حضرت آمد ، رسول خدا ( ص ) عمامه خويش را از سر برگرفت و بر سر على بست و شمشير خود را به او داد و فرمود : برو بسوى آنچه خواهى ، سپس فرمود : بار خدايا كمك و ياريش كن ، پس على عليه السّلام بسوى عمرو شتاب كرد و جابر بن عبد اللَّه انصارى نيز دنبال آن حضرت رفت كه ببيند سرانجام\r\n\r\n","description":"","footnote":"","page_name":" 89 ","page_number":129},
  {"content":"\r\n\r\nكار آن حضرت با عمرو بن عبد ودّ بكجا ميانجامد ، همين كه على عليه السّلام نزد عمرو آمد و به او فرمود : اى عمرو تو در زمانهاى گذشته و جاهليت ميگفتى : بلات و عزى سوگند هر كس مرا بيكى از سه چيز بخواند من آن را يا يكى از آنها را ميپذيرم ؟ گفت : آرى چنين است ، فرمود : پس من تو را ميخوانم كه گواهى دهى : معبودى جز خداى يگانه نيست ، و محمد فرستادهء او است و در برابر پروردگار عالميان سر تسليم فرود آورى ؟ گفت : اى برادرزاده اين سخن و خواهش را بيكسو بنه ، امير المؤمنين عليه السّلام فرمود :\r\nبدان كه اگر آن را بپذيرى براى تو بهتر است ! سپس فرمود : ديگر اينكه از راهى كه آمده‌اى بازگردى ( و از جنگ با مسلمانان دست بدارى ) ؟ گفت : نه ، ( اين هم براى من ننگ است ) و زنان قريش براى هميشه براى هم بازگو كنند ( كه عمرو از ترس جنگ فرار كرد ) فرمود : پس پيشنهاد ديگرى دارم ، گفت : چيست ؟ فرمود : از اسب پياده شوى و با من بجنگى ؟ عمرو خنديد و گفت : من گمان نميكردم كسى از عرب مرا بچنين كارى بخواند ( و پيشنهاد جنگ به من دهد ) من خوش ندارم مرد بزرگوارى چون تو را بكشم با اينكه پدرت با من رفيق و دوست بود ؟ على عليه السّلام فرمود : ولى من دوست دارم ترا بكشم اگر ميخواهى پياده شو ؟ عمرو ( از اين سخن ) برآشفت و پياده شده به روى اسب خويش زد تا آن اسب بازگشت ، جابر گويد : در آن ميان ناگاه آواز تكبير ( اللَّه اكبر ) شنيدم ، پس دانستم كه على او را كشته است ، ياران عمرو و همراهانش ( كه اين را بديدند ) بكنار خندق آمدند و سعى داشتند كه با اسبان خود بدان سوى خندق بگريزند ، از آن سو مسلمانان همين كه آواز تكبير شنيدند پيش آمدند تا ببينند كه آن چند تن مشرك چه شدند ، ديدند نوفل بن عبد اللَّه با اسبش در ميان خندق افتاده و آن اسب نميتواند او را بيرون ببرد ، پس شروع كردند با سنگ بر او زدند ، نوفل گفت : بهتر از اين مرا بكشيد ، يكى از شما فرود آيد تا من با او بجنگم ؟ على عليه السّلام بميان خندق رفت و با شمشير او را بكشت . ( و بسراغ آن چند نفر\r\n\r\n","description":"","footnote":"","page_name":" 90 ","page_number":130},
  {"content":"\r\n\r\nديگر كه همراه عمرو بودند برفت و ) بهبيرة رسيد . پس با شمشير ببرآمدگى زين اسبش زد ، و زرهى كه در تن او بود از تنش بيفتاد ، و عكرمة و ضرار بن خطاب نيز هر دو گريختند .\r\nجابر گويد : من جريان كشتن على عليه السلام عمرو بن عبد ودّ را نتوانستم به چيزى شبيه سازم جز بدان چه خداى تعالى در بارهء داستان داود عليه السلام و جالوت بيان داشته آنجا كه فرمايد : « پس شكستشان داد باذن خدا و كشت داود جالوت را » ( سورهء بقرة آيهء 251 ) .\r\n2 - قيس بن ربيع ( بسندش ) از ربيعه سعدى حديث كند كه گفت : بنزد حذيفة بن يمان ( يكى از ياران پيغمبر ( ص ) رفتم و به دو گفتم : اى ابا عبد اللَّه ما در فضائل على عليه السّلام و منقبتهاى او گفتگو ميكنيم و اهل بصره ميگويند : شما در بارهء على از اندازه ميگذريد ، آيا تو در فضيلت او براى من حديثى دارى كه بيان كنى حذيفه گفت : اى ربيعه ! چه از من ميپرسى ؟ سوگند به آن كه جانم بدست او است اگر تمامى كردار ياران پيغمبر ( ص ) را از آن روزى كه آن حضرت پيغمبرى برانگيخته شد تا بامروز در يك كفهء ترازو بگذارند ، و كردار على عليه السلام را به تنهائى بكفه ديگر نهند ، هر آينه كردار على عليه السلام بتمامى آن كردار بچربد ! ربيعه گفت : اين سخنى است كه روى آن نمىشود تكيه كرد و كسى آن را نميپذيرد ؟\r\nحذيفه گفت : اى فرومايه چگونه پذيرفته نشود ؟ آيا ابو بكر و عمر و حذيفه و همهء ياران پيغمبر ( ص ) كجا بودند در آن روز كه عمرو بن عبد ودّ مبارز طلبيد ، و جز على عليه السلام همهء مردمان بواسطهء ترس از او باز ايستادند ، تنها على عليه السلام بود كه بجنگ او رفت و خداوند بدست تواناى او عمرو را كشت ؟ سوگند\r\n\r\n","description":"","footnote":"","page_name":" 91 ","page_number":131},
  {"content":"\r\n\r\nبدان كه جان حذيفه بدست او است ، اجر و ثواب كردار على در آن روز از كردار ياران و پيروان محمد ( ص ) تا روز رستاخيز بزرگتر است .\r\n3 - هشام بن محمد از معروف بن خربوذ حديث كند كه على عليه السلام در جنگ خندق اين اشعار را گفت ( كه ترجمه‌اش چنين است ) :\r\n1 - آيا بسوى من سواران ( قريش ) يورش برند ؟ آگاه كنيد از جانب من و از جانب آن سواران ياران مرا :\r\n2 - كه امروز غيرت من و شمشير تيز و برانى كه در سر دارم از گريختنم جلوگيرى كند .\r\n3 - و آنگاه كه عمرو بوسيلهء شمشير براق و برندهء كه از آهن هندى ساخته شده بود ، سركشى كرد او را به خاك هلاكت انداختم .\r\n4 - پس او را واگذاشتم آنگاه كه مانند تنهء درخت خرما ميان ريگها و تپه‌ها به زمين افتاد و به آن حال او را رها كردم .\r\n( ترجمهء شعر پنجم در همين فصل يكى دو صفحه پيش گذشت ) .\r\n4 - يونس بن بكر از محمد بن اسحاق روايت كند كه چون على عليه السلام عمرو بن عبد ودّ را كشت با روى شكفته بسوى رسول خدا ( ص ) آمد ، عمر بن خطاب گفت : اى على چرا زره او را كه در ميان عرب مانندش نيست از تنش بيرون نياوردى ؟ أمير المؤمنين عليه السلام فرمود : من شرم كردم از اينكه عورت پسر عمويم را مكشوف نمايم .\r\n5 - عمر بن أبى الازهرى ( بسندش ) از حسن حديث كند كه چون على عليه السلام عمرو بن عبد ودّ را\r\n\r\n","description":"","footnote":"","page_name":" 92 ","page_number":132},
  {"content":"\r\n\r\nكشت سرش را بريده و آن را برداشته بياورد پيش روى پيغمبر ( ص ) به زمين انداخت ، پس ابو بكر و عمر برخاستند و سر مبارك على عليه السلام را بوسه زدند .\r\n6 - على بن حكيم اودى گويد : از ابى بكر بن عياش شنيدم كه ميگفت : براستى على ضربتى زد كه در اسلام ضربتى از آن بزرگتر و بهتر نبود و آن ضربت بعمرو بن عبد ودّ بود ، ضربتى نيز بدان حضرت زدند كه براستى ضربتى نامباركتر و شوم‌تر از آن نبود ، و آن ضربت ابن ملجم لعنه اللَّه بود .\r\nو در بارهء همين جنگ احزاب خداى تعالى اين آيات را فرو فرستاد : آنگاه كه بيامدند شما را از فراز شما و از پائين شما ، و آنگاه كه ديده‌ها ( از ترس ) خيره ماند ، و دلها بگلوگاه رسيد ، و گمان ميبردند به خدا گمانهائى ، آنجا مؤمنان آزمايش شدند و لرزيدند لرزشى سخت ، و آن هنگامى كه مردمان دو رو و منافق و آنان كه در دلهاشان بيمارى است ميگفتند : كه خدا و پيغمبرش بما وعده نداد جز فريب » تا آنجا كه فرمايد : « و كفايت كرد خداوند مؤمنان را از جنگ و خدا است نيرومند عزيز » ( سورهء احزاب آيه‌هاى ( 10 ) و ( 11 ) و ( 12 ) تا آيهء 25 ) و اين سرزنش و ملامت و درشتى و خطاب خداوند متوجه ايشان گشت ، و باتفاق تاريخ نويسان و مسلمانان هيچ كس از اين سرزنش و ملامت رهائى نيافت جز أمير المؤمنين عليه السّلام ، زيرا كه فتح آن جنگ بدست او شد ، و كشتن عمرو بن عبد ودّ و نوفل بن عبد اللَّه كه بدست او بود سبب گريختن مشركين شد ، ( 30 ) و رسول خدا ( ص ) پس از اينكه اينان بدست على عليه السّلام كشته شدند فرمود : ما بجنگ ايشان خواهيم رفت ولى آنها ديگر بجنگ ما نخواهند آمد .\r\n7 - يوسف بن كليب ( بسندش ) از عبد اللَّه بن مسعود ( كه يكى از قاريان قرآن است ) حديث كرده\r\n\r\n","description":"","footnote":"","page_name":" 93 ","page_number":133},
  {"content":"\r\n\r\nكه او اين آيهء شريفهء را ( آيهء 15 سورهء احزاب كه با ترجمه‌اش گذشت ) اين گونه قرائت ميكرد :\r\n«  وَ كَفَى اللَّهُ الْمُؤْمِنِينَ الْقِتالَ  بعلى  وَ كانَ اللَّهُ قَوِيًّا عَزِيزاً  - يعنى و كفايت كرد خداوند مؤمنان را از جنگ بوسيلهء على ، و خدا است نيرومند و عزيز » .\r\n( 30 ) و حسان بن ثابت ( شاعر زمان رسول خدا ( ص ) ) در بارهء كشته شدن عمرو بن عبد ودّ چند شعر سروده ( كه ترجمه‌اش چنين است ) :\r\n1 - مرد نيرومند يعنى عمرو بن عبد ودّ روز خود را بپايان رسانيد در سمت جنوب مدينه ، و ميخواست چپاولى بىدرنگ بكند .\r\n( مترجم گويد : در ديوان حسان و همچنين در سيرهء ابن هشام « ثاره » بجاى « غارة » ضبط شده و ظاهر نيز همان است و ثأر به معناى انتقام گرفتن خون كشته است و بنا بر آن ترجمه چنين است : كه عمرو جوياى گرفتن انتقام از كشندگان بدر و أحد بود ) .\r\n2 - اى عمرو شمشيرهاى ما را كشيده ديدى ، و نيكان ما را يافتى كه كوتاهى نميكنند ( مقصودش انصار مدينه است كه جوان بنى عامرى در اشعارى كه پس از اين بيايد پاسخش داده كه دروغ گفتى و شما انصار مدينه نبوديد كه عمرو را كشتيد ، بلكه على عليه السّلام كه از بنى هاشم و اهل مكه بود او را كشت ) .\r\n3 - و هر آينه ديدى در جنگ بدر مردان دلاورى كه تو را زدند نه مانند زدن مردمان وامانده .\r\n4 - ( اكنون ) به روزى افتادى اى عمرو كه ديگر تو را براى روزهاى بزرگ و كارهاى سخت دعوت نكنند ( يعنى يكسره نابود شدى ) .\r\nگويند : چون اين اشعار حسان به گوش قبيلهء بنى عامر ( كه عمرو بن عبد ودّ نيز از آن قبيله بود ) رسيد جوانى از ايشان در پاسخش كه بواسطهء انصار مدينه افتخار كرده بود ( اين اشعار را كه ترجمه‌اش چنين است ) گفته : 1 - بخانهء خدا سوگند كه دروغ گفتيد و شما ما را نكشتيد ، ولى بشمشير بنى هاشم ( كه از اهل مكه هستند ) افتخار كنيد .\r\n\r\n","description":"","footnote":"","page_name":" 94 ","page_number":134},
  {"content":"\r\n\r\n2 - بشمشير پسر عبد اللَّه يعنى احمد ( ص ) كه در جنگ بدست على عليه السّلام بود به اين افتخار و سرفرازى ( يعنى كشته شدن عمرو ) رسيديد پس كوتاه كنيد ( اين لاف و گزاف را ) .\r\n3 - عمرو بن عبد ودّ را شما نكشتيد ، بلكه همتاى هژبر شير دلش او را كشت .\r\n4 - يعنى على عليه السّلام ، آنچنان كسى كه بناى قدرت و نيرويش بلند است ، و شما لافهاى بيهوده و بسيار بر ما بزنيد كه پست و كوچك خواهيد شد .\r\n5 - ( همين شما انصار بوديد ) كه در جنگ بدر براى مبارزه و جنگ بيرون شديد و بزرگان قريش آشكارا شما را باز گرداندند ، و پس زدند ( اشاره بداستانى است كه در فصل ( 18 ) گذشت ) .\r\n6 - و آنگاه كه حمزه و عبيده و على با آن شمشيرى كه آهنش هندى و خطرناك بود نزد ايشان آمدند .\r\n7 - گفتند : چه همتايان نيك و درستى هستيد ، و با شتاب بسوى آن مردمانى كه ستم و سركشى كردند برفتند ( مقصود از ستمكار و سركش عتبة و شيبة و وليد هستند ) .\r\n8 - پس على در ميدان جولانى هاشمى كرد و دمار از روزگارشان درآورد آنگاه ( يا چون ) كه سركشى كردند و تكبر ورزيدند .\r\n9 - شما بجز از خود ما افتخارى بر ما نداريد ( يعنى آن كسانى كه شما بدانها فخر و مباهات ميكنيد از خود ما اهل مكه هستند ) و براى شما افتخارى نيست كه بشمار درآيد يا در بيان آيد .\r\n8 - احمد بن عبد العزيز ( بسند خود ) از أبى الحسن مدائنى حديث كند كه چون على بن ابى طالب عليه السّلام عمرو بن عبد ودّ را كشت ، اين خبر به گوش خواهر عمرو رسيد ، پرسيد : كه بوده است آن كس كه بر او دليرى كرده ( و جرات كشتن او را داشته ) ؟ گفتند : پسر ابو طالب ، گفت : مرگ او نگذشت جز\r\n\r\n","description":"","footnote":"","page_name":" 95 ","page_number":135},
  {"content":"\r\n\r\nبدست همتاى كريمى ، اشكم هرگز خشك نشود اگر براى او اشك بريزم پس از شنيدن اين خبر ، ( او كسى بود كه ) پهلوانان را كشت ، و بجنگ دلاوران رفت ، و مرگ او هم بدست همتاى بزرگوار و كريمى از قوم و قبيلهء خود او بود ، اى بنى عامر تاكنون بهتر از اين سرافرازى و افتخار نشنيده‌ام . سپس اين دو شعر را ) انشاء كرد ( كه ترجمه‌اش چنين است ) : 1 - اگر كشندهء عمرو جز اين كشنده ( يعنى على عليه السّلام ) بود تا ابد بر او ميگريستم .\r\n2 - ولى كشندهء عمرو كسى است كه بواسطهء كشتن او عيبى بر عمرو نيست ، آن كس كه پيش از اين « بيضة البلد » ( يعنى يگانه مرد شهر ) ناميده ميشد .\r\nو نيز همان خواهر عمرو در كشتهء شدن برادرش و در بارهء على بن ابى طالب صلوات اللَّه عليه ( اين اشعار را ) گويد ( كه ترجمه‌اش چنين است ) :\r\n1 - دو شير دلاور بودند كه در تنگناى معركهء جنگ به يكديگر حمله‌ور شدند ، و هر دو همتايان بزرگوار و دليرى بودند .\r\nو هر دوى آنها ( كسانى بودند كه ) در ميدان نبرد با نيرنگ و با جنگ دل جانها را ربودند .\r\n3 - و هر دوى آنها براى كوبيدن و جنگيدن آماده و حاضر شدند و هيچ سرگرم‌كنندهء نتوانست آن دو را باز گرداند .\r\n4 - اى على برو كه تاكنون به كسى مانند او دست نيافته بودى ، و اين ( كه ميگويم ) سخنى است پا بر جا و درست كه در آن زورى نيست .\r\n5 - و خون او نزد من است و اى كاش من انتقام آن را هنگامى كه خرد من كامل است ميگرفتم .\r\n\r\n","description":"","footnote":"","page_name":" 96 ","page_number":136},
  {"content":"\r\n\r\n6 - قريش پس از كشته شدن چنين سوارى خوار شد ، و اين خوارى قريش را نابود خواهد كرد ، و اين رسوائى همهء آنان را در بر خواهد گرفت .\r\nسپس گفت : به خدا سوگند تا شتران ناله كنند قريش نتوانند انتقام خون او را بگيرند ( كنايه از اين است كه هرگز نخواهند توانست ) .\r\n\r\n[ فصل ( 26 ) جنگ بنى قريظه 
  ]\r\nو ( از جمله فضائل آن حضرت عليه السّلام اين بود كه ) چون احزاب منهزم شده و برگشتند رسول خدا ( ص ) ( بدستور خداى تعالى ) آهنگ يهود بنى قريظه ( و ريشه كن ساختن آنان را ) فرمود ( زيرا همينها بودند كه هر روز دسيسهء تازهء براى مسلمانان ميساختند ، و يا به تنهائى و يا با همدستى مشركين و ديگر يهوديان به مسلمانان ميتاختند ) پس على عليه السّلام را با سى تن از قبيلهء خزرج بسوى آنان فرستاد و به دو فرمود : ببين آيا بنى قريظة در قلعه‌هاى خود فرود آمده‌اند يا نه ؟ چون على عليه السّلام بنزديك ديوارهاى قلعهء ايشان رسيد سخنان ياوه و ناسزا ( نسبت بر رسول خدا ( ص ) و خودش ) از آنان شنيد ، پس بنزد پيغمبر ( ص ) آمد و جريان را بعرض رسانيد ، آن حضرت فرمود : آنان را واگذار كه به زودى ما را خداوند بر آنان چيره سازد هر آينه آن خدائى كه تو را بعمرو بن عبد ودّ پيروز كرد خوارت نكند ، اينجا درنگ كن تا مردمان گرد تو انبوه شوند و تو را به يارى خداوند مژده دهم ، زيرا خداى تعالى مرا با ايجاد ترس در دل دشمن از مسافت يك ماه راه ( و اين فاصلهء دراز ) يارى فرموده .\r\nعلى عليه السّلام گويد : مردم گرد من انبوه شدند و به راه افتادم تا به نزديكى ديوارهاى آنان رسيدم ، پس از بالاى ديوار سر كشيدند و چون مرا ديدند يكتن از آنها فرياد زد : كشندهء عمرو بسوى شما آمد ، ديگرى نيز داد زد : كشندهء عمرو بجانب شما آمد ، و برخى از آنها ببرخى ديگر فرياد ميزدند و همين سخن را به يكديگر ميگفتند ، و خداى تعالى ترس را در دل آنان انداخت و شنيدم كسى رجزى ميخواند ( و ترجمهء آن\r\n\r\n","description":"","footnote":"","page_name":" 97 ","page_number":137},
  {"content":"\r\n\r\nرجز چنين است ) : كشت على عمرو را * شكار كرد على شاهبازى را * شكست على پشتى را * استوار كرد على كارى را * پاره كرد على پرده‌اى را پس من با خود گفتم : سپاس خداوندى را كه اسلام را پيروز كرد و شرك و بت‌پرستى را از بيخ و بن بركند ، آنگاه كه من بسوى بنى قريظه رهسپار شدم پيغمبر ( ص ) به من فرمود : برو ببركت و اميد خدا ، زيرا كه خدا نويد زمينها و خانه‌هاى آنها را بشما داده ( و شما آنها را بچنگ آورده و نصيب و بهره شما گردد ) من ( پس از اين مژده با دلى گرم و ) با يقين و اطمينانى كامل به يارى كردن خداى عز و جل بسوى آنان رهسپار شدم ( و آنقدر بجلو رفتم ) تا به جائى كه پرچم جنگ را پاى ديوار قلعهء آنان به زمين زدم ، و آنان در قلعه‌هاى خود به روى من درآمدند و آغاز دشنام بر رسول خدا ( ص ) كردند ، من كه دشنامهاى آنان را به آن حضرت شنيدم خوش نداشتم آن سخنان به گوش پيغمبر ( ص ) برسد ( و تاب نياورده ) خواستم بسوى آن حضرت باز گردم ( و او را از نزديك شدن بقلعه‌هاى آنان باز دارم ) بناگاه ديدم آن حضرت پديدار شد و دشنام آنها را شنيده فرياد كشيد : اى برادران بوزينه و خوك ! ما هر گاه بپاى خانه‌هاى مردمى فرود آئيم هر آينه بد است روزگار آنان كه بيم داده شده‌اند ! آنها گفتند : اى ابا القاسم تو كه ناسزا گو و بىدانش نبودى ؟ حضرت از آنجائى كه داشت ( از اين سخن آنان ) شرم كرد و اندكى به پشت سر بازگشت ، و دستور فرمود :\r\nسراپردهء او را برابر قلعه‌هاى ايشان زدند ، و بيست و پنج روز در آنجا ماند و در اين مدت يهود در محاصرهء آن حضرت بودند تا اينكه آنان ( بتنگ آمده و ) از او خواستند كه سعد معاذ در بارهء آنان حكم كند ( و بدان چه\r\n\r\n","description":"","footnote":"","page_name":" 98 ","page_number":138},
  {"content":"\r\n\r\nاو حكم كرد تن در دهند ، ) و او بكشتن مردان و ببندگى گرفتن زنان و كودكان و بخش كردن دارائى آنان حكم كرد ، پيغمبر ( ص ) فرمود : اى سعد در بارهء اينان حكمى كردى كه خداى تعالى از بالاى هفت آسمان حكم فرموده ، و پيغمبر ( ص ) دستور بفرود آوردن مردانشان فرمود ، و آنها نهصد تن بودند ، پس آنان را بمدينه آوردند و دارائى و اموالشان را تقسيم فرمود ، و زنان و كودكان را ببندگى گرفتند ، و مردانشان را كه دست بسته بمدينه آورده بودند در خانهء از خانه‌هاى قبيلهء بنى النجار زندان كردند ، و رسول خدا ( ص ) در جايى كه اكنون بازار است بيامد و دستور داد در آنجا گودالهائى كندند ، و أمير المؤمنين عليه السّلام و مسلمانان كه همراه او بودند آمدند ، پيغمبر ( ص ) دستور فرمود آنها را بياورند ، و بعلى عليه السّلام فرمود : پا پيش نهد و گردن آنها را در آن گودالها بزند ، پس آنان را دسته دسته آوردند و در ميان آنها حى بن اخطب ، و كعب بن اسد را كه آن دو در آن زمان رئيس و بزرگ يهود و بنى قريظه بودند بياوردند ، ( در ميان راه اسيران يهود ) همچنان كه آنان را بنزد پيغمبر ( ص ) مىبردند بكعب بن اسد گفتند : اى كعب اوضاع را چگونه مىبينى و چگونه با ما رفتار كنند ؟ كعب گفت : در همه جا شما ( نادان و ) بىخرديد ! آيا نمىبينيد آن كس كه شما را بخواند دست برندارد ، و هر كس از شما ميرود باز نگردد ؟ به خدا كشتن در كار است ، در اين ميان حى بن اخطب را دست بسته آوردند ، چون نگاهش برسول خدا ( ص ) افتاد گفت : به خدا سوگند من خويشتن را بدشمنى با تو سرزنش نكنم ولى هر كس خداى را واگذارد واگذارده مىشود ( يعنى من پشيمان نيستم كه چرا با تو دشمنى كردم و دوستى ننمودم ولى چون ما در جريان كمك گرفتن از احزاب خداى را واگذارديم اكنون به اين روز خوارى افتاديم ) . سپس رو بمردم كرده گفت : اى مردم از سرنوشتى كه خدا فرموده چاره‌اى نيست ، نامه و تقدير و جنگى بود كه بر بنى اسرائيل ( و يهود ) نوشته شده ( اين را بگفت )\r\n\r\n","description":"","footnote":"","page_name":" 99 ","page_number":139},
  {"content":"\r\n\r\nو او را پيش روى امير المؤمنين عليه السّلام ( كه يك يك آنان را ميكشت ) بداشتند ، و در آن حال ميگفت : ( اين ) كشته‌شدنى است با شرافت ( كه ) بدست مردى شريف و بزرگوار ( انجام شود ) امير المؤمنين عليه السّلام به او فرمود :\r\nهمانا برگزيدگان و نيكان مردم ، بدان و اشرار را مىكشند ، و بدان و اشرار نيكان را ، پس واى به حال آن كس كه نيكان و بزرگواران او را بكشند ، و نيكبختى براى آن كس است كه مردمان پست و كفار او را بكشند ، گفت : راست گفتى ، ( اكنون كه مرا ميكشى ) جامه‌ام را از تنم بيرون مياور ؟ فرمود : اين كار بر من آسانتر از اين خواهش است ( و خواهشش را پذيرفت ) حى بن اخطب گفت : مرا پوشاندى خدايت بپوشاند ، و گردن كشيده على عليه السّلام گردنش را بزد ، و از ميان همهء آن كشتگان جامه او را از تنش بيرون نكرد ، سپس أمير المؤمنين به آن كس كه او را آورده بود فرمود : در ميان راه كه حى را براى مرگ مىآوردى چه ميگفت ؟\r\nعرضكرد : ميگفت :\r\n1 - بجان تو سوگند كه پسر أخطب خود را سرزنش نكند ولى هر كس كه خداى را واگذاشت واگذارده شود .\r\n2 - پس كوشش كرد پسر اخطب تا آنجا كه ميتوانست ، و آهنگ نمود ، كه بعزت رسد بهر راهى كه ميسور بود .\r\nامير المؤمنين عليه السّلام فرمود :\r\n1 - ( پسر اخطب ) در كفر خويش داراى كوشش و جهد بود ، پس به زور و سختى او را در انظار مردمان بسوى ما كشيدند .\r\n2 - پس او را با شمشير بزدم زدن خشمناك ، و سر انجام به آخرين جاى دوزخ و قعر آن با دست بسته در افتاد .\r\n\r\n","description":"","footnote":"","page_name":" 100 ","page_number":140},
  {"content":"\r\n\r\n3 - اين است منزل و جاى بازگشت كافران ، و هر كس كه پيروى از خدا كند در بهشت فرود آيد و رسول خدا ( ص ) از زنان ايشان عمرة دختر خناقة را براى خويش انتخاب كرد ، و يك زن را نيز از زنان ايشان كشت و او همان زنى بود كه سنگى ( از بالاى قلعه ) براى آن حضرت رها كرد ( كه او را بكشد ) و اين در وقتى بود كه آن حضرت نزد يهود آمده بود و با آنان در بارهء پذيرفتن دين اسلام و پيروى خويشتن سخن ميگفت ، پيش از آنكه از حضرت دورى كرده جدا شوند ، و خداى تعالى آن حضرت ( ص ) را از گزند آن سنگ نگهدارى فرمود .\r\nو پيروزى بر بنى قريظه و فتحى كه در آن جنگ بهرهء پيغمبر ( ص ) شد بواسطهء امير المؤمنين عليه السّلام بود و بخاطر آن ( شجاعتى بود كه از او ديده بودند و ) كشته‌شده‌گانى كه بدست او از آنها كشته شده بود ، و براى آن ترسى بود كه خداى عز و جل از آن حضرت در دل آنها بيانداخت ، و اين خود فضيلتى است همانند فضائلى كه گذشت ، و چون منقبتهائى است كه پيش از اين برشتهء تحرير در آمد .\r\n\r\n[ فصل ( 27 ) جنگ ذات السلسلة يا غزوه وادى الرمل 
  ]\r\nو ( از جمله فضائل امير المؤمنين عليه السلام ) چيزى است كه در جنگ وادى الرمل ( درهء ريگ ) از آن حضرت بظهور پيوست و آن را ذات السلسلة گويند ( و سلسل يا سلسلة يا سلاسل نام آبى است كه در آن سرزمين بوده و بدان سبب آن جنگ را بدان نام نهاده‌اند ) و جريان اين جنگ را دانشمندان در كتابهاى خويش نوشته و ضبط كرده‌اند ، و راويان اخبار و نويسندگان آثار آن را روايت نموده ، و اين خود فضيلتى است جداگانه كه بفضائل ديگرش كه در ساير جنگها داشت منضم شود ، و بدين سبب از همهء بندگان ممتاز\r\n\r\n","description":"","footnote":"","page_name":" 101 ","page_number":141},
  {"content":"\r\n\r\nو يگانه است ، ( 30 ) و تفصيل آن داستان بدين قرار بود كه مورّخين گفته‌اند : روزى پيغمبر ( ص ) نشسته بود مرد عربى نزد آن حضرت ( ص ) آمده پيش او نشست و سپس گفت : من آمده‌ام تا براى تو خير خواهى كنم ، فرمود : خيرخواهى تو چيست ؟ عرضكرد : گروهى از عربها آهنگ كرده‌اند كه در مدينه بر تو شبيخون زنند و گفت : كه ايشان كيانند و جايگاهشان در كجاست ، حضرت به امير المؤمنين عليه السلام دستور داد كه مردم را به مسجد دعوت كند ، پس مسلمانان در مسجد انجمن كردند ، حضرت بالاى منبر رفته سپاس خداى را بجاى آورد سپس فرمود : اى گروه مردم اين دشمن خدا و دشمن شما است كه بشما رو آورده و ميخواهند در مدينه بشما شبيخون زند ، پس كيست كه براى رفتن به آن وادى ( و سرزمين كه دشمن در آنجا است ) آماده باشد ؟ مردى از مهاجرين برخاست و عرضكرد : اى رسول خدا من آماده هستم ، حضرت پرچم جنگ به دستش داد و هفتصد تن مرد جنگى بهمراهش روانه ساخت ، و به او فرمود : بنام خدا ( يعنى با اعتماد و توكل به خدا ) روانه شو آن مرد آمد تا نزديك ظهر به آن گروه رسيد ، آنها به دو گفتند : تو كيستى گفت :\r\nمن فرستادهء رسول خدا هستم ، يا بگوئيد : « معبودى جز خداى يگانه نيست كه شريك ندارد ، و اينكه محمد ( ص ) بنده و فرستادهء او است » ( و اين دو شهادت بر زبان جارى كنيد ) يا با شمشير شما را گردن مىزنيم ؟\r\nبه دو گفتند : بنزد بزرگ خود بازگرد كه ما گروهى هستيم كه تو را تاب مقاومت در برابر ما نيست ، آن مرد بسوى حضرت بازگشت و جريان را بعرض رسانيد ، حضرت دوباره ( در انجمن مسلمانان فرمود : ) كيست كه به آن وادى رود ؟ مرد ديگرى از مهاجرين برخاست و عرضكرد : من آمادهء رفتن بدان جا هستم ، حضرت پرچم را به دو سپرد و او نيز برفت و مانند رفيق پيشينش باز گشت ، رسول خدا ( ص ) فرمود : على بن ابى طالب كجاست ؟ أمير المؤمنين برخاست و عرض كرد : من در خدمت حاضرم اى رسول خدا ، فرمود : به اين وادى برو ، عرضكرد : آرى ميروم ، و آن حضرت دستار مخصوصى داشت كه آن را بسر نمىبست جز در جايى كه\r\n\r\n","description":"","footnote":"","page_name":" 102 ","page_number":142},
  {"content":"\r\n\r\nپيغمبر ( ص ) او را براى كار سختى روانه كند ، پس على عليه السلام به منزل حضرت فاطمه عليها السلام رفت و آن دستار را از او خواست ، فاطمه گفت : بكجا اراده دارى به روى و بكجا پدرم ترا فرستاده ؟ فرمود : بوادى رمل ، زهرا عليها السلام ( روى علاقهء كه به شوهر عزيزش داشت ) بخاطر دلسوزى و ترس از اين سفر براى او بگريه افتاد ، در همين حال پيغمبر ( ص ) بر آن دو درآمد ، و بزهرا عليها السلام فرمود : چرا گريه ميكنى آيا ميترسى شوهرت كشته شود ؟ نه ان شاء اللَّه تعالى ( كشته نخواهد شد ) على عليه السّلام عرضكرد : اى رسول خدا از رفتن به بهشت بر من نترس و جلو گيرم مشو ، سپس بيرون رفت و پرچم رسول خدا ( ص ) را بدست گرفته بسوى آنان به راه افتاد ، سحرگاه به آنان رسيد ، پس در آنجا درنگ كرد تا صبح شده با ياران خويش نماز صبح را خواند و لشكر خويش را بصف كرد و خود نيز بشمشير تكيه زد و رو بدشمن كرده فرمود : اى مردم من فرستادهء رسول خدايم بسوى شما كه بگوئيد : « معبودى جز خداى يگانه نيست ، و اينكه محمد بندهء و فرستادهء او است » و گر نه شما را با شمشير خواهم زد ؟ گفتند : همانسان كه دو رفيق پيشينت بازگشتند تو هم بازگرد ، فرمود : نه به خدا من باز نگردم تا اسلام را بپذيريد يا شما را با اين شمشير بزنم ، من على بن ابى طالب بن عبد المطلب هستم ، همين كه آن مردم او را بشناختند نگران شدند و رو بجنگ نهادند حضرت نيز شروع بجنگ فرمود ، و شش تن يا هفت تن از آنان را كشت ، و ديگران گريختند ، مسلمانان پيروز شده و غنيمتهاى جنگى را برگرفتند ، پس على عليه السّلام بسوى پيغمبر ( ص ) بازگشت .\r\nام سلمة گويد : پيغمبر ( ص ) در خانهء من خوابيده بود ناگهان هراسان از خواب پريد ، من عرضكردم : خدايت پناه دهد ( چه شد ) ؟ فرمود : راست گفتى : خدايم پناه دهد ، لكن اين جبرئيل است\r\n\r\n","description":"","footnote":"","page_name":" 103 ","page_number":143},
  {"content":"\r\n\r\nكه مرا آگاهى دهد كه على مىآيد ، سپس بيرون رفت و دستور فرمود كه مردم از على عليه السّلام استقبال كنند ، مردمان دو صف شده و با پيغمبر ( ص ) باستقبال على عليه السّلام رفتند ، همين كه أمير المؤمنين عليه السّلام رسول خدا ( ص ) را ديد از اسب خود پياده شد و بسوى پاهاى آن حضرت خم شد كه آنها را ببوسد ، حضرت فرمود : سوار شو كه خداى تعالى و پيغمبرش از تو خشنودند ، أمير المؤمنين عليه السّلام ( كه اين مژده را شنيد ) از خوشحالى گريان شد و به منزل خويش رفت ، و آنچه بغنيمت آورده بود تسليم مسلمانان كرد ، پس پيغمبر ( ص ) ببرخى از آنان كه در لشكر اسلام بهمراهى على عليه السّلام رفته بودند ، فرمود :\r\nأمير و فرمانده خود ( يعنى على ) را چگونه ديديد ؟ عرضكردند : چيزى غير از خوبى از او نديديم جز آنكه در تمام نمازها كه ما پشت سرش خوانديم سورهء   قُلْ هُوَ اللَّهُ أَحَدٌ   ميخواند ؟ ! رسول خدا ( ص ) فرمود : من اين مطلب را از او خواهم پرسيد ، چون على عليه السّلام بنزد پيغمبر ( ص ) آمد حضرت به او فرمود : چرا در نمازهائى كه با ايشان خواندى جز سورهء اخلاص (   قُلْ هُوَ اللَّهُ أَحَدٌ   ) سورهء ديگرى نخواندى ؟ عرضكرد : اى رسول خدا من اين سوره را دوست دارم . پيغمبر ( ص ) فرمود : براستى كه خدا نيز تو را دوست دارد چنانچه تو سورهء توحيد را دوست دارى . سپس فرمود : اى على اگر من نميترسيدم از اينكه گروههائى از مسلمانان در بارهء تو بگويند آنچه را نصارى ( و مسيحيان ) در بارهء عيسى بن مريم گفتند ( كه او را خدا و يا پسر خدا خواندند ) امروز سخنى در باره‌ات ميگفتم كه به هيچ گروهى از مردم نگذرى جز آنكه خاك زير پايت را ( براى تبرك ) بردارند .\r\n\r\n[ فصل ( 28 ) نازل شدن سوره و العاديات در باره جنگ مزبور 
  ]\r\nپس از آنچه گفته شد آشكارا گرديد كه فتح اين جنگ بدست أمير المؤمنين عليه السّلام بود ، پس از آنكه از ديگران آن تبهكارى و سستى سرزد ( و از برابر جنگ با دشمنان دين گريختند ) و ستايش\r\n\r\n","description":"","footnote":"","page_name":" 104 ","page_number":144},
  {"content":"\r\n\r\nرسول خدا ( ص ) كه فضيلتهاى زيادى را در برداشت مخصوص او گرديد ، و ديگران بهرهء از آن فضيلتها نبردند و بسيارى از تاريخ نويسان و اهل تفسير گفته‌اند : در همين جنگ سورهء شريفهء « و العاديات ضبحا » ( يعنى سوگند باسبانى كه نفس زنان از جنگ بازگردند ) بر پيغمبر ( ص ) فرود آمد ، و اين سوره تا به آخر متضمن شرح حال أمير المؤمنين عليه السّلام و رفتار او است .\r\n\r\n[ فصل ( 29 ) جنگ بنى المصطلق و شجاعت على ع 
  ]\r\nسپس در داستان جنگ بنى المصطلق ( كه گروهى از عرب و از اولاد جذيمهء خزاعى بودند و مصطلق لقب او است و در لغت به معناى خوش صدا است كه به جهت صداى خوشى كه جذيمه داشت او را به اين لقب ملقب ساختند ) و بلا و آزمايشى كه أمير المؤمنين عليه السّلام در اين جنگ دچار گشت نزد دانشمندان مشهور است ، و فتح آن جنگ نيز بدست او شد پس از آنكه در آن روز بگروهى از فرزندان عبد المطلب مصيبتى چند رسيد و على عليه السّلام دو تن از مردان ( دلاور و بزرگان ) ايشان كه مالك و پسرش بود بكشت ، و رسول خدا ( ص ) بسيارى از آنها را برده گرفت ، و از كسانى كه برده گشت جويرية دختر حارث بن أبى ضرار ( سر كردهء بنى المصطلق ) بود و شعار مسلمانان در اين جنگ « يا منصور امت » بود ( يعنى بهم ميگفتند : اى يارى شده بميران دشمن را و بكش ، و اين تفألى بود كه ميزدند و يك ديگر را به يارى شدن نويد ميدادند ) و كسى كه جويريه را اسير كرد أمير المؤمنين عليه السّلام بود پس او را بنزد پيغمبر ( ص ) آورد ، و پس از آنكه همهء آن گروه اسلام اختيار كردند پدرش حارث كه مسلمان شده بود بنزد رسول خدا ( ص ) آمده عرضكرد : اى رسول خدا دختر من ببردگى و اسارت نرود زيرا كه زنى است بزرگوار ، حضرت به او فرمود : پيش او برو و او را مخير نما و به حال خود واگذار ( كه اگر خواهد بسوى شما باز گردد و اگر خواهد نزد ما بماند ) پدرش بنزد او آمد و گفت : اى دخترك من ! قبيله و فاميل خود را رسوا مساز ( و پيش ما باز گرد ) جويرية\r\n\r\n","description":"","footnote":"","page_name":" 105 ","page_number":145},
  {"content":"\r\n\r\nگفت : من خدا و رسولش را اختيار كنم ، پدرش ( كه اين را شنيد ) به او دشنام داده بازگشت ، پس رسول خدا ( ص ) او را آزاد ساخته و در زمرهء زنان خويشتن درآورد .\r\n\r\n[ فصل ( 30 ) صلح حديبيه 
  ]\r\nو دنبال جنگ بنى المصطلق داستان حديبية بود ( و حديبية نام چاهى است در نزديكى مكه ) و پرچم جنگ در آن روز نيز بدست أمير المؤمنين عليه السّلام بود چنانچه در جنگهاى پيش از آن چنان بود ، و بلاى آن حضرت در اين داستان آنگاه كه مردمان براى جنگ صف كشيدند مشهور و معروف است ، ( 30 ) و اين جريان پس از بيعت ( و عهد و پيمانى ) بود كه پيغمبر ( ص ) از اصحاب و ياران خويش گرفت كه پا بر جا و بردبار باشند ، و على عليه السّلام در اين جنگ از طرف پيغمبر ( ص ) از زنان نيز بيعت گرفت ، و بيعت با آنها اين گونه بود كه آن حضرت جامهء در ميان خود و آنان بينداخت و دست خود بدان جامه بماليد ، زنان بدان سوى آن جامه دست ميماليدند ، و رسول خدا ( ص ) نيز دست بجامهء على عليه السّلام ميماليد ، و چون سهيل بن عمرو ( يكى از فرستادگان قريش و بزرگان ايشان ) نشانه‌هاى پيروزى مسلمانان و شكست خودشان را بديد از پيغمبر ( ص ) خواهش و استدعاى صلح كرد و برسول خدا ( ص ) نيز وحى رسيد كه پيشنهاد صلح را بپذيرد و أمير المؤمنين عليه السّلام را نويسندهء صلحنامه و تنظيم‌كنندهء قرار داد صلح سازد ، پس پيغمبر ( ص ) بعلى فرمود : يا على بنويس «  بِسْمِ اللَّهِ الرَّحْمنِ الرَّحِيمِ  » ، سهيل بن عمرو گفت : اى محمد اين نامهء صلحى است كه ميان ما و تو نوشته مىشود آغاز آن را بنام كسى بكن كه ما او را بشناسيم ( و بپذيريم و ما خداى رحمان و رحيم\r\n\r\n","description":"","footnote":"","page_name":" 106 ","page_number":146},
  {"content":"\r\n\r\nنميشناسيم ) بنويس : « باسمك اللهم » ( يعنى بنام تو بار خدايا ) پيغمبر ( ص ) بأمير المؤمنين عليه السّلام فرمود :\r\nآنچه نوشتى پاك كن و ( چنانچه سهيل ميگويد ) بنويس : « بسمك اللهم » أمير المؤمنين عليه السّلام عرضكرد :\r\nاى رسول خدا اگر اطاعت و پيروى از شما نبود «  بِسْمِ اللَّهِ الرَّحْمنِ الرَّحِيمِ  » را پاك نميكردم ! سپس آن را پاك كرد و بجاى آن نوشت : « بسمك اللهم » پس پيغمبر ( ص ) به او فرمود : بنويس : اين چيزى است كه بدان پيمان بندد محمد رسول خدا با سهيل بن عمرو ، سهيل گفت : اگر ما در آنچه ميان ما و تو نوشته مىشود به اين صورت ( كه ميگوئى ) بپذيريم ( و در صلحنامه نوشته شود «  مُحَمَّدٌ رَسُولُ اللَّهِ  » ) در نتيجه ما رسالت و پيامبرى تو را پذيرفته‌ايم ، و چه من در نامهء صلح نبوت تو را بپذيرم و چه بر زبان بگويم براى من يكسان است ( و چون ما نبوت تو را نپذيرفته‌ايم در نامهء صلح نيز نبايد «  مُحَمَّدٌ رَسُولُ اللَّهِ  » نوشته شود ) اين نام را پاك كن و بجاى آن بنويس : اين چيزى است كه محمد بن عبد اللَّه بدان پيمان بندد ، امير المؤمنين عليه السّلام فرمود : به خدا سوگند او بحقيقت فرستاده و رسول خدا است گر چه بينى تو بر خاك ماليده شود ، سهيل گفت : اگر ميخواهى شروط صلح برقرار شود آن گونه كه ميگويم نام او را به تنهائى بنويس ، امير المؤمنين عليه السلام فرمود : اى سهيل و اى بر تو ، از ستيزه‌جوئى دست بدار پيغمبر ( ص ) فرمود : يا على آن را پاك كن ، عرضكرد :\r\nاى رسول خدا دست من بسوى پاك كردن نام تو از نبوت نميرود ( و در اين باره به من يارى ندهد ) فرمود :\r\nدست مرا بدان جا بگذار تا آن را پاك كنم ، على عليه السّلام دست پيمبر ( ص ) را روى نامه گذارد و آن حضرت آن جمله را ( يعنى « رسول اللَّه » را از دنباله نام خويش ) پاك كرد ، و بامير المؤمنين عليه السّلام فرمود : به زودى تو خود دچار چنين ماجرائى خواهى شد و تو بناچار و ناراحتى شديد آن را خواهى پذيرفت ( مترجم گويد :\r\nاشاره است بداستان جنگ صفين و حكميت نامباركى كه بدنبال آن قرار شد صلحنامهء براى مدت يك سال ميان طرفين نوشته شود ، و هنگام نوشتن على عليه السّلام فرمود : بنويسيد اين پيمانى است ميان على بن ابى طالب أمير المؤمنان و معاوية بن ابى سفيان ، عمرو عاص گفت : « امير المؤمنين را » از دنبال نام خويش پاك كن زيرا ما امارت و فرمانروائى ترا بر خود نپذيرفته‌ايم و پس از سخنهائى كه رد و بدل شد على عليه السّلام بناچارى پذيرفت ، و همين فرمايش رسول خدا ( ص ) را در آنجا ياد آورى فرمود ) سپس على عليه السّلام دنبالهء صلحنامه را\r\n\r\n","description":"","footnote":"","page_name":" 107 ","page_number":147},
  {"content":"\r\n\r\nبپايان رسانيد ، و چون كار صلح بپايان رسيد ، رسول خدا ( ص ) شترانى كه براى قربانى در منى همراه برده بود همان جا نحر كرد .\r\nو از اين داستان روشن گرديد كه آغاز و انجام كار در اين جنگ نيز بدست تواناى على عليه السّلام شد ، زيرا كار بيعت زنان ، و صف بندى مردمان براى جنگ ، و دنبال آن كار صلح ، و نوشتن صلحنامه ، همهء اينها بدست على عليه السّلام انجام شد ، و رويهمرفته آنچه خدا مقدر فرموده بود از نريختن خون مسلمانان و حفظ آن ، و خيرانديشى براى اسلام و مسلمانان ( بسر انگشت گره‌گشاى آن حضرت انجام گرفت ، و اين فضيلت ) بهرهء او گشت .\r\nو گذشته از آنچه گفته شد مردمان دو فضيلت نيز در اين داستان براى آن حضرت روايت كرده‌اند كه اين دو فضيلت نيز بديگر فضيلتهاى آن حضرت پيوسته شود : 1 - ابراهيم بن عمر ( بسند خود ) از قائد غلام عبد اللَّه بن سالم حديث كند كه چون رسول خدا ( ص ) براى عمرهء حديبية بيرون آمد بجحفه رسيد ( جحفه در 24 فرسنگى جده است و يكى از جاهائى است كه آنان كه به حج ميروند در آنجا احرام مىبندند ) و چون در جحفه فرود آمد در آنجا آب يافت نميشد ، پس آن حضرت سعد بن مالك را با مشكى چند پى آب فرستاد ، چون اندكى برفت با مشكهاى خالى بسوى پيغمبر ( ص ) باز گشت و عرضكرد : اى رسول خدا من نيروى رفتن ( بدنبال آب ) ندارم ، و از ترس دشمنان پاهاى من از حركت ايستاده ، پيغمبر ( ص ) به او فرمود : بنشين ، و سپس مرد ديگرى را بدنبال آب فرستاد او نيز مشكها را برداشت و به همان اندازه راه برفت ، و بىآب بازگشت ، رسول خدا ( ص ) به او فرمود : چرا بازگشتى ؟ عرضكرد :\r\nاى رسول خدا ! سوگند بدان كه تو را بحقيقت به پيغمبرى برانگيخته از ترس دشمن نيروى رفتن نداشتم .\r\nپس رسول خدا ( ص ) أمير المؤمنين عليه السّلام را طلبيد و او را با مشكها و آب آوران بدنبال آب فرستاد ، و آنها\r\n\r\n","description":"","footnote":"","page_name":" 108 ","page_number":148},
  {"content":"\r\n\r\nچون ديده بودند كه آنان كه پيش از او رفتند بىآب باز گشتند يقين داشتند كه او نيز بدون آب ( با مشك خالى ) باز خواهد گشت ، پس على عليه السّلام براى آوردن آب روان شد تا بسنگهاى سياهى ( كه آب در آنجا بود ) رسيد و مشكها را پر از آب كرده بسوى پيغمبر ( ص ) بازگشت و مشكها ( كه پر آب شده بود ) صداى مخصوصى ميكرد ، چون نزد رسول خدا ( ص ) آمد آن حضرت تكبير گفت ، و در بارهء على عليه السّلام به نيكى دعا كرد .\r\n2 - و نيز در همين جنگ سهيل بن عمرو بنزد پيغمبر ( ص ) آمده عرضكرد : اى محمد بندگان زر خريد ما به تو پيوسته‌اند آنان را بما بازگردان ؟ رسول خدا ( ص ) بدانسان خشمگين شد كه نشانهء خشم در چهره‌اش آشكار گرديد ، سپس فرمود : اى گروه قريش كوتاه كنيد ( و دنبال نكنيد ) و گر نه خداوند بر شما بيانگيزد مردى كه دلش را بايمان آزمايش كرده ، و گردنهاى شما را بپاس دين مىزند ! برخى از آنان كه حاضر در مجلس بودند عرضكردند : اين مرد ( كه فرمودى ) ابو بكر است ؟ فرمود : نه ، عرضكردند :\r\nعمر است ؟ فرمود : نه ولى او كسى است كه در ميان حجره كفش مرا ميدوزد ، پس مردم شتابان بسوى حجره آمدند كه آن مرد را ببينند ، ( همين كه بحجره رسيدند ) ديدند أمير المؤمنين على بن ابى طالب عليه السّلام است .\r\nو اين حديث را گروهى از راويان از خود على عليه السّلام روايت كرده‌اند ، و دنبال آن گفته‌اند :\r\nكه على عليه السّلام اين داستان را بيان داشت ، سپس فرمود : شنيدم از رسول خدا ( ص ) ميفرمود : هر كه دانسته به من دروغ بندد ( و چيزى كه من نگفته‌ام آن را به من نسبت دهد ) جايگاه نشستنش پر از آتش شود .\r\n\r\n","description":"","footnote":"","page_name":" 109 ","page_number":149},
  {"content":"\r\n\r\nو آنچه على عليه السّلام از نعلين رسول خدا ( ص ) اصلاح كرد و بدوخت ، بند آن بود كه گسيخته شده بود و آن را ( بدستور پيغمبر ( ص ) بدوخت و روبراهش كرد .\r\n3 - اسماعيل بن على ( بسند خود ) از امام باقر از پدرش عليهما السّلام روايت كرده كه فرمود : بند نعلين پيغمبر ( ص ) گسيخت ، پس آن را بعلى عليه السّلام سپرد كه بدوزد و خود باندازهء پرتاب كردن يك تير ( تقريبا دويست گام ) يا اين حدود با يك نعلين راه برفت ، پس رو بياران و اصحاب كرده فرمود : براستى از شما كسى است كه در بارهء تأويل ( قرآن ) بجنگد چنانچه در بارهء تنزيل ( و فرود آمدن ) آن بهمراهى من ميجنگد ، پس ابو بكر گفت : آن كس منم اى رسول خدا ( ص ) ؟ ، فرمود : نه ، عمر گفت : منم يا رسول اللَّه ؟ فرمود :\r\nنه ، پس مردمان دست باز داشته يك ديگر را نگاه ميكردند ، رسول خدا ( ص ) فرمود : ولى او دوزندهء نعلين ( من ) است ، و با دست مبارك اشاره بعلى بن ابى طالب عليه السّلام كرده ( فرمود : ) و او در بارهء تأويل ( قرآن ) بجنگد آنگاه كه سنت من رها شود و بيكسو افتد ، و كتاب خدا تحريف گردد ، و در بارهء دين سخن گويد آن كس كه او را نرسد ( كه در اين باره سخن گويد ) پس ( در آن زمان ) على عليه السّلام براى زنده كردن دين خدا با آنان بجنگد .\r\n\r\n[ فصل ( 31 ) جنگ خيبر و كشته شدن مرحب به دست على ع 
  ]\r\nسپس دنبال جنگ حديبية جنگ خيبر پيش آمد ، و پيروزى در آن جنگ نيز بىشك بدست على عليه السّلام شد ، و فضيلتى كه براى او در اين جنگ آشكار شد راويان حديث در آن اجماع دارند ، و منقبتهائى بهرهء آن بزرگوار شد كه هيچ كس از مردمان شريك او نگشت ( و تفصيل داستان جنگ خيبر در دو حديث ذيل بيايد ) :\r\n\r\n","description":"","footnote":"","page_name":" 110 ","page_number":150},
  {"content":"\r\n\r\n1 - يحيى بن محمد ازدى ( بسند خود ) از عبد الملك بن هشام ، و محمد بن اسحاق و ديگر از نويسندگان حديث كرده كه گفته‌اند : هنگامى كه رسول خدا ( ص ) نزديك بخيبر شد ، بمردم فرمود : درنگ كنيد ، مردمان ايستادند پس دستهاى خويش بسوى آسمان بلند كرده گفت : بار خدايا اى پروردگار هفت آسمان و آنچه بر آن سايه افكنده ، و اى پروردگار هفت زمين و آنچه بر خود گرفته ، و اى پروردگار شياطين و آنچه گمراه كرده‌اند ، از تو خير و نيكوئى اين قريه و آنچه در آن است درخواست كنم ، و از شر و بدى آن به تو پناه برم ( اين دعا را خواند ) سپس زير درختى همان جا فرود آمد و آنجا منزل كرد و ما نيز آن روز و فردا را تا نيمهء آن بوديم ، چون نيمه روز شد منادى رسول خدا ( ص ) فرياد زد ( و مردمان را پيش او خواند ) گرد او جمع شديم ديديم مردى نزدش نشسته ، رسول خدا ( ص ) فرمود : من در خواب بودم كه اين مرد بيامد و شمشير مرا از نيام دركشيد و به من گفت : اى محمد كيست كه امروز تو را از من نگهدارد ؟\r\nگفتم : خدا مرا از دست تو نگهدارى كند ، ( اين را كه گفتم ) شمشير را در نيام كرده و چنانچه مىبينيد نشست و هيچ جنبشى نكند ، ما عرضكرديم : اى رسول خدا شايد در عقل و خرد او چيزى باشد ( و از نظر عقل ناقص باشد ) ؟ رسول خدا ( ص ) فرمود : آرى او را واگذاريد سپس او را رها ساخته دنبالش نكرد .\r\nو آن حضرت زياده از بيست روز خيبر را محاصره كرد و در اين مدت پرچم جنگ بدست على عليه السّلام بود تا اينكه درد چشمى به او عارض شد كه از ادامه جنگ ناتوانش كرد ، در اين مدت مسلمانان با يهود در گوشه و كنار قلعه جنگ و گريز داشتند ، تا اينكه يكى از روزها در قلعه را باز كردند ، و پيش از آن دور تا دور قلعه را خندق و گودال كنده بودند ، پس مرحب با مردان خود ( كه با او بودند ) از قلعه بيرون\r\n\r\n","description":"","footnote":"","page_name":" 111 ","page_number":151},
  {"content":"\r\n\r\nتاخت و براى جنگ خود را آماده ساخت ، رسول خدا ( ص ) ابا بكر را خواند و به او فرمود : پرچم جنگ را بدست گير ( و بجنگ اينان برو ) ابو بكر پرچم را بدست گرفته و با گروهى از مهاجرين بميدان جنگ رفت ولى كارى از پيش نبرده بازگشت و آنان را كه همراهش بودند سرزنش مىكرد ، و آنها نيز او را سرزنش ميكردند ( و هر كدام گناه را به گردن ديگرى ميانداخت ) چون فردا شد عمر پيش آمد و كار جنگ را به عهده گرفت و پرچم بدست گرفته بميدان آمد ، و پس از اينكه اندكى راه رفت بازگشت و همراهان خويش را بترس از دشمن متهم مىساخت ، و آنها او را ترسو ميخواندند ، پيغمبر ( ص ) فرمود : اين پرچم بدست آنكه بايد باشد نبود ، على بن ابى طالب را پيش من آريد ، عرض شد : او گرفتار درد چشم است ؟ فرمود :\r\nاو را به من نشان دهيد تا مردى را ببينيد كه خدا و رسولش را دوست دارد ، و خدا و رسولش او را دوست دارند ، اين پرچم را بسزا بگيرد و نگريزد ، پس دست على عليه السلام را ( كه درد چشم داشت و نميتوانست چشم خود را باز كند ) بگرفتند و او را نزد آن حضرت ( ص ) آوردند ، و پيغمبر ( ص ) به او فرمود : يا على از چه چيز شكوه دارى ( و ناراحتيت چيست ) ؟ عرضكرد : به درد چشمى گرفتار شده‌ام كه جايى را نمىبينم ، و دردسرى نيز دچار شده‌ام ، فرمود : بنشين و سرت را در دامان من بگذار ، على عليه السلام چنان كرد ، پيغمبر ( ص ) براى او دعا كرد و با دست مباركش كمى از آب دهان خويش برگرفت و بر چشم و سر او ماليد ، پس چشمان على عليه السلام باز شد و درد سرش آرام شد ، و در دعائى كه براى او كرد اين بود كه گفت : بار خدايا او را از گرما و سرما نگهدارى فرما ، سپس پرچم جنگ كه پرچم سفيدى بود به او داده فرمود : اين پرچم را بگير و برو كه جبرئيل همراه تو است ، و يارى در پيش رويت ، و ترس از تو در دلهاى دشمنان جايگير شده ، و اى على بدان كه اينان در كتاب خويش ( تورات يا كتاب ديگرى كه نزد آنان بوده ) ديده‌اند كه نابودكنندهء آنان كسى است كه نامش « ايليا » است ، پس همين كه تو آنان را ديدار كردى بگو : من على هستم ، كه ان شاء اللَّه تعالى آنها ( پس از شنيدن اين نام ) مخذول گردند ( و از بين بروند ) امير المؤمنين\r\n\r\n","description":"","footnote":"","page_name":" 112 ","page_number":152},
  {"content":"\r\n\r\nعليه السلام فرمود : من پرچم را بدست گرفته به راه افتادم تا اينكه بپاى قلعهء خيبر رسيدم ، پس مرحب بيرون تاخت و كُله خودى بر سر داشت و روى آن سنگى به شكل كله خود كه پائين آن را سوراخ كرده بود نيز بر سر داشت ، و رجزى هم ميخواند و ميگفت :\r\nمردم خيبر ميدانند كه منم مرحب كه در اسلحه و افزار جنگم بران ، و خود پهلوانى با تجربه و آزمايش شده‌ام .\r\nمن در پاسخش گفتم :\r\nمنم آن كس كه مادرم مرا حيدره ناميده * و چون شيران بيشه‌اى هستم كه خشم و قهرش سخت است شما را با شمشيرى ميسنجم مانند سنجيدن با سندره ( و سندره نام پيمانهء بسيار بزرگى است كه گنجايش زيادى دارد ، و اين فرمايش كنايه از آنست كه كشتار بسيارى از شما خواهم كرد ) .\r\nو دو ضربت ميان ما رد و بدل شد ، و من پيش دستى كرده ضربتى بر او زدم كه آن سنگ و كُله خود و سرش را به دو نيم كرد و شمشير بدندانهاى او رسيد ، و برو به زمين در افتاد .\r\nو در حديث آمده كه هنگامى كه امير المؤمنين عليه السّلام فرمود : منم على بن ابى طالب ، يكى از كاهنان ( و پيشوايان روحانى آنان ) بدانها گفت : سوگند به آنچه بر موسى فرود آمد كه شكست خورديد ، پس ( از اين سخن ) چنان ترسى در دل ايشان افتاد كه ديگر نتوانستند خوددارى كنند ، و چون على عليه السّلام مرحب را بكشت آنان كه همراه او بودند بقلعه بازگشتند و در را به روى خود بستند ، پس چون على عليه السّلام\r\n\r\n","description":"","footnote":"","page_name":" 113 ","page_number":153},
  {"content":"\r\n\r\nبدان سو رفت بتدبيرى كه ميدانست آن در را گشود ، و بيشتر مردمان در آن سوى خندق بودند و نتوانسته بودند از آن بگذرند ، پس على عليه السّلام آن در را كند و به روى خندق گذارده و آن را پلى ساخت كه از آن بگذرند ، مسلمانان گذشته و قلعه را بگرفتند ، و از غنيمتهاى آنجا بهره‌مند گشتند ، و چون از قلعه بازگشتند على عليه السّلام آن در را كه بيست تن با كمك يك ديگر مىبستند بدست راست خود بر گرفت و چندين متر پرتاب كرد .\r\nو چون على عليه السلام آن قلعه را گشود ، و مرحب را بكشت و اموال يهود را خداوند بهرهء مسلمانان كرد حسان بن ثابت انصارى ( شاعر ) از رسول خدا ( ص ) اجازه خواست كه در اين باره شعرى بگويد ، حضرت به او فرمود : بگو ، پس حسان اين اشعار را انشاء كرد ( كه ترجمه‌اش در پايان فصل ( 16 ) گذشت مراجعه شود ) .\r\n( 30 ) و مورّخين از حسن بن صالح ( بسندش ) از أبى عبد اللَّه جدلى روايت كرده‌اند كه گفت : از امير المؤمنين عليه السلام شنيدم كه ميفرمود : چون چارهء در خيبر را كرده و آن را كندم ، سپر خود ساخته و با آن جنگ كردم تا آنگاه كه خداى تعالى آنان را شكست داد آن در را راه ( آمد و شد ) ساختم ، و سپس آن را در ميان خندق انداختم ، مردى به آن حضرت عرضكرد : از برداشتن آن در سنگينى بسيارى احساس نمودى ؟ فرمود :\r\nزيادتر از سنگينى سپرى كه در جاهاى ديگر بدست ميگرفتم نبود ، ( 31 ) و تاريخ نويسان ياد آور شده‌اند كه آنگاه كه مسلمانان از خيبر بازگشتند خواستند آن در را بردارند و كمتر از هفتاد نفر كه به يكديگر كمك دادند نتوانستند آن در را از جاى بردارند .\r\n\r\n","description":"","footnote":"","page_name":" 114 ","page_number":154},
  {"content":"\r\n\r\nو در بارهء كندن و برداشتن أمير المؤمنين عليه السّلام آن در را شاعر گويد :\r\n1 - آن مردى كه در بزرگ خيبر را برداشت در آن روز كه با يهود جنگ كرد با نيروئى كه از جانب خدا به او كمك ميشد .\r\n2 - آن در بزرگ را برداشت آن درى كه برابر كوه قموص بود ( و آن نام كوهى است برابر خيبر ) و مسلمانان و اهل خيبر انجمن كرده بودند .\r\n3 - پس آن در را پرتاب كرد و براى باز گرداندن آن هفتاد تن كه همه نيرومند بودند ( يا زور ميزدند ) خود را برنج و زحمت انداختند .\r\n4 - و پس از رنج و مشقت بسيار و فرياد زدن به يكديگر كه برگردانيد ، آن در را بجاى خود بازگرداندند .\r\nو نيز در اين باره شاعر ديگرى از شعراى شيعه مذهب اشعارى سروده كه در آن على عليه السّلام را مدح نموده و دشمنانش را بدگوئى كرده ، و اين مطابق است با آنچه حسن بن محمد بن جمهور روايت كرده و گويد :\r\nمن اين اشعار را بر أبى عثمان مازنى خواندم ( و ترجمهء آن اشعار چنين است ) :\r\n1 - پيغمبر ( ص ) با پرچمى كه يارى از پى آن بود عمر پسر حنتمه آن مرد رو سياه را روان ساخت .\r\n2 - عمر با آن پرچم برفت تا آنگاه كه نزديك كوه قموص رسيد و يهوديان پيش روى او درآمدند سر بپيچيده و ترسيده و واماند .\r\n3 - و پرچم را بازگردانده پيش پيغمبر ( ص ) آورد ، آيا از ننگ اين كار نترسيد ؟ كه خود را ننگين ساخت .\r\n4 - پيغمبر ( ص ) بر او گريست و در بارهء آن پرچم او را سرزنش كرد ، و مردى نيكو بصيرت و بينا و پيشرو را نزد خويش خواند .\r\n\r\n","description":"","footnote":"","page_name":" 115 ","page_number":155},
  {"content":"\r\n\r\n5 - و چون روز ديگر شد آن مرد پرچم را بهمراهى گروهى برگرفت و حضرت براى او دعا كرد كه پرچم را بازنگرداند و از جنگ نگريزد . ( و ممكن است مقصود از دعا معناى لغوى آن باشد يعنى رسول خدا صلّى اللَّه عليه و آله و سلّم او را به اين وصف خواند كه او كسى است كه پرچم را بازنگرداند و از ميدان نگريزد ولى معناى اول ظاهرتر است ) .\r\n6 - پس آن مرد يهود را بكوه قموص پناهنده ساخت ( و آنان از ترس در آنجا گرد آمدند ) و بر مهتر لشكر ( يعنى مرحب ) شمشير تيز بران را بپوشانيد .\r\n7 - و پس از ايشان مردمان ديگر را باز گرداند ، و بوسيلهء آنان مهمان كرد گرگان تيره رنگ ، و كركسان بزرگ و سالمند را ، ( يعنى كشته‌گان آنها بهرهء گرگان و كركسان شد ) .\r\n8 - خداوند خون مرا بدوستى خاندان محمد و آنان كه ايشان را دوست دارند آميخته است .\r\n\r\n[ فصل ( 32 ) جريان فتح مكه 
  ]\r\nو بدنبال جنگ خيبر جريانات چندى پيش آمد كه مانند آنچه گذشت نبود ، و بيشتر آنها اين گونه بود كه رسول خدا ( ص ) گروهى را به جائى ميفرستاد و خود آن حضرت با آنان نبود ، و اهتمام در آنها مانند اهتمام در جنگهائى كه گذشت نبود ، و اين براى ناتوانى دشمنان و يا بىنيازى مسلمانان از يك ديگر بود ، و از اين رو از يادآورى آنها در اينجا چشم پوشيديم ، گر چه در تمامى اين جنگها نيز امير المؤمنين عليه السّلام از نظر گفتار و كردار بهرهء وافرى از فضيلت داشت .\r\nسپس داستان فتح مكه پيش آمد ، و آن جنگى بود كه بدان وسيله كار اسلام پا برجا شد و شالودهء دين پى ريزى گرديد ، و خداى سبحان در آن جريان بپيغمبر خود منت گذارد ، و نويد آن فتح و پيروزى را پيش از آن خداوند داده و در آن گفتارش كه فرمايد : « گاهى كه آيد يارى خدا و پيروزى و ببينى مردم را\r\n\r\n","description":"","footnote":"","page_name":" 116 ","page_number":156},
  {"content":"\r\n\r\nكه درآيند بدين خدا گروه گروه » ( سوره نصر آيهء 1 - 2 - ) و گفتار ديگرش كه از دير زمانى پيش از جريان فتح مكه نازل گرديد : « هر آينه در مسجد الحرام درآئيد اگر خدا خواهد ، در حال ايمنى و آسودگى خاطر ، با سرهاى تراشيده و كوتاه‌كنندگان ( ناخن و مو ) و بدون هراس و ترس » ( سورهء فتح آيهء 27 ) و پس از شنيدن اين نويد چشمها بدان نگران بود و گردنهاى كشيده شد ( تا آن روز را ببينند ) و تدبير كار را رسول خدا ( ص ) چنان كرد كه انديشهء خود را پنهان دارد ، و حركت بسوى مكه و زمان آن را مخفى كند ، و از خدا درخواست كرد كه انديشهء او را از مردمان مكه پوشيده دارد تا ناگهانى بر آنان درآيد ، و تنها كسى كه در ميان مردمان از اين انديشه او را از مردمان مكه پوشيده دارد تا ناگهانى بر آنان درآيد ، و تنها كسى كه در ميان مردمان از اين انديشه آگاه بود ، و رسول خدا ( ص ) او را راز دار و امين دانسته و آگاهش ساخت امير المؤمنين عليه السّلام بود ، و با او مشورت ميكرد ، و پس از او گروهى ديگر را آگاه ساخت ، و پايان پذيرفتن آن جريان بأحوال و شرائطى بود كه امير المؤمنين عليه السّلام در همهء آن احوال گوى سبقت را در فضيلت از ديگران برد ، و هيچ يك از مردمان همباز او نگشت .\r\n( 30 ) از آن جمله اين بود كه چون حاطب بن أبى بلتعة كه خود از اهل مكه بود ( و بواسطهء اينكه مسلمان شده بود بمدينه هجرت كرد و در مدينه ميزيست ) و در جنگ بدر نيز بهمراهى پيغمبر ( ص ) در لشكر اسلام بود بمردمان مكه نامه نوشت و آنان را از انديشهء رسول خدا ( ص ) در بارهء رفتن به مكه و فتح آن آگاه ساخت ، در اين باره وحى پيغمبر ( ص ) رسيد و از نامهء كه حاطب بمردم مكه نوشته بود آگاهش ساخت ، پيغمبر ( ص ) آن را بوسيلهء امير المؤمنين عليه السّلام تلافى و جبران كرد ، و اگر تلافى نكرده بود آن تدبيرى كه وسيلهء پيروزى مسلمانان بود بهم مىخورد ، و تفصيل اين داستان پيش از اين ( در فصل ( 12 ) گذشت ) و نيازى بتكرار آن نيست ( بدان جا مراجعه شود ) .\r\n\r\n","description":"","footnote":"","page_name":" 117 ","page_number":157},
  {"content":"\r\n\r\n\r\n[ فصل ( 33 ) آمدن ابو سفيان به مدينه براى استمالت و دلجوئى رسول خدا ص 
  ]\r\n( مترجم گويد : در آغاز اين فصل بيان مقدمهء كوتاهى براى روشن شدن داستانى كه در اين فصل مذكور شده لازم است و آن اينست كه در صلحنامهء كه در حديبية نوشته شد شروطى ميان دو طرف به امضاء رسيد و از آن جمله اين بود كه هيچ يك از دو طرف نبايد گزندى به يكديگر و همچنين بقبائلى كه هم سوگند با آنان هستند برسانند ، و در ميان قبيله‌هاى هم سوگند با قريش قبيلهء بود بنام « بنى بكر » و در ميان قبائل هم سوگند با پيغمبر ( ص ) و مسلمانان قبيلهء بود بنام « خزاعة » و ميان اين دو قبيله دير زمانى دشمنى و خونريزى بود كه با بعثت پيغمبر ( ص ) و جريان صلحنامهء حديبية تا اندازهء خصومت بر طرف شده بود . تا آنكه يكى از افراد قبيلهء بنى بكر در انجمنى كه برخى از قبيلهء خزاعه نيز در آن انجمن بودند شعرى در بدگوئى پيغمبر ( ص ) خواند و اين جريان بر آن مرد خزاعى گران آمد و تاب نياورده به دو حمله‌ور شد و سر و روى او را بشكست ، قبيلهء بنى بكر بطرفدارى از آن مرد شبانه بر سر قبيلهء بنى خزاعه ريختند و بيست تن از آنان را كشتند ، و با اين جريان صلحنامهء حديبية عملا بهم خورد و براى جبران كشتارى كه از قبيلهء خزاعه شده بود و يارى ايشان ، رسول خدا ( ص ) براى جنگ با قريش آماده شد ، اين خبر به گوش أبى سفيان رسيد و براى جلوگيرى از جنگ بفكر تجديد صلح افتاد ، و بخاطر انجام دادن اين منظور بسوى مدينه حركت كرد ) .\r\nو چون ابو سفيان براى تجديد پيمان صلح ميان رسول خدا ( ص ) و قريش بخاطر نزاعى كه ميان قبيلهء بنى بكر و خزاعة واقع شده بود و كشتارى كه از خزاعه شد بمدينه آمد ، و مقصودش تلافى كردن از كشتار بىرحمانهء بنى بكر بود ، و از يارى كردن و كمك دادن رسول خدا ( ص ) بقبيلهء خزاعه بيم داشت و از آنچه در جنگ فتح بسرشان آمد بر خود ميترسيد ( براى سر و صورت به اين اوضاع ) بنزد رسول خدا ( ص ) آمد در اين باره با او سخن گفت : حضرت پاسخش نداد ، ( و دل افسرده و شرمنده ) از نزد رسول خدا ( ص ) برخاست در بين راه بابى بكر برخورد و به گمان اينكه ابى بكر خواسته‌اش را انجام دهد به او متوسل گشت ، چون ابو بكر از جريان آگاه شد در پاسخش گفت : اين كار از من ساخته نيست ، زيرا ابو بكر ميدانست كه ميانجيگيرى در اين كار بيهوده است ، ابو سفيان با خود انديشيد كه شايد عمر بتواند اين كار را انجام دهد و با او در اين باره سخن گفت ، عمر با تندى و خشونت او را پاسخ گفت بدانسان كه نزديك بود انديشه\r\n\r\n","description":"","footnote":"","page_name":" 118 ","page_number":158},
  {"content":"\r\n\r\nو تدبير رسول خدا ( ص ) را تباه سازد ، ابو سفيان ( كه از آن دو نتيجه نگرفت ) بخانهء امير المؤمنين عليه السّلام رفت و اجازهء ملاقات خواست حضرت در حالى كه فاطمه و حسن و حسين عليهم السّلام در خانه پيش او بودند اجازه داد كه وارد شود ، ابو سفيان در آمد و عرضكرد : يا على تو از نظر خويشاوندى نزديكترين اين مردم به من هستى و من بنزد تو آمده‌ام و تو مرا نااميد بازمگردان و در انجام خواستهء من پيش رسول خدا ( ص ) وساطت كن و ميانجى شو ؟ حضرت به او فرمود : واى بر تو اى ابا سفيان ! همانا رسول خدا ( ص ) بكارى تصميم گرفته كه هيچ كداميك از ما نيروى سخن گفتن در برابر تصميم او نداريم ، پس ابو سفيان رو به حضرت فاطمه عليها السّلام كرده به او عرضكرده : اى دختر محمد ( ص ) آيا ممكن است كه دو فرزند خود را دستور فرمائى كه در ميان مردم مرا در پناه خود گيرند و زنهار دهند ، و براى هميشه اين دو آقايان نژاد عرب باشند ؟\r\nفرمود : دو پسرك مرا نرسيده است كه كسى را زنهار دهند ، و كسى بدون رخصت رسول خدا ( ص ) نميتواند ديگرى را زنهار دهد ، پس راه چاره بر ابى سفيان بسته و حيران شده رو بأمير المؤمنين عليه السّلام كرد و عرضكرد : اى ابا الحسن راهها بر من بسته شده و نميدانم چه بايد بكنم تو راهى پيش من بگذار و انديشهء براى من بكن ، امير مؤمنان فرمود : چيزى كه به تو سود دهد سراغ ندارم جز اينكه تو بزرگ فرزندان كنانه هستى برو در ميان مردم بايست و مردم را زنهار ده ( و آنان را در امان خويشتن درآر ) سپس بديار خود بازگرد ، گفت آيا اين كار به من سودى دهد ؟ فرمود : نه به خدا سوگند ولى چيز ديگرى اكنون سراغ ندارم ، پس ابو سفيان به مسجد آمده در ميان مردم بپاخاست و گفت : اى گروه مردم بدانيد كه من مردم را در پناه و زنهار خويش در آوردم ، سپس سوار بر شتر خود شده رو به مكه نهاد ، و چون بر قريش درآمد به دو گفتند : چه خبر ؟ گفت : پيش محمد ( ص ) رفتم و در بارهء تجديد صلح سخن گفتم پاسخم نداد سپس نزد\r\n\r\n","description":"","footnote":"","page_name":" 119 ","page_number":159},
  {"content":"\r\n\r\nپسر ابى قحافة ( ابو بكر ) رفتم در او نيز خيرى نديدم ، پس پسر خطاب ( عمر ) را ديدار كردم و او را مردى تندخو و سخت دل ديدم كه از نيكى و خير انديشى بوئى نداشت ، سپس بنزد على رفتم و او را نرم‌دل‌ترين مردمان نسبت به خود يافتم و او راهى پيش پاى من گذارد كه آن را انجام دادم ، و به خدا سوگند ندانم آيا ( اين كارى كه على گفت و من انجام دادم ) براى من سود دهد يا نه ؟ گفتند : بچه كار وادارت كرد ؟ گفت :\r\nبه من دستور داد كه مردم را زنهار دهم ( و در پناه خود درآورم ) و من اين كار را كردم ، گفتند : آيا محمد زنهار تو را پذيرفت ؟ گفت : نه ، گفتند : واى به حال تو ! على كارى برايت انجام نداده جز اينكه تو را بريشخند گرفته و بازى داده و اين كار هيچ سودى براى تو ندارد ، گفت : نه به خدا ( سودى ندارد ) ولى جز اين چارهء نداشتم ! .\r\nو ( بر خردمندان پوشيده نيست كه ) اين كارى كه امير المؤمنين عليه السّلام در بارهء أبى سفيان دستور داد از بهترين انديشه‌ها و درست‌ترين تدبيرهائى بود كه براى بسرانجام رساندن كار مسلمانان انجام داده و بدان وسيله نقشهء كه رسول خدا ( ص ) طرح فرموده بود بپايان رسيد ، و بايد ديد چگونه آن حضرت در آغاز سخن ابو سفيان را تصديق فرمود سپس با نرمى او را از مدينه براند بدانسان كه هنگامى كه ابو سفيان بيرون رفت پيش خود خيال ميكرد كه كارى انجام داده ( و دست خالى باز نگشته ) و با بيرون راندن او با اين صورت ريشهء انديشه‌هاى خطرناك و حيله گر او از مدينه كنده شد ، آن انديشه‌هائى كه اگر دنبال مىشد كار را بر پيغمبر ( ص ) دشوار و پراكنده ميساخت ، زيرا اگر از نزد على عليه السّلام نيز نااميد باز ميگشت چنانچه از پيش آن دو مرد بازگشت ( در نتيجه دست خالى به مكه باز ميگشت ) و مردمان مكه در كار جنگ با آن حضرت تجديد نظر ميكردند و انديشهء جنگ را در سر مىپروراندند و با آن وضع مأيوسانه كه أبو سفيان بازمىگشت بفكر چاره و دفاع از خويشتن برميآمدند ، و با اينكه ابو سفيان براى اينكه كار تجديد صلح را به جائى برساند ( و پس از پيمودن اين راه دور و دراز كارى انجام داده باشد ) در مدينه مىماند ، و دنبال وسيله\r\n\r\n","description":"","footnote":"","page_name":" 120 ","page_number":160},
  {"content":"\r\n\r\nسازى و واسطه‌تراشى بنزد رسول خدا ( ص ) ميرفت و اين كار نيز موجب ميشد كه از آهنگى كه آن حضرت نسبت بقريش داشت جلوگيرى شود يا لا اقل كار را بتعويق و تأخير اندازد و در نتيجه مقصود حاصل نگردد ، و رو به راه شده كار از جانب پروردگار متعال با انديشه و تدبير امير المؤمنين عليه السّلام همراه شد و بدانسان با أبى سفيان رفتار شد كه منظور رسول خدا ( ص ) نيز در بارهء فتح مكه بآنطورى كه ميخواست عملى گرديد ( و آمدن و رفتن ابو سفيان زيانى وارد نساخت ) .\r\n\r\n[ فصل ( 34 ) گرفتن رسول خدا ص پرچم را از دست عبادة و دادن آن را به دست على ع 
  ]\r\nو هنگامى كه رسول خدا ( ص ) بسعد بن عبادة ( رئيس انصار ) پرچم جنگ را ( در جريان فتح مكه ) سپرد ، سعد با مردم مكه بخشونت رفتار ميكرد و آن خشمى كه نسبت به آنان در دل داشت آشكار نمود و آن هنگام كه پيشاپيش لشكر اسلام به مكه درآمد ميگفت :\r\n1 - امروز روز جنگ و كشتار است ( يا روزى است كه گوشتهاى كشتگان روى هم انباشته شود ) و امروز روزى است كه حرمت‌ها از ميان برود ( يا پرده‌گيان اسير گردند ) .\r\nعباس ( عموى پيغمبر ( ص ) اين سخن را شنيد ، برسول خدا ( ص ) عرضكرد : آيا نشنوى سعد چه ميگويد ؟ و من خاطر جمع نيستم ( با اين سخنى كه بر زبان ميراند ) بقريش يورش نبرد ( و چنين به نظر ميرسد كه آهنگ خونريزى قريش و فرو نشاندن خشم خويش را دارد ) پس رسول خدا ( ص ) بأمير المؤمنين عليه السّلام فرمود : يا على بسعد برس و پرچم را از او بگير و تو خود آن را به مكه ببر ، ( و كنترل لشكر را بدست گير ) پس امير المؤمنين خود را بسعد رسانده و پرچم را از او بگرفت ، و سعد نيز از دادن آن بعلى عليه السّلام خوددارى نكرد ، و جبران كار سعد ( كه منجر بخونريزى بىسبب و مفاسد ديگر ميشد )\r\n\r\n","description":"","footnote":"","page_name":" 121 ","page_number":161},
  {"content":"\r\n\r\nدر اين جريان بدست على عليه السّلام شد ، و پيغمبر ( ص ) در ميان مهاجر و انصار جز على عليه السّلام كسى را كه شايستهء اين كار و گرفتن پرچم از دست رئيس و بزرگ انصار باشد نديد ، و دانست كه اگر جز على كسى را بدنبال سعد بفرستد او از دادن پرچم خوددارى خواهد كرد ، و با خوددارى كردن او تدبير كار بهم مىخورد ، و دودستگى ميان مهاجر و انصار پديد آيد ، و چون سعد بكوچكى و فروتنى در برابر كسى جز پيغمبر ( ص ) تن نميداد ، و گرفتن خود آن حضرت نيز پرچم را از دستش با شئون آن جناب موافقت نداشت كسى را كه قائم مقام و جانشين خود بود به اين كار گماشت و او كسى بود كه از رسول خدا ( ص ) جدائى نداشت ، و فروتنى در برابرش و پيروى از او براى هر كس كه اقرار باسلام داشت گران نبود ، و كسى او را پائين‌تر از آن حضرت در رتبه نميديد ، و در اين فضيلت كه مخصوص امير المؤمنين عليه السّلام گشت هيچ كس همبازش نشد و مانند آن را كسى نتوانست بياورد ، و علم ازلى حقتعالى ، و انديشهء پيامبر گراميش كه امير المؤمنين عليه السّلام را دنبال آن كار روانه كند و ديگرى را نفرستد نشانهء آنست كه از ميان همگان تنها خداى سبحان او را براى كارهاى بزرگ برگزيده است ، چنانچه علم خداى تعالى در مورد انتخاب شخصى را براى پيامبرى و مصلحت در برانگيختنش نشانهء آنست كه او برتر از همهء مخلوقات بوده .\r\n\r\n[ فصل ( 35 ) آمدن على ع به در خانه ام هانى و شكايت ام هانى به رسول خدا ص 
  ]\r\nو هنگامى كه رسول خدا ( ص ) آهنگ مكه نمود با مسلمانان پيمان بست كه كسى را در مكه نكشند جز آن كس كه با ايشان بجنگد ، و هر كس بپردهء كعبه درآويخت در امان است جز چند تن كه او را آزار كرده\r\n\r\n","description":"","footnote":"","page_name":" 122 ","page_number":162},
  {"content":"\r\n\r\nبودند ، مانند مقيس بن صبابة ، و ابن خطل ، و ابن أبى سرح ، و دو كنيزك خواننده كه در بدگوئى پيغمبر ( ص ) خوانندگى ميكردند ، و براى كشتگان بدر نوحه‌سرائى كرده بودند ( و بدين وسيله مردم را بر پيغمبر ( ص ) ميشوراندند ) پس امير المؤمنين عليه السّلام يكى از آن دو كنيزك را كشت و ديگرى گريخت تا آنگاه كه براى او امان گرفته شد بازگشت و بود تا در زمان خلافت عمر بن خطاب كه اسبى در ابطح بر او لگد زد و او را بكشت ، و ( از جمله كسانى كه ) على عليه السّلام بكشت حويرث بن نفيل بن كعب بود و او از كسانى بود كه در مكه رسول خدا ( ص ) را آزار ميكرد ، و بعلى عليه السّلام خبر رسيد كه ام هانى خواهر آن حضرت چند تن از طائفه بنى مخزوم را در خانهء خود پناه داده مانند حارث بن هشام ، و قيس بن سائب ، پس آن حضرت كه سر و صورت را با كله خود آهنى پوشيده بود ( و شناخته نميشد ) بدر خانهء ام هانى آمده فرمود : آنان كه پناه داده‌ايد از خانه بيرون كنيد ، راوى گويد : اين چند تن كه در خانه بپناه رفته بودند از ترس اين صدا مانند مرغ حبارى فضله افكندند ، پس ام هانى كه آن حضرت را نمىشناخت بيرون آمد و گفت : اى بندهء خدا من ام هانى دختر عموى رسول خدا ( ص ) و خواهر على بن ابى طالب هستم از در خانهء من دور شو ، حضرت فرمود : اينان كه پناه داده‌اى بيرون آر ، ام هانى گفت : به خدا سوگند شكايت تو را به پيغمبر ( ص ) خواهم كرد ، حضرت كله خود از سر برداشت ام هانى او را شناخت و پيش آمده او را دربرگرفت و عرضكرد : قربانت گردم من سوگند ياد كرده‌ام كه شكايتت را بپيغمبر ( ص ) برم ( اكنون با اين سوگندى كه خورده‌ام چه كنم ؟ ) فرمود : نزد پيغمبر ( ص ) برو و شكايت مرا به او بكن تا اداى سوگند خود را كرده باشى ، و رسول خدا ( ص ) اكنون در بالاى همين دره است .\r\nام هانى گويد : من بنزد پيغمبر ( ص ) آمدم و او را در چادرى سرگرم شستشوى بدن خود بود فاطمه\r\n\r\n","description":"","footnote":"","page_name":" 123 ","page_number":163},
  {"content":"\r\n\r\nعليها السّلام مراقب بود كه كسى بدن آن حضرت را در ميان چادر نبيند ، حضرت ( ص ) همچنان كه ميان چادر بود سخن مرا شنيده فرمود : خوش آمدى اى ام هانى ؟ عرضكردم : پدر و مادرم فدايت امروز آمده‌ام كه از على بن ابى طالب پيش تو شكايت كنم ، رسول خدا ( ص ) فرمود : هر كه را تو پناه داده‌اى من نيز پناه دادم فاطمه سلام اللَّه عليها فرمود : اى ام هانى آمده‌اى از على شكايت كنى كه دشمنان خدا و دشمنان رسول خدا را ترسانده ؟ رسول خدا ( ص ) فرمود : خداوند كردار على را پذيرفت و بدان خوشنود شد و من نيز هر كه را ام هانى پناه داده بخاطر اينكه خواهر على است پناه دادم .\r\nو چون رسول خدا ( ص ) به مسجد الحرام درآمد ديد سيصد و شصت بت در آنجا است كه برخى از آنها با سرب بهمديگر بسته شده ، پس بامير المؤمنين عليه السّلام فرمود : يك مشت سنگريزه به من بده ، على عليه السلام مشتى سنگريزه برداشته به دو داد ، حضرت ( ص ) آن سنگريزه‌ها را به روى آن بتان پاشيد و ميفرمود : «  جاءَ الْحَقُّ وَ زَهَقَ الْباطِلُ  . . . . » ( يعنى بگو بيامد حق و نابود شد باطل ، همانا باطل نابودشونده است ، سورهء بنى اسرائيل آيهء 81 ) پس بتى در آنجا نماند جز اينكه برو در افتاد ، سپس دستور فرمود : آنها را از مسجد بيرون برده بشكستند و بيكسو افكندند .\r\n\r\n[ فصل ( 36 ) نتيجه فصل سابق 
  ]\r\nو آنچه از كردار امير المؤمنين عليه السّلام گفته شد از كشتن دشمنان خدا ، و ترساندن آن چند تن و كمك دادن به آن حضرت در پاكيزه ساختن مسجد از بتها ، و سختى او در مورد كارهاى مربوط به خداوند ، و بهم زدن رشتهء خويشاوندى ( و خواهر و برادرى را ) بخاطر پيروى و فرمان بردارى از خدا ، اينها همه بزرگترين\r\n\r\n","description":"","footnote":"","page_name":" 124 ","page_number":164},
  {"content":"\r\n\r\nنشانه و دليل است كه در فضيلت يكتا و بىهمتا بود ، و كسى نتوانست سهيم او در اين فضيلتها شود ، چنانچه پيش از اين نيز گذشت .\r\n\r\n[ فصل ( 37 ) رفتن خالد بن وليد به سوى بنى جذيمة و تباهكارى او و مأموريت مجدد على ع براى اين كار 
  ]\r\nو بدنبال داستان فتح مكة جريان فرستادن رسول خدا ( ص ) خالد بن وليد را بسوى قبيلهء بنى جذيمة پيش آمد ، و آنها گروهى بودند كه در غميصاء ( جايى است نزديكى مكه ) منزل داشتند ، و حضرت ( ص ) خالد را فرستاد كه آنان را بسوى خداى عز و جل بخواند ، و جهت اينكه خالد را براى اين كار فرستاد اين بود كه ميان خالد و بنى جذيمة ( در اثر خونى كه از يك ديگر ريخته بودند ) كينه و دشمنى برقرار بود ، و سابقهء آن نيز اين بود كه آن قبيله در زمان جاهليت ( و پيش از اسلام ) زنانى از قبيلهء بنى مغيرة ( كه خالد از همان قبيله بود ) گرفته بودند و عموى خالد را كه نامش فاكه بن مغيرة بود نيز كشته بودند ، و همچنين عوف ، پدر عبد الرحمن بن عوف را نيز كشته بودند از اين رو حضرت خالد را براى اين كار انتخاب فرمود ، و عبد الرحمن بن عوف را نيز به همين منظور همراه او فرستاد ( كه در اثر رفتن آنان نزد آن قبيله كينه‌هاى ديرينه بر طرف گردد ) و اگر مراعات اين جهت نبود رسول خدا ( ص ) خالد را شايستهء سركردگى و فرمانروائى بر مسلمين نميديد ، و بهر صورت خالد برفت و بر خلاف دستور آن حضرت آن جنايات را انجام داد كه پيش از اين ( در فصل 11 ) گذشت ، و پيمان خدا و رسول خدا را در بارهء آنان بهم زد ، و روى روش زمان جاهليت رفتار كرد ( و بانتقام خون عموى خود و جبران كارهاى گذشته گروهى را گردن زد ) و قانون اسلام را ( كه هر كس مسلمان شد كشتن او جايز نيست ) پشت سر انداخت ( و با اينكه آنان اسلام اختيار كردند روى دشمنى پيشين آنان را كشت ) و رسول خدا ( ص ) از كردار او بيزارى جست ( و چنانچه ابن هشام و ديگران گفته‌اند : همين كه اين خبر به گوش آن حضرت رسيد سخت برآشفت و دستهاى مبارك بدرگاه خداوند تعالى بلند كرده گفت : بار خدايا من از كردارى كه خالد انجام داده بيزارم ) و كردار ناهنجار او را\r\n\r\n","description":"","footnote":"","page_name":" 125 ","page_number":165},
  {"content":"\r\n\r\nبدست امير المؤمنين عليه السّلام جبران و تلافى كرد ، و شرح آن را پيش از اين ( در فصل 11 ) بيان داشته‌ايم ، و نيازى بتكرار آن در اينجا نيست .\r\n\r\n[ فصل ( 38 ) جنگ حنين 
  ]\r\nسپس جنگ حنين پيش آمد كه در آن جنگ بواسطهء انبوهى لشكر پيش بينى پيروزى رسول خدا ( ص ) مىشد ، پس آن حضرت با ده هزار لشكر از مسلمانان بسوى دشمن حركت كرد ، و بيشتر مسلمانان مىپنداشتند كه شكست نخواهند خورد ، زيرا آن انبوه لشكر و شوكت و افزار جنگى را ديده بودند ، و بسيارى لشكر ابو بكر را در آن روز بشگفت واداشت و گفت : امروز با اين لشكر ما شكست نخواهيم خورد ( و اندوهى از كمى لشكر نداريم ) ولى كار به عكس پندار آنها شد و ابو بكر ايشان را چشم زد ، و چون با مشركان برخورد كردند چندان درنگ نكرده و همگى گريختند ، و كسى نزد پيغمبر ( ص ) نماند جز ده نفر كه نه تن آنها فقط از قبيلهء بنى هاشم بودند و دهمى ايشان ايمن بن ام ايمن بود كه كشته شد و نه تن بنى هاشمى پايدارى كردند تا آنگاه كه گريختگان فوج فوج بنزد رسول خدا ( ص ) بازگشتند ، و بمشركين يورش برده آنان را تار و مار ساختند ، و در همين باره و شگفتى كه ابو بكر از انبوهى لشكر كرد خداى تعالى اين آيات را فرو فرستاد : « و در روز حنين هنگامى كه بشگفت آورد فزونيتان پس بىنياز كرد شما را به چيزى و زمين با فراخيش بر شما تنگ شد سپس برگشتيد پشت‌كنندگان ، پس فرستاد خداوند آرامش خود را بر پيمبرش و بر مؤمنان » ( سورهء توبه آيه 24 - 25 ) و مقصود از مؤمنان امير المؤمنين عليه السّلام است و آنان كه پابرجا بماندند از\r\n\r\n","description":"","footnote":"","page_name":" 126 ","page_number":166},
  {"content":"\r\n\r\nبنى هاشم ، و آنان هشت تن بودند كه على عليه السّلام نهمى ايشان بود ، عباس بن عبد المطلب در سمت راست رسول خدا ( ص ) ، و فضل بن عباس در سمت چپ آن حضرت بود ، ابو سفيان بن حارث زين استر حضرت را از پشت نگهداشته بود ، و امير المؤمنين عليه السّلام پيش روى او با شمشير ( جنگ ميكرد ) و نوفل بن حارث ، و ربيعة بن حارث ، و عبد اللَّه زبير ، و عتبة و معتب دو پسران أبو لهب كه اينها بدور آن حضرت بودند ، و بجز اين چند تن كه گفته شد همگى پشت بدشمن كرده گريختند ، و در همين باره مالك بن عبادهء غافقى اشعارى سروده ( كه ترجمه‌اش چنين است ) :\r\n1 - همراهى و يارى نكردند پيغمبر را در روز حنين جلو شمشيرها جز بنى هاشم .\r\n2 - مردمان گريختند جز نه تن كه آنان بمردم فرياد ميزدند : بكجا ميرويد ؟\r\n3 - سپس دل بمرگ نهاده و بر آن ايستادگى كردند و بدين سبب زينت ما شدند نه عيب ما .\r\n4 - و ايمن ( بن ام ايمن ) كه امين ( برازهاى دين ) بود شهيد شده در آنجا بماند ، و بجاى خوشيهاى زود گذر اين دنيا ، روشنى چشم آن سرا را بگرفت .\r\nو عباس بن عبد المطلب ( عموى رسول خدا ( ص ) در اين داستان ( اين چند شعر را ) گفته ( كه ترجمه‌اش چنين است ) :\r\n1 - يارى كرديم ما در جنگ رسول خدا ( ص ) را كه نه تن بوديم ، و هر آينه گريختند آنان كه از نزد رسول خدا ( ص ) گريختند و پراكنده شدند .\r\n2 - و گفتار من بپسرم فضل هنگامى كه با شمشير بدشمن سخت ميگرفت : كه اى پسرك من ضربت ديگرى بزن تا دشمن ( يا گريختگان از مسلمانان ) باز گردند .\r\n\r\n","description":"","footnote":"","page_name":" 127 ","page_number":167},
  {"content":"\r\n\r\n3 - و دهمين ما ( كه ايمن بن ام ايمن بود ) مرگ را ديدار كرد ، و از آنچه در راه خدا به او رسيد بود اظهار درد نميكرد .\r\nو مقصودش از دهمين نفر ( چنانچه گفته شد ) ايمن بن ام ايمن است .\r\nو چون رسول خدا ( ص ) گريختن و پراكنده‌گى مسلمانان را از نزد خود مشاهده فرمود بعباس بن عبد المطلب كه آوازش بسيار بلند بود ( و هر گاه فرياد ميزد صداى او به جاهاى دور دست ميرسيد ) فرمود :\r\nبه اين مردم فرياد بزن و عهد و پيمانى كه با من بسته‌اند به آنان ياد آورى كن ، پس عباس با بلندترين آواز خود فرياد زد : اى پيمان بستگان شجره ( درختى كه مسلمانان در پاى آن در جنگ حديبية با رسول خدا صلّى اللَّه عليه و آله و سلّم پيمان بستند كه تا پاى جان و مرگ در پيشرفت هدف آن حضرت پايدارى كنند ، و چون اين پيمان در زير آن درختى كه در آن سرزمين بود بسته شد آن را ببيعت شجره ناميدند ) و اى اصحاب سورهء بقره بكجا ميگريزيد ( شايد مقصودش اين بوده كه اى كسانى كه سورهء بقره را در برداريد ، يا آنان را سرزنش مىكند كه شما مانند كسانى هستيد كه خداوند داستانشان را در سورهء بقره بيان كرده و فرموده : « و گاهى كه بر ايشان جنگ نوشته شد پشت كردند جز اندكى از ايشان . . . » آيه 246 از سورهء بقره ، و يا مقصود اين بوده كه اى كسانى كه سورهء بقرة را خوانده‌ايد و آن همه آياتى كه در اين سوره در بارهء جهاد با مشركان و جنگ با كفار است ديده‌ايد ، مانند آيهء : «  وَ اقْتُلُوهُمْ حَيْثُ ثَقِفْتُمُوهُمْ  » آيهء 191 ، و مانند آيهء : «  وَ قاتِلُوهُمْ حَتَّى لا تَكُونَ فِتْنَةٌ  » آيهء 193 و ديگر آيات ، اينها وجوهى است كه مرحوم مجلسى ( ره ) در بحار فرموده ، و وجوه ديگرى نيز ذكر كرده كه هر كه خواهد مراجعه كند و بهر صورت عباس بسخن خود ادامه داده فرياد زد : ) به ياد آريد آن عهد و پيمانى كه با رسول خدا ( ص ) بستيد ، و مردم در آن حال رو گردان از دشمن شده ميگريختند ، و شبى بسيار تاريك بود ، رسول خدا ( ص ) نيز در وسط درهء كوه قرار داشت و مشركان ( كه پيش از رسيدن لشكر اسلام در تنگه‌ها و دره‌هاى كوه كمين كرده بودند ) از تنگه‌ها و گوشه و كنار كوه با شمشيرهاى برهنه و نيزه و كمانهاى خود بيرون ريخته و به آن حضرت حمله‌ور شدند ، و گويند : در آن حال رسول\r\n\r\n","description":"","footnote":"","page_name":" 128 ","page_number":168},
  {"content":"\r\n\r\nخدا ( ص ) بيك طرف صورت و روى خود بمردم نگاه كرد و در آن شب تاريك مانند ماه شب چهارده بدرخشيد سپس ( عباس بن عبد المطلب ) به مسلمانان فرياد زد : كجا شد آن پيمانى كه با خدا بستيد ؟ و اين آواز را به گوش همهء گريختگان رسانيد چه آنان كه پيش بودند و چه آنان كه در دنبال ، و هيچ مردى آن آواز را نشنيد جز اينكه خود را ( از شرمندگى ) به زمين افكند ، پس همهء مسلمانان بسوى آن دره كه در آغاز جنگ آمده بودند سرازير شدند تا آنگاه كه بدشمن رسيده و با آنان جنگ كردند .\r\nگويند : مردى از قبيلهء هوازن ( يعنى از لشكر دشمن و مشركين ) سوار بر شترى سرخ مو پيش آمد و در دست او پرچم سياهى بود كه آن را بر سر نيزهء بلندى كرده بود ، و پيشاپيش لشكر دشمن مىآمد ، هر گاه پيروزى در مسلمين بچنگ مىآورد دست بردار نبود ، و چون ياران او از دورش پراكنده ميشدند آن پرچم را براى آنان كه پشت سرش بودند بلند ميكردند ، آنان بدنبالش مىآمدند ، و رجزى هم ميخواند و ميگفت :\r\nمنم أبو جرول و ما از جاى خود باز نگرديم تا اين مردمان ( يعنى مسلمانان ) را نابود كنيم يا خود نابود شويم .\r\nپس امير المؤمنين عليه السّلام بسويش برفت و با شمشير ضربتى از عقب بشترش بزد و آن شتر را از پا درآورد سپس خود او را بزد و بيك پهلو او را بر زمين افكنده كارش را بپايان رسانيد سپس ( اين رجز را ) خواند :\r\nبحقيقت مردم در روزها ميدانند كه من در ميدان جنگ سيراب‌كننده هستم ( يعنى دشمنان را بشمشير يا زمين را از خون دشمن ، و ممكن است « نضاح » را از « نضح فلانا بالنبل » بگيريم كه به معناى پرتاب كردن تير است ، يعنى من پرتاب‌كنندهء تيرها هستم ، يا از « نضح فلان عن نفسه » بگيريم كه به معناى دفاع است ، يعنى من دفاع‌كنندهء از خود هستم ، و در « نضح » معنائى مناسب‌تر از آنچه گفته شد بدست نيامد ) .\r\nو شكست دشمنان با كشتن همين أبو جرول شد ، و در اين هنگام مسلمانان نيز از هر سو گرد آمدند و در برابر دشمن صف كشيدند ، پس رسول خدا ( ص ) فرمود : بار خدايا تو چشانيدى آغاز قريش را سختى و دشوارى پاداش ، پس بچشان پايان آن را از خوشى بخشش ، و مسلمانان با مشركين شمشير در ميان هم نهادند\r\n\r\n","description":"","footnote":"","page_name":" 129 ","page_number":169},
  {"content":"\r\n\r\nو جنگ سختى در گرفت ، چون پيغمبر ( ص ) آنان را بديد بر روى ركابهاى زين اسب ايستاد بدانسان كه مسلمانان او را ميديدند و فرمود : اكنون تنور جنگ گرم شده ( و برخى گفته‌اند « وطيس » نام سنگ گردى است كه چون گرم و داغ شود كسى تاب آن را ندارد كه روى آن پا نهد ، و اين كنايه از سختى جنگ و گرمى آن بوده ، و گويند : اين كلام را كسى پيش از پيغمبر ( ص ) نگفته ، و آن حضرت اولين كسى بود كه اين كلام را فرمود ، و اين جمله بهترين استعاره است براى بيان حال در چنين جايى ، و بهر صورت رسول خدا ( ص ) دنبال اين سخن رجزى نيز خواند كه ترجمه‌اش اينست : ) منم پيامبر ( خدا ) و دروغى در آن نيست ، منم فرزند عبد المطلب .\r\nپس زمانى نگذشت كه دشمنان پشت كرده گريختند ، و اسيران جنگى را دست بسته پيش رسول خدا ( ص ) آوردند ، و چون امير المؤمنين عليه السّلام ابا جرول را كشت و دشمن با كشتن او شكسته شد مسلمانان كه على عليه السّلام پيشاپيش آنها بود شمشير در ميان آنان نهادند تا آنجا كه على عليه السّلام به تنهائى چهل تن از ايشان را كشت ، و هزيمت آنها و اسير شدن اسيرانشان در آن هنگام بود .\r\nو در اين جنگ أبو سفيان نيز حضور داشت ، و آنگاه كه مسلمانان بگريختند او نيز در ميان آنان بگريخت .\r\nو از پسرش معاوية بن أبى سفيان روايت شده كه گفت : پدرم را ديدم كه با بنى اميه از أهل مكه ميگريزد ، بر سرش داد زدم كه اى پسر حرب به خدا با پسر عمويت تاب نياوردى و از دين خود دفاع ننمودى .\r\nو اين عربها ( ى بيابانى ) را از پيرامون خانه و حريم خود دور نكردى ؟ ( و همهء اين ننگها را بر خود خريده گريختى ؟ ) گفت : تو كيستى ؟ گفتم : معاويه ، گفت : پسر هند ؟ گفتم : آرى ، گفت : پدر و مادرم\r\n\r\n","description":"","footnote":"","page_name":" 130 ","page_number":170},
  {"content":"\r\n\r\nبفدايت ، سپس ايستاد و گروهى از مردم مكه گرد او را گرفتند ، من نيز بدانها پيوستم و بدشمن حمله‌ور شديم بدانسان كه آنان را بيچاره و پراكنده ساختيم ، و همچنان مسلمانان از مشركين ميكشتند و اسير ميكردند تا روز بالا آمد ، پس رسول خدا ( ص ) دستور فرمود كه دست باز دارند و فرياد زد : كه هيچ اسيرى از دشمن را نكشند ، و قبيلهء هذيل مردى را كه نامش ابن اكوع بود در جنگ فتح بعنوان جاسوسى همراه پيغمبر ( ص ) فرستاده بودند كه از جريان كار آن حضرت آنها را آگاه كند و او جريان را بهذيل رساند و اين ابن اكوع در جنگ حنين اسير شد پس عمر بن خطاب بر او گذر كرد و چون او را بديد نزد مردى از انصار مدينه آمد و گفت : اين دشمن خدا كه جاسوس ما بود اكنون اسير شده او را بكش ، پس آن مرد انصارى گردن او را زد ، اين خبر به گوش پيغمبر ( ص ) رسيده از اين كار چهره درهم كشيد و فرمود : مگر دستور ندادم كه اسيران را نكشيد ، و پس از او جميل بن معمر بن زهير نيز كه از اسيران بود كشته شد ، پس رسول خدا ( ص ) كس بنزد انصار فرستاد ، در حالى كه خشمناك بود فرمود : چه شما را بر آن داشت كه او را بكشيد ، با اينكه فرستادهء من پيش شما آمد كه اسيران را نكشيد ؟ گفتند : ما بگفتهء عمر او را كشتيم ، حضرت رو از ايشان گردانده ( و ديگر با آنان سخن نگفت ) تا آنكه عمير بن وهب در اين باره با آن حضرت سخن گفت و خواهش كرد كه از ايشان بگذرد ، و رسول خدا ( ص ) غنيمتهاى جنگ حنين را فقط بقريش بخش كرد و بخش « مؤلفة قلوبهم » ( دل بدست آوردگان از آنها را ) بيشتر داد ، مانند ابو سفيان ، و عكرمه پسر ابى جهل ، و صفوان بن امية ، و حارث بن هشام ، و سهيل بن عمرو ، و زهير بن أبى امية ، و عبد اللَّه بن أبى امية ، و معاوية بن أبى سفيان ، و هشام بن مغيرة ، و اقرع بن حابس ، و عيينة بن حصن ، و امثال ايشان ( كه اينها بزرگان مكه و قريش بودند و رسول خدا ( ص ) براى اينكه دل آنان را بدست آورد و نسبت باسلام دلگرمشان سازد سهم بيشترى بايشان داد ) .\r\n\r\n","description":"","footnote":"","page_name":" 131 ","page_number":171},
  {"content":"\r\n\r\nو گويند : براى انصار ( و مردم مدينه ) چيز اندكى نهاد ، و بيشتر آن را بگروهى كه نام برديم بخش فرمود ، پس جمعى از مردم انصار از اين جريان خشمگين شدند ، و گفتارى از ايشان به گوش پيغمبر ( ص ) رسيد كه آن حضرت را كوفته خاطر كرد ، پس فرياد زده آنان را گرد آورد و به آنان فرمود : بنشينيد و هيچ كس جز خودتان اينجا نباشد ( يعنى از مردم مكه قريش كسى در ميان شما نباشد ) چون نشستند پيغمبر ( ص ) با على عليه السّلام كه همراهش بود آمده و در وسط ايشان بنشست ، سپس فرمود : من از چيزى از شما ميپرسم پاسخم را بدهيد ، عرضكردند : بگو اى رسول خدا ، فرمود : آيا شما گمراه نبوديد پس خداوند بوسيلهء من شما را هدايت كرد ؟ عرضكردند : چرا و اين منتى بود كه خدا و رسولش بر ما نهادند فرمود : آيا بر لب پرتگاه آتش ( جنگ و خونريزى و نابودى ) نبوديد و خداوند بوسيلهء من شما را رهائى بخشيد ؟ عرضكردند :\r\nچرا اين منتى بود كه خدا و رسولش بر ما نهادند ، فرمود : آيا شما اندك نبوديد و خداوند بوسيلهء من جمعيت شما را زياد كرد ؟ عرضكردند : چرا و اين منتى بود كه از خدا و رسولش بر ما ، فرمود : آيا شما دشمن يك ديگر نبوديد و خداوند بوسيلهء من دلهاى شما را با همديگر مهربان ساخت ؟ عرضكردند : چرا ، و اين منتى است از خدا و رسولش بر ما ، پس لختى سر به زير افكنده خاموش نشست ، سپس فرمود : آيا به آنچه پيش شما است پاسخم را نگوئيد ؟ عرضكردند : بچه چيز پاسخت دهيم پدران و مادران ما بفدايت ، پاسخت گفتيم : كه براى شما برترى و منت و بزرگوارى است بر ما ، فرمود : اگر ميخواستيد پاسخ دهيد ميگفتيد : و تو ( اى پيغمبر ، از شهر خود ) آواره شدى ( و پيش ما آمدى ) و ما به تو خانه داديم ، و ترسناك بنزد ما آمدى ما به تو پناه داديم ، و تو پس از آنكه در مكه تكذيبت كردند و دروغگويت گفتند پيش ما آمدى و ما تو را تصديق كرديم ! پس آوازهاى ايشان بگريه بلند شد و پيران و بزرگانشان برخاسته دست و پاى آن حضرت را بوسيده عرضكردند : ما از خدا و رسولش خشنوديم و اين اموال و دارائى ما در اختيار شما است اگر خواهى همه را ميان قوم خويش ( و مردم مكه كه همشهريان و فاميل تو هستند ) بخش كن ، و\r\n\r\n","description":"","footnote":"","page_name":" 132 ","page_number":172},
  {"content":"\r\n\r\nاين سخنى كه از ما به گوش شما رسيده است ( و اظهار ناراحتى از روش شما در بخش غنيمتها كه بقريش زيادتر از ما داده‌اى ) آن كس كه اين سخن را گفته نه از روى كينهء بوده كه در سينه داشته ، و يا از ناراحتى كه در دل خويش جاى داده باشد ، بلكه گويندگان اين سخن پنداشته‌اند كه اين رفتار شما بخاطر خشمى بوده كه بر اينها كرده‌اى ، و كوتاهى در انجام كار از اينان سر زده ( و چنين پنداشته‌اند كه بواسطهء كشتن آن دو تن اسير كه يكى بدستور عمر انجام شد خشم شما بر طرف نشده ، و اينكه بخش اينان را كمتر از قريش قرار دادى اين تفاوت گذاردن به اين خاطر بوده ) و اكنون از گناهان خود آمرزشخواهى و استغفار بدرگاه خداوند ميكنند ، پس شما اى رسول خدا از خدا آمرزش اينان را بخواه ، پيغمبر گفت : بار خدايا بيامرز انصار را ، و پسران پسران انصار را ، ( سپس فرمود : ) اى گروه انصار آيا خشنود نشويد كه ديگران با گوسفندان و چهار پايان بخانه‌هاى خود بازگردند و شما كه باز ميگرديد رسول خدا در سهم شما باشد ؟\r\nعرضكردند : اى رسول خدا خوشنود گشتيم ، در اين هنگام پيغمبر ( ص ) فرمود : انصار گروه من ، و رازدارهاى منند ، اگر مردمان از راهى روند و انصار از راه ديگر بروند من از همان راه كه انصار روند ميروم ، بار خدايا انصار را بيامرز .\r\nو در آن روز رسول خدا ( ص ) بعباس بن مرداس ( كه يكى از شاعران آن زمان و از مسلمانان بود ) چهار شتر داد ، پس عباس بن مرداس ناراحت شد و اين چند شعر را گفت :\r\n1 - آيا سهم غنيمت مرا با سهم عبيد ( كه نام اسبش بوده ) ميان عيينة و اقرع بخش ميكنى ( مقصودش عيينة بن حصن و اقرع بن حابس است كه دو تن از قريش و از زمرهء آنان بودند كه رسول خدا ( ص ) براى اينكه دلشان را بدست آورد سهم بيشترى به آنان داد ، چنانچه گذشت . ) 2 - پس نه حصن ( پدر عيينة ) و نه حابس ( پدر اقرع ) در هر انجمنى برترى بر پدر من دارند .\r\n\r\n","description":"","footnote":"","page_name":" 133 ","page_number":173},
  {"content":"\r\n\r\n3 - و نه من خود از هيچ كدام يك از آن دو كمتر و پست‌تر هستم ، و هر كس كه تو او را در امروز پست كنى ديگر بلند نخواهد شد .\r\nاين گفتار به گوش پيغمبر ( ص ) رسيده او را نزد خود طلبيد و به او فرمود : آيا توئى گويندهء ( اين گفتار : ) « آيا سهم غنيمت مرا و سهم غنيمت عبيد را ميان اقرع و عيينة بخش ميكنى ؟ » ابو بكر ( كه ديد حضرت اقرع را پيش از عيينة ذكر فرمود در صورتى كه شعرى كه عباس گفته بود اقرع را پس از عيينة آورده بود ، و از نظر قافيه هم بايستى اقرع دنبال باشد ) عرضكرد : پدر و مادرم بفدايت تو شاعر نيستى ، فرمود : چگونه گفته ؟ عرضكرد : گفته : « ميان عيينة و اقرع » .\r\n( مترجم گويد : از اين داستان و همچنين يكى دو جريان ديگر نظير اين كه در كتب تاريخ مسطور است روشن شود كه رسول خدا ( ص ) از به زبان راندن شعر دورى ميكرده ، و ابو بكر با اينكه مدعى بود يا ديگران در باره‌اش ادعا كنند كه با پيغمبر ( ص ) بسيار معاشرت داشته فراست نداشت كه روش آن حضرت را در اين گونه موارد بداند ، از اين رو در صدد خورده‌گيرى برآمده ) .\r\nپس رسول خدا ( ص ) بأمير المؤمنين عليه السّلام فرمود : يا على برخيز و زبانش را كوتاه كن ، عباس بن مرداس گويد : به خدا سوگند اين سخن بر من ناگوارتر بود از روزى كه قبيلهء خثعم بديار ما آمده و بر سر ما ريختند ( چون گمان كرد كه منظور رسول خدا ( ص ) اينست كه زبانش را ببرد ) پس على عليه السّلام دست مرا گرفته روان شد ، و در آن حال اگر ميدانستم كه كسى هست مرا از دست على برهاند چنين در خواستى ميكردم ، پس من گفتم : اى على براستى تو زبان مرا خواهى بريد ؟ فرمود : به من هر چه دستور داده شده همان را در باره‌ات اجرا خواهم كرد ، گويد : سپس آمد و همين طور مرا برد تا بر اصطبل شتران وارد كرد و فرمود : از چهار شتر تا صد شتر بشمار ( و هر چه خواستى برگير ) گويد : من عرضكردم پدر و مادرم بفدايت باد ، چه اندازه شما خانواده بزرگوار و بردبار و دانشمند هستيد ! فرمود : همانا رسول خدا ( ص ) به تو چهار شتر عطا فرمود ، و با اين كار تو را در زمرهء مهاجرين قرار داد ، پس اگر مىخواهى همان چهار شتر را\r\n\r\n","description":"","footnote":"","page_name":" 134 ","page_number":174},
  {"content":"\r\n\r\nبرگير ( و از مهاجرين باش ) و اگر مىخواهى صد شتر برگير و در زمرهء آنان كه صد شتر گرفتند بوده باش گويد : عرضكردم : شما در بارهء من رأى بزن ( و به نظر شما من كداميك را اختيار كنم ؟ ) فرمود : ( اگر رأى مرا خواهى ) من به تو دستور دهم كه همان اندازه كه رسول خدا ( ص ) به تو داده بگير و به همان خوشنود باش ، عرضكردم : من نيز همين كار را خواهم كرد .\r\n\r\n[ فصل ( 39 ) تقسيم غنائم جنگ حنين و اعتراض رئيس خوارج 
  ]\r\nو چون رسول خدا ( ص ) غنيمتهاى حنين را بخش فرمود مردى بلند بالا و گندم گون و خميده كه در پيشانى جاى سجده داشت پيش آمد و بدون اينكه به پيغمبر ( ص ) به تنهائى سلام كند سلام عمومى كرد ( يعنى گفت : السّلام عليكم . . . و اين از روى بىاعتنائى به پيغمبر ( ص ) بود ) سپس برسول خدا ( ص ) گفت :\r\nامروز من ديدم كه در بارهء اين غنيمتها چه كردى ؟ فرمود : چگونه ديدى ؟ گفت : نديدم كه از روى عدالت و مساوات رفتار كرده باشى ؟ پيغمبر ( ص ) خشمگين شده فرمود : واى به حال تو اگر عدالت و برابرى نزد من نباشد پس نزد كه خواهد بود ؟ مسلمانان عرضكردند : آيا او را ( كه چنين بىادبى و گستاخى كرد ) نكشيم ؟ فرمود : او را واگذاريد كه به زودى پيروانى پيدا خواهد كرد ، و از دين بيرون روند همانسان كه تير از كمان بدر رود ، و خداوند آنان را بدست محبوبترين مردمان پس از من خواهد كشت ، پس أمير المؤمنين عليه السّلام در جنگ نهروان بهمراه خوارجى كه كشت او را نيز بكشت .\r\n( مترجم گويد : از رواياتى كه شيعه و سنى روايت كرده‌اند چنين برمىآيد كه نام اين مرد حرقوص بن زهير بود كه در آخر كار رئيس خوارج شد و در جنگ نهروان بدست على عليه السّلام كشته شد ) .\r\n\r\n[ فصل ( 40 ) نتيجه فصلهاى پيشين 
  ]\r\nاكنون ( در آنچه گفته شد ) تأمل و دقت كن و منقبتهاى أمير المؤمنين عليه السّلام را در اين جنگ ملاحظه\r\n\r\n","description":"","footnote":"","page_name":" 135 ","page_number":175},
  {"content":"\r\n\r\nنما و در بارهء آن فكر كن ، خواهى ديد كه هر فضيلتى بوده بهرهء آن حضرت شد بدانسان كه هيچ يك از امت با او شريك نگشت .\r\nزيرا آن حضرت بود كه با رسول خدا ( ص ) پا بر جا ماند آنگاه كه همهء مردم پا بفرار نهادند جز آن چند نفرى كه ماندنشان بواسطهء ماندن على عليه السّلام بود ، و ( اگر على عليه السّلام نمىماند آنان نيز نمانده بودند ) بدليل اينكه ما پس از بررسى در حالات آن حضرت و آن چند تن مىبينيم كه او در شجاعت و سختى و بردبارى و دليرى جلوتر از عباس و پسرش فضل و أبو سفيان بن حارث و آن چند تن ديگر بود زيرا داستانهاى شجاعت و شهامت او در جنگهائى كه هيچ كدام يك از آنها نبودند آشكار و معروف است و رو برو شدن او با پهلوانان عرب و كشتن آنان مشهور است ، ولى از آن چند تن چيزى شنيده نشده ، و كشتهء كه نسبت كشتنش را بايشان داده باشند ديده نشده و از اينجا دانسته شود كه پابرجا ماندن آنان نيز بواسطهء ثبات قدم آن بزرگوار بوده ، و اگر او نبود مصيبت جبران ناپذيرى در دين پيش مىآمد ، و روشن گردد كه بخاطر ماندن آن حضرت و بردبارى او با رسول خدا ( ص ) بود كه مسلمانان بجنگ بازگشتند و در برخورد با دشمن دلير شدند .\r\nاز اين گذشته كشتن آن حضرت ابا جرول را كه پيشرو مشركين بود سبب هزيمت دشمنان و وسيلهء پيروزى مسلمانان گشت . و همچنين آن چهل نفرى كه آن حضرت به تنهائى كشت وسيلهء ديگرى براى شكست دشمن و بيچارگى و درماندگى آنان و پيروزى مسلمانان بود ، و اما آن كس كه پس از رسول خدا ( ص ) خود را در مقام جانشينى و خلافت بر آن حضرت پيش انداخت آزمايشى كه در اين جنگ بداد اين بود كه مسلمانان را بزيادى لشكر چشم زد و همين سبب هزيمت آنان گشت يا بطور مسلم اين هم يكى از اسباب هزيمت ايشان\r\n\r\n","description":"","footnote":"","page_name":" 136 ","page_number":176},
  {"content":"\r\n\r\nبود ، و از رفيقش نيز آن كردار ناهنجار سر زد كه فرمان بكشتن اسيران داد ، در صورتى كه پيغمبر ( ص ) از كشتن ايشان نهى فرموده بود ، و با اين كار مرتكب بزرگترين خلاف كارى يعنى مخالفت با دستور خدا و رسول او شد تا بدان جا كه پيغمبر ( ص ) را بخشم آورد و بافسوس واداشت ، و كردار او را زشت و بزرگ شمرد .\r\nو ديگر ( از فضائل آن حضرت در اين جنگ ) جريان اصلاح كار انصار بود كه بكمك او با رسول خدا ( ص ) انجام شد ، و با گرد آوردن آنان و آن سخنى كه پيغمبر ( ص ) به آنها فرمود دين اسلام نيرو گرفت ، و آن فتنه و آشوبى كه بواسطهء تقسيم غنائم مسلمانان را تهديد ميكرد بر طرف شد ، و پيغمبر ( ص ) در اين فضيلت على عليه السّلام را شريك كرد و تنها او را در انجمن آنان بهمراه خود برد . و نيز در جريان دلجوئى از عباس بن مرداس على عليه السّلام چنان كرد كه سبب استقرار ايمان در دل او گرديد ، و شبهه و شكى كه از اين راه براى او پيدا شده بود زائل شد و چنان كرد كه بدان چه پيغمبر ( ص ) به او داده بود خوشنود گشت و دستور او را پيروى كرد . سپس در جريان خرده‌گيرى آن مرد ( خارجى ) كه برسول خدا ( ص ) در بارهء تقسيم غنائم ايراد گرفت حكم بر او را نشانهء حقانيت أمير المؤمنين عليه السّلام در كردارش قرار داد ، و آگاهى داد كه جنگهاى او در زمانهاى بعد به راه صواب بوده ، و پيرويش واجب است ، و از نافرمانى و سرپيچى از دستوراتش مردمان را بر حذر داشت ، و اين مطلب را بمردم گوشزد كرد كه حقيقت نزد آن حضرت و در وجود شريف او جايگير است ، و گواهى داد كه بهترين مردمان پس از خودش على عليه السّلام مىباشد ، و آنچه پيغمبر ( ص ) در بارهء او گواهى داده و گوشزد فرموده با آن رفتارى كه غاصبين خلافت در بارهء آن حضرت معمول داشتند كمال مباينت و جدائى را دارد ، و هيچ قابل سازش با كردار آنها نيست ، و آنان را از مرتبهء فضيلت بسوى نقص و پستى ميبرد كه موجب هلاكت يا نزديك به هلاكت گردد تا چه رسد باينكه كردار آنان در اين جنگ بكردار\r\n\r\n","description":"","footnote":"","page_name":" 137 ","page_number":177},
  {"content":"\r\n\r\nمخلصين برترى داشته باشد يا نزديك بكردار آنان و جهادى كه آنان دوست دارند باشد ، و در نتيجه اينان از زمرهء مخلصين جدا گردند بدان كوتاهيهائى كه روا داشتند .\r\n\r\n[ فصل ( 41 ) رفتن على ع به طائف و شجاعت او 
  ]\r\nو چون خداى تعالى گروههاى مشركين را در جنگ حنين پراكنده ساخت آنان به دو گروه بخش شدند اعراب و بدويان بيابانى و پيروانشان بأوطاس ( كه نام قسمتى از بيابان نجد است ) رفته و قبيلهء ثقيف و پيروان آنها بطائف كوچ كردند ، پس پيغمبر ( ص ) ابو عامر اشعرى را با گروهى كه از آن جمله بود ابو موسى اشعرى آنان را بأوطاس فرستاد ، و ابو سفيان را بطائف روان داشت ، ابو عامر اشعرى پرچم جنگ را گرفته پيش افتاد و با مشركين جنگ كرد تا كشته شد ، پس مردم بابو موسى گفتند : تو پسر عموى فرمانده و امير ما ( كه كشته شد ) هستى ، پس تو پرچم را بدست گير تا با ما در پاى آن بجنگيم ، پس أبو موسى پرچم را گرفته و با مسلمانان جنگ كرد تا خداوند پيروزى بر دشمن را بهرهء ايشان نمود .\r\nو اما أبو سفيان چون بقبيلهء ثقيف رسيد آنان پيش رويش درآمده و چنان شمشير زدند كه أبو سفيان بگريخت ، و بنزد رسول خدا ( ص ) بازگشته گفت : مرا با مردمى از هذيل و بدويان فرستادهء كه بدست آنان دلو را از چاه نتوان بالا كشيد ، اينها به كار من نخورند ! رسول خدا ( ص ) خاموش گشت سپس خود آن حضرت بسوى طائف حركت فرمود ، و چند روز دشمنان را محاصره كرد ، و در اين خلال أمير المؤمنين عليه السّلام را با جمعى از سواران روانه كرده ، و دستور داد آنچه بيابند پايمال نموده و هر بتى ببينند آن را\r\n\r\n","description":"","footnote":"","page_name":" 138 ","page_number":178},
  {"content":"\r\n\r\nبشكنند ، پس آن حضرت بيرون آمده روان شدند تا اينكه بگروه زيادى از سواران قبيلهء خثعم برخورد كرد ، مردى از آنها كه نامش شهاب بود در تاريكيهاى آخر شب و نزديكيهاى سپيده بيرون آمده گفت : كسى از شما هست كه با من بجنگد ؟ أمير المؤمنين عليه السّلام فرمود : كيست كه بميدان او رود ؟ هيچ كس برنخاست پس خود آن حضرت برخاست ، أبو العاص بن ربيع شوهر زينب دختر رسول خدا ( ص ) از جاى جست و گفت : اى امير ( و بزرگ ما ) ديگران شما را از اين كار كفايت كنند ( و نيازى برفتن شما نيست ) فرمود :\r\nنه ( من ميروم ) ولى اگر من كشته شدم تو فرمانده و امير لشكريان باش ، پس امير المؤمنين عليه السّلام پيش روى او درآمد و اين شعر را ميخواند :\r\nبراستى بر عهدهء هر رئيسى حقى هست كه نيزهء خود را از خون دشمن سيراب كند يا نيزه‌هاى آنان كوبيده شود .\r\nسپس او را ضربتى بزد و بكشت ، و با آن گروه كه همراهش بود برفت تا بتها را شكسته بسوى رسول خدا ( ص ) بازگشت ، و آن حضرت هنوز بمحاصرهء اهل طائف سرگرم بود . همين كه پيغمبر ( ص ) او را بديد تكبير فتح و پيروزى گفت و دستش را گرفته بكنارى رفت و در خلوت رازهاى زيادى با او گفت ، ( 30 ) عبد الرحمن بن سيابة و اجلح ( بسندشان ) از جابر بن عبد اللَّه انصارى حديث كنند كه در آن روز كه رسول خدا ( ص ) در طائف با على عليه السّلام خلوت كرد ، عمر بن خطاب پيش آمده گفت : آيا با على عليه السّلام به تنهائى راز گوئى و با او خلوت كنى و راز خود را بما نگوئى ؟ فرمود اى عمر من با او راز نميگفتم بلكه خدا راز گوئى با او داشت ، عمر روگردانده و گفت : اين سخن نيز مانند آن سخنى است كه پيش از جنگ حديبية بما گفتى كه : « هر آينه داخل مسجد الحرام خواهيد شد اگر خدا خواهد با خاطرى آسوده . . . » در صورتى كه ما ديديم كه داخل مسجد الحرام نشديم ( و بواسطهء آن صلحى كه در حديبية انجام شد ) مشركين ما را از رفتن بدان جا جلوگيرى كردند پيغمبر ( ص ) با آواز بلند به او فرمود : من كه بشما نگفتم در همان سال داخل مسجد الحرام ميشويد ( آنچه\r\n\r\n","description":"","footnote":"","page_name":" 139 ","page_number":179},
  {"content":"\r\n\r\nمن گفتم همان بود كه اگر خدا خواهد داخل آن خواهيد شد ، اما معين نكردم كه در همان سال يا سالهاى بعد ، و آخر كار ديديد كه در سال بعد به مسجد الحرام درآمديم ) .\r\n( مترجم گويد : از اين حديث استفاده مىشود كه عمر ايمان واقعى بفرمايشات رسول خدا ( ص ) نداشت ، و باور نمىكرد كه آنچه آن حضرت ميفرمايد راست و درست است ، و سخنان پيامبر الهى را روى فهم كج و كوتاه خود تجزيه و تحليل ميكرد ، و با اين وضع نفاق باطنى و بىايمانى خود را آشكار نمود ، و حال چنين كسى روشن است ) .\r\nسپس از قلعه و حصار طائف نافع بن غيلان بن معتب با گروهى از طائفهء ثقيف بيرون ريختند ، أمير المؤمنين عليه السّلام او را دنبال كرده در دامنهء « وج » ( كه دهى است در اطراف طائف ) به او برخورد كرده ( جنگ ميان آن دو درگير شد ) على عليه السّلام او را كشت و مشركان ( كه همراه او بودند ) فرار كردند ، و از اين پيش آمد ترس و دهشتى در دل ديگران افتاد ، پس گروهى از ايشان از قلعه بيرون آمده خدمت پيغمبر ( ص ) شرفياب شده اسلام پذيرفتند ( و با اين جريان طائف نيز گشوده شد ) و رويهمرفته محاصرهء شهر طائف پيش از ده روز كشيد .\r\n\r\n[ فصل ( 42 ) نتيجه فصل سابق 
  ]\r\nو اين جنگ نيز از جنگهائى بود كه خداى سبحان أمير المؤمنين عليه السّلام را بفضيلتهائى مخصوص ساخت تا او را از همهء مردمان جدا سازد ، و پيروزى اين جنگ نيز بدست تواناى او بود ، و پروردگار متعال آنان كه از قبيلهء خثعم كشته شدند بدست او كشت ، و در جريان راز گوئى با او كه پيغمبر ( ص ) آن را بخداى تعالى نسبت داد ، فضيلت و خصوصيت او را با خداى تعالى آشكار كرد بدانسان كه از همهء مردمان او را جدا ساخت و سخنى كه از دشمن آن حضرت ( يعنى عمر ) در اين جنگ سرزد پردهء از روى درون ( بىايمان ) او برداشت ، و خداى تعالى بدين وسيله آنچه او در دل داشت آشكار كرد ، و اين جريان براى أهل بصيرت پند و\r\n\r\n","description":"","footnote":"","page_name":" 140 ","page_number":180},
  {"content":"\r\n\r\nاندرزى است .\r\n\r\n[ فصل ( 43 ) جنگ تبوك و ماندن على ع به جاى رسول خدا ص در مدينه 
  ]\r\nپس از اين داستان جنگ تبوك پيش آمد و خداى عز و جل به پيغمبر ( ص ) وحى فرستاد كه خود او به اين جنگ برود و مردم را براى كوچ كردن بهمراهى او برانگيزد ، و او را آگاهى داد كه در اين سفر نيازى بجنگ كردن نخواهد شد ، و دچار نبرد با دشمن نخواهد گرديد ، و كارها بدون به كار بردن شمشير بدلخواه او انجام خواهد شد ، و تنها خداى تعالى اين دستور را بخاطر آزمايش ياران و پيروان آن حضرت صادر فرمود تا آنها را بيازمايد ، و بدان وسيله نيك از بد و فرمانبردار از نافرمان جدا گردند ، و آنچه در دل دارند آشكار شود ، پس رسول خدا ( ص ) آنان را بكوچ كردن بسوى شهرهاى روم ( كه مملكتهاى سوريه و اردن فعلى بود ) دستور فرمود ، و اين دستور هنگامى بود كه ميوه‌هاى آنان ( مانند خرما ) رسيده و زمان چيدن آن بود ، و گرما نيز سخت گشته بود ، ( از اين رو ) بيشتر آنان از فرمان آن حضرت سرپيچى كردند و اين براى آن بود كه بجمع آورى ميوه‌ها و سودى كه از آن بهرهء آنان ميشد مبادرت ورزند ، و از روى حرصى بود كه براى تأمين زندگى و سر و صورت دادن به آن داشتند ، و ديگر ترسى بود كه از گرماى سخت و دورى راه و بر خورد با دشمن آنان را فرا گرفته بود ، پس گروهى با دشوارى و سختى خود را آمادهء رفتن كردند ، و جمعى از دستور آن حضرت سرباز زدند .\r\nو چون پيغمبر ( ص ) آمادهء رفتن شد أمير المؤمنين عليه السّلام را بجاى خود بعنوان جانشينى در ميان خاندان و فرزندان و زنان و آنان كه با او بمدينه هجرت كرده بودند گماشت ، و به او فرمود : يا على بدرستى كه شهر مدينه اصلاح نپذيرد جز ببودن من يا تو ، زيرا آن حضرت ( ص ) از نيتهاى ناپاك عربها و بيشتر مردم\r\n\r\n","description":"","footnote":"","page_name":" 141 ","page_number":181},
  {"content":"\r\n\r\nمكه و آنان كه در اطراف مكه بودند : آنان كه با آنها جنگ كرده بود و خونشان ريخته بود آگاه بود ، و ترس از اين داشت كه چون از مدينه دور شود و بشهرهاى روم رود آنان بمدينه بريزند ، و اگر كسى را ( مانند على ) بجاى ننهد از آزار و زيان ايشان ، و تباهى ببار آوردن در هجرتگاهش ، و از پيش آمد ناگوارى نسبت بخاندان خود آسوده خاطر نبود ، و ميدانست كه جز أمير المؤمنين عليه السّلام براى ترساندن دشمن و نگهبانى از هجرتگاه او ، و نگهدارى از ساكنين مدينه ، كسى ديگر نميتواند جاى او را بگيرد ، ( روى اين جهات ) او را بجانشينى خويش در مدينه منصوب فرمود ، و تصريح بامامت و پيشوائى او پس از خود كرد ، و يا گفتار آشكار اين مطلب را گوشزد فرمود .\r\nو در اين جريان روايات بسيارى رسيده كه چون منافقان دانستند رسول خدا ( ص ) على را بجانشينى خود در مدينه منصوب فرموده بر او رشك بردند ، و ماندن او بجاى پيغمبر ( ص ) در شهر مدينه بر ايشان بسيار گران آمد ، چون ميدانستند كه او از آن شهر نگهبانى مىكند و ( با بودن او در مدينه ) دشمنان نميتوانند طمعى در آنجا كنند ، اينها مطالبى بود كه آنان را كوفته خاطر و ناراحت كرد و كوشش داشتند كه بهر صورتى شده او را بهمراه پيغمبر ( ص ) روانه كنند تا به آن هدفى كه داشتند يعنى ايجاد فساد و بهم زدن اوضاع و احوال در هنگام دورى رسول خدا ( ص ) از شهر مدينه ، و نبودن نگهبانى كه مردم از او چشم ترسى داشته باشند ، بآنهدف برسند و ( روى اين نيتهاى ناپاك ياوهءگوئيها كردند و ) بر ماندن آن حضرت و آسودگى او از رنج سفر و انديشه نبرد با دشمن و غنودن در كنار زن و فرزند غبطه‌ها خوردند ، و آرزوها كردند ، و از هر سو سخنها گفتند ، تا بدان جا كه گفتند : اينكه رسول خدا ( ص ) على را بجاى خود در مدينه گذارده نه بخاطر دوستى و گرامى داشتن و بزرگوارى او بوده ، بلكه ( روى بىمهرى با او ) نخواسته است على را همراه خود ببرد ، و اين سخن بىاساس و گفتار بيهوده را بر زبان جارى ساختند ، و مانند بيهوده‌گوئيهاى قريش\r\n\r\n","description":"","footnote":"","page_name":" 142 ","page_number":182},
  {"content":"\r\n\r\nدر بارهء پيغمبر ( ص ) كه گاهى او را ديوانه و گاهى شاعر و گاهى ساحر ميگفتند ، و گاهى نسبت جادوگرى به او ميدادند ، در صورتى كه خود آنان مىدانستند كه اين سخنان دروغ و بىاساس است و هيچ يك از آنچه ميگفتند در آن حضرت ( ص ) نبود ، و همچنين منافقين مدينه ميدانستند كه آنچه در بارهء أمير المؤمنين عليه السّلام گويند سخنانى ياوه و خلاف حقيقت است ، و ( ميدانستند كه ) رسول خدا ( ص ) نزديكترين مردمان بأمير المؤمنين عليه السّلام است ، و أمير المؤمنين نيز محبوبترين مردمان پيش او است و نيكبخترين ، و پربهره‌ترين ، و برترين مردمان نزد او است .\r\n( بهر صورت ) چون ياوه‌سرائى منافقين گوشزد أمير المؤمنين عليه السّلام شد خواست تا دروغ آنها را آشكارا نموده كوس رسوائى آنان را بر سر كوى و بازار بزند ، پس خود را بپيغمبر ( ص ) رساند ، و عرضكرد : اى رسول خدا منافقين مدينه چنين پندارند كه شما بخاطر اينكه همراه بودن من براى شما گران بوده و خشمى كه بر من داشته‌ايد مرا بجاى خود در مدينه نهاده‌اى ؟ پيغمبر ( ص ) به او فرمود : برادر من بجاى خود باز گرد زيرا مدينه اصلاح نپذيرد جز ببودن من با تو ، زيرا تو جانشين منى در ميان خاندان و هجرتگاه و فاميل من ، آيا خوشنود نباشى اى على كه تو نسبت به من همانند هارون باشى نسبت بموسى جز اينكه پيغمبرى پس از من نيست ؟ ! .\r\nو اين گفتار رسول خدا ( ص ) ( چند چيز را در بردارد و متضمن آنها است ) :\r\n( 1 ) تصريح بامامت و پيشوائى او ( 2 ) برگزيدن او را به تنهائى از ميان مردمان براى جانشينى ( 3 ) اثبات فضيلتى براى آن حضرت كه هيچ كس را با او در فضيلت شريك نساخت ( 4 ) با اين سخن تمام آنچه براى هارون بود براى او ثابت كرد جز آنچه عرف مردم مخصوص هارون دانند كه او برادر ( تنى پدر و مادرى ) موسى بود ( و على عليه السّلام با پيغمبر ( ص ) اين گونه نبود ) و جز آنچه خود رسول خدا ( ص )\r\n\r\n","description":"","footnote":"","page_name":" 143 ","page_number":183},
  {"content":"\r\n\r\nآن را بيان فرمود كه گفت : جز نبوت ( يعنى جز اينكه پس از من پيغمبرى نيست و منصب پيغمبرى بوجود من ختم گردد ولى موسى عليه السّلام چون خاتم پيغمبران نبود و هارون پس از حضرت موسى عليه السّلام منصب پيغمبرى را نيز دارا بود ) .\r\n( مترجم گويد : اين حديث يعنى حديث منزلت را متجاوز از ده تن از بزرگان و محدثين اهل سنت مانند احمد بن حنبل در كتاب مسند ، و مسلم در صحيح ، و ابن ماجة در سنن ، و ابن حجر در صواعق و تهذيب التهذيب ، و ابن اثير در اسد الغابة ، و ديگران نقل كرده‌اند و هر كسى بخواهد بيش از آنچه مؤلف محترم در اين باره قلمفرسايى كرده بفهمد و اطلاع بيشترى بر اسانيد حديث و جهات استدلالى آن پيدا كند ، بايد بكتابهاى استدلالى و مفصلى كه در اين باره نوشته شده مانند كتاب الغدير و احقاق الحق ، و غاية المرام ، و بحار ، و اثبات الهداة و غيره مراجعه نمايد ) .\r\nآيا نمىبينى كه پيغمبر ( ص ) ( در اين حديث ) همهء منصبهائى كه هارون نسبت بموسى عليه السّلام داشت براى على عليه السّلام قرار داده جز آنچه در خود سخن بدان تصريح كرده ، و يا از نظر عقل على عليه السّلام داراى آن نيست ، و هر كس كه در معانى قرآن دقت كند و روايات و اخبار را بررسى نمايد ميداند كه هارون برادر پدر و مادرى موسى عليه السّلام ، و شريك در كار او ، و وزير او در پيغمبرى ، و رساندن رسالتهاى پروردگارش بود ، و ميداند كه خداى سبحان بواسطهء او كارش را محكم ساخت ، و اينكه او جانشين آن حضرت در ميان قوم و قبيله‌اش بود ، و منصب امامت و پيشوائى او بر ايشان و واجب بودن پيروى كردن از او مانند پيشوائى و امامت و پيروى كردن از خود موسى عليه السّلام بود ( و همچنان كه واجب بود از موسى اطاعت و فرمانبردارى كنند ، واجب بود كه از هارون نيز بهمانسان فرمانبردارى كنند ) و از ( رويهمرفته آيات قرآنى و اخبار بدست آيد كه ) هارون محبوبترين مردمان و برترين آنان در پيش موسى بود .\r\nخداى عز و جل از زبان موسى عليه السّلام در قرآن چنين فرمايد ( كه گفت ) : « پروردگارا گشاده گردان سينهء مرا ، و آسان گردان برايم كار مرا ، و باز كن گره زبانم را ، تا دريابند گفتار مرا و قرار ده براى من وزيرى از خاندانم ، هارون برادرم را ، استوار ساز به دو پشت مرا ، و شريكش گردان در كارم ، تا بستائيمت بسيار ، و يادت كنيم بسيار » پس خداى تعالى بدرخواستش پاسخ داد ، و خواسته‌اش\r\n\r\n","description":"","footnote":"","page_name":" 144 ","page_number":184},
  {"content":"\r\n\r\nرا به دو عطا فرمود در آنجا كه ( دنبال اين آيات ) فرمايد : « خواسته‌ات به تو داده شد » ( سورهء طه آيه‌هاى 25 تا 36 ) و نيز خداى تعالى از زبان موسى عليه السّلام حكايت كند كه چنين گفت : « و گفت موسى ببرادرش هارون جانشين من باش در ميان قوم من و اصلاح كن و پيروى مكن از راه تبهكاران » ( سورهء اعراف آيه 142 ) پس چون رسول خدا ( ص ) على را نسبت به خود مانند هارون نسبت بموسى قرار داد براى او همهء آنچه ما شمرديم اثبات فرمود جز آنچه عرف هارون را مخصوص بدان داشته كه جريان برادرى بود ، و جز آنچه در لفظ حديث از آن استثناء شده كه منصب نبوت و پيغمبرى باشد .\r\nو اين فضيلتى است كه هيچ يك از مردم با أمير المؤمنين عليه السّلام در آن فضيلت شريك نشد ، و نه هم‌تراز او و نه نزديك به او گشت ، و اگر خداى عز و جل ميدانست كه پيغمبرش ( ص ) در اين جنگ نيازى به نبرد دارد ، يا احتياج بياور دارد ، هرگز به او رخصت نميداد على عليه السّلام را در مدينه بجاى خود نهد چنانچه گذشت ، بلكه ميدانست كه مصلحت در بجا نهادن او است ، و اينكه ماندن او در هجرت‌گاه پيغمبر صلّى اللَّه عليه و آله و سلّم بجاى آن حضرت ( ص ) بهترين اعمال است ، و خداوند با اين جريان تدبير كار مردم و دين را فرموده ، و چنانچه شرح آن گذشت بدان منوال ترتيب كار را بداد .\r\n\r\n[ فصل ( 44 ) رفتن على ع به جنگ عمرو بن معديكرب 
  ]\r\nو چون رسول خدا ( ص ) از تبوك بمدينه باز گشت عمرو بن معدى كرب ( كه از بزرگان عرب و دلاوران و شعراى ايشان بود ) نزد آن حضرت آمده و پيغمبر ( ص ) به او فرمود : اى عمرو اسلام اختيار كن تا خدا تو را از بيم و هراس بزرگ ايمن گرداند ، عرضكرد : اى محمد بيم و هراس بزرگ كدام است ؟\r\n\r\n","description":"","footnote":"","page_name":" 145 ","page_number":185},
  {"content":"\r\n\r\nمن كه از چيزى نمىترسم ، فرمود : اى عمرو اين گونه نيست كه تو پندارى و گمان برى ، يك فرياد و بانگى بر مردم زده شود كه هيچ مردهء بجاى نماند جز اينكه زنده شود و هيچ زندهء نماند جز اينكه بميرد مگر آن كس كه خدا خواهد ، سپس بانك ديگرى بر ايشان زده شود كه هر كه مرده است زنده شود ، و همگى ( در عرصهء محشر ) صف كشند ، آسمان شكافته شود ، و زمين از هم بپاشد ، كوهها در هم فرو ريزند ، آتش باندازهء كوهها شراره زند ، در آن هنگام جان دارى بجاى نماند جز اينكه دلش از جا كنده شود ، و به ياد گناه خويش افتد ، و به خود سرگرم شود مگر آن كس كه خدا خواهد ، پس اى عمرو تو از كجا ( معناى اين هراس بزرگ را ) بدانى ؟ عمرو گفت : من داستان بزرگى مىشنوم ، و ( با همين سخنان ) مسلمان شده به خدا و رسولش ايمان آورد و گروهى از قبيلهء او نيز با او ايمان آوردند و بسوى قوم خويش بازگشتند سپس عمرو بن معدى كرب أبى بن عثعث خثعمى را ديدار كرده گريبانش را بگرفت و او را بنزد پيغمبر ( ص ) آورده عرضكرد : مرا يارى ده بر اين مرد تبهكارى كه پدر مرا كشته ( تا او را بجاى پدر بكشم ) ؟ رسول خدا ( ص ) فرمود : اسلام هر چه را در زمان جاهليت ( و پيش از اسلام ) رخ داده بهدر داده و ( پس اينكه كسى مسلمان شد از كارهاى گذشتهء او ) باز خواست نميشود ، عمرو كه اين را شنيد باز گشت و از دين اسلام رو گردان و مرتد شد ، و در راه كه بسوى قبيلهء خود ميرفت بگروهى از قبيلهء بنى حارث بن كعب دستبرد زده آنها را غارت كرد و بميان قبيلهء خود رفت ، ( اين خبر به گوش رسول خدا ( ص ) رسيد ( پس آن حضرت ( ص ) على بن ابى طالب عليه السّلام را طلبيد و او را بر مهاجرين فرمانروا و امير كرده و او را بسوى قبيلهء بنى زبيد ( كه\r\n\r\n","description":"","footnote":"","page_name":" 146 ","page_number":186},
  {"content":"\r\n\r\nهمان قبيلهء عمرو بن معديكرب بود ) فرستاد و خالد بن وليد را با گروهى از اعراب فرستاد و به او دستور داد كه بسراغ قبيلهء جعفى روند .\r\n( مترجم گويد : قبيله جعفى طائفه‌اى از سعد العشيرة هستند و چنانچه جوهرى گويد : عبيد اللَّه بن حر جعفى ، و همچنين جابر بن جعفى به اين قبيله منسوبند ) و پيغمبر ( ص ) دستور داد كه چون دو لشكر بهم رسند امير سپاه على بن ابى طالب عليه السّلام باشد ، پس أمير المؤمنين عليه السّلام روانه شد و خالد بن سعيد بن عاص را سردار پيشروان سپاه خويش فرمود ، و خالد بن وليد أبو موسى اشعرى را سردار پيشروان لشكر خود كرد ، اما قبيلهء جعفى همين كه آمدن لشكر اسلام را شنيدند دو گروه شدند ، گروهى بمملكت يمن رفتند ، و گروه ديگر بقبيلهء بنى زبيد پيوستند ( و در نتيجه مأموريت خالد بن وليد پايان يافت ) اين خبر به گوش أمير المؤمنين عليه السّلام رسيد نامهء بخالد نوشت كه هر جا نامهء من به تو رسيد همان جا بايست ، و ( نامه بخالد رسيد ولى ) خالد اعتنائى نكرده ( براهى كه ميرفت ادامه داد ) پس آن حضرت عليه السّلام بخالد بن سعيد بن عاص ( سردار پيشروان سپاه خود ) نامهء نوشت كه جلوى خالد بن وليد را بگير و او را نگهدار ( تا من برسم ) خالد بن سعيد سر راه خالد بن وليد را گرفته و او را بناچارى از رفتن جلوگيرى كرد ، أمير المؤمنين عليه السّلام بدانها رسيده خالد بن وليد را بر اين كار و سرپيچى كردنش سرزنش و ملامت فرموده سپس به راه افتاده تا اينكه در بيابانى بنام « كسر » ( كه از بيابانهاى يمن بود ) بقبيلهء بنى زبيد رسيد همين كه بنى زبيد آن حضرت را بديدند ( و از آمدنش مطلع گرديدند ) بعمرو بن معديكرب گفتند : اى ابا ثور ( لقب عمرو بن معديكرب بوده ) چگونه هستى آنگاه كه اين جوان قرشى تو را ديدار كند ، و از تو باج و خراج بگيرد ؟ گفت : اگر با من روبرو شد خواهد ديد ! ، ( راوى ) گويد : عمرو از ميان قبيلهء خود بيرون تاخت و فرياد زد : كيست كه بجنگ من آيد ؟ أمير المؤمنين عليه السّلام از جا برخاست ، پس خالد بن سعيد بپاخاسته عرضكرد : اى ابو الحسن پدر و مادرم بفدايت بگذار من بجنگ او بروم ، أمير المؤمنين عليه السّلام فرمود : اگر ميدانى كه فرمانبردن از من ( كه امير و مهتر شمايم ) بر تو واجب است بجاى خود باش ( تا من خود بجنگش بروم ) خالد ايستاد و على عليه السّلام بميدان او آمد و چنان فريادى بر سر عمرو بزد كه عمرو ( تاب نياورده ) بگريخت ، برادر و برادرزاده‌اش كشته شدند ( و در نتيجهء قبيلهء بنى زبيد شكست خوردند ) وزن عمرو بن معديكرب كه نامش ركانة و دختر\r\n\r\n","description":"","footnote":"","page_name":" 147 ","page_number":187},
  {"content":"\r\n\r\nسلامة بود و گروهى ديگر از زنان ايشان اسير گشتند ، و أمير المؤمنين عليه السّلام از آنجا بسوى مدينه بازگشت و بجاى خود خالد بن سعيد را در ميان قبيلهء بنى زبيد نهاد تا زكاتهاى آنها را بگيرد ، و بهر كس از گريختگان كه بازگردد و اسلام آورد امان بدهد ، پس عمرو بن معديكرب بازگشت . و رخصت دخول از خالد بن سعيد گرفت و همين كه اجازه گرفته بر او وارد شد بدين اسلام بازگشت و در بارهء برگرداندن زن و فرزندان خود كه در ميان اسيران بودند با خالد سخن گفت ، خالد آنان را به او بخشيد ، و در آن هنگام كه عمرو بدر خانهء خالد بن سعيد ايستاده بود ( كه رخصت ورود بگيرد ) شترهائى را ديد كه در آنجا نحر كرده‌اند ، پس عمرو دست و پاى آن شتران را گرد آورده همه را با يك ضربت شمشيرى كه داشت قلم كرده بريد ، و آن شمشير را صمصامه ميگفتند ، و چون خالد بن سعيد زن و فرزندان او را به او بازگرداند ، عمرو نيز ( در عوض ) آن شمشير را بخالد بن سعيد بخشيد .\r\nو أمير المؤمنين عليه السّلام از ميان زنان اسير كنيزكى را به خود اختصاص داد . خالد بن وليد ( كه از بركنارى خود از فرماندهى لشكر ناراحت بود ، و از سرزنش و دستور نگهدارى آن حضرت گرفته خاطر شده بود ، و در پى فرصتى ميگشت كه خرده بر كارهاى أمير المؤمنين عليه السّلام بگيرد ) بريدهء اسلمى را بنزد پيغمبر ( ص ) فرستاد و به او گفت : جلوتر از سپاهيان بمدينه برو و آن حضرت را از كردار على آگاه كن و بگو : كه على از خمس كنيزكى را براى خود اختيار كرده و هر چه توانى پشت سر او بدگوئى كن ، بريدة بيامد تا بدر خانهء رسول خدا ( ص ) رسيد ، عمر او را ديدار كرد از جريان جنگ پرسيد و سبب اينكه او چرا جلوتر از ديگران به شهر مدينه آمده است ، پس بريده عمر را آگاه ساخت كه آمده تا در بارهء على نزد پيغمبر ( ص ) بدگوئى كند ، و جريان انتخاب آن كنيزك را از خمس براى خودش به گوش عمر رسانيد ، عمر گفت : بدنبال آن برو ، زيرا پيغمبر ( ص ) از اين كارى كه على كرده است بخاطر دخترش ( فاطمه ) خشمگين خواهد شد ( و با اين سخنان عمر\r\n\r\n","description":"","footnote":"","page_name":" 148 ","page_number":188},
  {"content":"\r\n\r\nنيز او را تحريك كرد ) .\r\nپس بريدة بر پيغمبر ( ص ) وارد شده و نامه خالد را كه در بارهء فرستادن بريدة نوشته بود به آن حضرت داد ، پس رسول خدا ( ص ) شروع به خواندن كرد و هر چه ميخواند رنگ رخسارهء آن حضرت دگرگون ميشد بريدة ( براى اينكه مأموريت خود را كه از طرف خالد بن وليد و عمر داشت انجام دهد ) عرضكرد : اى رسول خدا اگر شما در چنين كارى ( كه على كرده است ) رخصت دهيد ( و آن را ناديده بگيريد ) غنيمت و بهرهء مسلمانان دستخوش هوى و هوس شود ( و هر كس بخواهد پيش از آنكه سهم ديگران داده شود براى خود چيزى بردارد ) ؟ پيغمبر ( ص ) فرمود : واى بر تو اى بريدة منافق شدى و در دين خودت نفاق ورزيدى همانا براى على بن ابى طالب از غنيمت حلال است آنچه براى من حلال است ( يعنى همچنان كه من اختيار دارم غنيمتها را بهر كه خواهم دهم و بهر مصرفى بخواهم برسانم على نيز اين گونه است ) على بن ابى طالب بهترين مردمان است از براى تو و قوم تو ، و بهترين كسى است كه پس از خود براى همهء امت بجانشينى ميگذارم ، اى بريدة بپرهيز و بترس از اينكه على را دشمن بدارى كه خدايت دشمن بدارد ، بريدة گويد : در آن حال آرزو كردم كه زمين دهان باز كند و مرا در خود فرو برد ، عرضكردم : پناه به خدا ميبرم از خشم و قهر خدا و خشم رسول خدا ، اى رسول خدا براى من از خدا آمرزش بخواه و من از اين پس هرگز على را دشمن نخواهم داشت ، و در بارهء او جز نيكى سخنى نخواهم گفت . پس پيغمبر ( ص ) براى او از خدا آمرزش خواست .\r\n\r\n[ فصل ( 45 ) نتيجه فصل سابق 
  ]\r\nو در اين جنگ براى على عليه السّلام فضيلت و منقبتى بود كه براى هيچ كس جز او بمانند آن نبوده است و پيروزى اين جنگ تنها بدست تواناى او بود ، و برترى او از ديگران و شريك بودنش با رسول خدا ( ص )\r\n\r\n","description":"","footnote":"","page_name":" 149 ","page_number":189},
  {"content":"\r\n\r\nدر آنچه از غنيمت بر آن حضرت ( ص ) حلال است و آن امتيازى كه در اين باره تنها به او داده شده آشكارا گرديد ، و نيز دوستى رسول خدا ( ص ) نسبت به او و برتريش براى بيخبران و نابخردان روشن گرديد ، و از پرهيز دادن بريدة و ديگران از كينه‌توزى و دشمنى با على عليه السّلام و وادار كردنش بدوست داشتن او ، و باز گرداندن نيرنگهاى دشمنانش را به خود آنان اينها همه دليل است بر اينكه على عليه السّلام برترين مردمان است پيش خدا و رسولش ، و سزاوارترين مردمان است براى جانشينى پس از پيغمبر ( ص ) و مخصوص‌ترين و برگزيده‌ترين آنان است در پيش او .\r\n\r\n[ فصل ( 46 ) جنگ سلسلة و تدبير و شجاعت على ع 
  ]\r\nسپس داستان جنگ سلسله پيش آمد ( كه اجمالى از آن با ترجمهء برخى از اين گونه لغتها در فصل ( 62 ) گذشت بدان جا نيز مراجعه شود ) و جريان اين بود كه مرد عربى نزد پيغمبر ( ص ) آمده پيش روى آن حضرت زانو زده نشست ، و عرضكرد : آمده‌ام تا براى تو خير انديشى كنم ، فرمود : خير انديشى تو چيست ؟ عرضكرد : گروهى از عرب در وادى رمل انجمن كرده ، و مىخواهند در مدينه بشما شبيخون بزنند ، و آن عربها را براى آن حضرت توصيف كرد ، رسول خدا ( ص ) دستور فرمود : كه فرياد زنند و مردم را به مسجد بخوانند پس مسلمانان در مسجد آمدند ، رسول خدا بالاى منبر رفته حمد و سپاس خداى را بجا آورد سپس فرمود : اى گروه مردم اين دشمن خدا و دشمن شما است كه مىخواهد بشما شبيخون بزند ، پس كيست كه بجنگ آنان برود ( و آنان را باز گرداند ) ؟ گروهى از صفه‌نشينان ( آن كسانى كه از مكه بمدينه هجرت كرده بودند و منزل و مأوائى نداشتند و رسول خدا ( ص ) آنها را در مسجد در ايوانى جاى داده بود ، و به همين جهت نيز آنان را اصحاب صفه گويند ، و زندگى آنان نيز به سختى ميگذشت ) اينان برخاستند و عرضكردند : اى رسول خدا ما بنزد آنها ميرويم پس هر كه را خواهى فرمانده ما و امير بر ما كن ( تا\r\n\r\n","description":"","footnote":"","page_name":" 150 ","page_number":190},
  {"content":"\r\n\r\nبا او برويم ) پس براى تعيين فرمانده ميان آنها و ديگران قرعه زدند ، و قرعه بنام هشتاد نفر اصابت كرد ، از آن ميان رسول خدا ( ص ) ابو بكر را پيش خوانده و به او فرمود : پرچم را بگير و بنزد آنان ( كه ) قبيلهء بنى سليم ( بودند ) برو زيرا كه اينان نزديك حره هستند .\r\n( مترجم گويد : حره به معناى زمينى است كه در آن سنگهاى بسيار سياه است كه از سياهى چنان باشد كه گويا با آتش سوخته شده ، و در اطراف مدينه خصوص در سمت شرقى آن ، از اين سنگها بسيار است بدانسان كه گويا فرش شده است ، و در سمتهاى ديگر نيز زياد است ) پس ابو بكر با آن گروه روان شد تا به نزديكى دشمن رسيد و آنجا زمينى بود كه سنگ و درخت در آنجا زياد بود و دشمن در وسط دره جايگير شده بود كه فرود آمدن به آن كار دشوارى بود ، همين كه أبو بكر به آن دره رسيد و خواست سرازير ميان آن دره شود دشمنان بسوى او تاختند و او را وادار بهزيمت و فرار نمودند و از مسلمانان گروه زيادى كشتند و أبو بكر از پيش دشمن بگريخت ، و چون بنزد پيغمبر ( ص ) رسيدند حضرت پرچم را براى عمر بست و او را روانهء جنگ با آنها كرد ، عمر كه به آنان رسيد آنها در زير سنگها و درختها كمين كردند همين كه عمر خواست سرازير به آن دره شود به او حمله كرده او را نيز فرارى دادند ، رسول خدا ( ص ) را اين ماجرا بد آمد و اندوهگين ساخت عمرو عاص بعرض رسانيد كه : اى رسول خدا مرا بسوى آنان فرست زيرا كه جنگ با نيرنگ است شايد من با دشمن نيرنگ زنم ، ( و آنها را با نيرنگ شكست دهم ) حضرت او را با گروهى روانه كرد و بكوشش و اهتمام در جنگ سفارش فرمود ، او نيز كارى از پيش نبرد و چون بآنوادى رسيد عربها بر او تاخته او را نيز فرارى دادند و جمعى از همراهانش را كشتند ، پس رسول خدا ( ص ) چند روز درنگ كرده و بر ايشان نفرين ميكرد ، سپس أمير المؤمنين عليه السّلام را پيش خوانده پرچمى براى او بست و فرمود : بارها او را بجنگ فرستادم حمله‌كنندهءايست كه نگريزد ، سپس دست بسوى آسمان بلند كرده . گفت : بار خدايا اگر ميدانى كه من رسول و فرستادهء از جانب تو هستم مرا بكمك او از گزند نگهدارى فرما ، و در بارهء او آنچه خود دانى و بالاتر\r\n\r\n","description":"","footnote":"","page_name":" 151 ","page_number":191},
  {"content":"\r\n\r\nاز آن نيكى كن ، و از اين گونه دعاى بسيارى در بارهء او كرد ، پس على عليه السّلام روان شد و رسول خدا ( ص ) نيز او را تا مسجد أحزاب بدرقه كرد ، و على عليه السّلام بر اسب سرخ مو و كوتاه دمى سوار بود و دو برد يمانى پوشيده و نيزهء در دست داشت كه در « خط » ( شهرى است در يمامة ) ساخته شده بود ، پس رسول خدا ( ص ) او را بدرقه كرد و برايش دعا كرد ، و گروهى را بهمراهى او روان كرد كه از آن جمله بود ابو بكر و عمر و عمرو بن عاص ، پس أمير المؤمنين عليه السّلام آنان را برداشته بسوى عراق روان شد و همه جا كمى از راه معمول بكنار ميرفت بدانسان كه همراهان آن حضرت گمان كردند كه بجاى ديگر ميخواهد برود ، سپس آنها را از راه پست و هموارى برد تا بدهنهء آن دره ( كه دشمن در آن جاى داشت ) رسانيد ، و آن حضرت شبها راه ميرفت و روزها پنهان ميشد ، همين كه بنزد آن دره رسيد بهمراهان خويش فرمود : دهان اسبان خود را ببنديد ، و آنان را در جايى نگهداشت و فرمود : از اينجا حركت نكنيد ، و خود پيشاپيش ايشان برفت و در يك سوى آنان ايستاد ، چون عمرو عاص كردار و تدبير آن حضرت را ديد يقين پيدا كرد ( كه با اين تدبير ) پيروزى جنگ بدست على عليه السّلام است ، پس رو به ابو بكر كرده گفت : من به اين جاها و بيابانها داناتر از على هستم ، در اين بيابان جانوران درندهء هستند كه براى ما سخت‌تر از قبيلهء بنى سليم است و آنها كفتارها و گرگانند كه اگر بيرون آيند ميترسم ما را پاره پاره كنند ، پس برو با على در اين باره گفتگو كن كه رخصت دهد ما به بالاى دره برويم ؟\r\nابو بكر پيش آن حضرت آمده در اين باره با آن حضرت گفتگو كرد و سخن را بدرازا كشاند ، ولى أمير المؤمنين عليه السّلام يكحرف هم پاسخش نداد ، پس ابو بكر بازگشت و گفت : نه به خدا سوگند كه يكحرف هم پاسخم نداد ، عمرو بن عاص بعمر بن خطاب گفت : تو نيروى سخنت بر على بيش از ابو بكر است تو برو ، عمر آمد و با او در اين باره سخن گفت ، حضرت همچنان كه با أبى بكر رفتار كرده بود با عمر نيز رفتار كرد\r\n\r\n","description":"","footnote":"","page_name":" 152 ","page_number":192},
  {"content":"\r\n\r\n( و هيچ پاسخش نداد ) عمر نيز بازگشت و آنها را آگاه ساخت كه پاسخش نگويد عمرو عاص ( كه از آن دو نتيجه نگرفت ، و از آن طرف ميديد كه با اين تدبيرى كه على عليه السّلام فرمود بطور مسلم دشمن را شكست خواهد داد و تحمل اين جريان براى او گران است ، زيرا خود پيش از او بدين جنگ آمده و شكست خورده و سر افكنده بازگشته است و اكنون مىخواهد بهر نيرنگى شده نقشهء أمير المؤمنين عليه السّلام را به هم بزند و لشكر را به بالاى دره ببرد ، و دشمن بىخبر را كه اطلاعى از آمدن لشكر اسلام به پشت دره ندارد با اين عمل حسودانهء خود آگاه كند ، از اين رو به مسلمانان ) گفت : سزاوار نيست كه ما ( بخاطر دستور على ) خود را تلف كنيم ( و طعمهء گرگان اين بيابان سازيم ) بيائيد به به بالاى اين دره برويم ( تا از گزند درندگان اين بيابان آسوده خاطر شويم ) مسلمين گفتند : نه به خدا سوگند ما اين كار را نخواهيم كرد ، زيرا رسول خدا ( ص ) بما دستور داده كه گوش بفرمان على باشيم و پيروى از دستورات او بنمائيم ، آيا دستور او را رها كرده و گوش به حرف تو داده از تو پيروى كنيم ؟ پس همان جا ماندند تا نزديك سپيدهء صبح شد ، آن حضرت ( با همراهان ) از چهار سو بر آن گروه حمله‌ور شدند و آنها هم بىخبر از همه جا ( نتوانستند دفاع كنند و در نتيجه ) شكست خورده و مسلمانان پيروز شدند ، و در اين باره بر پيغمبر نازل گرديد :   « وَ الْعادِياتِ ضَبْحاً »   ( يعنى سوگند باسبان دونده كه هنگام دويدن نفسهاى ايشان صدا مىكند ) تا به آخر سوره ، پس پيغمبر ( ص ) بأصحاب و ياران خود مژدهء پيروزى على عليه السّلام را داد و به آنان دستور داد از امير المؤمنين عليه السّلام استقبال كنند ، پس آنها از على عليه السّلام استقبال كردند و رسول خدا ( ص ) نيز پيشاپيش آنان باستقبال او آمد ، و دو صف براى استقبال او تشكيل داد ، چون على عليه السّلام رسيد و چشمش به پيغمبر ( ص ) افتاد ( باحترام آن حضرت ) از اسب پياده شد ، پيغمبر ( ص ) فرمود : سوار شو كه خدا و رسولش از تو خوشنودند ، پس امير المؤمنين عليه السّلام از خوشحالى اين مژده گريان شد ، و پيغمبر ( ص ) به او فرمود : يا على اگر نمىترسيدم كه گروههائى از امت من در بارهء تو بگويند آنچه را نصارى و مسيحيون در بارهء حضرت مسيح عيسى بن مريم گفتند ( كه او را خدا يا پسر خدا خواندند ) امروز در باره‌ات سخنى ميگفتم كه بر هيچ دسته‌اى\r\n\r\n","description":"","footnote":"","page_name":" 153 ","page_number":193},
  {"content":"\r\n\r\nاز مردم نگذرى جز اينكه خاك زير پايت را ( براى تبرك و استشفاء ) بردارند .\r\n\r\n[ فصل ( 47 ) نتيجه فصل سابق 
  ]\r\nروشن شد كه پيروزى در اين جنگ تنها بدست امير المؤمنين عليه السّلام شد ، پس از آنكه ديگران آن تباهى را ببار آوردند ، و بستايش پيغمبر ( ص ) مخصوص گشت و آن ستايش فضيلتهائى را كه در بر داشت كه هيچ يك از آنها براى ديگرى حاصل نشد ، و منقبتى براى او بظهور پيوست كه كسى در آنها شريك او نگشت .\r\n\r\n[ فصل ( 48 ) جريان مباهله با نصاراى نجران و فضيلت على ع در آن داستان 
  ]\r\nچون اسلام پس از جريان فتح مكه و جنگهاى ديگر گسترش يافت ، و نيرومند شد ، هيئتهاى مختلفى براى بررسى اوضاع و احوال مسلمانان و ديانت مقدس اسلام بسوى پيغمبر اكرم ( ص ) روان شده و اعزام گشتند ، و برخى از آنان اسلام مىآوردند ، و برخى امان ميخواستند تا بسوى قوم خود بازگشته و هر چه صوابديد آن حضرت ( ص ) است در بارهء ايشان معمول دارد ، و از جمله هيئتهائى كه بمدينه آمدند ابو حارثة كشيش بزرگ نصاراى نجران بود كه بهمراهى سى تن از مردان مسيحى آن شهر بنزد آن حضرت ( ص ) آمدند و از آن جمله بود : عاقب ، و سيد ، و عبد المسيح ( كه اين سه تن از بزرگان و دانشمندان ايشان بودند ) پس هنگام نماز عصر بمدينه رسيدند و اينان لباسهاى ديبا پوشيده بودند كه صليب نيز بر آن بود ، يهوديان بنزد ايشان رفته با يك ديگر گفتگوها كردند ، نصارى بيهود گفتند : شما بر چيزى نيستيد ( و دينتان باطل و بيهوده است ) يهود به آنها گفتند : شما بر چيزى نيستيد ، ( خلاصه هر كدام مذهبى ديگرى را باطل ميدانستند ) و در همين باره خداى سبحان اين آيه را نازل فرمود : « و يهود گفتند : نصارى بر چيزى نيستند ، و گفتند نصارى يهود بر چيزى نيستند » تا آخر آيه ( سورهء بقرة آيه 113 ) .\r\n\r\n","description":"","footnote":"","page_name":" 154 ","page_number":194},
  {"content":"\r\n\r\nپس هنگامى كه رسول خدا ( ص ) نماز عصر را خواند بسوى او رو كردند و جلوى آنان كشيش بزرگ آنها بود ، پس رو به آن حضرت كرده گفت : اى محمد در بارهء بزرگ ما حضرت مسيح چه گوئى ؟ پيغمبر ( ص ) فرمود : بندهء خدا بود كه او را برگزيده و مخصوص گردانيد ، كشيش بزرگ گفت : اى محمد آيا براى او پدرى سراغ دارى كه او را بوجود آورده باشد ؟ پيغمبر ( ص ) فرمود : جريان زناشوئى در كار نبوده تا پدر داشته باشد ! گفت : پس چگونه گوئى كه او بندهء آفريده شده است و تو تاكنون بندهء آفريده‌شدهء نديده جز اينكه از راه زناشوئى و داراى پدر باشد ؟ خداى سبحان آياتى از سورهء آل عمران نازل فرمود تا به اين آيه كه فرمايد : « همانا مثل عيسى نزد خداوند مانند آدم است كه او را از خاك آفريد پس به او گفت : باش پس شد ، سخن حق از پروردگار تو است و تو مباش از شك‌ّكنندگان ، پس هر كس در آن با تو ستيزه كند از آنچه بيامده است تو را از دانش ، بگو بيائيد بخوانيم و فرزندان ما و فرزندان شما را و زنان ما و زنان شما را ، و ما خود را و شما خويش را سپس به يكديگر نفرين ميكنيم و بگردانيم لعنت خدا را بر دروغگويان » ( سورهء آل عمران آيه‌هاى 59 تا 61 ) پس رسول خدا ( ص ) اين آيات را بر نصاراى نجران خواند ، و آنها را بمباهله ( يعنى نفرين كردن به يكديگر ) دعوت كرده فرمود : همانا خداى عز و جل به من خبر داد كه پس از مباهله هر آن كس كه بر باطل است عذاب بر او نازل شود ، و بدان وسيله حق از باطل جدا گردد ، پس كشيش بزرگ با عبد المسيح و عاقب براى مشورت انجمن كردند و تصميم ايشان بر اين شد كه تا صبح روز ديگر از او مهلت بخواهند ( و فردا با او مباهله كنند ) چون بنزد مردان خويش بمنزلهاى خود باز گشتند كشيش بزرگ به آنها گفت : فردا نگاه كنيد ببينيد اگر محمد با فرزندان و خاندان خود\r\n\r\n","description":"","footnote":"","page_name":" 155 ","page_number":195},
  {"content":"\r\n\r\nآمد از مباهلهء با او بپرهيزيد ، و اگر با اصحاب و يارانش آمد با او مباهله كنيد ( و نترسيد ) كه بر چيزى نيست ( و دين حق را دارا نيست ) چون فردا شد پيغمبر ( ص ) در حالى كه دست على بن ابى طالب عليه السّلام را در دست داشت و حسن و حسين از جلو و فاطمه عليها السّلام از پشت سرش ميرفتند براى مباهله حاضر شد ، و نصارى نيز كه كشيش بزرگ پيشاپيش آنها بود ( براى مباهله ) بيرون شدند ، همين كه كشيش پيغمبر ( ص ) و همراهانش را بديد پرسيد كه اينان ( كه همراهش هستند ) كيانند ؟ به دو گفته شد : او پسر عمويش على بن ابى طالب است ، و هم او داماد و پدر فرزندان و محبوبترين مردمان بنزد اوست ، و آن دو كودك فرزندان دخترش كه از شوهرش على است ميباشند ، و آن دو نيز محبوبترين مردمان نزد اويند ، و آن زن دخترش فاطمه است كه گراميترين مردمان پيش او است ، و پيش پيغمبر از ديگران نزديكتر است ( يعنى علاقهء قلبى آن حضرت به او بيش از ديگران است ) كشيش رو بعاقب و سيد و عبد المسيح كرده گفت : نگاه كنيد و ببينيد كه او با نزديك‌ترين و گرامىترين فرزندان و خاندان خود آمده تا بوسيلهء آنان مباهله كند و با كمال اطمينان باينكه بر حق است آمده و به خدا سوگند اگر بر برهان خود مىترسيد اينان را بهمراه خود نمىآورد ، از مباهله كردن با او بپرهيزيد ، و به خدا سوگند اگر بخاطر انديشهء از قصر ( پادشاه روم ) نبود هم اكنون من مسلمان ميشدم ، ولى بهر چه ميانهء شما و او سازش و اتفاق مىشود با او مصالحه كنيد ( و صلح بر قرار سازيد ، و هر چه در برابر صلح از شما خواست بپذيريد ) و بشهرهاى خود بازگرديد ، و براى خود فكرى بكنيد ، به او گفتند : ما پيرو فرمان تو هستيم هر چه كردى بدان گردن نهيم ، پس كشيش رو به حضرت ( ص ) كرده گفت : اى ابو القاسم ما با تو مباهله نمىكنيم ، ولى مصالحه ميكنيم ، پس با ما صلح كن بدان چه ما بدان گردن نهيم ( و هر چه خواهى براى شرط صلح معين كن تا بپردازيم ) پيغمبر ( ص ) با آنها مصالحه كرد بر اينكه هر سال دو هزار حله ( جامهء نو ) از حله‌هاى اواقى به او بدهند ( اواقى جمع اوقيه است و اوقيه برابر با هفت\r\n\r\n","description":"","footnote":"","page_name":" 156 ","page_number":196},
  {"content":"\r\n\r\nمثقال طلا ، و چهل درهم است ) كه ارزش هر حله چهل درهم تمام عيار شد و هر چه از آن قيمت كم و زياد شد روى همان چهل درهم حساب كنند ( يعنى اگر ارزش آن حله‌ها كمتر بود يا زيادتر بود ميزان همان چهل درهم باشد كه پس از ضرب چهل در دو هزار حاصل جمع هشتاد هزار درهم مىشود و حله‌ها در هر سال روى همرفته بايد بارزش هشتاد هزار درهم باشد ) و آن حضرت ( ص ) صلحنامهء در اين بارهء براى آنان نوشت بدين شرح :\r\n بِسْمِ اللَّهِ الرَّحْمنِ الرَّحِيمِ  اين صلحنامه ايست از محمد پيامبر خدا براى اهل نجران و توابع و اطراف آن كه گرفته نشود از ايشان چيزى از طلا و از نقره و ميوه و بردهء جز دو هزار حله از حله اواقى كه قيمت هر حله چهل درهم باشد ، و اگر كم و زيادى شد به همان حساب باشد ، هزار حله آن را ( قرار شد هر ساله ) در ماه صفر بدهند و هزار حلهء ديگر را در ماه رجب بپردازند ، و بر ايشانست كه چهل دينار براى خرج منزل فرستاده يا فرستادگان من بپردازند ، و بر ايشان است كه هر گاه در يمن جنگى و حادثهء از جانب قبيلهء ذى عدن روى دهد بعنوان عاريه مضمونة ( كه اگر از بين رفت مانند آن را باز دهند ) سى زره و سى اسب و سى شتر به مسلمانان ( براى جنگ با آنان ) بدهند و براى آنهاست به اين صلحنامه پناه خدا و ذمهء محمد بن عبد اللَّه ( يعنى پس از اين صلحنامه در پناه خدا و زنهار رسول خدا هستند ) و پس از اين سال اگر كسى از آنها ربا خورد ذمهء از من بر او نيست ( يعنى اين صلح مشروط است باينكه پس از اين ربا نخورند ، و اگر خوردند در زنهار و امان خدا و رسول نيستند ) .\r\nپس آن گروه نامهء صلح را گرفته و باز گشتند .\r\n\r\n[ فصل ( 49 ) نتيجه فصل سابق 
  ]\r\nو در داستان نجران بيان فضيلت امير المؤمنين عليه السّلام است ، و نيز در اين داستان نشانهء بر صدق نبوت\r\n\r\n","description":"","footnote":"","page_name":" 157 ","page_number":197},
  {"content":"\r\n\r\nپيغمبر ( ص ) و معجزهء اوست كه دلالت بر پيغمبرى او كند ، مگر نبينى كه چگونه نصرانيان اقرار بنبوت آن حضرت ( ص ) كردند ، و چگونه رسول خدا ( ص ) يقين بسرپيچى كردن ايشان از مباهله داشت ، و آنان نيز ميدانستند كه اگر با او مباهله كنند عذاب بر آنها نازل خواهد شد ، و آن حضرت ( ص ) نيز اطمينان كامل داشت كه بر آنان ظفر خواهد جست و در مقام احتجاج و دليل آوردن آنان را شكست خواهد داد ، و خداى تعالى در آيهء مباهله حكم فرمود كه على عليه السّلام جان پيغمبر ( ص ) است ، و از حكمى كه فرموده روشن گردد كه على عليه السّلام به آخرين درجه فضيلت رسيده ، و با پيغمبر ( ص ) در كمال و مقام عصمت از گناهان مساوى و همدوش است ، و همانا خداى تعالى او و همسرش و دو فرزندش را با خردساليشان براى پيغمبر ( ص ) حجتى واضح ، و براى دين او برهانى روشن قرار داد ، و به اين مطلب تصريح فرمود : كه حسن و حسين فرزندان اويند و روشن گردد كه مقصود از زنان كه خطاب به آنان متوجه شده فاطمه عليها السّلام است كه رسول خدا ( ص ) در مقام مباهله و احتجاج او را خواند ، و اينها كه گفته شد فضيلتى است ( براى اين خاندان ) كه هيچ يك از امت در اين فضيلت شريك آنان نگشت ، و كسى هماورد و همانند آنان نشد ، و اين نيز بفضيلتهاى گذشتهء امير المؤمنين عليه السّلام كه بيان داشتيم پيوست شود .\r\n\r\n[ فصل ( 50 ) جريان حجة الوداع و آمدن على ع از يمن به مكه معظمه و داستان غدير خم 
  ]\r\nو از داستانهائى كه بدنبال داستان نجرانيان پيش آمد و از فضائل اختصاصى امير المؤمنين عليه السّلام آگاهى دهد ، و او را از همهء بندگان ممتاز كند داستان حجة الوداع ( و آخرين سفرى كه رسول خدا ( ص ) براى انجام فريضهء حج بخانهء خدا رفت ) بود ، و جرياناتى كه در اين سفر پيش آمد ، و براى امير المؤمنين عليه السّلام\r\n\r\n","description":"","footnote":"","page_name":" 158 ","page_number":198},
  {"content":"\r\n\r\nدر اين سفر فضيلتهاى بزرگى بود ، ( 30 ) از آن جمله اينكه رسول خدا ( ص ) او را بيمن فرستاد تا خمس گنجينه‌ها و معادن را از آنها بگيرد ، و آنچه نصاراى نجران از حله‌ها و پول گردن نهاده بودند كه بدهند آنها را نيز از ايشان بگيرد ، پس آن حضرت بدنبال آنچه رسول خدا ( ص ) او را فرستاده بود برفت و اوامر آن حضرت را بنحو احسن انجام داد ، و در فرمانبردارى از فرمان او بشتافت ، و رسول خدا ( ص ) جز به او بكس ديگرى براى اين كار اعتماد نكرد ، و در ميان مردمان ديگرى را شايستهء اين كار نديد ، پس او را بجاى خود نهاد ، و مقام نيابت را به او واگذار كرد در حالى كه اطمينان به كار او داشت ، و بانجام مشكلى كه بعهده‌اش نهاده آسوده خاطر بود .\r\nسپس رسول خدا ( ص ) ارادهء بجاى آوردن حج و انجام آنچه خداى تعالى بر او فرض كرده بود فرمود ، و براى حج در ميان مردم اعلام فرمود ، و همگى را به حج دعوت كرد ، و اين دعوت بدور دست ترين بلاد رسيد ، پس مردم آمادهء رفتن به حج شدند و از اطراف و حوالى و نزديكيهاى مدينه مردم زيادى بمدينه آمدند و خود را آماده و مهياى رفتن به حج در ركاب آن بزرگوار كردند ، و آن حضرت ( ص ) در بيست و پنجم ذى قعده از مدينه بسوى مكه بيرون آمد ، و نامهء بأمير المؤمنين عليه السّلام نوشت كه از يمن براى انجام حج به مكه آيد ، و براى او نوع حج خود را ( كه آيا حج تمتع يا قران است ) ننوشت ، و خود به قصد حج قران ( حج قران يكى از اقسام سه‌گانهء حج است و شرح آن با پارهء توضيحات مربوطه در آخر حديث پيش از داستان غدير خم بيايد ) شترانى را براى قربانى برداشته بسوى مكه حركت فرمود ، و در ذى الحليفة ( كه اكنون به مسجد شجره معروف است ) احرام بست ، و مردم نيز با آن حضرت احرام بستند و از بيداء ( كه در يك ميلى مسجد شجرة است ) تلبيه ( و لبيك ) گفت و تا كراع الغميم ( كه نام جايى است در سى ميلى مكه ) تلبيه گفت و اين فاصله ما بين دو حرم ( يعنى مكه و مدينه را ) از بيداء تا كراع الغميم تلبيه ميگفت ، و مردمى كه\r\n\r\n","description":"","footnote":"","page_name":" 159 ","page_number":199},
  {"content":"\r\n\r\nهمراه او بودند برخى سواره و برخى پياده بودند ، پس راه رفتن بر پيادگان دشوار شد و برنج و تعب افتاده جريان را بعرض آن حضرت رسانده خواهش تهيهء مركب براى خود نمودند ، حضرت آنان را آگاه ساخت كه مركبى بدست نيايد ، و دستور فرمود كمرها را محكم ببندند و تندتر به صورت هروله راه بروند ( هروله نوعى حركت است ما بين عادى راه رفتن و دويدن ) بدستور آن حضرت ( ص ) رفتار كردند از آن رنج آسوده شدند .\r\nاز آن سو امير المؤمنين عليه السّلام با لشكرى كه همراهش بودند از يمن بسوى مكه حركت كرد و آن حله‌هائى كه از مردم نجران گرفته بود نيز با خود داشت ، و چون رسول خدا ( ص ) از راه مدينه كه مىآيد به نزديكى مكه رسيد ، على عليه السّلام نيز كه از راه يمن مىآمد به نزديكى مكه رسيد ، و پيش از آن على عليه السّلام از لشكر خويش جدا شده بود و مردى را بجاى خود بفرمانروائى آنان منصوب داشته و براى آنكه پيغمبر ( ص ) را ديدار كند پيشاپيش لشكر آمد ، پس هنگامى كه رسول خدا به مكه ميرسيد امير المؤمنين عليه السّلام نيز به آن حضرت رسيده سلام كرد و از آنچه انجام داده بود و حله‌هائى كه از اهل نجران گرفته بود آن حضرت را آگاه كرد و بعرض رسانيد كه براى ديدار آن حضرت پيش از لشكر خود شتابانه آمده است ، رسول خدا ( ص ) از ديدار او و انجام دستوراتش خورسند شد و به او فرمود : اى على بچه نيتى احرام بستى ( و نيت انجام چگونه حجى كردى ) ؟ عرضكرد : اى رسول خدا شما براى من ننوشته بودى كه خود بچه نحو احرام خواهى بست و از راه ديگر نيز نمىدانستم ، از اين رو من هنگام تلبيه و احرام نيتم را به نيت شما پيوند كرده و گفتم : بار خدايا احرام مىبندم مانند احرامى كه پيمبرت بسته ، و سى و چهار شتر براى قربانى با خود آورده‌ام ، رسول خدا ( ص ) فرمود : « اللَّه اكبر » من شصت و شش شتر براى قربانى آورده‌ام و تو در حج و مناسك قربانى با من شريك هستى ، اكنون بر احرام خود باش و بسوى لشكر خود بازگرد ، و بشتاب\r\n\r\n","description":"","footnote":"","page_name":" 160 ","page_number":200},
  {"content":"\r\n\r\nآنان را به من برسان تا بخواست خداى تعالى در مكه بهم رسيم ، پس امير المؤمنين عليه السّلام با آن حضرت خداحافظى كرده بسوى لشكر خود بازگشت و ديد در همان نزديكى مكه رسيده‌اند ، و چون به آنها رسيد متوجه شد كه آن حله‌هائى كه پيش آنها بوده همه را بتن كرده‌اند ( از اين جريان ناراحت شده ) بر اين كار عيب گرفت ، و به آن كس كه بجاى خود در ميان ايشان نهاده بود فرمود : واى بر تو ! چه چيز تو را وادار كرد كه اين حله‌ها را پيش از آنكه برسول خدا ( ص ) بدهيم ميان ايشان پخش كنى ؟ و من نيز به تو چنين اجازه نداده بودم ؟ عرضكرد : از من درخواست كردند كه به آنها احرام بندند و خويشتن را بدانها زينت دهند و سپس ( در مكه ) به من بازگردانند ، پس أمير المؤمنين عليه السّلام همهء آنها را از تن ايشان بيرون كرد و در ميان عدلهاى بار ( و جوالهائى كه بر شتران بود ) بست ، لشكريان از اين كردار على عليه السّلام خشمگين شده و چون به مكه رسيدند شكايات زيادى از أمير المؤمنين عليه السّلام برسول خدا ( ص ) كردند ، پس رسول خدا ( ص ) دستور فرمود منادى در ميان مردم فرياد زد : زبانهاى خود را از شكايت على بن ابى طالب كوتاه كنيد زيرا كه او در بارهء خدا ( و آنچه مربوط به خدا است ) سختگير است ، و در بارهء دين اهل سازش و ناديده گيرى نيست ، پس آن گروه از بدگوئى و شكايت خوددارى كردند و دانستند كه آن حضرت نزد رسول خدا ( ص ) مكانت بسزائى دارد ، و هر كه در صدد عيبجوئى او برآيد مورد خشم رسول خدا ( ص ) واقع شود ، و على عليه السّلام روى پيروى از پيغمبر ( ص ) بر احرام خويش باقى ماند ، و بسيارى از مسلمانان كه با پيغمبر ( ص ) آمده بودند قربانى همراه نياورده بودند پس خداى تعالى اين آيه را نازل فرمود : « بانجام رسانيد حج و عمره را براى خدا » ( سورهء بقره آيه 196 ) پس رسول خدا ( ص ) فرمود : از حال تا بروز قيامت عمره را داخل در حج كردم ، و انگشتان دو دست خود را داخل در يك ديگر كرد ( يعنى مانند اين انگشتان كه داخل درهم شده عمره را داخل در حج كردم ) سپس\r\n\r\n","description":"","footnote":"","page_name":" 161 ","page_number":201},
  {"content":"\r\n\r\nفرمود : اگر در آغاز كار اين سفر ميدانستم آنچه در آخر بر من روشن شد ( و پيش از اين دستور حج تمتع از جانب پروردگار متعال به من رسيده بود ) قربانىها را با خود نمىآوردم ( تا حج تمتع بجا آوردم ) سپس بمنادى خويش دستور داد كه فرياد زند : هر كه از شما قربانى همراه خود نياورده از احرام بيرون آيد و اعمال گذشته را عمره قرار دهد ، هر كه از شما قربانى همراه آورده بر احرام خويش بماند ، پس اين دستور را برخى از مردم پيروى كردند ، و برخى نافرمانى كردند و در اين باب سخن بسيار شد برخى گفتند :\r\n( چگونه ممكن است ) رسول خدا ( ص ) ژوليده مو و گرد آلود ( مسافرت ) باشد و ما ( جامهء احرام را بيرون كرده ) لباس بپوشيم و با زنان نزديكى كرده و روغن بتن بماليم ؟ ( بايد دانست كه اين سه بر شخص محرم تا مادامى كه در احرام است حرام و قدغن مىباشد ) و برخى گفتند : آيا شرم نميكنيد كه شما بيرون رويد و قطره‌هاى آب غسل ( جنابت ) از موهاى سرتان بچكد ولى رسول خدا ( ص ) احرام بتن داشته باشد ؟\r\nپيغمبر ( ص ) ( كه اين سخن‌ها را شنيد ) آنان كه نافرمانى دستور او را كرده بودند كارشان را زشت شمرد و فرمود : اگر نه اين بود كه من قربانى همراه آورده بودم من نيز از احرام بيرون مىآمدم و آنچه بجا آورده‌ام عمره قرار ميدادم ، پس هر كه قربانى همراه نياورده بايد از احرام بيرون آيد ، پس گروهى از نافرمانى آن حضرت بازگشته و جامه‌هاى احرام را بيرون آوردند ، و برخى بر همان حال ماندند و بدستور آن حضرت رفتار نكردند ، و از جمله كسانى كه بر آن حال و مخالفت با پيغمبر ( ص ) باقى ماند عمر بن خطاب بود ، پس رسول خدا ( ص ) او را پيش خوانده به او فرمود : چگونه است كه مىبينم تو بر احرام خود هستى ؟\r\nآيا قربانى همراه آورده‌اى ؟ عرضكرد : نه ، فرمود : پس چرا از احرام بيرون نروى در صورتى كه من دستور دادم هر كه قربانى بهمراه نياورده از احرام بيرون رود ؟ گفت : به خدا سوگند اى رسول خدا تا شما محرم هستى من از احرام بيرون نروم ! پيغمبر ( ص ) فرمود : براستى تو به اين دستور ايمان نخواهى آورد تا بميرى .\r\n\r\n","description":"","footnote":"","page_name":" 162 ","page_number":202},
  {"content":"\r\n\r\n( يعنى تا آخر عمر به اين حكم الهى گردن ننهى ) و از اين رو در زمان خلافت خود از اين دستور الهى سر باز زده بمنبر رفت و آن را قدغن كرد و آنان را كه حج تمتع بجا آوردند تهديد بشكنجه و سخت‌گيرى نمود .\r\n( مترجم گويد : چنانچه در اول داستان وعده كرديم براى روشن شدن اين حديث بپارهء توضيحات نيازمنديم و آن اينست كه : بايد دانست حج در اسلام بر سه گونه است : حج تمتع ، حج افراد ، حج قران ، و چنانچه از اين حديث روشن شود تا پيش از سفر حجة الوداع - يعنى همين مسافرت رسول خدا ( ص ) به مكه دستور حج تمتع نيامده بود و حج را به صورت قران و افراد بجا مىآوردند ، و كيفيت آن اينست كه از ميقات محرم شوند سپس به عرفات و مشعر و منى روند و اعمال آنجا را بجا آورده آنگاه به مكه آيند و طواف و نماز و سعى و طواف نساء و نماز آن را بجا آورند و عمره آن را پس از بيرون آمدن از احرام انجام خواهند داد ، و جايز است كه پيش از رفتن به عرفات و مشعر و منى نيز به مكه آيند و طواف كنند ليكن پس از هر طوافى لبيك گويند كه از احرام بيرون نروند ، آنگاه پس از انجام اعمال مكه به عرفات روند ، و چنانچه از حديث كلينى ( ره ) در كافى و نيز از اين حديث استفاده شود رسول خدا ( ص ) با اينكه حج قران بجاى آورد ، ابتداء به مكه آمده سپس بمنى و عرفات و مشعر رفته است ، و فرق و امتيازى كه ميان حج افراد و قران است آن است كه در حج افراد همراه آوردن چهار پايان براى قربانى شرط نيست ولى در حج قران شرط است كه هنگام بستن احرام قربانى همراه داشته باشند چنانچه رسول خدا ( ص ) انجام داد ، و اما حج تمتع به اين گونه است كه در ابتداء به نيت عمرهء تمتع از ميقات احرام بندند ، و سپس وارد مكه شوند و طواف و نماز طواف و سپس سعى ميان صفا و مروه را بجا آورند آنگاه با كوتاه كردن كمى از مو يا ناخن از احرام بيرون آيند و آنچه حرام شده بود جز چند چيز حلال شود و از جمله چيزهائى كه حلال شود نزديكى با زنان و پوشيدن جامهء دوخته و عطر به بدن ماليدن است كه در حال احرام همهء آنها حرام است آنگاه در شب يا روز نهم ذيحجه براى رفتن به عرفات و انجام اعمال حج تمتع در مكه احرام حج مىبندند و بمنى و عرفات ميروند ، ضمنا بايد دانست براى كسانى كه از شهرهاى دور دست كه فاصله‌اش بيش از چهل و هشت ميل از مكه است حج تمتع واجب است و نميتوانند به صورت قران يا افراد حج بجا آورند و اين دو قسم مخصوص است بأهل مكه و آنان كه در اطراف مكه هستند و فاصلهء آنان تا مكه بيش از حد مذكور نيست ، و وجه اينكه رسول خدا ( ص ) با اينكه از مدينه به حج آمده بود و روى اين قاعده بايستى حج تمتع بجا آورد ولى حج قران كرد همان است كه در حديث بدان تصريح شده كه پيش از اين سفر دستور حج تمتع نرسيده بود و در اين سفر بود كه رسول خدا ( ص ) فرمود : عمرة را تا بروز قيامت داخل در حج كردم . . . و بهر صورت اگر كسى به نيت حج افراد وارد مكه شد و در آنجا خواست آن را تبديل به حج تمتع كند برايش جايز است ولى براى آن كسى كه به نيت حج قران به مكه آمده و قربانى همراه آورده جايز نيست چنانچه در اين حديث است ، و خلاصه پيغمبر اكرم براى\r\n\r\n","description":"","footnote":"","page_name":" 163 ","page_number":203},
  {"content":"\r\n\r\nكسانى كه قربانى نياورده بودند دستور فرمود كه از احرام بيرون روند و اين دستورى الهى بود كه بواسطهء نزول آيهء  « وَ أَتِمُّوا الْحَجَّ وَ الْعُمْرَةَ لِلَّهِ »  پيغمبر ( ص ) بدان امر فرمود ، و از كسانى كه زير بار اين دستور الهى نرفت ، و چنانچه رسول خدا ( ص ) فرمود تا به آخر عمر هم بدان گردن ننهاد عمر بود كه پس از اينكه بخلافت رسيد آن را قدغن كرد و در منبر صريحا گفت : « متعتان كانتا محللتان في زمن النبى و أنا احرمهما و أعاقب عليهما » و بىپروا گفت : اين دستور در زمان پيغمبر ( ص ) رسيد و بدان عمل شد ولى من آن را حرام ميكنم ، و شگفت اينجاست كه برخى از مدافعين عمر كه بهمهء بدعتهاى او صورت حق بجانب مىدهند و محملى براى آنها درست كرده‌اند به اين داستان كه ميرسند ميگويند : پيغمبر يك مجتهد بود و نظرش بجواز يا وجوب حج تمتع بود و عمر هم يك مجتهد بود و استنباطش حرمت آن بود و خلاصه چنانچه پيغمبر ( ص ) اجتهاد كرد عمر نيز در اين مسأله اجتهاد كرد و مصلحت را در جلوگيرى و حرمت آن ديد و اين حملى است كه در پاورقى كتاب جانشينان محكوم از قوشچى نقل مىكند ، نعوذ باللَّه من التعصب و الضلال ) .\r\nچون رسول خدا ( ص ) مناسك حج را بجا آورد على عليه السّلام را در قربانى خود شريك ساخت و با مسلمانانى كه همراهش آمده بودند بسوى مدينه بازگشت تا رسيد به جائى كه معروف بغدير خم است ، و آنجا جاى منزل كردن نيست زيرا آب و چراگاه ندارد ( و مسلمانان از نظر بىآبى و چهار پايانشان از جهت نبودن چراگاه و علوفه در مضيقه قرار ميگرفتند ) پس آن حضرت در آنجا فرود آمد و مسلمانان نيز با او در همان جا فرود شدند ، و سبب فرود آمدنش در آنجا اين بود كه دستورى از خداى تعالى در بارهء نصب خلافت أمير المؤمنين و جانشينان او در ميان امت پس از او نازل گشت ، و پيش از اين نيز در اين باره وحى بر آن حضرت شده بود ولى زمانى براى اين كار در وحى الهى تعيين نشده بود ، پس آن حضرت اين كار را بتأخير انداخت و موكول كرد بوقتى كه از اختلاف و دودستگى مردم نسبت بامير المؤمنين عليه السّلام آسوده خاطر باشد ، و خداى عز و جل ميدانست كه اگر از غدير خم بگذرد بيشتر مردمى ( كه همراه او بودند و از قراء و اطراف مدينه بودند ) از آن حضرت جدا شوند و بسوى ديار و خانه‌هاى خود بروند ، پس خداى عز و جل اراده فرمود كه آنان را براى شنيدن فرمان جانشينى آن حضرت گرد آورد ، و خواست حجت در اين باره بر همگى تمام شود ، پس خداى تعالى اين آيه را نازل فرمود : « اى پيامبر برسان آنچه را فرود آمده بر تو از پروردگارت »\r\n\r\n","description":"","footnote":"","page_name":" 164 ","page_number":204},
  {"content":"\r\n\r\nيعنى در بارهء جانشينى على عليه السّلام و تصريح بامامت او « و اگر نكنى پس نرسانده باشى پيام او را و خدا تو را از مردم نگه مىدارد » ( سورهء مائده آيهء 67 ) پس خداى تعالى در اين دستور واجب ( يعنى منصوب كردن على عليه السّلام بجانشينى ) تأكيد فرمود ، و از تأخير انداختن آن او را ترساند ، و نگهداشتن از مردم و خوددارى آنان را از اين دستور ضمانت كرده و به عهده گرفت ، پس رسول خدا ( ص ) در آنجا كه گفتيم بخاطر انجام دستورى كه بيان شد فرود آمد ، و مسلمانان گرد او فرود آمدند ، و آن روز روزى بسيار گرم و طاقت فرسا بود ، پس رسول خدا ( ص ) دستور داد زير درختهائى را كه در آنجا بود پاك كنند و دستور داد جهاز شتران را فراهم كرده رويهم بچينند ، پس بمنادى خويش فرمان داد كه در ميان مردم فرياد زند و آنان را گرد آورد ، پس همگى گرد آمدند و بيشتر آن مردم از شدت حرارت و گرمى هوا عباهاى خود را بساق پاهاى خود پيچيده بودند ، همين كه همگى گرد آمدند حضرت بر آن جهازهاى شتر بالا رفت تا ببلندترين آنها رسيد ، و أمير المؤمنين عليه السّلام را نيز پيش خوانده او نيز بر آنها بالا رفت تا در طرف راست آن حضرت ايستاد ، سپس خطبه‌اى براى مردم خواند و سپاس خداى را بجا آورده و ثنايش گفت و مردم را تا به آنجا كه در خور استعداد و فهم آنان و ميسور آن حضرت بود موعظه فرمود و خبر ناگوار مرگ خويش را به آنان داده فرمود : من بسوى خدا خوانده شده‌ام و نزديك است كه بپذيرم و دعوت حق را اجابت كنم ، و نزديك شده كه از ميان شما بروم و من در ميان شما بجاى نهم چيزى را كه اگر بدان چنگ زنيد هرگز گمراه نشويد : كتاب خدا ( قرآن ) و عترت من اهل بيتم ، همانا اين دو هرگز از يك ديگر جدا نشوند تا نزد حوض ( كوثر ) بر من درآيند ، پس ببلندترين آوازش فرمود : آيا من سزاوارتر از شما بخودتان نيستم ؟ عرضكردند : خدا گواهست چرا ( تو از ما بخودمان سزاوارترى ) پس پشت سر آن سخن - بدون فاصله - در حالى كه شانه‌هاى أمير المؤمنين\r\n\r\n","description":"","footnote":"","page_name":" 165 ","page_number":205},
  {"content":"\r\n\r\nعليه السّلام را بدست گرفته بود بدانسان كه زير بغل هر دو پيدا بود - فرمود : پس هر كس من مولايش بوده‌ام اين على مولاى اوست ، بار خدايا دوست بدار هر كه او را دوست بدارد ، و دشمن دار هر كه او را دشمن بدارد ، و يارى كن هر كه او را يارى كند ، و واگذار هر كس كه او را واگذارد و دست از ياريش بردارد ، سپس به زير آمد و آن وقت نزديك ظهر بود ، پس دو ركعت نماز بجا آورده ظهر شد و اذان گوى آن حضرت براى نماز ظهر اذان بگفت ، حضرت با ايشان نماز ظهر را خوانده و در خيمه و چادر خود نشست و بعلى عليه السّلام دستور فرمود : در چادرى برابر چادر او بنشيند ، سپس به مسلمانان دستور فرمود : دسته دسته نزد او بروند و منصب جديد او را مژده دهند و بعنوان امارت و فرمانروائى مؤمنين بر او سلام گويند ، پس مردمان اين كار را كردند ، سپس بهمسران خود و زنان ديگر مسلمانان كه همراه او بودند دستور فرمود پيش او بروند و بامارت مؤمنين بر او سلام كنند آنها نيز انجام دادند .\r\nو از جمله كسانى كه در بشارت سخن را بدرازا كشاند و بيش از ديگران اظهار شادمانى كرد عمر بن خطاب بود و از جمله سخنان او اين بود كه گفت : به به ، اى على امروز ديگر تو فرمانرواى من و فرمانرواى هر مرد مؤمن و زن مؤمنهء شدى ، و حسان بن ثابت ( شاعر معروف آن زمان ) نزد رسول خدا ( ص ) آمده عرضكرد :\r\nاى رسول خدا ( ص ) آيا به من اذن ميدهى در اينجا شعرى بگويم كه خدا را خوشنود سازد ؟ فرمود : بگو اى حسان بنام خدا ، پس حسان در جاى بلندى ايستاد و مسلمانان براى شنيدن سخنان و اشعارش گردنها را كشيدند و او اين اشعار را انشاء كرد :\r\n1 - پيغمبرشان در روز غدير آنان را آواز داد و با چه آواز رسائى فرمود كه همگى شنيدند .\r\n2 - فرمود : كيست فرمانروا و صاحب اختيار شما ؟ همگى بدون اظهار دشمنى و اختلاف گفتند :\r\n\r\n","description":"","footnote":"","page_name":" 166 ","page_number":206},
  {"content":"\r\n\r\n3 - خداى تو فرمانرواى ما است و تو صاحب اختيار مائى ، و امروز در ميان ما نافرمان و مخالفى نخواهى يافت .\r\n4 - پس فرمود : اى على برخيز كه من تو را براى امامت و راهنمائى بعد از خودم برگزيدم .\r\n5 - پس هر كه من فرمانرواى اويم اين على فرمانروا و صاحب اختيار اوست ، و شما براى او ياران با وفا و دوستار او باشيد .\r\n6 - و در اينجا دعا كرد كه : خدايا دوست دار دوستان او را و با آن كس كه با على دشمنى كند دشمن باش .\r\nپس رسول خدا ( ص ) به او فرمود : اى حسان تا ما را به زبان يارى ميكنى هميشه مؤيد بروح القدس باشى ، و اينكه حضرت ( ص ) دعاى مشروط به او فرمود ( باينكه تا آنگاه كه ما را به زبان يارى كنى ) براى آن بود كه ميدانست در پايان كارش مخالفت با على عليه السّلام خواهد كرد ( چنانچه مورّخين نوشته‌اند كه پس از هلاكت عثمان از بيعت با على عليه السّلام سرباز زد ) و اگر آن حضرت ميدانست كه در آينده هم زندگى خود را بدرستى و سلامت در عقيده و مرام سپرى مىكند دعا را مشروط نمىفرمود ( باينكه تا آنگاه كه ما را به زبان يارى كنى ) و بطور اطلاق دعا مىفرمود ، و نظير اين آن شرطى است كه خداوند در ستايش از همسران پيغمبر فرمود ، و بدون شرط بطور اطلاق آنان را نستوده ، زيرا ميدانسته است كه برخى از آنان در آينده تغيير حالت داده و دگرگون مىشود و از شايستگى ستايش و ارجمندى ( كه اكنون دارد ) و بدان سبب سزاوار آن بود بيرون رود و اين گونه فرمود : « اى زنان پيمبر شما مانند ديگر زنان نيستيد اگر بترسيد از خدا » ( سورهء احزاب آيهء 32 ) و آنان را در اين باره چون خاندان پيغمبر ( ص ) مورد ستايش قرار نداده آنگاه كه آن خاندان ارجمند خوراك روزانهء خود را به يتيم و مسكين و اسير بخشش نمودند ، و خداى سبحان در بارهء على و فاطمه و\r\n\r\n","description":"","footnote":"","page_name":" 167 ","page_number":207},
  {"content":"\r\n\r\nحسن و حسين عليهم السّلام كه با شدت نيازى كه بدان خوراك و قوت روزانه داشتند ديگرى را بر خود مقدم داشتند اين آيات را فرو فرستاد : « و خوراندند آن خوراك را با اينكه دوست داشتند به بينوائى و يتيمى و اسيرى ، جز اين نيست كه ميخورانيم شما را براى روى خدا و نخواهيم از شما پاداشى و نه سپاسى ، همانا مىترسيم از پروردگار خويش روزى را كه ترشروى و آشفته خوى است ، پس نگاهشان داشت خدا از بدى آن روز و بديشان ارزانى داشت خرمى و شادكامى ، و بخاطر شكيبائى كه داشتند خداوند پاداششان داد بهشتى و حريرى » ( سورهء انسان آيه 8 تا 12 ) پس پاداش آنان را بطور قطع و بدون قيد و شرط فرمود و مانند ديگران مشروط بزمانى و حالى نفرمود چنانچه از پيش گذشت .\r\n\r\n[ فصل ( 51 ) نتيجه فصل سابق 
  ]\r\nو در اين داستان يعنى سفر حجة الوداع رسول خدا ( ص ) ، فضيلتهائى كه مخصوص بأمير المؤمنين عليه السّلام گشت و منقبتهائى كه تنها بهرهء آن حضرت عليه السّلام شد بيان داشتيم ، و چنانچه گفته شد على عليه السّلام در حج و قربانى و مناسك شريك پيغمبر ( ص ) گشت و خداى تعالى آن بزرگوار را موفق فرمود كه با رسول خدا ( ص ) در نيت حج يكسان و در اين عبادت بزرگ چون او باشد و مرتبه و جاه او نزد پيغمبر گرامى و منزلت و مقامش پيش پروردگار متعالى بدان جا رسيد كه ستايش او را آشكار نمود ، و پيرويش را بر همهء خلايق فرض و واجب فرمود ، و او را مخصوص بجانشينى خود كرد ، و مردمان را بفرمانبردارى از آن حضرت دعوت كرده و از مخالفت او بر حذر داشته و نهى فرمود ، و در بارهء پيروان و يارانش دعا نموده و به آنان كه مخالفتش كنند و آشكارا بدشمنى او برخيزند نفرين و لعنت فرستاد ، و با اين ترتيب از روى مقام برترى او بر همهء بندگان پرده برداشت ، و اين فضيلتى است كه هيچ يك از امت با او در اين فضيلت انباز و شريك نگشت ، و كسى بجاى آن ، فضيلت ديگرى\r\n\r\n","description":"","footnote":"","page_name":" 168 ","page_number":208},
  {"content":"\r\n\r\nكه نزديك بدان باشد نياورد چه آنان كه از روى شك و ترديد و گمان فضيلتى براى ديگران برند ، و چه آنان كه از روى بصيرت و بينائى پى بواقع برده ، و درك حقيقت كنند ، و اللَّه المحمود .\r\n\r\n[ فصل ( 52 ) حديث ثقلين و جريان بيمارى رسول خدا ص 
  ]\r\nو از جمله چيزهائى كه برترى و فضيلت او را پابرجا و مرتبهء بلند او را بيش از پيش بثبوت رساند جرياناتى است كه پس از سفر حجة الوداع براى رسول خدا ( ص ) جلو آمد ، و پيش‌آمدهائى است كه به قضا و قدر پروردگار اتفاق افتاد ، ( 30 ) بدين شرح كه آن بزرگوار چنانچه گفته شد چون خبر ناگوار نزديك شدن مرگ خويش را بامت داد ، در هر انجمنى كه فراهم ميشد و در هر فرصتى كه پيش مىآمد ، مسلمانان را از فتنه و نافرمانى او پس از رحلتش بر حذر ميداشت ، و سفارش روى سفارش بچنگ زدن بفرامين خود و گرد آمدن براى انجام دستوراتش را ميفرمود ، و مرتبا آنان را به پيروى از عتر خويش و فرمانبردارى از آنان و يارى نمودن و نگهبانى از آن ذوات مقدسه ، و پناهندگى در امور دين بذيل عنايت ايشان دستور ميداد ، و مسلمانان را از نافرمانى و روگردانى از دستوراتش باز ميداشت .\r\nو از جمله فرمايشات آن بزرگوار در اين باره حديثى است كه راويان شيعه و سنى بنقل آن اتفاق دارند كه فرمود : من ( در روز رستاخيز ) پيشاپيش شمايم ، و شما بدنبال نزد حوض كوثر بر من درآئيد ، آگاه باشيد كه من در بارهء ثقلين ( دو چيز سنگين يا دو زاد و توشهء سفر ) از شما پرسان شوم ( و جويا گردم ) پس بنگريد چگونه پس از من در بارهء آن دو رفتار كنيد ، زيرا كه خداى لطيف خبير مرا آگاه ساخته كه آن دو از هم جدا نشوند تا مرا ديدار كنند ، و من نيز از پروردگار خود خواهان آن شدم و به من داد ، آگاه باشيد\r\n\r\n","description":"","footnote":"","page_name":" 169 ","page_number":209},
  {"content":"\r\n\r\nكه من آن دو را در ميان شما بجاى نهادم : ( يكى ) كتاب خدا ( قرآن ) و ( ديگر ) عترت من ( خاندان ) و اهل بيتم ، بر ايشان پيشى نگيريد كه از هم پاشيده و پراكنده خواهيد شد ، و در بارهء آنان كوتاهى نكنيد كه به هلاكت رسيد ، بايشان چيزى نياموزند زيرا كه آنان داناتر از شما هستند ، اى گروه مردم نباشيد كه پس از خود شما را ببينم كه بكفر بازگشته و گردن يك ديگر را بزنيد ، و مرا ( در آن حال ) در لشكرى چون سيل خروشان ديدار كنيد ، آگاه باشيد همانا على بن ابى طالب برادر و وصى من است ، و پس از من در بارهء تأويل قرآن بجنگد چنانچه من در بارهء تنزيل آن جنگيدم ، و ( اين سخنى نبود كه آن حضرت يك بار فرموده باشد بلكه ) بارها در هر مجلس و انجمنى آن را و يا مانند آن را بر زبان جارى ساخت .\r\nسپس آن بزرگوار اسامة پسر زيد بن حارثه را ( كه پدرش در جنگ موته كشته شده بود ) بسركردگى لشكرى تعيين كرد و دستور داد كه با مردم مسلمان بهمانجا كه پدرش كشته شده براى جنگ با دشمنان دين بسوى روم برود ، و رأى مباركش بر اين شد كه گروهى از سران مهاجر و انصار را در لشكر او بفرستد تا هنگام مرگش كسى در بارهء زمامدارى اختلاف نكند ، و طمع به پيشوائى مسلمين نه بندد ، و راه را براى آن كس كه خود بجانشينى منصوب فرموده بود ( يعنى على بن ابى طالب عليه السّلام ) هموار سازد ، و كسى با آن حضرت در صدد نزاع برنيايد ، پس پرچم سردارى جنگ را چنانچه گفته شد بنام اسامة بست ، و در بارهء بيرون كردن آنان از مدينه كوشش و سفارش فرمود و باسامة دستور داد با لشكر خويش از مدينه بيرون رود و ( براى پيوستن ديگران ) در جرف ( كه نام جايى است در سه ميلى مدينه ) بماند ، و مردم را به بيرون رفتن و همراهيش برانگيخت ، و از درنگ كردن در مدينه و دنبال ماندن از او بر حذر داشت ، در اين خلال كسالت آن حضرت\r\n\r\n","description":"","footnote":"","page_name":" 170 ","page_number":210},
  {"content":"\r\n\r\nكه منجر برحلتش شد پيش آمد ، و چون احساس كسالت كرد دست على عليه السّلام را گرفت و بسوى قبرستان بقيع روان شد و گروهى از مردم نيز بدنبال آن حضرت رفتند ، آن بزرگوار رو بهمراهان كرده فرمود :\r\nمن مأمور شده‌ام كه براى آنان كه در بقيع مدفونند از خدا آمرزش بخواهم ، پس آن گروه بهمراه او ببقيع رفتند ، به آنجا كه رسيدند حضرت در ميان آنان ايستاده فرمود : درود بر شما اى خفتگان در گور ، گوارا باد شما را آنچه اكنون در آن هستيد ، از آنچه مردم ( يعنى زندگان ) گرفتار آنند ( آسوده خاطر هستيد ) فتنه‌ها مانند شبهاى تاريك يكى پس از ديگرى رو آور شده ، سپس براى اهل بقيع آمرزش خواسته دعاى زيادى در اين باره كرد ، آنگاه رو بأمير المؤمنين عليه السّلام فرموده به دو گفت : همانا جبرئيل هر ساله يك بار قرآن را بر من ( ميخواند و ) عرضه ميداشت ، و در اين سال دو بار عرضه كرد ، و اين نيست جز براى رسيدن أجل ( و مرگ ) من ، سپس فرمود : اى على مرا مخير ساختند ميان اينكه هميشه در دنيا باشم و گنجينه‌هاى دنيا را دار اختيارم بگذارند يا اينكه ( از اين دنيا بروم و ) بهشت را به من دهند ، و من ديدار پروردگار و بهشت را اختيار نموده ( آن را برگزيدم ) پس آنگاه كه من از دنيا رفتم مرا غسل ده و عورت مرا بپوشان زيرا عورت مرا كسى نبيند جز اينكه كور شود ، سپس بخانهء خود بازگشت ، و سه روز ديگر با كسالت و ناتوانى شديد در منزل بود آنگاه در حالى كه سر خود را بسته بود و از طرف راست بعلى عليه السّلام و از سمت چپ بفضل بن عباس تكيه كرد به مسجد آمد و بر منبر بالا رفته نشست ، سپس فرمود : اى گروه مردم نزديك شده است كه من از ميان شما بروم ، پس هر كه امانتى و وعدهء پيش من دارد بيايد تا من به او بدهم ، و هر كه به من وامى داده مرا آگاه كند ، اى گروه مردم ميان خدا و ميان هر يك از بندگان چيزى كه بواسطهء آن نيكى به او رساند يا بدى از او دور كند نيست جز عمل و كردار ( يعنى كردار است كه باعث رساندن خير يا دورى كردن شر مىشود ) اى گروه مردم ( بيهوده و بدون كردار نيك ) كسى ادعاى رستگارى نكند و آرزوى نجات نداشته\r\n\r\n","description":"","footnote":"","page_name":" 171 ","page_number":211},
  {"content":"\r\n\r\nباشد ، سوگند بدان كه مرا بحقيقت به پيامبرى فرستاده رهائى ندهد كسى را جز كردار يا رحمت پروردگار ، و اگر من ( كه پيامبر خدا و حبيب اويم ) نافرمانيش مىكردم هر آينه بدوزخ مىافتادم ، ( سپس فرمود : ) بار خدايا آيا رساندم ( و آنچه بايد بگويم تبليغ كردم ) ؟ ( اين را فرمود ) و از منبر به زير آمده نمازى خفيف با مردم خوانده به خانه آمد و آن هنگام در خانهء ام سلمة رضى اللَّه عنها بود ، پس يك روز يا دو روز در خانهء ام سلمة بود ، آنگاه عايشه پيش ام سلمة آمد و از او درخواست كرد كه آن حضرت را بخانهء خود ببرد و خود پرستارى آن حضرت را به عهده گيرد ، و ديگر زنان پيغمبر ( ص ) نيز همين درخواست را از ام سلمة كردند كه ( اجازه دهد آن حضرت را بخانهء عايشه ببرند ) ام سلمة اجازه داد و حضرت را بخانهء عايشه بردند ، و بيمارى آن حضرت ادامه پيدا كرده سنگين شد ، پس بلال ( اذان‌گوى آن بزرگوار ) هنگام نماز صبح آمده در حالى كه بيمارى حضرت را در خود فرو برده بود گفت : خدايتان رحمت كند ( هنگام ) نماز است ، آواز بلال را به گوش آن حضرت رساندند ، فرمود : امروز ديگرى با مردم نماز بخواند زيرا كه من بخويشتن سرگرم هستم ( و بيمارى تاب رفتن مسجد را از من برده است ) عايشه گفت : به ابو بكر بگوئيد ( به مسجد رود ) حفصة گفت : بعمر بگوئيد ( و هر كدام پدر خود را براى خواندن نماز تعيين كردند ) رسول خدا ( ص ) كه سخن آن دو را شنيد و حرص هر يك را براى بلند كردن پدر خود و دلبستگى آن دو را به اين كار ديد با اينكه هنوز آن حضرت ( ص ) زنده است فرمود : ( از اين سخنان ) خوددارى كنيد زيرا كه شما همانند زنانى هستيد كه با يوسف عليه السّلام همدم بودند ( شايد مقصود آن بزرگوار ( ص ) اين بود كه چنانچه زنان مصرى يعنى زليخا و ديگران هر كدام به تنهائى ميخواست يوسف را ديدار كند و از آن پيامبر پاكدامن بهره گيرد شما نيز هر كدام ميخواهيد در اين جريان براى خود به تنهائى بهره بردارى كنيد ، و يكى دو وجه نيز شيخ طريحى ( ره ) در مجمع البحرين در معناى فرمايش حضرت ( ص ) فرمود كه اگر خواستيد مراجعه نمائيد ) .\r\nسپس با شتاب برخاست و ترسيد مبادا يكى از آن دو مرد ( يعنى ابو بكر و عمر ) پيشى در نماز بر مردم\r\n\r\n","description":"","footnote":"","page_name":" 172 ","page_number":212},
  {"content":"\r\n\r\nگيرند ، در صورتى كه آن حضرت آن دو را دستور ببيرون رفتن با اسامة فرموده بود و نميدانست كه آن دو ( در مدينه مانده‌اند ، و هنوز ) نرفته‌اند ، و چون گفتار عايشه و حفصه را شنيد دانست كه در انجام دستور او سستى كرده ( و از مدينه بيرون نرفته ) اند پس آن حضرت براى فرو نشاندن فتنه و بر طرف ساختن شبهه ( از ذهن مردمان ) مبادرت جست و با اينكه از بيحالى و ناتوانى نمىتوانست روى پا بايستد ، برخاسته دستهاى مباركش را على بن ابى طالب عليه السّلام و فضل بن عباس گرفته و بر آن دو تكيه فرمود ، و پاهاى نازنينش از ناتوانى به زمين كشيده ميشد با اين حال به مسجد آمده ديد ابو بكر در محراب ايستاده با دست مبارك به او اشاره فرمود كه از محراب بيكسو رود ، ابو بكر بكنارى رفت پيغمبر ( ص ) بجاى او ايستاد ، پس تكبير نماز گفت و نمازى را كه ابو بكر شروع كرده بود از سر گرفت و دنبال نماز او را نگرفت ، چون سلام نماز را داد به خانه بازگشت ، و ابو بكر و عمر و گروهى از آنان را كه در مسجد بودند پيش خوانده به آنان فرمود : مگر من بشما دستور ندادم كه با لشكر اسامة بيرون رويد ؟ گفتند : چرا اى رسول خدا ، فرمود : پس چرا دستور مرا انجام نداده و نرفتيد ؟ ابو بكر گفت : من بيرون رفتم ولى دوباره بازگشتم تا يك بار ديگر شما را ببينم و تجديد عهدى كنم ، عمر گفت اى رسول خدا من بيرون نرفتم زيرا دوست نداشتم وضع حال شما را از سوارانى ( كه از مدينه مىآيند ) بپرسم ( و ميخواستم خود را از نزديك نگران حال شما باشم ) پس پيغمبر ( ص ) فرمود :\r\nبپيونديد بلشگر اسامة و از آن باز نمانيد ، بپيونديد بلشگر اسامة ، و سه بار اين سخن را تكرار فرمود آنگاه بواسطهء رنجى كه از رفتن مسجد به او رسيده بود و از اندوه بسيارى كه به او دست داده بود از هوش برفت ، و ساعتى به همين منوال بود مسلمانان گريستند ، و آواز گريه از زنان آن حضرت و فرزندان او و زنان مسلمانان هر كه در آن انجمن بود بلند شد ، پس رسول خدا ( ص ) به هوش آمده بدانها نگاه كرد سپس فرمود :\r\n\r\n","description":"","footnote":"","page_name":" 173 ","page_number":213},
  {"content":"\r\n\r\nدواتى و كتفى براى من بياوريد تا براى شما چيزى بنويسم كه پس از من هرگز گمراه نشويد .\r\n( مترجم گويد : كتف : استخوان پهنى است كه در شانهء حيوانات چهار پا است و زمانهاى سابق كه كاغذ كم بوده براى نوشتن ياد داشت از آنها استفاده ميكرده‌اند ) اين سخن را فرمود و دوباره از هوش رفت ، پس برخى از آنان كه در آن انجمن بوده برخاسته كه بدنبال دوات و كتف برود ، عمر گفت : بازگرد زيرا كه اين مرد ( يعنى رسول خدا ( ص ) بواسطهء كسالت شديد ) هذيان ميگويد ، پس آن مرد بازگشت ، و آنان كه در آن مجلس حاضر بودند از اين كار پشيمان شدند كه چرا در آوردن دوات و كتف كوتاهى كردند و يك ديگر را سرزنش ميكردند ، و گفتند : «  إِنَّا لِلَّهِ وَ إِنَّا إِلَيْهِ راجِعُونَ  » هر آينه از مخالفت كردن با رسول خدا ( ص ) ميترسيم ، چون آن حضرت به هوش آمد برخى از ايشان گفتند : اى رسول خدا آيا دوات و كتف براى شما نياوريم ؟ فرمود : پس از آن سخنان كه گفتيد نه ، ولى من شما را سفارش بنيكى در بارهء خاندان خود كنم ( اين را فرمود ) و رو از مردم برگرداند ، پس مردمان از نزد آن حضرت ( ص ) برخاستند ، و تنها عباس ( عموى آن حضرت ، با پسرش ) فضل ، و على بن ابى طالب عليه السّلام و خانوادهء او ماندند ، عباس عرضكرد : اى رسول خدا اگر اين كار خلافت و زمامدارى پس از شما در ما خاندان بجاى ماند هم اكنون ما را بدان بشارت ده ( و آگاهمان فرما ) ، و اگر ميدانى كه ديگران بر ما چيره شوند در بارهء ما دستورى فرما ( يا سفارشى فرما ) فرمود : شما پس از من از درماندگان و ناتوانان خواهيد بود ، ( اين را فرمود ) و خاموش گشت ، پس آنان نيز برخاسته و ميگريستند و از زندگى آن حضرت نااميد شده بودند ، همين كه از پيش آن بزرگوار بيرون آمدن فرمود : برادرم و عمويم را نزد من بياوريد ، پس كسى را بدنبال آن دو فرستاده و على عليه السّلام و عباس آمدند ، چون بنشستند حضرت ( ص ) فرمود : اى عمو آيا وصيت مرا به عهده ميگيرى ( كه من ترا وصى خود\r\n\r\n","description":"","footnote":"","page_name":" 174 ","page_number":214},
  {"content":"\r\n\r\nقرار دهم ) و بوعده‌هاى من ( كه بمردم داده‌ام ) وفا ميكنى ، و دين مرا ادا كنى ؟ عباس عرضكرد : اى رسول خدا عمويت پير مردى است عيالمند ، و تو كسى هستى كه در جود و بخشش با باد برابرى و نبرد كنى ( كنايه از بسيارى جود و سخاوت است ) و تو وعده‌هائى بمردم دادهء كه عمويت تاب و نيروى برآوردن آن وعده‌ها را ندارد ! پس رو كرد بعلى بن ابى طالب عليه السّلام و فرمود : اى برادر آيا تو مىپذيرى وصيت مرا ؟\r\nو وعده‌هاى مرا وفا مىكنى ، و دين مرا ادا ميكنى ؟ و آيا پس از من به كار خاندان من رسيدگى خواهى كرد ؟\r\nعرضكرد : بلى اى رسول خدا ، فرمود : پس نزديك من بيا ، على عليه السّلام پيش رفت حضرت او را به خود چسبانده ، انگشترى خويش را از دستش بيرون كرد و فرمود : اين را بگير و بدست خود كن ، سپس شمشير و زره و همهء لباس جنگ خود را خواسته و به او داد ، و دستمالى را كه هنگام جنگ به شكم خود مىبست آن را نيز خواسته و چون آوردند بأمير المؤمنين عليه السّلام بداد ، و به او فرمود : بنام خدا بخانهء خويش باز گرد ، چون فردا شد ( ملاقات آن حضرت ممنوع شد و ) كسى را نميگذاشتند پيش او برود ، و آن حضرت سنگين شد ، و امير المؤمنين عليه السّلام هيچ گاه از آن حضرت دور نميشد مگر براى كار ضرورى ، پس براى برخى از كارها على عليه السّلام بيرون رفت ، رسول خدا ( ص ) اندكى به حال آمده ( چشمان مبارك باز كرد ) على عليه السّلام را پيش خود نديد ، پس در حالى كه زنان آن حضرت گردش را گرفته بودند فرمود : برادر و يار مرا پيش من آريد و از حال برفت ، عايشه گفت : ابو بكر را نزدش آوريد ، پس ابو بكر را گفتند آمده بالاى سر آن حضرت نشست ، همين كه حضرت چشم باز كرد و او را ديد رو از او بگردانيد ، ابو بكر برخاسته گفت : اگر به من كارى داشت به من ميفرمود ، چون ابو بكر بيرون رفت حضرت دوباره آن سخن را تكرار كرد و فرمود : برادر و يار مرا بياوريد ، حفصة گفت : عمر را نزدش بياوريد او را بخواندند و چون آمده رسول خدا ( ص ) او را\r\n\r\n","description":"","footnote":"","page_name":" 175 ","page_number":215},
  {"content":"\r\n\r\nبديد رو بگردانيد او نيز برفت ، سپس فرمود : برادر و يار مرا بياوريد ، ام سلمة رضى اللَّه عنها گفت :\r\nعلى عليه السّلام را نزدش حاضر كنيد زيرا كه او جز على را نخواهد ، پس آن حضرت را خواستند ، و بيامد و چون نزديك او شد اشاره فرمود على عليه السّلام خود را روى سينهء آن حضرت انداخت ، پس رسول خدا ( ص ) زمانى دراز با على عليه السّلام در گوشى سخن گفت ، سپس برخاسته بكنارى نشست ، تا اينكه رسول خدا ( ص ) را خواب ربود ، و چون خواب رفت على عليه السّلام از حجرهء آن حضرت بيرون رفت ، مردم به او گفتند : اى ابا الحسن چه چيز بود كه رسول خدا خصوصى به تو گفت ؟ فرمود : هزار در از علم را به من آموخت كه هر درى از آن هزار در را بر من گشود ، و به چيزى مرا وصيت كرد كه ان شاء اللَّه تعالى بدان اقدام خواهم نمود ، و پس از اين جريان رسول خدا ( ص ) سنگين شده و حال احتضار او شد ، و در آن حال أمير المؤمنين عليه السّلام نيز پيش آن حضرت بود ، همين كه نزديك شد كه روح از بدن مباركش بيرون رود فرمود : اى على سر مرا در دامن خود گير زيرا كه امر الهى رسيد ، و چون جان من بيرون رود آن را با دست خود بگير و به روى خود بكش آنگاه مرا رو به قبله بكش ، و كار ( غسل و كفن ) مرا خودت انجام ده ، و تو پيش از همهء مردم بر من نماز كن ، و از من جدا مشو تا آنگاه كه مرا در گور نهى و در همه حال استعانت از خداى بجوى ، پس على عليه السّلام سر او را در دامن گرفت و آن حضرت ( ص ) از خويش برفت ، پس فاطمه سلام اللَّه عليها پيش آمده خود را بر او افكند و نگاه به روى آن حضرت ميكرد و نوحه و گريه ميكرد و اين ( شعر را كه ابو طالب در بارهء آن حضرت گفته بود ) ميخواند .\r\n1 - سفيد روئى كه مردم ببركت روى او طلب باران ميكنند ، و فريادرس يتيمان و پناه بيوه زنان است .\r\nپس رسول خدا ( ص ) چشمان مبارك باز كرده بآواز ضعيفى فرمود : اى دختركم اين گفتار عمويت\r\n\r\n","description":"","footnote":"","page_name":" 176 ","page_number":216},
  {"content":"\r\n\r\nابو طالب است آن را مگو ولى بگو : « و نيست محمد ( ص ) مگر پيمبرى كه بگذشته است پيش از او پيمبرانى پس اگر بميرد يا كشته شود باز گرديد بر اعقاب خود » ( آيهء 144 از سورهء آل عمران ) زهرا ( ع ) بسيار گريست ، پس آن حضرت ( ص ) به او اشاره كرد كه نزديك رود ، زهرا عليها السّلام نزديك شد ، حضرت آهسته چيزى به او فرمود كه رويش بدان سخن از هم شكفته شد ، سپس جان از تن شريفش گرفته شد ( و از دنيا رفت ) و در آن حال دست راست أمير المؤمنين عليه السّلام زير چانهء آن حضرت ( ص ) بود و جان او در دست على عليه السّلام قرار گرفت ، ( و او نيز بر طبق وصيت پيغمبر ( ص ) ) آن را به روى خود كشيد ، سپس آن حضرت را رو به قبله خوابانيد و چشمان مباركش را بست و جامه بر بدن او كشيد ، و سرگرم به كار ( غسل و كفن ) او شد .\r\nدر حديث آمده كه بفاطمه عليها السّلام گفته شد : چه بود آن چيزى كه پيغمبر آهسته بشما فرمود كه موجب شد اندوه و پريشانى حالى كه از غم مرگ آن حضرت بشما دست داده بود بر طرف گردد ؟ فرمود : مرا آگاه كرد كه من نخستين كسى هستم كه از خاندانش به او ملحق خواهم شد ، و پس از او زمانى چندان نكشد كه به او برسم ، پس اين مژده اندوه مرا از ميان برد ، و چون أمير المؤمنين عليه السّلام خواست آن حضرت ( ص ) را غسل دهد فضل بن عباس را طلبيد ، و به او دستور داد براى غسل دادن ، آب بدست آن حضرت ( ص ) بدهد ، و خود چشمان مبارك را بست پس پيراهن رسول خدا ( ص ) را از نزد گريبان تا ناف پاره كرد و شروع به كار غسل و حنوط و كفن شده ، و فضل به دستش آب مىداد و به اين كار به او كمك ميداد ، چون از كار غسل و حنوط و كفن فارغ شد پيش ايستاده بر آن حضرت نماز خواند و هيچ كس را در نماز با خود شريك نساخت ، و مسلمانان در مسجد گرد آمده بودند و در اينكه آيا چه كسى در نماز بر آن حضرت پيش بايستد و امامت كند ، و آيا كجا دفن شود گفتگو ميكردند كه أمير المؤمنين عليه السّلام بيرون آمده به آنان فرمود : همانا رسول خدا ( ص ) در زندگى و پس از مرگ امام و\r\n\r\n","description":"","footnote":"","page_name":" 177 ","page_number":217},
  {"content":"\r\n\r\nپيشواى ما است ، پس دسته دسته برويد و بدون امام بر او نماز بخوانيد و بيرون آئيد ، و همانا خداوند جان هيچ پيغمبرى را در جايى نگيرد جز اينكه همان جا را براى دفن او پسنديده است و من آن حضرت را در همان حجره‌اى كه از دنيا رفته است دفن خواهم كرد ، پس آن مردم تسليم اين دستور شده و بدان خوشنود شدند ، و چون مسلمانان بر آن حضرت نماز خواندند عباس بن عبد المطلب كسى را نزد أبى عبيدهء جراح كه قبر كن اهل مكه بود فرستاد و او گور را بدون لحد حفر مىكرد ، و كسى را بنزد زيد بن سهل كه قبر كن اهل مدينه بود و براى قبر لحد قرار ميداد فرستاد ( لحد شكافى است كه در پهناى گور طرف سر مرده قرار ميدهند ) و هر دوى آنها را خواست كه براى كندن قبر آن حضرت حضور بهم رسانند ( و چون نميدانست آيا مانند اهل مكه بدون لحد قبر بكنند و كار كندن آن را بابو عبيدهء جراح واگذارند ، يا مانند أهل مدينه با لحد بكنند و كار آن را بزيد بن سهل واگذار كنند ) عباس گفت بار خدايا تو هر چه براى پيغمبرت شايسته است برگزين در اين حال ابو طلحة زيد بن سهل ( قبر كن اهل مدينه ) از راه رسيد ، پس به او گفتند : قبر رسول خدا ( ص ) را تو حفر كن ، پس او قبرى با لحد براى آن حضرت ( ص ) حفر كرد ، و أمير المؤمنين عليه السّلام ، و عباس بن عبد المطلب ، و فضل پسر عباس ، و اسامة بن زيد وارد در گور آن حضرت شدند كه كار دفن او را به عهده گيرند ( و اين چند تن همگى از اهل مكه و از مهاجرين بودند ) پس انصار مدينه از بيرون خانه فرياد زدند : اى على ما خداى را در امروز به ياد تو آوريم كه نگذارى حق ما از ميان برود ، از ما نيز مردى را وارد قبر كن تا ما نيز در كار دفن پيغمبر ( ص ) بهره و نصيبى برده باشيم ! حضرت فرمود : اوس بن خولى بيايد ، و او از كسانى بود كه در جنگ بدر حاضر گشته و مردى دانشمند از طايفه بنى عوف از خزرج بود ، چون اوس بن خولى وارد خانه شد على عليه السّلام به او فرمود : در قبر فرود آى ، پس در قبر رفت و أمير المؤمنين عليه السّلام رسول خدا ( ص ) را روى دستهاى اوس نهاد ، و اوس جسد مبارك را در قبر نهاد ، و چون در زمين قرار گرفت به او فرمود : بيرون آى ، او بيرون آمده و على عليه السّلام در قبر فرود شد پس جامهء كفن از روى رسول\r\n\r\n","description":"","footnote":"","page_name":" 178 ","page_number":218},
  {"content":"\r\n\r\nخدا ( ص ) بيكسو زد و گونهء آن حضرت را از طرف راست رو به قبله بر زمين نهاد ، سپس خشت چيده و خاك بر روى آن ريخت .\r\nو اين جريان جانگداز در روز دوشنبه بيست و هشتم ماه صفر سال يازدهم هجرت واقع شد و آن حضرت شصت و سه سال از عمر شريفش گذشته بود ، و بيشتر مردم در كار دفن رسول خدا ( ص ) نبودند ، و اين بخاطر گفتگو و نزاعى بود كه ميان مهاجر و انصار در خلافت و جانشينى آن حضرت پيش آمده بود ، و به همين خاطر نماز بر جنازهء آن حضرت ( ص ) نيز از بيشتر آنان فوت شد ، و در آن روز فاطمه عليها السّلام از بسيارى اندوه فرياد ميزد : « وا سوء صباحاه » ( يعنى واى از بدى اين روز و چه بد روزى را من صبح كردم ) ابو بكر اين سخن را شنيده به او گفت : براستى كه روز تو بد روزى است ؟ ! مردم كه در اين ميان على عليه السّلام را سرگرم كار دفن پيغمبر ( ص ) ديدند و بنى هاشم يعنى بستگان و فاميل پيغمبر ( ص ) را نيز فرو رفته در اندوه مصيبت ناگوار رحلت آن حضرت مشاهده كردند از اين فرصت استفاده كرده ، و آن را مغتنم دانسته و براى بدست آوردن خلافت و زمامدارى شتافتند ، و براى ابو بكر انجام شد آنچه شد ، و اين از آن روى بود كه انصار در ميان خود اختلاف و دودستگى داشتند ، و آزادشدگان ( مكه ، آنان كه رسول خدا ( ص ) در جريان فتح مكه به آنها فرمود : شما امروز آزادشدگانيد ، و ترسى از آمدن من به خود راه ندهيد ) و همچنين « مؤلفة قلوبهم » ( يعنى دل بدست آورده‌گان كه در همان جريان رسول خدا ( ص ) با دادن بيشتر از غنايم حنين به آنان خواست دلشان را بسود اسلام بدست آورد ) خوش نداشتند كار خلافت تا آنگاه كه بنى هاشم از كار كفن و دفن رسول خدا ( ص ) فارغ گردند بتأخير افتد ، و نمىخواستند كه اين منصب در جاى خود قرار گيرد از اين رو با أبى بكر كه در آنجا حضور داشت بيعت كردند و او را بخلافت برگزيدند ، و جريانات و اسبابى در آنجا دست\r\n\r\n","description":"","footnote":"","page_name":" 179 ","page_number":219},
  {"content":"\r\n\r\nبهم داده بود كه آنان در آن روز هر چه ميخواستند انجام ميدادند ، و چون اين كتاب جاى شرح آن نيست بتفصيل آن نپرداختيم .\r\nو در حديث آمده كه چون كار خلافت براى ابو بكر پايان گرفت و با او بيعت كردند مردى بنزد أمير المؤمنين عليه السّلام آمد و آن حضرت با بيلى كه در دست داشت قبر پيغمبر ( ص ) را هموار ميكرد پس به او عرض كرد : مردم با ابى بكر بيعت كردند ، و انصار بواسطهء اختلافات و دودستگى خوار و زبون شدند ( و كسى در كار خلافت آنان را يارى نكرد ) و آزادشدگان ( مكه ) نيز از ترس آنكه مبادا نوبت خلافت بشما برسد ببيعت با آن مرد ( يعنى ابو بكر ) شتافتند ؟ ! على عليه السّلام سر بيل را بر زمين نهاد و بالاى آن را در دست گرفت و اين آيات را خواند : « بنام خداوند بخشايندهء مهربان ،   « الم »   آيا پندارند مردم كه رها شوند آنكه گويند ايمان آورده‌ايم و آزمايش نشوند ؟ ، و همانا آزمايش كرديم آنان كه پيش از ايشان بودند تا بداند خدا آنان را كه راست گفتند و بداند آنان را كه دروغ گفتند ، آيا گمان دارند آنان كه بديها ميكنند ( و كارهاى زشت انجام دهند ) كه بر ما پيشى گيرند ؟ زشت و بد است آنچه اينان حكم ميكنند » ( سورهء عنكبوت آيه‌هاى 1 - 4 ) .\r\nو ابو سفيان در آن حال كه على عليه السّلام و عباس بن عبد المطلب سرگرم و نگران كار پيغمبر ( ص ) بودند بدر خانهء رسول خدا ( ص ) آمده و آواز داد ( و اين سه شعر را كه ترجمه‌اش ذيلا بيان مىشود خواند ) :\r\n1 - اى بنى هاشم ( نگران باشيد ) مردم در حق شما طمع نبندند بويژه قبيلهء تيم بن مرة ( كه ابو بكر از ايشان بود ) و قبيلهء عدى ( كه عمر از آنان بوده ، و گويند اين دو تيره از ناتوان‌ترين قبائل عرب بوده‌اند ، از اين رو ابو سفيان آن دو را بنحو اختصاص بيان ميدارد ) .\r\n2 - پس اين امر خلافت و زمام دارى نيست مگر در ميان شما ، و هيچ كس شايستهء آن نيست مگر ابو الحسن على بن ابى طالب .\r\n\r\n","description":"","footnote":"","page_name":" 180 ","page_number":220},
  {"content":"\r\n\r\n3 - پس اى ابو الحسن دست گيرندهء خود را براى آن ببند ، زيرا تو به اين كار كه ديگران اميد آن را دارند تواناتر هستى .\r\nسپس ببلندترين آواز خود فرياد زد : اى فرزندان هاشم ، اى فرزندان عبد مناف آيا تن در دهيد كه أبو بكر كه خود مردى فرومايه و پسر مردى فرومايه است بر سر شما حكومت كند ؟ آگاه باشيد به خدا سوگند اگر بخواهيد اين شهر را بر ايشان از سواره و پياده پر كنم ( و به پيشتيبانى از شما و بازگرفتن خلافت هر چه لشكر بخواهيد بياورم ) ؟ امير المؤمنين عليه السّلام بآواز بلند به او پاسخ داده فرمود : اى ابا سفيان باز گرد كه به خدا سوگند از اين سخنان كه گوئى خداى را منظور ندارى ، و براى خدا اقدام به اين كار نكرده‌اى ، و همواره در بارهء اسلام و مسلمين مكر انديشى كردهء ( و هيچ گاه دلسوز اسلام و مسلمين نبوده‌اى ) و ما اكنون سرگرم كار رسول خدا ( ص ) هستيم ، و هر كس در گرو كردار خويش است ، و صاحب اختيار چيزى است كه بدست آورده ، أبو سفيان ( كه از اينجا نتيجهء بدست نياورد ) به مسجد آمده ديد بنى امية گرد يك ديگر جمع شده‌اند ، پس آنان را بگرفتن خلافت ( از چنگ أبو بكر ) برانگيخت ولى آنان بگفتارش گوش نكردند ، و ( رويهمرفته اين جريانات كه گفته شد ) فتنه‌اى بود كه دامن گير همه شد و بلائى بود كه گريبان همه را گرفت ، و پيش آمده‌هاى ناگوارى بود كه اتفاق افتاد ، و شيطان بدان وسيله بهدف خود رسيد ، و دشمنان از همديگر كمك گرفته ، و مؤمنان در برابر آن خود سريها ياراى انكار و مخالفت نداشتند ، و همين بود تأويل گفتار خداى عز و جل : « و بپرهيزيد از فتنه ( و آزمايشى ) كه تنها به آنان كه ستم كردند از شما نرسد » ( سورهء انفال آيه 25 ) .\r\n\r\n[ فصل ( 53 ) استنتاجى از فصل سابق 
  ]\r\nو آنچه در فصل گذشته از مناقب أمير المؤمنين عليه السّلام شماره كرديم پس از آنچه در داستان حجة الوداع\r\n\r\n","description":"","footnote":"","page_name":" 181 ","page_number":221},
  {"content":"\r\n\r\nدر فصل پيش از آن گذشت اينها بهترين دليل است بر اختصاص آن حضرت عليه السّلام در منقبت و فضيلت بدانسان كه هيچ يك از مردمان با او در اين فضيلتها انباز نگشت ، زيرا هر يك از آنها درى از فضيلت ميگشايد كه به خودى خود براى بزرگى آن بزرگوار كافى است و نيازى بديگر بفضائل ندارد ، و همين مخصوص بودن آن حضرت و خصوصيتش به پيغمبر اكرم ( ص ) در بيمارى او تا زمان رحلت دليل برترى او در دين و نزديكى او به پيغمبر ( ص ) است ، و نشانهء اينست كه كردار پسنديدهء او موجب آرامش دل رسول خدا ( ص ) بوده و در كارهاى خود تنها به او اعتماد داشته ، و در كار تدبر و انديشهء خود جز او از همهء مردمان دل بريده ، و در مراتب دوستى ديگرى را به او برابر ندانسته است .\r\nسپس جريان وصيت كردن به آن حضرت به آنچه فرمود ، پس از آنكه به ديگرى پيشنهاد آن را كرد و او زير بار آن نرفته از پذيرفتن آن سرباز زد ، و زير بار گران حقوق پيغمبر ( ص ) رفتن ، و انجام آن را به گردن گرفتن ، و پرداخت امانات را بذمهء خويش نهادن ، و مخصوص بودنش ببرادرى رسول خدا ( ص ) و يار وفادار بودنش در آنگاه كه در بستر مرگ فرمود : برادر مرا پيش من بخوانيد ( و چنانچه دانستيم مقصودش على عليه السّلام بود ) و سپردن علوم دين را به او بدانسان كه او را از ديگران ممتاز فرمود ، و به عهده گرفتن كار غسل و كفن و دفن ، و پيشى جستن در نماز بر آن حضرت از ديگران بخاطر مقامى كه نزد پيغمبر گرامى و خداى تعالى داشت ، و راهنمائى امت مسلمان را در چگونگى و كيفيت خواندن نماز در آنگاه كه كار بر آنها مشتبه شده بود و نميدانستند چگونه نماز بخوانند و چه كسى بر آنها در آن نماز امامت كند ، و راهنمائى كردن آنان بجاى دفن پيغمبر ( ص ) در وقتى كه در ميانشان در اين باره اختلاف پيدا شده بود ، و همگى براهنمائى آن حضرت گردن نهادند ، اينها همه او را يگانهء در فضيلت ساخت ، و به آنچه انجام داد كردارهاى پيش و رفتار درخشان گذشتهء خود را تا هنگام وفات رسول خدا ( ص ) كامل ساخت ، و بدان سبب فضائل او چون دانه‌هاى\r\n\r\n","description":"","footnote":"","page_name":" 182 ","page_number":222},
  {"content":"\r\n\r\nمرواريد غلطان بهم پيوست ، و چيزى كه شائبهء از زشتى و عيب داشته باشد در اين ميان فاصله نشد ، و هيچ گاه كوتاهى و قصورى در آن فضيلتها مشاهده نشد ، و گرد آمدن اين همه فضائل براى هر شخصى او را بسر حد معجزه و خارق عادت مىرساند ، و براى كسى جز پيمبر مرسل يا فرشتهء مقرب يا هر كس كه در فضيلت در درجهء آنان باشد يافت نشود ، زيرا كه در غير از اين سه گروه كه گفتيم عادت بر خلاف اين است و ممكن نيست كسى به اين حد از كمالات و به اين پايه از فضائل و درجات برسد ، « و اللَّه نسئل التوفيق و به نعتصم من الضلال » .\r\n\r\n[ فصل ( 54 ) در باره داوريهاى شگفت انگيز آن حضرت 
  ]\r\nو اما اخبارى كه در بارهء قضايا و داوريهاى آن حضرت عليه السلام در دين رسيده ، و احكامى كه همهء مؤمنان نيازمند بدانستن آن هستند و از آن بزرگوار نقل شده پس از آنچه از فضائل او گفته شد از جمله چيزهائى كه پيشى او را در دانش اثبات كند و برترى او را بر ديگر مردمان بمعرفت و فهم بثبوت رساند ، و نيز رواياتى كه در بارهء پناهنده شدن دانشمندان از اصحاب پيغمبر ( ص ) به آن حضرت در پيش آمدهاى سخت و دشوار علمى و سر فرود آوردن آنان در داوريهاى او در آن پيش آمدها ، آنها بيش از آن است كه بشمار درآيد ، و بالاتر از آنست كه دست كسى بدان رسد ، و ما ان شاء اللَّه تعالى در اين كتاب مقدارى از آن را كه دلالت بر درستى بقيه مىكند بيان خواهيم داشت .\r\n\r\n","description":"","footnote":"","page_name":" 183 ","page_number":223},
  {"content":"\r\n\r\n\r\n[ فصل ( 55 ) داوريهاى آن حضرت در زمان حيات پيغمبر اكرم ص و حكم رسول خدا به صحت آنها دليل بر خلافت بلا فصل او از رسول خدا است به دليل آياتى چند از قرآن كريم 
  ]\r\nاز آن جمله چيزى است كه راويان شيعه و سنى در داوريهاى آن حضرت در زمان زندگى رسول خدا ( ص ) حديث كرده‌اند ، و پيغمبر ( ص ) در آن داوريها حكم به صحت آنها فرمود و آنها را تصويب نموده ، و در بارهء آن حضرت بنيكى دعا كرده و او را بدان ستوده ، و فضيلت و برترى او را بر ديگران آشكار فرمود ، و رسول خدا صلّى اللَّه عليه و آله و سلّم آن داورىها را دليل و نشانهء بر سزاوار بودن او بجانشينى و زمامدارى پس از خود گرفت و اينكه او بايد در منصب امامت بر ديگران پيشى بگيرد ، چنانچه تنزيل قرآن نيز اين معنا را در بردارد ، و تأويل و تفسير آن نيز باثبات آنچه گفته شد گواهى دهد ( يعنى قرآن نيز گواهى دهد كه هر كس راهنما و راه بر بأحكام خدا است و دانشمندتر از ديگران است شايستهء پيشوائى و زمامدارى است ) در آنجا كه خداى عز و جل فرمايد : « آيا آنكه راهنمائى و هدايت كند بسوى حق سزاوارتر است كه پيروى شود يا آنكه خود راه نبرد تا رهبريش كنند ، پس چه شود شما را چگونه حكم كنيد » ( سورهء يونس آيهء 35 ) .\r\nو گفتار ديگر خداى سبحان كه فرمايد : « آيا يكسانند آنان كه ميدانند و آنان كه نمىدانند جز اين نيست كه يادآور مىشوند خردمندان » ( سورهء زمر آيهء 9 ) و فرمايش خداى عز و جل در داستان حضرت آدم عليه السّلام كه فرشتگان عرضكردند : « آيا قرار دهى در زمين آن را كه فساد جويد و خونريزى كند در حالى كه ما ستايش و سپاس تو گوئيم و تو را تقديس كنيم گفت من ميدانم آنچه را كه شما نميدانيد ، و آموخت بآدم نامها را همگى ، سپس آنها را بر فرشتگان عرضه كرد و گفت خبر دهيد مرا از نامهاى اينان اگر هستيد راستگويان ، گفتند منزهى تو نيست ما را دانشى جز آنچه تو آموختى همانا توئى دانشمند حكيم ، گفت اى آدم آگهيشان ده بنامهاى آنان و چون آگهيشان داد بدان نامها گفت آيا به شما نگفتم كه من ميدانم\r\n\r\n","description":"","footnote":"","page_name":" 184 ","page_number":224},
  {"content":"\r\n\r\nغيب آسمانها و زمين را و ميدانم آنچه را فاش كنيد و آنچه را پنهان سازيد » ( سورهء بقره آيه‌هاى 30 - تا 33 ) پس خداى تعالى فرشتگان را آگاه كرد كه آدم ابو البشر سزاوارتر بجانشينى از ايشان است زيرا كه او داناتر از آنان است بنام‌ها ، و برتر از ايشان است در آگاه بودن از خبرها .\r\nو نيز در داستان طالوت خداى سبحان فرمايد : « و گفت بديشان پيمبرشان همانا خدا برانگيخت براى شما طالوت را پادشاهى ، گفتند چگونه او را بر ما فرمانروائى باشد و ما سزاوارتريم از او بپادشاهى و به او گشايش در مال داده نشده ، فرمود همانا خدا برگزيد او را بر شما و بيفزودش گشايشى در دانش و پيكر ، و خدا پادشاهى خود را بدهد بهر كه خواهد و خدا است گشايشمند دانا » ( سورهء بقره آيه 247 ) .\r\nپس خداوند در اين داستان جهت پيشوائى طالوت را بر ايشان فزونى او در دانش و پيكر قرار داده و او را بدين سبب بر همهء آنان برگزيده . و اين آيات كه ذكر شد برابر با دليلهائى است كه عقلهاى خردمندان بدان حكم كند كه هر كه داناتر شد سزاوارتر بپيشوائى و امامت است از آن كس كه در دانش برابر او نيست ، و در نتيجه اين آيات دلالت كند كه واجب است أمير المؤمنين عليه السّلام بر همهء مسلمانان در منصب جانشينى پيغمبر ( ص ) پيشى جويد و پيشواى امت باشد ، زيرا كه او در دانش و حكمت جلوتر از آنان بود و در اين باره كسى بپايهء او نرسيد .\r\n\r\n[ فصل ( 56 ) قضاوت آن حضرت در يمن در باره دو مردى كه با كنيزكى نزديكى كرده بودند و ساير قضاوتهائى كه در يمن فرمود 
  ]\r\nو از جمله رواياتى كه در داوريهاى آن حضرت در زمان زندگى پيغمبر ( ص ) رسيده اين است كه چون رسول خدا ( ص ) داورى كردن در ميان مردم يمن را بعهدهء او گذارد و خواست آن بزرگوار را بسوى يمن\r\n\r\n","description":"","footnote":"","page_name":" 185 ","page_number":225},
  {"content":"\r\n\r\nفرستد تا احكام دين را به آنان بياموزد و حلال را از حرام براى ايشان جدا كند ، و در ميان آنان به احكام قرآن حكم فرمايد أمير المؤمنين عليه السّلام عرضكرد : اى رسول خدا ( ص ) مرا بداورى و قضاوت گماردى در صورتى كه من جوانى هستم كه داناى بهمهء داوريها نيستم ؟ حضرت رسول ( ص ) به دو فرمود : نزديك من بيا ، على عليه السّلام نزديك رفت ، حضرت دست خود بسينهء او گذارد و گفت : بار خدايا دل على را راهنمائى نما ، و زبانش را پا بر جا فرما ، امير المؤمنين عليه السّلام گويد : پس از اين داستان ( و اين دعائى كه در بارهء من فرمود ) در هيچ داورى ميان دو نفر شك نكردم و دو دل نشدم ، چون آن حضرت در يمن منزل كرد ، و براى انجام مأموريتى كه رسول خدا ( ص ) او را فرستاد كه همان داورى و حكومت ميان مسلمانان بود آماده گشت دو مرد براى داورى نزد آن حضرت عليه السّلام آمدند ، و آن دو مرد هر دو كنيزكى را بشركت خريده بودند و هر كدام نيمى از آن كنيزك را بطور مساوى مالك بودند و در اثر نادانى هر دوى آنان در طهر واحد ( فاصلهء بين دو حيض ) با آن كنيزك نزديكى كرده بودند ، به گمان آنكه اين كار جايز است ، و اين بدان واسطه بود كه تازه مسلمان شده بودند و آشنائى آنان بدستورات اسلام بسيار اندك بود ، پس آن كنيزك حامله شد و پسرى زائيد ، آن دو مرد براى اينكه بدانند آيا پسر از آن كدام يك از آن دو است بنزد آن حضرت عليه السّلام رفتند ، حضرت بنام آن دو مرد روى آن پسر بچه قرعه زد و قرعه بنام يكى بيرون آمده آن پسر را به او داد ، و او را ناچار كرد كه اگر آن پسر بچه غلام و برده است نصف قيمت را بشريك خود بپردازد ، و فرمود : اگر ميدانستم كه شما دو نفر دانسته ( و با علم به حكم خدا ) اقدام كرده‌ايد ( و با اينكه ميدانستيد اين عمل حرام است انجام داده‌ايد ) شما را بجرم اين جنايت عقوبت بيشترى ميكردم ! اين جريان به گوش پيغمبر ( ص ) كه رسيد داورى على عليه السّلام را در اين باره امضاء فرموده و همان حكم را در اسلام مقرر داشت ، و فرمود : سپاس خداوندى را كه در ميان ما خاندان كسى را قرار داده كه بروش داود عليه السّلام حكم و داورى كند ، يعنى همچنان كه\r\n\r\n","description":"","footnote":"","page_name":" 186 ","page_number":226},
  {"content":"\r\n\r\nداود عليه السّلام از راه الهام كه در حكم وحى الهى است و چنان است كه از جانب خدا بطور صريح دستورى فرود آيد على عليه السّلام نيز آنچنان داورى مىكند .\r\nو از جمله داوريهائى كه در همان زمان كه آن حضرت عليه السّلام در يمن بود پيش او آوردند داستان گودالى است كه براى شكار كردن شير كنده بودند ، و شيرى در آن گودال افتاد ، مردم براى تماشاى آن شير بكنار گودال آمدند ، پس مردى بلب گودال آمده ( كه شير را ببيند ) پايش لغزيد ( و براى اينكه در در گودال نيفتد ) بمرد ديگرى چسبيد ، آن مرد دومى بمرد ديگرى آويزان شد ، مرد سومى نيز به ديگرى چسبيد ، و بدين ترتيب هر چهار نفر در گودال افتادند و شير بهر چهار تن حمله كرده آنان را پاره كرد و همگى هلاك شدند ، على عليه السّلام حكم فرمود : كه مرد نخستين طعمهء شير است و يك سوم ديه ( و پول خون ) مرد دوم به گردن او است ( كه بايد از مال او از ورثه‌اش بگيرند و بورثهء مرد دوم بدهند ) و مرد دوم نيز دو سوم پول خون مرد سوم را بايد بپردازد ، و مرد سوم همهء پول خون مرد چهارم را بايد بپردازد ، اين داورى به گوش پيغمبر ( ص ) رسيده فرمود : هر آينه أبو الحسن ( عليه السّلام ) در بارهء آنان بداورى خداى عز و جل در بالاى عرش داورى كرده ( و بدون كم و زياد بر طبق حكم خداوندى حكم كرده است ) .\r\nسپس داورى ديگرى بنزد على عليه السّلام ( در يمن ) آوردند ، و جريان از اين قرار بود كه زنى از روى شوخى و تفريح زن ديگرى را به گردن خود سوار كرد ، زن ديگرى جز آن دو زن از راه رسيد و آن زن زيرين را نشگون گرفت ( يعنى با انگشتان خود جايى از بدن و پوست و گوشت او را فشار داد كه در فارسى آن را وشگون و نشگون و نشگنج نيز ميگويند ) در نتيجه آن زن از جا پريد و آن زن كه بر گردنش سوار بود به زمين خورده گردنش شكست و به هلاكت رسيد ، پس آن حضرت داورى كرد كه يكسوم پول خون آن زن را بايد زن سومى كه نشگون گرفته بپردازد ، و يكسوم آن را آن زن اولين كه او را بر گردن خود سوار كرده بود بپردازد ، و يكسوم پول خون او را هم بهدر داد ، بخاطر اينكه آن زن گردن شكسته بيهوده\r\n\r\n","description":"","footnote":"","page_name":" 187 ","page_number":227},
  {"content":"\r\n\r\nبه گردن آن ديگرى سوار شده ( از اين رو يكسوم پول خون به گردن خود او است ) . اين جريان به گوش رسول خدا ( ص ) رسيد آن داورى را امضاء فرموده و گواهى بدرستى آن داد .\r\nو از داوريهاى آن حضرت عليه السّلام اين بود كه ديوارى بر سر گروهى خراب شد و همهء آنان را كشت ، و در ميان اين گروه زنى كنيز ( زر خريد ) و زنى آزاد بود ، و آن زن آزاد فرزندى از شوهرش كه مانند او آزاد بود داشت ، و آن زن كنيز و زر خريد نيز فرزندى داشت كه از مردى كه مانند خود زر خريد و بنده بود ، و ( پس از اين جريان كه پيش آمد ) آن دو كودك بهمديگر اشتباه شدند ، و كودك آزاد از كودك بنده شناخته نميشد ، پس ميان آن دو قرعه زد ، و آنكه قرعه آزادى بنامش درآمد حكم بآزاديش كرد ، و آنكه قرعهء بندگى بنامش در آمد حكم ببندگيش فرمود ، سپس او را آزاد كرده و آن كودك آزاد را مولاى بر او قرار داد و در بارهء ارث بردنشان حكم فرمود كه مانند بندهء آزاد شده كه از مولاى آزادكنندهء خود ارث مىبرند اين دو اين گونه ارث برند ، پس رسول خدا ( ص ) اين داورى را امضاء و تصويب فرموده چنانچه داورىهاى پيشين او را كه بيان داشتيم امضاء و تصويب فرمود .\r\n\r\n[ فصل ( 57 ) داستان كشتن گاوى الاغى را و قضاوت آن حضرت 
  ]\r\nو در حديث آمده كه دو مرد داورى بنزد رسول خدا ( ص ) بردند كه گاوى خرى را كشته است ، و يكى از آن دو مرد گفت : گاو اين مرد خر مرا كشته است ( آيا چيزى بر صاحب گاو هست و بايد قيمت خر را بپردازد يا نه ؟ ) رسول خدا ( ص ) فرمود : بنزد أبى بكر رويد و حكمش را از او بپرسيد ، پس آن دو بنزد أبى بكر آمده جريان را خود را به او گفتند ، ابو بكر گفت : چگونه پيغمبر ( ص ) را گذارده‌ايد و بنزد\r\n\r\n","description":"","footnote":"","page_name":" 188 ","page_number":228},
  {"content":"\r\n\r\nمن آمديد ؟ گفتند : او بما دستور داده پيش تو بيائيم ، گفت : حيوانى حيوان ديگرى را كشته و چيزى بر صاحب آن نيست ، پس بنزد رسول خدا ( ص ) باز گشته و داورى ابو بكر را بعرض آن حضرت رساندند ، حضرت به آنان فرمود : بنزد عمر بن خطاب برويد و داستان خود را به او بگوئيد و از او داورى اين پيش آمد را بپرسيد ، پس بنزد عمر رفته و داستان خود را گفتند ، عمر گفت : چگونه رسول خدا ( ص ) را گذارده و بنزد من آمديد ؟ گفتند : همانا خود آن حضرت اين گونه بما دستور فرمود . عمر گفت چرا بشما دستور نداد كه بنزد ابى بكر برويد ؟ گفتند : اين دستور را نيز بما داد و بنزد او رفتيم ، گفت : او در اين باره بشما چه گفت ؟ گفتند : بما چنين و چنان گفت ، عمر گفت : من نيز بجز آنچه أبو بكر نظر داده است نظرى ندارم ، پس بنزد پيغمبر ( ص ) بازگشته جريان را بعرض رساندند پيغمبر ( ص ) فرمود : بنزد على بن ابى طالب برويد تا ميان شما داورى كند ، پس آن دو مرد بنزد آن حضرت عليه السّلام رفته و داستان خويش را باز گفتند ، على عليه السّلام فرمود : اگر گاو باصطبل و جايگاه الاغ رفته ( و آن را كشته است ) صاحب گاو بايد بهاى الاغ را به صاحب آن بپردازد ، و اگر الاغ بجايگاه گاو رفته و گاو در آنجا آن را كشته است بر صاحب گاو چيزى نيست ، پس بنزد پيغمبر ( ص ) بازگشته و داورى آن حضرت را بعرض رسانيدند ، رسول خدا ( ص ) فرمود : براستى على بن ابى طالب ميان شما بداورى و حكم خداوند داورى كرد ، سپس فرمود :\r\nسپاس خداى را كه در ميان ما خاندان قرار داد كسى را كه بروش داود عليه السّلام داورى مىكند . و برخى از سنيان گفته‌اند : اين داورى در يمن بوده ، و برخى چنانچه ما گفتيم گويند : ( در مدينه بوده است ) و مانند اين داوريها ( كه در زمان زندگى رسول خدا ( ص ) فرمود ) بسيار است و مقصود بيان شمهء از آنها بطور اختصار بود ( از اين رو به همين اندازه اكتفا مىشود ) .\r\n\r\n","description":"","footnote":"","page_name":" 189 ","page_number":229},
  {"content":"\r\n\r\n\r\n[ فصل ( 58 ) داوريهاى آن حضرت در زمان خلافت ابى بكر 
  ]\r\nدر بيان مختصرى از داوريهاى آن حضرت عليه السّلام در زمان خلافت ابو بكر .\r\nاز آن جمله است آنچه راويان شيعه و سنى روايت كرده‌اند كه مردى شراب خورده او را بنزد ابى بكر بردند و چون خواست حد شراب خوار را بر او جارى كند آن مرد گفت : من در حالى شراب خوردم كه داناى به حرام بودن آن نبودم ، زيرا من در ميان مردمى زيست كرده و نشو و نما داشته‌ام كه آن را حلال ميدانند و تاكنون حرام بودن آن را نميدانستم ، ابو بكر ندانست چه بكند و بمشكلى دچار شد ، برخى از حاضرين در آن انجمن به او فهماندند و وادارش كردند كه داورى اين كار را از امير المؤمنين عليه السّلام جويا شود ، پس كسى را بنزد آن حضرت عليه السّلام فرستاده كه از او بپرسد ، امير المؤمنين عليه السّلام فرمود : دستور بده دو تن از مردان مسلمان كه مورد وثوق و اطمينان هستند او را برداشته به انجمنهاى مهاجر و انصار گردش دهند و در هر كجا آنان را سوگند دهند و بپرسند آيا در ايشان كسى هست كه آيهء تحريم شراب را بر اين مرد خوانده باشد يا از زبان رسول خدا ( ص ) حرام بودن آن را به او گفته باشند يا نه ؟ پس اگر دو مرد از آنان ( يعنى مهاجر و انصار ) گواهى دادند ( كه ما آيهء تحريم شراب را بر او خوانده‌ايم يا از زبان پيغمبر ( ص ) به او گفته‌ايم ) حد شرابخوار را بر او جارى ساز ، و اگر كسى گواهى بر آن نداد او را توبه بده ( كه ديگر شراب نخورد ) و رهايش كن ، ابو بكر اين كار را انجام داد و هيچ يك از مهاجر و انصار گواهى نداد كه آيه تحريم شراب را بر او خوانده باشند يا از گفتار پيغمبر ( ص ) در اين باره او را آگاه كرده باشند ، پس ابو بكر او را توبه داده رها ساخت و در اين داورى به حكم على عليه السّلام گردن نهاده و تسليم شد . و نيز روايت كرده‌اند كه از أبى بكر پرسيدند از معناى گفتار خداى تعالى  « وَ فاكِهَةً وَ أَبًّا »  ( سوره\r\n\r\n","description":"","footnote":"","page_name":" 190 ","page_number":230},
  {"content":"\r\n\r\nعبس آيه 31 ) - ( كه فاكهة به معناى ميوه است ) ولى معناى « أب » را نميدانستند ( و پرسيدند « أب » در اين آيه بچه معنا است ؟ ) أبو بكر گفت : كدام آسمان بر من سايه گستراند ، يا كدام زمين مرا بر خود گيرد ، يا چه بكنم اگر در كتاب خداى تعالى چيزى را بگويم كه آن را ندانم ، ( يعنى من ندانسته چيزى نگويم ) اما « فاكهة » را ميدانم كه چيست و اما « أب » پس خدا به آن داناتر است ، اين سخنان به گوش امير المؤمنين عليه السّلام رسيد فرمود : سبحان اللَّه ! آيا ندانسته كه « أب » گياه و علوفه و چراگاه است ، و اين گفتار خداى تعالى كه فرموده : « و فاكهة و أبا » براى بيان شمار كردن نعمتهاى او بر بندگان است ، كه بوسيلهء آنها به آنان غذا دهد و آنها را براى ايشان و براى چهار پايانشان آفريده ، چيزهائى كه موجب زندگى و حيات نفوس ايشان است و بدنهاى آنان بدان وسيله زنده بماند .\r\n( 30 ) و از ابى بكر پرسش شد از اينكه « كلاله » چيست ( تفسير كلاله در ضمن فرمايشات امير المؤمنين عليه السّلام بيايد ) ابو بكر گفت : من در معناى آن برأى و فهم خود پاسخ مىدهم پس اگر درست گفتم از خدا است ( يعنى خدا به دهان من گذارده ) و اگر نادرست گفتم از خودم و از شيطان است ( و سپس مطابق آنچه سنيان در كتابهاى خود نقل كرده‌اند پاسخى داد ، كه علامهء امينى دام عمره در كتاب الغدير ج 7 ص 104 بتفصيل ذكر فرموده است ) اين جريان به گوش امير المؤمنين عليه السّلام رسيد ، فرمود : نيازى برأى دادن از خود در اين مورد نداشت ، مگر ندانسته كه « كلاله » برادران و خواهران پدر و مادرى و يا پدرى تنها و مادرى تنها است ، خداى عز و جل فرمايد : « ( اى پيغمبر ) از تو فتوا خواهند بگو خدا فتوى دهد شما را در كلاله كه اگر مردى بميرد و فرزندى براى او نباشد ، و او را خواهرى باشد ، پس براى آن خواهر است ( از ميراث ) نصف آنچه بجاى گذارده است » ( سورهء نساء آيه 176 ) و نيز فرموده است :\r\n« و اگر مردى باشد كه ارث برده شود بكلاله يا زنى باشد كه او را برادر و يا خواهرى باشد ، پس براى\r\n\r\n","description":"","footnote":"","page_name":" 191 ","page_number":231},
  {"content":"\r\n\r\nهر كدام است شش يك و اگر بيشتر از اين باشد پس آنان شريكند در ثلث » ( سورهء نساء آيهء 12 ) .\r\nو در حديث آمده كه برخى از پيشوايان روحانى يهود بنزد ابو بكر آمده به او گفت : تو جانشين پيغمبر اين امت هستى ؟ گفت : آرى ، گفت : ما در تو راه ديده‌ايم كه ( نوشته است ) جانشينان پيمبران دانشمندترين مردمان از امتهاى آنان هستند ، پس مرا آگاه كن كه خداى تعالى كجا است ، آيا در آسمان است يا در زمين ؟ أبو بكر گفت : او در آسمان و در عرش است ، يهودى گفت : پس بنا بر اين زمين از وجود خداوند خالى است ، و بنا بگفتهء تو در جايى هست و در جايى نيست ؟ أبو بكر گفت : اين سخن كافران و زنديقها است از پيش من دور شو و گر نه تو را ميكشم ! مرد يهودى با شگفت ( از اين سخن أبو بكر ) دور شد و دين اسلام را بباد مسخره گرفته بود ، پس امير المؤمنين عليه السّلام از پيش روى او در آمده فرمود : اى يهودى دانستم آنچه پرسيده‌اى و آنچه در پاسخ شنيده‌اى ، ما ميگوئيم خداى عز و جل آفرينندهء جا و مكان است ، پس جايى براى او نيست و بالاتر از اين است كه جايى او را در بر گيرد ، و او در همه جا است نه باينسان كه تماس و نزديكى با مكان داشته باشد ، بلكه علم و دانشش فرو گرفته هر آنچه در مكان است ، و هيچ چيزى نيست كه از تدبير او بيرون باشد ، و من اكنون تو را آگاه كنم به آنچه در كتابى از كتابهاى خود شما است كه به صحت آنچه گفتم گواهى دهد ، پس اگر آن را شناختى ( و دانستى كه درست است ) بدان ايمان مىآورى ؟ يهودى گفت : آرى ، فرمود : آيا در برخى از كتابهاى شما نيست كه روزى موسى بن عمران نشسته بود ناگاه فرشتهء از سمت مشرق نزد او آمد ، موسى به دو فرمود : از كجا آمدى ؟ گفت : از نزد خداى عز و جل ، سپس فرشتهء ديگرى از سمت مغرب آمد موسى به دو فرمود : از كجا آمدى ؟ گفت :\r\n\r\n","description":"","footnote":"","page_name":" 192 ","page_number":232},
  {"content":"\r\n\r\nاز نزد خداى عز و جل ، سپس فرشتهء ديگرى بنزدش آمد و گفت : از آسمان هفتم از نزد خداى عز و جل آمده‌ام ، موسى عليه السلام فرمود : منزه است آن خدائى كه جايى از او خالى نيست ، و به هيچ جا نزديكتر از جاى ديگر نيست ! يهودى گفت : گواهى دهم كه اين گفتار حق است ، و گواهى دهم كه تو سزاوارترى بجانشينى پيغمبر از آن كس كه بر آن چيره شده و به زور گرفته است .\r\nو مانند اين روايات بسيار است ( كه براى نمونه به همين چند داستان اكتفا مىشود ) .\r\n\r\n[ فصل ( 59 ) داوريهاى آن حضرت در زمان خلافت عمر 
  ]\r\nدر بيان آنچه از داوريهاى آن حضرت عليه السّلام در زمان خلافت عمر بن خطاب رسيده است :\r\nاز آن جمله است داستانى كه سنى و شيعه نقل كرده‌اند كه قدامة بن مظعون ( شوهر خواهر عمر بن خطاب ) شراب خورد ، پس عمر خواست به او حد جارى كند قدامة گفت : جارى كردن حد بر من جايز نيست زيرا خداى تعالى فرمايد : « بر آنان كه ايمان آوردند و كردار شايسته كردند باكى نيست در آنچه بخورند اگر پرهيزكارى كنند و ايمان آرند و كردار شايسته كنند » ( سورهء مائده آيه 93 ) پس عمر حد را بر او جارى نكرده رهايش ساخت ، اين جريان به گوش امير المؤمنين عليه السّلام رسيد بنزد عمر رفته به او فرمود : چرا حد شراب خوار بر قدامة جارى نكردى ( و او را حد نزدى ) ؟ گفت : او آيهء از قرآن براى من خواند ، و آن آيه را قرائت كرد ، امير المؤمنين عليه السّلام فرمود : قدامة و هر كس روش او را در انجام محرمات الهى دنبال كند أهل اين آيه نيست ، زيرا هر آينه كسانى كه ايمان آرند و كردار شايسته\r\n\r\n","description":"","footnote":"","page_name":" 193 ","page_number":233},
  {"content":"\r\n\r\nكنند حرام خدا را حلال نشمارند ، پس قدامة را باز گردان و توبه‌اش ده اگر توبه كرد حد شراب خوار بر او جارى ساز ، و اگر توبه نكرد او را بكش زيرا كه از دين و ملت اسلام بيرون رفته ، عمر به خود آمد ( كه اشتباه كرده ) و قدامة نيز از اين جريان آگاه شده توبه كرد كه دست از اين كار باز دارد ، پس عمر او را نكشت ولى نمىدانست چگونه حد بر او جارى سازد پس بامير المؤمنين عليه السّلام عرضكرد : شما بفرمائيد چگونه حدى به او بزنيم ؟ فرمود : هشتاد تازيانه بر او بزن ، زيرا همانا شرابخوار چون شراب بخورد مست شود و چون مست شود هذيان و بيهوده گوئى كند ، و چون هذيان گويد دشنام دهد ، پس عمر هشتاد تازيانه بر او زد و بگفتار آن حضرت رفتار كرد .\r\nو روايت شده كه در زمان خلافت عمر مردى با زن ديوانهء زنا كرد ، و بيّنة ( گواهان ) بر زناى آن زن گواهى دادند ، عمر دستور داد آن زن را حد بزنند ، پس على عليه السّلام در حالى كه آن زن را مىبردند حد بزنند به آن زن برخورده پرسيد : زن ديوانهء كه از فلان طايفه بود چه كرده بود كه او را ميكشيدند و مىبردند ؟\r\nبه او عرض شد : كه مردى با او زنا كرده و گريخته ، و گواهان بر زناى آن زن گواهى داده‌اند و عمر دستور داده است كه او را حد بزنند ، فرمود : آن زن را بنزد عمر باز گردانيد و به او بگوئيد : مگر ندانستهء كه اين زن ديوانهء از فلان طايفه است ، و پيغمبر ( ص ) فرموده است : قلم تكليف از ديوانه برداشته شده است تا آنگاه كه بسلامت بازگردد ، اين زن عقل خود را از دست داده ( و از كردار او مؤاخذه نشود ) ؟ پس آن زن را بنزد عمر باز گرداندند و آنچه امير المؤمنين عليه السّلام فرموده بود به او گفتند ، عمر گفت :\r\nخدا در كار على گشايش دهد براستى نزديك بود با حد زدن بر اين زن هلاك گردم ، پس دستور داد حدش نزنند .\r\nو روايت شده كه زنى باردار و حامله را كه زنا داده بود بنزد عمر آوردند ، عمر دستور داد آن زن را\r\n\r\n","description":"","footnote":"","page_name":" 194 ","page_number":234},
  {"content":"\r\n\r\nسنگسار كنند ، امير المؤمنين عليه السّلام فرمود : گيرم كه تو بر اين زن تسلط دارى ( كه بواسطهء زنا سنگسارش كنى ) پس چه تسلطى بر آن كودكى كه در شكم او است دارى ؟ در صورتى كه خداى تعالى فرمايد :\r\n« و بر ندارد گنه بارى بار ديگرى را » ( سورهء فاطر آيهء 18 ) پس عمر گفت : زنده نباشم براى هيچ امر دشوارى كه ابو الحسن ( على عليه السّلام ) در آن نباشد .\r\nسپس گفت : پس با او چه بكنم ؟ فرمود : او را نگهدار تا بزايد ، و چون زائيد و براى سرپرستى فرزندش كسى را پيدا كرد آنگاه او را حد بزن ، با اين دستور اندوه عمر در بارهء آن زن بر طرف شد ، و در جارى ساختن حكم بر آن زن بفرمان امير المؤمنين عليه السّلام گردن نهاد .\r\nو روايت شده كه عمر زنى را كه مردان پيش او ميرفتند و گفتگو ميكردند احضار كرد ، فرستادگان عمر كه براى ابلاغ دستور احضار پيش او آمدند ، آن زن ترسيد و هراسناك با فرستادگان عمر بيرون رفت و ( چون آن زن باردار بود در اثر اين ترس و هراس در بين راه ) بچه انداخت و ساقط كرده و آن بچه به زمين افتاده آوازى داد و سپس مرد ، اين خبر به گوش عمر رسيده ياران پيغمبر ( ص ) را گرد آورد و از حكم اين جريان و پول خون آن بچه پرسيد ، همگى بيك زبان گفتند : تو ارادهء ادب كردن اين زن را داشتهء و جز خير و نيكى مقصود ديگرى نداشته‌اى ، و بنا بر اين چيزى بر تو نيست ، امير المؤمنين عليه السّلام كه در انجمن بود در اين باره هيچ سخن نميفرمود و خاموش نشسته بود ، عمر گفت : اى ابا الحسن شما در اين باره چه دارى ( و چه فرمائى ) ؟ فرمود : آنچه گفتند شنيدى ، گفت : نزد شما چيست و شما چه ميفرمائى ؟\r\nفرمود : اينان گفتند آنچه شنيدى ، گفت : سوگندت مىدهم كه آنچه شما دانى در اين باره بفرمائى ؟\r\nفرمود : اگر اين گروه ( اين حكمى كه كردند ) براى نزديك شدن و تقرب به تو بود كه به تو خيانت كردند ، و اگر از پيش خود گفتند در حكم خدا كوتاهى كردند ، و حكم اين مسأله اين است كه ديه و پول خون اين طفل كه از روى خطاء كشته شده بر تو است ، زيرا كشته شدن اين طفل از روى خطاء بواسطهء تو بوده\r\n\r\n","description":"","footnote":"","page_name":" 195 ","page_number":235},
  {"content":"\r\n\r\nاست ! عمر گفت : به خدا سوگند از ميان همهء اينان تنها تو براى من خير خواهى كردى ، و به خدا از اينجا برنخيزى تا ديه و پول خون را از بنى عدى ( مقصود خود عمر است كه از قبيلهء عدى بوده ) بگيرى ( و به صاحبش بپردازى ) پس امير المؤمنين عليه السّلام همين كار را انجام داد .\r\nو روايت شده كه در زمان خلافت عمر دو زن بر سر كودكى نزاع كردند و هر دوى آنان ادعا داشتند كه آن كودك از آن اوست و شاهد و گواهى هم براى ادعاى خود نداشتند و كس ديگر جز آن دو زن ادعاى فرزندى آن بچه را نداشت ، عمر ندانست چه بكند و ناچار بأمير المؤمنين عليه السّلام پناهنده شد ، پس على عليه السّلام آن دو زن را خواست و آنان را پند و اندرز داد و از عذاب خداوند ترساند ولى سودى نبخشيد و هر دو بر سخن خود ايستاده دست بردار نبودند آن حضرت عليه السّلام كه پافشارى آنان را در نزاع ديد فرمود : أره‌اى براى من بياوريد ، زنان گفتند : أره براى چه ميخواهى ؟ فرمود : ميخواهم اين بچه را دو نيم كرده بهر كدام يك از شما نيمى از او بدهم ، يكى از آن دو زن خاموش نشست ولى ديگرى گفت : ترا به خدا . . . اى ابا الحسن اگر ناچار بايد اين كار را بكنى من از سهم خويش گذشتم و به آن زن بخشيدم ( كه بچه را دو نيم نكنى ) ! .\r\nامير المؤمنين عليه السّلام فرمود : « اللَّه اكبر » اين فرزند پسر تو است نه پسر آن زن ، و اگر پسر او بود ( مانند تو ) به حال اين كودك دلسوزى ميكرد و مىترسيد ، پس آن زن ديگر اعتراف كرد كه حق با آن زن است و كودك از آن او است ، پس اندوه عمر از اين جريان بر طرف گرديد و در بارهء امير المؤمنين عليه السّلام كه با اين داورى ( شگفت انگيز ) گشايشى به كار عمر داده بود دعاى خير كرد .\r\n\r\n","description":"","footnote":"","page_name":" 196 ","page_number":236},
  {"content":"\r\n\r\nو از حسن روايت شده كه گفت : زنى نزد عمر آوردند كه شش ماهه بچهء زائيده بود ، عمر خواست او را سنگسار كند امير المؤمنين عليه السّلام به او فرمود : اگر اين زن بوسيلهء كتاب خدا ( قرآن ) با تو برهانجوئى كند بر تو پيروز شود ( يعنى ممكن است بچه شوهر او باشد و اين زن زنا نكرده باشد زيرا از روى قرآن ميتوان اثبات كرد كه ممكن است بچه در شش ماهگى به دنيا بيايد ) خداى تعالى ( در بارهء همهء دوران باردارى زن تا زمان از شيرگرفتن بچه‌اش ) فرمايد : « و بارداريش و از شير گرفتنش سى ماه است » ( سورهء احقاف آيهء 15 ) و ( در بارهء همهء دوران شير دادن ) فرمايد : « و مادران شير دهند فرزندان خويش را دو سال كامل براى كسى كه بخواهد تمام كند شير دادن را » ( سورهء بقره آيهء 233 ) پس آنگاه كه زن دو سال تمام كودكش را شير داد ، ( از آن سو ) دوران باردارى و از شير گرفتن سى ماه باشد ( در نتيجه ) زمان باردارى شش ماه خواهد بود ( يعنى دو سال كه بيست و چهار ماه است از سى ماه كه كم شد باقيمانده شش ماه است كه دوران باردارى زن است ) عمر كه اين بيان را شنيد آن زن را رها كرده و اين حكم را در اسلام مقرر ساخت و اصحاب پيغمبر ( ص ) و آنان كه پس از ايشان آمدند ، و همچنين تا زمان ما به اين حكم رفتار كردند .\r\nو روايت شده كه گواهان در بارهء زنى گواهى دادند كه او را در برخى از آباديها و بلاد عرب ديده‌اند مردى كه شوهر او نبوده با او نزديك شده و با او زنا كرده است و آن زن شوهردار بود ، پس عمر دستور داد سنگسارش كنند ، زن گفت : بار خدايا تو ميدانى كه من گناهى نكرده‌ام ، عمر خشمناك شده گفت :\r\n( گذشته از اينكه گناه كرده‌اى ) گواهان را هم بدروغ نسبت دهى ؟ امير المؤمنين عليه السّلام فرمود : اين زن را بياوريد و از او بپرسيد ( جريان چه بوده ) شايد در اين كار عذرى داشته است ؟ پس زن را آوردند و از حال او پرسيدند ؟ گفت : خاندان ما شتران چندى دارند كه من ( براى چراندن يا سفر ) با آن شتران از خانه بيرون رفتم و قدرى آب نيز با خود برداشتم و شتران شير نداشتند ، مردى نيز با من همراه شد و شترهاى او شير داشت ، پس آب من تمام شد و از آن مرد خواستم كه مرا سيراب كند ، او از سيراب كردن من امتناع\r\n\r\n","description":"","footnote":"","page_name":" 197 ","page_number":237},
  {"content":"\r\n\r\nورزيد مگر اينكه من خود را در اختيار او گذارم ، من از اين كار سرباز زدم ( و بتشنگى تن دادم ) تا آنگاه كه نزديك بود ( از تشنگى ) بميرم بناچار به آنچه او ميخواست تن دادم ( و او با من نزديك شد ) امير المؤمنين عليه السّلام فرمود : اللَّه اكبر ( و اين آيه را خواند ) « پس اگر كسى ناچار شود نه ستم‌كننده باشد و نه تجاوزكننده گناهى بر او نيست » ( سورهء بقره آيهء 173 ) عمر كه اين را شنيد آن زن را رها كرد .\r\n\r\n[ فصل ( 60 ) همدست‌شدن عجم براى نابودى اعراب و اضطراب عمر از شنيدن اين خبر و راهنمائى امير المؤمنين ع او را در اين باره 
  ]\r\nو از داستانهائى كه ( در زمان عمر پيش آمد و ) امير المؤمنين عليه السّلام با ( دور انديشى و ) درست رأيى خود مردم را به آنچه خير و صلاحشان بود راهنمائى فرمود ، و با آگاه ساختن ايشان از راه جلوگيرى آن پيش آمد از جريانى كه نزديك بود بسيه روزى مسلمانان پيش آيد جلوگيرى فرمود ، داستانى است كه شبابة بن سوار از أبى بكر هذلى حديث كند كه گفت : شنيدم برخى از دانشمندان ما ميگفتند : عجمها و پارسيان : اهل شهرهاى : همدان ، رى ، اصفهان ، قومس ، ( مقصود شهرهاى دامغان و سمنان و آن ناحيه است چنانچه در قاموس و معجم البلدان گويد ) و نهاوند به يكديگر نامه نوشته و بشهرهاى مزبور فرستادند كه پادشاه عرب كه دين و كتاب بر ايشان آورده بود از ميان رفت و مقصودشان پيغمبر ( ص ) بود ، و پس از او مردى بر آنان پادشاهى كرد كه دوران پادشاهيش اندك زمانى بيش نبود و او نيز هلاك شد و مقصودشان ابو بكر بود ، و پس از او مردى بجايش آمده كه عمرش بدرازا كشيده تا آنجا كه دست درازى بشما كرده و لشكريانش در شهرهايتان ميجنگند و مقصودشان عمر بن خطاب بود ، و اين مرد از شما دست بردار نيست تا اينكه هر كه از لشكريانش در شهرهاى شما است آنان را بيرون برانيد ، و خود بسوى شهرهاى او برويد و با آنان بجنگيد ( و بالاخره او را سر جايش بنشانيد ) پس بر اين پيشنهاد هم عهد و پيمان شده و تصميم بر اين كار\r\n\r\n","description":"","footnote":"","page_name":" 198 ","page_number":238},
  {"content":"\r\n\r\nگرفتند اين خبر به گوش مسلمانانى كه در كوفه بودند ( و نزديك بشهرهاى ايران بودند ) رسيد و آنها نيز جريان را بعمر بن خطاب اطلاع دادند .\r\nچون خبر به گوش عمر رسيد سخت هراسان شده به مسجد رسول خدا ( ص ) آمد و بر بالاى منبر رفته حمد و ثناى پروردگار را بجاى آورد سپس گفت : اى گروه مهاجر و انصار همانا شيطان لشكر خود را فراهم كرده و بشما رو آورده ميخواهد نور خدا را خاموش كند ، آگاه باشيد كه اهل همدان ، و اهل اصفهان ، و اهل رى ، و قومس و نهاوند كه هر كدام زبانى جداگانه و رنگ و آئينى مخصوص دارند هم پيمان شده كه برادران مسلمان شما را از شهرهاى خود برانند ، و خود نيز بدنبال آنان بسوى شما بيرون آيند و در شهرهايتان با شما بجنگند ، اكنون چه بايد كرد و مرا در اين باره راهنمائى كنيد و گزيده سخن گوئيد و بدرازا نكشانيد ( كه فرصت از دست بيرون رود ) و امروز روزى است كه روزها پشت سر دارد پس سخن بگوئيد طلحه پسر عبيد اللَّه ( طلحهء معروف ) برخاست - و او از سخنوران قريش بود - و پس از حمد و ثناى الهى گفت : اى امير المؤمنين پيش آمدهاى بسيار ترا آزموده كرده ، و روزگارهاى دراز تو را ورزيده ساخته ، و با ناگواريهاى بسيارى دست و پنجه نرم كرده‌اى ، و تجربيات و آزمايشها تو را پابرجا و استوار ساخته ، و تو خود فرخنده رأى و پيروزمندى ، فرمانروائى كرده‌اى و بدان دانا و آگاهى ، آزمايش هر چيزى كرده‌اى و بصلاح و فساد آن آشنائى ، و از پايان كارها و قضا و قدر الهى جز با نيك‌رأيى پرده برداشته نشود ، تو خود در اين جنگ حاضر شو و در اين باره تدبير كن ( اين سخنان را گفت ) و نشست ، عمر دوباره گفت :\r\nسخن بگوئيد ( و مرا راهنمائى كنيد ) پس عثمان بن عفان برخاسته و پس از حمد و ثناى الهى گفت : اى\r\n\r\n","description":"","footnote":"","page_name":" 199 ","page_number":239},
  {"content":"\r\n\r\nامير المؤمنين من چنين پندارم كه اهل شام را از شام جنبش دهى و اهل يمن را از يمن پيش خوانى و تو نيز با اهل مكه و مدينه بهمراهى همهء اينان به روى و اهل و بصره و كوفه را نيز با خود برداشته با همهء مسلمانان در برابر تمامى مشركين جنگ كنى ، زيرا كه براى تو اى امير مؤمنان پس از نابود شدن عرب چيزى نماند ( كه بر آن خلافت كنى ) و از دنيا دل خوشى ندارى كه از آن بهره‌گيرى ، و پناهگاهى ندارى كه به آن پناه برى ، پس تو خود در اين جنگ حاضر شو و تدبير آن كن و از آن باز نمان ، ( اين سخن را گفت ) و نشست ، عمر باز گفت : سخن بگوئيد ( و راهنمائى كنيد ) .\r\nپس امير المؤمنين عليه السّلام زبان به حمد و ثناى پروردگار گشود تا سپاس خداوند و ثناى او و درود بر رسول خدا ( ص ) را بپايان رسانيد آنگاه ( در بارهء اينكه صلاح نيست أهل شام و يمن و بصره و كوفه يكباره از شهرهاى خويش جنبش كنند و همچنين مصلحت نيست كه خود عمر همراه لشكر برود چنين ) فرمود : اگر هر آينه اهل شام را از شام جنبش دهى ، روميان ( كه در نزديكى ايشانند و در كمين گرفتن شهرهاى شام هستند ) بر سر كودكان و زنان آنها بتازند ( و خونشان بريزند ) و اگر اهل يمن را از يمن پيش خوانى ، مردم حبشه بسر زنان و كودكان آنها بريزند ، و اگر مردم مكه و مدينه را كوچ دهى عربها از اطراف و جوانب اين دو شهر بر تو بشورند و آنگاه ( كه تو نيز در مدينه نباشى ) اندوه تو بر آنان كه در پشت سر دارى از عيال و فرزندان عرب ( كه در اين دو شهر سكونت دارند ) زيادتر از اندوهى است كه در جلوى خوددارى ( از لشكر عجم و مردم ايران ) و اما اينكه بسيارى لشكر عجم را يادآور شدى و از انبوهى ايشان ترسناك و هراسان‌شده‌اى ، ( بايد بگويم كه ) هر آينه ما در زمان رسول خدا ( ص ) با زيادى لشكر جنگ نمىكرديم ، بلكه ما بوسيلهء يارى و نصرت پروردگار جهان ميجنگيديم ، و اما اينكه به گوش تو رسيده است كه همهء عجم يكباره بسوى مسلمانان بيرون شده‌اند ، پس همانا خداوند به اين جريان بيش از تو كراهت دارد ( و تواناتر است\r\n\r\n","description":"","footnote":"","page_name":" 200 ","page_number":240},
  {"content":"\r\n\r\nبنا بود كردن ايشان ، و اين اندازه نگران و هراسان مباش ) و او خود سزاوارتر است ببرطرف ساختن آنچه آن را مكروه دارد ، و ( اگر تو خود با لشكريان بسوى عجم بيرون روى ) عجمها چون تو را ببينند گويند :\r\nاين مرد ( و ريشهء ) عرب است ( يا اين مرد همانند پاى عرب است ) كه اگر آن را ببريد و از جا بركنيد ( و نابود كنيد ) عرب را از بيخ بر كنده‌ايد ، و اين انديشه حرص ايشان را بر ( جنگ با ) تو و طمعشان را در ( نابود كردن ) تو سخت‌تر و زيادتر گرداند ، و در نتيجه بدست خود آنان را بر خويش شورانده و گردآورده‌اى و كسى كه تاكنون بايشان كمك و يارى نداده آنگاه يارى دهد ، ولى من چنين رأى دهم كه اين مردمان ( مردمان شام و يمن و مكه و مدينه ) را در شهرهاى خود مستقر دارى ( و از جاى خود جنبش ندهى ) و بمردم بصره ( كه مانند اين شهرها دشمنانى در اطراف خود ندارند ) بنويسى كه سه گروه شوند ، گروهى از آنان براى نگهبانى از زنان و فرزندان خود در بصره بمانند ، و گروهى ديگر بر سر اهل ذمه و پيمانيان از كفار باشند و پاس آنها را بدارند كه عهدشكنى نكنند ، و گروه ديگر بكمك برادران خويش روند . عمر گفت :\r\nآرى رأى درست و صواب همين است و من دوست دارم كه پيروى اين رأى را بنمايم ، و پشت سر هم فرمايشات أمير المؤمنين عليه السّلام را بر زبان ميراند و با شگفت آن سخنان ( حكيمانه ) را رديف ميكرد .\r\n( مؤلف ) شيخ مفيد رضى اللَّه عنه گويد : ( اى خواننده‌گان ارجمند ) خدايتان تائيد كند به اين جريانى كه آگاهى از برترى انديشه و رأى آن حضرت عليه السّلام دهد بنگريد زيرا كه اين رأى ( شگفت‌انگيز ) آن بزرگوار در جايى صادر گشت كه خردمندان و اهل دانش با او ستيزه داشتند ، و نيكو تأمل و درنگ كنيد در اين توفيقى كه در همهء احوال خداى تعالى على عليه السّلام را به آن قرين و همراه ساخته ، و مردمان در كارهاى بسيار دشوار به او پناهنده ميشدند ، و بدان ضميمه كنيد آنچه پيش از اين از داوريهاى آن حضرت عليه السّلام در دين بيان داشتيم ، آن داوريهائى كه پيشينيان از مردم مسلمان از اظهار آن درمانده و عاجز بودند بدانسان كه ناچار در فهم و دانش آن به او پناه بردند ( اينها همه را كه روى هم حساب كنيد ) مىبينيد كه اين بزرگوار\r\n\r\n","description":"","footnote":"","page_name":" 201 ","page_number":241},
  {"content":"\r\n\r\nمردى خارق العاده بوده و اين فضيلتها او را بسر حد اعجاز رساند چنانچه پيش از اين نيز گفته شد .\r\nاين بود قسمت اندكى از داوريهاى آن حضرت عليه السّلام در زمان حكومت عمر بن خطاب ، و مانندش در زمان خلافت عثمان بن عفان براى آن حضرت بود .\r\n\r\n[ فصل ( 61 ) داوريهاى آن حضرت در زمان خلافت عثمان 
  ]\r\nاز آن جمله داستانى است كه سنى و شيعه حديث كرده‌اند كه پيرمرد سالمندى دوشيزهء را بنكاح خود در آورد ( و با او زناشوئى كرد و كارى از آن پيرمرد ساخته نميشد ) پس از چندى زن باردار شد ، و پيرمرد كه به گمان خود كارى صورت نداده بود آن بچه ( و حمل ) زن را انكار نمود ( و گفت از من نيست ) اين جريان بر عثمان مشتبه شده و نميدانست حقيقت چيست ، از آن زن كه باكره بود پرسيد : آيا اين پيرمرد مهر دوشيزگى تو را برداشت ؟ گفت : نه ، عثمان گفت : پس حد بر اين زن جارى كنيد ، امير المؤمنين عليه السّلام فرمود : براى زن ( در آلت زنانگى ) دو راه است ، يكى راه حيض است ، و ديگر راه بول ، شايد اين پير مرد آنگاه كه به او نزديك شده نطفهء خود را در راه حيض ريخته و اين زن آبستن شده پس از اين مرد در اين باره پرسش كن ، عثمان از او پرسيد ؟ او گفت : من نطفهء خود را در آلت جلوى اين زن ريختم ولى مهر دوشيزگى او را برنداشتم ، امير المؤمنين عليه السّلام فرمود : اين بارى كه اين زن دارد از اين مرد است و فرزند او است ، و رأى من اينست كه اين مرد را بخاطر انكار فرزند عقوبت كنى ، عثمان از داورى امير المؤمنين عليه السّلام در شگفت شده بدان رفتار كرد .\r\nو نيز روايت كرده‌اند كه مردى كنيزكى داشت و آن كنيز براى او پسرى آورد ، سپس آن مرد از\r\n\r\n","description":"","footnote":"","page_name":" 202 ","page_number":242},
  {"content":"\r\n\r\nكنيز كناره‌گيرى كرده او را به ازدواج بندهء كه داشت درآورد ، پس از آن آن مرد بمرد و آن كنيزك بخاطر فرزندى كه از آن مرد داشت آزاد شد ( زيرا كه اين كنيز در ضمن ميراث به پسر خود رسيد و بدين وسيله آزاد گرديد ) و آن بنده هم كه شوهر اين كنيزك بود به ارث به همان پسر رسيد ، پس آن پسر نيز بمرد ، و آن زن از ارث پسرش شوهر خود را به ارث برد ( و شوهرش بندهء او شد ، و ديگر نميتوانست با او نزديك شود ، آن بنده هم ميگفت اين زن من است ) اين نزاع را براى داورى پيش عثمان بردند ، زن ميگفت : اين مرد بندهء من است ، و آن مرد ميگفت : اين زن من است و من او را رها نمىكنم ؟ عثمان گفت : پيش آمد دشوارى است ؟ ! امير المؤمنين عليه السّلام در مجلس حاضر بود فرمود : از اين زن بپرسيد : آيا پس از آنكه اين مرد بواسطهء ارث به او رسيده با او نزديكى كرده ؟ زن گفت : نه ، فرمود : اگر ميدانستم كه اين كار را كرده هر آينه او را عقوبت ميكردم ، ( و به آن زن فرمود : ) برو كه اين مرد بندهء تو است و هيچ تسلطى بر تو ندارد اگر خواهى او را ببندگى بگير ( و نگهدار ) يا خواهى آزادش كن ، يا او را به فروش زيرا كه او از آن تو است .\r\nو نيز روايت كرده‌اند كه كنيز مكاتبهء ( كه طبق نوشتهء كه با اربابش داشت در مقابل هر مقدار پول يا كارى كه ميكرد مقدارى از خود را ميخريد و به همان نسبت آزاد ميشد ) زنا كرد ، و اين كنيز سه چهارم خود را آزاد كرده بود ، عثمان در بارهء حد زناى اين كنيز از امير المؤمنين عليه السّلام پرسيد ، حضرت فرمود : به نسبت آنچه آزاد شده بايد حد آزاد بر او زد ، و به نسبت آنچه آزاد نشده بايد حد كنيز بر او زد ( مترجم گويد : حد زناى آزاد صد تازيانه است و حد زناى زن كنيز پنجاه تازيانه بنا بر اين براى سه چهارم آزاد شده هفتاد و پنج تازيانه و براى يك چهارم آزاد نشده‌اش دوازده تازيانه و نيم بايد زد كه جمعا هشتاد و هفت تازيانه و نيم مىشود ) عثمان از زيد بن ثابت پرسيد ( كه چگونه بايد به اين زن حد زد ) ؟ گفت : به حساب كنيز ( پنجاه تازيانه ) بايد بر او حد جارى ساخت ، امير المؤمنين عليه السّلام فرمود : چگونه به حساب كنيز تازيانه بخورد در صورتى كه سه چهارم او آزاد شده ، و چرا به حساب آزاد او را تازيانه نزنى زيرا كه مقدار آزادى او بيش از كنيزى است ؟ زيد\r\n\r\n","description":"","footnote":"","page_name":" 203 ","page_number":243},
  {"content":"\r\n\r\nگفت : اگر چنين بود بايستى ارث او نيز به حساب زن آزاد باشد ، امير المؤمنين عليه السّلام فرمود :\r\nآرى در ارث نيز همين واجب است ( و بايد به حساب آزادى ارث ببرد ) پس زيد دهانش بسته شد و ديگر نتوانست پاسخ آن حضرت عليه السّلام را بگويد ، ولى عثمان ( با همهء اين احوال ) با على عليه السّلام مخالفت كرده بگفتار و داورى زيد بن ثابت رفتار كرد و با اينكه امير المؤمنين عليه السّلام برهانى آشكار براى گفتهء خود فرمود بسخن آن حضرت گوش نكرد .\r\nو مانند اين داستانها بسيار است كه موجب طولانى شدن كتاب شود و سخن را بدرازا كشاند .\r\n\r\n[ فصل ( 62 ) داوريهاى آن حضرت در زمان خلافت ظاهرى خود 
  ]\r\nو از داوريهاى آن حضرت عليه السّلام پس از آنكه مردمان با او بيعت كردند و عثمان از ميان برفت چنانچه راويان حديث نقل كرده‌اند اين بود كه زنى در خانهء شوهرش فرزندى زائيد كه آن فرزند از كمر به بالا دو بدن و دو سر داشت ، پس آن خاندان كه آن فرزند در ايشان به دنيا آمده ندانستند كه آيا اين فرزند يكى است ( و در ميراث و ساير احكام يكتن به حساب درآيد ) يا دو تن مىباشد ! بنزد امير المؤمنين عليه السّلام شدند و اين جريان را از آن حضرت پرسيدند تا حكم او را بدانند ؟ امير المؤمنين عليه السّلام فرمود : نگران باشيد چون خواب رفت يكى از آن دو را بيدار كنيد ، پس اگر هر دو با هم در يكزمان بيدار شدند آن دو يك شخص است ، و اگر يكى بيدار شد و ديگرى در خواب است آنها دو نفر هستند و حق آنان از ارث حق دو نفر مىباشد .\r\nو از اصبغ بن نباته حديث شده كه گفت : روزى از روزها كه شريح قاضى براى قضاوت نشسته بود شخصى نزد او آمد و به او گفت : اى ابا امية من كارى خصوصى به تو دارم دستور ده مجلس را خلوت كنند ،\r\n\r\n","description":"","footnote":"","page_name":" 204 ","page_number":244},
  {"content":"\r\n\r\nو شريح دستور داده آنان كه گرد او بودند رفته بجز يكى دو تن از مخصوصين كسى نماند ، پس بآنشخص گفت : حاجت خود را بيان كن ، گفت : اى ابا امية من آلت مردان و آلت زنان هر دو را دارم حكم در بارهء من پيش تو چيست ؟ آيا من مرد هستم يا زن ، شريح گفت : هر آينه در اين باره از امير المؤمنين عليه السّلام داورى مخصوصى شنيدم كه براى تو بيان ميدارم ، اكنون مرا آگاه كن كه بول تو از كدام يك از دو آلت و سوراخ بيرون آيد ؟ آن شخص گفت : از هر دوى آنها ، گفت : از كداميك قطع مىشود ؟ گفت : از هر دو با هم قطع مىشود ، شريح در شگفت شد ! آن شخص گفت : من براى تو شگفت‌انگيزتر از اين را بگويم ، شريح گفت : آن چيست ؟ گفت : پدرم به حساب اينكه من زنى هستم مرا به ازدواج مردى در آورد و من از آن مرد باردار و آبستن شدم ، و خود كنيزى خريدارى كردم خدمت مرا بكند ، پس با او نزديك كردم و آن كنيز از من آبستن شد ، شريح از روى تعجب دست بر دست زد و گفت : اين پيش آمدى است كه بايد بنزد امير المؤمنين عليه السّلام برده شود ، زيرا كه دانش من به حكم آن نرسد ، پس شريح برخاست و با آن شخص و آنان كه در انجمن حاضر بودند بنزد امير المؤمنين عليه السّلام آمده و داستان را بعرض آن حضرت عليه السّلام رسانيد ، حضرت آن شخص را پيش خواند و از آنچه شريح در باره او بيان داشته بود از خود او پرسيد و او بدان اعتراف كرد ، به او فرمود : شوهرت كيست گفت : فلان پسر فلان كه اكنون در شهر ( كوفه ) است ، حضرت شوهر او را طلبيد و از آنچه آن شخص گفته بود پرسش فرمود آن مرد گفت : راست ميگويد امير المؤمنين عليه السّلام به او فرمود : تو كه بر چنين كارى اقدام كرده‌اى از شكاركنندهء شير ( درنده ) بيباكتر و دليرترى ، سپس قنبر غلام خود را خواست و به او فرمود : اين شخص را در اطاقى ببر و چهار زن عادل همراهش بفرست و دستور\r\n\r\n","description":"","footnote":"","page_name":" 205 ","page_number":245},
  {"content":"\r\n\r\nده او را برهنه كنند و عورتش را پوشانده دنده‌هاى او را بشمارند ، شوهرش گفت : من نسبت به او نه از مردان آسوده خاطرم و نه از زنان ، حضرت عليه السّلام دستور داد تنبان ( و شلوارى ) بر او بپوشانند و او را در اطاقى تنها بدارند ، سپس بر او درآمد و دنده‌هاى او را شماره كرد از سمت چپ هفت دنده داشت ، و از سمت راست هشت عدد بود ، پس فرمود : اين مرد است و دستور فرمود : موى سرش را كوتاه كردند و كلاه بر سرش گذارده نعلينى و رداء بر او پوشانيد ، و ميانهء او و شوهرش جدائى انداخت ( و او را بمردان ملحق ساخت ) .\r\nو برخى از راويان نقل كنند كه چون آن شخص جريان خويش را گفت كه من داراى آلت مرد و زن هستم ، امير المؤمنين عليه السّلام دو تن از گواهان عادل را دستور فرمود كه در اطاقى خلوت بردند و آن شخص را دستور فرمود نزد آن دو برود و دو آئينه بر ديوار نصب كنند كه يكى برابر دو آلت آن شخص و ديگرى در برابر آن آئينه ، و دستور فرمود : آن شخص عورت خود را در برابر آن آئينه برهنه كند بطورى كه آن دو مرد عادل عورت او را نبينند و به آنان دستور داد كه بآئينه برابر نگاه كنند ، و چون راستى گفتار او را دانستند ، و ديدند كه داراى دو آلت است ، آنگاه دنده‌هاى او را بشمارند ، و چون او را بمردان ملحق ساخت بادعاى آبستنى او از شوهر خود اعتنائى نفرمود و بىاعتبار شمرد و بدان رفتار نكرد ، و آبستنى كنيزك را از او دانست و آن فرزند را به او ملحق فرمود .\r\nو روايت كرده‌اند كه روزى امير المؤمنين عليه السّلام به مسجد درآمد ، جوان نورسى را ديد كه گريه مىكند و گرد او مردمى انجمن كرده‌اند ، حضرت عليه السّلام از حال آن جوان پرسيد ؟ جوان گفت : شريح در بارهء من داورى كرده ولى از روى انصاف نبوده ، فرمود داستان تو چيست ؟ عرضكرد : اين مردم - و اشاره\r\n\r\n","description":"","footnote":"","page_name":" 206 ","page_number":246},
  {"content":"\r\n\r\nبه آن چند تن كه حاضر بودند كرد - با پدرم بسفرى رفتند و چون باز گشتند پدرم با آنان باز نگشت ، از ايشان پرسيدم كه پدر من چه شد ؟ گفتند : مرد ! پرسيدم : اموالى كه همراه داشت چه شد ؟ گفتند : ما دارائى و مالى از او نديديم ، و شريح قاضى اينان را سوگند داده و به من گفت : متعرض ايشان مشو ( و كارى بكارشان نداشته باش زيرا سوگند خوردند كه از دارائى آن مرد آگاهى ندارند ) امير المؤمنين عليه السّلام بقنبر فرمود : آن چند نفر را حاضر كند و دستور داد سران سپاه آن حضرت را نيز ( كه پنج تن يا بيشتر بودند ) حاضر كنند ، آنگاه نشست و آن چند تن را با آن جوان پيش خواند و از جوان در بارهء آنچه گفته شده بود پرسش فرمود همان سخن را گفت و گريه ميكرد و ميگفت : به خدا سوگند اى امير المؤمنين من به اين اشخاص در بارهء پدرم بدگمانم ، زيرا اينان بپدرم نيرنگ زده و در مال او طمع كرده بودند و بدين جهت او را با خود بيرون برده ( و او را كشته و مالش را بردند ) ؟ حضرت از آن مردم پرسيد جريان چه بوده ؟ همان سخنانى كه براى شريح گفته بودند به آن حضرت عليه السّلام گفتند : كه آن مرد بمرد و دارائى و مالى از او سراغ نداريم حضرت نگاهى به آنها كرده فرمود : چه گمان داريد ؟ آيا پنداريد كه من نميدانم شما با پدر اين جوان چه كرده‌ايد ؟ اگر چنين پنداريد پس من مردى كم دانش هستم ( و بهرهء از علم ندارم ) ؟ سپس دستور فرمود : ايشان را از هم جدا كردند ، و هر كدام را در كنار ستونى از ستونهاى مسجد بداشتند ، سپس عبيد اللَّه بن أبى رافع نويسنده و منشى خود را خواست و به او فرمود : بنشين ، آنگاه يكى از ايشان را پيش خواند و به او فرمود : پاسخ پرسش‌هاى مرا بده و آوازت را نيز بلند نكن ، بگو بدانم شما چه روزى از خانه‌هاى خود با پدر اين جوان بيرون رفتيد ؟ گفت : در فلان روز ، حضرت عليه السّلام بعبيد اللَّه فرمود :\r\nبنويس ، سپس به او فرمود : در چه ماهى بود ؟ گفت : در فلان ماه ، فرمود : در چه سالى ؟ گفت : در فلان\r\n\r\n","description":"","footnote":"","page_name":" 207 ","page_number":247},
  {"content":"\r\n\r\nسال ، عبيد اللَّه همه را نوشت ، فرمود : بچه بيمارى و مرضى مرد ؟ گفت بفلان بيمارى ، فرمود : در چه جايى مرد ؟ گفت : در فلان جا ، فرمود : چه كسى او را غسل داده و كفن كرد ؟ گفت فلان كس ، فرمود :\r\nبچه چيز او را كفن كرديد ؟ گفت بفلان چيز ، فرمود كه بر او نماز خواند ؟ گفت : فلان كس ، و عبيد اللَّه بن أبى رافع همهء آنچه گفت و شنود ميشد همه را نوشت ، چون اقرار او بپايان رسيد على عليه السّلام ( با صداى بلند ) فرمود : اللَّه اكبر چنانچه اهل مسجد صداى او را شنيدند ، سپس دستور فرمود آن مرد را بجاى خود بازگردانند و ديگرى را از ايشان بياورند ، چون آن ديگرى را آوردند حضرت پرسش‌هائى كه از مرد پيشين فرموده بود از او كرد و او تمام پرسشها را بر خلاف آن مرد پيشين پاسخ داد ، و عبيد اللَّه بن أبى رافع همه را نوشت ، چون از پرسش آن مرد فارغ شد فرمود : اللَّه اكبر چنانچه اهل مسجد صداى آن حضرت را شنيدند ، سپس دستور فرمود : آن دو مرد را بسوى زندان ببرند و درب زندان نگاهشان دارند آنگاه مرد سوم را پيش خواند و از آنچه از آن دو مرد پرسيده بود پرسش كرد او بر خلاف گفتهء آن دو پاسخ داد ، پاسخهاى او را نيز يادداشت فرمود و بآواز بلند اللَّه اكبر گفت ، و دستور داد او را نيز بنزد دو رفيقش ببرند ، آنگاه مرد چهارم را خواست آن مرد در پاسخ دادن دچار لكنت زبان شد و سخنان پريشانى گفت ، پس آن حضرت عليه السّلام او را پند داده بترسانيد ، پس آن مرد اعتراف كرد كه او و رفيقانش آن مرد را كشته و مال او را برداشته و در فلانجا نزديك كوفه در زير خاك پنهان كرده‌اند ، پس امير المؤمنين عليه السّلام تكبير گفته دستور داد او را نيز بزندان ببرند ، و ديگرى را پيش خوانده به او فرمود : تو پندارى كه اين مرد بمرگ طبيعى از دنيا رفته در صورتى كه تو او را كشته‌اى ؟ يا راست بگو يا تو را به سختى عقوبت كنم\r\n\r\n","description":"","footnote":"","page_name":" 208 ","page_number":248},
  {"content":"\r\n\r\nزيرا كه حقيقت حال در جريان كار شما بر من روشن شده ، او نيز مانند رفيق پيشين خود بكشتن آن مرد اعتراف كرد ، آنگاه حضرت ديگران را خواسته آنها نيز اعتراف كردند و اظهار ندامت و پشيمانى كردند و همگى بيك زبان كشتن آن مرد و گرفتن دارائى و مال او را اعتراف نمودند پس امير المؤمنين عليه السّلام كسى را با برخى از ايشان فرستاد و برفتند و آن مال را از آنجائى كه پنهان كرده بودند بيرون آورده به فرزند آن مرد مقتول داد ، سپس به او فرمود : ( اكنون در بارهء اين كشندگان ) چه ميخواهى انجام دهى ؟ دانستى كه اين مردم با پدرت چه كرده‌اند ؟ جوان گفت : من ميخواهم داورى ميانهء من و ايشان در نزد خداى عز و جل ( در روز رستاخيز ) باشد ، و در دنيا از خون آنها گذشتم حضرت امير المؤمنين عليه السّلام حد كشتن را بر ايشان جارى نساخت ( چون جوان از حق خود گذشت ) و خود آنان را به سختى عقوبت فرمود .\r\nشريح عرضكرد : اى امير مؤمنان اين حكم چگونه بود ؟ حضرت فرمود : همانا داود عليه السّلام روزى بگروهى پسر بچه گذر كرد كه با هم بازى ميكردند ، و يكى از آن بچه‌ها را صدا ميزدند : « مات الدين » ( يعنى دين مرد ) و آن كودك هم پاسخ آنها را مىداد ، حضرت داود عليه السّلام نزديك آنان رفت و به آن پسر بچه فرمود : نامت چيست ؟ گفت : « مات الدين » ، داود عليه السّلام فرمود : چه كسى تو را به اين نام ناميده است ؟\r\nگفت : مادرم ، داود عليه السّلام فرمود : مادرت كجاست ؟ گفت : در خانه است ، داود عليه السّلام فرمود : مرا بنزد مادرت ببر ، پس آن كودك داود عليه السّلام را بنزد مادرش برد ، حضرت داود مادرش را طلبيد كه از خانه بيرون آيد ، آن زن بيرون آمده حضرت داود عليه السّلام به او فرمود : اى زن نام اين پسر بچهء تو چيست ؟ عرضكرد : نامش « مات الدين » است ، داود عليه السّلام فرمود : چه كسى او را به اين نام ناميده است ؟ زن گفت : پدرش ، به او فرمود : چه سبب شد كه اين نام را بر او نهد ؟ زن گفت : پدر اين پسر با گروهى بسفرى رفتند و در آن زمان من به اين پسر\r\n\r\n","description":"","footnote":"","page_name":" 209 ","page_number":249},
  {"content":"\r\n\r\nآبستن بودم ، پس آن گروه از سفر بازگشتند و شوهرم با آنان نبود ، از ايشان پرسيدم شوهر من چه شد ؟\r\nگفتند : مرد ، پرسيدم : مال و دارائيش چه شد ؟ گفتند : دارائى و ثروتى از خود بجاى نگذاشت ، بايشان گفتم : وصيت و سفارشى بشما نكرد ؟ گفتند : چرا گمان داشت كه تو آبستن هستى و گفت : اگر پسر يا دخترى زائيدى نامش را « مات الدين » بگذار ، و من دوست نداشتم بر خلاف وصيت او عمل كرده باشم و بر طبق وصيت او نام اين پسر را « مات الدين » گذاردم ، داود عليه السّلام به آن زن فرمود : آن گروه را ميشناسى ؟ گفت :\r\nآرى ، فرمود : با اين مردمان كه همراه من هستند بدر خانه ايشان برو و آنها را از منزلهاى خود بيرون آر ، و چون آن گروه پيش داود عليه السّلام حاضر شدند اين گونه ( كه ديدى ) در بارهء ايشان داورى كرد ، و خون آن مرد به گردن آنان ثابت شد ( و اقرار كردند كه آن مرد را كشته و مالش را برده‌اند ) پس داود عليه السّلام مال را از آنها بازگرفت و به آن زن فرمود : اكنون نام پسرت را « عاش الدين » بگذار ( يعنى دين زنده شد ) .\r\nو روايت كرده‌اند كه زنى گرفتار عشق جوانى شد و هر چه آن جوان را به خود خواند ( و از او در خواست كرد كه با او نزديكى كرده از او كامياب شود ) جوان نپذيرفت ( و دامن پاك خود را آلوده نكرد ) پس آن زن برفت و تخم مرغى برداشته سفيدهء آن را بجامهء خود ريخت و بآنجوان چسبيده او را پيش امير المؤمنين عليه السّلام برد و گفت : اين جوان با من درآميخت و مرا رسوا كرده آنگاه جامهء خود را بدست گرفته ، سفيده را نشان داد و گفت اين نطفهء او است كه بر جامه‌ام ريخته ، آن جوان نيز ميگريست و ميگفت : من چنين كارى كه اين زن ميگويد نكرده‌ام ، و سوگند مىخورد ، امير المؤمنين عليه السّلام بقنبر فرمود : دستور ده كسى مقدارى آب گرم كند و چون خوب داغ شد آب را پيش من بياور ، پس آن آب داغ را براى حضرت عليه السّلام آوردند حضرت فرمود : آب را بجامهء آن زن ريختند در نتيجه سفيدهء تخم مرغ بسته شد حضرت\r\n\r\n","description":"","footnote":"","page_name":" 210 ","page_number":250},
  {"content":"\r\n\r\nدستور داد قدرى از آن را كندند و به دو تن از ياران خويش فرمود : آن را بچشيد و از دهان بيرون افكنيد ، آن را چشيدند ديدند سفيدهء تخم مرغ است ، حضرت فرمود : آن جوان را آزاد كردند و آن زن را بخاطر آن تهمت و ادعاى باطلى كه كرده بود تازيانه زدند .\r\nو حسن بن محبوب ( بسندش ) از ابن أبى ليلى حديث كند كه أمير المؤمنين عليه السّلام در جريانى چنان داورى كرد كه بيسابقه بود ، و جريان از اين قرار بود كه دو نفر مرد در سفرى با هم همسفر شدند و براى خوردن چاشت در جايى كنار يك ديگر نشستند ، پس يكى از آن دو پنج گردهء نان از سفرهء خود بيرون آورد و ديگرى سه تا ، پس در آن هنگام مرد ديگرى ( ره گذر ) برايشان گذشت آن دو به آن رهگذر گفتند : بفرما بناهار ؟ ! او نيز بنشست و با آن دو از آن نانها خوردند ، چون سير شد هشت درهم پيش آن دو انداخت و گفت : اين بجاى آنچه من از چاشت شما خوردم ، آن دو مرد بر سر آن هشت درهم با يك ديگر كشمكش و نزاع كردند ، آنكه سه نان داده بود ميگفت : اين هشت درهم بايد دو نصف شود نيمى از آن ( كه چهار درهم است ) مال من است ، و نيم ديگر از آن تو است ، و آنكه پنج نان گذارده بود ميگفت : پنج درهم مال من و سه درهم مال تو است اين كشمكش را بنزد على عليه السّلام آوردند و داستان خويش را به آن حضرت عليه السّلام عرض كردند ، حضرت عليه السّلام فرمود : كشمكش و نزاع در اين باره از پستى است و ستيزه‌جوئى در آن نكو نيست ، و سازش بهتر است ؟ آنكه سه نان داده بود گفت : من بجز آنچه حكم واقع و حقيقت داورى است تن ندهم و به هيچ وجه حاضر بسازش نيستم ، حضرت فرمود : اگر بسازش حاضر نشوى و بجز آنچه حقيقت حكم در اين باره است تن ندهى تو از اين هشت درهم تنها يك درهم بهره‌ات مىباشد و هفت درهم ديگر بهرهء رفيق تو خواهد بود ؟ گفت : سبحان اللَّه چگونه مىشود ؟ حضرت عليه السّلام فرمود : اكنون تو را آگاه كنم ، آيا تو سه گردهء نان نداشتى ؟ عرض كرد : چرا ، فرمود : رفيقت پنج گرده نداشت ؟ عرضكرد : چرا ،\r\n\r\n","description":"","footnote":"","page_name":" 211 ","page_number":251},
  {"content":"\r\n\r\nفرمود : اين هشت نان بيست و چهار درهم ثلث مىشود ( يعنى هشت نان بوده و شما كه آن را خورده‌ايد سه نفر بوديد و لا بد بطور مساوى خورده‌ايد و پس از ضرب هشت در سه ، حاصل ضرب بيست و چهار مىشود كه هر نان را سه قسمت به حساب مىآوريم ) پس تو هشت قسمت از ( بيست و چهار قسمت ) آن را خورده‌اى ، و رفيق تو نيز هشت قسمت ، و مهمان شما نيز هشت قسمت خورده و چون هشت درهم بشما داده هفت درهم از آن رفيق تو است و يكدرهم از تو است ، پس آن دو مرد با بينائى در داورى آن حضرت دنبال كار خود رفتند .\r\n( مترجم گويد : براى توضيح بيشتر بايد به اين گونه حساب شود كه چون اينها سه تن بوده‌اند و براى پيدا كردن سهم صاحب سه نان ، بايد سه را در سه ضرب كنيم - يعنى عدد نان‌ها را در عدد خورنده‌هاى آن ضرب نمائيم - حاصل ضرب نه مىشود ، كه از نه سهم هشت سهم آن را صاحب سه نان خورده است و يكى باقى مانده و براى سهم صاحب پنج نان پنج را ضرب در سه ميكنيم حاصل ضرب پانزده مىشود كه هشت سهم را خود خورده و هفت عدد باقى ميماند ، بنا بر اين هفت درهم سهم صاحب پنج نان مىشود و يكدرهم سهم صاحب سه نان خواهد شد ، و بعبارت ديگر صاحب سه نان ، سه نان يكسوم كم آن را خورده ، و صاحب پنج نان نيز سه نان يك سوم كم خورده و مهمان نيز سه نان يكسوم كم خورده ، بنا بر اين آن كس كه سه نان داشته بجز يكسوم از نان بقيه را خورده و تنها بايد براى يكسوم از يك نان پول بگيرد كه يكدرهم مىشود ، و صاحب پنج نان براى دو نان و يكسوم بايد پول بگيرد كه هر نان را كه سه قسمت كنيم مجموع هفت سهم مىشود و براى هفت قسمت هفت درهم پول بايد بگيرد ) .\r\nو دانشمندان تاريخ نويس روايت كرده‌اند كه چهار تن در زمان امير المؤمنين عليه السّلام شراب خوردند و مست شدند ( و در حال مستى ) يك ديگر را با كارد زخمى كردند و هر كدام جراحتى سخت برداشت ، جريان به گوش امير المؤمنين عليه السّلام رسيد دستور فرمود آنها را بزندان اندازند تا به هوش آيند ، دو تن از آنها در زندان مردند و دو تن زنده ماندند ، بستگان و فاميل آن دو نفر كه مرده بودند بنزد امير المؤمنين عليه السّلام آمده گفتند : قصاص ما را از اين دو نفر كه مردان ما را كشتند بگير ، حضرت بايشان فرمود : از كجا\r\n\r\n","description":"","footnote":"","page_name":" 212 ","page_number":252},
  {"content":"\r\n\r\nدانستيد كه اين دو نفر مردان شما را كشته‌اند ؟ شايد هر كداميك از آن دو همديگر را كشته باشند ؟ گفتند :\r\nما نميدانيم پس هر گونه كه خداوند تو را دانا كرده در ميان ايشان حكم فرما ؟ فرمود : پول خون كشتگان به گردن هر چهار طايفه است و اين پس از آن است كه اين دو نفر كه مجروح شده‌اند پول جراحت خود را از ايشان بگيرند .\r\nو جز اين راهى براى فهميدن حقيقت داورى در اين جريان نبود ، زيرا گواهى نبود كه قاتل را از مقتول جدا كند ، و گواهى نيز نبود كه گواهى دهد كه قتل از روى عمد واقع شده ، بنا بر اين اين داورى در اين پيش آمد بر اين بود كه حكم بخطاء در قتل شود ، و قاتل مورد اشتباه بود با اينكه مقتول معلوم بود .\r\nو روايت شده كه شش نفر در شط فرات براى شناورى رفتند و از روى شوخى يك ديگر را در آب فرو مىبردند ، پس يكى از ايشان در آب خفه شد ، دو تن گواهى دادند كه سه نفر ديگر او را غرق كردند ، و آن سه تن گفتند : آن دو نفر او را غرق كرده‌اند حضرت عليه السّلام داورى كرد كه پول خون آن غريق پنج قسمت شود ، سه قسمت آن را بر طبق گواهى كه داده‌اند كه آن دو نفر بپردازند و دو قسمت ديگر را آن سه نفر مطابق گواهى خود بپردازند ، و در اين جريان بهتر از آنچه آن حضرت عليه السّلام داورى فرمود راهى نبود .\r\n( مترجم گويد : شايد اين داورى به اين حساب بوده كه چون آن دو نفر گواهى دادند كه سه تن او را غرق كرده‌اند بايستى سه قسمت از ديه را بپردازند ، و آن سه تن چون گواهى دادند كه دو تن او را غرق كرده‌اند دو قسمت از ديه بعهدهء ايشان آمده است ) .\r\nو روايت كرده‌اند كه مردى هنگام مرگش به « جزء » مال خود وصيت كرد و آن جزء را معين نكرد\r\n\r\n","description":"","footnote":"","page_name":" 213 ","page_number":253},
  {"content":"\r\n\r\n( كه چه مقدار باشد ) پس ورثه در اندازهء آن اختلاف كردند و داورى پيش امير المؤمنين عليه السّلام بردند ، حضرت داورى كرد كه هفت يك از مال او را بردارند ( و به مصرف وصيت برسانند ) و ( براى گواهى داورى خود ) اين آيه را تلاوت فرمود : « براى آن ( يعنى دوزخ ) هفت در است ، كه هر درى راست از ايشان جزئى ( و بخشى ) جداگانه » ( سورهء حجر آيه 44 ) .\r\nو نيز در بارهء مردى كه هنگام مرگش بيك سهم از مال خود وصيت كرده بود و آشكارا نكرده بود كه آن سهم چه اندازه باشد ، و پس از مرگ ورثه در بارهء اندازهء آن اختلاف كردند داورى فرمود كه هشت يك از مال او بردارند و ( براى گواه بر اين داورى ) گفتار خداى تعالى را تلاوت فرمود : « جز اين نيست كه صدقات براى بينوايان است و مسكينان . . . تا آخر آيه » ( سورهء توبه آيه 60 ) و اينان هشت گروه هستند كه هر گروهى يك سهم از صدقات دارند .\r\nو نيز در بارهء مردى كه وصيت كرده گفت : هر بندهء كه در ملك من قديمى ( و كهنه ) است او را آزاد كنيد و چون از دنيا رفت وصى ندانست چه بكند ( و كدام بندهء او قديمى است ، و تا چند سال را قديم گويند ) از آن حضرت عليه السّلام پرسيدند ؟ حضرت فرمود : هر بندهء كه شش ماه در ملك او بوده بايد او را آزاد كرد ( و قديم از شش ماه به بالا اطلاق شود ) و ( براى گواهى اين گفتار ) اين آيهء شريفه را تلاوت فرمود : « و براى ماه گردانيديم منزلهائى تا بازگشت كند چون شاخهء خرماى قديم ( كهنه ) » ( سورهء يس آيه 39 ) و هر آينه ثابت شده كه شاخهء خرما آنگاه كهنه شود و مانند هلال خم شود كه شش ماه از چيدن خرماى آن گذشته باشد ( و اين آيهء شريفه را گواه گرفت كه قديم از شش ماه به بالا را گويند ) .\r\nو نيز در بارهء مرديكه نذر كرد در يك « حين » روزه بگيرد و زمانى را معين نكرد ( و نميدانست « حين » كه در فارسى به معناى هنگام ، و زمان است بچه مقدار از زمان گفته شود و در نتيجه چند روز بايد روزه\r\n\r\n","description":"","footnote":"","page_name":" 214 ","page_number":254},
  {"content":"\r\n\r\nبگيرد ) آن حضرت عليه السّلام فرمود : بايد شش ماه روزه بگيرد ، و ( براى گواه اين حكمى كه فرمود ) گفتار خداى عز و جل را تلاوت كرد ( كه خداى تعالى در بارهء درخت طيبه و پاك كه مثل مىزند فرمايد ) :\r\n« ميدهد خوراك خود را در هر حين ( و هنگام ) باذن پروردگار خويش » ( سورهء ابراهيم آيه 25 ) و اين ميوه آوردن در فاصلهء شش ماه است ( و از اين آيه معلوم شود كه « حين » شش ماه است ) .\r\nمردى نزد امير المؤمنين عليه السّلام آمده عرض كرد : قدرى خرما در پيش روى من بود ، زن من يك دانه از آن را برداشت و در دهان خود گذارد من سوگند ياد كردم كه نه بايد آن خرما را بخورد و نه بايد بيرون اندازد ( اكنون من با اين سوگند چه كنم ؟ ) فرمود : نيمى از آن را بخورد و نيمى را بيرون اندازد و بدين وسيله تو از سوگندى كه خورده‌اى آسوده خواهى شد .\r\nو نيز در بارهء مردى كه زنى آبستن را بزد تا اينكه ( آن زن بارى كه در رحم داشت ) و به صورت علقه ( شده بود ) آن را بينداخت ، آن حضرت عليه السّلام داورى فرمود : كه ديه آن چهل دينار است و ( براى گواه گفته خود ) اين آيه را تلاوت فرمود : « و همانا آفريديم انسان را از چكيدهء از گل ، پس قرار داديم او را نطفه در آرامگاهى جايدار ، پس آفريديم نطفه را علقه ، پس آفريديم علقه را مضغة ( گوشتى جويده ) ، پس آفريديم گوشت را استخوانهائى ، پس پوشانيديم استخوان را گوشتى سپس پديد آورديمش آفرينشى ديگر پس خجسته باد خدا بهترين آفرينندگان » ( سورهء مؤمنون آيهء 12 - 14 ) . سپس فرمود در نطفه بيست دينار است ، و در علقه چهل دينار ، و در مضغه شصت دينار ، و در استخوان پيش از آنكه خلقتش كامل شود هشتاد دينار ، و در صورت بندى شده پيش از دميدن روح در آن صد دينار ، و چون روح در آن دميده شد هزار دينار است .\r\n\r\n","description":"","footnote":"","page_name":" 215 ","page_number":255},
  {"content":"\r\n\r\nاين بود شمه‌اى از داوريهاى آن حضرت عليه السّلام و احكام شگفت انگيزى كه كسى پيش از او چنين داوريهائى نكرده و هيچ كس از سنى و شيعه آشنائى بدانها نداشته و از كسى جز آن بزرگوار گرفته نشده ، و عترت طاهرينش همگى بر آن داوريها رفتار كرده‌اند ، و اگر ديگرى جز آن حضرت عليه السّلام گرفتار چنين داوريها ميشد هر آينه درماندگى و ناتوانيش از حقيقت آن آشكار ميگشت ، چنانچه در پيش آمدهائى كه حكم آن بسيار روشن و واضح بود از داورى درماندند ( و پيش از اين گذشت كه ابو بكر و عمر و عثمان چگونه از پاسخ پرسشهاى بسيار روشن و ساده عاجز بودند ) و در آنچه از داوريهاى حضرت امير المؤمنين عليه السّلام بطور اختصار بيان داشتيم براى منظور ما كافى است ان شاء اللَّه تعالى .\r\n\r\n[ ( باب سوم ) سخنان حكمت آميز على عليه السلام 
  ]\r\nدر بيان مختصرى از سخنان آن حضرت عليه السّلام در بارهء وجوب شناسائى خداى تعالى ، و يگانگى او ، و دورى تشبيه از او ، و توصيف عدالت و اقسام حكمت و برهانها و حجتها است .\r\nاز آن جمله است آنچه ابو بكر هذلى ( بسند خود ) از صالح بن كيسان حديث كند كه امير المؤمنين عليه السّلام در مورد واداشتن مردم بشناسائى خداى سبحان و يگانگى او فرمود : سرآغاز پرستش خداوند شناختن او است ، و پايهء شناختنش يگانه دانستن او است ، و نظام يگانگيش بدور ساختن همانند از او است ،\r\n\r\n","description":"","footnote":"","page_name":" 216 ","page_number":256},
  {"content":"\r\n\r\nوالاتر است از اينكه صفات ( آفريدگان ) در او در آيد ، زيرا خردها ( ى خردمندان ) گواهى دهد كه هر كس صفات ( آفريدگان ) در او در آيد ، ساخته‌شدهء ( دست سازنده‌اى هست ) و خردها گواهى دهد كه آن خداى بزرگ سازنده است نه ساخته شده ، بوسيلهء ساخته‌هاى خداوند ( مردمان ) بر او راهنمائى شوند ، و بسبب خردها شناختن او در دل جاى گيرد ، و با تدبر و دقت ( در مصنوعات ) برهان وجود او ثابت گردد ، آفريدگان را دليل و راهنماى بر وجود خود قرار داده ، و بدان وسيله پرده از ( چهرهء ) ربوبيت و پروردگارى خود برداشت ، او است يگانه و بىهمتا در ازليت خود ( يعنى در اينكه آغاز نداشته و هميشه بوده و خواهد بود ) و در سزاوارى پرستش همتائى ندارد ، و در پروردگاريش همانند ندارد ، به جدائى انداختن ميان چيزهائى كه با هم سازش ندارند دانسته شود كه ضدى ندارد ، و با پيوند دادن و نزديك ساختن ميان آنچه با هم نزديكند معلوم گردد كه قرين ندارد . . . ، . . و اين اندكى از آن سخنانى است كه نقل تمامى آن در اينجا كتاب را طولانى كند .\r\nو از آن جمله سخنانى كه از آن حضرت عليه السّلام در بارهء دور ساختن شبيه از خداى تعالى رسيده چيزى است كه شعبى روايت كرده گويد : امير المؤمنين عليه السّلام از مردى شنيد كه ميگويد : سوگند به آن كس كه در پس هفت پردهء آسمانها در پرده شده . . . . . پس آن حضرت تازيانه را بالا برده فرمود :\r\nواى بر تو همانا خداوند والاتر است از اينكه از چيزى در پرده شود يا چيزى از او در پرده رود ، منزه است آن خدائى كه فرا نميگيرد او را مكان و جايى ، و نه در زمين و نه در آسمان چيزى بر او پوشيده نيست ، مرد گفت : آيا از آن سوگندى كه ياد كردم كفاره بدهم ؟ فرمود : نه ، زيرا تو به خدا سوگند ياد نكرده‌اى كه كفارهء آن را بدهى و به ديگرى سوگند خورده‌اى ! .\r\n\r\n","description":"","footnote":"","page_name":" 217 ","page_number":257},
  {"content":"\r\n\r\nو مورّخين و ناقلين روايت كرده‌اند كه مردى بنزد امير المؤمنين عليه السّلام آمده عرضكرد : اى امير المؤمنين مرا آگاه فرما از خداى تعالى آنگاه كه پرستش كردهء آيا او را ديده‌اى ؟ فرمود : چنين نبوده‌ام كه پرستش كنم كسى را كه نديده باشم ! عرضكرد [ آنگاه كه او را ديدى 
  ] چگونه او را ديدى ؟ فرمود : واى بر تو ، چشمها او را با ديدهء آشكار نبيند ، ولى دلها بوسيلهء حقيقتهاى ايمان او را ببينند ، بوسيلهء دليلها و راهنماها شناخته شده و بسبب نشانه‌ها وصف شده ، بمردمان قياس نشود و حواس ( بشرى ) او را درك نكنند ! آن مرد بازگشت و ميگفت : خدا ميداند در چه جايى رسالت خود را فرود آورد ( و چه خانه‌اى را بارانداز رسالتش قرار دهد ) و در اين حديث دليل است بر اينكه آن حضرت ديدن چشمها را از خداى عز و جل دور ساخته ( و مىرساند كه با چشم نمىتوان خدا را ديد ) .\r\nو حسن بن ابى الحسن بصرى روايت كند كه پس از آنكه امير المؤمنين عليه السّلام از جنگ صفين بازگشت مردى بنزد آن حضرت عليه السّلام آمده عرضكرد : مرا آگاه كن از آنچه ميان ما و اين مردم ( يعنى مردم شام ) از جنگ واقع شد آيا آن به قضا و قدر خداوند بود ؟ امير المؤمنين عليه السّلام فرمود : به هيچ تپه‌اى بالا نرفتيد و به هيچ دره‌اى سرازير نشديد جز اينكه بقضاء و قدر الهى بود ، آن مرد گفت : پس روى اين حساب من رنج خود را به حساب خدا ميگذارم اى امير مؤمنان ( يعنى اگر بنا باشد اينها همه طبق تقدير و قضا و قدر پروردگار باشد پس من رنج بيهوده بردم نه بهرهء دنيا داشت و نه اجر آخرت ) حضرت فرمود :\r\nچرا ؟ گفت : اگر بنا شد كه قضا و قدر ما را به كار واداشت پس چه اجرى براى فرمانبردارى داريم و از چه راه عقوبت بر نافرمانى داشته باشيم ؟ امير المؤمنين عليه السّلام فرمود : اى مرد آيا گمان كردى كه قضاء خدا بر بنده حتم است و قدر او لازم است ( و بهر چه خداوند قضا و قدرش تعلق گيرد بطور حتم آن چيز انجام\r\n\r\n","description":"","footnote":"","page_name":" 218 ","page_number":258},
  {"content":"\r\n\r\nشود ) اين گمان را مبر ( زيرا قضا و قدر علت انجام كار و سلب اختيار از بندگان پروردگار متعال نشود ) و اين گفتار بت پرستان و پيروان شيطان و ستيزه‌جويان با خداى رحمان است ، و اين سخن قدرى مذهبان و مجوسان اين امت است ، همانا خداى عز و جل دستور خود را بطور اختيار صادر فرموده ، و قدغن خود را به حساب ترساندن كرده ، و تكليف را اندك و آسان ساخته ، و كسى از روى اكراه و اجبار فرمانبرداريش نكرده ، و بدون اختيار نافرمانيش ننموده ، و آسمان و زمين را و آنچه در آن دو است بيهوده و باطل نيافريده ، « اين پندار كسانى است كه كفر ورزيدند و واى بر كسانى كه كافرند از آتش دوزخ » آن مرد گفت : اى امير مؤمنان آن قضا و قدرى كه فرمودى چيست ؟ فرمود : دستور بفرمان بردارى ، و قدغن كردن از نافرمانى ، و آماده ساختن وسائل براى انجام كار نيك و واگذاردن كردار بد ، و كمك دادن بر آنچه انسان را به او نزديك سازد ، و دست برداشتن از يارى آن كس كه نافرمانيش كند ، و نويد و تهديد ، و بشوق آوردن و ترسانيدن ، اينها همه قضا و قدر الهى است در كردار و رفتار ما ، و جز اين ( كه گفتم ) گمان مبر ، زيرا گمان بردن به غير از آن كردارها را نابود سازد ، مرد گفت : اى امير مؤمنان خدا كارت را بگشايد كه ( به اين سخنان ) گره‌هاى دل مرا گشودى و اين دو شعر را خواند ( كه ترجمه‌اش چنين است ) :\r\n1 - توئى آن پيشوائى كه در روز جزا و بازگشت ( رستاخيز ) بسبب پيرويت اميد آمرزش از خداى رحمان داريم .\r\n2 - آنچه از امور دين بر ما مشتبه شده بود آشكار و واضح ساختى ، پروردگارت در برابر اين احسان پاداش نيك دهد .\r\n\r\n","description":"","footnote":"","page_name":" 219 ","page_number":259},
  {"content":"\r\n\r\nو اين حديث سخن امير المؤمنين عليه السّلام را در معناى عدالت خداوند و نبودن جبر و اينكه تمام كارهاى خداوند از روى حكمت بوده و بيهوده نيست مىرساند .\r\n\r\n[ فصل ( 1 ) سخنان آن حضرت در مدح دانشمندان و فضيلت علم و حكمت 
  ]\r\nدر سخنان آن حضرت عليه السّلام كه در ستايش از دانشمندان و گروههاى مردم ، و فضيلت دانش و ياد گرفتن آن و تعليم حكمت فرموده است :\r\nاز آن جمله است آنچه راويان حديث از كميل بن زياد رحمه اللَّه نقل كرده‌اند كه گفت : روزى امير المؤمنين عليه السّلام در مسجد دست مرا گرفته بيرون آورد و چون بصحرا رسيد آهى از دل كشيد سپس فرمود :\r\nاى كميل اين دلها ظرفهائى است ( از علوم و حقايق ) و بهترين آن دلها نگاهدارنده‌ترين آنها است ( كه آنچه به او بسپارند خوب نگهدارى كند و بخاطر بسپارد ) آنچه من ( اكنون ) به تو ميگويم از من نگهدار ( و بخاطر بسپار ) : مردم سه گروه‌اند عالم ربانى ( و خداشناسى كه آشناى بمبدأ و معاد باشد و بدان عمل نمايد ) و يادگيرنده و آموزنده‌اى كه بر راه نجات و رهائى است ، و مگسان كوچك و ناتوان كه پيروى هر آوازند ، از نور دانش روشنى نجويند ، و بپايهء استوارى پناه نبرند .\r\nاى كميل دانش بهتر از دارائى است ، دانش تو را نگهدارد ولى تو نگهدار دارائى هستى ، دارائى از دادن كم گردد ، ولى دانش بوسيلهء دادن به ديگران افزون شود .\r\nاى كميل دوست داشتن علم و دانش دينى است كه بدان ( در روز رستاخيز ) پاداش داده شود و بدان\r\n\r\n","description":"","footnote":"","page_name":" 220 ","page_number":260},
  {"content":"\r\n\r\nوسيله انسان در زمان حيات و زندگى پيروى ( از خدا ) را بكمال رساند ، و پس از مرگ ( خوش نامى و ) خوش گوئى ( مردم را ) بدست آورد ، دانش حكومت و فرمانفرمائى كند ولى دارائى و ثروت فرمان‌بردار و مغلوب است .\r\nاى كميل خزينه داران دارائيها و ثروتها با اينكه ( در دنيا هستند و ) زنده‌اند . مرده‌اند ، ولى دانشمندان تا روزگار بر پا است پايدار و باقى هستند ، خودشان ( با بدرود زندگى ) ناپديدند ولى صورتهايشان در دلها موجود است .\r\nهان آگاه باش كه در اينجا علم و دانش فراوانى است - و با دست اشاره بسينهء خود فرمود - اى كاش كسانى را بچنگ مىآوردم كه آن را فرا گيرند ، آرى ( گر چه ) كسى تيز فهم مييابم ولى از او مأمون و مطمئن نيستم ، ( زيرا ) افزار دين را براى دنيا به كار برد ( و دين را وسيلهء براى جلب دنياى ناپايدار ساخته ) و بكمك حجتهاى الهى بر دوستان خدا برترى جويد ، و بوسيلهء نعمت‌هاى خدا بر كتاب او بزرگى كند ( در نهج البلاغه « عباده » بجاى كتابه است و آن ظاهرتر است ) ، يا مييابم كسى را كه فرمانبر حكمت و متواضع آن است ولى در اين تواضع و فروتنى بينائى ندارد .\r\n( مترجم گويد : در نهج البلاغة عبارت چنين است : « او منقادا لحملة الحق لا بصيرة له في أحنائه » يعنى فرمانبردار باب حق است ولى در گوشه و كنار كار خود بينائى ندارد ) به نخستين شبههء كه در دلش افتد آن شك و شبهه در دلش آتش افروزد ، آگاه باش كه نه اين ( فرمان‌بردار بىبصيرت أهل امانت است كه به او بگويم ) و نه آن ( تيز فهم نامطمئن ) پس اينان آزمند و حريص در لذتها و خوشيهايند و لگام شهوت را گسيخته و به آسانى او را ميكشاند يا شيفتهء گرد آوردن و انباشتن ( كالاى دنيا ) است ، و هيچ يك از اين دو گروه از نگهداران دين نيستند ، نزديكترين مانند باينان ، چهار پايان چرنده ميباشند ، و چون چنين شد ( كه براى دانش نگهدار يافت نشد ) دانش و علم بمرگ نگهدارش ميميرد ( و از بين ميرود ) .\r\nبار خدايا ! چرا ( اين گونه نيست كه يكسره از ميان برود بلكه ) زمين خالى و تهى نشود از حجت\r\n\r\n","description":"","footnote":"","page_name":" 221 ","page_number":261},
  {"content":"\r\n\r\nو دليلى كه براى تو بر بندگانت باشد ( و آن كس ) يا آشكار و مشهور است ( كه مردمان به او دسترسى دارند چون زمان يازده امام « ع » ) يا ترسان و پنهان است ( مانند اين زمان ) تا حجتهاى خداوند و دليلهاى روشن او از بين نرود ، و اينان كجايند ؟ اينان در شمار بسيار اندك هستند ، و ( نزد خدا ) از نظر منزلت و مقام بسيار بزرگوارند ، بواسطهء ايشان خداى تعالى حجتهاى خود را نگهدارى كند تا آنها را بهمانندان خود بسپارند ، و در دلهاى آنان كه شبيه خود هستند كشت كنند ، علم و دانش با حقيقتهاى ايمان با ايشان رو آور شده و روح يقين را به آسانى دريافت كرده ، و آنچه ناز و نعمت پروردگان را بدشوارى و سختى انداخته اينان آسان و سهل گيرند ، و به آنچه نادانان از آن وحشت دارند اينان انس و خو گرفته‌اند ، و با بدنهائى كه روحهاى آنها بجاى بسيار بلند ( يعنى رحمت خدا ) آويخته در دنيا زندگى ميكنند ، ايشان در زمين جانشينان و نمايندگان خدايند ، و ( مردم را ) بسوى دين او بخوانند ، و حجتهاى او بر بندگانش ميباشند ، سپس آهى از دل كشيد و فرمود : آه ، آه چه بسيار آرزومند و مشتاق ديدار آنهايم ( كميل گويد ) : آنگاه دست مباركش را از دست من برداشت ، و به من فرمود : اگر ميخواهى بازگرد .\r\n\r\n[ فصل ( 2 ) دعوت مردم بسوى خود و بيان فضيلت و برترى خويش بر ديگران 
  ]\r\nو از سخنان آن حضرت عليه السّلام در خواندن و دعوت كردن مردمان بسوى شناسائى خود و بيان برترى و فضيلتش ( بر ديگران ) و بيان حال دانشمندان ، و آنچه براى آموزندهء دانش شايسته است ، اين فرمايشى است كه راويان داناى باخبار حديث كرده‌اند در ضمن خطبه‌اى كه ما آغاز آن را رها ساختيم و دنبال آن اينست كه فرمايد :\r\nو سپاس خداوندى را سزاست كه ما را از گمراهى ( بسعادت ) راهنمائى فرمود ، و از كورى بينايمان\r\n\r\n","description":"","footnote":"","page_name":" 222 ","page_number":262},
  {"content":"\r\n\r\nكرد ، و بوسيلهء ( ديانت ) اسلام بر ما منت نهاد ، و پيغمبرى را در ما قرار داد ، و ما را از برگزيدگان گردانيد ، و نشانه‌هاى راه ما را نشانه‌هاى پيمبران قرار داد ، و ما را بهترين امتهائى كه آمدند گردانيد ، كه أمر بمعروف كنيم و نهى از منكر نمائيم ، و خداى را پرستش كرده و به او شرك نورزيم و جز او صاحب اختيارى نگيريم ، پس ما گواهان خدائيم و رسول خدا گواه بر ما است ، ما ( در روز رستاخيز ) شفاعت كنيم و شفاعتمان در بارهء هر كس كه شفاعت كرده‌ايم پذيرفته شود ، و خدا را بخوانيم و باجابت رسد ، و گناهان هر كس كه ما در باره‌اش دعا كنيم آمرزيده شود ، ما به خدا اخلاص ورزيده‌ايم ( و بندگى خود را خالص او كرده‌ايم ) و جز او ديگرى را فرمانروا نخوانده‌ايم ، اى گروه مردم كمك كنيد همديگر را بر نكوكارى و كمك نكنيد بر گناه و ستم و از خدا بترسيد كه همانا خداوند در عقوبت سخت است ، اى گروه مردم من پسر عموى پيغمبر شما هستم و سزاوارترين شمايم به خدا و رسولش پس از من پرسش كنيد و پس از آن پرسش كنيد ، كه گويا شما مىنگريد بدانش و علم كه بر طرف گرديده و نابود شده ، و براستى هيچ دانشمندى هلاك نگردد جز اينكه برخى از دانشش با او برود ، جز اين نيست كه دانشمندان در ميان مردم مانند ماه در آسمان هستند كه نورش بر ستارگان ديگر درخشندگى دارد ، هر چه برايتان از دانش آشكار شود آن را فرا گيريد ، و بپرهيزيد از اينكه دانش را براى ( اين ) چهار چيز بياموزيد : ( 1 ) براى اينكه بدانشمندان مباهات كنيد و به خود بباليد ( 2 ) يا براى اينكه با سبك مغزان بدان وسيله پيكار و جدال كنيد ( 3 ) يا بدان وسيله در انجمنها خودنمائى كنيد ( 4 ) يا بخواهيد بدان سبب براى رياست مردم را بسوى خود جلب نمائيد ، در سزاى كردار يكسان و برابر نيستند آنان كه ميدانند و آنان كه ندانند ، خداوند بما و شما سود دهد در آنچه بما آموخته و آن را پاك و خالص براى خود گرداند همانا او شنواى پاسخ دهنده است .\r\n\r\n","description":"","footnote":"","page_name":" 223 ","page_number":263},
  {"content":"\r\n\r\n\r\n[ فصل ( 3 ) در بيان حال دانشمندان و ادب شاگرد در حضور استاد 
  ]\r\nو از سخنان آن حضرت عليه السّلام در بيان حال دانشمندان و ادب شاگرد و دانش آموز سخنى است كه حارث اعور روايت كرده كه گويد : شنيدم أمير المؤمنين عليه السّلام ميفرمود : از حقوق عالم و دانشمندان اينست كه بسيار پرسش از او نكنند ، و در پاسخ او را بمشقت و سختى نيندازند ، و گاه بيحالى و كسالتش اصرار نورزند ، و چون از جا برخاست جامه‌اش نگيرند ، و در كارى ( كه خواهند او را نشان دهند ) با دست به او اشاره نشود ، و رازش را فاش نكنند ، و پيش او پشت سر كسى بدگوئى نكنند ، و حرمت او را نگهدارى شود چنانچه اوامر خداى نگهداشته ، و شاگرد و دانش آموز جز در پيش رويش ننشيند ، و از بسيارى هم‌نشينى با او رو نگرداند ( و ملال نگيرد ) و چون آموزندهء دانش يا ديگرى بنزد او آيد و او را در گروه ( و انجمنى ) بيند بهمگى سلام كند ولى او را در تحيت ( و خوش باش گوئى ) مخصوص گرداند ( يعنى تنها به او سلام نكند ، ولى براى احترام او پس از اينكه به همه سلام كرد در تحيت او را مخصوص كند ) و در حضور و نهان ( حرمت ) او را نگهدارد و حقش را بشناسند زيرا كه عالم و دانشمند در پاداش از روزه دارى كه شبها روى پا ( بعبادت ) بايستد و در راه خدا جهاد كند بزرگتر و بالاتر است ، و هر گاه دانشمند بميرد ( و از دنيا برود ) رخنهء در اسلام پديد آيد كه چيزى جز جانشين او ( در علم و دانش ) آن را پر نكند ، و آن كس كه دانش بياموزد فرشتگان برايش آمرزشخواهى كنند ، و آنچه در زمين و آسمان است براى او دعا كند .\r\n\r\n[ فصل ( 4 ) سخنانى در باره بدعت‌گذاران در دين 
  ]\r\nو از سخنان آن حضرت عليه السّلام در بارهء بدعت‌گذاران و آنان كه در دين برأى خود سخن گويند و در گفتار با روش أهل حق مخالفت كنند سخنى است كه راستگويان راويان در پيش سنى و شيعه روايت كرده‌اند\r\n\r\n","description":"","footnote":"","page_name":" 224 ","page_number":264},
  {"content":"\r\n\r\nدر گفتارى كه آغازش سپاس خداوند و درود بر پيامبر گراميش ( ص ) مىباشد سپس فرمايد :\r\nذمهء من گرو سخنانى است كه ميگويم و درستى آن را ضمانت ميكنم : همانا كشت و زراعت مردمى كه بر پايهء تقوى و پرهيزكارى باشد خشك و زرد نشود ، و ريشهء آن تشنه و بىآب نماند ، و تمامى خير و نيكى در كسى است كه اندازه و قدر خود را بشناسد ، و در نادانى مرد همين بس كه قدر خود را نشناسد ، و همانا دشمن‌ترين مردمان نزد خداى تعالى مردى است كه خداوند او را به خود واگذارد و از راه راست بيكسو منحرف شود ، بسخن تازه در آمد خوشنود و در روزه و نمازش شيفتهء آن گردد ، چنين كسى براى آنان كه فريفتهء گفتارش شوند فتنه ( و ميزان آزمايش ) است ، و از آن هدايت كه مردم پيش از او رفته‌اند گمراه شده و آنان كه پيرويش كنند گمراه كند ، بار بر خطاها و گناهان ديگران بوده و در گرو خطاى خويش است ، نادانيها را از اين سو و آن سو در ميان نادانان كور دل در خود گرد آورده ، و در تاريكيهاى فتنه و فساد از همه جا بى خبر ، و از راهبر شدن و هدايت كور شده است ، آنان كه همانند انسانند ( و به صورت آدمى هستند ) چنين كسى را عالم و دانشمند مىخوانند در صورتى كه يك روز را در تحصيل آن بسر نبرده ، صبح كرد هر روز و در پى زياد كردن چيزى بود كه كم آن بهتر از بسيار است ، تا اينكه بدان رسيد و سيراب گرديد از آن آب مانده گنديده ، و بيهوده زياده روى كرد ( يا از چيزهاى بيهوده خود را انباشته كرد ) براى قضاوت مردم نشسته ( و خود را مهيا كرده ) و ضمانت بيان نمودن چيزى را كند كه بر غير او پوشيده و مشتبه باشد ، اگر در حكم دادن با گذشتگان مخالفت كند اطمينان ندارد كه آيندگان پس از او حكمش را نشكنند ( و بر خلاف آن حكم نكنند ) چنانچه او نسبت بگذشتگان انجام داد ، و اگر يكى از مسائل مشكله به او عرضه شود براى پاسخ به آن پرسش ، سخنان بىمعنى و بيهوده از روى رأى خود تهيه كند سپس به همان سخنان ( بيهوده و بىمعنى ) كه گفته يقين حاصل كند ، چنين كسى بواسطهء پوشيده ماندن حقائق ( بر او ) و مشتبهات ( و افتادن\r\n\r\n","description":"","footnote":"","page_name":" 225 ","page_number":265},
  {"content":"\r\n\r\nدر امور واهيه و سست ) ، مانند كسى است كه در تار عنكبوت درافتد ، نميداند آيا درست گفته ( و حكم كرده ) يا بخطا رفته ، و پشت سر آنچه بدان رسيده راهى نبيند ( و چنين پندارد كه تنها آنچه او فهميده و با فهم كوتاه و رأى فاسد خود انديشيده صحيح و درست است ) اگر چيزى را به چيزى بسنجد آنچه از آن فهميده و بدست آورده دروغ نپندارد ، و اگر مطلبى بر او پوشيده ماند آن را پنهان كند زيرا از نادانى و كوتاهى خود آگاه است ، و در آنچه نميدانسته بناچار سخن گفته تا نگويند كه نميداند ، سپس ( با اين احوال ) با نادانى از حقيقت ( بر آن كار ) اقدام كند و در تاريكيها ( ى جهل و نادانى ) فرو رود ، و بر مركب شبهات بسيار سوار شود ، و در نادانيها بسيار دچار اشتباه شود ، از آنچه نميداند ( و ندانسته بدان حكم كرده ) پوزش نخواهد تا ( در نتيجه ) آسوده و سالم بماند ، و در علم و دانش بدندان برندهء نگرفته ( و تحقيق در آن نكرده ) تا بهرهء ببرد ، روايات را بباد دهد چنانچه باد گياهان خشگ را پراكنده سازد ، ميراثها ( كه بواسطهء حكم بناحق او به صاحبانش نرسيده ) از ( ستم ) او ميگريند ، و خونها ( كه به فتواى باطل او ) ريخته شده فرياد ميزنند ، بسبب قضاوت ( بيجاى ) او عورتهاى حرام حلال گردد ، و حرام حلال شود ، با بازگرداندن آنچه از او سر زده آسوده و سالم نماند ، و به آنچه ( بنادانى ) از او صادر شده پشيمان نگردد .\r\nاى گروه مردم بر شما باد به پيروى كردن و شناختن كسى كه به شناختنش معذور نيستيد ( مقصود شناختن ائمهء دين عليهم السلام و پيروى ايشان است ) زيرا كه آن دانش و علمى كه آدم عليه السّلام ( از آسمان ) فرود آورد ، و همهء آنچه پيمبران بدان واسطه برترى جستند تا برسد به پيغمبر شما خاتم النبيين عليه السّلام همگى نزد عترت ( و خاندان ) پيغمبرتان محمد ( ص ) است ، پس در كجا سرگردان شده‌ايد ؟ بلكه كجا ميرويد ؟ اى كسانى كه كنده شده ( يا زائيده شده‌ايد ) از صلبهاى اصحاب كشتى ، ( يعنى اى فرزندان كسانى كه سوار كشتى نوح شدند ) مثل عترت در ميان شما همانند كشتى نوح است پس بر آن سوار شويد ، و چنانچه نجات يافتند در\r\n\r\n","description":"","footnote":"","page_name":" 226 ","page_number":266},
  {"content":"\r\n\r\nآن كشتى نجات يافتگان ، هر كه در اين كشتى درآيد نيز نجات يابد ، و من به آنچه ميگويم بسوگند درست گرو اين گفتار هستم ، و سخن زور نميگويم ، و واى بر آن كس كه ( از آن ) روى برتابد ، سپس واى بر آن كس كه روى برتابد ، آيا آنچه پيغمبرتان ( ص ) در بارهء ايشان فرموده بشما نرسيده ( و نشنيده‌ايد ) كه در سفر حجة الوداع فرمود : ( مردم ) همانا من در ميان شما دو چيز سنگين و گران ميگذارم ، چيزى كه اگر بدان چنگ زنيد هرگز پس از من گمراه نشويد : ( يكى ) كتاب خدا ( قرآن ) و ( ديگر ) عترت من أهل بيتم ، و ( همانا ) اين دو از يك ديگر جدا نشوند تا در كنار حوض كوثر بر من درآيند ، پس بنگريد چگونه پس از من در بارهء آن دو رفتار كنيد ، آگاه باشيد كه اين ( يعنى تمسك بعترت ) آب خوشگوار و شيرين است پس بياشاميد ، و آن ديگر ( يعنى روى برتافتن از ايشان ) آب شور و تلخ است و از آن بپرهيزيد .\r\n\r\n[ فصل ( 5 ) در مذمت دنيا 
  ]\r\nو از سخنان آن حضرت عليه السّلام است كه در بارهء احوال دنيا و ترساندن و بر كنار داشتن از آن فرمايد :\r\nأما بعد ، جز اين نيست كه داستان دنيا همانند داستان مار است كه دست بر آن بكشى نرم و نيش گزنده ( و زهردارش ) سخت است ، پس از آنچه از آن دنيا تو را خوش آيد كناره‌گيرى كن زيرا زمان اندكى با تو همراه است ، و در آن حال كه بيشتر با آن انس و خو گرفته‌اى در همان حال ترسناكتر و بركنارتر از آن باش ، زيرا كه دنيادار هر زمان بخوشى از خوشيهاى دنيا خوشحال و مسرور شد دنيا او را بكدورتى دچار كند ( و آزرده خاطر سازد ) و السلام .\r\n\r\n[ فصل ( 6 ) در باره آماده شدن براى سفر آخرت 
  ]\r\nو از سخنان آن حضرت عليه السّلام است كه در بارهء توشه‌گيرى براى آخرت ، و فراهم آوردن اسباب لقاء\r\n\r\n","description":"","footnote":"","page_name":" 227 ","page_number":267},
  {"content":"\r\n\r\nپروردگار جل اسمه و سفارش مردمان بكردار نيك فرمايد ، و دانشمندان اخبار و ناقلين آثار آن را روايت كرده‌اند كه آن حضرت عليه السلام هر شب هنگامى كه مردم ببستر خواب ميرفتند بآوازى كه اهل مسجد و همسايگان مسجد آن را ميشنيدند ميفرمود : توشه‌گيرى كنيد خدايتان رحمت كند ، زيرا آواز كوچ كردن ( از اين دنيا به سفر آخرت ) در ميان شما داده شد ، و ماندن در دنيا را كم پنداريد ، و بسوى خدا بازگرديد با توشهء شايستهء كه بدان دسترسى داريد ، زيرا در جلو شما گردنهء ناهموار و منزلهاى هولناكى است ، و ناچاريد از آنها بگذريد و در آنها توقف كنيد ، پس يا برحمت خدا از سختيهاى طاقت فرساى آن رهائى يابيد ، و يا چنان نابودى پديد آيد كه پس از آن نتوان جبران نمود ، اى بسا دريغ و افسوس بر آن بىخبرى كه عمرش بزيان او دليل و حجت باشد ، و روزگارش او را به سختى و شقاوت كشاند ، و خداوند ما و شما را از آن كسانى گرداند كه نعمت او را به نشاط و طغيان واندارد ، و پس از مرگ سختى و عقوبت به او فرود نيايد ، و جز اين نيست كه ما به ( رحمت بىمنتهاى ) او متوسليم ، و از براى او ( آفريده شده ) ايم ، و نيكى بدست ( قدرت و رحمت ) او است ، و او بر هر چيز توانا است .\r\n\r\n[ فصل ( 7 ) در باره كناره‌گيرى از دنيا و آمادگى براى آخرت 
  ]\r\nو از سخنان آن حضرت عليه السلام است كه در بارهء كناره‌گيرى از دنيا و وادار كردن باعمال آخرت فرمايد :\r\nاى فرزند آدم بزرگترين اندوهت آن روزى نباشد كه اگر بدان نرسى از عمر تو نيست ، زيرا كه اندوهت يك روز است ، و همانا هر روز كه بدان برسى خداوند روزى تو را در آن روز برساند ، و بدان كه همانا تو چيزى كه بيش از خوراك و قوت تو باشد بچنگ نياورى جز اينكه در آن چيز خزينه دار ديگران هستى ، رنج و\r\n\r\n","description":"","footnote":"","page_name":" 228 ","page_number":268},
  {"content":"\r\n\r\nتعب تو در دنيا براى آن بسيار است و بهره‌اش نصيب وارث تو است ، و روز باز پسين بخاطر آن حساب تو بدرازا كشد ، پس در زندگى خود بمال و اندوخته‌ات سعادتمند و خوشبخت شو ، و براى روز رستاخيز خود توشهء در پيش فرست كه آن توشه پيشاپيش تو باشد ، زيرا كه سفر دور است ، و وعده‌گاه قيامت است ، و منزلگاه بهشت است يا دوزخ .\r\n\r\n[ فصل ( 8 ) در باره كناره‌گيرى از دنيا و آمادگى براى آخرت 
  ]\r\nو مانند اين سخنانى كه گذشت گفتارى است از آن حضرت عليه السلام ( در بارهء دنيا ) كه ميان دانشمندان مشهور است و حكماء و خردمندان آن را ضبط كرده آن كه فرمود : اما بعد اى گروه مردم همانا دنيا پشت كرده و بجدائى ( از آنچه بدان علاقه بسته‌ايد ) آگاه مينمايد ، و آخرت رو آورده و نزديك و آشكار شده است ، آگاه باشيد كه همانا امروز روز مضمار ( آماده شدن براى مسابقه ) است و فردا ( يعنى روز رستاخيز ) روز پيشى جستن ( و مسابقه ) است ، و پيشى گرفتن ( يعنى برندهء مسابقه جايزه‌اش ) بهشت است ، و پايان ( يعنى عقب مانده عقوبتش ) دوزخ است ، آگاه باشيد كه شما در روزگار مهلت هستيد ( كه اين چند روزهء دنيا بشما مهلت داده شده ) و دنبالش اجل ( و مرگى ) است كه شتاب او را ميراند ( يعنى به زودى بشما ميرسد ) پس هر كه كردار خود را خالص براى خدا گردانيد آرزو و اميد به او زيان نرساند ، و هر كس در روزگار مهلت و پيش از رسيدن مرگ كندى بكردار كرد ، آن كردار بزيان او است و اميد و آرزو او را بىبهره سازد ، آگاه باشيد پس كردار ( نيك ) انجام دهيد در زمان آسايش و ( در زمان ) ناراحتى و ترس ، پس اگر آسايشى بشما رو داد شكرگزار خدا باشيد و ترس را بدان ضميمه سازيد ( يعنى يكباره مطمئن نشويد ) و اگر ترس و خوفى بشما رو آورد ياد خدا كنيد و زمان آسايش را به ياد آريد ، زيرا خداوند آگاهى داده است براى نيكوكاران بسر انجام نيك و براى آن كس كه شكرگزارش گذارش باشد بفزونى ( نعمت ) و هيچ كسب ( و چيز بدست آوردنى ) بهتر از آن كسبى\r\n\r\n","description":"","footnote":"","page_name":" 229 ","page_number":269},
  {"content":"\r\n\r\nنيست كه براى آن روزى انجام دهى كه گرد آيد در آن روز اندوخته‌ها ، و فراهم آيد در آن روز گناهان بزرگ ، و آشكارا گردد در آن روز نهان‌ها ، و من چيزى را مانند بهشت نديده‌ام كه خواهان آن در خواب غفلت رفته ، و نه مانند دوزخ كه گريزان آن نيز بخواب ( بيخبرى ) فرو رفته ، آگاه باشيد هر كه يقين سودش ندهد شك به او زيان زند ( يعنى آن كس كه تحصيل يقين نكند در شك و شبهه مانده و زيانكار شود ) و هر كس خرد و رأى حاضرش ( كه اكنون بدست اوست ) سودش نبخشد ، از آنچه ( از خرد و رأى ) از او پنهان است ناتوانتر است ( شايد مقصود اين باشد كه بايد از آنچه خداوند از خرد به انسان داده است هم اكنون انتفاع برد و باميد آينده نباشد ) آگاه باشيد هر آينه شما بكوچ كردن ( از اين دنيا ) مأمور شده‌ايد ، و بتوشه‌گيرى راهنمائى شده‌ايد ( زيرا خداوند در قرآن كريم فرمايد : «  تَزَوَّدُوا فَإِنَّ خَيْرَ الزَّادِ التَّقْوى  » و براستى ترسناكترين چيزى كه از آن بر شما بيم دارم دو چيز است : ( يكى ) پيروى از هواى نفس ، و ( ديگر ) آرزوى دراز ، زيرا پيروى از هواى نفس ( انسانى را ) از حقيقت باز دارد ، و درازى آرزو آخرت را بدست فراموشى سپارد ، آگاه باشيد همانا دنيا به پشت كوچ كرده ( و از شما دور شود ) و همانا آخرت بسوى شما رو نموده ( و به زودى بشما ميرسد ) و براى هر يك از آن دو فرزندان و پسرانى است ، پس اگر ميتوانيد از پسران آخرت باشيد ، و از فرزندان دنيا نباشيد ، زيرا كه امروز كردار است و حسابى در كار نيست ، و فردا ( قيامت ) حساب است و كردارى نيست ( و ديگر مجال انجام كار نيك به كسى نميدهند ) .\r\n\r\n[ فصل ( 9 ) در باره برگزيدگان از صحابه و زهاد آنان 
  ]\r\nو از سخنان آن حضرت عليه السّلام است كه در بيان برگزيدگان از ياران رسول خدا ( ص ) و زهاد آنان فرموده و آن را صعصعة بن صوحان ( يكى از اصحاب آن حضرت عليه السّلام ) روايت كرده گفت : روزى امير المؤمنين عليه السّلام\r\n\r\n","description":"","footnote":"","page_name":" 230 ","page_number":270},
  {"content":"\r\n\r\nنماز صبح را با ما خواند و چون سلام نماز را داد رو به قبله كرد و بدون اينكه براست و چپ توجه كند ذكر خدا را ميفرمود تا آنگاه كه خورشيد باندازهء يك نيزه از ديوار اين مسجد شما يعنى مسجد كوفه بالا آمد ، آنگاه رو بما كرده فرمود : براستى مردمانى را در زمان خليل ( و دوست مهربان ) خود رسول خدا ( ص ) ديدم كه در اين شب ميان پيشانيها و زانوهايشان نوبت گذارده بودند ( و هر كدام از عبادت خسته ميشد آن ديگر را بر زمين مينهادند ، و در نهج البلاغه « بين جباههم و خدودهم » است يعنى ميان پيشانيها و گونه‌هاشان ، و آن ظاهرتر است ) و چون بامداد ميكردند ژوليده مو و گردآلود بودند ، ميان دو چشمانشان ( در پيشانى ) مانند زانوهاى بز ( پينه بسته بود ) و چون ياد مرگ ميكردند ميلرزيدند چنانچه درخت بهنگام وزيدن باد ميلرزد ، سپس اشك از ديدگانشان ميريخت بطورى كه جامه‌هاشان تر ميشد ، ( اين سخنان را فرمود ) سپس برخاست و با خود ميگفت : گويا اين مردم در حال بىخبرى شب را بروز آورده‌اند .\r\n\r\n[ فصل ( 10 ) اوصاف شيعيان پاك و مخلص 
  ]\r\nو از سخنان آن حضرت عليه السّلام است كه در بيان حال شيعيان پاك و مخلص خود فرمايد : و آن حديثى است كه راويان آثار حديث كرده‌اند كه آن حضرت عليه السّلام در شبى مهتاب از مسجد بيرون آمد و بعزم صحرا حركت كرد ، پس گروهى بدنبال آن حضرت برفتند ، حضرت ايستاده به آنان فرمود : شما كيستيد ؟ گفتند :\r\nاى امير مؤمنان ما شيعيان تو هستيم ، حضرت بدقت بچهره‌هاى ايشان نگريست آنگاه فرمود : چگونه است كه سيما ( يعنى چهره يا نشانهء ) شيعه در شما نمىبينم ؟ گفتند اى امير مؤمنان سيماى شيعه چيست ؟ فرمود :\r\nزرد چهره‌گان از بيدارى ، و خراب چشمان از گريه ، و خميده پشتان از ايستادن ، و تهى دلان از روزه ،\r\n\r\n","description":"","footnote":"","page_name":" 231 ","page_number":271},
  {"content":"\r\n\r\nو لب‌خشگان از دعاء ، بر آنان گرد خاشعين ( و فروتنان ) نشسته باشد .\r\n\r\n[ فصل ( 11 ) سخنان پند آميز و يادآورى مرگ 
  ]\r\nو از سخنان آن حضرت عليه السّلام و پند و اندرزها و ياد آورى مرگ است آنچه از آن بزرگوار عليه السّلام بتواتر رسيده كه فرمود : مرگ خواهانى است كه با شتاب آيد ، و مطلوبى است كه آن كس كه مانده است او را ناتوان نسازد ، و گريزنده از چنگال او از دستش بدر نرود ( يعنى مرگ چيزى است كه كسى چارهء از آن نتوان كرد چه آن كس كه از او بگريزد و چه آن كس كه سر راهش بايستد ) پس خود براى آن اقدام كنيد و سرباز نزنيد زيرا از مرگ گريزى نيست شما اگر كشته نشويد خواهيد مرد ، و سوگند بدان كه جان على بدست او است خوردن هزار شمشير بر سر آسانتر است از مرگ بر بستر .\r\n( 30 ) و از آن جمله است فرمايش آن حضرت عليه السّلام كه فرمايد : اى گروه مردم بامداد كرديد در حالى كه نشانه‌ها و هدفهائيد ( از يكسو هدف ) تيرهاى مرگ ( هستيد كه ) شما را نشان كرده ، ( از يكسو ) دارائيهاى شما غارتگاه مصيبتها ( و پيش آمدهاى ناگوار ) است ، آنچه خوراكى در دنيا ميخوريد براى شما در آن خوراكى استخوانى گلو گير مىباشد ، و با آنچه مىآشاميد برايتان در آن آشاميدنى آب جستنى در در گلو هست ، و خدا را گواه ميگيرم كه به هيچ نعمتى ( از نعمتهاى دنيا ) نرسيد كه بدان خوشحال شويد جز اينكه نعمت ديگرى را از دست دهيد كه آن را گرامى داشته‌ايد ، اى گروه مردم ما و شما آفريده شديم براى ماندن نه براى نابود شدن ( و اين گونه نيست كه با مرگ نابود شويم ) بلكه از سرائى بسراى ديگر جابجا شويم ، پس توشه گيريد براى آنجائى كه ( خواه و ناخواه ) بدان جا رويد و براى هميشه در آن بمانيد ، و السّلام .\r\n\r\n","description":"","footnote":"","page_name":" 232 ","page_number":272},
  {"content":"\r\n\r\n\r\n[ فصل ( 12 ) بيان فضايل خويش و برترى او بر ديگران 
  ]\r\nو از سخنان آن حضرت عليه السّلام است كه ( مردمان را ) بسوى خود خواند ، و بفضيلت خود راهنمائى كند ، و پرده از روى حق بردارد ، و به آنان كه به او ستم كرده‌اند گوشه و اشاره زند و بدان آگاهى دهد ، و اين سخن را شيعه و سنى از آن حضرت عليه السّلام روايت كرده‌اند ، و از آن جمله ابو عبيدة معمر بن مثنى و ديگران از كسانى كه دشمنان شيعه روايت آنها را پذيرفته‌اند اين سخنان را نقل كرده‌اند كه امير المؤمنين عليه السّلام در نخستين خطبهء كه پس از كشته شدن عثمان بن عفان و بيعت مردمان خواند اين بود كه فرمود : پس از سپاس پروردگار و درود بر پيغمبر اكرم ( ص ) مهربانى نكند كسى بر ديگرى جز اينكه بر خود كند ، سرگرم و مشغول شد كسى كه بهشت و جهنم در پيش روى اوست ( يعنى كسى كه ميداند اين دو را در پيش دارد و چه كارهائى مردم را ببهشت ميبرد ، و چه كردارى بدوزخ كشد از دنيا به خود مشغول شود ) سپس آن حضرت عليه السّلام بندگان خدا را به چند گروه تقسيم كند : كوشش‌كنندهء پويا ، و خواهانى كه اميدوار است ، و آن كس كه كوتاهى در انجام فرامين الهى كند و جايگاهش دوزخ است ، اين سه دسته ، و دو دستهء ديگرند كه : ( يكى ) فرشتهءايست كه ببال خود پرواز كند ، و ( ديگر ) پيغمبرى كه خداوند ( در همه احوال ) دستگير اوست ، و ششمين ندارد ( يعنى منحصر به اين پنج گروه است ) هر كه ( بنا حق ) ادعا كرد هلاك شد ، و هر كه ( در ميان حق ديگران ) در آمد نابود گشت ، ( ره ) راست و چپ ( كه از راه حق منحرف است ) گمراه‌كننده است ، و راه وسط ( و ميانه ) راه ( حق ) است ، كتاب باقيمانده و سنت ( رسول خدا ( ص ) و آثار نبوت بر آن ( شاهد و گواه ) است ، براستى خداى تعالى ( دردهاى ) اين امت را به دو دارو درمان كرده : ( يكى ) تازيانه ، و ( ديگرى ) شمشير ، كه نزد امام ( و پيشواى الهى در هر زمان ) در آن دو مماشات و مدارا كردن نيست ( يعنى امام پاس خاطر هيچ كس را نگاه نميدارد و هر چه مقتضاى دستور الهى است بوسيلهء تازيانه و شمشير انجام دهد ) پس در خانه‌هاى خود پنهان شويد ( و گاه فتنه و فساد بيرون نيائيد ) و گرفتارىهاى خود را ( يا اختلافات ميان خود و ديگران را ) اصلاح كنيد ، و توبه دنبال شما است ( و در هر حال ميتوانيد از كرده‌هاى\r\n\r\n","description":"","footnote":"","page_name":" 233 ","page_number":273},
  {"content":"\r\n\r\nزشت و نافرمانيها بتوبه دست زنيد ) كسى كه ( در ميان مردم نادان ) يكجانبه حق را آشكار كند هلاك شود ( يعنى مردم زير بار حق محض نميروند مانند خود آن حضرت و هميشه خواهان كسى هستند كه حق و باطل را بهم ممزوج كند چون خلفاى گذشته ) در زمان گذشته ( و در زمان آن سه خليفه ) كارهاى چندى شد كه شما نزد من در آنها معذور نيستيد ( يعنى آنان از شما باز خواست در آن كارها نميكردند بلكه خود آنها را انجام دادند ولى من اگر بخواهم آنها را بازگردانم چون بر خلاف دستور خدا بوده ) آگاه باشيد همانا اگر من بخواهم بگويم ميگويم ( ولى ) خدا از گذشته‌ها درگذرد ، آن دو مرد ( يعنى ابو بكر و عمر ) پيشى گرفته و گذشتند ، و سومى ( يعنى عثمان ) به پا خاست مانند كلاغ كه اندوهش شكمش بود ، واى بر او اگر هر دو بالش كنده مىشد و سرش جدا مىشد براى او بهتر بود ، بنگريد اگر نادرست پنداريد ، ( سخنان مرا ) آن را انكار كنيد ، و اگر ( بدرستى ) ميشناسيد پس دست از ( لجاج ) برداريد ، حق و باطلى ( در كار ) است ، و براى هر يك ( از آن دو ) أهل ( و خاندانى ) است ، پس اگر باطل بسيار باشد ( شگفت نيست ، زيرا ) از قديم هم بسيار بوده كه مرتكب مىشدند ، و اگر حق كم باشد اميد است بسيار گردد ( يعنى در زمان ظهور دولت حقه ) و كم است كه چيزى برود و دوباره رو آورد ( يعنى حق كه ضعيف شد مشكل است قوت يابد ) و اگر جانهاى شما بسوى شما بازگردد هر آينه شما سعادتمند خواهيد شد ، و من ميترسم كه شما ( مانند مردم جاهليت ) در زمان فترت باشيد ( كه از آئين پيغمبر ( ص ) دور شدند و پيروى از انديشه‌هاى نادرست خود نمودند ) و بر من نيست جز كوشش كردن ( در اصلاح امور و اندرز دادن ) .\r\nآگاه باشيد كه نيكان عترت ( و فرزندان ) من ، و پاكان خاندان من بردبارترين مردمان هستند در كودكى ، و داناترين ايشانند در بزرگى ، آگاه باشيد ما خاندانى هستيم كه از دانش خدا است دانش ما ، و حكم كردن ما به حكم خدا است ، و بگفتار راستگوئى ( مانند رسول خدا ( ص ) ) است دستاويز ما ، ( ممكن است « علمنا » و « حكمنا » و « اخذنا » به صورت فعل ماضى خوانده شود يعنى بدانش خداوند دانشمند شديم . . .\r\nتا به آخر ) پس اگر پيروى از آثار ما كنيد ( و متابعت از گفتار و كردار ما نمائيد ) به بينائيهاى ما هدايت ( و راهنمائى ) شويد ، و اگر ( پيروى ) نكنيد خداوند شما را بدست ما نابود خواهد كرد ( زيرا حجت را خدا\r\n\r\n","description":"","footnote":"","page_name":" 234 ","page_number":274},
  {"content":"\r\n\r\nبر شما تمام كرده و با فرستادگان ما راه عذرى براى شما باقى نگذارده ) پرچم حق ( و حقيقت ) با ماست ، هر كس پيرويش كند به حق گرائيده و هر كس از آن باز ماند ( در درياى سرگردانى و گمراهى ) غرق شود ، آگاه باشيد كه بوسيلهء ما بازخواست خون هر مؤمنى بشود ، و بسبب ما ريسمان خوارى و ذلت از گردنهاى شما كنده و دور شود ، و بوسيلهء ما خدا ( كارها را ) گشود نه بشما ، و بسبب ما ( كارها ) پايان پذيرد نه بشما .\r\n\r\n[ فصل ( 13 ) بيان فضايل خويش و برترى او بر ديگران 
  ]\r\nو از گفتار كوتاه آن حضرت عليه السّلام است كه مردمان را بسوى خود و فرزندان ( طاهرينش ) عليهم السّلام ميخواند اين گفتار ( كه فرمايد ) : همانا خداوند محمد ( ص ) را به پيامبرى مخصوص داشت و برسالت او را برگزيد و بوحى او را آگاه كرد ، و او رسانيد بمردم آنچه رساندنى بود ، و پيش ما خاندان است پناهگاههاى دانش و درهاى حكمت و روشنى دين ، پس هر كه ما را دوست بدارد ايمانش به او سود بخشد ، و كردارش پذيرفته شود ، و هر كه ما را دوست ندارد ايمانش بوى سود ندهد ، و عمل او پذيرفته نگردد اگر چه در شب و روز بايستادن و روزه دارى كوشش و رنج برد .\r\n\r\n[ فصل ( 14 ) بيان فضايل خويش و برترى او بر ديگران 
  ]\r\nو از سخنان آن حضرت عليه السّلام است آنچه عبد الرحمن بن جندب از پدرش روايت كند كه گفت : پس از آنكه مردمان در مدينه با عثمان بيعت كردند من بر على بن ابى طالب عليه السّلام وارد شدم آن حضرت را ديدم كه سر به زير انداخته و غمناك است ، به او عرضكردم : مردمان را چه پيش آمده ؟ فرمود : من نيكو شكيبا\r\n\r\n","description":"","footnote":"","page_name":" 235 ","page_number":275},
  {"content":"\r\n\r\nهستم ، عرض كردم سبحان اللَّه به خدا سوگند شما براستى بردبارى ! فرمود : چه بكنم ؟ عرضكردم :\r\nدر ميان مردم بپاخيز و آنان را بسوى خويشتن بخوان ، و آگاهشان كن كه همانا تو خود سزاوارترين مردمان به پيغمبر ( ص ) هستى و بفضيلت و پيشى ( در اسلام ) از ديگران شايسته‌تر هستى و از ايشان يارى و مدد بخواه براى ( از ميان بردن ) اينان كه از كنار تود بيكسو شده‌اند ، پس اگر ده تن از ميان صد تن از آنان پاسخت دهند ( و سخنت را بپذيرند ) با آن ده تن بر آن صد تن سخت توانى گرفت .\r\nپس اگر به تو گرويدند كار بر وفق و مراد و دلخواه تو انجام خواهد شد ، و اگر سرباز زنند ( و فرمانبر نشوند ) با آنان بجنگى ، پس اگر بر آنها پيروز شدى اين همان فرمانروائى و سلطنتى است كه خداوند به پيغمبرش ( ص ) داده و تو بدان سزاوارتر از ايشان هستى ، و اگر در راه رسيدن بدان كشته شدى شهيد كشته‌شده‌اى ، و در پيشگاه خداوند معذور خواهى بود و به ارث بردن از رسول خدا ( ص ) در اين باره سزاوارترى ؟ فرمود : اى جندب آيا چنين مىبينى ( و بنظرت ميرسد ) كه از هر صد نفر ده نفر با من بيعت كنند ؟\r\nگفتم : آرى آن را اميد دارم ، فرمود : ولى من چنين اميدى ندارم بلكه اميد ندارم كه از هر صد نفر دو نفر با من بيعت كنند و اكنون تو را آگاه كنم كه اين نااميدى من از كجا است ، جز اين نيست كه مردم قريش را مىنگرند ، قريش هم با خود ميگويند : همانا آل محمد ( ص ) و خاندان آن حضرت خود را برتر از مردمان ديگر ميدانند ، و خود را زمامدار ميدانند نه قريش را ، و ( از اين رو ) اگر خاندان محمد ( ص ) زمامدار شوند اين سلطنت و دولت براى هميشه در اين خاندان خواهد ماند و به كسى ديگر نخواهد رسيد ، و اما تا زمانى كه در ميان ديگران باشد دست بدست ميان شما ميگردد ، ( از اين رو ) قريش تا بتوانند بدلخواه خود اين دولت و سلطنت را بما نخواهند سپرد ، ( جندب ) گويد : به او عرضكردم : آيا مردم را از اين سخن شما آگاه نكنم تا ايشان را بسوى تو بخوانم ؟ به من فرمود : اى جندب اكنون زمان آن نرسيده ، گويد :\r\n\r\n","description":"","footnote":"","page_name":" 236 ","page_number":276},
  {"content":"\r\n\r\nپس از اين جريان من بعراق بازگشتم ، و هر گاه چيزى از فضائل آن حضرت عليه السّلام و مناقب و حقوق او براى مردم بيان ميكردم آنها مرا باز ميداشتند و از خود ميراندند تا اينكه جريان ( من و بيان كردن فضائل آن حضرت ) به گوش وليد بن عقبه كه در آن روزها از طرف عثمان فرماندار كوفه بود رسيد ، او كسى بسوى من فرستاد و مرا بزندان انداخت ، تا اينكه در بارهء من پيش او ( بوساطت ) رفتند ، و او مرا آزاد كرد .\r\n\r\n[ فصل ( 15 ) سخنان آن حضرت در باره متخلفين از بيعت با او 
  ]\r\nو از سخنان آن حضرت عليه السّلام است آنگاه كه گروهى از بيعت با او سرباز زدند مانند عبد اللَّه پسر عمر بن خطاب ، و سعد وقاص ، و محمد بن مسلمة ، و حسان بن ثابت ( شاعر معروف ) و اسامة بن زيد ، و اين سخن را شعبى روايت كرده گفت : آنگاه كه سعد و كسان ديگرى كه نام برديم از بيعت با امير المؤمنين عليه السّلام سرباز زدند و خود را بيكسو كشيدند ( على عليه السّلام در ميان مردم بپاخاسته ) حمد و ثناى پروردگار را بجاى آورد سپس فرمود : اى گروه مردم شما با من بيعت كرديد بر آنچه با مردمان پيش از من بيعت نموديد ، و البته تا مردم با كسى بيعت نكرده‌اند اختياردار و آزادند ، و چون بيعت كردند اختيارى ندارند ، و همانا بر زمامدار و پيشواى مردم است كه استقامت داشته باشد ، و بر مردم فرمانبر است كه بفرمانش گردن نهند ، و اين بيعتى است عمومى كه هر كس از آن سرباز زند از دين اسلام سرباز زده ، و راه ديگرى جز راه مسلمانان پيموده است ، و اين بيعت شما با من بيعت ناگهانى و بدون تأمل نبوده ، و كار من و شما يكى نيست ، من شما را براى خدا ميخواهم ( نه براى دنيا ) ولى شما مرا براى خود ميخواهيد ، و به خدا سوگند هر آينه رأى خود را براى دشمن خالص گردانم ، و ستمديده را انصاف دهم ، و از جانب سعد ، و مسلمة و اسامة ، و عبد اللَّه ، و حسان چيزهائى به من رسيده كه آن را خوش ندارم و حق در ميان من و ايشان حاكم است .\r\n\r\n","description":"","footnote":"","page_name":" 237 ","page_number":277},
  {"content":"\r\n\r\n\r\n[ فصل ( 16 ) در باره بيعت‌شكنى طلحه و زبير 
  ]\r\nو از سخنان آن حضرت عليه السّلام است آنگاه كه طلحة و زبير بيعت او را شكستند و بسوى مكه رهسپار شدند تا عايشه را بر آن حضرت بشورانند و بمخالفت با آن حضرت او را همراه خود سازند و اين سخن را دانشمندان از آن حضرت نقل كرده‌اند كه پس از حمد و ثناى پروردگار فرمود : پس همانا خداوند محمد ( ص ) را بسوى همهء مردم بر انگيخت و او را براى همهء جهانيان رحمت قرار داد ، پس آن حضرت بدان چه مأمور شده بود بيان فرمود ، و پيام پروردگارش را ( بمردم ) رسانيد ، و خداوند بوسيلهء او ( آن اوضاع ) از هم گسيخته را منظم ساخت ، و ( آن مردم ) پراكنده را گرد آورد ، و بوسيلهء او راهها را امنيت بخشيد ، و خونها را نگهدارى كرد ، و بسبب او ميان كينه‌توزان و دشمنان و آتش‌هاى افروخته از حقد و كينه ، و عداوتهاى پا بر جاى در دلها طرح دوستى و الفت افكند ، سپس جانش را گرفت در حالى كه ( كردارش ) پسنديدهء ( او ) بود و در بارهء سرانجام آنچه رساندن ( احكام ) به آن ميانجاميد كوتاهى نفرموده بود ، و آنچه كوتاهى در رساندن آن بخاطر ميانه روى بود پيرامون آن نگشت و آن را نرساند ، و پس از آن حضرت شد آنچه شد از ستيزه و كشمكش در بارهء زمامدارى و فرمانروائى ، و ابو بكر زمام دار شد ، و پس از او عمر ، و سپس عثمان و چون سرانجام كار عثمان بدان جا كه ميدانيد انجاميد نزد من آمديد و گفتيد : با ما بيعت كن ، من گفتم :\r\nنميكنم ، گفتيد : چرا ( بايد بكنى ) من گفتم : نه ، و دستم را بستم ، شما آن را بازكرديد ، من باز كشيدم شما بسوى خود كشيديد ، و چنان بر سر من ( براى بيعت كردن ) ريختيد مانند شتران بسيار تشنهء كه بگودالهاى آب رسند بدانسان كه من گمان كردم كشندهء من هستيد و همانا بعضى از شما در پيش من كشندهء برخ ديگر است ، پس من دست خود باز كردم و شما از روى اختيار ( و با كمال آزادى ) با من بيعت كرديد ، و در پيشاپيش\r\n\r\n","description":"","footnote":"","page_name":" 238 ","page_number":278},
  {"content":"\r\n\r\nشما طلحة و زبير آزادانه بدون هيچ ناچارى با من بيعت كردند ، سپس چيزى درنگ نكردند كه از من اجازه ( رفتن به مكه و بجا آوردن ) عمره خواستند . و خدا ميداند كه اينان ( قصد عمره نداشته و ) ارادهء پيمان‌شكنى داشتند ، پس دوباره پيمان خود را در اطاعت نمودن و فرمان بردارى از خود تازه كردم و ( از ايشان پيمان گرفتم كه فتنه راست نكنند و ) براى امت موجبات نابودى و بلا باديد نيارند ، و آن دو با من ( چنين ) پيمانى بستند ، و سپس با من وفا نكردند و بيعت مرا شكسته پيمان خود را بهم زدند ، شگفت است از ايشان كه در برابر ابو بكر و عمر رام شدند ( و فرمان بردار گشتند ) ولى با من بمخالفت برخاستند در صورتى كه من كمتر از آن دو مرد نيستم و اگر بخواهم بگويم ميگويم ، بار خدايا تو در آنچه اينان در حق من انجام دادند و كار مرا كوچك پنداشتند حكم فرما ، و مرا بر ايشان پيروز گردان .\r\n\r\n[ فصل ( 17 ) در باره بيعت‌شكنى طلحه و زبير 
  ]\r\nو در جاى ديگر آن حضرت عليه السّلام در اين باره پس از حمد و ثناى پروردگار فرمايد : همانا خداى تعالى چون جان پيغمبرش ( ص ) را گرفت ما گفتيم : خاندان و خويشان وارث بران و نزديكان پيغمبر ( ص ) و سزاوارترين مردمان با او ما هستيم و از اين رو كسى با ما در بارهء حق و فرمانروائى او ستيزه نكنند ، در اين احوال بوديم كه منافقان رفتند و فرمانروائى پيغمبران را از ما گرفته به ديگرى سپردند ، پس به خدا سوگند براى اين كار چشمان و دلهاى ما با هم گريست ، و سينه‌ها تنگ و خراشيده شد و جانهاى ما بلب آمد ، و به خدا سوگند اگر ترس اين نبود كه جدائى ميان مسلمانان افتد ( و خوف نداشتم از اينكه ) بيشتر مردم بكفر باز گردند و دين بر گردد ، هر آينه ما تا آنجا كه نيرو داشتيم اين وضع را تغيير ميداديم ( و نميگذارديم به اين\r\n\r\n","description":"","footnote":"","page_name":" 239 ","page_number":279},
  {"content":"\r\n\r\nحال بماند ) و اكنون شما با من بيعت كرده‌ايد و اين دو مرد نيز يعنى طلحة و زبير از روى ميل و رغبت خودشان و شما با من بيعت كردند و ( خلافت را ) به من واگذار نمودند ، سپس بپاخاسته قصد شهر بصره كردند كه گروه فشردهء شما را بهم زنند ، و شما را بجان يك ديگر اندازند ، بار خدايا آن دو را بخاطر خيانتى كه به اين امت كردند و بواسطهء بد انديشى ايشان براى مردم بگير ( و از ميان بردار ) سپس فرمود : خدايتان رحمت كند كوچ كنيد بدنبال اين دو پيمان شكن كج روش ستمكار پيش از آنكه ( فرصت از دست برود و ) نتوان آنچه اين دو در سر پرورانده ( يا جنايتى كه مىخواهند انجام دهند ) تدارك نمود .\r\n\r\n[ فصل ( 18 ) در باره عايشه و طلحه و زبير و جنگ جمل 
  ]\r\nو چون جريان رفتن عايشه و طلحه و زبير از مكه بسوى بصره به گوش آن حضرت رسيد سپاس خدا و ثنايش را بجا آورد سپس فرمود : همانا عايشه و طلحه و زبير بسوى مكه رهسپار شده‌اند و هر يك از آن دو ( يعنى طلحة و زبير ) به تنهائى براى خود ادعاى خلافت مىكند و ديگرى را شايستهء آن نميداند ، طلحة ادعا نميكند جز اينكه پسر عموى عايشه است ، و زبير ادعاى نمىكند جز اينكه داماد پدر عايشه است ( چون اسماء دختر أبى بكر كه بذات النطاقين مشهور است همسر زبير بود ) به خدا سوگند اگر بدان چه ميخواهند ( يعنى خلافت ) دست يابند ( هر يك گردن ديگرى را خواهد زد ) هر آينه زبير ( اگر دست يافت ) گردن طلحه را مىزند ، يا طلحة ( اگر دست يابد ) گردن زبير را خواهد زد ، هر يك با ديگرى در زمام دارى و رياست ستيزه خواهند كرد ، و سوگند به خدا كه براستى ميدانم كه آن شتر سوار ( يعنى عايشه ) بندى را نگشايد و گردنهء را پشت سر نگذارد و بمنزلى فرود نيايد جز بنافرمائى خدا ( يعنى از آغاز تا پايان كارش همه از روى نافرمانى خداوند است ) تا بالاخره خود و همراهانش را به جائى ببرد كه يكسوم از ايشان كشته شوند ، و يكسوم آنان بگريزند ، و يكسوم ديگر باز گردند ، به خدا سوگند هر آينه طلحة و زبير خود ميدانند كه بر خطا هستند و چنين نيست ( كه اين مطلب را ) ندانند ، و چه بسا دانائى كه نادانيش او را بكشد و آن دانائى\r\n\r\n","description":"","footnote":"","page_name":" 240 ","page_number":280},
  {"content":"\r\n\r\n( كه دارد ) او را سود ندهد ، به خدا سوگند سگان حوأب بر او ( يعنى بر عايشه ) بانگ زنند ( اشاره بحديث معروفى است كه شيعه و سنى باختلاف روايات از رسول خدا ( ص ) روايت كنند كه آن حضرت ( ص ) در مقام مذمت بزنان خود فرمود : يكى از شما ( يا كدام يك از شماها ) سگان حوأب - كه نام جايى است در راه بصره - بر او پارس كنند ؟ و چون عايشه بدان جا رسيد سگان بر او پارس كردند و او به ياد اين حديث افتاده خواست برگردد طلحة و زبير با سخنان فريبنده و زحمات بسيارى او را منصرف كردند ، از جمله اينكه هفتاد شاهد و گواه نزد او آوردند و همه گواهى دادند كه اينجا حوأب نيست ، بهر حال امير المؤمنين عليه السّلام دنبالهء گفتارش را چنين ادامه داد : ) آيا پندگيرندهء هست كه پند گيرد ؟ يا متفكرى هست كه بيانديشد ؟ همانا گروه ستمكار بپاخاسته پس كجا هستند نيكوكاران ؟ .\r\n\r\n[ فصل ( 19 ) سخنان آن حضرت در ربذه هنگام رفتن بسوى بصره 
  ]\r\nو چون امير المؤمنين عليه السّلام بسوى بصره رهسپار شد در ربذه ( كه نام دهى است در سه منزلى مدينه ) فرود آمد ، پس دنبالهء حاجيان ( كه از مكه مىآمدند ) بدان حضرت برخوردند ، دور آن حضرت گرد آمدند كه سخنى از او بشنوند و حضرت در سراپردهء خود بود ، ابن عباس گويد : من بنزد او رفتم ديدم نعلين خود را پينه مىزند به دو گفتم : ( اى امير مؤمنان ) نياز ما باينكه به كار ما سر و صورتى بدهى به تو بيشتر از اين كارى است كه ميكنى ( و بدان سرگرمى ) ! حضرت با من سخن نگفت تا از كار خود فارغ شد ( و نعلينش را وصله زد ) سپس آن را با لنگهء ديگر جفت كرد و به من فرمود : اين يك جفت نعلين مرا قيمت كن ( كه ارزشش چقدر است ؟ ) گفتم : ارزشى ندارد ، فرمود : با همين كه ارزشى ندارد ؟ گفتم : كمتر از يكدرهم ارزش دارد ، فرمود :\r\nبه خدا سوگند اين يك جفت نعلين را من بيش از زمامدارى بر شما دوست دارم مگر اينكه ( بوسيلهء اين زمامدارى ) حقى را بر پا دارم يا باطلى را جلوگيرى كنم ، عرض كردم : حاجيان انجمن كرده‌اند كه از\r\n\r\n","description":"","footnote":"","page_name":" 241 ","page_number":281},
  {"content":"\r\n\r\nسخنان شما بشنوند آيا به من اجازه ميدهى با آنها سخن گويم ، پس اگر نيكو بود از تو باشد ، و اگر نبود از خودم باشد ؟ فرمود : نه من خودم با ايشان سخن ميگويم سپس دستش را بر سينه من نهاد - و دستى درشت داشت - كه سينهء مرا به درد آورد پس برخاست ، من دست بدامان او زده عرضكردم : ترا به خدا سوگند مراعات خويشاوندى را در بارهء من بفرما ( و خواهش مرا بپذير ) فرمود : مرا سوگند مده ( اين را فرمود ) و از خيمه بيرون آمده مردمان گرد او انجمن كردند پس حمد و ثناى خدا را بجاى آورده سپس فرمود :\r\nپس از حمد و ثناى خداوند همانا خداى تعالى محمد ( ص ) را برانگيخت و در ميان عرب كسى نبود كه كتابى بخواند و نبوتى را ادعا كند ، ( يعنى نه كتابى بود نه پيغمبرى ) پس آن حضرت ( ص ) مردمان را به آنچه وسيلهء رستگاريشان بود ( يا بسر منزل رستگارى ) هدايت فرمود ، هر آينه به خدا سوگند من نيز هميشه در ميان كسانى بودم كه هدايت مىفرمود ، نه دگرگون شدم و نه بحالى گشتم و نه خيانتى كردم تا اينكه همهء دشمنان دين پشت كرده فرار كردند ، مرا با قريش چه كار است ( و سبب دشمنى ايشان با من چيست ؟ ) به خدا سوگند با آنان در زمانى كه كافر بودند جنگيده‌ام اكنون نيز كه راه فتنه و فساد پيش گرفته ( و از راه حق قدم بيرون نهاده‌اند ) ميجنگم ، و همانا اين راهى كه ميروم روى پيمان و عهدى است كه در اين باره با من شده است ، هر آينه به خدا سوگند باطل را چنان ميشكافم تا اينكه حق از تهيگاه و ميان پهلوى آن بيرون آيد و قريش با ما كينه‌جوئى نمىكنند ، جز از اين رو كه خداوند ما را بر ايشان برگزيده است و ما آنها را در زير فرمان خود كشيده‌ايم و ( دو شعر كه در ذيل ترجمه مىشود ) انشاء فرمود :\r\n1 - بجان خودم سوگند گناه است كه تو شير ( يا ماست ) خالص را بياشامى و سر شير يا خرماى بىهسته بخورى . ( و بما بىمهرى كنى يا كفران نعمت كرده قدر ما را ندانى ) .\r\n\r\n","description":"","footnote":"","page_name":" 242 ","page_number":282},
  {"content":"\r\n\r\n2 - در صورتى كه ما بوديم كه اين بلندى رتبه و جاه را به تو داديم و گر نه تو بلند رتبه نبودى ، و ما بوديم كه گرداگرد تو اسبان كوتاه مو و نيزه‌ها را فراهم كرديم .\r\n( مقصود حضرت از استشهاد و انشاء اين دو شعر اين است كه اينان ببركت ما به اين ثروت و شخصيت رسيدند ولى اكنون پاس ما را نداشته و قدر ما را نشناخته با ما بجنگ برخاسته‌اند ) .\r\n\r\n[ فصل ( 20 ) سخنان او در ذى قار 
  ]\r\nو چون آن حضرت عليه السّلام به منزل ذى قار ( كه جايى است نزديكى بصره ) فرود شد از كسانى كه حاضر بودند بيعت گرفته و زبان گشود و پس از حمد و ثناى بسيار بر خداوند و درود بر رسول خدا ( ص ) فرمود :\r\nجرياناتى پيش آمد كه مادر برابر آنها شكيبائى كرديم در صورتى كه ( شكيبائى بر آن مانند شكيبائى كسى بود كه ) در چشم ( او ) خاشاك و غبار بود ( و اين نبود جز براى ) فروتنى و تسليم در برابر امر خداى تعالى در آنچه ما را بدان آزمايش فرموده و باميد پاداش نيك بر اين بردبارى ، و بردبارى بر آن بهتر از اين بود كه در مسلمانان جدائى افتد و خونشان ريخته شود ، ما خاندان پيغمبر ( ص ) و عترت رسول خدا هستيم ، و سزاوارترين مردمان بسلطنت و رسالت ميباشيم ، و ما معدن آن كرامتى هستيم كه خداوند بوسيلهء آن اين امت را آغاز كرد ( مقصود مذهب اسلام است ) و اين طلحة و زبير نه از خاندان نبوت و پيغمبرى هستند و نه از فرزندان رسول خدا ( ص ) ، و چون ديدند پس از سالها خداوند حق ما ( يعنى خلافت و زمامدارى ) را بما بازگرداند يك سال تمام بلكه يك ماه تمام درنگ نكردند تا اينكه مانند روش گذشتگان خود را از جاى جستند كه حق مرا ببرند ، و گروه مسلمانان را از دور من بپاشند ( اين سخن را فرمود ) سپس بر آن دو نفرين كرد .\r\n\r\n","description":"","footnote":"","page_name":" 243 ","page_number":283},
  {"content":"\r\n\r\n\r\n[ فصل ( 21 ) سخنان او در ذى قار 
  ]\r\nو عبد الحميد بن عمران عجلى از سلمة بن كهيل حديث كند كه چون مردم كوفه در منزل ذى قار ( كه در نزديكى بصره است ) بامير المؤمنين عليه السّلام بر خوردند به آن حضرت خوش آمد گفتند : سپس عرضه داشتند :\r\nسپاس خداى را كه ما را بهمسايگى و جوار شما مخصوص داشت و به يارى دادن تو گرامى فرمود ، پس امير المؤمنين عليه السّلام در ميان ايشان بپاخاست و حمد و ثناى خداى را بجا آورده فرمود : اى مردم كوفه شما از گراميترين مسلمانان و ميانه‌روترين ( يا پابرجاترين ) آنانيد در ارزش و عادل‌ترين ايشانيد در روش ، و برتر از مسلمانان هستيد از نظر سهمى كه در اسلام داريد ، و بهترين آنهائيد از جهت مركب سوارى و نژاد ( و ممكن است مقصود از نصاب بسيارى مال و ميوه باشد ) شما سخت‌ترين عرب هستيد در دوستى به پيغمبر ( ص ) و خاندانش ، و من پس از اعتماد به خدا روى اعتماد بشما بنزدتان آمدم بخاطر آن جان فشانى كه نسبت به من كرديد آنگاه كه طلحة و زبير پيمان‌شكنى نمودند و از پيروى من سرباز زده و براى فتنه كردن بعايشه رو آوردند ، و عايشه را از خانه و ديارش بيرون آورده ببصره‌اش كشاندند ، اوباش و اراذل بصره را بگمراهى انداختند ، با اينكه به من خبر رسيد كه مردمان با فضيلت و نيكان ايشان در مراتب دين كناره‌گيرى كردند ( و تن بفرمان آنها نداده ) و آنچه طلحة و زبير انجام دادند خوش نداشته و ناراحت بودند ( اين سخنان را گفت ) و خاموش شد ، پس اهل كوفه ( بسخن آمده ) عرضكردند : ما ياران توئيم و بر دشمنان ياريت بنمائيم و اگر ما را به چند برابر اينان ( يعنى لشكر طلحة و زبير ) بخوانى ( با جان و دل مىپذيريم ) و انجام آن را به حساب خير و نيكى درمياوريم و اميد ( سعادت ) در آن داريم ، پس امير المؤمنين عليه السّلام در حق آنان دعاى خير فرموده از ايشان سپاسگزارى كرد سپس فرمود : اى گروه مسلمانان شما به خوبى ميدانيد كه طلحة و زبير از روى رضا و رغبت ( و با كمال ميل ) با من بيعت كردند ، و هيچ اكراه و اجبارى در ميان نبود ، پس از\r\n\r\n","description":"","footnote":"","page_name":" 244 ","page_number":284},
  {"content":"\r\n\r\nآن از من اجازه عمره خواستند و من به آنها اجازه دادم ، پس ببصره رفتند و مسلمانان را كشته و كار زشتى انجام دادند ( اشاره است بكارهائى كه طلحة و زبير پيش از جنگ جمل در بصره انجام دادند ) بار خدايا اين دو از من بريدند و به من ستم كردند و بيعت مرا شكستند ، و مردم را بر من شوراندند ، پس تو آنچه ايشان بدان پيمان بسته‌اند ( يعنى تصميمى كه با همديگر براى جنگ با من گرفته‌اند ) بگشا ( و اين پيمان شوم را بر هم بزن ) و آنچه اينان تابيده‌اند استوار مگردان ، و بدى كردارشان را بايشان بنما .\r\n\r\n[ فصل ( 22 ) سخنان او پس از حركت از ذى قار 
  ]\r\nو از سخنان آن حضرت عليه السّلام است در آن هنگامى كه از ذى قار بسوى بصره كوچ كرد كه پس از حمد و ثناى پروردگار و درود بر رسول خدا ( ص ) فرمود : همانا خداى تعالى جهاد را واجب فرموده و بزرگ دانسته ، و آن را يارى دادن به خود قرار داده ، به خدا سوگند هيچ دنيائى و نه هيچ دينى و آئينى بدون آن هرگز روى صلاح و نيكى نديده ( و رونق نگرفته است ) و همانا شيطان پيروان خود را گرد آورده ، و لشكر خود را فرا خوانده و مردم را در اين باره بشبهه انداخته ، و نيرنگ زده در صورتى كه جريان‌ها آشكار شده و از پرده‌هاى فريبنده ( شيطانى ) بيرون آمده ، به خدا سوگند بر كارهاى من ايرادى نگرفته‌اند ، و ميان من و خود انصاف را حاكم قرار نداده‌اند ، و اينان از من حقى را ميخواهند كه خود آن را واگذاردند ( اشاره بريختن خون عثمان است ) و خونى را از من طلب ميكنند كه خود ريخته‌اند و اگر ( فرضا چنانچه آنان پندارند ) من هم شريك ايشان بوده‌ام آنها نيز در اين جريان بهرهء دارند ( و خودشان هم در زمرهء كشندگان اويند ) و اگر خود به تنهائى اين كار را انجام داده‌اند پس باز خواست آن نزد خودشان است ( يعنى بايد از خود آنها باز خواست شود ) و همانا بزرگترين برهان‌هاى آنها ( در بارهء خون عثمان ) بزيان خودشان\r\n\r\n","description":"","footnote":"","page_name":" 245 ","page_number":285},
  {"content":"\r\n\r\nمىباشد ( يعنى هر ايرادى در اين باره به من بگيرند به خود آنها بازگردد ) و همانا من ( كارهاى خود را ) بر پايهء بينائى و بصيرت انجام مىدهم و چيزى بر من مشتبه و پوشيده نيست ، براستى اينان همان گروه ستمكارند ( كه رسول خدا ( ص ) خبر داد ) و در ايشان است گل سياه ( اشاره به تيرگى فتنه و فساد آنها است يا به تيرگى دلشان ) و زهر عقرب ( كينه و دشمنى ) بحقيقت ( گروهى هستند كه مانند دم اسب ) موى آن دراز و سخت شده و ( مانند پستانى است كه ) شير ( فتنه و فساد ) در آن جا كرده ( و پر شده ) شير ميخواهند از پستانى كه از شير تهى شده ، و زنده ميخواهند بيعتى را ( در نهج البلاغة « بدعة » بجاى « بيعت » است ) كه مرده ( مقصود بيعت با عثمان يا بدعتهاى او است كه بيت المال را بميل خود حيف و ميل مىكرد ) تا برگردد گمراهى بجاى خود ، و من از آنچه انجام داده‌ام پوزش نميخواهم ، و از آنچه كرده‌ام بيزارى نميجويم ( زيرا خلافى مرتكب نشده‌ام ) پس نوميدى باد براى خواننده ! ( يعنى آن كس كه مرا بجنگ يا بموافقت خود مىخواند ) و كه را ميخواند ؟ اگر به او گفته شود : طرف دعوت تو كيست ؟ و بچه كسى پاسخ دعوت داده‌اى ؟ و امام تو كيست و روش او چيست ؟ آنگاه است كه باطل از جاى خود كند ، شود ، و هر آينه زبانش از گفتار باز ماند و به خدا سوگند براى آنان حوضى را پر كنم كه خود آب آن را بكشم ( ميدان نبردى تهيه ديده كه آنها را نابود سازم ) بدانسان كه از آن بيرون نيايند ، و پس از اين هرگز سيراب نشوند ، و من بحجت خدا بر ايشان و عذر او در بارهء اينان راضى هستم زيرا كه من خوانندهء ايشان هستم و خود آشكاركننده بر آنان هستم ، پس اگر بازگشت كرده پذيرفتند ، بازگشت و توبه به آنها داده شده و حق پذيرفته خواهد بود ، كفر ايشان زيانى به خداوند نرساند ( يا خداوند توبه آنان را پذيرفته و حق ايشان را نمىپوشاند ) و اگر توبه نكرده و سرباز نزنند برندگى شمشير را به آنان حواله مىكنم كه ايشان را براى بهبودى از باطل كفايت كند و شخص با ايمان را يارى دهد .\r\n\r\n","description":"","footnote":"","page_name":" 246 ","page_number":286},
  {"content":"\r\n\r\n\r\n[ فصل ( 23 ) سخنان او هنگام دخول بصره 
  ]\r\nو از سخنان آن حضرت عليه السّلام است آنگاه كه ببصره وارد شد و ياران و پيروان خود را گرد آورد و آنان را بر جنگ ( با دشمنان دين ) وادار كرد ، و از آن جمله فرمود : اى بندگان خدا به پا خيزيد براى جنگ با اين مردمان با سينه‌هاى گشاده در جنگيدن با ايشان ، زيرا ايشان بيعت مرا شكستند و فرماندار من ( عثمان ) پسر حنيف را پس از كتك بسيار و رنج و آزار سخت از بصره بيرون راندند و سيابجة را ( آنان كه امير المؤمنين عليه السّلام بيت المال بصره را بايشان سپرده بود ) كشتند و حكيم بن جبلة عبدى را مثله كرده و مردان شايسته و صالح ديگر را كشتند ، سپس بجستجو پرداخته آنان كه از دست اينان رهائى يافته ( و پنهان شده ) بودند دنبال كردند و در هر خانه ( كه رفته بودند ) و از زير هر پناهگاهى ( كه در آن پنهان شده بودند ) گرفته آنها را آوردند و پس از چندى نگهداشتن ايشان را گردن زدند ، چه شده است ايشان را ! خدايشان بكشد بكجا ميروند ؟ به پا خيزيد براى ايشان و در برابرشان سخت باشيد ، و ديدارشان كنيد بردبارانه و پاداش جوينده ، و ايشان را بياگاهانيد كه شما زد و خوردكننده و كشتاركنندهء آنهائيد ، و خود را براى نيزه‌هائى كه باندرون كارگر شود و شمشير زدنهاى سخت و جنگ با مردان همباز خود ( آماده كرده‌ايد ) و هر يك از شما كه خود را در برابر دشمن پردل‌تر ديد ، و از يكى از برادران سستى مشاهده كرد بايد از آن برادرش كه بر او ( در شجاعت ) برتر است دفاع كند چنانچه از خويشتن دفاع مىكند زيرا اگر خدا ميخواست او را نيز چون رفيقش ( پر دل و شجاع ) قرار ميداد .\r\n\r\n","description":"","footnote":"","page_name":" 247 ","page_number":287},
  {"content":"\r\n\r\n\r\n[ فصل ( 24 ) سخنان او پس از كشته شدن طلحه 
  ]\r\nو از جمله سخنان آن حضرت عليه السّلام است آنگاه كه طلحة كشته شد و مردم بصره پراكنده شدند ( فرمود : ) بسبب ما شما بر كوهان شرف و بزرگى سوار شديد ، و بوسيلهء ما از تيرگى شبهاى آخر ماه ( يعنى كفر و شرك ) وارد در روشنائى بامداد ( دين اسلام ) گرديديد ، و بواسطهء ما هنگامى كه در تاريكى ( گمراهى و نادانى ) بوديد راهنمائى شده ( و به راه راست گام نهاديد ) كر شده آن گوشى كه از فرياد رهنما پند نگرفته ، چگونه ميشنود آواز آهسته را گوشى كه صداى بلند آن را كر كرده ، آرام باشد دلى كه نگرانى و ترس خدا از آن جدا نگردد ، همواره چشم به راه نتائج بىوفائى و پيمان‌شكنى شما بودم ، و هميشه بفراست درك ميكردم كه زينت فريبنده شما را فريفته است ، و پرده دين ( و لباس پرهيزكارى كه من داشتم ) شما را از من پنهان ساخت ( و نگذارد با من بيعت كنيد ) و بينا كرد مرا بر حال شما همان صفاى دل و باطن خودم ، حق را براى شما به پا داشتم هنگامى كه مىشناسيد يك ديگر را و راهنمائى براى شما نيست ، و چاه ميكنيد ولى آبى بدست نمىآوريد ، امروز براى شما زبان بستهء صاحب بيان را گويا مىكنم ( اشاره به خود آن حضرت عليه السّلام است ) دور باد فهم و دانائى كسى كه از من باز ماند ( و از پيروى من سرباز زند ) از زمانى كه حق را دريافته و ديده‌ام در بارهء آن شك و ترديد نكرده‌ام ، فرزندان يعقوب بر راه بزرگ هدايت بودند تا گاهى كك پدر را آزردند و برادر خود را فروختند ، پس از اقرار بگناه بازگشت و توبه ايشان بود ، و بسبب آمرزشخواهى پدر و برادرشان گناهشان آمرزيده شد .\r\n\r\n[ فصل ( 25 ) سخنان او هنگام عبور بر كشته‌گان جنگ جمل 
  ]\r\nو از سخنان آن حضرت عليه السّلام است آنگاه كه در ميان كشتگان ( جنگ جمل ) گردش ميكرد ( كه فرمود : ) اين قريش ( و فاميل من ) است كه من ( با كشتن آنها ) بينى خود را بريدم ولى خود را شفا بخشيدم\r\n\r\n","description":"","footnote":"","page_name":" 248 ","page_number":288},
  {"content":"\r\n\r\nهمانا پيشى گرفتم بنزد شما و شما را از گزند شمشير بر حذر داشتم ولى شما نورس بوديد دانائى به آنچه ميديديد نداشتيد ولى اكنون هلاكت و بدى جاى افتادن ( براى شما ) است ( و در جاى بدى به زمين افتاديد و هلاك شديد ) و من به خدا پناه مىبرم از بدى جاى افتادن ، ( اين سخن را فرمود ) تا رسيد بمعبد بن مقداد پس فرمود : خدا پدر اين مرد را بيامرزد كه اگر زنده بودى انديشه و تدبيرش بهتر و نيكوتر از رأى فاسد اين مرد بود ، عمار ياسر ( كه ملازم ركاب آن حضرت عليه السّلام بود ) گفت : سپاس خداوندى را كه او را به خاك هلاكت افكند و گونهء او را به خاك ماليد ، اى امير مؤمنان من به خدا سوگند ما باكى نداريم از كسى كه از حق روى بگرداند و عناد ورزد چه پدر باشد و چه پسر امير المؤمنين عليه السّلام فرمود : خدايت رحمت كند و پاداش نيكويت دهد .\r\nراوى گويد : و آن حضرت عليه السّلام بعبد اللَّه بن ربيعه كه در ميان كشتگان افتاده بود گذر كرده فرمود :\r\nاين بيچاره را چه چيز بيرون آورد ؟ آيا دين ( و علاقه بمذهب و آئين او را بر آن داشت كه با طلحة و زبير به اين جنگ آيد و او را ) بسوى من بيرون آورد يا يارى دادن بعثمان ، به خدا سوگند انديشهء عثمان در بارهء او و در بارهء پدرش انديشهء نيكى نبود ، سپس بمعبد بن زهير گذرش افتاده فرمود : اگر فتنه و فساد در بالاى ستارهء ثريا بود اين پسر آن را چنگ ميزد ( يعنى آنقدر فتنه انگيز بود كه اگر فتنه در آسمان بود آن را به زمين ميكشاند ) به خدا سوگند كه اين مرد در فتنه صدائى نداشت و هر آينه به من آگاهى داد كسى كه او را ديده و دريافته بود ، ( نخيرة آوازى را گويند كه از انداختن نفس در بينى پيدا شود و گويند مقصود حضرت عليه السّلام اينست كه با اينكه فتنه انگيز بود از جنگ ميترسيد ) و او از ترس شمشير هراسان ميگشت .\r\nسپس بمسلم بن قرظة ( كه در ميان كشتگان بود ) گذر كرده فرمود : نيكى من به اين مرد او را بيرون آورد ( و به اين روز انداخت ، يعنى با اينكه من به او نيكى كردم باز بجنگ با من بيرون آمد ) به خدا سوگند همين مرد در مكه از من خواست در بارهء چيزى كه ادعا داشت پيش عثمان دارد ( و عثمان به او نميداد )\r\n\r\n","description":"","footnote":"","page_name":" 249 ","page_number":289},
  {"content":"\r\n\r\nبا عثمان گفتگو كنم ( و از او بخواهم آن چيز را به او بدهد ، و من مذاكره كردم ) و عثمان آن چيز را به او داده گفت : اگر تو نبودى آن را به او نميدادم زيرا اينكه او ميگويد و ادعا دارد من نمىدانم ( راست ميگويد يا دروغ ) و اين بد مردى است ( با همهء اين سخنان چون من واسطه شده بودم آن را به او داد ) آنگاه اين مرد بخت برگشتهء به هلاكت ، آمده تا عثمان را يارى كند ! .\r\nسپس بعبد اللَّه بن حميد گذشت و فرمود : اين مرد نيز از كسانى بود كه در جنگ با ما زيان كرد ، و پنداشت كه در اين كار خداوند را ميجويد ( و به گمان خويش براى رضاى خدا دست به اين كار زد ) در صورتى كه نامه‌هائى به من نوشت كه در آن نامه‌ها عثمان را مىآزرد ، ( پس من وساطت كردم ) و عثمان چيزى به او داده او را خوشنود ساخت . سپس بعبد اللَّه بن حكيم بن حزام گذر كرده فرمود : اين مرد در بارهء بيرون آمدن بجنگ با پدرش مخالفت كرد ، و پدرش با اينكه ما را يارى نكرد ( و براى جنگ همراه ما نيامد ) ولى در بيعتى كه با ما كرد نيك ثابت قدم ماند اگر چه از آمدن با ما خوددارى كرد و روى شك و شبههء كه در جنگ داشت در خانه نشست ، من امروز سرزنش نكنم كسى را كه از همراهى كردن ما و غير از ما ( يعنى عايشه و طلحة و زبير ) خوددارى كرده ولى سرزنش و ملامت از آن كسى است كه با ما ميجنگد .\r\nسپس بعبد اللَّه بن مغيرة برخورد كرده فرمود : اما اين مرد در آن روز كه عثمان در خانه كشته شد پدر او نيز كشته شد پس خشمگين براى كشته شدن پدرش بيرون آمد در صورتى كه جوانى نورس بود و از كشتن او ترسناك بود . سپس بعبد اللَّه بن أبى عثمان گذشت پس فرمود : اما اين مرد را گويا مىنگرم در آن هنگام كه مردم شمشيرها را بدست گرفته بودند فرار مىكرد و از صف لشكر ميگريخت ، پس من كسى كه او را دنبال ميكرد آواز دادم كه از كشتن او باز ايستد آن كس نشنيد تا اينكه او را كشت ، و آنچه شد از چيزهائى بود كه بر قريش پنهان بود ، جوانانى بىتجربه و ناآزموده بفنون جنگى بودند كه گول خوردند و لغزيدند و\r\n\r\n","description":"","footnote":"","page_name":" 250 ","page_number":290},
  {"content":"\r\n\r\nچون آگاه شدند گرفتار شده و در جنگ فرو رفته بودند پس كشته شدند ، سپس اندكى راه رفت و بكعب بن سور گذر كرده فرموده : اين مرد بر ما شوريد و در گردن خود قرآنى داشت و مىپنداشت كه مادرش را ( يعنى عايشه كه او را ام المؤمنين - مادر مؤمنين - ميخواندند ) يارى مىكند ، مردم را به آنچه در قرآن بود ميخواند در صورتى كه خود او نميدانست چه در آن است ، سپس مددخواهى از خدا خواست كه بر ما پيروز شود پس نااميد شد از مدد الهى هر ستمكار عناد پيشه‌اى ، آگاه باشيد كه او از خدا خواست مرا بكشد و خدا او را كشت ، كعب بن سور را بنشانيد ، پس او را نشاندند ، امير المؤمنين عليه السّلام به او فرمود : اى كعب من آنچه پروردگارم به من وعده فرموده بود حق و درست يافتم ، آيا تو نيز آنچه پروردگارت به تو وعده كرده بود حق يافتى ( و ديدى كه درست و صحيح است ؟ ) سپس فرمود : بخوابانيد كعب را ، و بطلحة عبور كرده فرمود : اين بود شكنندهء بيعت با من و فتنه انداز در ميان امت و لشكر كشانندهء بر سر من و خوانندهء مردمان بسوى جنگ و كشتن من و كشتن خاندانم ، طلحة را بنشانيد ، پس او را نشاندند ، امير المؤمنين عليه السّلام به او فرمود : اى طلحة براستى من آنچه پروردگارم به من وعده فرموده بود به حق دريافتم پس آيا تو نيز آنچه پروردگارت به تو وعده كرده بود به حق يافتى ؟ سپس فرمود : طلحة را بخوابانيد و گذشت ، پس برخى از كسانى كه همراه آن حضرت عليه السّلام بودند عرضكردند : اى امير مؤمنان آيا با كعب و طلحة پس از كشته‌شدنشان سخن ميگوئى ؟ فرمود : به خدا سوگند سخن مرا شنيدند چنانچه شنيدند سخنان رسول خدا ( ص ) را آنان كه در جنگ بدر ( از مشركين كشته شدند و اجسادشان را ) در گودالى ريختند ( و پيغمبر بالاى آن گودال آمده به همين گونه كه من گفتم با ايشان سخن گفت ) .\r\n\r\n","description":"","footnote":"","page_name":" 251 ","page_number":291},
  {"content":"\r\n\r\n\r\n[ فصل ( 26 ) سخنان او پس از تمام شدن جنگ جمل 
  ]\r\nو از سخنان آن حضرت عليه السّلام است كه چون در بصره بمردم آن شهر پيروز شد پس از حمد و ثناى پروردگار فرمود : پس همانا خداوند داراى رحمت پهناور و آمرزش هميشگى و گذشت بسيار و عقاب دردناكى است ، مقرر فرموده كه رحمت و آمرزش و گذشت او براى فرمانبران از بندگانش باشد ، و بوسيلهء رحمتش راه يافتگان را هدايت فرمود ، و مقرر داشت كه خشم و قهر و عقابش براى بندگانى باشد كه فرمانش نبرند ، و گمراهى گمراهان پس از راهنمائى كردن و برهانهاى روشن است ( يعنى خداوند حجت را تمام كرده و سبب گمراه شدن آنان كه گمراه شوند خودشان هستند ) شما اى مردم بصره چه پنداريد با اينكه بيعت مرا شكستيد و دشمن مرا بر من كمك داده‌ايد ؟ ( اكنون با شما چه كنم ؟ ) مردى برخاست و گفت : ما گمان نيكى در بارهء تو داريم ، و مىبينيم كه بر ما پيروز شده و قدرت در دست تو است ، پس اگر ما را عقوبت كنى ما سزاواريم زيرا ما دست بنافرمانى و گناه زده‌ايم ، و اگر گذشت فرمائى گذشت در نزد خداى تعالى محبوبتر است ، حضرت فرمود : از شما گذشتم ولى از فتنه بپرهيزيد زيرا شما نخستين مردمى هستيد كه پيمان شكستيد و در گروه فشردهء اين امت شكاف وارد كرديد ، ( راوى ) گويد : پس از اين سخنان آن حضرت عليه السّلام نشست و مردم با او بيعت كردند .\r\n\r\n[ فصل ( 27 ) نامه آن حضرت پس از ورود به كوفه 
  ]\r\nسپس حضرت جريان پيروزى جنگ بصره را در ضمن نامهء بمردم كوفه چنين نوشت : بنام خداوند بخشاينده مهربان ( اين نامه‌ايست ) از بندهء خدا على بن ابى طالب امير مؤمنان بمردم كوفه : سلام عليكم\r\n\r\n","description":"","footnote":"","page_name":" 252 ","page_number":292},
  {"content":"\r\n\r\nهمانا من سپاس ميكنم خداوندى را كه معبودى جز او نيست ، و پس از حمد و ثناى الهى هر آينه خداوند حكم‌كننده‌ايست عادل « و دگرگون نكند ( خداوند ) آنچه را بگروهى است تا خودشان آن را دگرگون كنند ، و هر گاه خداوند بر گروهى بدى خواه پس براى آن باز گشتى نيست و جز او سرپرستى براى ايشان نيست » شما را آگاه كنم از جريان كار خود و آنان كه بسوى آنان رهسپار شديم از گروه مردم بصره و آنان كه بدانها پيوستند از قريش و ديگران كه با طلحة و زبير آمدند ، و پيمان‌شكنى كردند ، پس من همين كه از كار اين گروه و كسانى كه ببصره رفتند و رفتارى كه آنان با نماينده و فرماندارم در بصره انجام دادند آگاه شدم از مدينه برخاسته ( بدان سو رهسپار شدم ) تا اينكه به منزل ذى قار رسيدم ، در آنجا ( فرزندم ) حسن بن على و عمار بن ياسر و قيس بن سعد را ( بنزد شما ) فرستادم ، و از شما بواسطهء حقى كه خدا و رسول او و حقى كه خودم داشتم درخواست كوچ كردن بسوى بصره نمودم ، پس برادران شما شتابانه بسوى من روان شده تا بر من درآمدند ، من آنان را برداشته به راه افتادم تا به پشت بصره رسيدم ، و نخست بوسيلهء خواندن ( آنان ببازگشت و گذشت از كردار گذشته ) از جنگ پوزش خواستم و با حجت و برهان به پا خواستم و از لغزش و خطاى گذشته آنان كه سست شده و از دين بيرون رفته بودند چه آنان كه از قريش بودند و چه ديگران در گذشته ، آنان را ببازگشت از شكستن بيعت با من و پيمان خدا بر ايشان دعوت كردم ، و آنها نپذيرفتند جز اينكه با من و آنان كه همراه من بودند جنگ كنند و در گمراهى خود پافشارى كردند ، پس من ( كه چنين ديدم ) بجهاد و جنگ با ايشان اقدام كردم و خداى تعالى آنان كه كشته شدند از بيعت‌شكنان كشت ، و فراريان بديار خود گريختند ، و طلحة و زبير روى بيعت‌شكنى و نافرمانى خود كشته شدند ، و آن زن ( يعنى عايشه ) بر اينان نامبارك‌تر و ميشوم‌تر بود از ناقهء صالح ( كه ثمود آن را پى كردند ) پس\r\n\r\n","description":"","footnote":"","page_name":" 253 ","page_number":293},
  {"content":"\r\n\r\nدرمانده شده و پشت كردند و سر رشتهء تدبير ايشان از هم گسيخت ، و چون ديدند چنين شد ( و شكست خوردند ) از من درخواست گذشت كردند ، من از ايشان پذيرفتم و شمشيرم را غلاف كردم ، و حق و دستور پيغمبر ( ص ) را در باره‌شان جارى ساختم ، و عبد اللَّه بن عباس را بر بصره بفرماندارى و نمايندگى از جانب خود منصوب ساخته و من ان شاء اللَّه تعالى خود بسوى كوفه رهسپار خواهم شد و اكنون زحر بن قيس جعفى را بجانب شما روان ساختم كه جريان كار را از او بپرسيد و او سرانجام كار ما و آنان و سرباززدنشان از حق و برگرداندن آن را به خود ما و پيروزى دادن خداوند ما را بر ايشان آنگاه كه ناخوش داشتند شما را آگاه كند و السّلام عليكم و رحمة اللَّه و بركاته .\r\n\r\n[ فصل ( 28 ) سخنان آن حضرت پس از ورود به كوفه 
  ]\r\nو از سخنان آن حضرت عليه السّلام است آنگاه كه از بصره بكوفه آمد كه پس از حمد و ثناى پروردگار متعال فرمود : سپاس خداوندى را كه دوست خود را يارى داد و دشمنش را درمانده و سرافكنده ساخت ، و راستگوى حق دار را عزيز كرده ، و دروغگوى نادرست را خوار و زبون كرد ، اى مردم اين شهر بر شما باد بپرهيزكارى از خدا و پيروى آن كس كه خدا را فرمانبردار است از خاندان پيغمبرتان آن كسانى كه آنان به فرمانبردارى كردن سزاوارترند از كسانى كه فرمانروائى را به خود بندند و بدروغ ادعاى آن كنند و مردم را بسوى خود خوانند و گويند بسوى ما آئيد ، و بفضيلت و برترى ما فضيلت‌جوئى كنند ( يعنى بوسيلهء آن فضائلى كه در ما است بر خود ما برترى جويند ) و امر ( ولايت ) ما را انكار كنند و در حق ما با ما ستيزه كنند و حق ما را از ما جلوگيرى كنند ، و بحقيقت چشيدند نتيجهء بد آنچه بدست آوردند و زود باشد كه بدتر از آن را ( در دوزخ و آخرت ) ديدار كنند ، همانا مردانى چند از شما مردم از يارى من خوددارى كردند\r\n\r\n","description":"","footnote":"","page_name":" 254 ","page_number":294},
  {"content":"\r\n\r\nو بكمك من برنخاستند ، و من بر ايشان خشمگينم و از ايشان خوشنود نيستم پس از آنها دورى جوئيد و آنچه خوش ندارند بگوششان رسانيد تا ما را خوشنود ساخته و آنچه ما ميخواهيم از ايشان ديده شود .\r\n\r\n[ فصل ( 29 ) سخنان آن حضرت هنگام حركت به سوى شام 
  ]\r\nو از سخنان آن حضرت عليه السّلام است آنگاه كه آمادهء رفتن بسوى شام براى جنگ با معاويه شد كه پس از حمد و ثناى پروردگار و درود بر رسول خدا ( ص ) فرمود : اى بندگان خدا بترسيد از خدا و پيروى او و پيروى از امام و پيشواى خود كنيد زيرا كه مردم نيكرفتار و شايسته بوسيلهء پيشواى عادل نجات يابند ، آگاه باشيد كه مردم بدكردار بوسيلهء پيشواى نادرست نابود گردند و معاويه امروز حق مرا كه در دست او است بنا حق گرفته ، و بيعت مرا شكسته و در دين خداى عز و جل عيب آورده ( يا سركشى كرده - بنا بر اينكه نسخه « طاغيا » باشد - ) و بحقيقت شما اى مسلمانان ميدانيد مردم ديروز چه كردند ( اشاره بخلفاى گذشته و مردمان زمان ايشان است ) و شما با رغبت و ميلى كه در بارهء من داشتيد براى كار خود پيش من آمديد تا اينكه مرا براى بيعت از خانه‌ام بيرون كشيديد ، و من از بيعت با شما خوددارى كردم تا آنچه در نزد شما است آزمايش كنم پس سخن را چندين بار از سر گرفتيد ( و درخواست پذيرش خلافت و بيعت مرا كرديد ) و من نيز سخن خود را از سر گرفتم ( و از بيعت خوددارى كردم ) و شما روى حرصى كه بر بيعت من داشتيد ، بر من هجوم آورديد مانند هجوم شتران بر گودالهاى آب ( هنگام آشاميدن ) بدانسان كه من ترسيدم برخى از شما برخى را بكشد ، پس چون چنين ديدم در كار خود و شما انديشه كردم و با خود گفتم : اگر من در كار ايشان اقدام نكنم و سخنشان را نپذيرم به كسى كه جايگير من باشد دست نخواهند\r\n\r\n","description":"","footnote":"","page_name":" 255 ","page_number":295},
  {"content":"\r\n\r\nيافت ، و ( كسى كه ) مانند من به عدالت و دادگسترى رفتار كند ( پيدا نخواهند كرد ) و گفتم : به خدا سوگند من بر ايشان فرمانروائى كنم و حق برترى مرا بشناسند نزد من محبوبتر است از اينكه اينان بر من فرمانروائى كنند و برترى و حق مرا نشناسند ، پس دست خود را ( براى بيعت ) بازكردم و شما از گروه مسلمانان با من بيعت كرديد در صورتى كه در ميان شما مهاجر و انصار و پيروان نيكوكار بودند ، پس من پيمان بيعت خود را و آنچه در اين دست دادن واجب بود از شما برگرفتم و آنچه از عهد و پيمان خداوند و سخت‌ترين پيمان و عهد پيمبران الهى بود از شما گرفتم كه با من وفادارى كنيد و دستور مرا بشنويد و پيروى كنيد و در بارهء من خير انديشى نموده در همراهى من با هر ستمكار و دشمنى يا با هر كه از دين بيرون رود بجنگيد ، و شما همهء اينها را پذيرفتيد پس من پيمان خدا و عهد او و ذمهء خداوند و رسولش را در اين باره از شما گرفتم و شما آن را پذيرفتيد و خدا را بر شما گواه گرفتم ، و برخى از خودتان را بر برخ ديگر گواه ساختم ، آنگاه در ميان شما بكتاب خدا و سنت پيغمبرش ( ص ) بپاخاستم ، ( پس با اين همهء اين احوال ) شگفت از معاوية بن ابى سفيان كه با من در بارهء خلافت ستيزه مىكند و پيشوائى و امامت مرا ناديده گرفته انكار كند ، و پندارد كه او سزاوارتر است بخلافت از من ، و اين جرأت و دليرى است از او بساحت قدس خداوند و رسولش با اينكه هيچ گونه حقى و برهانى براى او در خلافت نيست ، ( زيرا ) نه مهاجرين با او در خلافت بيعت كرده‌اند و نه انصار و نه مسلمانان سر تسليم در برابرش فرود آورده و آن را به او واگذار كرده‌اند ، اى گروه مهاجر و انصار و هر كه سخن مرا ميشنود ، آيا شما پيروى مرا بر خود واجب نساختيد ؟ آيا شما از روى رغبت و ميل با من بيعت نكرديد ؟ آيا من بر شما پيمان پذيرفتن سخن خود را نگرفتم ؟ بيعت من\r\n\r\n","description":"","footnote":"","page_name":" 256 ","page_number":296},
  {"content":"\r\n\r\nبا شما در آن روز محكمتر از بيعت با ابو بكر و عمر نبود ( زيرا آن دو آن همه پيمان كه من از شما گرفتم نگرفته بودند ) پس چرا آن كس كه با من مخالفت كند بيعت با آن دو را نشكست تا آنگاه كه آن دو رفتند ولى اكنون بيعت مرا مىشكنند و پايدارى در بيعت خود نمىكنند ؟ آيا بر شما نيست كه بر من خير انديشى كنيد ؟ آيا دستور من بر شما لازم نيست ؟ آيا نميدانيد كه بيعت من بر حاضر و غايب شما لازم است ( يعنى گرچه امثال معاويه حاضر در مدينه و بيعت با من نبوده‌اند ولى چون مردم مدينه و مهاجر و انصار حاضر بوده‌اند و با من بيعت كرده‌اند اين بيعت بر آنان نيز كه حاضر نبوده‌اند لازم گردد ) پس معاويه و ياران او را چه شده كه در بيعت من طعن زنند ( و آن را نپذيرند ) ؟ و چرا وفادارى در بيعت من نميكنند ؟ با اينكه من از نظر خويشاوندى و نزديكى ( با پيغمبر ( ص ) و پيشى در اسلام و دامادى ( رسول خدا ) سزاوارترم ( بخلافت ) از كسانى كه بر من پيشى گرفتند ، آيا نشنيده‌ايد گفتار رسول خدا ( ص ) را در روز غدير كه در باره ولايت و دوستى من فرمود ؟ پس اى مسلمانان از خدا بترسيد و مردم را بر جنگ با معاويه كوچ دهيد معاويهء پيمان شكن كجرفتار و ياران ستمكارش .\r\nاكنون بشنويد از كتاب خدا كه بر پيغمبرش نازل شده آنچه را بر شما ميخوانم تا از آن پند گيريد ، زيرا كه آن به خدا سوگند اندرزى است براى شما ، پس باندرزهاى خداوند سود گيريد ، و خود را از نافرمانى خداوند باز داريد زيرا خداوند شما را بجز خودتان اندرز داده ( و بوسيلهء داستانهاى گذشتگان و ديگران شما را پند داده است ) به پيغمبرش ( ص ) فرموده : « آيا ننگرى بدان گروه از بنى اسرائيل پس از موسى هنگامى كه به پيمبر خود گفتند برانگيز براى ما فرماندهى تا جنگ كنيم در راه خدا ، گفت آيا چنين نيستيد كه اگر جنگ بر شما نوشته شود نكنيد ( و انجام ندهيد ) ؟ گفتند چه شود ما را ( و چرا ) جنگ نكنيم در راه خدا در صورتى كه از خانه‌هاى خود و فرزندانمان بيرون رانده شديم ، أما گاهى كه بر ايشان جنگ نوشته شد جز كمى از ايشان پشت كردند و خدا دانا است بستمگران ، و گفت بديشان پيغمبرشان همانا خدا\r\n\r\n","description":"","footnote":"","page_name":" 257 ","page_number":297},
  {"content":"\r\n\r\nبرانگيخت براى شما طالوت را بفرماندهى و پادشاهى گفتند چگونه او را بر ما فرمانروائى باشد با اينكه ما سزاوارتريم از او بپادشاهى و به او داده نشده است گشايشى در مال ، گفت همانا خدا برگزيد او را بر شما و بيفزودش گشايشى در دانش و پيكر و خداوند پادشاهيش را بهر كه خواهد بدهد و خدا است گشايش‌مند دانا » ( سورهء بقره آيه 246 - 247 ) .\r\nاى گروه مردم همانا براى شما در اين آيات پند و عبرتى است ، تا بدانيد خداوند خلافت و زمامدارى را پس از پيمبران در بازماندگان آنان نهاده ، و بدانيد كه خداوند طالوت را برترى داد و با برگزيدن او ويرا بر مردمان پيش انداخت و فزونى در دانش و پيكر به او داد ، پس آيا هيچ ( پنداريد و ) مىيابيد كه خداوند بنى امية را بر بنى هاشم برگزيده باشد ؟ و معاويه را در دانش و پيكر فزونى داده باشد ، پس اى بندگان خدا بترسيد از خدا و در راه او پيكار كنيد پيش از آنكه خشم او شما را بواسطهء نافرمانيش فرا گيرد ، خداى عز و جل فرمايد :\r\n« لعنت شديد آنان كه كفر ورزيدند از بنى اسرائيل بر زبان داود و عيسى بن مريم ، اين بدانست كه نافرمانى كردند و بودند تجاوزكنندگان ، بودند كه دست برنمىداشتند از آن زشتى كه ميكردند چه زشت بود آنچه انجام مىدادند » ( سورهء مائده آيه 78 - 79 ) ( و در سورهء حجرات آيه 15 فرمايد ) : « جز اين نيست كه مؤمنان آنانند كه ايمان آورند به خدا و پيمبرش و سپس شك نياورند و جهاد كردند با مالها و جانهاى خود در راه خدا آنانند راستگويان » ( و در سورهء صف آيه‌هاى 10 - الى - 12 فرمايد : ) « اى آنان كه ايمان آورديد آيا راهنمائى نكنم شما را بسوداگريى كه برهاند شما را از عذابى دردناك ، ايمان آريد\r\n\r\n","description":"","footnote":"","page_name":" 258 ","page_number":298},
  {"content":"\r\n\r\nبه خدا و پيمبرش و جهاد كنيد در راه خدا بمالها و جانهاى خود اين براى شما بهتر است اگر بدانيد ، بيامرزد براى شما گناهانتان را و وارد كند شما را در بهشتهائى كه روان است زير آنها جويها و جايگاهائى در بهشتهاى جاويدان اينست رستگارى بزرگ » .\r\nبترسيد از خدا اى بندگان خدا و برانگيزيد ( مردم را ) براى پيكار و جهاد بهمراهى امام و پيشواى خود ، و اگر بجاى شما براى من گروهى به شماره مردم جنگ بدر بود ( كه سيصد و سيزده تن بودند ) كه چون دستورشان ميدادم فرمانبرداريم ميكردند ، و چون آنان را برمىانگيختم با من برميخاستند هر آينه بوسيله آنان از بسيارى از شما مردم بىنيازى ميجستم و شتابانه بجنگ با معاويه و يارانش ميرفتم ، زيرا جهاد واجب همانست .\r\n\r\n[ فصل ( 30 ) سخنان آن حضرت پس از شنيدن سخنان معاويه و مردم شام 
  ]\r\nو از سخنان آن حضرت عليه السّلام است آنگاه كه از معاويه و مردم شام سخنى بگوشش رسيد كه او را آزرده ساخت پس فرمود : سپاس سزاوار خداوند است چه در زمانهاى گذشته و اكنون . تا گاهى كك فاسقان با من دشمنى كنند خداوند با ايشان دشمنى نمايد ، آيا شگفت نكنيد ! اين براستى داستانى است بس بزرگ ، كه همانا گروهى فاسق و تبهكار ناپسنديده ، و مردمى كه از اسلام و مسلمانان بيكسو رفته و منحرف شده‌اند ، برخى از اين امت را اول زده و در دل آنان آب دوستى فتنه و فساد را خورانده و نوشانده‌اند ، و علاقهء آنان را با دروغ و بهتان خود جلب كرده‌اند ، اينان براى ما جنگ بر پا كرده‌اند ، و براى خاموش كردن نور خدا تند بادى وزيده‌اند و خداوند نور خود را بپايان رساند اگر چه ناخوش دارند كافران ، بار خدايا ، اگر اينان حق را بازگردانند ( و از قبول آن سرباز زنند ) پس شوكت ايشان را درهم شكن و اختلاف كلمه\r\n\r\n","description":"","footnote":"","page_name":" 259 ","page_number":299},
  {"content":"\r\n\r\nدر ميانشان انداز و بجرم نافرمانيشان آنان را بنابودى بسپار ، زيرا خوار نگردد آن كس كه تو دوستش دارى ، و سر بلند نشود آن كس كه تو دشمنش گيرى .\r\n\r\n[ فصل ( 31 ) سخنان آن حضرت در تحريص مردم به جنگ صفين 
  ]\r\nو از سخنان آن حضرت عليه السّلام است كه در واداشتن مردمان بجنگ در صفين پس از حمد و ثناى پروردگار فرمود : اى بندگان خدا بترسيد از خدا و ( هنگام جنگ ) چشمان خود را ( از آنچه موجب ترس و خوف شود ) بپوشانيد ، و آوازها را پست و خاموش كنيد ، و سخن را كم كنيد ، و دل نهيد بر فرود شدن برابر دشمن و جدال و كارزار و مبارزه و زد و خورد با شمشير و رد و بدل ساختن نيزه و دست بگريبان شدن با دشمن و گزيدن با دندان ، و پابرجا باشيد و بسيار ياد خدا كنيد شايد رستگار شويد ، و فرمانبردارى از خدا و رسولش كنيد ، و ستيزه‌جوئى با يك ديگر نكنيد كه سست شويد و نيروى شما برود ، و شكيبا شويد كه همانا خداوند با شكيبايان است ، بار خدايا بينداز در دل ايشان بردبارى را و بفرست بر ايشان يارى و پاداش ايشان را بزرگ فرما .\r\n\r\n[ فصل ( 32 ) سخنان آن حضرت در تحريص مردم به جنگ صفين 
  ]\r\nو از سخنان آن حضرت عليه السّلام است كه در همين باره فرمود : اى گروه مسلمانان بدرستى كه خداوند شما را راهنمائى فرمود بسوداگريى كه شما را از عذاب دردناكى رهائى بخشد ، و نزديك سازد ( يا بياگاهاند ) شما را بنيكى بزرگ ( كه آن ) : ايمان به خدا و پيغمبرش و جهاد در راه اوست ، و پاداش آن را آمرزش گناه و جايگاههاى پاك در بهشتهاى عدن قرار داده ( اشاره است بآياتى كه با ترجمه‌اش در فصل ( 29 ) گذشت ) سپس\r\n\r\n","description":"","footnote":"","page_name":" 260 ","page_number":300},
  {"content":"\r\n\r\nشما را آگاه كرده كه همانا دوست دارد آن كسانى كه در راهش پيكار كنند در ميان صف مسلمانان كه گويا ايشان ساختمانى هستند ريخته چون روى ، ( اشاره است به آيه 4 سورهء مباركهء صف ) پس شخص زره پوش را ( بر آنان كه زره بتن ندارند ) پيش اندازيد ، و آنكه خود و زره ندارد بدنبال گذاريد ، و دندانها را بر هم فشار دهيد ، زيرا كه آن شمشيرها را از سرها بيشتر دور مىكند ، و در اطراف نيزه‌ها پيچ و خم داشته باشيد ( از فنون جنگ اين بوده كه مرد جنگى با تهى ساختن كمر و پيچ و خم دادن پيكر خود نيزه دشمن را از خود بگرداند ، يا مقصود اينست كه هنگام زدن نيزه با كوتاه و بلند كردن و پيچ و خم دادن خود نيزه را به حركت درآوريد ) زيرا زدن نيزه ( يا رد كردن آن ) به اين طرز مؤثرتر است ، و چشمها را پائين اندازيد ( و بهر سو نگاه نكنيد ) زيرا سبب نيروى قلب مىشود و دلها را آرام كند و آوازها را خاموش كند ، زيرا كه آن سستى را بهتر دور كند و بمتانت و وقار نزديك‌تر است ، و پرچم خود را ( هنگام جنگ ) از جا حركت ندهيد ( و به اين سو و آن سو نبريد ) و دور آن را خالى نگذاريد ، و جز در دست دلاوران ( بدست ديگرى ) نسپاريد ، زيرا آنان كه جلوگير بديها از شما و خود هستند ، و شكيبايان بر فرود آمدن مرگها و سختيها آن كسانى هستند كه گرد پرچمهاى خود را حلقه وار گرفته‌اند ، خدا رحمت كند از شما آن مردى را كه برادر خود را بجان خود يارى كند ، و جنگ با دشمن هم نبرد خود را ببرادرش وانگذارد تا در نتيجه هم نبرد خود او و هم نبرد اين برادرش با هم بر سر او گرد آيند ( و به آسانى او را از ميان بردارند ) و با اين كردار سرزنشى براى خود بدست آرد ، و به كار پستى دست زند ، و خود را در معرض خشم خداوند در نياوريد و از مرگ نگريزيد زيرا خداى سبحان فرمايد : « بگو سود ندهد شما را گريز اگر بگريزيد از مرگ يا كشتن و آن هنگام كامياب نشويد مگر اندكى » ( سورهء احزاب آيه 16 ) و به خدا سوگند اگر از شمشير دنيا بگريزيد از شمشير آخرت آسوده نخواهيد بود ، پس مددجوئى كنيد بوسيلهء بردبارى و نماز و راستى در نيت ، زيرا خداى تعالى پس از بردبارى يارى را فرو فرستد . ( گويا از فرمايش آن حضرت عليه السّلام سعدى شيرازى اقتباس كرده كه گويد :\r\n صبر و ظفر هر دو دوستان قديمند * بر اثر صبر نوبت ظفر آيد ) \r\n.\r\n\r\n","description":"","footnote":"","page_name":" 261 ","page_number":301},
  {"content":"\r\n\r\n\r\n[ فصل ( 33 ) سخنان آن حضرت در مذمت مردم كوفه و سستى آنان در جنگ 
  ]\r\nو از سخنان آن حضرت عليه السّلام است كه در آن هنگام كه به پرچم شاميان گذشت و ديد همراهان پرچم با بردبارى شگفت انگيزى كه براى پيكار با مؤمنين دارند از جاى خود جنبش نكنند پس بياران خود فرمود : همانا اينان جنبش نكنند از جاى خود بىنيزه زدن پياپى كه جان از تن دشمن بيرون شود ، و بىشمشير زدنى كه كاسهء سر را بشكافد و استخوانها را خورد كرده بندهاى دست و مشت‌ها را بيندازد ، و ( از جاى خود جنبش نكنند ) تا صورتهاى آنان با گرزهاى آهنين شكافته شود ، و ابروهاشان بسينه‌ها و چانه‌هاشان ريخته شود ( يعنى تا اين گونه پايدارى در برابرشان نكنيد اينان از جاى خود عقب‌نشينى نكنند و پراكنده نشوند ) كجايند يارى دهندگان ؟ كجايند دانش‌جويان ؟ پس از اين سخنان گروهى از مسلمانان ( بغيرت آمده ) از جاى جستند و آنان را پراكنده كردند .\r\n\r\n[ فصل ( 34 ) سخنان آن حضرت در مذمت مردم كوفه و سستى آنان در جنگ 
  ]\r\nو از سخنان آن حضرت عليه السّلام است در همين باره كه فرمود : همانا اين مردم چنين نيستند كه بسوى حق بازگشت كنند ، و چنين نيستند كه آن سخن يكسان ميان همهء مسلمانان ( يعنى ايمان به خدا و رسول ) را بپذيرند تا اينكه بريزند بر آنها لشكرهاى پى در پى كه دنبال آنان درآيند لشكرها ( يعنى فوج فوج پشت سر هم لشكر بسر آنان بريزند ) و تا اينكه سپاهيان بيشمار با اسب يدكى كه از اين سو و آن سو تهيه شده و بدنبال دارند با ايشان بجنگند ، و تا لشكر بسيار ( كه پنج سمت آنان يعنى جلو و دنبال و راست و چپ و قلبشان منظم و آراسته است ) كه در پى لشكر كلان است به شهر ايشان كشيده شود ، و تا اينكه اسبها با سمهاشان زمين‌هاى پهلوى يك ديگر و دور تا دور چراگاههاى حيوانات ايشان را بكوبند ، و تا اينكه يغما و چپاول از هر راهى بر ايشان پراكنده شود ( يعنى از هر سو بايشان غارت برند ) و پرچمها از هر سو به طرف\r\n\r\n","description":"","footnote":"","page_name":" 262 ","page_number":302},
  {"content":"\r\n\r\nايشان باهتزاز درآيد ، و مردمانى راستگو و شكيبا ( ثابت قدم و بردبار در جنگ ) بايشان برخورند ، و ( چنان باشند كه ) نابود شدن آنان كه از ايشان به هلاكت رسند و كشته شوند و مردن مردگان ايشان در راه خدا ، بر آنان نيفزايد جز كوشش در فرمانبردارى خدا و حرص بر ديدار خداوند ( يعنى هر اندازه از آنان در راه خدا كشته شود كوشششان در جنگ بيشتر گردد ، و تا چنين نشود اينان بسوى حق باز نگردند ) .\r\nو به خدا سوگند ما با پيغمبر ( ص ) ( در جنگها ) بوديم كه پدران و فرزندان و برادرانمان و عموهايمان كشته مىشدند ، و ( كشته شدن آنان ) براى ما نميافزود جز ايمان و تسليم ( در برابر دستورات خدا و رسول او ) و جز ثبات قدم در سوزش درد ، و جرأت با پيكار با دشمن ، و رفتن به تنهائى در برابر هم نبردان ( جنگى ) و ( شيوهء جنگيدن ما در آن زمان چنين بود كه ) مردى از ما با ديگرى از دشمن مانند دو مرد جنگى ( و جنگ آور ) بيك ديگر حمله‌ور شده و بجان هم مىافتادند ، و همديگر را ميربودند و در پيروزى از آن دشمن بود ، پس چون خداوند ما را مردمانى شكيبا و راستگو ديد ( و اين ثبات قدم و راستى را از ما مشاهده فرمود ) دشمن ما را خوار و زبون ، و پيروزى را بهرهء ما ساخت ، و بجان خودم سوگند اگر كردار ما مانند رفتار شما بود ( و اين گونه زبون و سست بوديم ) دين پابرجا نميشد ، و اسلام پيروز نميگشت ، و به خدا سوگند ( با اين وضع ) از پستان آن ( شتر دنيا بجاى شير خالص ) خون تازه خواهيد دوشيد ، پس آنچه ميگويم بخاطر بسپاريد .\r\n\r\n","description":"","footnote":"","page_name":" 263 ","page_number":303},
  {"content":"\r\n\r\n\r\n[ فصل ( 35 ) سخنان آن حضرت در مراجعت از جنگ صفين 
  ]\r\nو از سخنان آن حضرت عليه السّلام است آنگاه كه لشكريانش در جنگ صفين از برابر دشمن بازگشتند و معاويه با بر فراز كردن قرآنها آنان را گول زده از جنگ دست كشيدند ( فرمود ) : هر آينه شما كارى كرديد كه نيروى اسلام سست شد ، و توانائى از دست برفت ، و سستى و خوارى ببار آورد ، آنگاه كه شما برترى جستيد ، و دشمنتان از نابودى خود ترسيد و كشتار آنان را بنابودى كشانيد ، و درد جراحت را ( چشيده و ) ديدند ، قرآنها را بلند كردند و شما را به آنچه در آنها است خواندند ، تا اينكه شما را از خود باز دارند ، و جنگ ميان شما و خود را بريده و قطع كنند ، و از راه خدعه و نيرنگ شما را بدست پيش آمدهاى روزگار سپردند ، و شما اگر بر سر آنچه اينان ميخواهند گرد آئيد و آنچه درخواست ميكنند به آنان دهيد فريب خوردگانى بيش نيستيد . و به خدا سوگند از اين پس گمان ترقى و استقامتى در شما ندارم ، و نمىبينم كه شما بتدبيرى برسيد .\r\n\r\n[ فصل ( 36 ) سخنان او پس از جريان حكمين و اختلاف مردم عراق 
  ]\r\nو از سخنان آن حضرت عليه السّلام است كه پس از نوشتن صلحنامه و قرار داد حكم ساختن و داورى نمودن دو تن از طرفين هنگامى كه مردم عراق در بارهء آن آمد و رفت مىكردند ( يا در آن باره اختلاف كردند ) فرمود : به خدا سوگند من به اين جريان راضى نشدم و دوست نداشتم كه شما نيز بدان تن در دهيد ، و چون دست برنداشتيد تا اينكه تن داديد من نيز راضى شدم و آنگاه كه راضى شدم شايسته نيست از آنچه پذيرفته‌ايم\r\n\r\n","description":"","footnote":"","page_name":" 264 ","page_number":304},
  {"content":"\r\n\r\nبازگرديم ، و پس از اقرار دگرگون شويم ، مگر اينكه ( معاويه ) يا ديگرى با شكستن پيمان نافرمانى خدا كند ، و با گشودن عقدى كه بسته شده از كتاب خدا تجاوز كند ، در آن هنگام با آن كس كه دستور خدا را واگذارده پيكار كنيد ، و اما آنچه به مالك اشتر نسبت دهيد كه از دستور من سرباز زد و با دست خود در صلحنامه چيزى ننوشت و با آنچه من بدان توافق كردم راضى نيست ، او چنين كسى نيست و من در بارهء او انديشهء در خاطر ندارم ، و اى كاش مانند او در ميان شما دو تن بود بلكه كاش يك تن مانند او در ميان شما بود كه رأى و تدبيرش در بارهء دشمن مانند رأى او بود ، و ( اگر چنين بود ) اندوه كار شما بر من آسان ميشد و اميد آن داشتم كه برخى از كجىهاى شما اصلاح گردد ( و براستى گرايد ) و من در نخست شما را از آنچه اكنون انجام دهيد باز داشتم ولى شما نپذيرفته نافرمانى من كرديد ، پس من و شما مانند آن كس هستيم كه برادر قبيلهء هوازن گفته است :\r\nو من نيستم مگر از قبيلهء غزيه كه اگر آن قبيله گمراه شود من نيز گمراه شده‌ام و اگر هدايت شود غزيه من نيز هدايت شوم ( حال من و شما چنين شده كه من پيرو شما گشته و بناچار تن بخواستهء شما دادم ) .\r\n\r\n[ فصل ( 37 ) سخنان آن حضرت پس از مراجعت به كوفه در باره خوارج 
  ]\r\nو از سخنان آن حضرت عليه السّلام است كه هنگامى كه بكوفه بازگشت در پشت كوفه پيش از وارد شدن به شهر اين سخنان را بخوارج فرمود ، و پس از حمد و ثناى الهى و درود بر محمد ( ص ) پيمبر گراميش چنين گفت بار خدايا اين جايگاهى است كه هر كه در آن بسعادت و رستگارى رسد بهتر از رستگارى در روز رستاخيز است ، و هر كه در آن آلوده به پليدى شود يا گناه كند آن كس در روز جزا نابينا است و در راه خود گمراه‌ترين مردمان است ، شما را به خدا سوگند دهم آيا ميدانيد آن زمان كه ايشان قرآنها را بر نيزه كردند شما گفتيد :\r\n\r\n","description":"","footnote":"","page_name":" 265 ","page_number":305},
  {"content":"\r\n\r\nما در كتاب خدا آنان را پاسخ دهيم و اجابت كنيم ، من بشما گفتم : من به اين مردم داناتر از شما هستم ، اينان پيرو دين و قرآن نيستند ، من با ايشان آميزش داشته و از كودكى تا بزرگى آنها را ميشناسم ، اينها بدترين كودكان ( در زمان طفوليت ) و بدترين مردان ( در بزرگى ) بودند ، بدنبال حق و سخن درست خود بپيش رويد ( و گول اين نيرنگها را نخوريد ) جز اين نيست كه اين مردم قرآن را براى نيرنگ زدن بشما و سست كردنتان در جنگ و فريبكارى بر نيزه كرده‌اند ، شما سخن مرا نپذيرفتيد و گفتيد : نه ، ما سخن ايشان را مىپذيريم ، بشما گفتم : سخن مرا به ياد داشته باشيد و نافرمانى كردنتان را از من بخاطر بسپاريد ؟\r\nو چون شما جز به نوشتن صلحنامه گردن ننهاديد بر دو داور و حكمين شرط كردم كه زنده كنند آنچه را قرآن زنده كرده ، و بميرانند آنچه را قرآن ميرانده ( و بر خلاف فرامين قرآن حكمى نكنند ) پس اگر از روى حكم قرآن داورى كرده‌اند ما نميتوانيم از حكم كسى كه از روى قرآن حكم كرده سرباز زنيم ، و اگر بر خلاف قرآن حكم كرده‌اند ما از حكم ايشان بيزاريم ، پس برخى از خوارج گفتند : ما را آگاه كن آيا داورى كردن مردان در بارهء خون مردم عدالت است ؟ حضرت عليه السّلام فرمود : مردان را داورى نداده‌ايم بلكه ما قرآن را داور ساخته‌ايم ، و اين قرآن جز نوشتهء در ميان دو جلد نيست و سخن نميگويد بلكه مردان بدان سخن گويند ، به دو گفتند : ما را آگاه كن از اين مدت و زمان مهلتى كه ميان خود و ايشان نهادى ( كه اين براى چه بود ) ؟ فرمود : براى آنكه آن كس كه نادان است ( و به اين نيرنگها گول خورده ) دانا شود ( و در اين فاصله حقيقت بر او آشكار گردد ) و شايد خداوند در اين مدت و مهلت زمان صلح كار اين امت را اصلاح فرمايد ، خدايتان رحمت كند وارد شهر خود شويد ، پس همگى داخل كوفه شدند .\r\n\r\n","description":"","footnote":"","page_name":" 266 ","page_number":306},
  {"content":"\r\n\r\n\r\n[ فصل ( 38 ) سخنان آن حضرت در باره پيمان شكستن معاويه 
  ]\r\nو از سخنان آن حضرت عليه السّلام است آنگاه كه معاويه پيمان را شكست و ضحاك بن قيس را براى يغماگرى و چپاول مردم عراق فرستاد ( چون از مواد صلحنامه اين بود كه تا پايان داورى حكمين مردم شام و عراق بر جان و مال خود ايمن باشند و هيچ يك از طرفين گزندى بهم نرسانند ، و معاويه پيمان شكن بدين قرار داد وقعى ننهاد و گروهى را براى غارت و چپاول بعراق و يمن و مدينه و طائف و جاهاى ديگر فرستاد و چه جناياتى كه اينان مرتكب شدند ) پس ضحاك سر راه خود عمرو بن عميس بن مسعود را ( كه برادرزادهء عبد اللَّه مسعود معروف بود ) بكشت و گروهى از همراهان او را نيز گردن زد ( خبر اين جريان به گوش امير المؤمنين عليه السّلام رسيد ) و پس از حمد و ثناى الهى فرمود : اى مردم كوفه بسوى بندهء شايسته و صالح ( يعنى عمرو بن عميس ) بيرون رويد و بنزد لشكر خود كه گروهى از آنها كشته و مجروح شده‌اند رهسپار شويد ، برويد و با دشمن خود پيكار كنيد و بيگانه را از حريم شهر و ديار خود بازگردانيد اگر مرد كارى در راه خدا هستيد ( راوى ) گويد : مردم بسستى پاسخ آن حضرت را دادند و آن بزرگوار از آن مردم زبونى و ترس و بد دلى مشاهده كرد ، پس فرمود : به خدا سوگند دوست داشتم كه بجاى هشت تن از شما يكتن از ايشان ( يعنى مردم شام و لشكر معاويه ) را داشتم ، واى بر شما با من بيرون آئيد سپس اگر خواستيد بگريزيد ، به خدا سوگند من ديدار پروردگارم ( يعنى مرگ ) را با نيت درست و بينائى كاملى كه دارم ناخوش ندارم ، و در آن آسايشى بس بزرگ و گشايشى از گفتگو كردن با شما است ، و از زير بار رنج سلوك با شما و مدارا كردنتان ( آسوده شوم ، مدارا كردنى ) چون مدارا كردن با شتران جوانى كه سنگينى بار كوهان آنها را كوفته است ، يا چون جامه‌هاى كهنه‌اى كه چند بار پاره شده و از هر سو دوخته شود از جاى ديگر پاره گردد . ( و شما چون آن شتران و جامه‌ها هستيد كه من بايد با شما بسازم ) .\r\n\r\n","description":"","footnote":"","page_name":" 267 ","page_number":307},
  {"content":"\r\n\r\n\r\n[ فصل ( 39 ) سخنان آن حضرت در باره سستى مردم و تحريص آنان بر جنگ 
  ]\r\nو نيز از سخنان آن حضرت عليه السّلام است كه در كوچ دادن مردمان و كندى ايشان از پيكار با دشمنان بيان داشته است - و اين گاهى بود كه خبر رفتن بسر بن ارطاة ( از جانب معاويه ) بمملكت يمن به گوش آن حضرت عليه السّلام رسيد - كه پس از حمد و ثناى پروردگار فرمود : اى گروه مردم همانا نخستين ياوه گوئى و پيمان‌شكنى شما آنگاه بود كه خردمندان و نيك انديشان شما رفتند آنان كه برخورد ميكردند و براستى سخن ميگفتند ، و بدنبال گفتارشان به عدالت رفتار ميكردند ، و چون خوانده ميشدند اجابت ميكردند و همانا من به خدا سوگند شما را ( بجنگ با دشمنان ) خواندم در پايان و نخست ، و پنهانى و آشكارا ، و در شب و روز ، و چاشتگاه و شامگاه ، و ( دعوت من ) نيفزود شما را جز گريختن و پشت كردن ، آيا پند و اندرز و دعوت بسوى هدايت و حكمت شما را سود نبخشد ، در صورتى كه همانا من دانايم به آنچه شايسته شما است و كجى شما را براى من راست كند ، ولى به خدا سوگند با تباه ساختن خود شما را اصلاح نمىكنم ( گويا اشاره است باينكه شما ميخواهيد من مانند معاويه با نيرنگ و تاراج كردن بيت المال و بيحساب خرج كردن آن بر دشمن چيره شوم ولى من اين كار را نخواهم كرد چون باعث تباهى و تيرگى دل خود من خواهد بود ) ولى شما كمى به من مهلت دهيد ( تا من از ميان شما بروم ) گويا به خدا سوگند بشما مىنگرم كه مردى بحريم شما درآيد و شما را شكنجه و عذاب كند خداوند او را عذاب كند چنانچه او شما را عذاب دهد ( اشاره به زياد بن ابيه يا حجاج بن يوسف ثقفى است كه در كوفه بحكومت رسيده و گروه بسيارى از مردم كوفه را بقتل رسانيدند يا در زندانهاى سخت زندانى كردند ) همانا از تيره روزى و خوارى مسلمانان و نابودى دين است كه پسرك ابى سفيان ( معاويه ) مردمان رذل و بدكاران را ميخواند و آنان اجابتش ميكنند ، و من شما را كه برترين نيكان هستيد بخوانم و شما بيكسو رويد و سرباز زنيد ، اين كردار ( شما كردار ) پرهيزكاران نيست .\r\n\r\n","description":"","footnote":"","page_name":" 268 ","page_number":308},
  {"content":"\r\n\r\n\r\n[ فصل ( 40 ) سخنان آن حضرت در باره سستى مردم و تحريص آنان بر جنگ 
  ]\r\nو نيز از سخنان آن حضرت عليه السّلام است در بارهء كندىورزيدن آنان كه از ياريش دست برداشتند فرمود :\r\nاى گروه مردمانى كه بدنهاشان گرد هم و انديشه‌هاشان پراكنده است ، سخنان شما ( و لاف و گزافتان ) سنگهاى سخت را نرم كند ولى كردار شما دشمنانتان را در شما بطمع اندازد ( يعنى گفتارتان چون كردارتان نيست ) در انجمنها چنين و چنان گوئيد ( و بدروغ لاف دلاورى و جنگجوئى زنيد ) ولى چون جنگ پيش آيد « حيدى حياد » ميگوئيد يعنى اى جنگ از ما دور شو ( حيدى حياد مثلى است كه عرب وقت فرار از دشمن بر زبان آرد ) دعوت كسى كه شما را بخواند به جائى نرسد ، و دل آن كس كه در بارهء شما رنج كشد آسوده و راحت نگشت ، بهانه‌هاى شما ( براى نرفتن بجنگ ) گمراهيهائى است ( يعنى اين بهانه‌جوئى بخاطر گمراهيهاى شما است ) از من درخواست كنيد كه جنگ را بدنبال اندازم مانند بدهكارى كه بدهى خود را ( بدون عذر ) بدنبال اندازد ، شخص زبون و ترسو نميتواند جلوى ستم را بگيرد و حق بدست نيايد جز با كوشش ، كدام خانه را پس از خانهء خود ( از دستبرد و خرابى دشمن ) باز ميداريد ؟ ( يعنى آنگاه كه خانه و ديار خود را از دست داديد ديگر كجا را ميخواهيد نگهدارى كنيد ؟ ) يا با كدام امام و پيشوائى پس از من بجنگ ميرويد ، به خدا سوگند گول خورده آن كسى است كه شما او را گول زنيد ، و كسى كه بكمك شما پيروز شود ( مانند كسى است كه ) به تيرى دست يافته كه ( در قمار آن تير از همهء تيرها ) است ، سوگند به خدا به روزى افتاده‌ام كه سخنتان را باور نكنم ، و در يارى شما طمع نبندم ( و اميدوار نباشم ) خداوند ميان من و شما جدائى اندازد ، و بجاى شما كسى را كه براى من از شما بهتر است به من دهد ، به خدا سوگند دوست داشتم كه در برابر ده تن از شما يكى از قبيلهء بنى فراس بن غنم ( كه بدلاورى مشهور بودند ) داشتم ، ( و ) مانند خورد كردن دينار بدرهم ( كه ده درهم ميدهند و يك دينار ميگيرند ، ده تن از شما ميدادم و يكتن از آنان ميگرفتم ) .\r\n\r\n","description":"","footnote":"","page_name":" 269 ","page_number":309},
  {"content":"\r\n\r\n\r\n[ فصل ( 41 ) سخنان آن حضرت در ربذه هنگام رفتن بسوى بصره 
  ]\r\nو نيز از سخنان آن حضرت عليه السّلام است در همين باره كه پس از حمد و ثناى پروردگار فرمود : از اين مردم يعنى مردم شام گمان ندارم جز اينكه بر شما پيروز شوند ! همراهان عرضكردند : بچه چيز ( اينها بر ما پيروز شوند ) اى امير مؤمنان ؟ فرمود : مىبينم كارهاى ايشان بالا گرفته ولى آتشهاى شما خاموش شده ، و مىبينم ايشان را كه در تلاش و كوشش هستند ولى شما را با سستى و ناتوانى مىبينم ، و مىبينم ايشان را كه گرد هم هستند و گروهشان فشرده است ولى شما را پراكنده مىبينم ، و مىبينم ايشان را كه بفرمانده خود فرمانبردارند ولى شما را نسبت بخويشتن نافرمان ميبينم ، به خدا سوگند اگر اينان بر شما پيروز شوند مىيابيد كه پس از من اينان اربابهاى بدى براى شما هستند ، گويا ايشان را مىنگرم كه با شما در شهرهاتان شركت جسته غنيمتها و بهره‌هاى شما را بشهرهاى خود ميكشند ، و گويا شما را مىنگرم كه با شما در شهرهاتان شركت جسته غنيمتها و بهره‌هاى شما را بشهرهاى خود ميكشند ، و گويا شما را مىنگرم كه ( هنگام بهم ريختن براى فرار از جنگ ) هياهو و سر و صدا به راه مياندازيد مانند آواز پوست سوسمارها كه بهم ماليده مىشود ، نه حق را ميگيريد ، و نه از حريم خدا دفاع ميكنيد ، و گويا من ايشان را مينگرم كه مردان شايسته و صالح شما را ميكشند ، و قاريان ( قرآن ) شما را مىترسانند ، و شما را از حقوق خودتان بىبهره ساخته و از رسيدن آن بشما جلوگيرى ميكنند ، و مردم را جز شما به خود نزديك مىسازند ، پس آنگاه كه محروميت و برگزيدگى آنها و فرود آمدن شمشيرها و آمدن ترسها را ببينيد هر آينه پشيمان شويد و بر كوتاهى كردن در پيكار كردن افسوس ميخوريد ، و آسودگى و خوشى اين روز را به ياد مياوريد هنگامى كه اين يادآورى ( و افسوس ) بشما سودى ندهد .\r\n\r\n","description":"","footnote":"","page_name":" 270 ","page_number":310},
  {"content":"\r\n\r\n\r\n[ فصل ( 42 ) سخنان آن حضرت در باره پيمان‌شكنى معاويه 
  ]\r\nو از سخنان آن حضرت عليه السّلام است آنگاه كه معاوية بن ابى سفيان شرط مصالحه را شكست و شروع بچپاول‌گرى و غارت‌هاى پى در پى مردم عراق كرد كه آن حضرت عليه السّلام پس از حمد و ثناى پروردگار فرمود :\r\nچيست معاويه را خدايش بكشد هر آينه كار بزرگى را بر من خواسته ، ميخواهد من نيز كارى مانند كار او كنم ( يعنى مانند او صلحنامه را بر هم زده به اين جنايات دست زنم ) پس كارى كنم كه ذمهء خود را پاره كرده و پيمان خود را بشكنم ، آنگاه اين كار را حجت بر زبان من قرار دهد ( و مرا پيمان شكن بخواند ) و تا روز قيامت هر گاه نام من برده شود اين ننگ بر من باشد . پس اگر به او گفته شود : تو آغاز ( پيمان‌شكنى كردى ) ؟ گويد : من ندانم و چنين دستورى ندادم ، پس يكى گويد : راست ميگويد ، و ديگرى گويد :\r\nدروغ مىگويد ، آگاه باشيد به خدا سوگند كه خداوند مهلت دهنده و برد بار عظيمى است ، و هر آينه از بسيارى از فرعونها ( و سركشان ) بزرگ از پيشينيان بردبارى ورزيده ، و گروهى از آنان را نيز عقوبت كرده ، پس اگر خداوند او را مهلت دهد از دست قدرت او بدر نرود در كمينگاه بر سر او است ( و بهر جا رود سرانجام سر و كارش با خدا است ) بگذار هر چه ميخواهد بكند كه ما ذمهء خود را بهم نخواهيم زد و پيمان خود را نخواهيم شكست ، و مسلمانى را بيم نخواهيم داد ، و هم پيمانى را نمىترسانيم تا شرط مصالحه و زمان آن به آخر رسد ان شاء اللَّه تعالى .\r\n\r\n[ فصل ( 43 ) سخنان آن حضرت در باره پيمان‌شكنى معاويه 
  ]\r\nو از سخنان آن حضرت عليه السّلام است كه در جاى ديگر فرمايد : سپاس شايستهء خدا است و درود بمحمد رسول خدا ( ص ) سپس ( بدانيد ) ، همانا رسول خدا ( ص ) مرا ببرادرى پسنديد و مخصوص ساخت مرا بوزيرى\r\n\r\n","description":"","footnote":"","page_name":" 271 ","page_number":311},
  {"content":"\r\n\r\nخود ، اى گروه مردم منم بينى هدايت و دو چشم آن ، پس از راه هدايت بواسطهء كمى گذركنندگانش وحشت نكنيد ، هر كس پندارد كه كشندهء من مؤمن و با ايمان است همان كس خود كشندهء من است ، آگاه باشيد كه براى هر خونى در روزى از روزها خونخواهى هست ، و همانا خونخواه خون ما و حاكم در حق خود و حق خويشان رسول خدا ( ص ) و يتيمان و مسكينان و راهگذران كسى است كه آنچه خواهد او را ناتوان نكند و آن كس كه بگريزد از دست انتقام و قدرت او بدر نرود ، و زود است كه بدانند آنان كه ستم كردند بچه بازگشتگاهى باز ميگردند ، و سوگند بدان خدائى كه دانه‌ها را شكافت و انسان را آفريد هر آينه خود را بر سر خلافت خواهد كشت ( يا در بارهء آن بزد و خورد كشيده خواهيد شد ) . اى بنى امية ، و آن را پس از اندك زمانى در دست غير از خود و خانهء دشمن خود خواهيد ديد ( اشاره بخلافت بنى عباس است ) و خبر آن را پس از گذشتن زمانى خواهيد دانست .\r\n\r\n[ فصل ( 44 ) سخنان آن حضرت در باره پيمان‌شكنى معاويه 
  ]\r\nو نيز از سخنان آن حضرت عليه السّلام است در بارهء آنچه گذشت ( يعنى كوچ دادن مردم كوفه به پيكار كردن با معاويه و دشمنان خود ) كه فرمود : اى مردم كوفه بار سفر خود را براى جنگ با دشمنتان با معاويه با پيروانش ببنديد و اسباب آن را فراهم سازيد ، گفتند : اى امير مؤمنان ما را مهلت ده تا سر ما بيكسو شود ؟ فرمود : آگاه باشيد سوگند بدان خدائى كه دانه را شكافت و انسان را آفريد اين مردم بر شما پيروز شوند ، نه براى آنكه ايشان سزاوارترند به حق از شما بلكه بخاطر فرمانبرداريشان از معاويه ، و نافرمانى شما از من ، به خدا سوگند همهء امتها از ستم فرمانروايان ميترسند و من از ستم فرمانبران انديشه دارم ، هر آينه مردانى از شما را حكومت دادم ولى آنان خيانت كرده مكر كردند ، و برخى از شما گرد\r\n\r\n","description":"","footnote":"","page_name":" 272 ","page_number":312},
  {"content":"\r\n\r\nآورد آنچه را از بيت المال مسلمانان كه من او را امين بر آن ساختم و آن را بسوى معاويه بار كرد ، و ديگرى آن را بخانهء خود بار كرد ( و به اين كار ) احكام قرآن را ناديده گرفته بدان سهل انگارى كرد ، و بر خداى رحمان دليرى نمود ، تا بدان جا كه من اگر يكى از شما را به بند تازيانه‌اى امين ساختم بدان خيانت كرد و براستى مرا خسته كرديد ! سپس دست بسوى آسمان برداشت و گفت : بار خدايا من از زندگى ميان اين مردم خسته شدم و از هر آرزوئى ملول گشته بستوه آمدم ، پس مرگ مرا آماده ساز تا از اينان آسوده شوم و اينان نيز از من آسوده شوند ، و هرگز پس از من رستگار نشوند .\r\n\r\n[ فصل ( 45 ) سخنان آن حضرت در باره پيمان‌شكنى معاويه 
  ]\r\nو از سخنان آن حضرت عليه السّلام است در جاى ديگر كه فرمايد : اى گروه مردم من شما را وادار بكوچ كردن براى پيكار با اين مردم كنم و شما كوچ نميكنيد ، و سخن خود را بشما گوشزد كردم و شما پاسخ نداديد ، و شما را نصيحت كردم و نپذيرفتيد ، مردمانى هستيد حاضر ولى چون اشخاص پنهانيد ( يعنى در حضور من هستيد و سخنان مرا شنيده مرا مشاهده ميكنيد ، ولى در نشنيدن و نپذيرفتن مانند كسانى هستيد كه نزد من نيستند و سخنان مرا نشنوند ) حكمت را بر شما بخوانم ولى شما از آن روگردانيد ، و با بيان رسا شما را موعظه كنم و شما از آن بيزار و متنفريد ، گويا شما ( چنانچه خداى تعالى فرمايد ) : خرانى هستيد رمنده كه گريزند از شير ژيان ، و شما را بپيكار با ستمكاران برانگيزم و هنوز سخنم بپايان نرسيده مىبينم به اين سو و آن سو پراكنده شويد ، و بانجمنهاى خويش بازگرديد ، و حلقه وار گرد هم چهار زانو بنشينيد ، و مثلها بزنيد و اشعار بخوانيد ، و اخبار را جستجو كنيد ، ( يعنى بسخنان من هيچ توجهى نداريد و آنها را نشنيده انگاشته\r\n\r\n","description":"","footnote":"","page_name":" 273 ","page_number":313},
  {"content":"\r\n\r\nبا مثال و اشعار و اخبار سرگرم شويد ) تا گاهى كك از هم جدا شويد از اشعار پرسش كنيد ( و اين بخاطر ) آن نادانى شما است كه دانائى در آن نيست ، و سرگرمى است كه پارسائى ندارد ، و درنگ كردنى است كه ترس در آن نيست ، جنگ و آمادگى آن را از ياد برده‌ايد ، از اين رو دلهاى شما از آن آسوده گشته و و آنها را به بهانه‌ها و سخنهاى ياوه سرگرم ساخته‌ايد ، پس عجيب است و همهء تعجب من اينجا است و چگونه تعجب نكنم از اينكه مردمى بر باطل خود گرد آمده ولى شما از حق خود كوتاهى كرده آن را واگذاريد ( و پراكنده شويد ) اى مردم كوفه شما مانند زنى هستيد كه آبستن شده و سپس بچه را بيندازد ، و شوهرش بميرد ، و بيوگى آن زن طول كشد ، و بيگانه‌ترين و دورترين اشخاص ارث او را ببرد ( برخى گويند وجه تشبيه آن حضرت عليه السّلام مردم كوفه را بچنين زنى به اين طريق است كه تشبيه فرموده است آمادگى ايشان و تلاش و كوشششان را براى پيروزى در جنگ صفين بزنى كه آبستن شده و دوران مدت آبستنى را گذرانده و تا زمان زائيدن آن را برداشته و چون نزديك زائيدن و بثمر رسيدن زحمات او شود آن را بيندازد ، چنانچه مردم كوفه آن همه رنج و تلاش را كردند و چون نزديك به پيروزى كامل و شكست قطعى دشمن شد با نيرنگ معاويه و عمرو عاص و قرآن به نيزه كردن دست از جنگ كشيدند ، و اين قسمت را حضرت عليه السّلام بانداختن بچه و مردن شوهر تشبيه فرموده ، و دوران صلح و خوددارى از جنگ را به زمان بيوگى آن زن تشبيه فرموده ، و غارت و چپاول اموالشان را بميراث بردن دورترين اشخاص مشابه ساخته ، و برخى گفته‌اند حضرت عليه السّلام از دست دادن شوهر را به تن دادن ايشان بحكمين و بدون پيشوا فرض كردن آنان تشبيه فرموده ) سوگند بدان كه دانه را شكافت و انسان را آفريد همانا از دنبال شما همان يك چشم تيره بخت ( گويند مقصود آن حضرت حجاج بن يوسف ثقفى است ) همان كسى كه ( روزگارش ) جهنم دنيا است ، نه كسى را بجاى گذارد و نه فرو نهد ، و پس از او آن مرد گزندهء درنده ، و گردآورندهء نگهدارنده است ( كه هر چه بدست آورد انباشته كند و از دادن آن به بينوايان و مستمندان بخل ورزد ، و گويند اشاره بهشام بن عبد الملك است كه در ميان بنى اميه بجمع مال و بخل‌ورزى مشهور است ) سپس فرمانروائى شما را گروه ديگرى از بنى اميه به ارث خواهند برد كه آخرين ايشان مهربانتر از اولين آنان نيست ( يعنى همه در ستمگرى يكسانند ) جز يكتن از ايشان ( كه گويند مقصود حضرت عليه السّلام از اين يك مرد عمر بن عبد العزيز است ) و اين جريان بلا و\r\n\r\n","description":"","footnote":"","page_name":" 274 ","page_number":314},
  {"content":"\r\n\r\nآزمايشى است كه بناچار خداوند بر اين امت حتم ( و بايست ) فرموده و خواهد شد ، اينان نيكان شما را ميكشند و فرومايگانتان را ببندگى گيرند ، گنجها و اندوخته‌هاى شما را از ميان خلوتسراهاتان بدر آرند ، و اين عذابى است كه بخاطر از هم گسيختن كارهاتان ، و بهم زدن صلاح خود و دينتان دچار شما شود ، اى مردم كوفه من شما را بدان چه خواهد شد پيش از آنكه بشود آگاه كنم تا از آن بر حذر باشيد ، و تا بسبب آن بترسد آن كس كه پند و عبرت گيرد ، گويا مىبينم شما را كه ميگوئيد على دروغ ميگويد ، چنانچه قريش به پيغمبر خود ( ص ) و بزرگشان پيغمبر رحمت محمد بن عبد اللَّه دوست خدا ميگفتند ، پس اى واى بر شما ! بر كه دروغ ميگويم ؟ آيا بر خدا دروغ مىبندم ؟ من كه اول كسى هستم كه او را پرستش كرده و بيگانگى او را شناخته‌ام ، يا برسول خدا ( ص ) دروغ مىبندم ؟ من كه نخستين كس هستم كه به او ايمان آورده و تصديقش نموده ياريش كردم ، سوگند به خدا چنين نيست ( كه شما ميگوئيد ) بلكه سخنانى است بازدارنده كه شما را بدان نيازى نيست ( يعنى سخنان من شما را از اين كردار ناهنجار باز دارد و البته شما بدان نيازى نداريد ) سوگند بدان كه دانه را شكافت و انسان را آفريد كه هر آينه راستى گفتار مرا پس از اين خواهيد دانست ، و اين در آن زمانى است كه نادانيهاتان شما را بدان جا برد ، و آن هنگام دانائى شما سودتان ندهد ، پس زشتى بر شما باد اى مانند مردان و نامردان ( يعنى اى كسانى كه به صورت چون مردان هستيد و در حقيقت مرد نيستيد ) اى كسانى كه عقلهاى شما چون عقل بچه‌ها وزنهاى تازه بحجله رفته است ، آرى به خدا ، اى كسانى كه پيكرهاشان حاضر ولى عقلها از آنها پنهان است و انديشه‌شان متفاوت و مختلف است ( هر كس در سر چيزى پروراند ) عزيز نكند خداوند يارى آن كس كه شما را بخواند ، و آسوده نشود دل آن كس كه براى شما رنج كشد ، و روشن نشود ديدهء آن كس كه شما را ببيند ، سخنان شما ( و لاف و گزافتان ) سنگهاى سخت را نرم كند ، ولى كردارتان دشمنان شما را بطمع اندازد ، اى واى بر شما ، كدام خانه را پس از خانهء\r\n\r\n","description":"","footnote":"","page_name":" 275 ","page_number":315},
  {"content":"\r\n\r\nخودتان ( از دستبرد و خرابى دشمن ) باز ميداريد ( شرح آن در فصل ( 41 ) گذشت ) و با كدام امام و پيشوائى پس از من بجنگ ميرويد ، به خدا سوگند گولخورده آن كسى است كه شما گولش زنيد ، و كسى كه بكمك شما پيروز گردد ( مانند كسى است كه ) به تيرى دست يافته ( شرحش در فصل ( 40 ) گذشت ) به روزى درآمده‌ام كه به يارى شما طمع ندارم ( و اميدوار نيستم ) و گفتارتان را باور نكنم ، خداوند ميان من و شما جدائى اندازد ، و دنبال آورد بجاى شما براى من كسى را كه او بهتر است براى من از شما ، و دنبال آورد بجاى من براى شما كسى كه بدتر است براى شما ، پيشواى شما پيروى خدا كند و شما نافرمانى او كنيد ، و پيشواى مردم شام ( معاويه ) خدا را نافرمانى كند ولى آنان از او فرمانبردارند ؟ به خدا سوگند دوست داشتم همانا معاويه با من شما را جابجا ميكرد مانند خورد كردن دينار بدرهم ، پس ده تن از شما را از من ميگرفت و يكتن از آن مردم را به من ميداد ، به خدا سوگند دوست داشتم كه من شما را نميشناختم و شما مرا نميشناختيد زيرا اين شناسائى ( ما و شما ) بپشيمانى كشيد شما كه سينه‌ام را از اندوه تباه ساختيد ، و بسبب بىاعتنائى و نافرمانى كار را بر من فاسد كرديد تا آنجا كه قريش گفتند : همانا على مرد شجاع و دليرى است ولى بجنگ كردن دانا نيست ؟ خدايشان بيامرزد آيا هيچ كس در ميان آنها هست كه ممارستش در جنگ بيش از من و در برابر سختيهاى آن پابرجاتر باشد ، هنوز بسن بيست سالگى نرسيده بودم كه آماده جنگ گرديدم و اكنون زياده از شصت سال از عمرم ميگذرد و ليكن سرانجام ندارد كار كسى كه فرمانش نمىبرند آگاه باشيد به خدا هر آينه دوست دارم پروردگارم مرا از ميان شما بسوى رضوان خود ببرد ، و همانا مرگ چشم به راه من است پس چه چيز از بدبخت‌ترين اين امت جلوگيرى كند كه آن را خضاب كند - و دست بسر و ريش خود كشيد - ( يعنى محاسن مرا از خون خضاب كند ) اين عهد و پيمانى است كه پيغمبر ( ص )\r\n\r\n","description":"","footnote":"","page_name":" 276 ","page_number":316},
  {"content":"\r\n\r\nبا من فرموده ، و همانا زيانكار شد هر كس دروغ بست ، و رستگار شد آن كس كه پرهيزكار بود و تصديق به نيكوكارى كرد ، اى مردم كوفه من شما را به پيكار با اين مردم خواندم در شب و روز ، و آشكار و پنهانى ، و بشما گفتم : با اينان بجنگيد پيش از آنكه ايشان با شما بجنگند ، زيرا همانا نجنگيده‌اند مردمى در ميان خانهء خود جز اينكه ذليل و مغلوب گشته‌اند ، پس شما به يكديگر حواله كرديد ، و همديگر را خوار ساختيد ، و گفتار من بر شما سنگين آمد ، و كار من بر شما دشوار مىنمود ، و آن را پشت سر انداختيد تا يغماگرى از هر طرف بشما رو آورد ( و همدستان و پيروان معاويه از هر سو اموال شما را بيغما بردند ) و كارهاى زشت و منكر در ميان شما پديدار گشت ، روزتان را بشب و شبتان را . بروز آورند و ( با شما چنان رفتار كردند كه ) رفتار كردند بمانند آن با مردم ستمكشيده پيش از شما ، چنانچه خداوند از كردار ستمگران سركش و ياغى با ناتوانان از مردم نااميد ( بنى اسرائيل ) آگاهى دهد در گفتارش ( كه فرمايد ) : « ميكشند به سختى پسران شما را و زنده ميگذاردند زنان شما را و در آن براى شما آزمايش و بلاى بزرگى از پروردگارتان بود » ( سورهء بقره آيه 49 ) .\r\nآگاه باشيد سوگند بدان كه دانه را شكافت و انسان را آفريد آنچه بدان وعده داده شده بوديد در شما فرود آمد ، اى مردم كوفه من شما را به پندهاى قرآن ملامت كردم و سودمند نشدم ، با شلاق شما را ادب نمودم شما استقامت پيدا نكنيد ، با تازيانه‌هائى كه حدها بوسيلهء آن جارى شود شما را عقوبت كردم شما نترسيديد ، و بحقيقت دانستم كه چيزى كه شما را اصلاح كند شمشير است ، و من چنين نيستم كه نيكو شدن شما را بتباهى خود بجويم ( يعنى بخاطر شما خودم را تيره بخت نميكنم ) و ليكن به زودى فرمانروائى سخت بر شما مسلط گردد كه ببزرگتان احترام نگذارد ، و بكوچكتان رحم نكند ، و دانشمند و عالم شما را گرامى نشمارد ،\r\n\r\n","description":"","footnote":"","page_name":" 277 ","page_number":317},
  {"content":"\r\n\r\nو ( بيت المال و ) غنيمت‌ها را ميان شما يكسان بخش نكند ، و شما را بزند ، و خوار و پست كند ، در جنگها مجروحين شما را بكشد ، و راههاى شما را قطع كند ، و درب خانه‌اش را به روى شما ببندد تا تواناى شما ناتوانتان را بخورد ( و در نتيجه نبودن حق و عدالت زورگويان زياد شوند و هر كه تواناتر و زورمندتر است اموال ناتوانان را به زور بخورد ) پس خداوند ( از رحمت خود ) دور نكند جز آن كس را كه از شما ستم كند ، و بسيار كم است كه چيزى كه رفته است دوباره بازگردد ، و من گمان ميكنم كه شما در زمان فترت باشيد ( زمان فترت فاصله ميان دو حجت را گويند كه مردم در اثر رفتن حجت پيشين بمرور دست از دين و آئين بكشند و بفساد و پيروى نفس دچار گردند ) و من وظيفهء جز نصيحت شما ندارم ، اى مردم كوفه از ( رفتار ) شما بسه چيز ( كه در شما هست ) و دو چيز ( كه در شما يافت نشود ) بغم و اندوه مبتلا گشته‌ام ، ( اما آن سه چيز كه در شما هست : اول اينكه ) كرانى هستيد گوش‌دار ( يعنى با اينكه گوش داريد سخنان مرا نشنويد ، دوم ) گنگانى هستيد زباندار ، و ( ديگر اينكه ) كورانى هستيد چشم‌دار ، و اما آن دو چيز كه در شما نيست اول ) در برخورد با دشمن برادران راستگوئى نيستيد ( و در نهج البلاغه « احرار » بجاى « اخوان » است كه به معناى « آزاد مردان » است ، و از نظر تفنن در عبادت و عدم تكرار ظاهرتر است ) و ( دوم اينكه ) برادران مورد اطمينانى هنگام بلا و سختى نيستيد ، بار خدايا من اينان را ( با اين سخنان ) بتنگ آوردم ، و ايشان ( با نافرمانى از من ) مرا بتنگ آوردند ، من از ايشان سير شدم و اينان از من ، بار خدايا هيچ امير و فرمانروائى را از ايشان خوشنود نساز ، و اينان را از هيچ امير و فرمانروائى خوشنود مكن ، و دلهايشان را آب كن چنانچه نمك در آب ، سائيده شود .\r\nآگاه باشيد به خدا ، اگر چاره‌اى ميديدم از سخن و نامهء شما ( اين كار را ) نمىكردم و همانا ( آنقدر ) من شما را در بيرون آمدن از گمراهى سرزنش كردم تا به جائى كه از زندگى سير شدم ، و همهء اينها را شما بريشخند ميگيريد ، چون ميخواهيد از حق گريخته و بباطل گروش كنيد آن باطلى كه خداوند بوسيلهء پيروان\r\n\r\n","description":"","footnote":"","page_name":" 278 ","page_number":318},
  {"content":"\r\n\r\nآن دين را پيروز نگرداند ، و من هر آينه ميدانم كه شما جز زيانكارى چيزى بر من نيفزائيد ، هر گاه شما را بجهاد با دشمنان فرمان دهم سنگينى كنيد به زمين ( و از جاى جنبش نكنيد ) و از من درخواست تأخير ( و عقب انداختن ) جنگ را كنيد مانند بدهكارى كه ( بدون عذر ) بدهى خود را بتأخير اندازد ، چون در زمستان بشما گويم : ( بسوى دشمن ) كوچ كنيد ، گوئيد : اكنون هنگام برودت هوا و سردى است ، و اگر در تابستان گويم : كوچ كنيد ، گوئيد : اكنون شدت گرما است بما مهلت ده گرما بگذرد ، همهء اينها بخاطر گريختن از بهشت است ، و اگر شما از گرما و سرما عاجز و ناتوان باشيد ، به خدا سوگند از گرمى شمشير ناتوانتر و عاجزتر خواهيد بود ، «  إِنَّا لِلَّهِ وَ إِنَّا إِلَيْهِ راجِعُونَ  » ( بايد بر اين احوال گريست ) .\r\nاى مردم كوفه بآواز بلند به من خبر دادند كه يكتن از قبيلهء غامد ( از طرف معاويه ) شبانه با چهار هزار كس به شهر انبار رفته و بمردم آن شهر شبيخون زده چنانچه بمردم روم و خزر شبيخون زنند ( خزر در لغت به معناى چشم تنگ است و چنانچه از معجم البلدان حموى بدست آيد بمردم مشرق زمين و خاور دور گويند ، و برخى گفته‌اند : اينان از نسل يافث پسر نوح ميباشند ) و در آنجا حسان فرماندار مرا كشته و گروهى از مردان شايسته و با فضيلت و اهل عبادت و شجاعت را نيز با او كشته‌اند ، خداوند آنان را در بهشتهاى نعيم جاى دهد ، و ( به من رسيده ) كه آن مرد شهر انبار را مباح كرده ( و خود و لشكريانش هر چه خواسته‌اند در آن شهر انجام داده‌اند ) و به من رسيده كه گروهى از اهل شام بر زن مسلمان وارد ميشدند ، و گروه ديگر بر زن كافر كه در پناه و پيمان اسلام است داخل گشته و پرده آنها را دريده چادر را از سرشان كشيده‌اند ، و گوشواره و حلقه از گوششان برده ، و دست بندها و طلا آلات آنها را از دستها و پاها و بازوهاى آنان باز نموده‌اند ، و خلخالها و پاى بندهاى آنان را از بند پايشان بيرون كرده‌اند ، و آن زمان نميتوانسته‌اند\r\n\r\n","description":"","footnote":"","page_name":" 279 ","page_number":319},
  {"content":"\r\n\r\nجلوگيرى كنند جز اينكه آواز بگريه بلند كنند و فرياد كنند : اى مسلمانان ( بدادمان برسيد ) و فريادرسى نبوده كه آنان را فريادرسى كند ، و ياورى نبوده كه ياريشان نمايد ، پس اگر مرد مؤمن از اندوه شنيدن اين جنايات بميرد ( جا دارد ) و نزد من چنين كسى مورد ملامت و سرزنش نيست ، بلكه در پيش من چنين كسى نيكوكار و نيكرفتار است ، اى بسا جاى شگفت و حيرت است از پشت بهم دادن و كمككارى اين مردم بر باطلشان ، و سستى شما از ( دين ) حق خود ، همانا شما نشانه و هدف قرار گرفته‌ايد كه بسوى شما تير اندازى كنند ولى شما تيرى نيندازيد ، و بجنگ شما آيند ولى شما بجنگ نرويد ، و ( آشكارا ) خدا را نافرمانى كنند و شما بدان رضايت داده‌ايد ، دستهاى شما خاك آلوده باد ( و خير و خوشى نبينيد ) اى كسانى كه مانند شترانى هستيد كه ساربانش از آنها دور گشته ، هر گاه از سوئى گرد آيند از سوى ديگر پراكنده شوند .\r\n\r\n[ فصل ( 46 ) سخنان آن حضرت در مقام دادخواهى از دشمنان 
  ]\r\nو از سخنان آن حضرت عليه السّلام است كه در مقام دادخواهى از دشمنان خود ، و آنان كه او را از حقش باز داشتند فرموده ، و آن روايتى است كه عباس عبدى ( بسند خود ) از مردمى روايت كند كه گفتند : شنيدم از امير المؤمنين عليه السّلام كه مىفرمود : از روزى كه خداوند محمد ( ص ) را ( بپيغمبرى و نبوت ) برانگيخت آسودگى و خوشى زندگى نديدم ، و سپاس ميكنم خدا را ، ( يعنى به حمد للَّه خداوند تاب تحمل سختيها و رنجها را به من داد ) در خورد سالى انديشناك بودم ، در بزرگى پيكار و جهاد كردم ، با مشركين جنگ ميكردم و با منافقين دشمنى داشتم تا آنگاه كه خداوند جان پيغمبرش ( ص ) را گرفت كه مصيبت بزرگ آن روز\r\n\r\n","description":"","footnote":"","page_name":" 280 ","page_number":320},
  {"content":"\r\n\r\nبود ، و من پيوسته گريزان و ترسان بودم و ميترسيدم پيش آمدى كند كه تاب تحمل آن را نداشته باشم و به حمد اللَّه جز خير و خوبى نديدم ، به خدا سوگند پيوسته در خورد سالى شمشير ميزدم تا بسن كهولت و پيرى رسيدم ، و همانا شكيبا مىكرد مرا در تمام حالات اينكه اين ( شمشير زدن و رنج كشيدن ) ها همه در راه خدا و پيغمبرش بود ، اميد آن دارم كه آسودگى و راحتى من نزديك باشد زيرا اسباب آن را ديده‌ام ، گويند : پس از اين سخنان چيزى درنگ نكرد كه ضربت بر آن حضرت عليه السّلام زدند ( و از اندوه اين جهان آسوده گشت ) .\r\nو عبد اللَّه بن بكير غنوى ( بسندش ) از كسى كه على عليه السّلام را در رحبه ( كه محله ايست در كوفه ) ديده بود خطبه ميخواند حديث كند كه در ضمن سخنانش فرمود : اى گروه مردم شما نگذاريد جز اينكه من بگويم ( يعنى نميگذاريد خاموش باشم و ناچار مرا وادار بسخن ميكنيد تا آنچه ميدانم در بارهء شما بگويم ) آگاه باشيد سوگند بپروردگار آسمانها و زمين كه خليل من رسول خدا ( ص ) با من عهد كرد ( و به من خبر داد ) كه زود باشد اين امت پس از من با تو مكر ورزند .\r\nو اسماعيل بن سالم از ابن أبى ادريس اودى ( يا ازدى ) حديث كند كه گفت : شنيدم على عليه السّلام ميفرمود :\r\n( و مانند حديث بالا را فرمود ) .\r\n\r\n[ فصل ( 47 ) سخنان آن حضرت در مورد شورى 
  ]\r\nو از سخنان آن حضرت عليه السّلام است آنچه در آن شورائى كه ( عمر براى تعيين خليفه پس از خود ) تشكيل داد فرمود و اين حديث را يحيى بن عبد الحميد ( بسند خود ) از أبى صادق روايت كند كه گفت :\r\n\r\n","description":"","footnote":"","page_name":" 281 ","page_number":321},
  {"content":"\r\n\r\nچون عمر خلافت را در ميان شش نفر بشورا واگذار كرد و گفت : اگر دو تن با يكى بيعت كنند و دو تن با ديگرى ، پس شما با آن كس باشيد كه عبد الرحمن بن عوف در ميان ايشان است ، و آن سه را كه عبد الرحمن در ايشان نيست بكشيد ، آنگاه امير المؤمنين عليه السّلام از آن خانه بيرون آمد و در حالى كه بدست عبد اللَّه بن عباس تكيه كرده بود فرمود : اى پسر عباس همانا اين مردم با شما دشمنى كردند مانند دشمنيشان با پيغمبرتان در زمان زنده بودن او ، به خدا سوگند اينان را به حق باز نگرداند جز شمشير ، ابن عباس عرضكرد : اين چگونه است ؟ فرمود : مگر نشنيدى گفتار عمر را ( كه گفت : ) اگر دو تن با يكى بيعت كردند و دو تن با ديگرى شما با آن كس باشيد كه عبد الرحمن در ايشان است ، و بكشيد آن سه را كه عبد الرحمن در ايشان نيست ؟ ابن عباس عرضكرد : چرا ( شنيدم ) فرمود : مگر نميدانى كه عبد الرحمن پسر عموى سعد ( وقاص ) است ، و عثمان داماد عبد الرحمن است ؟ عرضكرد : چرا ، فرمود : پس عمر ميدانست كه سعد و عبد الرحمن و عثمان در رأى و تدبير با يك ديگر مخالفت نكنند ، و با هر كداميك از اينان بيعت شود اين دو با او هستند ، و دستور داد كه هر كه با ايشان مخالفت كرد او را بكشند ، و باكى ندارد كه طلحه كشته شود پس از آنكه من و زبير را بكشد ، به خدا سوگند اگر عمر زنده بماند بد انديشى او را در گذشته و حال به او نشان خواهم داد ، و اگر مرد هر آينه در آن روز كه ميان حق و باطل جدا شود من و او بهم خواهم رسيد .\r\n\r\n[ فصل ( 48 ) سخنان آن حضرت در مورد شورى 
  ]\r\nو عمر بن سعيد از جيش كنانى حديث كند كه ( پس از مرگ عمر و تشكيل شورا ) چون عبد الرحمن در آن روز دست بيعت بدست عثمان نهاد امير المؤمنين عليه السّلام به او فرمود : دامادى ( او ) تو را تحريك كرد و\r\n\r\n","description":"","footnote":"","page_name":" 282 ","page_number":322},
  {"content":"\r\n\r\nبه اين كار واداشت ، به خدا سوگند كه تو از عثمان آرزو نكرده‌اى جز آنچه رفيق تو ( يعنى عمر ) از رفيقش ( يعنى ابى بكر ) آرزو داشت ( و چنانچه بيعت عمر با أبى بكر بخاطر آرزوى خلافت پس از او بود ، بيعت تو نيز با عثمان بدين خاطر است ) خداوند ميان شما عطر منشم بپاشد ( منشم نام زنى عطر فروش بود كه هر گاه مردم در جنگ عطر او را به كار ميبردند جنگ شعله‌ور ميشد ، از اين رو اين عطر در نامباركى و شومى ضرب المثل شد ، و مقصود حضرت اين است كه اميدوارم خدا مرگت را برساند و به اين آرزو نرسى ) .\r\n\r\n[ فصل ( 49 ) خطبه شقشقيه 
  ]\r\nو گروهى از ناقلين روايات از طرق مختلفه از ابن عباس روايت كرده‌اند كه گفت نزد امير المؤمنين عليه السّلام در رحبه ( كه محله‌ايست در كوفه ) نشسته بودم ، پس خلافت و آنان كه بر آن حضرت در خلافت پيشى جستند ياد آور شدم ، حضرت عليه السّلام آهى از دل كشيده سپس فرمود : آگاه باش به خدا سوگند كه پسر أبى قحافة ( ابى بكر ) جامهء خلافت را بتن پوشيد با اينكه او هر آينه ميدانست كه مقام من از خلافت همانند قطب وسط آسيا است ( و چنانچه گردش سنگ آسيا بستگى به آن ميخ وسط دارد و مقام خلافت نيز بسته بوجود من بود ) سيل ( علوم و معارف ) از جانب من سرازير مىشود ، و هيچ پروازكنندهء ( در آسمان علم و دانش ) به من نرسد ، ليكن من جامهء خلافت را رها كرده و پهلو از آن تهى ساختم و در كار خود انديشه ميكردم كه آيا با دست بريده ( و نداشتن ياور و سپاه ) حمله كنم ( و حق خود را بازستانم ) يا بر تاريكى كور ( و گمراهى مردمان ) صبر كنم ( آن تاريكى سختى كه غم و اندوهش ) پيران سالخورده را فرتوت كند ، و خردسالان را پير نمايد ، و مؤمن ( در آن تاريكى ) رنج برد تا پروردگار خود را ديدار كند ( و از دنيا برود چون فكر كردم ) ديدم صبر كردن سزاوارتر و بخرد نزديكتر است ، پس صبر كردم ( اما چگونه صبرى ) در حالى كه ( چنان بودم كه ) در چشمم خار بود ، و گلويم را استخوان گرفته بود ( و اينها براى آن بود كه )\r\n\r\n","description":"","footnote":"","page_name":" 283 ","page_number":323},
  {"content":"\r\n\r\nميديدم ميراث خود را بتاراج رفته است ، ( اين جريان دوران ابو بكر بود ) تا اينكه اجل او سر رسيد و ( هنگام مرگش ) خلافت را بآغوش عمر انداخت ، جاى بسى شگفت بود كه در حالى كه او در زمان زندگيش خلافت را از خود فسخ ميكرد ( و ميگفت : « اقيلونى فلست بخيركم و على فيكم » يعنى اى مردم بيعت خود را از من فسخ كنيد و مرا از خلافت عزل كنيد زيرا تا على در ميان شما است من بهترين شما نيستم ، با اين حال ) پس از مرگ خود آن را براى ديگرى بست ( و وصيت كرد كه پس از من عمر خليفه است ) هر آينه اين دو نفر خلافت را چون دو پستان شتر ميان خود قسمت كردند ، ( آنگاه على عليه السّلام بر سبيل تمثل اين شعر اعشى را خواند : ) چه اندازه فرقست ميان امروز من كه بر بالاى شتر سوار و برنج و سختى سفر گرفتارم ، و ميان آن روز كه نديم حيان برادر جابر و در ناز و نعمت بودم ( يا چقدر فرق است ميان روزگار من و روزگار حيان برادر جابر كه در كمال خوشى و آسودگى بسر مىبرد ) .\r\n( مترجم گويد : اين شعر از جمله اشعارى است كه اعشى در مدح عامر و هجو علقمه گفته است ، و حيان و جابر پسران سيمين بن عمرو بوده‌اند ، و حيان در شهر يمامه فرمانروا و داراى ثروت سرشارى بود ، و هر ساله از جانب كسرى پادشاه ايران تحف و هداياى بسيارى براى او ميفرستادند ، و رويهمرفته در كمال خوشى و آسودگى و عيش روزگار خود را مىگذرانيد و اعشى شاعر نيز نديم و همنشين او بود تا اينكه زمانى به سفر رفت و از آن خوشيها و شادكاميهائى كه در زمان همنشينى با حيان داشت دور شد ، و در برابر بسختيهاى سفر و كوهان شتر دچار شد و در اين شعر فرق بسيارى كه ميان اين دو حال او بوده بيان مىكند ، و يا مقصودش بيان فرق ميان حال خود و حال حيان است كه روزگار من با اين سختى و رنج كجا ، و روزگار حيان با آن خوشيها و آسودگىها كجا ، و بنا بر معناى اول منظور امام عليه السّلام از تمثل به اين بيت بيان فرق ميان حال خود است در روزگار زنده بودن رسول خدا ( ص ) و عزت و احترامى كه در نظر آن حضرت و مسلمانان داشت و ميان روزگار پس از رحلت آن حضرت ( ص ) و خلافت ابى بكر و خانه‌نشينى و غم و اندوه بسيارى كه بر آن حضرت عليه السّلام وارد شد ، و بنا به معناى دوم منظور بيان فرق ميان حال خود است و حال آنان كه در اثر رسيدن بخلافت و مقاصد باطلهء خود خوشحالند ، و شايد معناى اول ظاهرتر باشد ) .\r\nپس أبو بكر خلافت را در جاى ناهموار و درشتى قرار داد ( اشاره بخوى تند عمر است ) كه برخورد\r\n\r\n","description":"","footnote":"","page_name":" 284 ","page_number":324},
  {"content":"\r\n\r\nبا آن آزار دهنده و ملال آور بود ، و زخم ( زبان ) آن ( مرد تندخو و سنگدل ) سخت بود ، صاحب آن خوى تند مانند آن كس بود كه بر شترى چموش و سركش سوار گشته ، كه اگر مهارش را بكشد بينى شتر پاره و مجروح شود ، و اگر رها كند خود دچار سختى و مشقت گردد ( و شتر نافرمان سركش او را بهر جا خواهد برد و بهر پرتگاهى دراندازد ) لغزش او ( و اشتباهش در مسائل دين ) بسيار ، و عذر خواهيش ( از اشتباهات بيشمارى كه مىكرد ) اندك بود ، پس به خدا سوگند مردم ( در آن زمان ) دچار خبط و اشتباه و رميدگى ( از در خانهء خاندان رسالت ) گشتند ، و گرفتار تلون ( و رنگهاى باطل ) و دورى از حق شدند ( در آن روزگار نيز من صبر ورزيدم ) تا اينكه مرگ او ( نيز ) در رسيد ، پس خلافت را بطور شورا در ميان گروهى نهاد كه مرا هم يكى از آنان پنداشت ( و دانسته يا ندانسته مرا همرتبهء ايشان كرد ) پس بار خدايا ( تو ميدانى ) و از تو يارى طلبم براى آن شورائى كه تشكيل شد ( داستان شورا در فصل ( 47 ) گذشت ) چگونه براى مردم شك و ترديد در بارهء من با آن دو نفر نخستين ايشان ( يعنى ابو بكر و عمر ) پيدا شد و مرا با آن دو برابر دانستند تا بدان جا كه اكنون با اين گونه مردمان ( يعنى اهل شورا ) همرديف شده‌ام ؟ ! ولى باز هم شكيبائى نموده ( صبر كردم و ) در بلندى و پستى از آنها پيروى نموده ( و روى مصلحت اسلام و مسلمين با ايشان مماشات كردم ) و در تمام اين مدت طولانى شكيبائى ورزيده بمحنت و اندوه تحمل كردم ، پس مردى از ايشان ( آن پنج نفرى كه در شورا بودند ) بخاطر حسد و كينه‌اى كه داشت از حق رو گردان شد ( مقصود سعد بن ابى وقاص است ) و آن ديگر ( يعنى عبد الرحمن بن عوف ) براى دامادى خود ( با عثمان ) دست از حق شسته ( و در راه باطل قدم نهاد ) با چيزهاى زشت ديگرى ( كه باعث اين بيعت شد ، يعنى تنها رعايت دامادى آن مرد سبب اين كردار خلاف حق و حقيقت نگشت بلكه چيزهاى زشت ديگرى نيز در كار بود ) تا اينكه سومين آن گروه ( يعنى عثمان بخلافت ) برخاست در حالى كه انباشته كرد ( و پر نمود ) هر دو جانب خود را : ( يعنى ميان جاى بيرون دادنش و جاى خوردنش را ، و بهمدستى او پسران پدرش ( بنى اميه كه خويشاوندان او بودند ) شتافتند و مال خدا را چنان ( با اشتها ) ميخوردند كه شتر گياه ( و علف ) بهار را مىخورد ، تا اينكه پرخوريش او را به زمين افكند ( و مرگش را رساند ) و كردارش سبب سرعت در قتل او شد ،\r\n\r\n","description":"","footnote":"","page_name":" 285 ","page_number":325},
  {"content":"\r\n\r\nپس ( در آن هنگام كه عثمان كشته شد ) چيزى مرا برنج و هراس از مردم نيفكند جز اينكه ديدم ايشان گروه گروه ( و دسته دسته پشت سر هم ) مانند موى گردن كفتار بسوى من هجوم آوردند و از من در خواست كردند كه با ايشان بيعت كنم ، و چنان از هر سو بسرم ريختند كه هر آينه حسن و حسين زير دست و پا رفتند ، و دو طرف جامه و رداى من پاره شد ، و چون به كار خلافت قيام كردم گروهى ( مانند طلحه و زبير ) پيمان بشكستند ، و گروهى ديگر ( چون خوارج نهروان ) از دين بيرون رفتند ، و دستهء ديگر ( مانند معاويه و همدستانش ) ستم كردند ، گويا اينان نشنيده‌اند كه خداى تعالى فرمايد : « اين خانهء آخرت را قرار دهيم براى آنان كه نجويند برترى در زمين و نه تبهكارى و سرانجام نيك از آن پرهيزكاران است » ( سورهء قصص آيهء 83 ) ؟ چرا به خدا سوگند اين آيه را شنيده و بذهن خود سپرده‌اند لكن دنياى اينان در چشمانشان آراسته شده و زيورش آنان را فريفته است .\r\nآگاه باشيد سوگند بدان خدائى كه دانه را شكافت و انسان را آفريد اگر آن گروه ( بسيار نزد من ) حاضر نميشدند ، و با بودن ياور ، حجت ( در آن روز بر من ) تمام نشده بود ، و ( اگر نبود ) آن پيمانى كه خداوند از زمامداران گرفته باينكه تن بسيرى ستمكار و گرسنگى ستمديده ندهند هر آينه مهار ( شتر ) خلافت را بكوهانش ميافكندم ، و هر آينه آب ميدادم پايان آن را بجام آغاز آن ( يعنى چنانچه پيش از آن در زمان آن سه خليفه غاصب آن را رها كرده و وانهادم ، پس از ايشان نيز كنار رفته مردم را به حال سرگردانى و گمراهى خود واميگذاشتم ) و همانا مىفهميدند كه اين دنياى ( بىارزش ) ايشان پيش من بىارزش‌تر است از عطسهء بز ماده ( يعنى دنيا از آب بينى اين حيوان در نظر من پست‌تر است ) ابن عباس گويد : پس ( در اين هنگام ) مردى از دهات عراق برخاست و نامه‌اى بدست آن جناب داد و ( با اين عمل ) سخن آن حضرت را بريد ، ابن عباس گويد : من در زندگى بر چيزى افسوس نخوردم و از پيش آمدى اندوهگين نشدم به اين اندازه كه از بريده شدن سخن امير المؤمنين عليه السّلام افسوس خورده و اندوهگين شدم ، پس چون از خواندن\r\n\r\n","description":"","footnote":"","page_name":" 286 ","page_number":326},
  {"content":"\r\n\r\nنامه فارغ گشت عرضكردم : اى امير مؤمنان كاش سخن را از آنجا كه بريدى ادامه ميدادى ؟ فرمود :\r\nهيهات : چقدر دور است ( كه ديگر مانند آن سخنان دوباره گفته شود ) اين هم ( كه ديدى مانند ) شقشقهء شترى بود كه بيرون آمد و سپس بجاى خود برگشت ( شقشقه كف دهان شتر است كه هنگام هيجان با غرش از دهنش بيرون آيد و به شكل شش گوسفند است و در نگاه اول بيننده ممكن است آن را با زبان اشتباه كند ) .\r\n\r\n[ فصل ( 50 ) خطبه ديگر 
  ]\r\nمسعدة بن صدقة ( يكى از اصحاب امام صادق عليه السّلام ) گويد از حضرت جعفر بن محمد عليهما السّلام شنيدم مىفرمود : امير المؤمنين عليه السّلام در كوفه براى مردم خطبه خواند ، و حمد و ثناى خداى را بجا آورد سپس فرمود : من بزرگ و آقاى پيران كهن سال هستم ، و در من روش و سنتى از ايوب پيغمبر ( عليه السّلام ) مىباشد ( اشاره ببردبارى و صبر آن حضرت است ) و به زودى خداوند براى من خاندان مرا گرد آورد چنانچه براى يعقوب گرد آورد ، و اين در وقتى است كه فلك بچرخد ( و روزگارى بگذرد ) كه بگوئيد گم شده يا هلاك شده ( مقصود يازدهمين فرزندش مهدى موعود عجل اللَّه فرجه الشريف و روحى و ارواح العالمين لتراب مقدمه الفداء است ) آگاه باشيد كه پيش از رسيدن آن زمان بردبارى را شعار خود كنيد ( و بدان خود را نگهداريد ) و با اعتراف بگناهان بسوى خدا بازگشت نمائيد ، زيرا لباس قدس و تقواى خود را ( در آن هنگام ) بيكسو افكنده‌ايد ، و چراغهاى ( هدايت ) خود را خاموش كرده‌ايد ، و زمام كار راهنمائى خود را به گردن كسى انداخته‌ايد كه نه خود را و نه شما را از نظر گوش و چشم نگهدارنده نيست ( يعنى نميتواند خود را نگهدارد و نه شما را ) به خدا سوگند ناتوان است خواهنده و خواسته شده ( يعنى هم شما و هم آن راهنمايان ) اين كه گفتم فرا گيريد ، و اگر كار خود را بيك ديگر وانگذاريد ، و از يارى كردن حق سستى نكنيد ، و از پست كردن باطل كندى نورزيد ، دلير نشوند بر شما آنان كه مانند شما نيستند ( و از شما پست‌ترند ) و بر شما\r\n\r\n","description":"","footnote":"","page_name":" 287 ","page_number":327},
  {"content":"\r\n\r\nنيرومند نشوند كسانى كه اكنون بشما چيره گشته‌اند و ( اگر ) پيروى كردن ( آنكه را از او بايد پيروى كنيد ) بر هم نمىزديد ، و آن را از كسى كه اهل اطاعت است در ميان خود دور نميساختيد ( به اين روز دچار نمىشديد ) حيران و سرگردان شده‌ايد چنانچه بنى اسرائيل در زمان موسى سرگردان شدند ، و ( اين سخن را ) براستى ميگويم كه پس از من سرگردانى شما بواسطهء ستم و جورتان بفرزندان من چند برابر سرگردانى بنى اسرائيل خواهد شد ، پس اگر كامل گردانيد آشاميدن اول را و پر شويد از آشاميدن دوم از پادشاه شجرهء ملعونه در قرآن ( يعنى روزگار آينده پشت سر هم بفرمان خلفاى بنى اميه تن دهيد و پيروى از آنها بنمائيد ) هر آينه بآواز دهندهء بگمراهى گرد آمده‌ايد ، و با شتاب بسوى باطل رفته‌ايد ، سپس دعوت‌كنندهء به حق را فريب داده ، و از نزديكترين مردمان برسول خدا ( ص ) از مردم بدر بريده ، و بدورترين مردمان از فرزندان « حرب » ( كه جد بنى اميه است ) پيوند كرده‌ايد ، و اگر آنچه در دست ايشان است آب شود ( و خلافت از چنگشان برود ) هر آينه آزمايش براى پاداش نزديك شده ، و پرده بيكسو رفته ، و دوران بسر آمده و وعدهء حق نزديك شده ، و ستارهء از جانب مشرق براى شما آشكار گردد ، و ماه ( آسمان ) شما پر و كامل بيرون آيد ، و چون اين مطلب آشكار شد بتوبه باز گرديد و از گناه كنده شويد ، و بدانيد كه اگر شما پيروى آنكه از مشرق طلوع كرده بنمائيد ( مقصود امام زمان عليه السّلام است ) شما را به راه رسول خدا ( ص ) ببرد ، پس از كرى درمان خواهيد شد ، و از گنگى شفا يابيد ، و از رنج زورگوئى و زحمت راه‌جوئى آسوده خواهيد گشت ، و بار گران ( پيروى ناحقان را ) از گردن خواهيد انداخت ، پس دور نكند خداى رحمان ( از رحمت خود ) كسى را جز اينكه خود سرباز زند ( و با ارتكاب گناهان خويشتن را از شايستگى گرفتن فيوضات بيرون برد ) و خود را از نگهداشتن از گناه جدا كند ، و زود باشد كه بدانند آنكه ستم كردند بچه بازگشتگاهى بازگشت كنند .\r\n\r\n","description":"","footnote":"","page_name":" 288 ","page_number":328},
  {"content":"\r\n\r\n\r\n[ فصل ( 51 ) يكى ديگر از خطبه‌هاى آن حضرت 
  ]\r\nو نيز مسعدة بن صدقه از امام صادق عليه السّلام حديث كند كه امير المؤمنين عليه السّلام در مدينه براى مردم خطبه خواند و پس از حمد و ثناى پروردگار متعال فرمود : همانا ( بدانيد كه ) خداى تعالى هيچ گاه گردنكشان روزگار را نابود نكرده مگر پس از مهلت دادن و آسودگى ، و شكستگى استخوان هيچ يك از امتها ( ى گذشته ) را اصلاح نكرده ( و سختى و ستم را از ايشان دور نساخته ) مگر پس از تنگى و بلاء ، اى گروه مردم در برابر آنچه از سختيها بدان رو آورده‌ايد ، و گرفتاريهاى بزرگى كه از زمان پشت سر گذارده‌ايد عبرت است ، ولى ( چه بايد كرد كه ) هر كه دل دارد خردمند نيست ، و هر گوش‌دارى شنوا نيست ، و هر كس كه به چشم نگاه كند بينا نيست ، آگاه باشيد اى بندگان خدا پس نيك نظر كنيد در آنچه شما را به كار آيد ، سپس بنگريد بسراهاى گشادهء آن كس كه خداوند او را بپاداش كردارش هلاك ساخت ، و بروش فرعونيان زندگى ميكردند داراى باغهاى و چشمه‌ها و كشت‌زارها و مقامى بس بزرگ بودند ، پس اينها همه ميدان عبرتى براى مردمان كنجكاو و با فراست است ، و همانا آن راه آشكار ثابتى است كه هر كس در آن پا نهد او را از نابودى بدنبال خوشى و ناز و نعمت بيم دهد ، و آسودگى خيال شادكامى انسان را بازگرداند و براى آن كس از شما كه شكيبائى ورزد سرانجام نيك است ، و براى خدا است فرجام كارها ، پس واى به حال خردمندان ! چگونه بگذرگاه سيلها رحل اقامت افكنده‌اند ، و به خود بندند چيزى كه ايمن از زوال نيست ، واى به حال اين امتى كه از جادهء راست منحرف گشته ، و از درك كمالات و رشد خود باز مانده ، پيروى راه پيمبرى را نميكنند ، و دنبال كردار وصى پيغمبر نميروند ، و بغيب ( يعنى خدا و قيامت ) ايمان\r\n\r\n","description":"","footnote":"","page_name":" 289 ","page_number":329},
  {"content":"\r\n\r\nنياورند ، از زشتى خوددارى نكنند ، چگونه ( خوددارى كنند ) در صورتى كه در كارهاى نامعلوم پناهگاهشان دلهاى خودشان است ( و بجاى اينكه در احكام مشكله و مسائل پيچيده به قرآن و پيشوايان دين مراجعه كنند به نظر خويشتن رفتار نمايند اگر چه مخالف دستور خدا باشد ) هر يك از ايشان امام و پيشواى خودش مىباشد ( و چنين پندارد ) كه در آنچه بنظرش رسيده بندهاى محكم و استوارى را گرفته است ، نيروى راه حق و پيمودن آن را ندارند ، و بر خود نيفزايند جز دورى ( از راه حق ) را ، و اين ( دورى از حق ) بخاطر شدت انس و خو گرفتن بهمديگر است و تصديق برخى از ايشان بعضى ديگر را ( يعنى اگر اين شدت انس و تصديق كردن يك ديگر نبود اين اندازه از راه حق دور نميشدند ) و همهء اينها براى كنار رفتن و دورى گزيدن از آن چيزيست كه رسول خدا ( ص ) به ارث نهاده ، و گريختن از آنچه آفريدگار آسمانها و زمينهاى دانا و آگاه به آن پيمبر گرامى فرو فرستاده است ، پس اينانند گمراهان بىبصيرت ، و بناهگاههاى شبهه ، و سرداران شك و حيرت ، هر كس به خود واگذار شود در گرداب گمراهيها غرق شود ، و خداوند بر خود نهاده كه راه راست را بنماياند ، تا هلاك شود آنكه هلاك شده ( و كفر ورزيده ) از روى بينش ، و زنده گردد آنكه زنده شده است ( و ايمان آورده ) است از روى بينش ، و همانا خداوند شنونده و دانا است ، پس اى ( مردمان ) چه اندازه شبيه هستند اين گروه به آن امتى كه از زمامداران حقيقى خود جلوگيرى كرده و از صاحب اختياران واقعى خود بيكسو شدند ، و اى بسا افسوس ( راستى ) دل ريش شود و اندوه هميشگى گردد از كردارهاى شيعيان پس از رفتن من كه با نزديكى ( زمان ) ايشان بدوستى يك ديگر و آميزش و الفت ( اندك زمانى نگذرد ) كه چگونه برخى از ايشان برخى را بكشند ، و اين دوستى و همدمى بدشمنى و كينه تبديل گردد ، پس مر خداى را است آن گروهى كه ( در اين ميان ) اساس و ريشه را از دست داده ، و رحل اقامت و تمسك را بدر خانهء فرع و شاخه افكنند ( اشاره بآمدن بنى عباس و انقراض بنى اميه است ) آنان كه آرزومند فتح و فيروزى هستند نه از راه آن ، و چشم به راه شادى و رحمتند نه از برآمدنگاه آن ، هر گروهى از ايشان بشاخهء چنگ زنند ، و بهر سو آن شاخه ميل كند آنان نيز بدنبالش\r\n\r\n","description":"","footnote":"","page_name":" 290 ","page_number":330},
  {"content":"\r\n\r\nبه همان سو روند ، با اين كه خدائى كه سپاس سزاوار اوست و به زودى آنان را چون پاره ابرهاى پائيزى گرد آورد ، و ميان ايشان طرح دوستى و الفت اندازد ، و همانند ابرهاى متراكم اينان را متراكم و انبوه سازد و درهائى را براى ايشان بگشايد ، از جايگاههاى خود همانند سيل خروشان بيرون ريزند بدانسان كه هيچ تپهء از آن سيل آسوده نماند ، و هيچ جاى بلندى جلوگير آن نشود ، و هيچ دامنهء كوهى آن سيل را نگرداند ، خداوند ايشان را در ميان شكم دره‌ها بپروراند و مانند چشمه‌ها در زمين روان سازد ، بوسيلهء اينان از حريمهاى گروهى جلوگيرى كند ( مقصود از حريم آن چيزى است كه هتكش حرام و نگهدارى پاس آن لازم است چون مال و ناموس ) و بگمارد ايشان را در شهرهاى گروهى تا واپس گيرند آنچه را آنان به زور گرفته‌اند ، ويران و منهدم سازد بوسيلهء ايشان ركنى را ، و بشكند بدست ايشان پيچيده سنگهاى ارم را ( كه دمشق يا اسكندريه است ، و محتمل است مقصود از ارم سنگهائى باشد كه در راهها يا بلنديها به كار گذارند كه مردم بدان وسيله راهنمائى شوند چنانچه در لغت بدين معنى آمده ، و در بعضى از نسخه‌ها بجاى « طى » « ملىء » است كه به معناى پرى است يعنى باندازهء پرى سنگها . . . و به نظر مىرسد كه هر دو نسخه دچار تصحيف شده باشد و اللَّه اعلم ) و پر مىكند از ايشان گوديهاى زيتون را ( گويند مقصود مسجد دمشق يا كوههاى شام است ) سوگند به آن كه دانه را شكافت و انسان را آفريد كه هر آينه آب شود آنچه در دستهاى ايشان است پس از پابرجاشدنشان در شهرها و بزرگى كردن بر بندگان چنان قير و سرب در آتش آب شود ( اشاره بزوال سلطنت بنى عباس است ) و اميد است خداى تعالى شيعيان مرا پس از جدائى و پراكندگى براى بدترين روز اين گروه گرد آورد ، و براى هيچ كس نيست كه در كارها چيزى را براى خدا اختيار كند بلكه اختيار و كارها همگى براى او است .\r\n\r\n","description":"","footnote":"","page_name":" 291 ","page_number":331},
  {"content":"\r\n\r\n\r\n[ فصل ( 52 ) پاسخ مردى كه گفت چرا خلافت را از شما باز گرداندند ؟ 
  ]\r\nتاريخ نويسان روايت كرده‌اند كه مردى از طايفهء بنى اسد آمده نزد امير المؤمنين عليه السّلام ايستاد و گفت : در شگفتم در بارهء شما اى بنى هاشم كه چگونه امر خلافت را از شما گرداندند در صورتى كه شما از نظر نسبت با رسول خدا ( ص ) و پيوندى با آن حضرت ( ص ) در رتبه بلندترى از ديگرانيد ، و هم از نظر فهم كتاب خدا قرآن از مردمان جلوتريد ؟ أمير المؤمنين عليه السّلام فرمود : اى پسر دودان ( دودان نام قبيلهء از بنى اسد است ) عقيدهء تو لرزان و سست است ( وضين در لغت تنگ اسب را گويند يعنى تنگ تو يا تنگ مركب تو لرزان و سست است و اين كنايه از سستى ايمان و عقيده است ) و جاى بستن ريسمان عقيده و ايمانت تنگ است ( محزم - بحاء مهملة و زاء معجمة - به معناى جاى بستن تنگ اسب يا چهارپايان ديگر از سينه است و به معناى حزام كه خود تنگ باشد نيز آمده ، و محتمل است بخاء معجمة و راء مهملة باشد كه به معناى بينى است ، و در هر حال كنايه است ) آن را در جاى محكم و درستى رها نكنى ( يعنى پرسش خود را بجاى آن نكنى چون اكنون كه وقت جنگ و زد و خورد با دشمن است جاى اين گونه پرسشها نيست ) ولى با اين حال ( كه جاى پرسش نبود ) چون براى تو حرمت خويشاوندى و پيوندى ( با پيغمبر ( ص ) است ( چون يكى از زنهاى رسول خدا ( ص ) زينب دختر جحش است و او از طايفهء بنى اسد بوده ) و نيز حق پرسش دارى و در خواست نمودى پس بدان ( كه گرفتن خلافت از دست ما بدين جهت بود ) كه خلافت چيزى مرغوب و برگزيده بود ( و هر كس طالب آن بود اگر چه سزاوار آن نباشد ) گروهى در بارهء آن جوانمردى و بخشش كردند ( و روى مصلحت و حفظ اساس اسلام آن را واگذاشتند ) و گروهى ديگر بدان بخل ورزيدند ( و با اينكه لياقت نداشتند خود را بكرسى خلافت نشاندند ) و از رسيدنش بدان كه سزاوار آن بود جلوگيرى كردند ) پس واگذار جريان غارتگرى را كه در اطراف آن فرياد و هو و جنجال بپاشد ( اشاره بخلافت است ، و اين مصراعى است از بيت امرء القيس و مصراع دومش اينست : « و هات حديثا ما حديث الرواحل » يعنى و بياور و ياد كن داستان شگفت‌آور را كه يغما بردن شترهاى سوارى است ، و ملخص داستان امرء القيس كه اين شعر اشاره بدان است اين بود كه : چون پدر امرء القيس را كشتند ، براى خونخواهى پدر با ترس از دشمنان از خانه و ديار خود كوچ كرد و در ميان قبائل عرب ميگشت تا رسيد بخانهء مردى بنام طريف و بر او وارد شد ، آن مرد از قبيلهء بنى جديله بود و مقدم امرء القيس را گرامى داشت و او چندى در نزد آن مرد بماند ، پس امرء القيس\r\n\r\n","description":"","footnote":"","page_name":" 292 ","page_number":332},
  {"content":"\r\n\r\nبفكر افتاد كه شايد طريف نتواند در گرفتن انتقام خون پدر به او كمك كند ، در پنهانى بنزد خالد بن سدوس كه از قبيلهء ديگرى بود رفته بر او وارد شد ، قبيلهء بنى جديله كه از جريان آگاه شدند شتران امرء القيس را بيغما و غارت بردند ، امرء القيس براى باز گرداندن شترانش از خالد كمك خواست ، خالد گفت : شترهاى سوارى ديگرى كه همراه دارى به من بده تا بروم و آن شتران بيغما رفته را از بنى جديله باز گيرم ، امرء القيس پذيرفته آن شتران را نيز به او داد ، خالد با چند تن از ياران خود بر آن شترها سوار شده در پى بنى جديله برفت و چون به آنها رسيد گفت : شتران امرء القيس كه مهمان من است بدهيد و اينها نيز شتران او است ، آنها سخنش را نپذيرفته و كار بنزاع كشيد پس بنى جديله حمله كرده اين شتران را نيز از خالد و همراهانش باز گرفتند و برخى گويند : خالد با بنى جديله سازش كرده بود و اين حيله را انديشيد كه اين شتران باقى مانده را نيز از دست امرء القيس بيرون برد ، و بهر صورت چون امرء القيس از اين غارت دوم آگاه شد قصيده‌اى ساخت كه شعر اول آن همين شعر بود ، و غرض امام عليه السّلام از تمثيل به اين شعر اين است كه داستان خلافت و آن سه خليفه و جريان سقيفه كه آن همه هو و جنجال در اطرافش كردند واگذار ) و بيا به پيش آمد بزرگى كه اكنون در بارهء پسر أبى سفيان ( معاويه دچارشده‌ايم ) گوش فرا ده ، پس براستى روزگار پس از گريانيدن مرا بخنده آورد ( و از بسيارى شگفتى بخنده آمده‌ام ) و شگفتى نيست ، و به خدا سوگند اين مردم از رفق كردن و هموارى و مدارا كردن من مأيوس و نااميد گشته‌اند ( و ميدانند كه من مرد مسامحه و مدارا كردن با كسى نيستم ) و ( مانند معاويه ) خدعه‌گرى و دوروئى ( از من ) در بارهء خدا ميخواهند ، و چه اندازه ( اين كار ) از من دور است ( يعنى من اهل مداهنه و خدعه‌گرى نيستم ) و ميان من و ايشان آب و باء آور را آميخته و درهم نمودند ( و فتنه و فساد و جنگ و خونريزى بر پا كردند ) پس اگر از ما سختيهاى غم و اندوه بر طرف گردد آنان را به راه حق محض ( و خالص ) ميبرم ، و اگر جور ديگرى شد ( و بعناد و دشمنى خود ادامه داده قدم در راه حق نگذاشتند ) پس براى گمراهى ايشان بسبب اندوه و افسوس خود را تباه مگردان و هلاك مساز و بر مردم فاسق و تبه‌كار افسوس مخور .\r\n\r\n","description":"","footnote":"","page_name":" 293 ","page_number":333},
  {"content":"\r\n\r\n\r\n[ فصل ( 53 ) سخنان آن حضرت در حكمت و اندرز 
  ]\r\n1 - و از سخنان آن حضرت عليه السّلام در حكمت و پند و اندرز است كه فرمايد : ( توشه ) بگيريد - خدايتان رحمت كند - از گذرگاهتان ( دنيا ) براى قرارگاهتان ( آخرت ) و نزد كسى كه رازهاى شما را ميداند پرده‌هاى خود را مدريد ( و نافرمانى خدا نكنيد ) و دلهاى خود را از دنيا بيرون بريد پيش از آنكه بدنهاتان را از آن بيرون برند ، زيرا شما براى آخرت آفريده شده‌ايد و در دنيا زندان شده ( و محبوس گشته‌ايد ) همانا چون مردى بميرد فرشتگان گويند : چه پيش فرستاده ؟ و مردم گويند : چه بجا گذاشته ؟\r\nخدا پدران شما را بيامرزد ! قسمتى ( از دارائى و اموال خود را ) پيش فرستيد ( و انفاق كنيد ) كه سود شما در آن است ، و همه را بجا مگذاريد كه بزيان شما است ، زيرا دنيا همانند زهر است كه مىخورد آن را آن كس كه نشناسدش .\r\n2 - و از سخنان آن حضرت عليه السّلام است ( كه فرمايد : ) زندگانى و حيات نخواهد بود جز بوسيلهء دين ، و مرگ و نابودى نيست جز بسبب انكار يقين ، پس از آب شيرين گوارا ( يعنى ايمان و عقيدهء نيكو كه همانند آب گواراى زندگانى است ) بياشاميد ، تا شما را از خواب ( گران ) غفلت و آسايش بيدار كند ، و بپرهيزيد از زهرهاى كشنده ( آراء و مذاهب فاسده ) .\r\n3 - و از سخنان آن حضرت عليه السّلام است اينكه فرمايد : دنيا خانه سراى راستى است براى كسى كه آن را بشناسد ، و ميدان آسودگى است براى كسى كه از آن توشه برگيرد ، پس دنيا جاى فرود آمدن وحى پروردگار ، و تجارتگاه دوستان خدا است تجارت كنيد تا بهشت را بسود بريد .\r\n\r\n","description":"","footnote":"","page_name":" 294 ","page_number":334},
  {"content":"\r\n\r\n4 - و از آن جمله است گفتار آن حضرت عليه السّلام به مردى كه شنيد از دنيا نكوهش كند بدون شناسائى باينكه چه بايد در بارهء آن بگويد ، ( پس آن حضرت عليه السّلام فرمود : ) دنيا سراى راستى است براى كسى كه ( گفتار ) آن را باور كند ، و سراى آسودگى و ايمنى است ( از عذاب الهى ) براى كسى كه فهم كرد از آن ( و از دگرگونى وزير و رو شدن آن پند گرفت ) و خانهء توانگرى است براى آن كس كه توشه از آن بردارد ، و جاى بجا آوردن عبادات و بندگى نمودن پيمبران خدا ، و جاى فرود آمدن وحى الهى است ، نمازخانهء فرشتگان خدا و جاى تجارت اولياء او است ، كه در آن رحمت و فضل ( او را ) بدست آورده و بهشت را بسود بردند ، پس كيست اين كس كه دنيا را نكوهش كند در حالى كه دنيا مردم را بدورى خود ( از ايشان ) آگاه ساخت ، و بجدائى خويش آواز داد ، و به نيستى خود خبر داد ، و بوسيلهء شادى خويش آنان را بشادى آخرت آرزومند كرد ، و بسبب بلاء و گرفتارى خود از بلاء و گرفتارى آخرت ترسانيد ، براى بيم دادن و بر حذر داشتن و ترغيب و ترساندن ، پس اى كسى كه دنيا را نكوهش كنى و بنيرنگ آن فريفته‌شده‌اى ، كجا دنيا تو را فريب داد ؟ آيا به جاهاى بر خاك افتادن پدرانت و پوشيده شدن آنها ، يا بخوابگاههاى مادرانت در زير خاك ؟ چه بسيار با دستهاى خود ( بيماران را ) يارى نمودى ، و چه بسا با آن دو ( دردمندان را ) پرستارى كردى ، و براى آنان بهبودى خواستى ، و ( پس از تشخيص درد ) از پزشكان راه چاره و خاصيت دارو را پرسيدى ، و بزارى براى ايشان دارو درخواست نمودى ولى با در خواست خود سودى به آنان نرساندى و با شفاعت خود شفيع آنان نگشتى ؟ ( اينها همه براى تو سرمشق بود ) و بحقيقت دنيا بوسيلهء ايشان جاى به خاك افتادن و خوابگاهت را در زير خاك به تو نماياند آنجائى كه گريه‌ات به تو سود نبخشد ، و دوستانت ترا از ( گرفتارى ) بىنياز نكنند .\r\n5 - و از آن جمله است گفتارش عليه السّلام كه فرمود : اى گروه مردم بگيريد ( و بخاطر بسپاريد ) از من\r\n\r\n","description":"","footnote":"","page_name":" 295 ","page_number":335},
  {"content":"\r\n\r\nپنج چيز را كه سوگند به خدا اگر چهارپايان خود را براى پيدا كردن آنها كوچ دهيد هر آينه آنها را لاغر خواهيد كرد پيش از آنكه مانند آنها را بيابيد :\r\n( 1 ) اميد نداشته باشد هيچ يك از شما جز بپروردگار خود .\r\n( 2 ) و نترسد مگر از گناه خود .\r\n( 3 ) و شرم نكند دانشمند هر گاه از چيزى كه نمىداند پرسش شود از اينكه بگويد : خدا ميداند ( يعنى از پيش خود پاسخ ندهد . ) ( 4 ) و شرم نكند كسى اگر چيزى را نميداند از اينكه آن را بياموزد ( زيرا اگر شرم از آموختن داشته باشد هميشه در نادانى باقى بماند ) .\r\n( 5 ) و شكيبائى از ايمان مانند سر است از تن ، و ايمان نيست براى كسى كه صبر و شكيبائى ندارد .\r\n6 - و از سخنان آن حضرت عليه السّلام است كه فرمود : هر گفتارى كه ذكر خدا در آن نباشد ( و خدا در آن ياد نشود ) آن گفتار لغو و بيهوده است ، و هر خوشى كه انديشه در آن نباشد غفلت و فراموشى است ، و هر نگاه كردنى كه پند و عبرت در آن نباشد سرگرمى بيهوده است .\r\n7 - و گفتارش عليه السّلام : كسى كه خود را ( بوسيلهء بندگى و اطاعت ) بخرد و ( بدان وسيله ) خود را ( از عذاب رستاخيز ) آزاد كند مانند آن كس نيست كه خود را ( بخواهش‌هاى نفسانى ) بفروشد و خويش را هلاك سازد .\r\n8 - و گفتارش عليه السّلام : هر كه پيشى گرفته شد ( و ديگران از او جلو افتادند ) او براى سايه آفتاب خورد ، و هر كه پيشى گرفته شد او براى آب تشنگى كشد .\r\n9 - و گفتارش عليه السّلام : ادب نيكو ( و روش و خوى پسنديده ) از حسب ( و بزرگى و شرف فاميلى يا چيزهاى ديگر ) جايگيرى كند ( يعنى كسى كه ادبش نيكو است ولى حسب نيكوئى ندارد همان ادب نيك او جاى بىبهره‌گى او را از حسب خوب بگيرد ) .\r\n\r\n","description":"","footnote":"","page_name":" 296 ","page_number":336},
  {"content":"\r\n\r\n10 - و گفتارش عليه السّلام : مرد كناره‌گيرى از دنيا هر چه دنيا براى او بزر و زيور خود بيفزايد ( و بيشتر خود را براى او زينت دهد ) او بر گريختن و پشت كردن از آن بيفزايد .\r\n11 - و گفتارش عليه السّلام : آميخته‌ترين نسبها محبت و دوستى است ، و شريف‌ترين حسبها علم و دانش است .\r\n12 - و گفتارش عليه السّلام : اگر سرگرمى بكارى موجب سختى و كوشش و رنج است پس فراغت هميشگى ( و تن به كار ندادن ) موجب فساد و تباهى است ( يعنى اگر چه كار كردن رنج و سختى و كوشش همراه دارد ولى بهتر از تن به كار ندادن و از زير بار آن بيرون رفتن است زيرا آن باعث تباهى انسان است ) .\r\n13 - هر كه در زد و خورد و نزاع از حد بگذراند و پافشارى كند گناه كرده ، و هر كه در آن كوتاهى كند با او دشمنى شود ( يعنى ميانه روى را نبايد در اين باره از دست داد ) .\r\n14 - گذشت و عفو از شخص پست او را تباه كند به همان اندازه كه از شخص كريم و بزرگوار او را بدرستى و صلاح آورد ( يعنى همان اندازه كه عفو از كريم موجب اصلاح او گردد به همان اندازه عفو از شخص پست موجب فساد و تباهى او گردد ) .\r\n15 - هر كه بزرگواريها را دوست دارد ( و ميخواهد بدانها رسد ) از محرمات اجتناب ورزد .\r\n16 - هر كس گمانهاى مردم به او خوب شد ( و به او خوش گمان شدند ) مردان بچشمهاى خود ( از راه رشگ و دشمنى ) او را بنگرند .\r\n17 - نهايت بخشش وجود اين است كه از خود بدهى آنچه توانائى و طاقت آن را دارى .\r\n18 - آنچه بناچار واقع خواهد شد دور نيست ، و آنچه نخواهد شد نزديك نخواهد بود .\r\n19 - نادانى مرد بعيبهاى خود از بزرگترين گناهان او است .\r\n\r\n","description":"","footnote":"","page_name":" 297 ","page_number":337},
  {"content":"\r\n\r\n20 - همهء پاكدامنى در اين است كه انسان به آنچه روزى او شده خوشنود باشد .\r\n21 - كاملترين بخششها پايه‌گذارى بزرگواريها و پذيرفتن غرامتها ( و تاوانها است ) .\r\n22 - آشكارترين جوانمرديها وفادارى در دوستى و برادرى است چه در سختى و چه در فراخى ( يعنى جوانمرد كسى است كه با رفيق خود در سختى و فراخى يكسان باشد و در هر دو حال آنچه وظيفهء رفاقت و برادرى است انجام دهد ) .\r\n23 - شخص تبهكار و نابكار كسى است كه اگر خشم كند ( در حال خشم ) مردم را عيب و سرزنش كند ، و اگر خوشنود شود دروغ گويد ، و اگر طمع كند بربايد .\r\n24 - كسى كه در كارها عقل و خردش بيشتر نباشد ، كشتن او در كارها بيشتر خواهد بود ( يعنى بهر اندازه از عقل و خرد دور باشد بكشته شدن نزديك است ) .\r\n25 - لغزش دوست خود را بر خود هموار كن براى روز حمله كردن دشمنت ( يعنى با ديدن لغزشى از دوست خود او را از دست مده و آزرده خاطرش مكن و براى كمك دادن به تو در روز حملهء دشمن او را براى خود نگهدار ) .\r\n26 - اعتراف نيكو ( بگناهان ) گناهان را از ميان بردارد .\r\n27 - تباه نشده است از مال تو آنچه ( خرج كردنش موجب شود كه ) تو را بيناى در كار خود كند و آنچه صلاح تو است به تو بنماياند .\r\n28 - ميانه‌روى ( در زندگى و لوازم آن ) آسان‌تر از مشقت و رنج بردن ( در تحصيل بيشتر براى زندگى بهتر ) است ، و خوددارى كردن نگهدارنده‌تر است انسانى را از برنج در آوردن و مشقت ( در تحصيل روزى بيشترى ) .\r\n\r\n","description":"","footnote":"","page_name":" 298 ","page_number":338},
  {"content":"\r\n\r\n29 - بدترين توشه براى روز رستاخيز ذخيره گرفتن و برداشتن ستم بندگان است ( يعنى ستم كردن ببندگان بدترين چيزى است كه انسان بهمراه خود در قيامت ببرد ) .\r\n30 - هر بهرهء كه ( به انسان رسد و ) شكر آن بجا آورده شود از ميان نخواهد رفت . و هر نعمتى كه سپاس آن نشود باقى نخواهد ماند .\r\n31 - روزگار دو روز است ( يعنى دو حالت دارد ) روزى بسود تو است ، و روزى بزيانت ، پس اگر بسود تو بود ( و بر طبق دلخواهت پيش آمد ) سرمست مشو ، و اگر بزيانت بود بردبارى كن ( كه بر اثر صبر نوبت ظفر آيد ) .\r\n32 - چه بسيار عزيز و بزرگمنشى كه خوى ( زشتش ) او را خوار كند ، و چه بسا مرد خوارى كه خوى ( نيكو و پسنديدهء ) وى او را بزرگوار و عزيز سازد .\r\n33 - كسى كه تجربه در كارها ندارد ( و آزموده نشده ) گول خواهد خورد ( و فريبش دهند ) و كسى كه با حق ( و حق پرستان ) كشتى بگيرد به زمين خواهد خورد .\r\n34 - اگر مرگ و اجل دانسته شود آرزو كوتاه گردد .\r\n35 - سپاسگزارى زينت و آرايش توانگرى است ، و بردبارى زينت گرفتارى و تنگدستى است .\r\n36 - ارزش هر كس باندازهء چيزى ( و هنرى ) است كه آن را نيكو ميداند ( و به كار مىبندد ) .\r\n37 - مردم فرزند كارهاى نيك خود هستند .\r\n38 - انسان در زير زبان خود پنهان است (\r\n تا مرد سخن نگفته باشد * عيب و هنرش نهفته باشد \r\n) .\r\n\r\n","description":"","footnote":"","page_name":" 299 ","page_number":339},
  {"content":"\r\n\r\n39 - كسى كه با خردمندان ( در كارها ) مشورت كند ، به آنچه صواب است راهنمائى شود .\r\n40 - كسى كه باندك قناعت كند ، از بسيار ( و زياد ) بىنياز گردد ، و كسى كه به بسيار بىنياز نشود ، به چيز اندك و پست نيازمند شود .\r\n41 - كسى كه ريشه‌هاى ( درخت وجود يا ايمان حسب و نسب ) او تندرست و سالم باشد ، شاخه‌هايش بارور خواهد بود .\r\n42 - كسى كه آرزومند از انسانى باشد از او انديشناك خواهد بود ، و كسى كه دانشش از شناسائى چيزى كوتاه است آن چيز را نكوهش كند .\r\n43 - و از سخنان آن حضرت عليه السّلام است كه در بيان حال و چگونگى انسان فرمايد : شگفت‌ترين چيزى كه در انسان است دل اوست ، و براى آن سرمايه‌هائى از حكمت ( و صفاتى پسنديده ) است و براى آن صفات و سرمايه‌ها نيز دشمنانى است ، پس اگر اميد در آن راه يابد طمع آن را خوار سازد ، و اگر طمع در آن به جوش آيد حرص آن را نابود سازد ، و اگر نوميدى به آن دست يابد حسرت و افسوسش ميكشد ، اگر خشم و تندخوئى براى آن پيش آيد غضب به آن سخت گيرد ، اگر بخوشنودى در كارى خاسته‌اش برآورده شود خوددارى ( از كارهاى ناپسند ) را فراموش كند ، اگر ترس به آن رسد دورى جستن ( از كار ) او را سرگرم كند ، اگر آسودگى و امنيت خاطر براى او فراخ و دامنه‌دار شود غرور و خود بينى آن را بربايد اگر نعمتى برايش تازه گردد بزرگى و بزرگمنشى آن را بگيرد ، اگر مصيبت و اندوهى به آن برسد بيتابى رسوايش سازد ، اگر مال و ثروتى بچنگ آورد توانگرى آن را سركش كند ، اگر تنگدستى آن را بيازارد سختى و بلاء آن را گرفتار و مشغول كند ، اگر گرسنگى بر آن سخت گيرد ناتوانيش از پاى درآورد ، اگر\r\n\r\n","description":"","footnote":"","page_name":" 300 ","page_number":340},
  {"content":"\r\n\r\nدر سيرى از حد بگذراند شكمپرى آن را برنج اندازد ، پس هر كوتاهى از اندازه آن را زيان رساند ، و هر زيادى از حد آن را تباه گرداند .\r\n44 - و از سخنان آن حضرت عليه السّلام است كه هنگامى شاه زنان دختر پادشاه ايران اسير گشت ( و او را بمدينه بردند ) آن حضرت از او پرسيد : پس از داستان فيل چه چيز از پدر خود به ياد دارى ؟ گفت : از او به ياد دارم كه ميگفت : هر گاه ارادهء خداوند بر كارى قرار گيرد طمعها در برابر آن خوار گردد ، و هر گاه زمان كسى بسر آيد مرگ او در تدبير و حيله است ( يعنى همان حيله و تدبيرى كه براى رفع مرگ انديشيده موجب مرگ او شود ) حضرت عليه السّلام فرمود : چه نيكو است آنچه پدرت گفته است ، خوار و زبون ميشوند كارها در برابر تقديرات تا به جائى كه مرگ در تدبير باشد .\r\n45 - و از سخنان آن حضرت عليه السّلام است : هر كه بر چيزى يقين داشت و ( در بارهء همان چيز ) شكى به او عارض شد بر همان يقين خود برود ( و اعتنائى به شك نكند ) زيرا شك جلوگير يقين نشود .\r\n46 - و فرمود عليه السّلام : مؤمن كسى است كه از خود در رنج و تعب است ولى مردم از او آسوده‌اند .\r\n47 - و فرمود : كسى كه كسالت و كاهلى ورزد حقى كه از خداى تعالى به گردن او است نتواند اداء كند .\r\n48 - بهترين عبادتها : بردبارى ، و خموشى ، و چشم به راه فرج بودن است .\r\n49 - صبر و بردبارى سه گونه است : صبر بر مصيبت ، صبر بر گناه و نافرمانى ، صبر بر اطاعت\r\n\r\n","description":"","footnote":"","page_name":" 301 ","page_number":341},
  {"content":"\r\n\r\nو فرمانبردارى .\r\n50 - شكيبائى و زير مؤمن است ، و دانش رفيق و دوست اوست ، و مدارا كردن برادر او ، و نيكى پدر اوست ، و صبر فرمانده لشكر اوست ( يعنى دارندهء اين صفات پسنديده است و آنها از او دور نشوند ) .\r\n51 - سه چيز است كه از گنجهاى بهشت است : پنهان داشتن صدقه ( يعنى در پنهانى صدقه دادن ) و پوشيده داشتن بلا و مصيبت ، و پنهان داشتن درد و بيمارى .\r\n5 - بهر كه خواهى نيازمند شو تا در نتيجه اسير او شوى ، و از هر كه خواهى بىنياز باش تا در نتيجه همانند او باشى ، و احسان كن بهر كه خواهى تا امير او باشى .\r\n53 - و ميفرمود عليه السّلام : با فسق و فجور ( تبهكارى و كارهاى زشت چون زنا و قمار ) توانگرى نخواهد بود ( يعنى دارائى را بر باد خواهد داد ) و آسايش براى حسود نيست ، و براى شخص افسرده و دلتنگ دوستى و محبت نيست ( و در برخى از نسخه‌ها « ملوك » بجاى « ملول » است يعنى براى پادشاهان دوستى نيست يعنى نمىتوان بدوستى آنان دلگرم شد ) .\r\n54 - و بأحنف بن قيس فرمود : سكوت‌كننده ( در كارى ) برادر راضى و خوشنود ( بدان كار ) است و هر كه با ما نيست ( و بسود ما كار نكند ) با دشمن ما ( و بزيان ما ) خواهد بود .\r\n55 - و فرمود عليه السّلام : سخاوت و بخشش از كرم طبيعت انسانى است ، و منت نهادن تباه‌كنندهء احسان است .\r\n56 - رفت و آمد نكردن و احوالپرسى ننمودن با دوست و رفيق سبب جدائى است .\r\n57 - و ميفرمود عليه السّلام : سخنان بىاساس تودهء مردم در بارهء چيزى نشانهء شدن آن است ( يعنى همين كه زبانزد مردمان گشت خواهد شد ) .\r\n\r\n","description":"","footnote":"","page_name":" 302 ","page_number":342},
  {"content":"\r\n\r\n58 - و فرمود عليه السّلام : روزى را بجوئيد زيرا آن ضمانت شده از براى جوينده‌اش ( و بدون كوشش به كسى روزى ندهند ) .\r\n59 - چهار گروهند كه دعايشان برنگردد ( و مستجاب شود ) :\r\n( 1 ) دعاى پيشواى دادگستر در بارهء رعيت خود .\r\n( 2 ) دعاى فرزند نيكوكار در بارهء پدرش .\r\n( 3 ) دعاى پدر نيكوكار در بارهء فرزندش .\r\n( 4 ) دعاى ستمديده و مظلوم ( زيرا ) خداوند فرمايد : بعزت و جلال خودم سوگند كه داد خواهى و انتقامجوئى كنم براى تو اگر چه پس از گذشتن زمانى باشد .\r\n60 - بهترين توانگريها درخواست نكردن است ، و بدترين فقر و نداريها فروتنى به خود بستن است .\r\n61 - كار نيك و احسان نگهدارندهء از هلاكت است ، و مدارا كردن ( و برفق و ملايمت رفتار نمودن ) جلوگير لغزش و افتادن است .\r\n62 - خندانى كه بگناه خود ( در برابر خداى تعالى ) اعتراف كند بهتر است از گريانى كه ( بكردار خود ) بپروردگارش ببالد .\r\n63 - اگر تجربه‌ها نمىبود راههاى ( كار ) بر مردم گم ميگشت .\r\n64 - هيچ ساز و برگ ( و سپاهى براى انسان ) سودبخش‌تر از عقل و خرد نيست و هيچ دشمنى زيان آورتر از نادانى و جهل نيست .\r\n65 - هر كس دامنهء آرزويش پهناور و وسيع باشد ، عمل و كردارش ( براى آخرت ) كوتاه گردد .\r\n\r\n","description":"","footnote":"","page_name":" 303 ","page_number":343},
  {"content":"\r\n\r\n66 - سپاسگزارترين مردم ( در برابر نعمتهاى پروردگار ) آن كس است كه قناعتش بيشتر باشد ، و ناسپاسترين ايشان كسى است كه حرص و آزش بيشتر باشد .\r\nو مانند اين سخنان حكيمانه اندرز بخش بسيار است كه مادر اينجا همه را نياورديم تا سخن بدرازا نكشد و كتاب طولانى نگردد ، و در آنچه آورديم براى خردمندان كفايت است .\r\n\r\n[ فصل ( 54 ) در بيان آيات و نشانه‌هاى آن حضرت 
  ]\r\nدر بيان آيات و نشانه‌ها و برهانهاى آشكارى كه خداى تعالى بامير المؤمنين عليه السّلام داد ، و اينها دلالت بر بلندى مقام او در درگاه خداى سبحان نمايد ، و نشان دهد كه بكرامتى مخصوص گشته كه از ديگران ممتاز و جدا است و همان امتياز موجب گشته كه مردم را باطاعت او بخوانند ، و بچنگ زدن بولايت و بينش در بارهء حق او و يقين بامامتش ، و شناسائى عصمت و پاكدامنى و كمال و آشكارى حجت او دعوت كنند .\r\nاز آن جمله اين است كه خداوند او را با دو تن از پيغمبران خود ( عيسى و يحيى عليهما السّلام ) و دو حجت و نمايندهء خود در رتبه برابر كرده و اين مطلبى است كه در درستى و صحت آن شك و ترديدى نيست ( و آن اين است كه ) خداى عز و جل در بارهء حضرت مسيح عيسى بن مريم فرمايد كه او روح اللَّه و كلمة اللَّه و پيغمبر و رسول خدا در ميان بندگانش بود ، و داستان مادرش را در بارهء آبستنى او و زائيدن عيسى و شگفتى او از اين جريان بيان كند كه : ( مادرش ) « گفت چگونه پسرى براى من باشد در حالى كه به من نزديك نشده است بشرى و نبوده‌ام بدكاره گفت بدينسان گفت پروردگار تو كه آن بر من آسان است و تا\r\n\r\n","description":"","footnote":"","page_name":" 304 ","page_number":344},
  {"content":"\r\n\r\nبگردانيمش او را آيت و نشانه‌اى براى مردم و رحمتى از ما بوده است كارى گذشته » ( سورهء مريم آيه 20 - 21 ) و از جمله آيات و نشانه‌هاى خداى تعالى در بارهء حضرت مسيح عيسى بن مريم عليه السّلام اين بود كه در گهواره سخن گفت و اين كارى بود بر خلاف عادت و موجب شگفتى بينهايت ، و از معجزات حيرت افزا براى خردمندان بود ، و از آيات و نشانه‌هاى خداى تعالى در بارهء امير المؤمنين عليه السّلام كامل بودن خرد و عقل او و سنگينى و وقارش و شناسائيش خداوند و رسول او را ( ص ) بود با اينكه بحسب ظاهر خردسال بود آنگاه كه رسول خدا ( ص ) او را به خود خواند و تصديق و اقرار از او خواست در زمرهء كودكان بود و در همان حال بود كه رسول خدا ( ص ) او را وادار بشناختن حق خود و شناسائى آفريدگار و يگانگى او نمود ، و با او پيمان در پنهان داشتن آنچه به او سپرده بود و نگهدارى آن و رساندن امانت بست ، و على عليه السّلام در آن زمان بنا بگفتهء برخى هفت سال ، و بگفتهء ديگر نه سال ، و بگفتهء بيشتر مورّخين ده سال داشت ، پس كامل بودن عقل او ( در آن زمان و پيدا كردن معرفت به خدا و پيمبرش ( ص ) نشانهء روشنى بود از خداى تعالى در او ، كه بر خلاف عادت بود و بدين وسيله خداوند راهنمائى فرمود بمرتبهء والاى او نزد خود ، و مخصوص بودنش به خود ، و شايستگى او را براى آنچه به او واگذار شد يعنى پيشوائى مسلمانان و حجت بودن او بر همگى مردمان ، و در نتيجه در زمينهء اعجاز و خرق عادت همانند عيسى و يحيى عليهما السّلام بود چنانچه بيان داشتيم ، و اگر در اين باره كامل نبود و فزونى عقل و خردش نبود ، و شناسائى و معرفت بخداى تعالى نداشت رسول خدا ( ص ) او را وادار باقرار به پيامبرى خود نميكرد ، و ايمان به خود و تصديق رسالتش را به او لازم نمىساخت ، و او را باعتراف به حق خود دعوت نميفرمود ، و پيش از آنكه به هيچ يك از مردم جز خديجه همسرش دعوت خود را آشكار كند\r\n\r\n","description":"","footnote":"","page_name":" 305 ","page_number":345},
  {"content":"\r\n\r\nبوسيلهء او افتتاح دعوت نميكرد ( و پس از خديجه نخستين كسى كه رسول خدا ( ص ) نزد او دعوتش را آشكار كرد على عليه السّلام بود ) و او را امين بر اسرار خود كه دستور بنگهداريش كرد نميفرمود ، و او را از ميان همهء همسالانش در آن زمان براى اين كار اختيار نمىنمود ، و تنها او را از ديگران مخصوص نميداشت ، اينها همه مىرساند كه آن حضرت عليه السّلام با خردساليش به حد كمال رسيده و بخداى تعالى و پيامبرش ( ص ) پيش از بلوغ عارف و آشنا بود و همين معناى گفتار خداى تعالى است كه در بارهء حضرت يحيى عليه السّلام فرمايد : « و داديمش حكم را در كودكى » ( سورهء مريم آيه 12 ) زيرا حكمى روشنتر از شناسائى خدا نيست و آشكارتر از علم بنبوت رسول خدا ( ص ) ، و پديدارتر از توانائى بر استدلال نخواهد بود ، و بهتر از اين نيست كه طرز انديشه و تفكر و راههاى بدست آوردن احكام خدا و رسيدن بحقائق پنهانى و ناديدنى را بداند ، و بنا بر آنچه گفتيم ثابت شود كه خداى تعالى در بارهء أمير المؤمنين عليه السّلام خرق عادت فرمود ، و ( او را ) بوسيلهء نشانهء روشنى خود با دو تن از پيمبرانش كه قرآن در بارهء نشانه‌هاى بزرگ آنان گويا است برابر نمود چنانچه شرحش گذشت .\r\n\r\n[ فصل ( 55 ) يكى از آيات الهى در آن حضرت شجاعت شگفت انگيز او بود 
  ]\r\nو از نشانه‌هاى خداى تعالى كه بر خلاف عادت در امير المؤمنين عليه السّلام وجود داشت اين بود كه براى هيچ يك از دلاوران جنگجو ، و شجاعان رزمجو ديده نشد آن سابقهء كه در اين باره با گذشت زمان براى أمير المؤمنين عليه السّلام پديدار شد ، از اين گذشته در ميان جنگجويان كار آزموده كسى كه\r\n\r\n","description":"","footnote":"","page_name":" 306 ","page_number":346},
  {"content":"\r\n\r\nدر همهء مراحل بسلامت جسته باشد و گرفتار شرى از شرور نشده و دچار جراحت و عيبى نگشته باشد جز امير المؤمنين عليه السّلام ديده نشد ، و تنها او بود كه در اين مدت طولانى در جنگهاى بسيارى كه كرد زخمى كارى از دشمن نخورد ، و در هيچ معركهء گرفتار عيب و نقص نگشت ، و كسى از دلاوران بر او دست نيافت تا اينكه جريان آن حضرت عليه السّلام با پسر ملجم لعنه اللَّه پيش آمد و آن هم به صورت غافلگير كردن آن حضرت عليه السّلام انجام شد ، و اين مطلب خود از عجائب روزگار است كه خداوند او را بدين نشانه و امتياز يگانه ساخته ، و او را بفنون آن آشنا فرموده ، و بدين وسيله بمكانت و رتبهء او در نزد خود ، و اختصاص آن حضرت بدان كرامتى كه بواسطهء آن بر همهء مردمان برترى جسته راهنمائى فرمود .\r\n\r\n[ فصل ( 56 ) در اينكه هرگز از برابر دشمنى نگريخت 
  ]\r\nو از آيات و نشانه‌هاى خدا در وجود آن حضرت عليه السّلام اين بود كه هيچ جنگجوى كار آزموده‌اى كه در جنگ با دشمن روبرو شود نقل نشده جز اينكه گاهى پيروز شده و گاهى در برابر دشمن شكست خورده و هيچ كس زخمى بر دشمن نزده جز اينكه گاهى از آن زخم ميمرده‌اند و گاهى خوب ميشده و تن سالم بدر مىبردند ، و سابقه ندارد كه جنگجوئى همهء هماوردان از زير دستش گريخته باشند و هيچ كس از زخمهايش تن سالم بدر نبرده باشد جز أمير المؤمنين عليه السّلام كه همگان اتفاق دارند باينكه با هر هماوردى برابر شد بر او پيروز گشت ، و هر دلاورى كه بجنگش آمد او را هلاك ساخت ، و اين نيز خود از چيزهائى است كه آن حضرت عليه السّلام را از همگان جدا كند ، و خداوند جريان عادى را در هر جا و هر زمانى بوسيلهء او بهم زد ، و اين از نشانه‌هاى روشن خداوند تعالى در او مىباشد .\r\n\r\n","description":"","footnote":"","page_name":" 307 ","page_number":347},
  {"content":"\r\n\r\n\r\n[ فصل ( 57 ) در اينكه هرگز از برابر دشمنى نگريخت 
  ]\r\nو از نشانه‌هاى خداى تعالى در بارهء او نيز اين است كه با وجود اينكه روزگار درازى در جنگها بسر برد و جامهء رزم پوشيد ، و با دلاوران زيادى از دشمن و بزرگانشان روبرو شد ، و با اينكه آنان يورش بر او ميبردند ، و حيله‌ها براى غافلگير كردن او به كار بردند ، و در اين راه كوششها كردند ، با همهء اين احوال از برابر هيچ يك از ايشان نگريخت و به هيچ كدام پشت نكرد ، و هيچ گاه از جاى خود دور نشد ، و از هيچ كدام از حريفان جنگى نترسيد ، ولى جز او دلاوران ديگر جنگى ( چنين نبودند ) و نشد كه آنان دشمن خود را در جنگ ديدار كنند جز اينكه گاهى در برابرش ايستادگى ميكرد و گاهى از ميدان او ميگريخت ، زمانى بر او حمله ميكرد ، و زمانى عنان اسب را ميكشيد و رو بهزيمت مينهاد ، و از آنچه گفته شد سخن ما روشن شود ، و معلوم گردد كه آن حضرت عليه السّلام در نشانهء روشن ( خدائى ) و معجزهء آشكار ( كه در وجودش بود ) و بهم خوردن جريان عادى بوسيلهء او ممتاز و منحصر بفرد بود ، و خداوند بوسيلهء اينها بامامت او مردمان را راهنمائى فرموده ، و بدين وسيله پرده از واجب بودن پيروى او برداشته و او را از همهء مردمان ممتاز فرموده است .\r\n\r\n[ فصل ( 58 ) كثرت فضائل و مناقب و شيوع آن در پيش خاصه و عامه 
  ]\r\nو از نشانه‌ها و دليلهاى مخصوص به آن حضرت عليه السّلام همين آشكار شدن فضائل او در ميان سنى و شيعه است ، و مسخر شدن همگان در نقل كردن مناقب ، و كرامتهاى مخصوص به او ، و گردن نهادن دشمن از ميان آنها به آنچه دليل بزيان ايشان است ( اينها خود نشانهء بزرگى است ) با اينكه مردمان منحرف و\r\n\r\n","description":"","footnote":"","page_name":" 308 ","page_number":348},
  {"content":"\r\n\r\nدشمنان آن حضرت بسيار ، و همگى سعى و كوشش داشتند فضائل او را بپوشانند و حقش را انكار نمايند ، و با اينكه ( قدرت ) دنيا بدست دشمنانش بود ، دشمنانى كه با دوستان آن حضرت مخالف بودند ، و سلطنت دنيا نيز در دست آنان بود و مردم را بخاموش كردن نور او و پامال كردن فضائلش وادار ميكردند ، و ( با اين همه ) خداوند جريان عادى را ( كه ميبايست يكسره نام او از ميان برود ) در بارهء او بهم زد ، و با رساندن فضائل او به همه جا ، و آشكار كردن منقبتهايش ، و مسخر كردن همگان را باينكه به اين فضائل اعتراف نموده و صحه بر آن نهند ، و نقشه‌هاى دشمنان او را در پرده پوشى كردن و انكار مناقب او بهم زد ، ( و با اين جريانات خداوند حساب او را از ديگران جدا كرده عادت و معمول را بخاطر او باطل كرد ) تا حجت را در بارهء او تمام نموده ، دليل حقانيت او را آشكار سازد ، و چون عادت در بارهء ديگران جز آن حضرت عليه السّلام بر خلاف اين است و اگر آن سعى و كوششى كه در خاموش ساختن نام و نشان أمير المؤمنين مبذول داشتند در بارهء ديگرى انجام داده بودند يكسره از ميان رفته بود ، و تنها در بارهء او بطور استثناء اين عادت بهم خورد ، از اينجا روشن گردد كه - چنانچه گفته شد - حساب او بدين نشانهء روشن از همگان جدا بود .\r\n( 30 ) و اين سخن از شعبى ( يكى از مفسران و دانشمندان اهل سنت ) معروف است كه ميگفت : هر آينه من از سخنوران و خطباى بنى اميه ( بسيار ) مىشنيدم كه امير المؤمنين على بن ابى طالب عليه السّلام را بالاى منبرها دشنام ميدهند ولى ( با اين همه دشنام ) گويا بازوى او را گرفته به آسمان بلندش ميكردند ، و مىشنيدم كه بالاى همان منبرها گذشتگان ( و آباء و اجداد ) خود را ستايش ميكنند ولى گويا پرده از روى مردارى برميدارند ( و هر چه آنها را ميستودند گند و عفونتش بيشتر ميشد ) .\r\n\r\n","description":"","footnote":"","page_name":" 309 ","page_number":349},
  {"content":"\r\n\r\nو روزى وليد بن عبد الملك ( از روى پند و اندرز ) به پسرانش گفت : اى پسران من بر شما باد به ( پيروى ) دين ، زيرا من نديدم كه دين پايهء چيزى را بگذارد ، و دنيا ( بتواند ) آن پايه و بنا را فرو ريزد ، ولى ( بسيار ) ديدم كه دنيا پايه‌ها نهاد ( و بناها ساخت ) و دين همهء آنها را فرو ريخت ( آنگاه از باب نمونه اين جريان را گوشزد آنان كرده گفت : ) من هميشه از نزديكان و فاميل خود مىشنيدم كه على بن ابى طالب عليه السّلام را دشنام ميدهند و ( خاك روى ) فضائل او ( ريخته آن ) را دفن ميكردند ، و مردم را بكينه و دشمنى با او وادار ميكردند ، ولى همهء اين كارها جز اينكه او را بدلها نزديك ميكرد كار ديگرى از پيش نميبرد ، و ( ميديدم كه ) كوشش ميكردند خود را بمردم نزديك نمايند ولى همهء اين كوششها جز دورى ايشان از دلها ( و تنفر مردم از آنها ) چيزى نمىافزود . و در اينكه كار به جائى رسيد كه فضائل امير المؤمنين عليه السّلام را پنهان ميكردند و نميگذاردند علماء و دانشمندان آنها را گوشزد مردم كنند براى هيچ خردمندى جاى ترديد نيست ، و بطورى ( در اين راه كوشيدند ) كه هر گاه مردى ميخواست حديثى از امير المؤمنين عليه السّلام روايت كند نمىتوانست ( بصراحت ) آن را به آن حضرت نسبت دهد و نام و نسب او را بر زبان جارى سازد و از روى ناچارى ميگفت : براى من حديث كرد مردى از اصحاب رسول خدا ( ص ) ! يا اينكه ميگفت : مردى از قريش براى من چنين روايت كرد ! و برخى ميگفتند : پدر زينب براى من اين حديث را گفت .\r\nو عكرمة از عايشه در حديث بيمارى رسول خدا ( ص ) و داستان مرگ آن حضرت حديث كند كه در ضمن نقل داستان عايشه گفت : پس رسول خدا ( ص ) از خانه بيرون آمد و به دو تن از خاندان خود تكيه كرده بود كه يكى از آن دو فضل پسر عباس بود ، و چون عكرمة اين حديث را از عايشه براى عبد اللَّه بن عباس نقل كرد ، ابن عباس بعكرمة گفت : آيا آن مرد ديگر را ميشناسى ؟ گفت : نه ، عايشه نامش را براى من نگفت ، ابن عباس\r\n\r\n","description":"","footnote":"","page_name":" 310 ","page_number":350},
  {"content":"\r\n\r\nگفت : آن مرد ديگر على بن ابى طالب عليه السّلام بود ، و مادر ما ( عايشه ام المؤمنين ) تا آنجا كه ميتوانست نام او را بنيكى ياد نميكرد .\r\nو روش زمامداران ستمگر اين بود كه هر كه نام على عليه السّلام را بنيكى ياد ميكرد او را با تازيانه ميزدند ، بلكه در اين راه گردن ميزدند ، و مردم را ببيزارى جستن از او وادار ميكردند ، و در بارهء كسى كه براى او چنين پيش آيد عادت بر اين جارى شده كه هيچ نام نيكى از او بجاى نماند تا چه رسد باينكه فضائل او نقل شود ، و اين همه مناقب در باره‌اش روايت شود ، يا نشانهء در حقانيت او بر جاى ماند ، و همين كه اين فضائل از او آشكار شده و مناقب او عالمگير گشته و چنانچه گفته شد در ميان شيعه و سنى شايع شده و دوست و دشمن در نقل آن مسخر گشته‌اند بهم خوردن عادت را در بارهء او ثابت كند ، و راه برهان را بوسيلهء اين نشانهء روشن بما آشكار نمايد .\r\n\r\n[ فصل ( 59 ) گرفتارى فرزندان و اولاد آن حضرت 
  ]\r\nو از نشانه‌هاى خداوند در آن حضرت عليه السّلام اين بود كه هيچ كس در بارهء فرزندان خود همانند آن حضرت دچار و گرفتار نشد ، زيرا شنيده نشده كه هيچ گروهى از فرزندان پيغمبر يا امام يا پادشاه زمانى از نيكوكار و بدكردار گرفتار ترس و هراس شود مانند آن ترس و هراسى كه فرزندان امير المؤمنين عليه السّلام دچار شدند و به هيچ كس اين اندازه بلا و اندوه نرسيد كه به آنان رسيد چه اينكه آنان را كشتند يا از شهر و ديارشان آواره نمودند يا بترس و هراسى دچار ساختند ، و به هيچ طائفه و دستهء از مردم اين همه انواع شكنجه و زجر وارد نگشت كه به اين دسته رسيد ، پس گروهى از ايشان را بطور ناگهانى و غافلگير كردن و حيله كشتند ، و بسيارى از آنان\r\n\r\n","description":"","footnote":"","page_name":" 311 ","page_number":351},
  {"content":"\r\n\r\nرا زنده زنده سقف بر سرشان فرود آوردند ، و بگرسنگى و تشنگى شكنجه كردند تا جان بلبشان رسيد ، و آنان را ناچار بآوارگى در شهرها و دست كشيدن از خانه و زندگى و زن و فرزند كردند ، و ( كارى كردند كه مجبور بودند ) نام و نسب خود را از بيشتر مردم پوشيده دارند ، و بيم و هراس كارشان را به جائى رساند كه از دوستان خود نامشان را پنهان ميكردند تا چه رسد بدشمنان ، و كار آوارگى آنان از شهر و ديار به جائى رسيد كه تا دوردست‌ترين نقاط شرق و غرب و جاهائى كه بطور كلى از آبادى و آبادانى خبرى نبود رفته و آواره شدند ، و چنان شد كه بيشتر مردم از شناسائى آنان خوددارى كرده از نزديك شدن و آميزش با آنان ترسناك بودند زيرا بر خود و فرزندانشان از ستمكاران زمان بيم داشتند .\r\nو اينها همه اسباب اين مىشود كه به حساب جريان عادى شالودهء ايشان بهم ريزد ، و ريشه‌هاى طيبهء اينان از بيخ و بن كنده شود و عدد اندكى از ايشان بجاى ماند ، ولى ( از آنجا كه خداوند در همهء جريانات ) چنانچه گفته شد ( در بارهء على عليه السّلام بر خلاف جريان عادى رفتار كرده ) با همهء اين احوال فرزندان آن حضرت بيشتر از فرزندان همهء پيمبران و مردان شايسته و اولياء خدا است ( و براى هيچ يك از آنان اين اندازه فرزند بجاى نمانده ) بلكه هيچ كس در عالم نيست كه اين اندازه فرزند از او بجاى مانده باشد ، و اينان از فرزند هر كس ( كه حساب شود ) بيشترند ، و از روى تحقيق شهرها از آنان پر گشته ، و بر بيشتر اولاد و فرزندان بندگان خدا در شماره برترى جسته‌اند ، با اينكه اينان ازدواجشان در ميان خودشان بود ، و از نزديكان خود دختر ميگرفتند ، و از وصلت با مردم بيگانه خوددارى مينمودند ، و اين خود خلاف و خرق عادتى بود در آن حضرت عليه السّلام چنانچه گفته شد ، و نشانهء روشنى بود در امير المؤمنين عليه السّلام بدانسان كه بيان داشتيم و جاى شك و ترديد در آن نيست و الحمد للَّه .\r\n\r\n","description":"","footnote":"","page_name":" 312 ","page_number":352},
  {"content":"\r\n\r\n\r\n[ فصل ( 60 ) خبر دادن آن حضرت از امور غيبى 
  ]\r\nو از نشانه‌هاى روشن خداوند در آن حضرت عليه السّلام و خصوصياتى كه بدان وسيله او را از ديگران جدا فرمود و با اين اعجاز راهنمائى بامامت و وجوب پيرويش و اثبات حقانيت او نمود ، همان معجزاتيست كه بوسيلهء آنها پيمبران و فرستادگان عليهم السّلام را آشكار ساخت و آنها را نشانهء راستگوئى آنان قرار داد .\r\nاز آن جمله است آنچه بسيار نقل شده كه آن جناب از امور غيبى ، و از آنچه در آينده خواهد شد خبر ميداد و هيچ يك بر خلاف گفته‌اش نمىشد ، و به همان كه خبر داده بود ميشد تا راستى گفتارش محقق گردد ، و اين از روشنترين معجزات پيمبران عليهم السّلام بود ، ( براى توضيح بيشتر ) گفتار خداى تعالى را بنگريد در آنجا كه حضرت مسيح عيسى بن مريم را بمعجزهء روشن و نشانهء شگفت‌آورى كه دلالت بر نبوت او كند ممتاز كرده چنين فرمايد ( كه عيسى عليه السّلام فرمود ) : « و من آگهى دهم شما را از آنچه ميخوريد و آنچه در خانه‌هاى خود نگهداريد » ( سورهء آل عمران آيه 49 ) و ( اين معجزه ايست كه ) خداى عز اسمه مانند آن را از معجزات شگفت‌انگيز رسول خدا ( ص ) قرار داده و آنگاه كه پارسيان بروميان غلبه كردند خداى سبحان فرمود : « . . .\r\nشكست خوردند روميان در نزديكترين سرزمين و ايشان پس از شكستشان به زودى پيروز شوند . در چند سال » ( سورهء روم آيهء 1 - 3 ) و همچنان شد كه خداى عز و جل فرموده بود .\r\nو نيز خداى عز و جل در بارهء مردم بدر ( از مشركين ) فرمود : « زود است كه اين گروه شكست\r\n\r\n","description":"","footnote":"","page_name":" 313 ","page_number":353},
  {"content":"\r\n\r\nخورند و پشتها را بازگردانند » ( سورهء قمر آيهء 45 ) و بدون كم و زياد چنان شد كه خداى تعالى فرموده بود .\r\nو خداى عز و جل فرمود : « هر آينه داخل خواهيد شد در مسجد الحرام اگر خدا خواهد در حال آسودگى ( و ايمنى ) تراشندگان سرهاى خويش و كوتاه‌كنندگان ( ناخن و موى ) در حالى كه هراسى ( از مشركين ) نداشته باشيد » ( سورهء فتح آيه 27 ) و چنان شد كه خداى تعالى فرموده بود .\r\nو نيز فرمايد : « گاهى كه آيد يارى خدا و پيروزى و ببينى مردم را كه درآيند بدين خدا گروه گروه » ( سورهء نصر آيهء 1 - 2 ) .\r\nو نيز خداى سبحان از درون گروهى از مردم منافق خبر داده چنين فرمود : « و پيش خود گويند چرا عذاب نكند خداوند ما را بدان چه گوئيم » ( سورهء مجادله آيه 8 ) پس خداوند ( در اين آيه ) از درون آنان و آنچه در دل پنهان كرده بودند آگاهى داد .\r\nو در داستان يهود خداى جل ذكره فرمايد : « بگو اى آنان كه يهود شديد اگر پنداريد كه شما دوستانيد خدا را جز مردم پس آرزو كنيد مرگ را اگر هستيد راستگويان و هرگز آن را آرزو نكنند بدان چه پيش فرستاده است دستهاى آنان و خدا دانا است بستمگران » ( سورهء جمعه آيه 6 - 7 ) و چنان بود كه خداى تعالى فرموده بود ، و هيچ يك از ايشان جرات نكرد كه آرزوى مرگ كند ، و همين جريان خبر آن حضرت را محقق ساخت ، و بوسيلهء آن خداى تعالى از راستگوئى او پرده برداشت ، و بوسيلهء همان به پيغمبرى او راهنمائى فرمود . و مانند اين آيات در بارهء رسول خدا ( ص ) بسيار است كه نقل آن كتاب را طولانى كند .\r\n\r\n","description":"","footnote":"","page_name":" 314 ","page_number":354},
  {"content":"\r\n\r\n\r\n[ فصل ( 61 ) برخى از اخبار غيبيه آن حضرت 
  ]\r\nو اما آنچه از امير المؤمنين عليه السّلام از اين نمونه ( اخبار غيبى ) رسيده آن مقدار است كه كسى نتواند انكار آن نمايد مگر بواسطهء زنگ گرفتن دل يا نادانى و بهتان و دشمنى ، و گر نه بنگريد بدان چه خبرهاى بسيار و نشانه‌هاى زيادى در آن رسيده و همگان از آن حضرت عليه السّلام نقل كرده‌اند كه پس از بيعت كردن مردم با او و ( 30 ) پيش از اينكه با آن سه دسته ( يعنى با طلحة و زبير ، و معاويه و خوارج ) جنگ كند فرمود : من مأمور شده‌ام بجنگ با پيمان‌شكنان ( يعنى طلحة و زبير ) و آنان كه از حق بيكسو روند ( يعنى معاويه و همدستانش ) و آنان كه از دين بيرون روند ( خوارج نهروان ) و آن حضرت عليه السّلام با ايشان جنگيد و چنان شد كه خبر داده بود .\r\n( 31 ) و هنگامى كه طلحة و زبير از آن حضرت براى رفتن ( به مكه ) جهت بجا آوردن عمره اجازه خواستند بدانها فرمود : نه به خدا ! شما قصد عمره نداريد ، بلكه قصد ( رفتن ) بصره داريد و چنان بود كه فرمود .\r\n( 32 ) و هنگامى كه اجازه خواستن آن دو را براى عمره بابن عباس خبر مىداد فرمود : من با اينكه ميدانستم آن دو نفر خيال پيمان‌شكنى دارند اذنشان دادم ، و از خداوند براى دفع آنان كمك خواستم ، و همانا خداى تعالى به زودى نقشهء شوم آنان را بازگرداند ، و مرا بر ايشان پيروز گرداند ، و چنان بود كه فرمود .\r\n( 33 ) و هنگامى كه در منزل ذى قار ( نزديكى بصره ) براى بيعت كردن نشسته بود فرمود : از سمت كوفه هزار مرد بدون كم و زياد مىآيند و به شرط جان با من بيعت كنند ( كه تا دم مرگ دست از يارى من بر ندارند )\r\n\r\n","description":"","footnote":"","page_name":" 315 ","page_number":355},
  {"content":"\r\n\r\nابن عباس گويد : من از اين سخن بيتاب شدم و ترسيدم مبادا اين مردم كه از كوفه مىآيند از اين شماره كمتر باشند يا زيادتر شوند آنگاه كار بر ما تباه گردد ( و مردم بگويند على عليه السّلام دروغ گفت ) و همچنان در شمارهء آنان اندوهناك بودم تا اينكه جلوداران ايشان در رسيدند و من شماره ميكردم و چون نهصد و نود و نه نفر تمام شمردم دنبالهء ايشان بريد و ديگر كسى نيامد ، من گفتم : «  إِنَّا لِلَّهِ وَ إِنَّا إِلَيْهِ راجِعُونَ  » چه چيز على را وادار كرد بر آنچه گفت ؟ همين طور كه من در اين انديشه بودم ناگهان شخصى را ديدم كه مىآيد تا اينكه نزديك شد ديدم مردى است كه جامهء پشمين در بر دارد و شمشير و سپر و آفتابه همراه او است ، پس نزديك امير المؤمنين عليه السّلام رفته بوى عرضكرد : دست خود را دراز كن تا با تو بيعت كنم ، امير المؤمنين عليه السّلام فرمود : بر چه چيز با من بيعت كنى ؟ عرضكرد : بر شنيدن ( سخنانت ) و پيروى ( دستوراتت ) و جنگيدن در ركاب تو تا مرگم فرا رسد يا اينكه خداوند فتح و فيروزى نصيبت گرداند ، حضرت به او فرمود :\r\nنامت چيست ؟ عرضكرد : اويس ، فرمود : تو اويس قرنى هستى ؟ عرض كرد : آرى ، فرمود : « اللَّه اكبر » حبيب من رسول خدا ( ص ) به من خبر داد كه مردى از امت او را ( خواهم ديد و ) درك خواهم نمود و او را اويس قرنى ميگويد ، و او از حزب خدا و رسول اوست مرگش بشهادت ( در راه دين ) خواهد بود ، و ( گروه بسيارى ) مانند ( بسيارى گروه دو قبيله ) ربيعه و مضر در شفاعت او ( در روز رستاخيز ) در آيند ، ( و بوسيلهء شفاعتش از آتش دوزخ رهائى يابند ) ابن عباس گويد : به خدا ( با آمدن اويس و تكميل شدن عدد - هزار - كه مولا فرموده بود ) اندوه من بر طرف شد .\r\nو از آن جمله بود گفتار آن حضرت عليه السّلام آنگاه كه ( در جنگ صفين ) مردم شام قرآنها را بر سر نيزه\r\n\r\n","description":"","footnote":"","page_name":" 316 ","page_number":356},
  {"content":"\r\n\r\nكردند ، و فرقهء از ياران آن حضرت بشبهه افتادند ( و گمان كردند كه اينان راست گفته و پيرو قرآنند ) اصرار و پافشارى در صلح و سازش نموده او را به صلح دعوت مينمودند ( پس على عليه السّلام ) فرمود : واى بر شما همانا اين كار نيرنگى است ، و اين مردم قرآن نميخواهند زيرا اهل قرآن نيستند ، از خدا بترسيد و بدنبال بصيرتى كه در جنگ با ايشان داشتيد برويد ( و اين نيرنگ شما را باز ندارد ) و اگر اين كار را نكنيد ( و سخن مرا نشنويد ) راهها بر شما ( بسته و ) پراكنده گردد ، و پشيمان شويد در آن زمانى كه پشيمانى سودى نبخشد ، و جريان چنان بود كه حضرت عليه السّلام فرمود ، و همانا مردم پس از داستان داورى و تحكيم كافر شده ( به آن حضرت برگشتند ) و از كارى كه كرده بودند و از پذيرفتن داورى پشيمان شدند ، و شالودهء كارشان بهم ريخت و سرانجامشان به هلاكت انجاميد .\r\n( 30 ) و هنگامى كه بسوى جنگ با خوارج ميرفت فرمود : اگر ترس از اين نداشتم كه شما تكيه بر اجر بسيار اين جهاد كرده دست از عمل و كردار برداريد هر آينه شما را خبر مىدادم به آنچه بر زبان پيغمبرش ( ص ) در بارهء جنگ با اين مردمان از روى بينش و بصيرت بگمراهى ايشان جارى ساخته ، و همانا در ميان ايشان مردى است كه دستش كوتاه و ناقص است ، و پستانى مانند پستان زنان دارد ، و اينان بدترين بندگان خدا و مخلوقات هستند و كشندگان آنها نزديكترين بندگان خدا از نظر تقرب و وسيله ميباشند ، و آن مرد كه ( حضرت عليه السّلام اوصاف او را فرمود و ) مخدج ( يعنى ناقص ) لقب داشت معروف در ميان آن گروه نبود ، و چون كشته شدند على عليه السّلام او را در ميان كشتگان جستجو ميكرد و ميفرمود : به خدا سوگند دروغ نگفتم و به من دروغ گفته نشده ، ( و همچنان جستجو نمود ) تا او را در ميان كشتگان پيدا كرد و پيراهنش را چاك داده بر شانهء او غده‌اى مانند پستان زن بود كه روى آن موئى چند روئيده بود ، و هر گاه آن موها ( يا آن غده ) كشيده ميشد شانه‌اش با آن كشيده ميشد ، و چون رها ميشد شانه بجاى خود باز ميگشت ، و چون على عليه السّلام او را يافت تكبير گفت و فرمود : همانا اين مرد عبرتى است براى آن كس كه بينائى جويد .\r\n\r\n","description":"","footnote":"","page_name":" 317 ","page_number":357},
  {"content":"\r\n\r\n\r\n[ فصل ( 62 ) از اخبار غيبيه كه جندب بن عبد الله در جنگ نهروان از آن حضرت ع شنيد 
  ]\r\nو تاريخ نويسان از جندب بن عبد اللَّه ازدى حديث كنند كه گفت : با على عليه السّلام بجنگ جمل و صفين حاضر شدم و هيچ گونه شك و ترديدى در جنگ آنان كه با او جنگ ميكردند نداشتم ( و يقين داشتم كه على عليه السّلام بر حق و آنان بر باطلند ) تا اينكه بنهروان ( براى جنگ با خوارج ) رفتيم ، پس در بارهء جنگ با آنان بشبهه افتادم و با خود گفتم : اينان قاريان قرآن و برگزيدگان ما هستند آيا ( چگونه جايز است ) با اينان بجنگيم و آنها را بكشيم ؟ راستى اين كار بزرگى است ! پس بامدادى بود كه بيرون رفته و همچنان گام برميداشتم ، و ظرف آب خود را نيز برداشته بودم تا اينكه از صفوف لشكر دور شدم ، پس نيزهء خود را بر زمين زده و سپرم را بر بالاى آن گذارده و در زير سايهء آن نشسته بودم كه ديدم امير المؤمنين عليه السّلام بر من درآمد و به من فرمود : اى برادر ازدى ! آيا آبى براى طهارت همراه دارى ؟ من ظرف آب را به او دادم پس برفت تا جايى كه من او را نميديدم ، و پس از تطهير كردن بسوى من بازگشت و در سايهء سپر ( ى كه من براى خود ساخته بودم ) نشست ، در اين هنگام سوارى بدنبال آن حضرت ميگشت ، من عرضكردم : اى امير مؤمنان اين سوار بدنبال شما ميگردد ؟ فرمود : اشاره كن بيايد ، گويد :\r\nمن به دو اشاره كردم آمده عرضكرد : اى امير مؤمنان اين گروه ( خوارج ) رفته و از نهر گذشتند ؟\r\nفرمود : هرگز از نهر نگذشته‌اند ، گفت : چرا به خدا ! رفتند ، در همين حال بود كه مرد ديگرى آمده عرضكرد : اى امير مؤمنان اينان از نهر گذشتند ؟ فرمود : هرگز نگذشته‌اند ، گفت : به خدا من نزد تو نيامدم جز اينكه پرچم‌ها و بارهاى ايشان را در آن سوى نهر ديدم ؟ فرمود : به خدا چنين نيست ، و\r\n\r\n","description":"","footnote":"","page_name":" 318 ","page_number":358},
  {"content":"\r\n\r\nهمان جا ( كه هستند يعنى اين سوى نهر ) جاى افتادن آنان بر زمين و محل ريختن خونشان است ، ( اين سخن را گفت ) و از جاى برخاست و من نيز با او برخاسته در دل گفتم : سپاس خداى را كه مرا نسبت به اين مرد بينا كرد و حقيقت كار او را به من شناساند ( زيرا ) اين مرد ( يعنى على عليه السّلام ) از دو حال خارج نيست يا مردى بيباك ( بر خدا ) است ( و باكى ندارد دروغ بگويد و بدروغ سوگند به خدا بخورد ، و با اينكه خوارج از نهر گذشته‌اند دانسته آن را انكار مىكند ) يا مردى است كه از روى حجت پروردگار خود و عهدى كه از پيغمبر خدا ( در اين باره ) دارد سخن ميگويد ( و انكار او روى حجتى است كه از خدا و پيغمبر به او رسيده ) بار خدايا من با تو عهد ميكنم بعهدى كه در روز رستاخيز مرا بدان عهد مؤاخذه كنى كه اگر ديدم خوارج از نهر گذشته‌اند ( و على بىباكانه دروغ گفت ) من نخستين كسى باشم كه بجنگ با او برخيزم و نيزه در چشمش فرو كنم ، و اگر نگذشته‌اند ( و على عليه السّلام راست ميگويد ) در اين جنگ و كشتار اين گروه ثابت و پا بر جا بمانم ، پس آمديم تا بصفوف دشمن رسيديم ، و ديديم كه پرچمها و بارها همچنان كه بود به حال خود باقى است ، گويد : على عليه السّلام گريبان مرا از پشت سر گرفته پيش كشيد سپس فرمود :\r\nاى برادر ازدى آيا حقيقت كار ( من ) بر تو روشن شد ؟ عرضكردم : آرى اى امير مؤمنان ، فرمود : بدفع دشمن اقدام كن ، پس من مردى از ايشان كشتم ، سپس مردى ديگرى را كشته ، و با مرد سومى در آن آويخته من به او ضربت ميزدم و او مرا ضربت ميزد تا اينكه هر دو بر زمين افتاديم ، دوستان من مرا از جا برداشته و زمانى به هوش آمدم كه على عليه السّلام از كار خوارج فارغ گشته بود .\r\nو اين حديثى است مشهور و معروف در ميان ناقلين آثار داستان نويسان ، و اين مرد ( جندب بن عبد اللَّه ) در زمان امير المؤمنين عليه السّلام و پس از آن از حال خود خبر مىداد ( و اين جريان را براى مردم تعريف ميكرد ) و كسى نبود كه سخنش را رد كند و راستگوئى او را منكر شود ( و به او بگويد : تو دروغ\r\n\r\n","description":"","footnote":"","page_name":" 319 ","page_number":359},
  {"content":"\r\n\r\nميگوئى ) و در اين داستان خبر دادن غيبى است و آشكار ساختن چيزى كه در دل آن مرد بود ، و ( معلوم شود على عليه السّلام ) به اين نيتى كه مردم در دل ميكردند آشنا بوده و آن را ميدانست . و اين نشانهء روشنى است كه با آن برابرى نكند جز آنچه مانند آن است از معجزات بزرگ .\r\n\r\n[ فصل ( 63 ) خبرهائى كه از شهادت خويش داد 
  ]\r\nو از جملهء اخبار غيبيهء آن حضرت عليه السّلام خبرهائى است كه روايات بتواتر در باره‌اش رسيده كه آن جناب پيش از شهادتش خبر مرگ خود را داد ، و جريان كشته شدن خود را فرمود ، و خبر داد كه بشهادت از دنيا ميرود بوسيلهء ضربتى كه بسرش وارد آيد و خون سر محاسنش را خضاب ( و رنگين ) نمايد ، و چنان شد كه فرمود ، و از جمله رواياتى كه در اين باب روايت كرده‌اند : گفتار آن حضرت عليه السّلام است كه فرمود : به خدا اين از اين - و دست بر سر و محاسنش گذاشت - خضاب خواهد شد .\r\nو گفتارش كه فرمود : به خدا اين - اشاره بمحاسنش فرمود - از بالاى آن خضاب خواهد شد ، چه چيز باز ميدارد شقىترين ( بدبخت‌ترين ) اين امت را كه آن را از بالاى آن با خون خضاب كند .\r\nو گفتارش كه فرمود : چه چيز جلوگيرى كند شقىترين اين امت را كه با خون بالاى آن را ( يعنى محاسن را ) خضاب نمايد .\r\nو گفتارش كه فرمود : ماه رمضان درآمد ، و آن بزرگ ماهها و آغاز سال است آسياى سلطنت بگردش\r\n\r\n","description":"","footnote":"","page_name":" 320 ","page_number":360},
  {"content":"\r\n\r\nدرآيد ( شرح اين جمله حديث و پارهء احاديث ديگر در فصل ( 4 ) از باب ( 1 ) گذشت مراجعه فرمائيد ) آگاه باشيد كه شما در اين سال در يك صف ( بدون امير ) حج خواهيد كرد ، و نشانه‌اش اينست كه من در ميان شما نيستم ، و اصحاب آن حضرت عليه السّلام ميگفتند : او به اين سخن خبر مرگ خود را ميداد ، و در شب نوزدهم همان ماه ضربت خورد و شب بيست و يكمش از دنيا رفت .\r\nو از آن جمله است روايتى كه راستگويان حديث كرده‌اند : كه آن حضرت در آن ماه شبى را در نزد ( فرزندش ) حسن و شبى در نزد ( فرزندش ) حسين عليه السّلام و شبى در نزد ( دامادش ) عبد اللَّه بن جعفر ( شوهر حضرت زينب سلام اللَّه عليها ) افطار ميكرد و بيش از سه لقمه تناول نميفرمود ، پس يكى از فرزندانش حسن يا حسين عليها السلام سبب ( كم خوراكى او ) را پرسيدند ؟ فرمود : اى فرزند ! امر خدا ( مرگ ) خواهد آمد و من ( ميخواهم در آن حال ) شكمم تهى باشد ، جز اين نيست كه يك شب يا دو شب مانده ، پس در همان شب ضربت خورد .\r\nو از آن جمله است آنچه تاريخ نويسان حديث كرده‌اند كه جعد بن بعجة كه مردى از خوارج بود بامير المؤمنين عليه السّلام گفت : اى على از خدا بترس زيرا تو خواهى مرد ! امير المؤمنين عليه السّلام فرمود : بلكه به خدا كشته خواهم شد كشته شدن بضربتى كه بر اين مىخورد و اين را رنگين مىكند - و دست بسر و محاسنش گذاشت - عهدى است كه بسته شده ، و هر كه دروغ بندد و تهمت زند بىبهره خواهد ماند .\r\nو گفتارش در آن شبى كه آن بخت برگشته در آخر آن شب بر آن حضرت ضربت زد و بسوى مسجد ميرفت و مرغابيان در روى آن جناب فرياد ميكردند و مردم آنها را از او دور ميكردند فرمود : اينها را واگذاريد زيرا اينها نوحه‌گرانند .\r\n\r\n","description":"","footnote":"","page_name":" 321 ","page_number":361},
  {"content":"\r\n\r\n\r\n[ فصل ( 64 ) قسمتى ديگر از اخبار غيبيه آن حضرت 
  ]\r\nو از جمله اخبار غيبيه آن حضرت عليه السّلام است آنچه وليد بن حارث و ديگران روايت كرده‌اند كه چون خبر كارهاى زشت و جنايات بسر بن ارطاة در يمن به آن حضرت رسيد فرمود : بار خدايا همانا بسر دين خود را به دنيا فروخت ، پس عقل او را بگير ، و از دين از چيزى برايش بجاى مگذار كه بدان وسيله مستوجب رحمت ( و آمرزش ) تو گردد ، پس بسر در دنيا زنده ماند تا آنگاه كه ديوانه شد و در آن حال شمشير ميخواست ، پس شمشيرى از چوب برايش ساختند ، و او با آن شمشير چوبين بهر چه ميرسيد ميزد تا بيهوش ميشد ، و چون به هوش مىآمد دوباره ميگفت : شمشير ، شمشير ، همان شمشير ( چوبين ) را به او ميدادند و با آن ميزد ( تا از هوش برود ) و به همين حال بود تا بمرد .\r\nو از آن جمله است حديثى كه گروه بسيارى از او نقل كرده‌اند كه فرمود : به زودى پس از من دشنام گوئى مرا بر شما عرضه ميكنند ( و از شما ميخواهند مرا دشنام دهيد ) پس مرا ( به جهت اضطرار و ناچارى ) دشنام گوئيد ولى اگر بيزارى جستن مرا بر شما عرضه داشتند ( و از شما خواستند از من بيزارى بجوئيد ) پس بيزارى مجوئيد ، زيرا من بر دين اسلامم ( و بيزارى جستن از من جايز نيست ) پس هر كه بيزارى از من بر او عرضه شد ( و او را ناچار كردند يا بيزارى جويد يا گردنش بزنند ) گردنش را ( براى كشته شدن ) دراز كند ، و اگر كسى از من بيزارى جويد نه دنيا دارد و نه آخرت ، و چنان شد كه فرمود .\r\nو از آن جمله است آنچه از آن حضرت عليه السّلام روايت شده كه فرمود : اى گروه مردم من شما را به حق دعوت كردم شما از من رو گردانديد ، و با شلاق شما را بزدم شما مرا مانده و خسته كرديد ، آگاه باشيد به زودى پس از من بر شما فرمانروائى كنند زمامدارانى كه به اين اندازه نسبت بشما راضى نشوند تا اينكه شما\r\n\r\n","description":"","footnote":"","page_name":" 322 ","page_number":362},
  {"content":"\r\n\r\nرا با تازيانه و آهن ( يعنى شمشير ) شكنجه دهند ، براستى هر كه مردم را در دنيا شكنجه كند خداوند در روز رستاخيز او را عذاب فرمايد ، و نشانهء ( آنچه گفتم ) آن است كه صاحب يمن نزد شما بيايد تا در ميان شما فرود آيد ، و فرمان داران و كاركنان آنان را بگيرد ، و آن مردى است كه نامش يوسف بن عمر است ، و چنان شد كه فرمود .\r\nو از آن جمله است آنچه دانشمندان روايت كرده‌اند كه جويرية بن مسهر ( يكى از أصحاب او ) بر در خانهء آن حضرت عليه السلام ايستاد و گفت : امير المؤمنين كجاست ؟ به او گفتند : خوابيده است ، پس فرياد زد اى خفته بيدار شو ، سوگند بدان كه جانم بدست اوست بر سرت ضربتى خواهد خورد كه محاسنت از آن رنگين شود چنانچه خودت پيش از اين بما خبر داده‌اى ، امير المؤمنين عليه السلام اين سخن را شنيده آواز داد : اى جويريه پيش آى تا تو را از سرگذشت خودت با خبر كنم ، جويريه پيش آمده حضرت به او فرمود : و اما - سوگند بدان كه جانم بدست او است - تو را ميگيرند و نزد آن شخص تند خوى سخت دل مىبرند ( مقصود زياد بن ابيه است ) و هر آينه او دست و پاى تو را ميبرد ، سپس تو را در زير درخت خرماى كافرى بدار خواهند كشيد ، پس زمانى از اين سخن گذشت ، تا اينكه در دوران خلافت معاويه زياد بن ابيه والى كوفه شد ، پس ( جويريه را گرفت و ) دست و پاى او را بريد و بدرخت خرماى ابن معكبر بدار كشيدند و چون درخت خرماى بلندى بود تن جويريه در زير آن قرار گرفت .\r\nو از آن جمله است نيز آنچه دانشمندان روايت كرده‌اند كه ميثم تمار بندهء زنى از طايفهء بنى اسد بود ، پس امير المؤمنين عليه السّلام او را از آن زن خريد و آزادش كرده به او فرمود : نامت چيست ؟ عرضكرد :\r\n\r\n","description":"","footnote":"","page_name":" 323 ","page_number":363},
  {"content":"\r\n\r\nسالم ، فرمود : رسول خدا ( ص ) به من خبر داده كه آن نامى كه پدر و مادرت تو را در عجم بدان ناميده‌اند ميثم است ؟ عرض كرد : خدا و رسولش راست گفته‌اند و تو نيز اى امير مؤمنان راست گفتى ، به خدا نام من همين است ، فرمود : پس به همان نام كه رسول خدا ( ص ) تو را ناميد بازگرد و نام سالم را واگذار ، پس بنام ميثم بازگشت و كنيه‌اش را ابو سالم نهاد ، روزى امير المؤمنين عليه السّلام به او فرمود : همانا تو پس از من گرفتار خواهى شد و بدار آويخته شوى و حربهء به تو خواهند زد ، و چون سومين روز ( بدار كشيدنت ) شود از سوراخهاى بينى دهانت خون باز شود كه ريشت را رنگين نمايد پس چشم به راه آن خضاب ( و رنگين شدن ) باش ، و بدر خانهء عمرو بن حريث بدار آويخته خواهى شد ، و تو دهمين نفرى كه در آنجا بدار آويخته شوند و چوب تو ( كه بر آن بدارت زنند ) كوتاه‌تر از آنان است ، و از ايشان بوضوء خانه نزديكتر خواهى بود . برو تا آن درخت خرمائى كه بر تنهء آن بدار كشيده شوى به تو نشان دهم ، ( او را آورده ) و نشانش داد ، و ميثم تا بود بپاى آن درخت مىآمد و نماز ميخواند و ميگفت : چه فرخنده درختى هستى ، من براى تو آفريده شده‌ام ، و تو بخاطر من خوراك داده شوى . و همواره با آن درخت ديدار تازه ميكرد تا آن را بريدند ، و جايى كه بر آن او را در كوفه بدار زدند شناخت ، راوى گويد : ميثم گاهى كه عمرو بن حريث را ديدار ميكرد به او ميگفت : همانا من همسايهء تو خواهم شد با من حق همسايگى را خوب بجاى آور ، عمرو ميگفت : آيا اراده دارى خانهء ابن مسعود يا خانهء ابن حكيم ( كه در همسايگى او بود ) خريدارى كنى ؟ و نميدانست مقصود ميثم چيست ! و ميثم در همان سالى كه او را كشتند حج بجا آورد ، و ( در مدينه ) به خانه ام سلمة رضى اللَّه عنها رفت ، ام سلمة به او گفت : تو كيستى ؟ گفت : من ميثم هستم ، گفت : به خدا\r\n\r\n","description":"","footnote":"","page_name":" 324 ","page_number":364},
  {"content":"\r\n\r\nسوگند چه بسيار رسول خدا ( ص ) تو را ياد مىكرد ، و سفارش تو را در نيمه‌هاى شب بعلى عليه السّلام ميفرمود :\r\nميثم از ام سلمة احوال حسين عليه السّلام را پرسيد ؟ گفت : در خانه‌اش مىباشد ، ميثم گفت : او را آگاه كن كه من دوست دارم بر او سلام دهم و ما ان شاء اللَّه تعالى نزد پروردگار جهانيان يك ديگر را ديدار خواهيم كرد ، پس ام سلمة عطرى طلبيد و محاسن ميثم را خوشبو كرد ( اين عمل از آداب مهمان‌نوازى در آن زمان بوده است ) و به او گفت : آگاه باش كه به زودى اين محاسن تو به خون رنگين خواهد شد ، پس ميثم بكوفه آمد ، عبيد اللَّه بن زياد دستور داد او را گرفته بنزدش آوردند ، بعبيد اللَّه گفتند : اين مرد از نيكوكارترين مردمان ( و نزديكترين آنان ) در نزد على عليه السّلام بود ، گفت : واى بر شما اين مرد عجمى ( چنين بود ) ؟\r\nگفته شد : آرى ! عبيد اللَّه به او گفت : خداى تو كجاست ؟ ميثم گفت : در كمين هر ستمكارى است و تو يكى از ستمكاران هستى ، پسر زياد گفت : تو عجمى را اين جرأت رسيده كه هر چه خواهى بگوئى ! آقايت ( على ) در بارهء كردار من نسبت به تو چه گفته است ؟ گفت : به من خبر داده كه تو مرا ( زنده ) بردار ميكشى و من دهمين نفر هستم و چوبى كه مرا بر آن بدار زنى كوچكتر از همه و بوضوء خانه نزديكتر است ، ابن زياد گفت : هر آينه ما بر خلاف گفتهء او عمل خواهيم كرد ، گفت : چگونه با او مخالفت كنى به خدا سوگند آن حضرت به من خبر نداده است جز آنچه از پيغمبر ( ص ) شنيده و او از جبرئيل و او از خداى تعالى خبر داده ، و تو چگونه ميتوانى مخالفت اينان را ( كه گفتم ) بنمائى ، و من آن جايى كه بردار كشيده ميشوم در كوفه ميشناسم ، و من نخستين مردى هستم كه در اسلام دهانه بر دهانم زنند ! پس عبيد اللَّه او را با مختار بن ابى عبيدة بزندان افكند ، ميثم ( در زندان ) به او گفت : همانا ( بدان كه ) تو آزاد خواهى شد و براى انتقام خون حسين عليه السّلام خروج خواهى كرد و اين مرد كه اكنون\r\n\r\n","description":"","footnote":"","page_name":" 325 ","page_number":365},
  {"content":"\r\n\r\nما را ميكشد نيز خواهى كشت ، ( ابن زياد پس از اندك زمانى تصميم بكشتن هر دوى آنها گرفت و دستور داد هر دو را نزدش حاضر كنند ) چون مختار را آورد كه بكشد نامه رسان مخصوص از در رسيد و نامهء از يزيد براى عبيد اللَّه آورد كه در آن نامه به او دستور داده بود مختار را آزاد كند ، پس عبيد اللَّه مختار را آزاد كرد و در بارهء ميثم دستور داد او را زنده بدار كشند ، چون او را براى انجام دستور او بردند مردى كه در راه او را ديدار كرد به او گفت : اى ميثم چيزى نبوده كه تو را از اين جريان بىنياز كند ( و جلو كشتن تو را بگيرد ) ميثم خنديد و اشاره به آن تنهء درخت خرما كرده گفت : من براى اين درخت آفريده شده‌ام و اين درخت بخاطر من خوراك خورده است ، چون او را بالاى آن چوب بدار كشيدند مردم بر در خانهء عمرو بن حريث گرد او اجتماع كردند ، عمرو گفت : به خدا سوگند به من ميگفت : همانا من همسايهء تو خواهم بود ، و چون بدارش كشيدند بكنيزش دستور داد زير آن چوب را آب و جارو كند و بخور ( چون عود و اسفند و چيزهاى خوشبوى ديگر ) به او بدهد ، ميثم نيز شروع ببيان نمودن فضائل بنى هشام كرد پس بابن زياد خبر دادند اين بندهء عجمى شما را رسوا كرد ، ابن زياد گفت : دهنه بدهانش بزنيد ( كه ديگر نتواند سخن بگويد ) و او اولين كسى بود كه در دنياى اسلام دهانه بر او زدند ، و كشته شدن ميثم رحمه اللَّه ده روز پيش از آمدن حسين بن على عليه السّلام بعراق بود ، و چون سه روز از دار كشيدنش گذشت حربه بميثم زدند و او تكبير گفت و در آخر آن روز از بينى و دهانش خون سرازير شد ( و بشهادت رسيد ) : و اين از جمله اخبار غيبى است كه از امير المؤمنين عليه السّلام رسيده و داستانش معروف و گروه بسيارى از دانشمندان نقل كرده‌اند .\r\n\r\n","description":"","footnote":"","page_name":" 326 ","page_number":366},
  {"content":"\r\n\r\n\r\n[ فصل ( 65 ) خبر دادن ز شهادت رشيد هجرى 
  ]\r\nو از آن جمله است آنچه ابن عباس ( بسندش ) از زياد بن نصر حارثى حديث كرده كه گفت : نزد زياد بن ابيه ( در كوفه ) بودم كه رشيد هجرى را آوردند ، به او گفت : صاحب تو و مقصودش على عليه السّلام بود چه به تو گفت در بارهء آنچه ما نسبت به تو انجام خواهيم داد ؟ گفت : ( آن حضرت فرمود : ) شما دست و پاى مرا جدا خواهيد كرد سپس بدارم ميكشيد ! زياد گفت : آگاه باشيد كه اكنون گفتار او را دروغ خواهم كرد ، آزادش كنيد ! پس همين كه رشيد خواست بيرون برود زياد گفت : به خدا سوگند چيزى بدتر از آنچه صاحبش به او گفت نيست كه ( نسبت به او ) انجام دهيم ، دست و پايش را ببريد و بدارش زنيد ، رشيد گفت : دريغا كه هنوز يك چيز ديگر مانده است كه امير المؤمنين عليه السّلام به من خبر داده ! زياد گفت :\r\nزبانش را ببريد ( كه سخن نگويد ) رشيد گفت : اكنون به خدا خبر امير المؤمنين عليه السّلام ( بتمامى ) راست در آمد . و اين خبر را نيز دوست و دشمن از راويان راستگوى خود كه نام برديم نقل كرده‌اند و پيش دانشمندان دو دسته مشهور است و از جمله معجزات آن حضرت و خبرهاى غيبى امير المؤمنين عليه السّلام مىباشد .\r\n\r\n[ فصل ( 66 ) خبرى كه مزرع بن عبد الله نقل مىكند 
  ]\r\nو از جمله حديثى است كه عبد العزيز بن صهيب از ابى العالية از مزرع بن عبد اللَّه حديث كند كه گفت : شنيدم امير المؤمنين عليه السّلام ميفرمود : آگاه باشيد به خدا لشكرى رو آور شود تا چون بسرزمين\r\n\r\n","description":"","footnote":"","page_name":" 327 ","page_number":367},
  {"content":"\r\n\r\nبيداء ( كه در ميان مكه و مدينه است ) رسند زمين آنان را در كام خود فرو برد ابو العالية گويد : من بمزرع بن عبد اللَّه گفتم : تو براى من خبر غيبى مىدهى ! ؟ گفت : بخاطر بسپار آنچه برايت ميگويم به خدا سوگند هر آنچه امير المؤمنين عليه السّلام به من خبر داده خواهد شد ، ( و نيز ) مردى را خواهند گرفت و او را كشته در ميان دو كنگره از كنگره‌هاى اين مسجد بر سر دار كنند ، ( باز ) به او گفتم : از غيب به من خبر ميدهى ؟ ! گفت : اين سخن را راستگوى امين على بن ابى طالب به من گفته ( و خواهد شد ) ابو العالية گويد : هفته تمام نشده بود كه مزرع را گرفته و كشتند و در ميان دو كنگرهء مسجد بر دار زدند ، گويد : حديث سومى هم براى من گفت كه من آن را فراموش كردم .\r\n\r\n[ فصل ( 67 ) خبر دادن از شهادت كميل بن زياد نخعى 
  ]\r\nو از آن جمله است آنچه جرير از مغيرة روايت كرده كه گفت : چون حجاج - لعنه اللَّه - در كوفه فرماندار شد كميل بن زياد را خواست ، كميل بگريخت ، حجاج كه اين خبر را شنيد آن حقوقى كه از بيت المال بفاميل و قبيلهء كميل مىدادند يكسره بريد ، كميل كه چنين دانست با خود گفت : من پيرى سالخورده هستم و عمرم بسر آمده روا نيست كه بخاطر من حقوق قبيلهء من قطع شود ، پس از آنجا كه گريخته بود بيرون آمده بكوفه رفت ( و بپاى خود به خانه حجاج رفت و ) بدست خود خود را بحجاج سپرد ، همين كه چشم حجاج به او افتاد گفت : من بسيار دوست داشتم كه به تو دسترسى پيدا كنم ، كميل گفت : آوازت را بر من درشت مكن ، و مرا ( بمرگ ) تهديد منما ، به خدا سوگند از عمر من چيزى نمانده جز مانند باقى ماندهء غبار ( كه از نهايت سستى نيروى رسيدن بجلوهاى خود را ندارد ) پس هر چه خواهى در بارهء من انجام ده زيرا ميعادگاه نزد خدا است ، و پس از كشتن حساب در كار است .\r\n\r\n","description":"","footnote":"","page_name":" 328 ","page_number":368},
  {"content":"\r\n\r\nو همانا خبر داده است به من امير المؤمنين عليه السّلام كه تو كشندهء من خواهى بود ! حجاج گفت :\r\nپس حجت بر تو تمام است ؟ كميل گفت : اين در صورتى است كه قضا و قدر بدست تو باشد ؟ حجاج گفت :\r\nآرى بدست من است تو همان كسى هستى كه در زمرهء كشندگان عثمان بن عفان بودى ، بزنيد گردنش را ! پس گردنش را زدند . و اين روايتى است كه راويان عامه از راستگويان خود نقل كرده ، و شيعيان نيز در نقل آن با آنها شريكند ( و همگان نقل كرده‌اند ) و اين نيز از معجزات و نشانه‌هاى روشن آن حضرت عليه السّلام است .\r\n\r\n[ فصل ( 68 ) خبر دادن از شهادت قنبر 
  ]\r\nو از آن جمله است حديثى كه تاريخ نويسان بسندهاى مختلف روايت كرده‌اند كه روزى حجاج بن يوسف ثقفى گفت : دوست دارم به مردى از ياران ابو تراب ( كنيهء على عليه السّلام است ) دست يابم و با ريختن خونش به خدا تقرب جويم ؟ به او گفتند : ما كسى را بابى تراب نزديكتر از قنبر غلامش سراغ نداريم ، پس حجاج كسى بدنبال او فرستاده قنبر را آوردند ، حجاج به او گفت : توئى قنبر ؟ گفت :\r\nآرى ، گفت : ابو همدان ( كنيهء قنبر است ) توئى ؟ گفت : آرى ، گفت : مولاى على بن ابى طالب توئى ؟\r\n( مولى به معناى غلام و آقا هر دو آمده ) قنبر گفت : مولاى من خدا است ، و امير المؤمنين على ( عليه السّلام ) ولى نعمت من است ؟ حجاج گفت : از دين او بيزارى بجوى ! گفت : اگر بيزارى جويم مرا بر دين ديگرى راهنمائى ميكنى كه بهتر از آن باشد ؟ حجاج گفت : من تو را ميكشم پس هر گونه كشتنى كه\r\n\r\n","description":"","footnote":"","page_name":" 329 ","page_number":369},
  {"content":"\r\n\r\nميخواهى خودت را انتخاب كن ( و بگو چگونه تو را بكشم ) ؟ قنبر گفت : من انتخاب آن را به تو واگذار كردم ، حجاج گفت : براى چه ؟ گفت : براى آنكه هر گونه مرا بكشى من تو را به همان نحو در روز جزا خواهم كشت ، و هر آينه امير المؤمنين عليه السّلام به من خبر داد كه مرگ من به صورت ذبح از روى ستم و بنا حق خواهد بود ، پس حجاج دستور داد او را كشتند . و اين داستان نيز از اخبار غيبيهء امير المؤمنين عليه السّلام بود و در باب معجزات و نشانه‌هاى روشن آن حضرت در آيد و از آن دانشى است كه خداوند حجتهاى خود را از پيمبران و رسولان و برگزيدگان بدان مخصوص گردانيد ، و بمعجزات گذشته پيوست شود .\r\n\r\n[ فصل ( 69 ) خبرى كه راجع به خالد بن عرفطة فرمود 
  ]\r\nو از جمله داستانى است كه حسن بن محبوب ( بسند خود ) از سويد بن غفلة حديث كند كه مردى بنزد امير المؤمنين عليه السّلام آمده گفت : اى امير مؤمنان من از وادى القرى ( كه جايى است ميان مدينه و شام ) گذشتم ديدم خالد بن عرفطة ( كه از هواخواهان بنى اميه و سرلشكران ايشان گشت ) در آنجا مرده است ، شما براى او آمرزش بخواه ؟ امير المؤمنين عليه السّلام فرمود : بس كن ( و خموش باش ) كه او نمرده است و نخواهد مرد تا اينكه سردار لشكر گمراهى شود كه پرچمدار آن لشكر حبيب بن حماز است . پس مردى از پاى منبر برخاسته گفت : اى امير مؤمنان به خدا من شيعهء شما و دوست دار توام ، فرمود : تو كيستى ؟\r\nگفت : من حبيب بن جمازم فرمود : بترس از آنكه تو آن پرچم را بدست گيرى ، و بدست خواهى گرفت و از اين در ( مسجد ) آن پرچم را وارد خواهى كرد - و با دست اشاره كرد بدر ( ى كه معروف بود بباب ) فيل - و\r\n\r\n","description":"","footnote":"","page_name":" 330 ","page_number":370},
  {"content":"\r\n\r\nچون امير المؤمنين عليه السّلام از دنيا رفت و پس از او حسن عليه السّلام نيز از دنيا برفت و داستان امام حسين عليه السّلام و نهضت آن بزرگوار پيش آمد پسر زياد - كه از رحمت خدا دور باد - عمر بن سعد را براى جنگ با حسين عليه السّلام فرستاد و خالد بن عرفطه را پيشرو سپاهش كرد ، و حبيب بن حماز را پرچمدارش كرد ، پس آن پرچم را گرفت تا اينكه از باب فيل وارد مسجد ( كوفه ) شد . و اين داستان نيز خبرى است كه گروه بسيارى نقل كرده‌اند و دانشمندان و راويان انكار ننموده و در ميان مردم كوفه مشهور و آشكار است كه دو تن نيست آن را منكر شده باشند و اين نيز در شمار معجزات آن حضرت عليه السّلام است .\r\n\r\n[ فصل ( 70 ) سخن آن حضرت كه فرمود : سلونى قبل ان تفقدونى 
  ]\r\nو از آن جمله است آنچه زكرياى قطان از أبى الحكم حديث كند كه گفت : از بزرگان و دانشمندان خود شنيدم ميگفتند : على بن ابى طالب عليه السّلام خطبه‌اى خواند و در آن خطبه فرمود : از من بپرسيد پيش از آنكه مرا نيابيد ، پس به خدا سوگند از هيچ گروهى كه گمراه‌كنندهء صد تن ، يا راهنماى صد تن باشند از من نپرسيد جز اينكه شما را آگاه كنم از آواز دهنده و خوانندهء بايشان ، و سردار آنان تا بروز قيامت پس مردى برخاست و گفت : مرا آگاه كن چند دانه مو در سر و ريش من است ؟ امير المؤمنين عليه السّلام فرمود : به خدا دوست مهربان من رسول خدا ( ص ) اين پرسش تو را به من خبر داد و فرمود : در بن هر موئى از موهاى سرت فرشته‌ايست كه تو را لعنت مىكند ، و بر هر موئى از ريشت شيطانى است كه تو را از جاى جنبش\r\n\r\n","description":"","footnote":"","page_name":" 331 ","page_number":371},
  {"content":"\r\n\r\nدهد ، و در خانهء تو پسر بچهء است كه پسر پيغمبر را ميكشد و نشانه راستگوئى من در لعنت فرشته ( و موى سر و ريش تو ) درستى آن چيزيست كه تو را بدان آگاه كردم و اگر اثبات كردن آنچه پرسيدى دشوار نبود هر آينه به تو ميگفتم ولى نشانه‌اش همان است كه به تو خبر دادم از لعنت فرشتگان و از داستان پسر ملعونت ( كه همان عمر بن سعد معروف است و پرسش‌كننده پدرش سعد بوده است ) . و پسر او در آن زمان كودكى خردسال بود كه با دست و پا راه مىرفت ، و چون داستان كربلاى حسين عليه السّلام پيش آمد كشتن آن حضرت را گردن گرفت و همانطور شد كه امير المؤمنين عليه السّلام فرموده بود .\r\n\r\n[ فصل ( 71 ) كلام آن حضرت به براء بن عازب و خبر از شهادت فرزندش سيد الشهداء 
  ]\r\nو از آن جمله است آنچه اسماعيل بن صبيح ( بسندش ) از اسماعيل بن زياد حديث كند كه گفت : روزى على عليه السّلام به براء بن عازب ( كه از اصحاب رسول خدا ( ص ) بود ) فرمود : اى براء فرزندم حسين كشته مىشود و تو زنده خواهى بود و او را يارى نخواهى نمود ؟ چون حسين عليه السّلام كشته شد براء بن عازب ميگفت : به خدا على بن ابى طالب عليه السّلام راست گفت ، حسين عليه السّلام كشته شد و من ياريش نكردم ، و افسوس مىخورد و اظهار ندامت و پشيمانى ميكرد . و اين روايت نيز بخبرهاى غيبى كه ذكر كرديم پيوست شود و از نشانه‌هاى شگفت انگيز و مؤثر در دلها است .\r\n\r\n","description":"","footnote":"","page_name":" 332 ","page_number":372},
  {"content":"\r\n\r\n\r\n[ فصل ( 72 ) رسيدن آن حضرت به سرزمين كربلا و گريستن او و خبر دادن از شهادت ابا عبد الله الحسين ع 
  ]\r\nو از آن جمله است آنچه عثمان بن عيسى عامرى ( بسندش ) از جويرية بن مسهر عبدى حديث كند كه گفت : چون با امير المؤمنين عليه السّلام بجانب صفين به راه افتاديم در راه به اطراف كربلا رسيديم ، پس امير المؤمنين در سمتى از لشكر ايستاده و نگاهى براست و چپ كرده سيلاب اشكش سرازير شد سپس فرمود : همين جا بخداى جاى خوابيدن مركبها و موضع كشته شدن آنها است ! به او عرض شد : اى امير مؤمنان اينجا چه جايى است ؟ فرمود : اينجا كربلا است و گروهى در آن كشته خواهند شد كه بىحساب وارد بهشت شوند ، ( اين سخن را گفت ) و به راه افتاد ، و مردم معناى سخن آن حضرت عليه السّلام را ندانستند تا جريان كربلاى حسين عليه السّلام و يارانش پيش آمد ، پس آنگاه آنان كه سخن امير المؤمنين عليه السّلام را شنيده بودند صدق گفتار آن حضرت را دانستند . و اين از خبرهاى غيبى و پيشگوئيهائى بود كه از جريانى كه هنوز زمانش نرسيده بود آگاهى داد ، و معجزه‌اى آشكار و دانشى روشن بود چنانچه پيش از اين گذشت ، و اخبار ديگرى كه حضرت از غيب داده بسيار است كه موجب درازى گفتار شود ، و همين اندازه كه بيان شد براى انجام مقصود ما كافى است .\r\n\r\n[ فصل ( 73 ) نيروى فوق العاده و قدرت بدنى شگفت انگيز آن حضرت 
  ]\r\nو از نشانه‌هاى آشكارى كه خداى تعالى در آن حضرت بظهور رسانيد نيروى فوق العاده و شگفت انگيزى بود كه بدان مخصوصش گردانيد و جريان عادى را بدين وسيله بهم زد :\r\n\r\n","description":"","footnote":"","page_name":" 333 ","page_number":373},
  {"content":"\r\n\r\nاز آن جمله است آنچه مشهور است و اخبار بيشمارى در اين باره رسيده و دانشمندان در نقل آن اتفاق دارند ، و دوست و دشمن آن را پذيرفته‌اند ، و آن داستان خيبر و كندن امير المؤمنين عليه السّلام با دست خود درب قلعه و پرتاب كردن آن بر زمين است ، و سنگينى آن باندازه‌اى بود كه كمتر از پنجاه نفر نمىتوانست آن را از جا بردارد . ( 30 ) و اين داستان را عبد اللَّه پسر احمد بن حنبل در حديثى از بزرگان و استادان خود نقل كرده ( و سند حديث را بجابر رساند ) كه جابر گفت :\r\nدر روز جنگ خيبر پيغمبر ( ص ) پرچم را بدست على بن ابى طالب عليه السّلام داد و اين پس از آن بود كه در بارهء او دعا كرد ، پس على عليه السّلام بشتاب بسوى قلعه روان شد و ياران و همراهان ميگفتند :\r\nمدارا كن ( و قدرى آهسته رو ) تا اينكه بقلعه رسيد پس درب آن را با دست خود از جا كند و بر زمين افكند ، پس هفتاد تن از ما انجمن كردند و همهء كوششان آن بود كه در را برگردانند ، ( و نتوانستند ) .\r\nو اين نيروئى بود كه خداوند او را بدان مخصوص داشت و بوسيلهء او عادت را بهم زد و آن را نشانه و معجزهء او قرار داد .\r\n\r\n[ فصل ( 74 ) داستان راهب و بيرون آوردن آب از چاه 
  ]\r\nو از آن جمله است آنچه تاريخ نويسان روايت كرده و داستان آن در ميان شيعه و سنى مشهور است تا آنجا كه شعراء آن را بشعر درآورده و سخنوران آن را در خطبه‌هاى خويش آورده و دانشمندان آن را روايت كرده‌اند و آن داستان آن مرد ديرنشين در زمين كربلا و آن سنگ است و شهرت اين داستان ما را\r\n\r\n","description":"","footnote":"","page_name":" 334 ","page_number":374},
  {"content":"\r\n\r\nاز آوردن سند آن در اينجا بىنياز مىكند .\r\nو جريان از اين قرار بود كه گروهى روايت كرده‌اند : چون امير المؤمنين عليه السّلام بجانب صفين حركت كرد ياران و همراهان آن حضرت گرفتار تشنگى سختى شدند و هر چه آب همراه داشتند تمام شد پس بدنبال آب به سمت چپ و راست بيابان رفتند و اثرى از آن نديدند ، پس امير المؤمنين عليه السّلام آنان را از راه و جاده بيكسو برد و كمى راه رفتند پس ديرى در ميان بيابان پديدار شد ، على عليه السّلام آنان را بجانب آن دير برد تا بپاى آن رسيد ، پس دستور داد كسى آن ديرنشين را آواز دهد كه سر از دير بيرون آورد پس او را آواز دادند و سر بيرون كرد ، امير المؤمنين عليه السّلام به او فرمود : آيا نزديك جايگاه تو آبى هست كه اين گروه سيراب شوند ؟ گفت : چه دور است ، ميان من و ميان آب بيش از دو فرسنگ فاصله است ، در اين نزديكى هيچ آب پيدا نمىشود ، و من خودم در اينجا ماهى يك بار برايم آب مىآورند ، و اگر در آن صرفه‌جوئى نكنم از تشنگى هلاك خواهم شد ، پس امير المؤمنين عليه السّلام بلشگريان فرمود :\r\nآيا شنيديد ديرنشين چه گفت ؟ گفتند : آرى ، آيا دستور فرمائى بدان جا كه اشاره كرد برويم تا نيرو و تاب و توان از ما نرفته شايد به آب برسيم ؟ امير المؤمنين عليه السّلام فرمود : نيازى بدان نيست و سپس گردن استر سواريش را بسوى قبله كرده و بجاى نزديكى از آن دير اشاره فرمود و بديشان گفت : آنجاى زمين را بكنيد ، پس گروهى از ايشان بدان جا رفتند و بوسيلهء بيل آنجا را كندند سنگ بزرگى براق آشكار شد ، عرض كردند : اى امير مؤمنان در اينجا سنگ بزرگى است كه بيلها در آن كارگر نيست ؟ فرمود : اين سنگ روى آب است ، و اگر از جاى خود حركت كند به آب خواهيد رسيد پس همگى براى كندن آن كوشش\r\n\r\n","description":"","footnote":"","page_name":" 335 ","page_number":375},
  {"content":"\r\n\r\nگردند و هر چه خواستند آن را جنبش دهند نتوانستند و كار بر ايشان دشوار شد ، همين كه آن جناب ديد همگى گرد هم فراهم شده و براى كندن سنگ تلاش ميكنند و كارى از پيش نمىبرند پاى مبارك از ركاب بيرون آورده به زمين آمد و آستين بالا زد و انگشتان زير آن سنگ انداخته آن را حركتى داد و به آسانى از جا بر كنده چند ذراع زيادى بدور پرتاب كرد ، و چون سنگ از جاى كنده شد روشنى آب پديدار گشت ، لشكريان بر سر آن ريختند و همگى از آب آشاميدند ، و آن آب گواراترين و سردترين و زلالترين آبى بود كه در اين سفر خوردند ، پس بايشان فرمود : براى راه خود ( تهيهء آب نمائيد و ) از اين آب برداريد و خود را سيراب نمائيد ، پس اين كار را انجام دادند ، سپس آن حضرت آمده آن سنگ را بدست مبارك برداشت و در همان جا كه بود بنهاد و دستور داد خاك بر آن بريزند و نشان آن را با خاك بپوشانند ، و در همهء اين احوال آن ديرنشين از بالاى دير خود تماشا ميكرد و چون جريان را تا بپايان نگريست فرياد زد :\r\nاى مردم مرا از دير به زير آوريد مسلمانان با زحمت او را به زير آوردند پس آمد برابر امير المؤمنين عليه السّلام ايستاده عرض كرد : اى مرد آيا تو پيغمبر مرسلى ؟ فرمود : نه ، گفت : آيا فرشتهء مقرب درگاه خداوندى ؟ فرمود : نه ، عرضكرد : پس تو كيستى ؟ فرمود : من وصى رسول خدا محمد بن عبد اللَّه خاتم پيغمبران ( ص ) هستم ، عرضكرد : دست خود باز كن تا من بدست تو بخداى تبارك و تعالى ايمان آورم پس امير المؤمنين عليه السّلام دست مبارك باز كرد و به او فرمود : شهادتين بر زبان جارى كن ، پس آن راهب گفت : گواهى دهم : معبود بحقى جز خداى يگانه كه شريكى ندارد نيست ، و گواهى دهم : كه محمد بنده و فرستادهء او است ، و گواهى دهم كه وصى رسول خدا و سزاوارترين مردمان بخلافت پس از او تو هستى ،\r\n\r\n","description":"","footnote":"","page_name":" 336 ","page_number":376},
  {"content":"\r\n\r\nپس امير المؤمنين عليه السّلام از او پيمان برفتار كردن دستورات اسلام را گرفت ، سپس به او فرمود : چه چيز تو را بر آن داشت كه پس از دير زمانى كه در اين دير بر كيش مخالف اسلام بسر برده‌اى اكنون اسلام آورى ؟\r\nعرضكرد : تو را آگاه كنم اى امير مؤمنان كه بناى اين دير در اين بيابان براى دست يافتن بكنندهء اين سنگ و بيرون آورندهء اين آب از زير آن بوده ، و پيش از من روزگار درازى گذشت و آنان كه در اين دير بودند به اين سعادت نرسيدند تا خداوند آن را روزى من كرد ، و ما در كتابهاى خود خوانده‌ايم و از دانشمندان خود شنيده‌ايم كه در اين سرزمين چشمه‌ايست و روى آن سنگى قرار دارد كه جاى آن چشمه را جز پيغمبر يا وصى پيغمبر نداند ، و براى خداوند بناچار وليى هست و نشانه‌اش شناختن جاى آن چشمهء آب و نيروى او بر كندن آن سنگ است ، و چون من ديدم كه تو اين كار را انجام دادى آنچه من چشم به راه آن بودم براى من محقق شد و بآرزوى ديرينهء خود رسيدم ، و اكنون من بدست تو اسلام آورده و به حق تو و فرمانروائيت ايمان دارم ، چون امير المؤمنين عليه السّلام اين سخنان را شنيد گريست بدانسان كه محاسن شريفش از اشك چشم او تر شد و گفت : سپاس خداوندى را كه من نزد او فراموش نشده‌ام ، و سپاس خداوندى را كه در كتابهاى او ياد آورى گشته‌ام ، سپس مردم را پيش خوانده فرمود : بشنويد آنچه اين برادر مسلمان شما ميگويد ، پس سخنان او را شنيده و خداى را بسيار سپاس گذارده و بر اين نعمتى كه خداوند بايشان ارزانى داشته و شناسائى به حق امير المؤمنين عليه السّلام پيدا نموده‌اند شكرگزارى كردند ، و پس از آن به راه افتادند و آن ديرنشين هم بهمراه آن حضرت در ميان يارانش بود تا آنگاه كه با مردم شام ( در جنگ صفين ) برخوردند اين ديرنشين از كسانى بود كه شهيد شد ، و خود آن حضرت عليه السّلام بر او نماز خوانده كار دفن\r\n\r\n","description":"","footnote":"","page_name":" 337 ","page_number":377},
  {"content":"\r\n\r\nاو را انجام داد و بسيار برايش آمرزش خواهى نمود ، و هر گاه به ياد او مىافتاد ميفرمود : او دوست من بود .\r\nو در اين داستان چند نوع معجزه است : يكى علم آن حضرت بغيب ، ديگر نيروى فوق العادهء او كه بر خلاف عادت بود و بدان واسطه از ديگران ممتاز شد ، ديگر آنچه در اين جريان بود از بشارت به آن حضرت عليه السّلام در كتابهاى پيشين خداوند ، و اين مصداق گفتار خداى تعالى است ( كه در قرآن فرمايد ) :\r\n« اينست مثل آنان در توراة و مثل آنان در انجيل » ( سورهء فتح آيهء 29 ) . و همين داستان را سيد اسماعيل بن محمد حميرى ( ره ) در قصيدهء بائيه مذهبه خود بشعر آورده : ( كه ترجمه‌اش چنين است ) :\r\n1 - شبى در راهى كه ( بصفين ميرفت ) در ميان سپاهى پس از هنگام عشاء بكربلا عبور فرمود .\r\n2 - تا بمرد از دنيا گذشته‌اى رسيد و او در ديرى جاى داشت كه پايه‌هاى آن در بيابان خشك و سوزانى بنا نهاده شده بود .\r\n3 - بدان سو ميرفت و جاى آبادى و چيزى در آنجا جز وحشيهاى بيابان و پيرى سالخورده نميديد .\r\n4 - پس نزديك آن دير آمده و آن پير را صدا زد ، و او مانند كسى كه بالاى كمينگاه بلندى نشسته باشد به پائين نگاه كرد .\r\n5 - فرمود : آيا نزديك جايى كه منزل كرده‌اى آبى يافت مىشود ؟ گفت : در اينجا آبى نيست .\r\n6 - جز در دو فرسنگى ، و كيست كه در ميان تپه‌هاى ريگ و بيابان خشگ بتواند آبى براى ما بجويد ! ؟ .\r\n\r\n","description":"","footnote":"","page_name":" 338 ","page_number":378},
  {"content":"\r\n\r\n7 - پس عنان مركبها را بسوى زمين سخت و دشوارى برگرداند ، و سنگ صاف و نرمى برق زد كه مانند نقرهء زرأندود ميدرخشيد .\r\n8 - فرمود : اين سنگ را بگردانيد ، و اگر برگردانيد سيراب خواهيد شد و گر نه تشنه خواهيد ماند ! .\r\n9 - پس همگان براى كندن آن بهم نيرو دادند ، ولى آن سنگ مانند شتر چموشى كه از سوارشدنش جلوگيرى كند از اطاعت آنان سرباز زد .\r\n10 - تا چون ايشان را خسته و مانده كرد ، آن حضرت دستى را بجانب آن دراز كرد كه هر گاه آن دست با جنگجوئى روبرو ميشد بر او چيره ميگشت .\r\n11 - پس گويا آن سنگ بزرگ ( در دست تواناى آن حضرت ) گوئى است در دست جوانى ستبر بازو كه در ميدان بازى آن گوى را پرتاب كند .\r\n12 - و ايشان را از زير آن سنگ سيراب كرد از آبى روان و گوارا كه از هر آب گوارا و لذيذى بهتر بود .\r\n13 - تا چون همگى نوشيدند آن سنگ را بجاى خود باز گرداند و رفت ، ( و جاى آن ناپديد شد ) بدانسان كه گويا هيچ كس به آن زمين نزديك نشده .\r\nو ابن ميمون اين چند شعر ديگر را نيز بدنبال اين اشعار از او نقل كرده است :\r\n1 - و براى ديرنشين از معجزهء پنهان پرده برداشت ، پس او به آن برگزيده ايمان آورد .\r\n2 - و در راه يارى آن حضرت از روى راستى و صداقت شهيدوار از دنيا رفت و چه بزرگوار ديرنشين پارسائى بود .\r\n\r\n","description":"","footnote":"","page_name":" 339 ","page_number":379},
  {"content":"\r\n\r\n3 - و مقصودم ( از وصى ) پسر فاطمه ( بنت اسد ) است آن وصى ( بزرگوارى ) كه هر كه در بارهء فضائل و كارهاى نيك او سخن گويد دروغ نگفته .\r\n4 - آن مردى كه از دو طرف نسبش بسام ( بن نوح ) رسيد ( كه وصى نوح بود و ميراث نبوت و علم آن حضرت به او رسيد ) و حام ( پسر ديگر نوح كه اين منصب‌ها را نداشت ) نه پدر او بود و نه پدر پدرش .\r\n5 - كسى كه ( در هيچ جنگى و از برابر هيچ دلاورى ) نگريخت ، و در هيچ ميدان جنگى ديده نشد جز اينكه شمشير برانش به خون رنگين بود .\r\n\r\n[ فصل ( 75 ) جنگ آن حضرت با جنيان و كلامى از مؤلف در اين باره 
  ]\r\nو از جمله معجزات آن حضرت عليه السّلام داستانى است كه اخبار بسيارى در آن رسيده و آن داستان فرستادن رسول خدا ( ص ) او را بوادى جن بود ، و جبرئيل به آن حضرت خبر داد كه گروههائى از طائفهء جن انجمن كرده كه مكرى در باره‌اش كنند ، و على عليه السّلام رسول خدا ( ص ) را از آنان بىنياز كرد و بوسيلهء او مكر جنيان را از مؤمنين كفايت فرمود و آن مكر را از مسلمانان با نيروى فوق العاده و ممتازش باز داشت : ( 30 ) محمد بن ابى اسرى ( بسندش ) از ابن عباس رحمه اللَّه روايت كرده كه چون پيغمبر ( ص ) براى جنگ با قبيلهء بنى المصطلق بيرون رفت قدرى از راه دور شد پس شب در آمد و در جايى نزديك بدره‌اى پر فراز و نشيب فرود آمد ، چون آخر شب شد جبرئيل بر آن حضرت نازل شد و به او خبر داد كه گروهى از كفار جنيان در اين بيابان كمين كرده و انديشهء بدى نسبت به آن حضرت و يارانش هنگام گذشتن از آنجا دارند پس رسول خدا ( ص ) امير المؤمنين عليه السّلام را پيش خوانده به او فرمود : به اين دره برو و گروهى از جنيان دشمن\r\n\r\n","description":"","footnote":"","page_name":" 340 ","page_number":380},
  {"content":"\r\n\r\nخدا سر راه تو آيند و انديشهء آزار تو را دارند پس بوسيلهء آن نيروئى كه خداى عز و جل به تو داده است ايشان را دفع نموده ، و بنامهاى ويژهء خداوند كه تو را بدان نامها و دانش آن مخصوص داشته از شر آنان براى خود پناه گير ، و صد تن را نيز از گروههاى مختلف بهمراه او فرستاده به آنان فرمود : همراه على باشيد و دستورات او را پيروى نمائيد ، پس امير المؤمنين عليه السّلام بسوى آن دره رهسپار شده همين كه بكنار آنجا رسيد به آن صد نفرى كه همراهش بودند دستور داد همان جا بايستند و هيچ كارى نكنند تا او بدانها دستور دهد ، سپس گام جلو نهاده و جلوى آنها آمده در كنارى ايستاده و از شر دشمنان خود به خدا پناه برد و نام خداى عز و جل را بر زبان جارى كرد و به آن گروه اشاره فرمود كه نزديك او روند ، آنان نزديك شدند و فاصلهء ميان او و ايشان باندازهء يك تير پرتاب بود ( كه بنا بگفتهء برخى دويست گام است ) سپس همين كه سرازير به آن دره شد باد تندى وزيد كه نزديك بود بواسطهء تندى آن باد آن گروه برو درآيند و گامهاى آنان از هراس دشمن و آنچه ديدند بر زمين لرزيد ، امير المؤمنين عليه السّلام فرياد زد : منم على بن ابى طالب بن عبد المطلب وصى رسول خدا ( ص ) و پسر عموى ، او پا بر جا باشيد ! پس آن مردم اشخاصى را بقيافه و شكل مردمان هند و سودان ديدند كه به نظر ميرسيد شعله‌هائى از آتش در دستهاى خود دارند و در گوشه و كنار آن دره پنهان شده‌اند ، پس امير المؤمنين عليه السّلام يك تنه بميان دره رفت و همچنان قرآن ميخواند و شمشير خود را براست و چپ حركت ميداد ، و آن اشخاص را ديدند كه بجاى نمانده و مانند دود سياهى از ميان رفتند و امير المؤمنين تكبير گفته از همان جاى دره كه فرود شده بود بالا آمد و بكنار آن گروه كه همراهش رفته بودند\r\n\r\n","description":"","footnote":"","page_name":" 341 ","page_number":381},
  {"content":"\r\n\r\nايستاد تا آن دودها ( كه بلند شده بود ) بالا رفته و هوا صاف شد ، پس آن گروه از اصحاب رسول خدا ( ص ) ( كه همراهش رفته بودند ) عرضكردند : چه ديدى اى ابا الحسن ؟ ما كه نزديك بود از ترس هلاك شويم و ترس ما براى تو بيش از ترسى بود كه براى خود داشتيم ؟ حضرت عليه السّلام فرمود : همين كه دشمن از پيش روى من درآمد نامهاى خداى تعالى را بآواز بلند در ميان ايشان خواندم ديدم خود را كوچك كردند ( و در صدد فرار و گريز در آمدند ) پس من بميان آن دره درآمدم بىآنكه از ايشان هراسى داشته باشم و اگر به همان شكلى كه در آغاز بودند ميماندند تا آخرين نفرشان را از پاى در مىآوردم ، و همانا خداوند نقشهء شوم ايشان را كفايت كرده و مسلمانان را از شر ايشان آسوده گردانيد ، و باقى ماندهء ايشان پيش از من به خدمت پيغمبر ( ص ) خواهند رسيد و به آن حضرت ايمان خواهند آورد ، و امير المؤمنين عليه السّلام با همراهان بنزد رسول خدا ( ص ) بازگشتند و جريان را بعرض رسانيدند ، و بدين وسيله اندوه آن بزرگوار بر طرف شد و در حق على عليه السّلام دعاى خير كرده فرمود : يا على پيش از رسيدن تو باينجا آنان كه خداوند بسبب تو ايشان را بهراس افكنده بود از جنيان بنزد من آمده اسلام آوردند و من اسلامشان را پذيرفتم ، سپس رسول خدا با گروه مسلمانان از آن دره بدون خوف و ترس آسوده خاطر گذشتند .\r\nو اين حديث را سنيان مانند شيعه نقل كرده‌اند و چيزى از آن را منكر نشده‌اند و آنان كه مذهب معتزله دارند ( و معتزله گروهى از مسلمانان هستند كه عقايدى مخصوصى در اصول و فروع دارند ) اينان بخاطر ميلشان بمذهب برهمايان ( هند كه منكر معجزات گشته‌اند ) اين داستان را نپذيرفته‌اند ( و وجود جن را منكر شده‌اند ) ، و به جهت دورى اينان از شناختن اخبار اين حديث را منكر شده‌اند ، و اينان در اين عقيده به راه زنديقان رفته و بر آيات قرآنى و اخبارى كه در بارهء جن و ايمانشان به خدا و رسول رسيده طعن زده و همچنين داستان جنيانى كه خدا در قرآن در سورهء جن بيان فرموده و گفتارشان كه ( گفتند ) : « همانا\r\n\r\n","description":"","footnote":"","page_name":" 342 ","page_number":382},
  {"content":"\r\n\r\nشنيديم قرآنى شگفت را كه رهبرى ميكرد بسوى راستى . . . » ( سورهء جن آيه 1 - 2 ) تا آخر داستان ايشان كه خداوند در اين سوره نقل كرده نپذيرفته‌اند ، و چون در جاى خود سخنان اين زنديقان باطل گشته زيرا عقل و خرد وجود جن و تكليف كردن بايشان را جايز ميداند ( و محال عقلى نيست ) و با اعجاز قرآن و شگفتيهاى روشن آن وجود جن ثابت گردد ، از اين رو طعنهاى معتزله نيز كه در اين حديث ميزنند باطل خواهد شد ، زيرا مضمون اين داستان در نزد عقول و خردها محال نيست ( تا بگوئيد قدرت خدا و معجزه بر محال تعلق نميگيرد ) و همين كه از دو طريق مختلف ( شيعه و سنى ) و در روايت دو دستهء متباين از يك ديگر آمده است خود دليل درستى اين حديث است ، و انكار آن كس از معتزله كه از راه انصاف بدور افتاده ، و همچنين ديگران از ( اشاعره و آنان كه قائل بجبر گشته‌اند و آنان را ) مجبره ( گويند ) زيانى به آنچه ما گفتيم كه ( پس از نقل شيعه و سنى اين حديث شريف را به حد تواتر ) بايد رفتار بمضمون اين حديث شود نرساند ، چنانچه انكار كردن بىدينان و گروههاى مختلف از كفار و يهود و نصارى و مجوس و صابئين آن معجزات رسول خدا ( ص ) را كه بدرستى آن اخبار رسيده مانند دو نيم شدن ماه ، نالهء ستون مسجد ، تسبيح گفتن سنگريزه در دست آن حضرت ، شكايت بردن شتر به او ، سخن گفتن كتف پختهء گوسفند ، آمدن درخت بنزدش ، و بيرون آمدن آب از ميان انگشتانش در ميان ظرف وضوء ، و خوراك دادن گروه بسيارى را از طعامى اندك ، ( انكار اينان ) زيانى بدرستى اين حديثها و راستگوئى راويان آن ، و ثابت شدن برهان اعجاز بدانها نرساند ، بلكه شبههء منكرين معجزات رسول خدا ( ص ) اگر چه پيش ما سست است ، ولى شبههء آنان قويتر از شبههء منكرين معجزات امير المؤمنين عليه السّلام است ، و چون برهانهاى بر اين مطلب در پيش اهل اعتبار پوشيده نيست نيازى بشرح و بسط آن براهين در اينجا نيست .\r\n\r\n","description":"","footnote":"","page_name":" 343 ","page_number":383},
  {"content":"\r\n\r\nو آنگاه كه ثابت شد كه امير المؤمنين عليه السّلام از ميان مردمان به اين خوارق عادات مخصوص گرديده و چنانچه بيان داشتيم در علم و دانش از همگان جدا گشته ، روشن شود گفتار آنان كه حكم بر پيش بودن آن حضرت در مقام امامت بر ديگران كنند و او را سزاوار سبقت در مقام رياست دانند ، بدليل آنچه در قرآن حكيم در قصهء حضرت داود عليه السّلام و جناب طالوت آمده است كه خداى عز و جل فرمايد : « و گفت بديشان پيمبرشان ( داود ) همانا خدا برانگيخت براى شما طالوت را پادشاهى ، كه گفتند چگونه ويرا بر ما فرمانروائى باشد در صورتى كه ما سزاوارتريم از او بپادشاهى ، و به او گشايش در مال داده نشده ( داود ) بايشان گفت همانا خداوند برگزيدش بر شما و بيفزودش عظمتى در دانش و پيكر ، و خدا پادشاهيش را دهد بهر كه خواهد ، و خدا است گشايشمند دانا » ( سورهء بقره آيهء 247 ) .\r\nپس خداى تعالى دليل پيش بودن طالوت را بر آن گروه از مردمان ، همان قرار داد كه آن را براى ولى خود و برادر پيغمبرش ( على عليه السّلام ) در پيش بودنش بر همهء امت دليل قرار داد ، از اينكه او را بر ديگران برگزيد ، و در دانش و پيكر عظمت و فزونى داد ، و آن را در بارهء طالوت تأكيد فرمود بمعجزهء آشكارى - چنانچه در بارهء امير المؤمنين عليه السّلام انجام داد - كه اين معجزه براى امتياز او بر ديگران بفزونى در دانش و پيكر اضافه شد ، و خداى سبحان فرموده است : « و گفت بديشان پيمبرشان همانا نشانى پادشاهى او آنست كه بيايد نزد شما تابوت كه در آن است آرامشى از پروردگار شما و بازماندهء از آنچه بازگذاردند خاندان ؟ ؟ ؟ ؟ ؟ ؟ ؟ كه حمل كنند آن را فرشتگان همانا در اين است نشانى براى شما اگر هستيد مؤمنان » ( آيهء ؟ ؟ ؟ ؟ سوره ) و خرق عادت ( و اعجاز ) امير المؤمنين عليه السّلام بدان چه شماره كرديم از اخبار غيبى و\r\n\r\n","description":"","footnote":"","page_name":" 344 ","page_number":384},
  {"content":"\r\n\r\nچيزهاى ديگر ، مانند خرق عادت ( و اعجاز ) طالوت است كه تابوت را حمل كرد ، و اين مطلبى است آشكار و توفيق بدست خدا است .\r\nو من هميشه ديده‌ام كه نادانان از ناصبيان و دشمنان اظهار شگفت ميكنند از داستان برخورد امير المؤمنين عليه السّلام با جنيان و كفايت نمودن شر آنان از پيغمبر ( ص ) و به اين حديث ميخندند ، و آن را از خرافات بىاساس ميدانند ، و همين نظر را نسبت بمعجزات ديگر امير المؤمنين عليه السّلام نيز داشته و گفته‌اند :\r\nاينها از ساخته‌هاى شيعه و بافته‌هاى دروغ ايشان است كه براى پول بدست آوردن و يا از روى تعصب ساخته‌اند ، و اين بدون كم و زياد همان سخنى است كه همهء بيدينان و دشمنان اسلام در بارهء جنيان و اسلام آوردنشان در داستان سورهء جن و آيه شريفهء :   « إِنَّا سَمِعْنا . . . »   ( كه ترجمه‌اش گذشت ) گفته‌اند ، و همانا سخن را اينان در خبرى كه ابن مسعود آن را در داستان آن شب و ديدن او جنيان را به صورت و قيافهء هنديان نقل كرده ميگويند و همچنين در معجزات رسول خدا ( ص ) نظيرش را گفته‌اند ، و اظهار شگفت از همهء آنها ميكنند و هنگامى كه مىشنوند و در درستى آن با ايشان بحث مىشود خنده سر ميدهند ، و بباد ريشخند و مسخره ميگيرند ، و در ياوه گوئى از حد ميگذرانند و با اسلام و پيروانش بد گوئى نموده معتقدين و ياران آن را مردمانى ساده لوح و كودن خوانند ، و نسبت ناتوانى و نادانى بايشان دهند و گويند اينان سخنان بيهوده و باطل ميسازند ، اين دسته از مردم بايد بنگرند كه بخاطر دشمنى با امير المؤمنين عليه السّلام چه جناياتى بر اسلام وارد كردند ، و براى نپذيرفتن فضائل و مناقب و نشانه‌هاى شگفت‌انگيز آن حضرت به راه بىدينان و كافران رفته و بر سخنان ايشان تكيه كرده‌اند ، همان سخنان كفر آميزى كه آنها را از راه احتجاج بطريق فساد در آورده و تكيه‌گاه ما خدا است .\r\n\r\n","description":"","footnote":"","page_name":" 345 ","page_number":385},
  {"content":"\r\n\r\n\r\n[ فصل ( 76 ) بازگشتن خورشيد براى آن حضرت 
  ]\r\nو از معجزات آشكارى كه خداوند بدست تواناى امير المؤمنين عليه السّلام ظاهر ساخت چيزى است كه روايات بيشمارى در بارهء آن رسيده و دانشمندان تاريخ نويس و ناقلين آثار گذشتگان آن را روايت كرده و شعراء در بارهء آن اشعار سروده‌اند ، و آن داستان برگشتن خورشيد در دو بار براى آن حضرت عليه السّلام است كه يك بار در زمان زنده بودن رسول خدا ( ص ) و ديگر پس از وفات آن بزرگوار بود .\r\nو اما حديث جريان برگشتن آن در زمان زندگى رسول خدا ( ص ) ( 30 ) آن حديثى است كه اسماء بنت عميس و ام سلمة همسر رسول خدا ( ص ) ، و جابر بن عبد اللَّه انصارى ، و ابو سعيد خدرى ، و گروهى از اصحاب ( رسول خدا ( ص ) روايت كرده‌اند ) كه پيغمبر ( ص ) روزى در خانهء خود بود و على عليه السّلام نيز در خدمت او بود ، در اين هنگام جبرئيل از جانب خداى سبحان بنزد او آمده با او برازگوئى پرداخت ، و چون ( هنگام رسيدن ) وحى آن حضرت را سنگينى عارض ميشد و بناچار به جائى تكيه ميكرد ، در اينجا هم چون ( وحى ) رسيد زانوى امير المؤمنين را بالش كرد ( و سر خويش را بر آن نهاد ) و سر بر نداشت تا خورشيد غروب كرد ، و امير المؤمنين عليه السّلام ( چون نميتوانست سر رسول خدا ( ص ) را بر زمين نهد ) نماز عصر را به همان حال نشسته خواند و بناچار ركوع و سجدهء آن را به اشاره برگزار كرد ، و چون رسول خدا به حال عادى برگشت امير المؤمنين عليه السّلام فرمود : آيا نماز عصر از تو فوت شد ؟ عرضكرد : اى رسول خدا بخاطر شما و آن حالتى\r\n\r\n","description":"","footnote":"","page_name":" 346 ","page_number":386},
  {"content":"\r\n\r\nكه براى شنيدن وحى بشما دست داده بود نمىتوانستم ( سر شما را بر زمين نهاده و ) ايستاده نماز بخوانم ! به او فرمود : خدا را بخوان تا خورشيد را برايت باز گرداند و تو نمازت را چنانچه از تو فوت شده ايستاده بخوانى زيرا ( اگر در اين باره خدا را بخوانى ) خداوند دعايت را مستجاب كند چون تو در حال اطاعت خدا و رسول او بوده‌اى ، پس امير المؤمنين عليه السّلام برگشتن خورشيد را از خداوند درخواست كرد و خورشيد بازگشت و در آنجائى از آسمان قرار گرفت كه وقت نماز عصر بود ، پس امير المؤمنين عليه السّلام نماز عصر را دو وقت خواند سپس خورشيد غروب كرد ، اسماء گويد : به خدا سوگند هنگام غروب كردن صدائى از آن شنيديم مانند صداى اره ( هنگام كشيدن ) در ميان چوب .\r\n( 30 ) و اما برگشتن خورشيد براى او پس از وفات پيغمبر ( ص ) چنان بود كه چون در شهر بابل ( كه نزديك كوفه است ) آن حضرت عليه السّلام خواست از شط فرات بگذرد بسيارى از همراهان او سرگرم گذراندن چهارپايان و اثاثيهء خود از آب گشتند ، و خود آن جناب با گروهى نماز عصر را خواند ، و هنوز همهء ياران و همراهانش از آب نگذشته بودند كه خورشيد غروب كرد و بسيارى نمازشان قضا شد و فضيلت نماز جماعت با آن حضرت نيز عموما از دستشان رفت ، پس با آن حضرت در اين باره سخن گفتند ، چون سخن ايشان را شنيد از خداى تعالى درخواست نمود كه خورشيد را برگرداند تا همهء همراهانش نماز عصر را به جماعت با آن حضرت در وقت بخوانند ، و خداى تعالى دعاى او را مستجاب فرمود و خورشيد در افق بازگشت تا همان جا كه وقت نماز عصر بود ، و چون سلام نماز را دادند غروب كرد ، و هنگام غروب كردنش صداى شديدى از آن برخاست كه موجب هول و ترس مردم شد و ذكر « سبحان اللَّه » و « لا إله الا اللَّه » و « استغفر اللَّه » را بسيار بر زبان جارى كردند و براى اين نعمتى كه بر ايشان آشكار شد « الحمد للَّه » گفته خداى را سپاسگزارى كردند و اين خبر در\r\n\r\n","description":"","footnote":"","page_name":" 347 ","page_number":387},
  {"content":"\r\n\r\nميان شهرها پيچيد ، و زبانزد مردم گشت ، و در همين باره سيد حميرى رحمه اللَّه ميگويد :\r\n1 - هنگامى كه نماز از او قضا شد خورشيد كه نزديك بود غروب كند براى او برگشت .\r\n2 - تا اينكه در جاى وقت نماز عصر آمد و نورش ميدرخشيد ، و پس از نماز مانند ستارهء كه در افتد ، فرو رفت .\r\n3 - و يك بار ديگر نيز در بابل خورشيد برايش برگشت ، و براى هيچ كس از آنان كه براى درستى گفتار خود دليل و برهان آوردند ( يعنى آنان كه معجزه دارند ) خورشيد برنگشت .\r\n4 - جز براى يوشع و پس از او براى على ، و اين برگشتن خورشيد از امر شگفت انگيزى پرده بردارد .\r\n\r\n[ فصل ( 77 ) سخن گفتن با ماهيان شط فرات 
  ]\r\nو از جمله معجزات آن حضرت معجزه‌اى است كه ناقلين آثار آن را روايت كرده و در ميان مردم كوفه مشهور گشته چون اين خبر در تمام آن پراكنده شد و بشهرهاى ديگر نيز رسيد ، از اين رو دانشمندان آن را يادداشت كرده‌اند و آن داستان سخن گفتن ماهيان شط فرات در كوفه با آن حضرت عليه السّلام بود . ( 30 ) و جريان چنانچه روايت كرده‌اند اين بود كه آب فرات طغيان كرد و باندازهء زياد شد كه مردم كوفه از غرق شدن ترسيدند و بأمير المؤمنين عليه السّلام پناهنده شدند ، پس آن حضرت بر أستر رسول خدا ( ص ) سوار شد و از خانه بيرون آمد مردم نيز بدنبال او آمده تا بكنار شط فرات رسيدند ، در آنجا از استر به زير آمد\r\n\r\n","description":"","footnote":"","page_name":" 348 ","page_number":388},
  {"content":"\r\n\r\nو وضوئى نيكو ساخت و نمازى به تنهائى خواند و مردم او را مينگريستند ، سپس دعاهائى خواند كه بيشتر مردم شنيدند ، سپس بسوى فرات پيش رفت و عصائى در دست داشت ، تا اينكه آمد و با آن عصا بر روى آب زده فرمود : باذن خدا و خواست او كم شو ، پس آب فرو نشست بدانسان كه ماهيان در ته آب نمودار شدند ، پس بسيارى از آنها با جملهء « السّلام عليك يا امير المؤمنين » بر آن حضرت سلام كردند و اقسامى از آنها سلام نكردند و آنها ( چند نوع بودند به اين نامها ) : جرى ، مارماهى ، زمار ، پس مردم از اين جريان در شگفت شدند و از سبب سخن گفتن آنها كه سخن گفتند ، و سخن نگفتن آن دستهء ديگر پرسيدند ؟ حضرت فرمود : خداوند آن دسته از ماهيان كه پاك و حلال بودند براى من به زبان آورد و آن دسته را كه حرام گوشت و پليد و دور از رحمت و بركت كرده بود بسخن نياورد .\r\nو اين خبرى است مشهور كه شهرتش در نقل و روايت مانند شهرت سخن گفتن گرگ با پيغمبر ( ص ) ( كه در باب معجزات رسول خدا ( ص ) رسيده است ) و مانند تسبيح گفتن سنگريزه در دست آن حضرت و نالهء ستون مسجد براى او ، و طعام دادن گروه بسيار از توشهء اندك مىباشد ، و كسى كه بخواهد در آن طعن زند شبههء در آن نيابد جز بدان چه طعن زنندگان در باب معجزات پيغمبر ( ص ) دستاويز خود كرده‌اند .\r\n\r\n[ فصل ( 78 ) داستان اژدها و تكلم با آن حضرت 
  ]\r\nو نيز راويان اخبار و حافظان آثار داستان اژدها و معجزهء شگفت‌آور او را در آن باره مانند همين\r\n\r\n","description":"","footnote":"","page_name":" 349 ","page_number":389},
  {"content":"\r\n\r\nداستان سخن گفتن ماهيان و كم شدن آب فرات نقل كرده‌اند : و آنچه روايت كرده‌اند چنين است كه روزى امير المؤمنين عليه السّلام بالاى منبر در كوفه خطبه ميخواند كه ناگاه اژدهائى از يك سوى منبر نمودار شد و شروع كرد به بالا رفتن بمنبر تا اينكه به نزديكى امير المؤمنين عليه السّلام رسيد ، مردم ترسيدند و خواستند او را از آن جناب دفع كنند ، حضرت بديشان اشاره كرد كه دست از آن بدارند و متعرضش نشوند چون به آن پله آخرين كه امير المؤمنين عليه السّلام بر آن ايستاده بود رسيد ، آن جناب به طرف اژدها خم شد ، و اژدها گردن خود را دراز كرد تا اينكه گوش حضرت را در دهان گرفت ، مردم خاموش شده و از اين جريان بحيرت فرو رفتند ، پس آن اژدها صدائى كرد كه بيشتر مردم شنيدند سپس سر برداشت و امير المؤمنين عليه السّلام لبان مبارك را بهم ميزد و اژدها گوش ميداد ، آنگاه بشتاب به زير آمده و گويا زمين او را به خود فرو برد ، و امير المؤمنين عليه السّلام بسخن خود بازگشته خطبه را بپايان برد ، چون از خطبه فارغ شد و از منبر به زير آمد مردم در گردش انجمن كرده از سر گذشت اژدها و اين جريان حيرت انگيز پرسش كردند ؟ فرمود : اين گونه نبود كه شما پنداشتيد ، بلكه اين اژدها حكمرانى از حكمرانان جنيان بود كه قضاوت و حكمرانى در كارى بر او مشتبه و مشكل شده بود ، پس بنزد من آمد و جوياى حكم آن قضيه شد و من به او فهماندم ( كه چه بايد بكند ) پس دعاى خير در بارهء من كرده و بازگشت .\r\n\r\n","description":"","footnote":"","page_name":" 350 ","page_number":390},
  {"content":"\r\n\r\n\r\n[ فصل ( 79 ) رفع استبعاد از داستان سابق 
  ]\r\nو چه بسا گروهى از نادانان دور پندارند و استبعاد كنند كه جن در صورت حيوانى درآيد كه سخن گفتن نتواند ، در صورتى كه ( مانند ) اين جريان در نزد عرب پيش از بعثت پيغمبر ( ص ) و پس از آن معروف است ، و اخبار مسلمانان در اين باره ( بسيار است كه ) يك ديگر را در نقل آن كمك كنند ، و اين دور تر نيست از آن داستانى كه همهء مسلمانان بر آن اتفاق دارند كه شيطان براى ( مشورت با ) آنان كه در دار الندوه گرد آمدند ( و براى گرفتن تصميم قطعى و يكسره كردن كار رسول خدا ( ص ) بشور پرداختند ) به صورت پيرمرد نجدى آمد و در انجمن ايشان كه براى نقشه كشيدن در بارهء رسول خدا ( ص ) تشكيل شده بود شركت كرد ، و همچنين پديدارشدنش در جنگ بدر براى مشركان به صورت سراقة بن جعشم مدلجى ، و گفتار خداى تعالى ( كه از زبان شيطان حكايت كند كه گفت ) : « نيست چيره‌شوندهء شما را امروز از مردم و من پشتيبان شما هستم » - خداى عز و جل ( بدنبال آن ) فرمايد : « و چون دو سپاه يك ديگر را ديدار كردند ( شيطان ) برگشت بپاشنه‌هاى خود ( و پس پس برفت ) و گفت همانا من بيزارم از شما زيرا كه من ميبينم آنچه را شما نمىبينيد ، و همانا من از خدا مىترسم و خداوند سخت شكنجه است » ( سورهء انفال آيهء 48 ) و هر كس بخواهد در اين آياتى كه ذكر شد طعن زند گفتارش همانند گفتار بىدينان و كافران مخالف اسلام است ، و طعن اينان همانند طعنى است كه در معجزات و نشانه‌هاى پيغمبر ( ص ) زده‌اند ، و همهء اينها بازگشتش بسخنان بىپايه و اساس برهمنان و زنديقان است كه در بارهء معجزات و نشانه‌هاى فرستادگان خدا عليهم السلام گفته‌اند ، و درستى آن معجزات و ثبوت داستان نبوت بر ايشان حجت است .\r\n\r\n","description":"","footnote":"","page_name":" 351 ","page_number":391},
  {"content":"\r\n\r\n\r\n[ فصل ( 80 ) قسم دادن آن حضرت مردى را كه دروغ گفت 
  ]\r\nو از جمله معجزات آن حضرت عليه السلام روايتى است كه عبد القاهر بن عبد الملك ( بسندش ) از جميع بن عمير روايت كرده كه على عليه السلام مردى را كه نامش عيزار بود بجرم جاسوسى براى معاويه و رساندن اخبار آن حضرت را بمعاويه باز خواست فرمود ، آن مرد منكر اين كار شد ، امير المؤمنين عليه السلام به او فرمود : آيا به خدا سوگند ميخورى كه تو اين كار را نكرده‌اى ؟ گفت : آرى و مبادرت جست و سوگند ياد كرد ، أمير المؤمنين عليه السلام به او فرمود : اگر تو دروغگو هستى خداوند چشمت را كور كند ، پس آن هفته بسر نرفت كه كور شد و هر گاه بيرون مىآيد دست او را ميگرفتند و خداوند بينائى او را گرفت .\r\n\r\n[ فصل ( 81 ) قسم دادن آن حضرت مردم را در باره غدير خم 
  ]\r\nو از آن جمله است آنچه اسماعيل بن عمير ( بسندش ) از طلحة بن عميره روايت كرده كه گفت :\r\nعلى عليه السلام مردم را در بارهء گفتار رسول خدا ( ص ) كه فرمود : « هر كه من مولاى او هستم على فرمانروا و مولاى او است » سوگند داد ( كه هر كه آن را شنيده گواهى دهد ) پس دوازده نفر از انصار گواهى دادند ، و انس بن مالك كه در ميان مردم بود گواهى نداد ، أمير المؤمنين عليه السلام فرمود : اى انس ! گفت : بله ، فرمود : چه چيز جلوگيرى كرد تو را و مانع از اين شد كه گواهى دهى با اينكه تو هم شنيدى آنچه اينان شنيدند ؟ گفت : اى امير مؤمنان سالمند و پير شده‌ام و فراموش كرده‌ام ! أمير المؤمنين عليه السلام گفت : بار خدايا اگر اين مرد دروغ ميگويد او را بيك سفيدى - يا فرمود : بيك پيسى - ( در\r\n\r\n","description":"","footnote":"","page_name":" 352 ","page_number":392},
  {"content":"\r\n\r\nسرش ) دچار كن كه عمامه ( و آنچه بر سر بندد ) آن را نپوشاند ، طلحة ( راوى حديث ) گويد : خدا را گواه ميگيرم كه سفيدى را ( پس از زمانى ) در ميان دو چشمش ديدم .\r\n\r\n[ فصل ( 82 ) ذكر شمه‌اى از فضائل آن حضرت عليه السلام 
  ]\r\nو از آن جمله است آنچه ابو اسرائيل ( بسند خود ) از زيد بن ارقم روايت كند كه گفت : على عليه السّلام مردم را در مسجد سوگند داد و فرمود : سوگند مىدهم به خدا آن مردى را كه از پيغمبر ( ص ) شنيده كه ميفرمود :\r\n« هر كه من مولا و فرمانرواى اويم على مولاى او است ، خدايا دوست بدار آن كس كه او را دوست دارد ، و دشمن دار آن كس كه او را دشمن دارد » ( كه برخيزد و گواهى دهد ) پس دوازده نفر از اهل بدر ( آنان كه در جنگ بدر بودند ) برخاستند شش تن از سمت راست ، و شش تن از سمت چپ و بدان گواهى دادند ، زيد بن ارقم گويد : من نيز از كسانى بودم كه اين سخن را از پيغمبر ( ص ) شنيده بودم ولى آن روز گواهى نداده كتمان شهادت كردم پس خداى تعالى ( بجرم اين كار ) بينائى را از من گرفت ، و براى شهادتى كه نداده بود افسوس مىخورد و اظهار پشيمانى مينمود ، و از خدا آمرزشخواهى ميكرد .\r\n\r\n[ فصل ( 83 ) ذكر شمه‌اى از فضائل آن حضرت 
  ]\r\nو از آن جمله است روايتى كه على بن مسهر ( بسندش ) از عباية ، و موسى وجيهى ( بسند خود ) از عبد اللَّه بن حارث و عثمان بن سعيد ، و عبد اللَّه بن بكير از حكيم بن جبير روايت كرده‌اند كه همگى گفتند :\r\n\r\n","description":"","footnote":"","page_name":" 353 ","page_number":393},
  {"content":"\r\n\r\nما على عليه السّلام را در بالاى منبر ديديم كه ميفرمود : منم بندهء خدا ، و برادر رسول خدا ، و از پيغمبر رحمت ارث برده‌ام ، و بانوى زنان اهل بهشت را بهمسرى گرفته‌ام ، منم سيد اوصياء ، و آخرين وصى پيمبران ، كسى آنچه را گفتم ادعا نكند جز اينكه خداوند او را به درد بدى دچار سازد ، پس مردى از قبيلهء عبس كه در كه در ميان مردم نشسته بود گفت : كيست كه نتواند بگويد اين را : منم بندهء خدا ، و برادر رسول خدا . . . ؟\r\nپس از جاى برنخاسته بود كه ديوانه شد ، ( و حالت صرع به او دست داد ) پس پايش را كشيده از مسجد بيرون بردند ( راويان حديث ) گويند : ما از فاميل او پرسيديم و گفتيم : آيا اين مرد پيش از اين ، عارضهء ( و بيمارى ) داشت ؟ گفتند : خدا را گواه ميگيريم كه ( دردى ) نداشت ( و هم اكنون دچار اين بيمارى شد ) .\r\nمؤلف گويد : روايات و اخبار مانند آنچه ذكر كرديم ( از معجزات امير المؤمنين عليه السّلام ) بسيار است كه بيان كردن تمامى آنها كتاب را ( طولانى ، و سخن را ) بدرازا كشد ، و آنچه ما در اينجا آورديم ما را از ذكر روايات ديگر بىنياز كند ، و از خدا در خواست توفيق نموده و از او براى رفتن به راه راست راهنمائى جوئيم .\r\n\r\n","description":"","footnote":"","page_name":" 354 ","page_number":394},
  {"content":"\r\n\r\n\r\n[ باب ( چهارم ) در بيان فرزندان آن حضرت 
  ]\r\nدر بيان فرزندان امير المؤمنين عليه السّلام و شمارهء آنان و نامهاى ايشان و ذكر شمهء از حالاتشان .\r\nپس ( ميگوئيم ) : كه فرزندان امير المؤمنين عليه السّلام بيست و هفت تن پسر و دختر بودند ( به اين نامها ) :\r\nحسن عليه السّلام ، حسين عليه السّلام ، زينب كبرى ، زينب صغرى كه كنيه‌اش ام كلثوم بود ، و مادر اين چهار تن فاطمهء بتول و بانوى جهانيان ، دختر سيد المرسلين و آخرين پيغمبران حضرت محمد ( ص ) بود .\r\nمحمد كه كنيه‌اش ابو القاسم بود ، و مادرش خوله دختر جعفر بن قيس حنيفه است .\r\nعمر ، و رقيه كه با هم به دنيا آمدند و مادرشان ام حبيب دختر ربيعة است .\r\nعباس ، و جعفر ، و عثمان ، و عبد اللَّه ، كه هر چهار تن در ركاب برادرشان حسين عليه السّلام در كربلا شهيد شدند ، و مادرشان ام البنين دختر حزام بن خالد بن دارم است .\r\nيحيى ، كه مادرش اسماء دختر عميس خثعمية رضى اللَّه عنها است .\r\nام الحسن ، و رملة ، و مادر اين دو ام سعيد دختر عروة بن مسعود ثقفى است .\r\nنفيسة : و زينب صغرى ، و رقيه صغرى ، و ام هانى ، و ام كرام ، و جمانة كه كنيه‌اش ام جعفر بود ، و امامة ، و ام سلمة ، و ميمونة ، و خديجة ، و فاطمة رحمة اللَّه عليهن كه از زنان ديگر آن حضرت عليه السّلام بودند ،\r\n\r\n","description":"","footnote":"","page_name":" 355 ","page_number":395},
  {"content":"\r\n\r\nو در ميان شيعه كسانى هستند كه گويند : فاطمه صلوات اللَّه عليها پس از رسول خدا ( ص ) پسرى سقط كرد كه رسول خدا آنگاه كه دخترش ( فاطمه عليها السّلام ) بدان پسر حامله بود او را محسن نام نهاد و بنا بگفتهء ايشان فرزندان امير المؤمنين عليه السّلام بيست و هشت تن ميباشند و اللَّه اعلم و احكم .\r\nپايان جزء اول از كتاب ارشاد ، و دنبال آن جزء دوم است كه آغازش « باب ذكر امام پس از امير المؤمنين عليه السّلام . . . مىباشد » .\r\nترجمهء اين جزء بخامهء بندهء ناچيز سيد هاشم رسولى محلاتى در قريهء امامزاده قاسم شميران بتاريخ بيست و ششم صفر الخير 1387 پايان يافت و الحمد للَّه .\r\nسيد هاشم رسولى محلاتى\r\n\r\n\r\n","description":"","footnote":"","page_name":" 356 ","page_number":396}
  ]