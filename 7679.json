[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء :\r\nابو القاسم حالت\r\nجلد بيستم و هفتم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ ادامه سال ششصد و بيست دوم 
  ]\r\n\r\nدرگذشت خلفه عباسى الناصر لدين اللّه\r\nدر اين سال ، در آخرين شب ماه رمضان ، خليفهء عباسى ، الناصر لدين اللّه ، درگذشت .\r\nنام و نسب او چنين بود :\r\nالناصر لدين اللّه ابو العباس احمد بن المستضيء بامر اللّه ابو محمد حسن بن المستنجد باللّه ابو عبد اللّه بن المستظهر باللّه ابو العباس احمد بن المظفر يوسف بن المقتفى لامر اللّه ابو العباس محمد بن المقتدى بامر اللّه ابو القاسم عبد اللّه بن الذخيره محمد بن القائم بامر اللّه ابو جعفر عبد اللّه بن القادر بالله ابو العباس احمد بن اسحق بن المقتدر باللّه ابو الفضل جعفر بن المعتضد باللّه ابو العباس احمد بن موفق ابو احمد محمد بن جعفر المتوكل على اللّه .\r\nموفق خليفه نشد بلكه وليعهد برادر خود ، المعتمد على اللّه بود و پيش از معتمد درگذشت . بنابر اين ، فرزندش ، المعتضد باللّه ، وليعهد المعتمد على اللّه شد .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nالمتوكل على اللّه پسر المعتصم باللّه ابو اسحق محمد بن هرون الرشيد بن محمد المهدى بن ابو جعفر عبد اللّه منصور بن محمد بن على بن عبد اللّه بن عباس بن عبد المطلب بود ، رضى اللّه عنهم .\r\n نسب كان عليه من شمس الضحى * نورا ، و من فلق الصباح عمودا \r\n( نسبى كه گوئى پرتوى از آفتاب درخشان و ستونى از روشنائى سپيده دم بر او تابيده است . )\r\nدر ميان پدران و نياكان او چهارده تن خليفه بودند كه همه نيز لقب داشتند . بقيه ، خليفه نبودند و ميانشان محمد بن القائم و موفق بن المتوكل وليعهد خلافت بودند .\r\nاما باقى خلفاى عباسى از نياكان او نبودند . سفاح ابو العباس عبد اللّه برادر منصور بود كه پيش از او به خلافت رسيد .\r\nموسى الهادى نيز برادر هرون الرشيد بود كه پيش از او به خلافت نشست .\r\nمحمد امين و عبد اللّه مأمون ، دو پسر هرون الرشيد ، برادران معتصم بودند و پيش از معتصم به خلافت رسيدند .\r\nمحمد منتصر نيز پسر متوكل بود و پس از او خليفه شد .\r\nپس از المنتصر باللّه ، المستعين باللّه ابو العباس احمد بن محمد بن المعتصم به خلافت رسيد .\r\nپس از المستعين باللّه ، المعتز باللّه محمد ( و گفته شده است كه طلحه ) به كرسى خلافت نشست .\r\nاو پسر متوكل بود .\r\nپس از المعتز باللّه ، المهتدى باللّه محمد بن الواثق خليفه شد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبعد از او المعتمد على اللّه احمد بن متوكل به خلافت پرداخت .\r\nالمنتصر و المعتز و المعتمد برادران الموفق بودند . و المهتدى پسر عموى او بود .\r\nالموفق هم از نياكان الناصر لدين اللّه بود .\r\nبعد ، المعتضد پس از المعتمد به خلافت رسيد و بعد از معتضد پسرش ابو محمد على المكتفى باللّه خليفه شد كه برادر المقتدر باللّه بود .\r\nپس از المقتدر باللّه ، برادرش القاهر باللّه ابو منصور محمد بن المعتضد خليفه شد .\r\nبعد از القاهر باللّه نيز الراضى باللّه ابو العباس محمد بن المقتدر به خلافت نشست .\r\nپس از او المتقى للّه ابو اسحق ابراهيم بن المقتدر خليفه شد .\r\nبعد از او المستكفى باللّه ابو القاسم عبد اللّه بن المكتفى بالله على بن المعتضد ، و بعد از او المطيع للّه ابو بكر عبد الكريم به خلافت پرداخت .\r\nالقاهر و الراضى و المتقى و المطيع پسران مقتدر و المستكفى پسر برادرش مكتفى بود .\r\nبعد الطائع للّه بن المقتدر ، و پس از الطائع ، القادر باللّه به خلافت رسيد كه از نياكان الناصر لدين اللّه بود .\r\nبعد از او المستظهر باللّه ، و سپس پسرش المسترشد باللّه ابو منصور خليفه شدند .\r\nبعد از المسترشد باللّه ، پسرش الراشد ابو جعفر ، آنگاه المسترشد برادر المتقى ، و الراشد باللّه برادرزاده‌اش به خلافت نشستند .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبر روى هم كسانى كه به خلافت رسيده‌اند و در سلسلهء مستقيم نسب الناصر لدين اللّه نيستند نوزده تن مىباشند .\r\nمادر الناصر لدين اللّه « ام ولد » بود ( يعنى كنيزى بود كه از پدر او باردار شده و او را زاده بود . )\r\nاو زنى ترك بود و زمرد نام داشت .\r\nمدت خلافت الناصر لدين اللّه چهل و شش سال و ده ماه و بيست و هشت روز بود .\r\nنزديك به هفتاد سال از عمرش مىگذشت .\r\nمدت خلافت هيچ كس درازتر از مدت خلافت او نبود جز آنچه دربارهء خلافت المستنصر باللّه ، خليفه علوى مصر ، مىگفتند كه شصت سال خلافت كرد و اين اعتبارى ندارد چون او هنگامى به فرمانروائى رسيد كه هفت سال داشت ، بنابر اين فرمانروائى او درست نيست .\r\nالناصر لدين اللّه سى سال از عمر خود را به كلى بىحركت افتاده بود . يك چشمش از دست رفته بود و چشم ديگرش نيز بسيار ضعيف مىديد .\r\nسرانجام نيز به بيمارى اسهال خونى گرفتار شد و پس از بيست روز كه دچار اين بيمارى بود ، جان سپرد .\r\nدر طول بيمارى خود هيچيك از رسوم ظالمانه‌اى را كه معمول كرده بود ، موقوف نساخت .\r\nبا مردم بدرفتارى مىكرد و مردى بيدادگر بود . از اين رو عراق در روزگار خلافت او ويران گرديد و مردمش در شهرها پراكنده شدند .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاو زمين‌ها و دارائى مردم را مىگرفت .\r\nزمانى كارى را مىكرد و زمان ديگرى خلاف آن را انجام مىداد . از آن جمله مهمانسراهائى در بغداد ساخت براى اينكه مردم را در ماه رمضان در آن جاها افطار دهند .\r\nاين مهمانسراها مدتى داير بود . بعد هزينه‌اى را كه صرف اين كار مىشد قطع كرد .\r\nسپس مهمانسراهائى براى حاجيان ساخت كه مدتى باقى ماند .\r\nبعد همه را به هم زد .\r\nبرخى از ماليات‌ها و عوارضى را كه مخصوصا در بغداد برقرار كرده بود ، از ميان برد ولى دوباره آنها را معمول ساخت .\r\nتمام كوشش خود را مصروف سه كار كرده بود : يكى نشانه گيرى با بندق كه نوعى كمان‌گروهه بود و با آن گلوله‌هاى گلين پرتاب مىكردند . ديگر پرورش كبوترهاى نامه‌بر و سوم پوشيدن سراويل يا زير جامهء جوانمردان .\r\nپوشيدن زير جامهء جوانمردى و برگزارى آئين فتوت را در سراسر شهرهاى خود از ميان برد و تنها كسى اجازه داشت به جوانمردى تظاهر كند كه او وى را به پوشيدن سراويل فرا مىخواند و اين جامه را از دست او مىگرفت .\r\nبسيارى از فرمانروايان از او سراويل جوانمردى گرفتند و پوشيدند .\r\nهمچنين نمىگذاشت هيچ كس جز خودش كبوتر نامه‌بر داشته باشد و استفاده از كبوتر نامه‌بر ممنوع بود مگر استفاده‌اى كه از كبوترهاى خود او مىشد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nنشانه‌گيرى با بندق نيز ممنوع بود مگر براى كسانى كه جزو دستهء بندق اندازان خود او به شمار مىرفتند .\r\nاز اين رو در عراق و جاهاى ديگر كسانى كه در اين فن مهارتى داشتند به دو گرويدند جز يك تن كه از مردم بغداد بود و او را ابن السفت مىخواندند .\r\nاو از عراق گريخت و به شام رفت .\r\nخليفه برايش پيام فرستاد و پول فراوانى به او وعده داد كه در شمار بندق بازان او در آيد و در تيراندازى با بندق به دستهء او بستگى داشته باشد .\r\nولى او دعوت خليفه را نپذيرفت .\r\nشنيدم يكى از دوستانش وى را سرزنش كرد كه چرا از گرفتن پول خوددارى كرده و پيشنهاد خليفه را نپذيرفته است .\r\nجواب داد : همين افتخار مرا بس است كه در دنيا همه با بندق براى خليفه گلوله مىاندازند جز من .\r\nدلبستگى بسيار خليفه بدين گونه كارها بدترين عواقب را داشت . و آنچه ايرانىها به دو نسبت مىدادند درست بود زيرا او بود كه مغولان را به تاخت و تاز در شهرهاى ايران برانگيخت و در اين باره به آنان نامه نگاشت . اين هم بدبختى عظيمى به بار آورد و گناه بزرگى بود كه در برابرش هر گناه بزرگى كوچك شمرده مىشود .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nخلافت الظاهر بامر اللّه\r\nضمن شرح وقايع سال 585 گفتيم كه براى وليعهدى امير ابو نصر محمد ، پسر خليفه الناصر لدين اللّه ، در عراق و شهرهاى ديگر خطبه خوانده شد .\r\nپس از آن ، خليفه او را از ولايت عهد بر كنار كرد و به شهرها پيام فرستاد كه ديگر خطبه به نام او خوانده نشود .\r\nاين كار را از آن رو كرد كه به فرزند كوچك خود على دلبستگى داشت و مىخواست او را وليعهد خود سازد .\r\nاتفاقا به سال 612 اين پسر خردسال درگذشت و چون غير از همان ابو نصر محمد خليفه فرزند ديگرى نداشت كه جانشين وى گردد ناچار شد كه او را به ولايت عهد باز گرداند . ولى او تحت نظر بود و در بازداشت به سر مىبرد و در هيچ كارى دخالت نمىكرد .\r\nابو نصر محمد پس از درگذشت پدر خويش به خلافت نشست و مردم را فرا خواند تا از ايشان بيعت بگيرد .\r\nاو به لقب الظاهر بامر اللّه ملقب شد و مرادش از اين لقب آن\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبود كه پدرش و همهء ياران پدرش مىخواستند كار خلافت به دست وى نيفتد و او كه ظاهر شد و بر كرسى خلافت نشست به امر خداوند بود نه به سعى كسى .\r\nهمين كه زمام خلافت را به دست گرفت ، به عدل و احسان پرداخت و در دادگسترى و نيكوكارى روشى را آشكار ساخت كه گفتى روش دو عمر ، يعنى عمر بن الخطاب و عمر بن عبد العزيز ، را بازگردانده است .\r\nاگر كسى مىگفت پس از عمر بن عبد العزيز هيچكس در خلافت همانند او نيامده ، راست مىگفت زيرا او دارائى مردم را كه در روزگار پدرش و پيش از او غصب شده بود به صاحبانش برگرداند .\r\nباج راهدارى و بازرگانى را در سراسر شهرها برانداخت . دستور داد كه همان خراج قديمى در عراق معمول گردد و باج‌هاى بىشمارى كه پدرش ابداع كرده بود موقوف شود .\r\nاز جملهء اينها يكى آن بود كه از قريهء بعقوبا در قديم نزديك به ده هزار دينار گرفته مىشد و از زمانى كه الناصر لدين اللّه به خلافت رسيد از اين قريه سالى هشتاد هزار دينار مىگرفتند .\r\nاز اين رو مردم بعقوبا به دار الخلافه رفتند و دادخواهى و يادآورى كردند كه هر سال زمين‌هاى ايشان گرفته مىشد تا از آن قريه چنين مبلغى به دست آيد .\r\nخليفه ، الظاهر بامر اللّه ، فرمان داد تا همان خراج قديم كه ده هزار دينار بود گرفته شود .\r\nبه او گفتند : « اگر فقط اين مبلغ به خزانه برسد ، كسرى آن از كجا جبران شود ؟ »\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدستور داد كه آن را از محل‌هاى ديگر جبران كنند .\r\nوقتى كه فقط در يك جا هفتاد هزار دينار را بخشيده باشد تصور كنيد كه در ساير شهرها چه كرده است .\r\nاز كارهاى نيك او اين بود كه دستور داد در همهء شهرها همان خراج نخستين را بگيرند . بسيارى از مردم عراق پيش او رفتند و گفتند املاكى كه خراج قديمى از آنها گرفته مىشد به ويرانى افتاده و بيشتر درختانش خشك شده و اگر آن خراج به چنين املاكى بسته شود ، درآمد باقى املاك تكافوى پرداخت خراج را نخواهد كرد .\r\nخليفه دستور داد كه خراج گرفته نشود مگر از هر درختى كه سالم است و از درختى كه خشك شده و از ميان رفته خراج نگيرند .\r\nاين دستور او به راستى بسيار مهم بود .\r\nاز كارهاى نيك ديگرش اين كه در خزانه ترازوى زرينى بود كه به اصطلاح پارسنگ برمىداشت و بر ترازوى شهر نيم قيراط فزونى داشت . سيم و زر را با اين ترازو مىگرفتند و با ترازوئى كه مردم در شهر معامله مىكردند پس مىدادند .\r\nخليفه ، الظاهر بامر اللّه ، همين كه اين خبر را شنيد ، به وزير خويش نامه‌اى نوشت كه در آغازش اين آيه بود :\r\n      وَيْلٌ لِلْمُطَفِّفِينَ ، الَّذِينَ إِذَا اكْتالُوا عَلَى النَّاسِ يَسْتَوْفُونَ ، وَ إِذا كالُوهُمْ أَوْ وَزَنُوهُمْ يُخْسِرُونَ ، أَ لا يَظُنُّ أُولئِكَ أَنَّهُمْ مَبْعُوثُونَ ، لِيَوْمٍ عَظِيمٍ       [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه‌هاى اول تا پنجم سورهء مطففين كه معانى آنها چنين است :\r\nواى به حال كم‌فروشان ، آنان كه چون چيزى به كيل از مردم بستانند .\r\nبقيهء پاورقى در صفحه بعد\r\n","page_name":" 11 ","page_number":11},
  {"content":"\r\n\r\nپس از آن نوشت به ما خبر رسيده كه در خزانه كارى چنين و چنان انجام مىگيرد . ترازوى خزانه را تبديل كنيد به همان ترازوئى كه مسلمانان و يهود و نصارى با آن معامله مىكنند .\r\nيكى از نمايندگان خليفه به او نوشت :\r\n« در نتيجهء به كار بستن اين دستور ، ما به التفاوت ، مبلغ گزافى مىشود و ما حساب كرديم و ديديم در سال گذشته به سى و پنج هزار دينار رسيد . »\r\nخليفه در پاسخى كه داد نويسندهء نامه را نكوهش كرد و فرمود :\r\n« حتى اگر به سيصد و پنجاه هزار دينار هم برسد ، از آن صرف نظر شود . »\r\nهمين كار را هم دربارهء از ميان بردن فزونى ترازوى ديوانى كرد كه در هر يك دينار حبه‌اى فزونى داشت .\r\nخليفه ، الظاهر بامر اللّه همچنين به قاضى توصيه كرد كه هر كس سند صحيح و معتبرى راجع به ملكى نشان دهد كه به وى تعلق داشته و از او گرفته‌اند ، آن ملك را بدون كسب اجازه از ديوان خلافت به وى برگرداند .\r\nكارهاى بيت المال و دارائى كسانى را كه وارثى نداشتند به\r\n\r\n\r\n\r\n\r\n","description":"","footnote":"\r\n[ ( ) 
  ] بقيه پاورقى از صفحه قبل تمام بستانند ، و چون چيزى بدهند در كيل و وزن به مردم كم دهند ، آيا آنها نمىدانند كه ( پس از مرگ روزى براى مجازات ) برانگيخته مىشوند ، كه روز بسيار بزرگى است ؟\r\n( قرآن مجيد ترجمهء مهدى الهى قمشه‌اى )\r\n","page_name":" 12 ","page_number":12},
  {"content":"\r\n\r\nدست مرد پارسا و شايسته‌اى سپرد .\r\nآن مرد حنبلى بود و گفت :\r\n« مذهب من به من اجازه مىدهد كه به خويشان نسبى ارث برسانم . اگر امير المؤمنين اجازه مىفرمايند كه چنين كنم اين كار را بر عهده مىگيرم و گرنه مرا معاف دارند . »\r\nخليفه جواب داد :\r\n« به هر كس كه حقى دارد حقش را بده و از خدا بترس و جز خدا از هيچ كس باكى نداشته باش . »\r\nديگر از كارهاى او اين كه در بغداد رسم بود كه كلانتر هر محل شبها مراقبت كند و صبح ديدارهاى دوستانه و مهمانىهاى شبانه‌اى را كه به منظور تفريح و ساز و آواز و مقاصد ديگر بر پا مىشد به خليفه گزارش دهد .\r\nدربارهء چيزهاى ديگر نيز راجع به همهء اهل محل ، اعم از بزرگ و كوچك ، گزارش تهيه شود .\r\nمردم از اين حيث هميشه بيمناك بودند و در محروميت بسيار مىزيستند .\r\nوقتى اين خليفه ، يعنى الظاهر بامر اللّه ، كه خدايش پاداش نيك دهد ، به فرمانروائى رسيد و به شيوهء معمول از آنگونه گزارش‌ها دريافت كرد دستور داد كه ديگر چنان گزارش‌هائى نفرستند و گفت :\r\n« دانستن اين كه مردم در خانه‌هاى خود چه مىكنند به چه درد ما مىخورد ؟ بنابر اين هيچكس نبايد براى ما گزارشى بفرستد مگر در بارهء آنچه مربوط به مصالح دولت ماست . »\r\nبه دو گفته شد : « در نتيجهء اجراى اين دستور تودهء مردم به لهو\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو لعب مىپردازند و فاسد مىشوند و شرشان فزونى مىيابد . »\r\nگفت : « از خداوند مىخواهيم كه خود ، آنها را اصلاح فرمايد . »\r\nديگر از كارهاى الظاهر بامر اللّه اين بود كه وقتى به خلافت رسيد ، صاحب الديوان از شهر واسط بازگشت .\r\nاو در زمان خلافت الناصر لدين اللّه براى گردآورى عوائد واسط بدان جا رفته و ميزان درآمد را بالا برده بود چنان كه وقتى به بغداد بازگشت بيش از يكصد هزار دينار همراه داشت .\r\nدر بغداد گزارشى به خليفه نوشت و مبلغى را كه با خود آورده بود در آن ذكر كرد و از خليفه در خصوص تحويل آن پول‌ها دستور خواست .\r\nخليفه در پاسخ نوشت :\r\n« پولها به صاحبانش برگردانده شود . ما نيازى به آنها نداريم . »\r\nاين دستور را به كار بستند و پول‌ها را به مردم پس دادند .\r\nديگر از كارهاى نيك الظاهر بامر اللّه اين بود كه هر كس را كه در زندان به سر مىبرد آزاد كرد و دستور داد كه آنچه از زندانيان گرفته شده به ايشان برگردانده شود .\r\nده هزار دينار نيز براى قاضى فرستاد تا با اين پول بدهكارى كسانى را كه در زندان شرع به سر مىبردند و قادر به پرداخت بدهى خود نبودند بپردازد .\r\nاز نشانه‌هاى حسن نيت او دربارهء مردم اين بود كه در موصل و ديار جزيره قيمت‌ها بالا رفت و بعد ارزان شد زيرا خليفه حمل\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nخوراكى را بدانجا آزاد كرد . همچنين فرمود هر كس كه مىخواهد غلهء خود را بفروشد در فروش آن آزاد است .\r\nاز آن پس غلهء بسيارى كه به حساب در نمىآمد . به موصل و ديار جزيره حمل شد .\r\nبه خليفه گفته شد :\r\n« در نتيجهء صدور دستور آزادى حمل غله به موصل و ديار جزيره قيمت در اين جا قدرى بالا رفته ، مصلحت آن است كه از حمل غله جلوگيرى شود . »\r\nگفت :\r\n« آنها مسلمانند ، اينها هم مسلمانند . همچنان كه رعايت حال اينها بر ما واجب بود رسيدگى به وضع آنها نيز بر ما واجب است . »\r\nهمچنين دستور داد تا در آن نقاط خوراك‌هائى را كه در مهمانسراها و آشپزخانه‌هاى او مىپختند ارزان‌تر از خوراكهاى ديگران به مردم بفروشند .\r\nاين دستور را به كار بستند .\r\nدر نتيجه ، قيمت‌ها بيش از آنچه اول بود پائين آمد . هنگامى كه او به خلافت رسيد قيمت غله در موصل از قرار هر مكوك يك دينار و سه قيراط بود و پس از اندك مدتى هر چهار مكوك يك دينار شد .\r\nهمچنين بهاى خوراكىهاى ديگر مانند خرما و شيره و برنج و كنجد و غيره پائين آمد .\r\nخداى بزرگ او را مدد كند و يارى دهد و نگاه دارد زيرا در اين زمانهء فاسد وجود چنين خليفهء صالحى از نوادر است .\r\nاز او سخنى شنيدم كه مرا به راستى در شگفتى انداخت . آن هم\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاين بود كه دربارهء پولهائى كه بيدريغ خرج مىكرد و مىبخشيد و هيچكس حاضر نيست كه حتى اندكى از آن را ببخشد ، بر او خرده گرفتند .\r\nدر پاسخ گفت :\r\n« من كسى هستم كه بعد از ؟ عمر ؟ اين دكان را باز كرده‌ام .\r\nپس بگذاريد كه كار خير انجام دهم . مگر من چقدر زندگى مىكنم ؟ » در شب عيد فطر اين سال نيز صدقه داد و ميان علما و اهل دين يكصد هزار دينار پخش كرد .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nدست يافتن بدر الدين بر دژهاى عماديه و هروز\r\nدر اين سال بدر الدين قلعهء عماديه را كه از توابع موصل بود گرفت .\r\nپيش از اين ضمن شرح وقايع سال 615 عصيان ساكنان اين دژ و تسليم آن را به عماد الدين ذكر كرديم و گفتيم كه بعد بار ديگر به فرمان بدر الدين لؤلؤ در آمدند و با عماد الدين مخالفت كردند .\r\nهمين كه به سوى بدر الدين بازگشتند ، بدر الدين در حقشان نيكى و مهربانى كرد . تيول‌ها و قريه‌هائى در اختيارشان گذاشت و اموال فراوان و خلعت‌هاى گرانبها به ايشان بخشيد .\r\nبدين گونه آنان مدت كوتاهى به فرمان بدر الدين لؤلؤ باقى ماندند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبعد شروع به نامه‌نگارى به عماد الدين زنگى و مظفر الدين كوكبرى صاحب اربل كردند . همچنين به شهاب الدين غازى بن عادل ، هنگامى كه در خلاط به سر مىبرد نامه نوشتند و به هر يك از اين سه تن وعده دادند كه به او خواهند گرويد و از او فرمانبردارى خواهند كرد . و آن مخالفت باطنى را كه با بدر الدين داشتند ظاهر ساختند .\r\nآنان نمىگذاشتند كه از ياران بدر الدين هيچكس در نزدشان بماند جز همان كسى كه خودشان مىخواستند ، و كسى را كه دوست نداشتند نمىپذيرفتند .\r\nاين وضع دير زمانى پايدار ماند و بدر الدين رفتارشان را تحمل مىكرد و با ايشان مدارا مىنمود . ولى آنها همچنان به آزمندى و سركشى خود مىافزودند .\r\nدر اين گير و دار ميان گروهى كه در قلعه مىزيستند دو دستگى افتاد و برخى از ايشان - كه فرزندان خواجه ابراهيم و برادرش و همدستانشان بودند - بر ديگران چيره شدند و ايشان را از آن دژ بيرون كردند و بر قلعه دست يافتند .\r\nاين عده پس از دست‌يابى بر آن دژ در نفاق و مخالفت خود با بدر الدين لؤلؤ بيش از پيش پافشارى كردند .\r\nدر اين سال بدر الدين با لشكريان خويش به سر وقت ايشان شتافت و ناگهان بر ايشان تاخت و آنان را در حلقهء محاصره انداخت و عرصه را بر آنان تنگ ساخت . از رسيدن خواربار به ايشان جلوگيرى كرد و شخصا پيكار با آنان را ادامه داد .\r\nقسمتى از لشكريان خويش را نيز مأمور ساخت كه قلعهء هروز را محاصره كنند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاين دژ از بلندترين و استوارترين دژهاست كه همانندش يافت نمىشود .\r\nاهل اين دژ نيز در نافرمانى و فرمانبردارى ، يعنى دو رنگى ، و فريبكارى ، همان راه ساكنان قلعهء عماديه را در پيش گرفته بودند .\r\nاز اين رو سپاهيان بدر الدين مأمور تسخير اين قلعه شدند و بدانجا رسيدند و ساكنان قلعه را محاصره كردند . در حالى كه آنها از خواربار و ساير ما يحتاج ذخيرهء بسيار كمى داشتند .\r\nاز اين رو ، چند روزى كه در تنگناى محاصره ماندند آنچه در دژ داشتند به پايان رسيد و ناچار به تسليم شدند .\r\nلذا قلعه را تسليم كردند و از آن فرود آمدند .\r\nلشكرى كه قلعهء هروز را گرفته بود ، پس از پايان كار خود ، به قلعهء عماديه برگشت و آن جا در خدمت بدر الدين ماند .\r\nبدر الدين لؤلؤ ، پس از تصرف هروز ، اندك زمانى در آن حدود به سر برد . بعد به موصل بازگشت و لشكريان خود را زير فرماندهى پسر خويش ، امين الدين لؤلؤ ، در آن جا گذاشت تا محاصرهء قلعهء عماديه را پيگيرى كنند .\r\nاين محاصره تا اول ذى القعده ادامه يافت .\r\nبعد ، ساكنان قلعه به بدر الدين لؤلؤ پيام فرستادند و آمادگى خود را براى فرمانبردارى از او اعلام كردند و درخواست نمودند تا در عوض اين قلعه كه به دو تسليم خواهند كرد ، جاى ديگرى به ايشان واگذار گردد .\r\nبدر الدين آنچه را كه مىخواستند پذيرفت و قرار شد در برابر آن قلعه ، تيول و پول و چيزهاى ديگرى به آنان ببخشد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nنمايندگان آنان نيز به خدمت بدر الدين رسيدند كه او را سوگند دهند تا بدانچه وعده كرده وفا نمايد .\r\nدر حينى كه بدر الدين مىخواست براى ايشان سوگند ياد كند و كسانى را هم فرا خوانده بود كه در مراسم سوگند گواه باشند ، كبوتر نامه‌برى از قلعهء عماديه رسيد .\r\nبر بال اين كبوتر نامه‌اى از امين الدين لؤلؤ بسته شده بود .\r\nاو در اين نامه پدر خود را آگاه مىساخت كه قلعهء عماديه را با پافشارى و خشم و خشونت گشوده و فرزندان خواجه ابراهيم را هم كه بر آن دژ چيره شده بودند ، اسير كرده است .\r\nبدر الدين همين كه نامه را خواند از سوگند خوردن خوددارى كرد .\r\nاما سبب دست يافتن امين الدين بر آن قلعه اين بود كه پدرش بدر الدين ، هنگامى كه اهل قلعه ، پس از سركشى نخستين خود ، بار ديگر به فرمان وى در آمدند ، او را به حكومت قلعه گماشت .\r\nامين الدين مدتى در آن جا ماند و با مردم دژ نيكرفتارى كرد و گروهى از ايشان را به سوى خود كشاند و به دلجوئى آنان پرداخت تا به دستيارى ايشان با كسانى كه بار نخست سركشى كرده بودند بجنگد .\r\nاين خبر به گوش آن دسته رسيد و با او بناى بدرفتارى گذاشتند و از فرمان وى سرباز زدند تا جائى كه او ناچار شد كه قلعه را رها كند و به موصل بازگردد .\r\nولى گروهى كه از امين الدين محبت ديده و هوادارش شده بودند هميشه به وى نامه مىنگاشتند و برايش پيام مىفرستادند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nهنگامى كه امين الدين آن قلعه را محاصره كرد ، برايش نامه مىنوشتند و اين نامه‌ها را با تير از قلعه به سويش پرتاب مىكردند .\r\nآنچه فرزندان خواجه ابراهيم مىكردند ، از فرستادن رسول پيش نور الدين و اقدامات ديگر ، و همچنين آنچه از ذخائر و غيره با خود داشتند ، همه را در اين نامه‌ها به امين الدين خبر مىدادند .\r\nاين گروه ، سخت به امين الدين دلبستگى داشتند ، اما شمارهء افراد ايشان آنقدر زياد نبود كه بتوانند بر مخالفان امين الدين پيروزى يابند .\r\nوقتى كه قرار شد بر طبق اصولى قلعه را تسليم كنند ، فرزندان خواجه ابراهيم دربارهء سوگند نامه و مقدار پول و چيزهاى ديگر مانند امان و تيول ، به هيچيك از سرداران و سپاهيان قلعه حرفى نزدند .\r\nآنان همين كه از اين وضع آگاه شدند به خشم آمدند و گفتند :\r\n« شما نور الدين را سوگند داده‌ايد كه حصن‌ها و قريه‌ها و پول‌هائى براى خود بگيريد در صورتى كه ما به خاطر شما خانه خراب شده‌ايم .\r\nآن وقت در چنين مواقعى به ياد ما نيستيد و به ما خبر نمىدهيد ؟ » در پى اين سخن به ايشان اهانت كردند ولى ايشان به اعتراض آنها وقعى ننهادند .\r\nبر اثر اين پيشامد ، دو تن از معترضين شبانه خود را به امين - الدين رسانيدند و از او خواستند كه گروهى را همراه ايشان كند تا آنها را به بالاى قلعه بفرستند تا بر ساكنان قلعه حمله برند و آنان را دستگير كنند .\r\nامين الدين از پذيرفتن اين پيشنهاد خوددارى كرد و گفت :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n« مىترسم اين كار به جائى نرسد و آنچه تاكنون رشته‌ايم پنبه شود . »\r\nگفتند :\r\n« پس در اين صورت ما فردا سپيده دم بىخبر بر آنها حمله مىبريم و آنها را مىگيريم . تو و لشكريانت در پشت سرما باشيد و همين كه نام بدر الدين و شعار هواخواهى او را از زبان ما شنيديد ، از قلعه بالا بيائيد و خود را به ما برسانيد . »\r\nامين الدين اين پيشنهاد را پذيرفت .\r\nسپيده دم روز بعد ، او و لشكرش به شيوهء هر روز سوار شدند و خود را آمادهء نبرد ساختند .\r\nاز سوى ديگر ، كسانى كه با امين الدين سازش كرده بودند ، در آن دژ گرد هم آمدند و فرزندان خواجه ابراهيم و دستيارانشان را گرفتند و نام و شعار بدر الدين را به بانگ بلند بر زبان راندند .\r\nلشكريان امين الدين تازه برخاسته و آماده شده بودند كه نام بدر الدين را از درون دژ شنيدند و بيدرنگ از دژ بالا رفتند و آن را تصرف كردند .\r\nامين الدين فرزندان خواجه ابراهيم را نيز گرفت و به زندان انداخت و نامه‌اى به پدر خويش نوشت و آن را به بال كبوتر نامه‌بر بست و فرستاد و او را از آنچه روى داده بود آگاه ساخت .\r\nبدين گونه او قلعهء عماديه را بىجنگ و خونريزى و بدون اين كه در برابرش عوضى بدهد گرفت در صورتى كه پيش از آن مىخواست مبلغى گزاف و تيول‌هاى بسيار و حصنى بلند در برابر آن قلعه عوض بدهد ، و همهء اينها براى او صرفه‌جوئى شد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nآنچه را هم كه در دژ انباشته و ذخيره شده بود ، ضبط كرد .\r\nوقتى خداوند بخواهد كه كارى انجام شود بىگمان آن كار انجام خواهد شد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، شب بيست و يكم ماه صفر ، در موصل و ديار جزيره و عراق و جاهاى ديگر زمين به لرزه آمد .\r\nزلزلهء متوسطى بود .\r\nدر اين سال قحط و كميابى سختى در سراسر موصل و ديار جزيره پيش آمد .\r\nكار به جائى رسيد كه مردم از ناچارى مردار و سگها و گربه‌ها را مىخوردند ، چنان كه تعداد سگ و گربه كه بسيار زياد بود كاهش يافت .\r\nسابقا من روزى وارد خانهء خود شدم و ديدم كنيزگان گوشت مىبرند كه بپزند .\r\nپيرامونشان گربه‌هائى بودند كه به نظر من تعدادشان زياد آمد . آنها را شمردم ، دوازده گربه بودند .\r\nاما در اين سال قحط و كميابى در خانهء خود گوشت ديدم و هيچكس پهلويش نبود كه آن را از دستبرد گربه حفظ كند زيرا ديگر گربه‌اى وجود نداشت .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر فاصله آن بار تا اين بار گربه‌ها از ميان رفته بودند .\r\nبا خوراك نرخ همه چيز بالا رفت . يك رطل شيره به دو قيراط فروخته مىشد در صورتى كه پيش از قحط رطلى نيم قيراط قيمت داشت و پيش‌تر از آن هر شصت رطلش يك دينار بود .\r\nاز شگفتىها اين كه چغندر و هويج و شلغم هر پنج رطل به يك درهم و گل بنفشه هر شش رطل و گاهى هر هفت رطل به يك درهم فروخته مىشد و اين چيزى بود كه همانندش شنيده نشده بود .\r\nدر دنيا هميشه ، چه قديم چه جديد ، قيمت‌هائى كه بالا رفته بود پس از بارش باران پائين مىآمد جز در اين سال كه از آغاز زمستان تا پايان بهار پى در پى باران باريد و هر بار كه باران آمد نرخ‌ها بالا رفت ، اين هم چيزى بود كه همانندش شنيده نشده بود .\r\nدر اثر گرانى ، بهاى يك مكوك و يك سوم مكوك گندم ، كه درست چهل و پنج رطل بغدادى مىشود ، به يك دينار و يك قيراط رسيد .\r\nنمك كه قبلا مكوكى يك درهم بود ، مكوكى ده درهم شد .\r\nبرنج كه مكوكى دوازده درهم بود به مكوكى پنجاه درهم رسيد .\r\nخرما كه هر چهار رطل يا پنج رطلش يك قيراط بود ، هر دو رطلش يك قيراط شد .\r\nاز شگفتىهائى كه حكايت شده اين بود كه شكر زرد رطلى يك درهم و ربع درهم ، و شكر سفيد پاكيزهء مصرى رطلى دو درهم قيمت داشت . پس از بالا رفتن نرخ‌ها بهاى شكر زرد به رطلى سه درهم و نيم و شكر سفيد به رطلى سه درهم و ربع رسيد ، يعنى شكر زرد كه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nقبلا ارزان‌تر از شكر سفيد بود بعدا گران‌تر شد . علتش هم اين بود كه وقتى بيمارى زياد شد و و با فزونى يافت ، زنان گفتند اين بيمارىها جزو امراض سرد است و شكر زرد چون گرم است براى اين گونه امراض سودمند واقع مىشود ولى شكر سفيد چون سرد است ، بدتر موجب تشديد و تقويت چنين بيماريهائى مىشود .\r\nپزشكان هم با اينكه از نادانى زنان آگاه بودند ، گفته ايشان را پيروى كردند تنها براى اين كه دلشان را به دست آورده باشند .\r\nاز اين رو شكر زرد گران‌تر از شكر سفيد شد ، و اين نتيجهء نادانى بسيار بود .\r\nتا آغاز تابستان نرخ هر چيزى پى در پى بالا رفت ، و و با فزونى يافت و مرگ و مير و بيمارى در ميان مردم فراوان شد چنان كه از ناچارى در يك تابوت چند مرده را حمل مىكردند .\r\nاز كسانى كه در اين زمان جان سپردند شيخنا عبد المحسن بن عبد اللّه خطيب طوسى بود كه در موصل وعظ مىكرد .\r\nاز مسلمانان پارسا و پرهيزگار به شمار مىرفت و بيش از سى و هشت سال و چند ماه از عمرش نگذشته بود .\r\nدر اين سال ، شب سه شنبه پانزدهم ماه صفر ، ماه گرفت .\r\nدر اين سال امير حاجيان عراق ، حسام الدين ابو فراس حلى كردى ورامى ، گريخت .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاو برادرزادهء شيخ ورام بود .\r\nعموى او مسلمانى پارسا و نيكوكار از مردم حله سيفيه بود .\r\nحسام الدين امير الحاج ، ميان مكه و مدينه از حاجيان جدا شد و روانه مصر گرديد .\r\nيكى از دوستانش براى من حكايت كرد كه آنچه او را به فرار واداشت اين بود كه در راه خرج بسيار كرده و خليفه نيز به او كمك زيادى نكرده بود .\r\nوقتى او حاجيان را ترك گفت و گريخت ، حاجيان از حمله تازيان بيابانى سخت بيمناك شدند . ولى خداوند موجبات بيم و هراس ايشان را بر طرف ساخت و در سراسر طول راه هيچ كس ايشان را به وحشت نينداخت تا سالم به مقصد رسيدند . فقط بسيارى از شترهاى ايشان بر اثر غده بزرگى كه در مىآوردند نابود شدند و تنها اندكى از آنها سالم ماندند .\r\nدر اين سال ، در ماه « آب » ( كه برابر است با شهريور ماه ) همراه با رعد و برق ، بارانى سخت باريد و آنقدر ادامه يافت كه سيل در دشت‌ها روان گرديد و همهء راه‌ها را گل و لاى فرا گرفت .\r\nبعد ، از عراق و شام و جزيره و ديار بكر خبر رسيد كه در آن نواحى نيز چنين بارانى باريده است ، و پيش ما ، كه در موصل بوديم ، هيچ كس نيامد مگر اين كه گفت در اين تاريخ در شهر او همچنين بارانى آمده است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدر اين سال ، در زمستان برف بسيارى باريد . اين برف در عراق آمد و شنيدم كه سراسر عراق تا بصره را برف فرا گرفت . در شهر واسط نيز بىگمان برف باريد . اما راجع به بارش برف در بصره خبر زيادى نشنيديم .\r\nدر اين سال ، قلعهء زعفران ، از توابع موصل ، ويران شد .\r\nاين حصن مشهورى بود كه در قديم آن را دير زعفران مىخواندند و بر كوه بلندى نزديك فرشابور [ ( 1 ) 
  ] قرار داشت .\r\nدر اين سال ، همچنين قلعهء الجديدة از شهر هكاريه كه آن نيز از توابع موصل بود ويران گرديد و كارهاى آن و قريه‌هاى آن جزو قلعهء عماديه شد .\r\nدر اين سال ، در ماه ذى الحجه ، جلال الدين بن خوارزمشاه از تبريز روانه گرجستان شد و در انديشهء آن بود كه شهرهاى ايشان را بگيرد و آنان را از پاى در آورد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فرشابور معرب پيشاور است كه نزديك لاهور مىباشد . بنابر اين قلعه‌اى كه از توابع موصل بوده چگونه نزديك پيشاور قرار داشته است . ممكن است اين نام در متن اشتباها بدين صورت چاپ شده باشد ، يا شايد جاى ديگرى بدين نام نزديك موصل وجود داشته است .\r\nمترجم\r\n","page_name":" 28 ","page_number":28},
  {"content":"\r\n\r\nاين سال به پايان رسيد و ما نشنيديم كه او در گرجستان كارى كرده باشد .\r\nبنابر اين ، به خواست خداوند ، كارهائى را كه او با گرجيان كرد ، ضمن وقايع سال 623 شرح خواهيم داد .\r\nدر اين سال ، در سوم شباط ( برابر فوريه ، ماه دوم ميلادى ) در بغداد برف باريد و آبها به شدت سرد شد و سرما به حدى رسيد كه گروهى از فقرا بر اثر سرما جان سپردند .\r\nدر اين سال ، در ماه ربيع الاول دجله طغيان كرد و آب آن فزونى بسيار يافت .\r\nمردم به اصلاح سد قورج پرداختند و سخت بيمناك شدند زيرا پس از اصلاح سد نيز فزونى آب نزديك به همان فزونى نخستين رسيد .\r\nولى بعد آب كاهش يافت و مردم شادمان شدند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n( 623 ) وقايع سال ششصد و بيست و سوم هجرى قمرى\r\n\r\nدست يافتن جلال الدين خوارزمشاه به شهر تفليس\r\nدر اين سال ، در هشتم ماه ربيع الاول ، جلال الدين بن خوارزمشاه شهر تفليس را در گرجستان گرفت .\r\nسبب اين پيروزى آن بود كه در سال 622 - چنان كه ضمن شرح وقايع آن سال گفتيم - جنگى ميان او و گرجىها در گرفت كه به شكست گرجىها منجر شد .\r\nولى جلال الدين به علت دو دستگى و تفرقه‌اى كه در تبريز پيش آمده بود ، ناچار به تبريز بازگشت .\r\nپس از سر و سامان دادن كارها در آذربايجان در ماه ذى الحجهء سال 622 به سوى گرجستان برگشت .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nتا رسيدن او به آن سرزمين سال 622 نيز پايان يافت و سال 623 فرا رسيد . . . در اين سال او به شهرهاى گرجستان حمله برد .\r\nگرجىهائى كه سال گذشته از دست او گريخته بودند ، برگشتند و بار ديگر آماده پيكار شدند و از اقوام همسايهء خود مانند آلن‌ها و لگزىها نيز گروه‌هائى را گرد آوردند .\r\nبدين گونه جمع كثيرى شدند كه از بسيارى به شمار در نمىآمدند .\r\nاز اين رو به كثرت عدهء خود مغرور و به پيروزى اميدوار گرديدند و خود را به نويدهاى بيهوده دلخوش ساختند .\r\nشيطان ايشان را وعدهء پيروزى مىداد در صورتى كه وعدهء شيطان جز فريب چيزى نيست . [ ( 1 ) 
  ]\r\nجلال الدين در اين پيكار چند جا گروه‌هائى از لشكريان خويش را در كمين گرجىها گماشت .\r\nدو لشگر با هم روبرو شدند و به جنگ پرداختند .\r\nچيزى نگذشت كه گرجىها شكست خوردند و روى برتافتند و چنان گريختند كه برادر به برادر و پدر به پسر اعتنا نمىكرد و هر كسى تنها در پى آن بود كه خود را رهائى دهد .\r\nمسلمانان از هر سو به رويشان شمشير كشيدند و از اين مهلكه جان بدر نبردند مگر گروهى اندك كه شماره ايشان ناچيز بود .\r\nجلال الدين به سپاهيان خويش فرمان داد كه هيچكس را زنده نگذارند و هر كس را كه يافتند بكشند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] -  ما وَ ما يَعِدُهُمُ الشَّيْطانُ إِلَّا غُرُوراً  ( از آيهء 120 سورهء نساء )\r\n","page_name":" 31 ","page_number":31},
  {"content":"\r\n\r\nسپاهيان او نيز فرمان او را به كار بستند و سر در پى شكت‌خوردگان نهادند به كشتن ايشان پرداختند .\r\nياران جلال الدين به او توصيه كردند كه به تفليس ، پايتخت گرجستان حمله برد .\r\nجلال الدين گفت :\r\n« نيازى به آن نداريم كه مردان خود را در زير ديوارهاى شهر به كشتن دهيم . هنگامى كه من همه گرجىها را از ميان بردم شهرهاى ايشان را نيز خواهم گرفت بى اين كه خون ياران خود را ريخته باشم . »\r\nلشكريان او گرجىها را همچنان دنبال مىكردند و در جستجوى ايشان مىتاختند تا وقتى كه نزديك بود ديگر هيچكس از آنان زنده نماند .\r\nدر اين هنگام جلال الدين به تفليس هجوم برد و در نزديك آن شهر اردو زد .\r\nدر يكى از روزها با گروهى از لشكر خويش به راه افتاد و مىخواست اطراف شهر را به دقت بنگرد و ببيند كه از چه جاهائى مىتوان به شهر حمله‌ور شد و چگونه مىتوان با مردم شهر جنگيد .\r\nهمين كه نزديك شهر رسيد ، بيشتر لشكريان خويش را در چند جا در كمين نشاند .\r\nبعد ، خود با سه هزار سوار به سوى شهر رفت .\r\nمردم گرجستان كه او را ديدند و اندك بودن سواران او را در نظر گرفتند به پيروزى اميدوار شدند چون نمىدانستند كه كسان ديگرى نيز در كمين ايشان هستند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاين بود كه از شهر بيرون تاختند و با او به جنگ پرداختند .\r\nجلال الدين در برابرشان عقب‌نشينى كرد .\r\nآنان كه چنين ديدند اندك بودن همراهانش را در نظر گرفتند و گمان بردند كه او در انديشهء گريز است .\r\nاز اين رو اميدوارى ايشان به پيروزى فزونى يافت و سر در پى جلال الدين نهادند .\r\nهمين كه در ميان لشكريان او رسيدند ، سربازانى كه در كمين بودند از كمينگاه‌هاى خود بيرون آمدند و با سپاهيان ديگر جلال الدين به گرجىها حمله بردند و آنان را در ميان گرفتند و از هر سو به رويشان شمشير كشيدند .\r\nدر نتيجه ، بيشترشان كشته شدند و باقى آنها به شهر گريختند و به درون شهر رفتند .\r\nمسلمانان هم ايشان را دنبال كردند و همين كه به شهر رسيدند ، مسلمانان ساكن تفليس شعار اسلام و نام جلال الدين را به بانگ بلند بر زبان آوردند و همكيشان خود را به نبرد با گرجىها فرا خواندند .\r\nگرجىها كه چنين ديدند به دست و پاى مسلمانان افتادند و از جنگ دست برداشتند و تسليم شدند زيرا در جنگ‌هائى كه پيش از اين ذكر كرديم مردانشان كشته شده و تعدادشان كاهش يافته و دل‌هاى ايشان از بيم و هراس پر شده بود .\r\nاز اين رو مسلمانان تفليس را با خشم و خشونت گرفتند بى اين كه مردمش را امان دهند .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nهمهء گرجىهائى كه در شهر به سر مىبردند كشته شدند و از خرد و كلان هيچ كس زنده نماند مگر كسانى كه با اداى شهادتين [ ( 1 ) 
  ] اسلام آوردند .\r\nجلال الدين از خون اين گروه گذشت و دستور ختنهء ايشان را داد . سپس آنان را رها ساخت .\r\nمسلمانان دارائى مردم تفليس را تاراج كردند و زنان و فرزندانشان را به بردگى گرفتند .\r\nحتى مسلمانانى هم كه در تفليس مىزيستند ، از اين قتل و غارت سالم نماندند و آزارهائى ديدند .\r\nاين تفليس از استوارترين و بلندترين شهرهاست و بر دو سوى رودخانهء كر قرار دارد كه رودى بزرگ است .\r\nچيره شدن مسلمانان بر تفليس ، در شهرهاى اسلامى ميان مسلمانان جهان ، پيروزى بزرگ و كار به جائى شمرده شد زيرا مردم گرجستان پى در پى بر مسلمانان مىتاختند و به آنان هر گونه كه دلشان مىخواست آزار مىرساندند . به هر يك از شهرهاى آذربايجان كه مىخواستند ، حمله مىبردند و هيچكس نبود كه جلوى ايشان را بگيرد و هيچ مدافعى وجود نداشت تا از آن شهر دفاع كند .\r\nهمچنين ارزن الروم . تا جائى كه فرمانرواى ارزن الروم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور دو شهادت است ، يعنى « اشهد ان لا إله الا اللّه » و « اشهد ان محمدا رسول اللّه » و با گفتن اين دو شهادت شخص در زمرهء مسلمانان در آيد .\r\nو از حقوق اسلام بهره‌مند گردد .\r\n( لغتنامهء دهخدا )\r\n","page_name":" 34 ","page_number":34},
  {"content":"\r\n\r\nخلعت پادشاه گرجستان را پوشيد و بالاى سر خود پرچمى بر پا داشت كه برفرازش يك صليب بود .\r\nپسر خويش را نيز واداشت كه به كيش مسيح در آيد و با ملكهء گرجستان زناشوئى كند چون از ايشان بيم داشت و مىخواست گزندشان را از خود دور سازد .\r\nشرح اين داستان پيش ازين گذشت .\r\nهمچنين در بند شروان از گرجستان آسيب مىديد .\r\nكار گرجىها به اندازه‌اى بالا گرفت كه ركن الدين قلج ارسلان ، فرمانرواى قونيه و اقصرا و ملطيه و شهرهاى ديگر آن قسمت از روم شرقى كه در دست مسلمانان قرار داشت ، لشكريان خويش را گرد آورد و با آنان لشكريان ديگرى را نيز بسيج كرد و روانهء ارزن الروم شد كه در اختيار برادرش طغرل شاه بن قلج ارسلان بود .\r\nولى گرجىها فرا رسيدند و او را شكست دادند و به لشكريان او آسيب‌هاى سخت رساندند .\r\nمردم در بند شروان نيز هميشه از دست گرجيان در بدبختى و تنگى به سر مىبردند .\r\nاما ارمنستان :\r\nگرجىها داخل شهر ارجيش شدند و قرس و شهرهاى ديگر ارمنستان را گرفتند .\r\nشهر خلاط را نيز محاصره كردند . و اگر خداى بزرگ با اسير شدن ايوانى ، فرماندهء لشكريان گرجى ، مسلمانان را يارى نمىفرمود ، بىگمان گرجىها خلاط را گرفته بودند .\r\nبا اين همه ، گرجىها چنان مردم خلاط را به ستوه آوردند\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكه ناچار در قلعهء شهر كليسائى براى ايشان ساختند كه در آن ناقوس نواخته مىشد .\r\nسپس گرجىها از آن جا رفتند . تفصيل اين حمله پيش از اين گذشت .\r\nهمسايگان گرجستان هميشه بيش‌ترين زيان را ازين سرزمين مىديدند . پيش از اسلام به پارسيان ، و پس از اسلام تا اين تاريخ نيز به مسلمانان از دست گرجيان آزار مىرسيد .\r\nهيچ كس نيز با گرجىها كارى نكرد كه جلال الدين كرد .\r\nگرجىها شهر تفليس را به سال 515 گرفتند و در آن هنگام محمود بن محمود بن ملكشاه سلجوقى سلطنت مىكرد كه از همهء شاهان بلندپايه‌تر و قلمرو او وسيع‌تر و لشكرش بيش‌تر بود .\r\nبا اين همه ، نتوانست گرجىها را از دست يا بى به تفليس باز دارد .\r\nقلمرو پهناور فرمانروائى محمود شامل رى و توابع آن ، و شهر جبل و اصفهان و فارس و خوزستان و عراق و آذربايجان اران و ارمنستان و ديار بكر و جزيره و موصل و شام و جاهاى ديگر مىشد ، و عم او ، سلطان سنجر ، هم خراسان و ما وراء النهر را داشت . در اين صورت بيش‌تر شهرهاى اسلامى در دست ايشان بود .\r\nبا اين همه ، پس از دست يافتن گرجىها به شهر تفليس ، محمود به سال 519 لشكريان خود را گرد آورد و به جنگ ايشان شتافت ولى كارى از پيش نبرد و نتوانست بر آنان چيره شود .\r\nپس از او برادرش ، سلطان مسعود ، به جايش نشست .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nايلدگز هم شهر جبل و رى و اصفهان و آذربايجان و اران را گرفت .\r\nصاحب خلاط و صاحب فارس و صاحب خوزستان هم به فرمان او در آمدند .\r\nايلدگز نيز لشكريان خويش را گرد آورد و براى پيكار با مردم گرجستان بسيج كرد ولى آخر منتهاى كوشش او منحصر به اين شد كه خود را از چنگشان نجات دهد .\r\nپس از او پسرش ، پهلوان بن ايلدگز ، به جايش نشست .\r\nبا وجود اين كه در روزگار فرمانروائى آنان شهرهايى كه در اختيار داشتند از آبادى و دارائى و مردان جنگى بسيار برخوردار بود ، چنان كه بايد و شايد به خود زحمت ندادند و نكوشيدند تا بر اين قوم پيروزى يابند .\r\nاما هنگامى كه نوبت به سلطان جلال الدين خوارزمشاه رسيد ، بر عكس ، شهرها همه به ويرانى افتاده بودند زيرا نخست گرجىها مردم آن نواحى را ناتوان ساخته و بعد هم مغولان كه خدا لعنتشان كند چنان كه پيش از آن گفتيم آنان را از هستى ساقط كرده بودند .\r\nبا اين همه ، جلال الدين توانست چنان كارهائى با گرجيان كند و ايشان را بدان گونه از پاى در آورد .\r\nستايش مر خدائى را كه هر گاه خواست كارى انجام گيرد ، مىگويد بشو و مىشود . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] -  ما وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ  ( از آيهء 117 سورهء بقره )\r\n","page_name":" 37 ","page_number":37},
  {"content":"\r\n\r\n\r\nرفتن مظفر الدين ، صاحب اربل به موصل و بازگشت او از آن جا\r\nدر اين سال ، در ماه جمادى الآخر ، مظفر الدين بن زين الدين ، صاحب اربل ، به سوى توابع موصل رهسپار شد تا به آن نواحى حمله‌ور گردد .\r\nاين اقدام را از آن جهة كرد كه او و جلال الدين بن خوارزمشاه و ملك معظم صاحب دمشق و ملك مسعود صاحب ماردين ميان خود قرار گذاشته بودند تا به شهرهايى كه در دست ملك اشرف بود هجوم برند و آن شهرها را فتح كنند . سپس هر كسى سهمى را كه برايش معين شده بود از نواحى مفتوحه بردارد .\r\nپس از آن كه چنين قرارى ميانشان گذاشته شد مظفر الدين روانهء موصل گرديد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاما جلال الدين خوارزمشاه از تفليس حركت كرد و مىخواست خلاط را بگيرد كه شنيد نمايندهء او در كرمان كه بلاق ( براق ) حاجب نام داشت از فرمان او سرپيچيده و ، چنان كه شرح خواهيم داد ، بر او شوريده است .\r\nبه شنيدن اين خبر خلاط را ترك گفت و بدان جا حمله نبرد .\r\nفقط لشكريان او قسمتى از آن سرزمين را غارت و قسمت بيش‌ترى را ويران كردند .\r\nجلال الدين شتابان روانه كرمان شد .\r\nبدين گونه تمام قرارهائى كه آن چند تن گذاشته و تصميم‌هائى كه گرفته بودند به هم خورد .\r\nتنها مظفر الدين كوكبرى از اربل به راه افتاد و بر كرانهء رود زاب فرود آمد ولى نتوانست از آن بگذرد و به سوى موصل برود .\r\nبدر الدين لؤلؤ نيز از موصل براى ملك اشرف كه در رقه به سر مىبرد پيام فرستاده و از او طلب مساعدت نموده و درخواست كرده بود كه براى سركوبى مظفر الدين شخصا در موصل حضور يابد .\r\nملك اشرف نيز از رقه روانهء حران ، و از حران رهسپار دنيسر شد و شهر ماردين را ويران ساخت و مردمش را غارت كرد .\r\nاما ملك معظم صاحب دمشق آهنگ شهرهاى حمص و حماة كرد .\r\nاز آن جا براى برادر خود ملك اشرف پيام فرستاد و گفت :\r\n« اگر تو از ماردين و حلب به روى ، منهم از حمص و حماة مىروم و براى مظفر الدين نيز پيام مىفرستم كه از موصل برگردد . »\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبنابر اين ملك اشرف از ماردين رفت و هر يك از آنان به سوى سرزمين خود برگشت .\r\nدر نتيجهء اين پيشامد توابع موصل و توابع ماردين به ويرانى كشيده شد .\r\nپيش از آن در نتيجهء خشكسالىهاى پى در پى و طول مدت آنها اين نواحى آسيب ديده و بيشتر مردمش كوچ كرده و رفته بودند .\r\nاين پيشامد نيز روى داد و ويرانىهاى تازه‌اى به ويرانى آن نواحى افزود .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nشورش كرمان بر ضد جلال الدين و رفتن جلال الدين بدان جا\r\nدر اين سال ، در ماه جمادى الآخر ، به جلال الدين خوارزمشاه خبر رسيد كه نمايندهء او در كرمان كه سردار بزرگى به نام بلاق ( براق ) حاجب بود از فرمان وى سرپيچيده و شورش كرده است .\r\nبراق حاجب از آن رو دست بدين كار زد كه ديد جلال الدين از كرمان دور است و ، چنان كه گفتيم ، سر گرم جنگ با گرجيان و ديگران مىباشد .\r\nلذا گردنكشى آغاز كرد و در انديشهء تصرف شهرهايى افتاد كه به نيابت از طرف جلال الدين آنها را اداره مىنمود .\r\nهمچنين براى مغولان پيام فرستاد و آنان را از نيروى جلال الدين و شهرهاى بسيارى كه گرفته بود آگاه ساخت و گفت :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n« اگر باقى شهرها را نيز بگيرد كشورش بزرگ خواهد شد و لشكرش فزونى خواهد يافت و آنچه را هم كه در دست شماست از شما خواهد گرفت . »\r\nجلال الدين تازه از تفليس به سوى خلاط روانه شده بود و مىخواست آن جا را بگيرد . ولى همين كه خبر طغيان براق حاجب را شنيد ، خلاط را ترك گفت و رهسپار كرمان گرديد .\r\nپيشاپيش رسولى را با خلعت‌هائى به نزد براق حاجب ، صاحب كرمان ، فرستاد كه او را مطمئن و آسوده خاطر سازد تا بدون رعايت احتياط و آمادگى براى دفاع پيش وى بيايد .\r\nولى همين كه فرستادهء جلال الدين به كرمان رسيد ، براق حاجب دريافت كه آن دلجوئى ظاهرى ، نيرنگى براى بدام انداختن اوست زيرا به روش معمولى جلال الدين آشنائى داشت .\r\nاز اين رو آنچه را كه به چشمش گرانبها و سودمند بود برگرفت و به دژى بلند رفت و در آن جا پناهنده شد .\r\nگروهى از ياران خود را نيز كه مورد اعتمادش بودند به دفاع و نگهدارى حصن‌ها گماشت .\r\nآنگاه كسى را به نزد جلال الدين فرستاد و برايش پيام داد و گفت :\r\n« من بنده و مملوك تو هستم و هنگامى كه خبر آمدن تو را بدين سرزمين شنيدم آن را براى تو خالى كردم زيرا از آن تست و اگر مىدانستم كه مرا به جان امان خواهى داد بىگمان به درگاه تو حاضر مىشدم . ولى از اين كار بيم دارم . »\r\nفرستادهء جلال الدين خوارزمشاه براى براق حاجب سوگند\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nياد كرد كه جلال الدين در تفليس است .\r\nولى براق به سخن او التفاتى نكرد . در نتيجهء فرستاده جلال الدين بىآن كه نتيجه‌اى گرفته باشد از كرمان بازگشت .\r\nجلال الدين نيز دانست كه نمىتواند آنچه را كه در دست براق حاجب است به آسانى بگيرد و اين كار نياز به محاصره‌اى دارد كه مدتى دراز وقت مىگيرد .\r\nاز اين رو خلعت‌هائى برايش فرستاد و او را در آن جا همچنان نگاه داشت .\r\nهنگامى كه ميان جلال الدين و براق پيك و پيام‌هائى رد و بدل مىشد ، فرستاده وزير جلال الدين از تفليس رسيد .\r\nبا پيامى كه براى جلال الدين آورد ، او را آگاه ساخت از اين كه آن دسته از لشكريان ملك اشرف كه در خلاط به سر مىبردند به عده‌اى از سربازان وى حمله برده و آنان را شكست داده‌اند .\r\nاين خبر جلال الدين را برمىانگيخت كه به تفليس باز گردد .\r\nاز اين رو شتابان به سوى تفليس برگشت .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nپيكار در ميان لشكر ملك اشرف و لشكر جلال الدين\r\nجلال الدين خوارزمشاه هنگامى كه رهسپار كرمان مىشد ، لشكرى را در تفليس تحت نظر وزير خود ، شرف الملك ، گذاشت .\r\nپس از رفتن او ، خواربار آن لشكر كاهش يافت و سربازان از اين حيث در مضيقه افتادند .\r\nلذا به سوى توابع ارز الروم روانه شدند و به يغماى دارائى مردم و بهره‌گيرى از زنان پرداختند و كالاهاى بسيارى كه به شمار در نمىآمد به غنيمت گرفتند و بازگشتند .\r\nراه ايشان از پيرامون سرزمين خلاط بود .\r\nحسام الدين على بن حماد حاجب موصلى كه در خلاط نمايندگى ملك اشرف را داشت همين كه از آمدنشان آگاه شد ، لشكر خود را گرد آورد و به جنگ ايشان رفت ، و بر ايشان حمله برد و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبسيارى از غنائمى را كه همراه داشتند گرفت و با لشكريان خود سالم به خلاط بازگشت .\r\nوزير جلال الدين كه چنين كارى را از او ديد ترسيد و براى جلال الدين كه روانهء كرمان شده بود پيام فرستاد و او را از آن حال آگاه ساخت و وادار به بازگشت كرد و از فرجام سستى و اهمال در بازگشت ترساند .\r\nجلال الدين به دريافت اين پيام بازگشت ، چنان كه ما به خواست خداى بزرگ در جاى خود به شرح آن خواهيم پرداخت .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nدرگذشت خليفهء عباسى الظاهر بامر اللّه\r\nدر اين سال ، در چهاردهم ماه رجب ، امام الظاهر بامر اللّه امير المؤمنين ابو نصر محمد بن الناصر لدين اللّه ابو العباس احمد بن المستضيء بامر اللّه زندگانى را بدرود گفت .\r\nدربارهء نسب او ، هنگام درگذشت پدرش ، رضى اللّه عنهما ، شرح كافى داده شد .\r\nمدت خلافت او نه ماه و بيست و چهار روز بود .\r\nدر برابر خداى خود فرمانبردار و فروتن و دربارهء مردم دادگر و مهربان بود .\r\nهنگامى كه از رسيدن او به خلافت سخن گفتيم ، كارهاى او را نيز به اندازهء كفايت بيان كرديم .\r\nاو هر روز نيكى و مهربانى با مردم را افزايش مىداد و چنين زيست تا دمى كه از جهان رفت .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخدا از او خرسند باشد و او را خرسند بدارد و جاى و سرايش را نيكو سازد ! او آئين دادگسترى را كه كهنه شده بود دوباره نو ساخت و شيوهء نيكى و مهربانى را كه فراموش شده بود بار ديگر به ياد مردم آورد .\r\nپيش از درگذشت خود نامه‌اى به خط خويش براى وزير خود فرستاد كه آن را براى اولياء امور و خداوندان دولت بخواند .\r\nفرستادهء خليفه كه نامه را برده بود گفت :\r\n« امير المؤمنين مىفرمايد : غرض ما اين نيست كه گفته شود رسمى معمول گرديد و نظرى تأمين شد و تشريفاتى انجام يافت و بعد هم هيچ سودى ندهد و اثرى از آن آشكار نگردد . ما اهل حرف نيستيم و اهل عمليم و شما هم به پيشوائى كه اهل كردار باشد بيش‌تر نيازمنديد تا به پيشوائى كه تنها به گفتار مىپردازد . »\r\nآنگاه نامه را باز كردند و خواندند كه پس از « بسم اللّه الرحمن الرحيم » چنين آغاز مىشد :\r\n« بدانيد كه نه مهلت دادن ما به شما نشانهء سستى ما و نه چشم پوشى ما دليل غفلت ماست . بلكه شما را آزمايش مىكنيم تا ببينم كداميك از شما بهتر كار مىكند .\r\nشما در گذشته شهرها را ويران ساختيد ، مردم را پراكنده كرديد ، بدنامى به بار آورديد ، از روى نيرنگ و فريب باطل را به صورت حق آشكار نموديد ، نابود ساختن و ريشه كن كردن مردم را احقاق و مردم دوستى ناميديد و هر فرصتى را غنيمت شمرديد تا آنچه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمىخواستيد از پنجه‌ها و دندان‌هاى شيرى بىپروا و هراس‌انگيز ( يعنى خليفه پيشين ) بربائيد .\r\nشما كه امناء او و مورد اعتماد او بوديد هميشه با الفاظ مختلف در يك معنى واحد اتفاق مىكرديد و بدين گونه انديشهء او را به سوى خواستهء خويش متمايل مىساختيد . باطل خود را با حق او در مىآميختيد . او مطيع شما بود در حالى كه شما نسبت به او عصيان مىورزيديد و موافق شما بود در صورتى كه مخالف او بوديد .\r\nاز اين گونه كارها كه پيش از اين كرديد در گذشتيم .\r\nاينك خداوند سبحان بيم و هراسى را كه شما به وجود آورده بوديد به امن و آسايش و فقرى را كه شما به بار آورديد به غنا و باطل شما را به حق تبديل كرده و فرمانروائى نصيبتان ساخته كه از لغزش در مىگذرد و پوزش را مىپذيرد . مواخذه نمىكند مگر كسى را كه در گناه اصرار ورزد و انتقام نمىكشد مگر از كسى كه كار بد را پيگيرى كند و از آن دست باز ندارد . به شما فرمان مىدهد كه دادگر باشيد و اين را از شما مىخواهد . همچنين شما را از بيداد و ستم منع مىكند و به خاطر ستمگرى نكوهش و توبيخ مىنمايد . از خداى بزرگ مىترسد و شما را نيز از مكر او مىترساند .\r\nبه خداى بزرگ اميدوار است و شما را نيز به فرمانبردارى از او واميدارد .\r\nراه‌هائى بپيمائيد كه خلفاى خداوند بر روى زمين و امناى او در ميان مردم پيمودند ، و گرنه نابود مىشويد . و السلام . »\r\nهنگامى كه او درگذشت در خانه‌اش هزارها نامهء سربسته يافتند كه هيچكدامش را نگشوده بود .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبه او گفته بودند كه آنها را باز كند .\r\nجواب داده بود : « احتياجى به باز كردن آنها نيست . همهء آنها سخن‌چينى و پاپوش دوزى است . »\r\nاز هنگامى كه اين خليفه به فرمانروائى رسيد ، خداى سبحان مىداند كه من به خاطر بدى زمانه و تباهى مردم روزگار هميشه از كوتاهى مدت خلافت او انديشه مىكردم و به بسيارى از دوستان خود مىگفتم :\r\n« چقدر مىترسم از اينكه مدت فرمانروائى او كوتاه باشد .\r\nزيرا زمانهء ما و مردم زمانه شايستهء خلافت او نيستند . »\r\nهمينطور هم شد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nخلافت المستنصر بامر اللّه ، پسر الظاهر بامر اللّه\r\nهمين كه الظاهر بامر اللّه درگذشت ، با پسر بزرگتر او ابو جعفر منصور براى خلافت بيعت كردند .\r\nابو جعفر منصور به لقب المستنصر بامر اللّه ملقب شد و در نيكى و مهربانى با مردم همان راهى را رفت كه پدرش ، رضى اللّه عنه ، رفته بود .\r\nبه فرمان او در بغداد جار زدند كه همه مردم از عدالت برخوردار خواهند شد و هر كس كه نيازى دارد ، يا ستمى به دو رسيده ، گزارش دهد تا نيازش برآورده شود يا از او رفع ستم گردد .\r\nدر نخستين جمعه‌اى كه در دورهء خلافت وى فرا رسيد بر آن شد كه نماز جمعه را در نمازخانه‌اى بخواند كه خلفا در آن نماز مىگزاردند .\r\nبه او گفتند راهرو سرپوشيده‌اى كه بايد از آن گذشت و به نمازخانه رسيد ويران شده است و نمىتوان از آن عبور كرد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبه شنيدن اين سخن سوار اسب شد و روانهء مسجد جامع مصر گرديد .\r\nحركت او نيز آشكار بود و مردم او را مىديدند كه از حرير پيرهن سپيد بر تن و عمامهء سپيد بر سر داشت .\r\nهيچ كس را هم نگذاشت كه همراهش برود ، بل به همهء يارانش كه مىخواستند همراهش باشند فرمود براى نماز به همان جا بروند كه او نماز خواهد گزارد .\r\nآنگاه به راه افتاد در حالى كه تنها دو پيشخدمت مخصوص و ركابدارش همراهش بودند و بس .\r\nدر دومين آدينه نيز همين كار را كرد تا آن راهرو سرپوشيده تعمير شد .\r\nپس از درگذشت الظاهر بامر اللّه ، رضى اللّه عنه ، بهاى غلات بالا رفت و به بارى هيجده قيراط رسيد .\r\nالمستنصر باللّه دستور داد تا غلاتى كه در املاك مخصوص وى به دست مىآمد بارى سيزده قيراط فروخته شود .\r\nبدين ترتيب قيمت‌ها پائين آمد و كارها درست شد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nجنگ ميان علاء الدين كيقباد و ملك مسعود ، صاحب « آمد »\r\nدر اين سال ، در ماه شعبان ، علاء الدين كيقباد بن كيخسرو بن قلج ارسلان ، فرمانرواى شهرهاى روم ، به سوى سرزمين ملك مسعود ، صاحب « آمد » رهسپار گرديد و چند حصن از حصن‌هاى او را گرفت .\r\nسبب اين لشكر كشى آن بود كه پيش ازين گفتيم ملك مسعود صاحب آمد و جلال الدين بن خوارزمشاه و ملك معظم صاحب دمشق و سايرين با يك ديگر همدست شده بودند تا با ملك اشرف بجنگند .\r\nملك اشرف كه با كيقباد ، ملك روم ، همدست بود ، به شنيدن اين خبر براى كيقباد پيام فرستاد و ازو خواست كه به قلمرو صاحب آمد بتازد و با او پيكار كند .\r\nدر اين هنگام ملك اشرف در ماردين بود .\r\nكيقباد ، ملك روم ، حركت كرد و به ملطيه رفت كه به وى تعلق داشت .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدر آن جا فرود آمد و لشكريان خويش را به ولايت ملك مسعود صاحب آمد ، فرستاد .\r\nاين سربازان حصن منصور و حصن سمكاراد ، و حصن‌هاى ديگرى را گشودند .\r\nصاحب آمد كه چنين ديد ، به ملك اشرف نامه نگاشت و بار ديگر به همدستى و موافقت با او پرداخت .\r\nدر نتيجه ، ملك اشرف كسى را به نزد كيقباد فرستاد تا او را ازين حال آگاه سازد و به وى بگويد كه آنچه از صاحب آمد گرفته ، به وى باز پس دهد .\r\nولى كيقباد اين پيشنهاد را نپذيرفت و اين كار را نكرد و گفت :\r\n« من نمايندهء ملك اشرف نبودم كه به من امر و نهى كند ! » در همين هنگام بود كه ملك اشرف به دمشق رفت تا با برادر خويش ، ملك معظم ، صلح كند .\r\nاز آن جا به لشكريانى كه در ديار جزيره داشت فرمان داد تا چنانچه كيقباد ، ملك روم ، در انديشهء خويش پافشارى كرد ، صاحب آمد را يارى دهند و حقش را از كيقباد بگيرند .\r\nلشكريان ملك اشرف به پيش صاحب آمد رفتند كه تازه سپاه خود و كسانى را كه در شهرها داشت و شايستهء جنگ بود گرد آورده بود .\r\nاو پس از شكستى كه از كيقباد خورد با سربازان ملك اشرف و سپاهيانى كه خود فراهم كرده بود به جنگ با لشكريان كيقباد ، ملك روم ، شتافت .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nلشكر كيقباد سرگرم محاصرهء دژ الكختا بود كه از بلندترين حصن‌ها و سنگرها به شمار مىرفت .\r\nسربازان ملك مسعود ، صاحب آمد ، پس از تصرف اين دژ به پيش ولىنعمت خويش بازگشتند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nمحاصره دو شهر آنى و قرس به دست جلال الدين خوارزمشاه\r\nدر اين سال ، در ماه رمضان ، جلال الدين خوارزمشاه ، چنان كه گفتيم ، از كرمان به سوى تفليس بازگشت .\r\nاز آن جا به شهر آنى رفت كه جزو گرجستان به شمار مىرفت .\r\nدر شهر آنى ايوانى ، فرماندهء لشكريان گرجستان ، با آن عده از بزرگان گرجى كه پيشش مانده بودند ، به سر مىبرد .\r\nجلال الدين او را محاصره كرد .\r\nگروهى از لشكر خويش را نيز به شهر قرس فرستاد كه آن هم جزو گرجستان بود . آنى و قرس از استوارترين و بلندترين شهرها محسوب مىشدند .\r\nجلال الدين هر دو شهر مذكور را محاصره كرد و با ساكنان\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآنها به جنگ پرداخت .\r\nدر برابر هر يك از آنها منجنيق‌هائى بر پا كرد و در جنگ كوشش بسيار به كار برد .\r\nگرجىها نيز در حفظ و نگهدارى و دفاع ازين دو شهر بىاندازه كوشيدند زيرا ميترسيدند كه جلال الدين ، چنانچه آنى و قرس را بگيرد ، با مردمش همان رفتار را بكند كه با ساير همكيشان ايشان در شهر تفليس كرده بود .\r\nجلال الدين تا چند روز از ماه شوال گذشته سرگرم كار جنگ با اين دو شهر بود .\r\nبعد لشكريانى را براى ادامهء جنگ در آن دو شهر گماشت و خود به تفليس بازگشت .\r\nاز تفليس شتابان روانهء ابخاز و شهرهاى ديگر گرجستان كه هنوز گرفته نشده بود گرديد . به كسانى كه در آن نواحى مىزيستند حمله برد و يغما كرد و كشت و زنان و فرزندان را اسير و برده ساخت و شهرها را ويران كرد و سوزاند .\r\nلشكريان او نيز آنچه در ابخاز و جاهاى ديگر به دست آوردند به غنيمت بردند .\r\nجلال الدين از آن جا به تفليس بازگشت .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nمحاصرهء خلاط به دست جلال الدين\r\nهم اكنون گفتيم كه جلال الدين از شهر آنى به تفليس بازگشت و داخل سرزمين ابخاز شد .\r\nرفتن او از آن جا نيرنگى بود زيرا به او خبر رسيد كه نمايندهء ملك اشرف در خلاط كه حسام الدين على حاجب نام داشت از نزديك شدن وى به خلاط انديشه كرده و براى نگهدارى خلاط و دفاع از آن سرزمين اقدامات لازم را معمول داشته است .\r\nاز اين رو جلال الدين به تفليس برگشت تا مردم خلاط آسوده خاطر شوند و رعايت احتياط و آمادگى براى جنگ را كنار بگذارند . بعد ، ناگهان بر آنان حمله‌ور گردد .\r\nغيبت او از تفليس و حضور او در شهرهاى ابخاز ده روز به طول انجاميد .\r\nسپس بازگشت و روانه خلاط شد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبه شيوهء هميشگى خويش شتابان پيش رفت و منازل را يكى پس از ديگرى پشت سر گذاشت .\r\nاگر كسانى پيشش نبودند كه به نمايندگان ملك اشرف نامه بنويسند و حركت او را خبر دهند بىگمان اهل خلاط را غافلگير مىكرد و ناگهان بر آنان مىتاخت و كارشان را مىساخت .\r\nولى برخى از كسانى كه او را همراهى مىكردند و مورد اعتمادش نيز بودند ، خبرهاى او را به مردم خلاط مىرساندند .\r\nاز دو روز پيش از آن كه جلال الدين خوارزمشاه به خلاط برسد ، مردم خلاط از هجوم او خبردار شده بودند .\r\nجلال الدين در روز شنبه سيزدهم ذى القعده به ملازگرد رسيد و در آن جا اردو زد .\r\nبعد از آن جا رفت .\r\nدو روز ديگر ، يعنى روز دوشنبه پانزدهم ذى القعده ، نيز به خلاط رسيد و هنوز فرود نيامده و اردو نزده بود كه فرمان پيشروى داد و با مردم خلاط جنگى سخت كرد .\r\nدر نتيجه پيشروى و پافشارى و سرسختى ، لشكر او به پاى ديوار شهر رسيد ولى كشتهء بسيار داد .\r\nدر دومين پيشروى خود جنگى بسيار سخت كرد چنان كه مردم خلاط را به ستوه آورد .\r\nبدين گونه سربازان جلال الدين خوارزمشاه سرانجام در ديوار بيرونى شهر رخنه كردند و از آن گذشتند و به ربض رسيدند كه محوطه‌اى ميان ديوار بيرونى و ديوار درونى شهر بود .\r\nدر آن جا به يغماى دارائى مردم و بهره‌گيرى از زنان و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nفرزندانشان دست دراز كردند .\r\nمردم خلاط كه چنين ديدند بر سر غيرت آمدند و همديگر را به جانبازى و حفظ آب و خاك و مال و ناموس خويش برانگيختند .\r\nدر نتيجه ، همه بار ديگر به سوى لشكريان خوارزمشاه برگشتند و با ايشان جنگيدند و از شهر بيرونشان كردند و بسيارى از ايشان را نيز كشتند .\r\nلشكر خوارزمشاه هم گروهى از سرداران خلاط را اسير كردند و خون بسيارى از سربازان را ريختند .\r\nكار جانفشانى درين نبرد به جائى رسيد كه حسام الدين على حاجب از اسب پياده شد و در برابر دشمن ايستاد و كسان خود را به جنگ برانگيخت .\r\nزد و خوردى خونين و مصيبتى بزرگ روى داد .\r\nپس ازين جنگ جلال الدين چند روز به استراحت پرداخت .\r\nبعد ، مانند نخستين بار ، پيشروى به سوى خلاط را تجديد كرد .\r\nمردم خلاط هم باز با او سخت جنگيدند تا لشكرش را از شهر شهر دور ساختند .\r\nآنان در جنگ با جلال الدين خوارزمشاه ، جدى بودند و صميمانه مىكوشيدند و با آزمندى و اشتياق بسيار از جان خويش دفاع مىكردند و وقتى كه بد رفتارى خوارزميان و تبهكارى و بيرحمى ايشان در غارت شهرها را هم ديدند ، ديگر مانند كسانى مىجنگيدند كه مىخواستند از مال و جان و ناموس خود دفاع كنند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nجلال الدين در خلاط ماند تا سرماى سختى فرا رسيد و برفى باريد .\r\nاو در روز سه شنبه ، هفت روز از ذى الحجهء اين سال باقى مانده ، از آن جا رفت .\r\nسبب رفتن او ، گذشته از بيم برف ، خبرى بود كه راجع به تاخت و تاز تركمانان ايوانى در شهرهاى او به وى رسيد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nحملهء جلال الدين خوارزمشاه به تركمانان ايوانى\r\nتركمانان ايوانى به شهرك اسنه و شهر اروميه ( رضائيه ) ، از خاك آذربايجان چيره شده بودند .\r\nاز مردم خوى نيز خراج گرفته بودند تا از آنان درگذرند و به كارشان كارى نداشته باشند .\r\nتركمانان از آن رو به تاخت و تاز در آن صفحات پرداخته بودند كه مىديدند جلال الدين در گرجستان و بعد هم در خلاط سرگرم جنگ شده ، و گمان مىبردند كه فرصت سركوبى ايشان را نخواهد يافت .\r\nلذا طمعشان فزونى يافت و در خاك آذربايجان پراكنده شدند و به يغماگرى و راهزنى پرداختند .\r\nخبرهاى تاخت و تاز تركمانان پى در پى به جلال الدين خوارزمشاه مىرسيد ولى او چون سرگرم كار سختى بود كه در پيش\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nداشت ، تغافل مىكرد و به روى خود نمىآورد . تا وقتى كه شنيد آزمندى تركمانان به اندازه‌اى فزونى يافته كه در نزديك تبريز به راهزنى پرداخته و از بازرگانان تبريز اموال بسيارى گرفته‌اند .\r\nاز جملهء اين دستبردها يكى آن كه بازرگانان تبريز گوسفندانى از ارزن الروم خريده بودند و آنها را به تبريز مىبردند .\r\nپيش از آن كه به تبريز برسند ، تركمانان ايوانى با آنان روبرو شدند و آنچه داشتند گرفتند .\r\nبخشى از دارائى ايشان بيست هزار رأس گوسپند بود .\r\nهنگامى كه كار اين گونه دستبردها و تاخت و تازها بالا گرفت و مردم به ستوه آمدند ، همسر جلال الدين ، كه دختر سلطان طغرل بود ، و نمايندگان جلال الدين در شهرهاى آذربايجان براى او پيام فرستادند و از او يارى خواستند .\r\nاو را آگاه ساختند كه تركمانان ايوانى هم اكنون شهرهاى آذربايجان را به ويرانى كشانده‌اند و اگر او خود را بدان جا نرساند ، اين شهرها يكباره نابود خواهند شد .\r\nدر همين هنگام در خلاط نيز فصل برف و سرما فرا رسيد و جلال الدين خوارزمشاه از بارش برف انديشه كرد .\r\nلذا از خلاط رفت و براى سركوبى تركمانان ايوانى شتابان رو به راه نهاد .\r\nتركمانان كه مىدانستند جلال الدين در خلاط به سر مىبرد ، خود را ايمن مىپنداشتند و آسوده خاطر بودند و عقيده داشتند كه او از خلاط دور نخواهد شد .\r\nاگر چنين عقيده‌اى نبود ، بىگمان از كوه‌هاى بلندى كه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nداشتند بالا مىرفتند و پناه مىگرفتند زيرا آن كوه‌ها صعب العبور بود و كسى كه به راه‌هاى كوهستانى آشنائى نداشت بدون تحمل رنج و سختى نمىتوانست از آنها بالا رود .\r\nتركمانان نيز هر گاه كه احساس خطر مىكردند و بيمناك مىشدند ، از آن كوه‌ها بالا مىرفتند و به دفاع از خويش مىپرداختند .\r\nولى اين بار غافلگير شدند و هنگامى به خود آمدند كه لشكريان جلال الدين خوارزمشاه ايشان را احاطه كرده و از هر سو به رويشان شمشير كشيده بودند .\r\nسربازان خوارزمشاه در كشتن تركمانان و غارت دارائى و بهره‌گيرى از زنان ايشان زياده‌روى كردند .\r\nزنان و فرزندانشان را به اسارت و بردگى بردند و از اموالى كه داشتند به اندازه‌اى گرفتند كه به شمار در نمىآمد .\r\nميان اين اموال ، كالاهاى بسيارى ديدند كه تركمانان در حملات خود از بازرگانان گرفته و به همان حال اول ، دست نخورده باقى گذاشته بودند . اينها بجز اشيائى بود كه در آنها دست برده و به مصرف رسانده بودند .\r\nلشگريان جلال الدين خوارزمشاه ، همين كه از كار تركمانان بياسودند به تبريز بازگشتند .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nآشتى ملك معظم و ملك اشرف\r\nبهتر است كه اين مقال را با ذكر سبب اختلاف ملك معظم و ملك اشرف آغاز كنيم .\r\nبنابر اين مىگوئيم كه پس از درگذشت ملك عادل ابو بكر بن ايوب ، فرزندان او كه به فرمانروائى نشستند با هم به خوبى يگانگى و همدستى كردند .\r\nاينان ملك كامل محمد فرمانرواى مصر ، ملك معظم عيسى صاحب دمشق و ملك اشرف موسى صاحب ديار جزيره و خلاط بودند كه براى راندن فرنگيان از خاك مصر با هم يك دل و يك زبان شدند .\r\nهنگامى كه فرنگيان سرگرم محاصرهء دمياط بودند و ملك كامل ناچار از دمياط رفت ، روز بعد به ملك معظم عيسى برخورد كه براى كمك به وى آمده بود .\r\nبه ديدن برادر ، دلش گرم و پايش استوار شد و چنان كه درين باره به تفصيل سخن گفتيم ، اگر كمك برادرش نبود بىگمان در اثر حملهء فرنگيان به مصر آسيب بزرگى مىرسيد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبعد ، ملك معظم عيسى از مصر بازگشت و دو بار پيش برادر خود ، ملك اشرف موسى ، به شهرهاى جزيره رفت . از او براى جنگ با فرنگيان يارى خواست و كوشيد تا وادارش كند كه به كمك برادرشان ، ملك كامل ، بشتابد .\r\nملك معظم همچنان پيش ملك اشرف ماند تا او را با خود همراه ساخت و روانه مصر گرديد .\r\nچنان كه پيش از اين گفتيم ، سه برادر با لشگريان خويش همدستى ايشان در جنگ با فرنگيان مايهء نگهدارى شهرهاى فرنگيان را از سرزمين مصر راندند .\r\nاسلامى شد و همهء مردم از اين همدستى شاد گرديدند .\r\nپس از آن كه فرنگيان از مصر رفتند ، هر يك از فرمانروايانى كه فرزندان ملك عادل بودند به سرزمين‌هاى خويش بازگشتند .\r\nبدين گونه مدت كوتاهى باقى ماندند .\r\nبعد ملك اشرف پاى در راه نهاد تا پيش برادر خود ، ملك كامل ، به مصر برود .\r\nدر راه به دمشق نزد ملك معظم رفت ولى در پيشش نماند و زود روانه مصر گرديد .\r\nدر مصر ، بر عكس ، مدتى دراز ماند و بىگمان ملك معظم ازين حركت او رنجيده خاطر شد كه چرا او در دمشق نماند اما در مصر زياد ماند .\r\nبعد ، هنگامى كه ملك معظم به شهر حماة رفت و آن جا را محاصره كرد ، دو برادرش از مصر كسانى را به سروقتش فرستادند و او را ، بر خلاف ميلش ، از آن جا دور كردند\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاين پيشامد نيز نفرت و رنجش او را افزون ساخت .\r\nاين را هم مىگفتند كه به وى خبر دادند كه دو برادرش بر ضد او همدست شده‌اند .\r\nخدا اين را بهتر مىداند .\r\nپيشامد ديگرى نيز تيرگى روابط را تشديد كرد و آن اين بود كه خليفه عباسى الناصر لدين اللّه رضى اللّه عنه از ملك كامل ، به خاطر اهانتى كه فرزندش ، صاحب يمن ، در حق امير الحاج عراقى روا داشته بود ، سخت رنجيد . لذا از ملك كامل و برادرش ، ملك اشرف كه با وى همدست شده بود ، روى گرداند و از ايشان بريد .\r\nآنگاه نامه‌اى به مظفر الدين بن كوكبرى بن زين الدين ، صاحب اربل ، نگاشت و برگشتن خود را از ملك اشرف به دو اطلاع داد و او را به سوى خود كشاند .\r\nاين دو تن بر آن شدند كه نامه‌اى به ملك معظم بنگارند و اهميت كار را به وى گوشزد كنند .\r\nملك معظم نيز تحت تأثير نامه ايشان قرار گرفت و به سوى ايشان متمايل شد و روى از برادران خويش برتافت .\r\nمقارن همين احوال ، ظهور جلال الدين خوارزمشاه و پهناورى قلمرو فرمانروائى او پيش آمد .\r\nنزديك شدن جلال الدين خوارزمشاه به ولايت خلاط كار را بر ملك اشرف سخت ساخت زيرا ملك معظم در دمشق نمىگذاشت كه سپاهيان مصر ، همچنين لشكر جلب و نقاط ديگر شام به يارى وى بيايند .\r\nملك اشرف كه چنين ديد ، مصلحت را در آن دانست كه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبه دمشق پيش برادر خود ، ملك معظم ، برود و با وى آشتى كند .\r\nبنابر اين در ماه شوال روانه دمشق شد و به دلجوئى از ملك معظم پرداخت و با او صلح كرد .\r\nملك كامل كه خبر صلح او را شنيد ، رنجيد و اين كار بر او گران آمد .\r\nولى بعد آن دو برادر به او نامه نگاشتند و او را از فرود آمدن جلال الدين خوارزمشاه به خلاط آگاه ساختند و دشوارى كار را به دو خبر دادند و گفتند اين وضع اقتضا مىكند كه براى پاسدارى و استوارى خاندان ملك عادل ، با يك ديگر همدست شوند و يگانگى خود را حفظ كنند .\r\nملك اشرف تا پايان اين سال در دمشق به سر برد . لشكرها نيز هر يك در اردوگاه خويش انتظار پايان يافتن زمستان را مىكشيدند تا ببينند كه خوارزميان چه خواهند كرد .\r\nما به خواست خداى بزرگ ضمن شرح وقايع سال 624 جريان كارشان را باز خواهيم گفت .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nآشوب در ميان فرنگيان و ارمنيان\r\nدر اين سال پرنس فرنگى ، فرمانرواى انطاكيه ، گروه‌هاى بسيارى را گرد آورد و به ارمنيانى كه در شهرهاى ابن ليون مىزيستند حمله برد و ميانشان جنگ سختى در گرفت .\r\nسبب اين لشكر كشى آن بود كه ابن ليون ارمنى ، صاحب ارمنستان ، هنگامى كه زندگانى را بدرود گفت ، از خود پسرى بر جاى ننهاد ، و تنها دخترى ازو ماند .\r\nارمنيان اين دختر را ملكهء خود ساختند .\r\nولى بعد دريافتند كه كار فرمانروائى به دست زن سر و سامان نخواهد يافت . از اين رو او را به عقد پسر پرنس فرنگى در آوردند .\r\nپسر پرنس پس از زناشوئى با اين دختر ، به ارمنستان كوچ كرد و نزديك به يك سال در آن جا به فرمانروائى پرداخت .\r\nبعد ، ارمنيان از كارى كه كرده بودند پشيمان شدند و ترسيدند كه فرنگيان بدين وسيله بر شهرهاى ارمنستان دست يابند .\r\nاين بود كه بر پسر پرنس شوريدند و او را گرفتند و به زندان انداختند .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپرنس فرنگى ، فرمانرواى انطاكيه ، همين كه خبر گرفتارى پسر خويش را شنيد ، براى ارمنيان پيام فرستاد و از ايشان خواست كه پسرش را آزاد كنند و به كرسى فرمانروائى باز گردانند .\r\nولى ارمنيان به حرفش گوش ندادند و اين كار را نكردند .\r\nپرنس كه چنين ديد ، براى پاپ ، پيشواى فرنگيان ، در ايتاليا پيام فرستاد و اجازه خواست تا به شهرهاى ارمنستان حمله برد .\r\nاين پيشواى رومى ( يعنى پاپ ) كسى بود كه فرنگيان از فرمانش سرپيچى نمىكردند . او پرنس را از حمله به ارمنيان منع كرد و گفت :\r\n« آنان نيز همكيشان ما هستند و حمله بر شهرهاى ايشان روا نيست . »\r\nپرنس با نظر پاپ مخالفت كرد و براى علاء الدين كيقباد ، فرمانرواى قونيه و ملطيه و ساير شهرهاى اسلامى كه ميان اين دو قرار داشتند ، پيام فرستاد و با وى صلح كرد و او را در حمله به شهرهاى ارمنستان با خود همدست و همداستان ساخت .\r\nپرنس ، پس از اين اتفاق ، لشكريان خود را گرد آورد تا به شهرهاى ارمنستان حمله برد .\r\nولى دو طايفهء اسبتاريه و داويه كه از برجستگان فرنگى به شمار مىرفتند با او مخالفت كردند و گفتند : « پاپ ما را از اين كار منع فرموده است . »\r\nاما ساير فرنگيان از پرنس اطاعت كردند .\r\nپرنس با لشگرى كه فراهم آورده بود به پيرامون شهرهاى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nارمنستان وارد شد كه پر از كوه‌هاى بلند و دره و گردنه‌هاى دشوار بود . لذا در آن جا نتوانست كارى انجام دهد .\r\nاما كيقباد از سوى سرزمين خود به ارمنستان حمله برد و از آن سو راه آسان‌تر بود تا از سوى شام .\r\nاو به سال 622 وارد ارمنستان شد و هر جا كه رسيد يغما كرد و آتش زد .\r\nچند حصن را نيز در حلقهء محاصره گرفت و چهار حصن را گشود ، تا اين كه زمستان فرا رسيد و از آن جا بازگشت .\r\nپاپ ، پيشواى فرنگيان . كه در ايتاليا به سر مىبرد ، همين كه شنيد پرنس فرنگى از دستورش سرپيچى كرده ، براى فرنگيان شام پيام فرستاد و آنان را آگاه ساخت كه پرنس را تكفير كرده است .\r\nدر نتيجه ، فرقه‌هاى داويه و اسبتاريه و بسيارى از شهسواران فرنگى ، ديگر پيش پرنس نمىرفتند و به سخنش گوش نمىدادند .\r\nمردم شهرهاى او ، يعنى انطاكيه و طرابلس ، نيز همين كه عيدى فرا مىرسيد از شهرهاى او بيرون مىرفتند و وقتى از برگزارى مراسم عيد فراغت مىيافتند داخل شهر مىشدند .\r\nبعد پرنس فرنگى كسى را به نزد پيشواى رومى ، يعنى پاپ ، فرستاد و از دست ارمنيان شكايت كرد كه پسرش را به زندان انداخته‌اند و آزاد نمىكنند .\r\nاز پاپ اجازه خواست تا داخل شهرهاى ارمنستان گردد و چنانچه پسرش را آزاد نكردند با ايشان بجنگد .\r\nپاپ نيز به ارمنيان پيغام فرستاد و دستور داد كه پسر پرنس را آزاد كنند و به فرمانروائى باز گردانند . چنان كه اين كار را\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنكنند به پرنس اجازه خواهد داد تا بر شهرهاى ايشان بتازد .\r\nارمنيان به پيغام پاپ نيز گوش ندادند و پسر را آزاد نكردند از اين رو پرنس بار ديگر به گردآورى لشكر پرداخت تا بر ارمنستان حمله برد .\r\nارمنيان به اتابك شهاب الدين در حلب متوسل شدند و از او يارى خواستند و او را از توسعهء قدرت پرنس ترساندند زيرا پرنس به توابع حلب نزديك بود .\r\nشهاب الدين نيز با فرستادن سرباز و سلاح به ايشان كمك كرد .\r\nپرنس به شنيدن اين خبر در تصميم خويش راسخ‌تر شد و براى حمله به شهرهاى ارمنيان عزم خود را جزم كرد و بدان سو رهسپار گرديد ولى كارى از پيش نبرد و ناچار شد كه از ايشان دست بكشد و باز گردد .\r\nيكى از خردمندان مسيحى كه به ارمنستان رفته بود و با وضع آن سرزمين آشنائى داشت ، واقعهء فوق را براى من تعريف كرد .\r\nدرين باره از كسان ديگرى پرسيدم . برخى آن را مىدانستند و برخى ديگر انكار مىكردند .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nبرخى ديگر از رويدادهاى سال\r\nدر اين سال دو بار ماه گرفت . نخستين بار آن ، شب چهاردهم ماه صفر بود .\r\nدر اين سال چشمه آبگرم شگفت‌انگيزى در نزديك موصل پيدا شد كه به چشمهء قيرى معروف گرديد .\r\nآبش حرارت بسيار داشت .\r\nمردم اين چشمه را « عين ميمون » ناميدند .\r\nبا آب آن اندكى قير نيز خارج مىشد .\r\nدر بهار و پائيز مردم پيوسته در آن آب تنى مىكردند زيرا آبش براى بيمارىهاى سرد مانند فالج و غيره سود بسيار داشت .\r\nهر كس كه در آب اين چشمه مىرفت از گرمى آن سوزش شديدى احساس مىكرد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nولى آبش رفته رفته سرد شد تا جائى كه هر كس در آن مىرفت احساس سردى مىكرد .\r\nاز اين رو مردم اين چشمه را رها كردند و به ساير چشمه‌هاى آبگرم رفتند .\r\nدر اين سال گرگ‌ها و گرازها و مارها فزونى يافتند و بسيارى از آنها را مردم كشتند .\r\nشنيدم گرگى نيز داخل موصل گرديد و كشته شد .\r\nيكى از دوستان ما كه بوستانى در بيرون موصل دارد براى من حكايت كرد كه در سال 622 ، در سراسر تابستان در باغ خود تنها دو مار كشته بود . ولى امسال از بس مار فراوان است تا آغاز حزيران ، يعنى تا اول تابستان ، هفت مار كشته است .\r\nدر اين سال ، از پنجم شباط ( فوريه ) تا دوازدهم نيسان ( آوريل ) در موصل و بيشتر شهرهاى جزيرهء ابن عمر باران قطع شد . باران قابل توجهى نباريد و تنها در برخى از قريه‌ها اندكى باران آمد .\r\nدر نتيجهء اين خشكسالى ، غلات كاهش يافت . بعد هم ملخ زياد شد و مردم را بيش از پيش در زحمت و زيان انداخت .\r\nنرخ‌ها تازه بهبود يافته بود كه بر اثر فزونى ملخ باز به حال اول برگشت و بالا رفت .\r\nهمچنين در بيشتر قريه‌ها تگرگ درشتى باريد كه محصولات مردم را خراب كرد و از ميان برد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدرباره درشت‌ترين دانهء تگرگ سخنان مردم با هم اختلاف داشت .\r\nبرخى مىگفتند وزن يك تگرگ دويست درهم بود ، برخى مىگفتند يك رطل بود . برخى هم چيزهاى ديگر مىگفتند .\r\nاين تگرگ بسيارى از حيوانات را نيز كشت .\r\nسال به پايان رسيد و كميابى و قحط و گرانى همچنان باقى بود و در موصل نيز بيش از همه جا شدت داشت .\r\nدرين سال يكى از دوستان ما خرگوشى را شكار كرد و ديد داراى دو « جنس » است : هم آلت نرينه و هم آلت مادينه ! وقتى شكمش را شكافتند در آن دو بچه يافتند .\r\nاين را من از او و گروهى كه با او بودند شنيدم .\r\nآنها گفتند :\r\nتاكنون مىشنيديم كه خرگوش يك سال نر و يك سال ماده است . و اين حرف را باور نمىكرديم . وقتى اين خرگوش را ديديم ، دانستيم كه آبستن است و ماده است . يك سال گذشت و تغيير جنسيت داد و نر شد .\r\nممكن است چنين باشد و گرنه بايد گفت ميان خرگوش‌ها هم خنثى هست همچنان كه بين آدميان وجود دارد . يكى پيدا مىشود كه هم آلت مردانگى دارد هم آلت زنانگى . همچنان كه خرگوش ماده هم مانند زن حائضه مىشود .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمن در جزيرهء ابن عمر بودم . مردى در همسايگى ما مىزيست كه دخترى به نام صفيه داشت .\r\nاين دختر نزديك به پانزده سال دختر بود و بعد بر او آلت رجوليت آشكار گرديد و ريش در آورد . و وضعى پيدا كرد كه هم آلت زنانگى داشت و هم آلت مردانگى .\r\nدرين سال يكى از كسانى كه پيش ما بود ، گوسپندى را سر بريد و گوشت آن را به شدت تلخ يافت .\r\nحتى سر و پاچه‌ها و زبان و همهء اعضايش تلخ بود .\r\nاين چيزى بود كه همانندش شنيده نشده بود .\r\nدر اين سال ، روز چهارشنبه 25 ذى القعده ، پيش از ظهر ، موصل و بسيارى از شهرهاى عربى و عجمى دچار زمين لرزه شد .\r\nزلزله بيش‌تر در شهر زور آمد و در نتيجه ، قسمت اعظمش ويران گرديد ، به ويژه دژ شهر زور كه زمين لرزه آن را با خاك يكسان ساخت .\r\nدر آن ناحيه شش دژ ويران شد .\r\nزلزله سى و چند روزى به حال تردد باقى ماند . بعد خداوند آن بلا را از سر مردم دور ساخت .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاما در آن ناحيه اكثر قريه‌ها خراب شد .\r\nدر اين سال قاضى حجة الدين ابو منصور مظفر بن عبد القاهر بن حسن بن على بن قاسم شهرزورى از دار جهان رخت بر بست .\r\nاو قاضى موصل بود و درگذشت وى در ماه رجب در موصل روى داد .\r\nنزديك به دو سال پيش از درگذشت خود زن دوم گرفته بود .\r\nبه كار قضاء آشنائى و دانائى داشت : پاكدامن و بىآلايش بود . قدرت و نفوذ بسيار داشت . به مستحقان ، چه كسانى كه در شهر بودند و چه بيگانگانى كه از خارج وارد مىشدند ، بخشش‌هائى مىكرد . خدايش بيامرزاد كه از نيكان جهان بود .\r\nاز خود فرزندى نگذاشت جز يك دختر كه او هم سه ماه پس از مرگ پدر خود ، درگذشت .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\n( 624 ) وقايع سال ششصد و بيست و چهارم هجرى قمرى\r\n\r\nورود گرجىها به تفليس و آتش زدن آن شهر\r\nدر اين سال ، در ماه ربيع الاول ، گرجىها به شهر تفليس رسيدند .\r\nاز لشكريان اسلامى هيچ كس در تفليس نبود تا به پاسدارى برخيزد و آن را از دستبرد دشمن نگاه دارد ، زيرا ، چنان كه پيش‌تر گفتيم ، جلال الدين پس از بازگشت از خلاط ، به سركوبى تركمانان ايوانى شتافت . بعد لشكريان خويش را در جاهاى گرم كه چراگاه‌هاى بسيار داشتند پراكنده ساخت تا زمستان را در آن نقاط بگذرانند .\r\nسربازان او نيز با مردم تفليس ، كه مسلمان هم بودند ، بد رفتارى و بيداد كرده بودند .\r\nآنان نيز ناچار دست به دامن گرجىها زده نامه نگاشته و\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nايشان را به نزد خود فرا خوانده بودند تا شهر را در اختيارشان بگذارند .\r\nشهر تفليس درين هنگام چنان كه گفتيم از لشكريان اسلامى تهى بود .\r\nگرجيان ، گرايش مردم تفليس به ايشان و تهى بودن شهر از سربازان جلال الدين را غنيمت شمردند و افراد خود را كه در دو شهر قرس و آنى و حصن‌هاى ديگر بودند گرد آوردند و روانهء تفليس شدند .\r\nخالى بودن تفليس از سربازان اسلامى علت ديگرى هم داشت و آن اين بود كه جلال الدين خوارزمشاه به اندازه‌اى زياد از گرجيان كشته بود كه ديگر آنان را ناتوان مىشمرد و هرگز گمان نمىبرد كه ياراى چنان حركتى داشته باشند .\r\nولى بر خلاف تصور او گرجىها به تفليس حمله بردند و شهر را گرفتند و به روى آن عده از مردم شهر هم كه از تيغ سربازان جلال الدين جان بدر برده و زنده مانده بودند ، شمشير كشيدند ، و چون مىدانستند كه نمىتوانند شهر را از دست جلال الدين حفظ كنند ، سراسر شهر را آتش زدند .\r\nاما جلال الدين ، همين كه اين خبر به گوشش رسيد ، با لشكريانى كه در اختيار داشت بدان سو روانه شد تا خود را به ايشان برساند .\r\nولى در آن شهر هيچيك از ايشان را نديد زيرا پس از آتش زدن تفليس از آن شهر رفته بودند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nتاراج شهرهاى اسماعيليان به دست جلال الدين خوارزمشاه\r\nدر اين سال اسماعيليان سردار بزرگى از سرداران جلال الدين خوارزمشاه را كشتند .\r\nجلال الدين تازه شهر گنجه و توابع آن را بدان سردار واگذار كرده بود .\r\nاو بهترين سردار شمرده مىشد . نيكوكارى و خوشرفتارى بسيار داشت و كارهاى لشكريان جلال الدين را كه به يغماى دارائى مردم مىپرداختند و آزار مىرساندند ، نكوهش مىكرد .\r\nكشته شدن اين سردار بر جلال الدين گران آمد و او را سخت خشمگين ساخت . و وادار كرد كه با لشكريان خويش بر شهرهاى اسماعيليان بتازد كه از حدود الموت تا كرد كوه در خراسان امتداد داشتند .\r\nجلال الدين همه را ويران ساخت و مردمش را كشت و دارائى ايشان را تاراج كرد و ناموس زنانشان را بر باد داد و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nفرزندانشان را اسير و برده ساخت و خون مردانشان را ريخت . و با كارهاى هراس انگيزى كه كرد از ايشان انتقام گرفت .\r\nاسماعيليان از هنگام تاخت و تاز مغول در شهرهاى اسلامى تا اين زمان گستاخ و آزمند شده و آزارشان بالا گرفته و زيانشان فزونى يافته بود .\r\nولى جلال الدين به دشمنى و خانمانسوزى ايشان پايان داد .\r\nبدين گونه خداوند آنان را گرفتار همان كارهائى كرد كه با مسلمانان روا مىداشتند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nجنگ ميان جلال الدين و مغولان\r\nجلال الدين خوارزمشاه ، همين كه از كار اسماعيليان فراغت يافت ، شنيد كه گروه انبوهى از مغولان به دامغان ، نزديك رى ، رسيده‌اند و برآنند كه به شهرهاى اسلامى حمله برند .\r\nبه شنيدن اين خبر به سوى ايشان شتافت و با ايشان به جنگ پرداخت .\r\nكار جنگ در ميانشان بالا گرفت و سرانجام مغولان از جلال الدين شكست خوردند .\r\nجلال الدين كشتار را در ميان مغولان توسعه داد و تا چند روز در پى فراريان مغول مىتاخت و از ايشان مىكشت يا اسير مىكرد .\r\nهنگامى كه سرگرم اين كار بود و از ترس حملهء گروه ديگرى از مغولان ، در نواحى رى مىزيست ، خبردار شد كه بسيارى از مغولان قريبا فرا خواهند رسيد .\r\nاز اين رو در آن جا ماند و منتظرشان شد .\r\nما ضمن شرح وقايع سال 625 خبرشان را ذكر خواهيم كرد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nورود لشكريان ملك اشرف به آذربايجان و تصرف قسمتى از آن استان\r\nدر اين سال ، در ماه شعبان ، حسام الدين على حاجب ، نمايندهء ملك اشرف در خلاط و فرماندهء لشكر خلاط با سربازانى كه اختيار داشت رهسپار آذربايجان گرديد .\r\nسبب لشكركشى او اين بود كه جلال الدين با مردم ستمگرانه رفتار مىكرد و سپاهيانش به دارائى مردم چشم طمع مىدوختند .\r\nهمسر او دختر سلطان طغرل سلجوقى قبلا زن اوزبك بن پهلوان فرمانرواى آذربايجان بود و چنان كه گفتيم بعد جلال الدين خوارزمشاه او را به عقد خويش در آورد .\r\nاين خانم تا هنگامى كه همسر اوزبك بن پهلوان بود ، با وجودى كه شوهرش عنوان فرمانروائى را داشت ، معذلك رسما در سراسر شهرهاى آذربايجان فرمان مىراند و با بودن او نه شوهرش\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nقدرت و نفوذى داشت نه هيچ كس ديگر .\r\nاما جلال الدين خوارزمشاه ، همين كه او را گرفت دستش را از كارها كوتاه ساخت و به او اعتنائى نكرد .\r\nاو كه ديد جلال الدين وى را از اعمال نفوذ و امر و نهى در امور باز داشته ، از قدرتش انديشناك شد و ترسيد .\r\nاز اين رو ، او و همچنين مردم خوى به حسام الدين على حاجب پيام فرستادند و او را به نزد خويش فرا خواندند تا آن شهرها را به وى تسليم كنند .\r\nحسام الدين نيز به راه افتاد و داخل خاك آذربايجان گرديد و شهر خوى و حصن‌هائى را كه در دست همسر جلال الدين بود و پيرامون خوى قرار داشت و همچنين مرند را گرفت .\r\nمردم شهر نخجوان نيز به دو نامه نگاشتند و پيشش رفتند و آن شهر را تسليمش كردند .\r\nبدين گونه حسام الدين و يارانش با گرفتن آن شهرها نيرومند شدند و اگر به پيشروىهاى خويش ادامه مىدادند بىگمان سراسر آذربايجان را مىگرفتند .\r\nولى آنان به خلاط بازگشتند و همسر جلال الدين ، دختر سلطان طغرل ، را نيز با خود به خلاط بردند .\r\nبه خواست خداى بزرگ ، ضمن وقايع سال 625 ، به زودى باقى اخبارشان را شرح خواهيم داد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nدرگذشت ملك معظم صاحب دمشق و فرمانروائى فرزند او\r\nدر اين سال ملك معظم عيسى ، پسر ملك عادل ، روز جمعهء آخر ذى القعده درگذشت .\r\nبيمارى او اسهال خونى بود .\r\nمدت فرمانروائى او در شهر دمشق ، پس از درگذشت پدرش ، ملك عادل ، ده سال و پنج ماه و بيست روز بود .\r\nبا برخى از علوم آشنائى داشت و در آنها استاد بود . از آن جمله فقه طبق مذهب ابو حنيفه ، كه مدت زيادى به مطالعهء آن پرداخته و در آن صاحب رأى و تميز شده بود .\r\nديگر علم نحو ، كه بيش از اندازه بدان سرگرم مىشد تا درين رشته استاد گرديد .\r\nهمچنين در لغت و غيره .\r\nدستور داده بود تا در لغت كتاب جامع بزرگى برايش\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nتاليف كنند كه صحاح يا صحاح اللغة تأليف اسماعيل بن حماد جوهرى را نيز شامل گردد و آنچه در صحاح از التهذيب ارموى و الجمهره ابن دريد و كتابهاى ديگر فوت شده ، در آن بگنجانند .\r\nهمچنين دستور داد تا مسند احمد بن حنبل را در باب‌هاى ويژه‌اى مرتب كنند و هر حديثى را به بابى كه بدان معنى تخصيص يافته وارد سازند . مثلا احاديث مربوط به طهارت در باب طهارت ، احاديث نماز در باب نماز ، همچنين رقائق ، تفسير ، غزوات هر كدام را در باب مخصوص خود قرار دهند تا كتاب جامعى شود .\r\nاو علم را از راه صحيح خود توسعه مىداد و علما از گوشه و كنار به درگاه او روى مىآوردند .\r\nملك معظم مسند را از يكى از ياران ابن الحصين شنيده بود .\r\nاو نيز ايشان را گرامى مىداشت و مقررىهاى بسيار براى ايشان معين مىفرمود .\r\nانان را به خود نزديك مىساخت و همنشينشان مىشد ، از آنان بهره مىبرد و به آنان بهره مىرساند .\r\nبا اهل علم به بحث مىپرداخت و حتى سخنانى را كه نمىپسنديد ، با صبر و شكيبائى گوش مىداد .\r\nاز كسانى كه همنشين و همدمش بودند ، هيچ كس از او سخن ناگوارى نشنيده بود كه وى را برنجاند .\r\nعقيدهء خوبى داشت و اغلب مىگفت : « من در اصول به آنچه ابو جعفر طحاوى نوشته است اعتقاد دارم . » و هنگام مرگش وصيت كرد كه او را در كفن سپيد بگذارند و در جامه‌اى نگذارند كه طلا داشته باشد . براى آرامگاهش نيز بنايى نسازند ، بلكه قبرش در صحرا\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nزير آسمان باشد .\r\nهنگام بيمارى نيز مىگفت :\r\n« من براى كارى كه در دمياط كردم پيش خداوند بزرگ اجرى دارم و اميدوارم كه به همين سبب مرا بيامرزد . »\r\nپس از درگذشت او ، پسرش داود به جايش نشست و ملقب به الملك الناصر گرديد .\r\nملك ناصر درين هنگام نزديك به ده سال داشت .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nبرخى ديگر از رويدادهاى سال\r\nدر اين سال گرانى در ديار جزيره همچنان دوام داشت و نرخ‌ها پى در پى گاه كمى بالا مىرفت و گاه اندكى پائين مىآمد .\r\nدر سراسر ماه شباط و ده روز از ماه آذار بارش باران قطع شد و نرخ‌ها بالاتر رفت و گرانى بيش‌تر شد .\r\nدر موصل بهاى گندم هر دو مكوك به يك دينار و دو قيراط ، و قيمت جو هم هر سه مكوك موصلى به يك دينار و دو قيراط رسيد .\r\nبهاى هر چيزى درين سال گران بود .\r\nدر اين سال ، در فصل بهار ، گوشت گوسپند در موصل كاهش يافت و قيمتش بالا رفت چنان كه هر يك رطل بغدادى گوشت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبه دو حبه [ ( 1 ) 
  ] فروخته مىشد و چه بسا كه در برخى از روزها از اين هم بيش‌تر به فروش مىرسيد .\r\nبرخى از كسانى كه در موصل به گوسفند فروشى اشتغال داشتند براى من حكايت كردند كه اغلب در روز تنها يك بره مىفروختند نه بيش‌تر ، در برخى از روزها پنج و در برخى ديگر شش بره به فروش مىرفت . گاهى كم‌تر مىشد و گاهى بيش‌تر .\r\nچنين كسادى شنيده نشده بود و ما در سراسر عمر خود همانندش را نديديم ، كسى هم براى ما نظيرش را نگفته بود زيرا معمولا در بهار گوشت فراوان مىشود و نرخش پائين مىآيد چون تركمانان و كردان و گيلك‌ها از نقاطى كه زمستان را در آن جاها مىگذرانند به زوزان نقل مكان مىكنند . از اين رو گوسفند را ارزان مىفروشند .\r\nگوشت هر سال در اين فصل ، هر شش يا هفت رطل يك قيراط قيمت داشت و امسال بهاى هر رطلش به دو حبه رسيد .\r\nدر اين سال ، در دهم ماه آذار ( ماه اول بهار ) كه برابر مىشد با بيستم ربيع الاول دو بار در موصل برف باريد و اين به راستى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حبه يك چهل و هشتم درهم بوده است ( از لغتنامهء دهخدا ) به طور كلى امروز مشكل مىتوان به دقت تعيين كرد كه هر واحد وزن يا هر واحد پول معمول در آن زمان چقدر بوده است . معذلك شايد خوانندگانى كه علاقمند هستند بتوانند به كمك فرهنگ‌ها و كتبى كه درين باره نوشته شده ، از قيمت‌هاى آن روزگار آگاهى يابند . م\r\n","page_name":" 88 ","page_number":88},
  {"content":"\r\n\r\nشگفت‌انگيز بود و همانندش شنيده نشده بود .\r\nاين برف كه نابهنگام باريد شكوفه‌هايى كه تازه روئيده بودند مانند شكوفه‌هاى بادام و زردآلو و گوجه و گلابى ، همه را از بين برد .\r\nاخبارى هم كه از سراسر عراق رسيد همه حكايت از همين آفت مىكرد كه شكوفه‌ها و ميوه‌ها را نابود ساخته بود .\r\nچنين پيشامدى در ديار جزيره و شام شگفت‌انگيزتر مىباشد زيرا اين نقاط از همه جا در چنين زمانى گرم‌ترند .\r\nدر اين سال گروهى از تركمانان كه در پيرامون توابع حلب مىزيستند ، بر يكى از شهسواران مشهور فرقهء داويه فرنگى در انطاكيه دست يافتند و او را كشتند .\r\nفرقه داويه از اين رويداد آگاهى يافتند و به تركمانان حمله بردند و از ايشان گروهى را كشتند و گروهى را اسير كردند و اموالشان را به غنيمت گرفتند .\r\nاين خبر به گوش اتابك شهاب الدين رسيد كه زمام امور حلب را در دست داشت .\r\nاو به فرنگيان نامه نگاشت و تهديدشان كرد كه بر شهرهاى ايشان حمله خواهد برد .\r\nتصادفا مقارن همين احوال لشكر حلب نيز دو شهسوار بزرگ فرقهء داويه را كشته بودند .\r\nاز اين رو تهديد شهاب الدين مؤثر واقع شد و فرنگيان\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nترسيدند و حاضر به صلح شدند و بسيارى از اموال و زنان و اسيرانى كه از تركمانان گرفته بودند ، به ايشان برگرداندند . در اين سال ، در ماه رجب ، گروه انبوهى از ساكنان ديار بكر گرد هم آمدند و به فكر حمله بر جزيرهء ابن عمر افتادند .\r\nصاحب جزيره تازه كشته شده بود .\r\nهنگامى كه به شهر جزيره حمله بردند ، مردم قريهء بزرگى از شهر جزيره ، كه سلكون نام داشت با يك ديگر همدست شدند و به جنگ ايشان شتافتند .\r\nبا ايشان روبرو شدند و از پيش از ظهر تا عصر جنگيدند .\r\nپيكار ميانشان به درازا كشيد . بعد اهل قريهء سلكون به كردان حمله بردند و آنان را شكست دادند و در ميانشان دست به كشتار نهادند و اموالشان را غارت كردند و سالم باز گشتند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\n( 625 ) وقايع سال ششصد و بيست و پنجم هجرى قمرى\r\n\r\nاختلاف ميان جلال الدين و برادرش\r\nدر اين سال غياث الدين بن خوارزمشاه ، كه از سوى پدر برادر جلال الدين بود ، و گروهى از سرداران نسبت به جلال الدين خوارزمشاه بد گمان شدند و از او بيمناك گرديدند .\r\nاين گروه مىخواستند كه خود را از قيد جلال الدين خلاص كنند ولى نمىتوانستند تا اين كه مغولان به تاخت و تاز پرداختند و جلال الدين سرگرم پيكار با آنان گرديد .\r\nدر اين هنگام غياث الدين و همراهانش فرصت را غنيمت شمردند و گريختند و روانه خوزستان شدند كه جزو قلمرو خليفهء عباسى بود .\r\nمىخواستند به فرمان خليفه در آيند و در شمار فرمانبرداران او باشند ولى نمايندهء خليفه در خوزستان اين موضوع را باور نكرد و پنداشت كه شايد نيرنگ و فريبى در كار باشد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاز اين رو ، نگذاشت كه آنان داخل خوزستان شوند .\r\nبنابر اين غياث الدين با همراهان خود در جائى كه اردو زده بود ماند .\r\nمدتى كه گذشت و اين كار به درازا كشيد و او ديد از اقامت خود در آن جا نتيجه‌اى نمىگيرد ، خوزستان را ترك گفت و رهسپار شهرهاى اسماعيليان گرديد و خود را به ايشان رساند و در پناهشان قرار گرفت .\r\nجلال الدين خوارزمشاه كه تازه از كار مغولان فراغت يافته و به تبريز بازگشته بود ، در ميدان چوگان بازى مىكرد كه شنيد برادرش به اصفهان رفته است .\r\nبه شنيدن اين خبر چوگان را از دست انداخت و شتابان روانه گرديد .\r\nدر راه شنيد كه برادرش به اصفهان نرفته بلكه پيش اسماعيليان رفته و به آنان پناهنده شده است .\r\nاز اين رو به سوى شهرهاى اسماعيليان برگشت تا چنانچه برادرش را تسليم نكنند به تاراج شهرهاى ايشان پردازد .\r\nدر آن جا براى پيشواى اسماعيليان پيام فرستاد و برادر خود را از او خواست .\r\nپيشواى اسماعيليان در پاسخ گفت :\r\n« برادر تو تازه پيش ما آمده است . او سلطان و سلطانزاده‌اى است كه به ما پناه آورده و روا نيست كه تسليمش كنيم .\r\nاما او را در پيش خود نگاه مىداريم و نمىگذاريم كه هيچيك از شهرهاى تو را بگيرد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاز تو هم خواهش مىكنيم كه شفاعت ما را بپذيرى و به آنچه گفتيم اعتماد كنى .\r\nالبته هر گاه از او كارى سر زد كه خلاف ميل تو بود يا به شهرهاى تو آسيبى رساند ، آن شهرها در اختيار تست و مىتوانى هر كارى كه دلت خواست با او بكنى . »\r\nجلال الدين خوارزمشاه اين سخنان را پذيرفت و سوگندشان داد كه به گفته‌هاى خود وفادار مانند .\r\nآنگاه از پيش ايشان برگشت و به خلاط رفت چنان كه ما به خواست خداى بزرگ به زودى جريان آن را شرح خواهيم داد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nجنگ ميان جلال الدين و مغولان\r\nدر اين سال مغولان تاخت و تاز به رى را از سر گرفتند و ميان ايشان و جلال الدين بىكارهائى روى داد كه شمارهء اين پيكارها را براى ما به اختلاف ذكر كرده‌اند .\r\nبرخى از اين نبردها به شكست او پايان مىپذيرفت ولى در آخرين نبردى كه در اين سال كرد به پيروزى رسيد .\r\nنخستين نبردى كه ميانشان در گرفت شگفتىهاى تازه‌اى همراه داشت .\r\nچنگيز خان بر پيشواى اين مغولان خشم گرفته و او را از خود دور ساخته و از شهرهاى خويش بيرون كرده بود .\r\nاو پس از رانده شدن از نزد چنگيز به رى رفت تا بر آن نواحىها چيرگى يابد .\r\nجلال الدين در آن جا با او روبرو گرديد و جنگى سخت ميانشان در گرفت .\r\nجلال الدين خوارزمشاه در اين نبرد شكست خورد و گريخت .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبار ديگر برگشت ولى باز هم شكست خورد .\r\nاين بار رهسپار اصفهان گرديد و ميان اصفهان و رى اردو زد و لشكريان و كسان ديگرى را كه زير فرمانش بودند گرد آورد .\r\nاز كسانى كه به وى پيوسته بودند ، فرمانرواى شهرهاى فارس - پسر اتابك سعد - بود كه پس از درگذشت پدر خويش ، همچنان كه پيش از اين گفتيم ، به فرمانروائى رسيده بود .\r\nجلال الدين ، با اين آمادگى ، به جنگ برگشت و با مغولان روبرو شد .\r\nهنگامى كه هر دسته در برابر دستهء ديگر براى نبرد صف آرائى كرده بود ، غياث الدين ، برادر جلال الدين خوارزمشاه ، با سردارانى كه براى كناره‌گيرى از جلال الدين با وى موافقت كرده بودند ، از ميدان جنگ دور شد .\r\nاين گروه كناره گرفتند و به سوئى كه مىخواستند بروند روى آوردند .\r\nمغولان همين كه ديدند ايشان از ميدان جنگ دور مىشوند گمان بردند كه مىخواهند از پشت ايشان سر در آورند و بدين گونه ، از دو سو با آنان بجنگند .\r\nمغولان ، روى اين انديشه ، گريختند و فرمانرواى شهرهاى فارس سر در پى ايشان نهاد .\r\nاما جلال الدين خوارزمشاه همين كه كناره گيرى برادر خود و ساير سرداران را ديد ، گمان برد كه بازگشت مغولان نيرنگى است براى اين كه او را به دنبال خويش بكشانند .\r\nاين بود كه از فرجام كار انديشناك شد و گريزان برگشت ،\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو جرئت نكرد كه داخل اصفهان شود زيرا مىترسيد مغولان او را در آن جا محاصره كنند .\r\nاز اين رو به سميرم رفت .\r\nاما فرمانرواى فارس كه در پى مغولان شتافته و بد ، چون نه جلال الدين را با خود ديد و نه لشكر او را ، از مغولان ترسيد و از تعقيبشان دست كشيد و بازگشت .\r\nمغولان نيز همين كه ديدند هيچكس در پى ايشان نيست و تعقيبشان نمىكند ، از گريز باز ايستادند .\r\nبعد به سوى اصفهان برگشتند و در راه خود هيچكس را نيافتند كه از پيشروى آنها جلوگيرى كند .\r\nاين بود كه راه خويش را پيمودند تا به اصفهان رسيدند و آن شهر را محاصره كردند .\r\nمردم اصفهان گمان مىكردند كه جلال الدين خوارزمشاه از ميان رفته و نابود شده است .\r\nدر اين انديشه بودند و مغولان نيز آنان را محاصره كرده بودند كه پيكى از سوى جلال الدين خوارزمشاه رسيد تا از سلامت او آگاهشان كند .\r\nجلال الدين به وسيلهء او براى مردم اصفهان پيام فرستاده بود كه : « من گردشى مىكنم تا لشكريانى را كه سالم مانده‌اند گرد آورم و پيش شما بيايم تا با هم بر مغولان بتازيم و از اصفهان دورشان كنيم . »\r\nمردم اصفهان كه از سلامت جلال الدين خوارزمشاه آگاهى يافتند به دو پيام فرستادند و او را به سوى خويش فرا خواندند و وعده\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدادند كه او را يارى خواهند كرد و همراه او بر دشمنش حمله خواهند برد .\r\nمردم اصفهان با او براى پيكار حركت كردند و با مغولان بدان سو روانه شد و به اصفهانيان پيوست .\r\nمردم اصفهان با او براى پيكار حركت كردند و با مغولان به زد و خورد پرداختند .\r\nمغولان در اين جنگ بدترين شكست را خوردند و گريختند .\r\nجلال الدين سر در پى ايشان نهاد و تا رى تعقيبشان كرد و تا توانست از آنان كشت و اسير ساخت .\r\nهمين كه مغولان از رى دور شدند ، جلال الدين در رى ماند .\r\nپسر چنگيز خان در آن جا برايش پيام فرستاد و گفت :\r\n« اينها از ياران ما نبودند و ما ايشان را از پيش خود رانده بوديم . »\r\nجلال الدين همين كه از سوى چنگيز خان آسوده خاطر شد ، به آذربايجان بازگشت .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nپيشروى فرنگيان به سوى شام و آباد ساختن صيدا\r\nدر اين سال بسيارى از فرنگيان از شهرهاى خود در غرب ، مانند سيسيل و نواحى آن سوى سيسيل حركت كردند و به سوى شهرهايى كه در شام داشتند مانند عكا و صور و شهرهاى ديگرى در كرانهء شام روانه شدند .\r\nجمعيت ايشان رفته رفته افزايش يافت .\r\nپيش از اينها گروه ديگرى هم در صدد حمله بر آمده ولى نتوانسته بودند كه به راه افتند و جنگ را آغاز كنند يكى به خاطر تأخير امپراتور آلمان كه فرمانرواى ايشان بود و فرماندهى لشكرشان را بر عهده داشت . ديگر براى اين كه ملك معظم عيسى زنده بود و او مردى دلاور و بيباك به شمار مىرفت .\r\nوقتى ملك معظم ، چنان كه پيش ازين گفتيم ، درگذشت و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nپسرش پس از او جانشينش شد و در دمشق به فرمانروائى نشست فرنگيان در انديشه تاخت و تاز برآمدند و از عكا و صور و بيروت به پيكار برخاستند و تا صيدا پيش رفتند .\r\nنيمى از صيدا به فرنگيان و نيم ديگر به مسلمانان تعلق داشت .\r\nباروى شهر نيز خراب بود . فرنگيان آن را ساختند و بر شهر دست يافتند .\r\nاين پيروزى از آن رو بهره ايشان شد كه حصن‌هاى نزديك صيدا ، مانند تبنين و هونين و غيره را ، چنان كه پيش ازين به تفصيل گفتيم ، قبلا ويران كرده بودند .\r\nلذا همين كه توانائى و نيرومندى فرنگيان فزونى يافت ، طمعشان به تصرف شهرهاى شام قوت گرفت و در راه خود بر جزيرهء قبرس چيره شدند و آن جا را گرفتند .\r\nاز آن جا روانه عكا شدند و مسلمانان ازين بابت به وحشت افتادند .\r\nخداى بزرگ به حق محمد و آل محمد آنان را خوار گرداند و مسلمانان را يارى دهد .\r\nسبب ديگر پيروزى فرنگيان نيز اين بود كه امپراطور آلمان به شام رسيده بود .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nدست يافتن كيقباد بر ارزنگان\r\nدر اين سال علاء الدين كيقباد بن كيخسرو بن قلج ارسلان كه صاحب قونيه و اقصرا و ملطيه و شهرهاى ديگرى از روم شرقى بود ، ارزنگان را گرفت .\r\nسبب دست يا بى او بر اين شهر آن بود كه بهرامشاه ، صاحب ارزنگان ، كه در آن جا مدتى دراز فرمانروائى كرده و سالهاى عمرش از شصت گذشته بود ، وفات يافت .\r\nاو در فرمان قلج ارسلان بود و پس از قلج ارسلان نيز همچنان از فرزندان وى فرمانبردارى مىكرد .\r\nپس از درگذشت بهرامشاه ، پسرش علاء الدين داود شاه به جايش نشست .\r\nكيقباد براى داود شاه پيام فرستاد و از او خواست كه لشكرى بسيج كند و خود نيز با آن لشكر به حضور وى بيايد تا با هم به ارزن الروم بروند و آن جا را محاصره كند .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nداود شاه خواست او را عملى كرد و همراه لشكرى كه فراهم آورده بود پيش او رفت .\r\nكيقباد ، همين كه داود شاه به حضورش رسيد ، او را دستگير كرد و شهر ارزنگان را از او گرفت .\r\nداود شاه دژى داشت كه از بلندترين دژها به شمار مىرفت و كماخ نام داشت .\r\nنگهبان اين دژ از گماشتگان داود شاه بود .\r\nكيقباد ، فرمانرواى روم ، لشكرى را بدان دژ فرستاد تا آن را محاصره كنند و بگيرند .\r\nولى اين لشكر نتوانست بدان دژ نزديك شود زيرا بسيار بلند و بزرگ بود و ساكنانش نيز از آن به خوبى دفاع مىكردند .\r\nبنابر اين كيقباد داود شاه را تهديد كرد كه اگر دژ كماخ را تسليم نكند زيان خواهد ديد .\r\nداود شاه نيز به نماينده‌اى كه در آن دژ داشت پيام فرستاد و ازو خواست كه قلعه را تسليم كند .\r\nنمايندهء او هم قلعه را به كيقباد تسليم كرد .\r\nكيقباد پس از اين پيروزى بر آن شد كه به ارزن الروم رود تا آن جا را بگيرد .\r\nفرمانرواى ارزن الروم پسر عموى وى ، طغرل شاه بن قلج ارسلان ، بود .\r\nطغرل شاه همين كه خبر حركت كيقباد را شنيد ، دست توسل به دامن امير حسام الدين على حاجب ، نمايندهء ملك اشرف در خلاط ، زد و از او كمك خواست و آمادگى خويش را براى فرمانبردارى از\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nملك اشرف اظهار داشت .\r\nحسام الدين با لشكريانى كه در اختيار داشت و آنان را از شام و ديار جزيره گرد آورده بود براى كمك به طغرل شاه حركت كرد زيرا مىترسيد كه اگر كيقباد ، فرمانرواى روم شرقى ، ارزن الروم را بگيرد گستاخ‌تر شود و به پيشروى خود ادامه دهد و به خلاط حمله برد .\r\nاز اين رو حسام الدين حاجب براى حفظ خلاط رهسپار روم شد .\r\nكيقباد همين كه از رسيدن لشكريان حسام الدين آگاهى يافت ، انديشهء تصرف ارزن الروم را از سر بدر كرد و از ارزنگان به شهرهاى خود رفت .\r\nدر همين احوال نيز به دو خبر رسيده بود كه روميان كافرى كه در همسايگى شهرهاى وى به سر مىبردند يكى از دژهاى وى را كه صنوب نام داشت گرفته‌اند .\r\nصنوب از استوارترين دژها به شمار مىرفت و به درياى سياه مسلط بود .\r\nكيقباد همين كه به شهرهاى خود رسيد ، لشكر خويش را به صنوب فرستاد .\r\nاين لشكر آن دژ را از سوى خشكى و دريا محاصره كرد و از روميان گرفت .\r\nآنگاه بنابر شيوهء هميشگى خود به انطاكيه رفت تا زمستان را در آن جا بگذراند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nخروج ملك كامل\r\nدر اين سال ، در ماه شوال ، ملك كامل محمد پسر ملك عادل ، فرمانرواى مصر ، از مصر بيرون رفت و روانهء شام گرديد تا به بيت المقدس رسيد كه خداوند پاسدارش باد و آن را هميشه دار الاسلام قرار دهاد .\r\nسپس از آن جا حركت كرد و به شهر نابلس روى آورد و سراسر آن شهرك‌ها را احاطه نمود .\r\nچون آن نواحى از توابع دمشق بود ، پسر ملك معظم كه فرمانروائى دمشق را داشت ، همين كه خبر پيشروى ملك كامل را شنيد ترسيد كه به راه خود ادامه دهد و به دمشق بيايد و دمشق را از او بگيرد .\r\nاين بود كه براى عموى خويش ، ملك اشرف ، پيام فرستاد و از او يارى خواست و تقاضا كرد كه به دمشق پيش وى بيايد .\r\nملك اشرف نيز تنها با اندكى از برگزيدگان سپاه خويش بدان سو روانه شد و وارد دمشق گرديد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nملك كامل كه خبر ورود ملك اشرف را شنيد انديشه‌اى را كه داشت به كار نبست زيرا مىدانست كه اين شهر بسيار استوار مستحكم است و در آن جا كسانى هستند كه در برابر وى ايستادگى خواهند كرد و شهر را نگاه خواهند داشت .\r\nملك اشرف براى او پيام فرستاد و به دلجوئى از او پرداخت و به دو خبر داد كه به دمشق نيامده مگر براى فرمانبردارى از او و همآهنگى با انديشه‌ها و خواست‌هاى او و همدستى با او براى جلوگيرى از تاخت و تاز فرنگيان در شهرها .\r\nملك كامل در پاسخ گفت :\r\n« من نيز بدين شهرها نيامدم مگر به خاطر فرنگيان . زيرا در اين شهرها كسى نبود كه از دست درازى ايشان جلوگيرى كند .\r\nآنها صيدا و قسمتى از قيساريه را تعمير كردند و كسى مانع كارشان نشد .\r\nتو مىدانى كه عموى ما ، صلاح الدين ايوبى ، بيت المقدس را گشود و با اين پيروزى كارى كرد كه در طى قرن‌ها و گذشت روزگاران مردم از ما به نيكى ياد كنند .\r\nاينك اگر فرنگيان آن را بگيرند و ما نتوانيم آن را نگاه داريم ، اين شكست مايهء بدگوئىهائى دربارهء ما خواهد شد كه مخالف ذكر خيرى است كه عموى ما وسيله‌اش را براى ما فراهم آورد .\r\nآن وقت در پيش خداى بزرگ و بندگان خدا ديگر چه آبروئى براى ما باقى خواهد ماند ؟\r\nبعد هم فرنگيان به آنچه گرفته‌اند قانع نخواهند ماند و دست طمع به سوى شهرهاى ديگر دراز خواهند كرد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه هر صورت ، اكنون كه تو اينجا آمده‌اى من به مصر برمىگردم . تو اين شهرها را نگاه دار . من هم كسى نيستم كه درباره‌ام گفته شود كه برادرم را محاصره كرده و با او جنگ كرده‌ام . خدا نكند كه من چنين باشم . »\r\nسپس از نابلس به سوى سرزمين مصر برگشت و در تل العجول فرود آمد .\r\nملك اشرف و همهء مردمى كه در شام بودند از رفتن او بيمناك شدند و دانستند كه اگر او باز گردد ، فرنگيان بر بيت المقدس و نواحى مجاور آن ، كه مدافع و نگهبانى ندارد ، چيره خواهند شد .\r\nاين بود كه ميان ملك اشرف و ملك كامل پيك و پيام‌هائى رد و بدل گرديد ، و سرانجام ملك اشرف شخصا پيش برادر خود ، ملك كامل ، رفت .\r\nدر شب عيد قربان به دو رسيد و در نزدش حضور يافت و او را از برگشتن به مصر بازداشت .\r\nبنابر اين دو برادر در جائى كه بودند ماندند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nتاراجگرى جلال الدين خوارزمشاه در شهرهاى ارمنستان\r\nدر اين سال جلال الدين خوارزمشاه به سرزمين خلاط رسيد و در خلاط تا صحراى موش و جبل جور تاخت .\r\nسراسر آن نواحى را غارت كرد و زنان را به تصرف در آورد و فرزندان را اسير گرفت و مردان را كشت و قريه‌ها را ويران ساخت و به شهرهاى خويش بازگشت .\r\nوقتى به مردم شهرهاى جزيرهء ابن عمر ، مانند سروج و حران و غيره خبر رسيد كه جلال الدين در خلاط تا جبل جور پيش رفته و به ايشان نزديك شده ، ترسيدند كه به سراغ ايشان هم بيايد . زيرا فصل زمستان بود و گمان مىبردند كه او به جزيره روى خواهد آورد تا زمستان را در آن جا بگذراند ، زيرا سرماى جزيره چندان سخت نيست .\r\nروى اين انديشه ، بر آن شدند كه از شهرهاى خويش به شام كوچ كنند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nگروهى از مردم سروج نيز به شهر منبج رسيدند كه در شام قرار داشت .\r\nولى بعد به مردم جزيره خبر رسيد كه جلال الدين شهرهايى را تاراج كرده و بازگشته است .\r\nاين كه آسوده خاطر شدند و در شهرهاى خود ماندند .\r\nسبب بازگشت جلال الدين اين بود كه در سرزمين خلاط برف بسيارى باريد كه همانندش سابقه نداشت .\r\nلذا در بازگشت خود شتاب ورزيد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nبرخى ديگر از رويدادها\r\nدر اين سال ، در سراسر جزيرهء ابن عمر نرخ‌ها پائين آمد و غلاتى كه مردم داشتند مانند گندم و جو محصولش بسيار خوب شد ، چيزى كه بود اين ارزانى به آن حد كه پيش از گرانى بود ، نرسيد .\r\nفقط بهاى هر پنج مكوك گندم به يك دينار و هر هفده مكوك موصلى جو نيز به يك دينار رسيد .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\n( 626 ) وقايع سال ششصد و بيست و ششم هجرى قمرى\r\n\r\nتسليم بيت المقدس به فرنگيان\r\nدر اين سال ، اول ربيع الآخر ، فرنگيان - كه خدا لعنتشان كناد - بيت المقدس را با صلح ، بدون خونريزى ، گرفتند .\r\nخداوند الهى اين شهر را بار ديگر سريعا به جهان اسلام برگرداند .\r\nسبب اين پيشامد خروج امپراتور ، فرمانرواى فرنگيان بود كه ما ضمن شرح وقايع سال 625 ذكر كرديم .\r\nاو در دريا به لشكر كشى پرداخت و از داخل شهرهاى فرنگيان به كرانهء شام رسيد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nلشكريان او ، پيش از او حركت كرده و در ساحل اردو زده و در شهرهاى اسلامى كه مجاورشان قرار داشتند به تبهكارى پرداخته بودند .\r\nاين سربازان در شهر صور به سر مىبردند و گروهى از مسلمانان هم كه در كوه‌هاى نزديك صور مىزيستند . به نزدشان رفته و به ايشان گرويده و به فرمانشان در آمده بودند .\r\nهمين كه ملك معظم عيسى ، پسر ملك عادل ابو بكر بن ايوب ، فرمانرواى دمشق درگذشت ، طمع فرنگيان به تصرف شهرهاى شام قوت گرفت .\r\nامپراتور هنگامى كه به كرانهء شام رسيد در شهر عكا فرود آمد .\r\nاز سوى ديگر فرمانرواى مصر ، ملك كامل پسر ملك عادل - كه خداى بزرگ بيامرزدش - پس از درگذشت برادرش ، ملك معظم عيسى ، از سرزمين مصر به قصد شام بيرون آمده و در تل العجول اردو زده بود .\r\nاو مىخواست دمشق را از ناصر داود پسر برادرش ملك معظم ، كه درين هنگام صاحب دمشق بود بگيرد .\r\nداود نيز از انديشه عموى خود ، ملك كامل ، آگاه شده و براى عموى ديگر خود ملك اشرف ، صاحب شهرهاى جزيره ، پيام فرستاده و از او براى دفع ملك كامل يارى خواسته بود .\r\nملك اشرف به درخواست برادرزادهء خويش رهسپار دمشق گرديد .\r\nدر آن جا پيك و پيام‌هائى ميان او و برادرش ملك كامل\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nدربارهء صلح رد و بدل گرديد .\r\nدر نتيجه ، صلح كردند و با يك ديگر همدست شدند و ملك اشرف پيش ملك كامل رفت .\r\nميان اين دو برادر كه به هم رسيده بودند و امپراتور فرمانرواى فرنگيان نامه‌هاى بسيارى راجع به صلح رد و بدل گرديد و سرانجام قرار بر اين شد كه بيت المقدس و شهرك‌هاى كمى را كه جزء آن بود به فرنگيان واگذارند و باقى شهرها مانند الخليل ، نابلس ، الغور ، و ملطيه و جاهاى ديگر در دست مسلمانان بماند و جز بيت المقدس و مواضعى كه قرار بود با آن به فرنگيان واگذار گردد ، نواحى ديگر به ايشان داده نشود .\r\nديوار بيت المقدس خراب بود و چنان كه پيش از اين گفتيم ملك معظم آن را ويران كرده بود .\r\nفرنگيان آن را تحويل گرفتند .\r\nاين پيروزى براى مسلمانان گران تمام شد و آن را اهانت بزرگى شمردند و ننگ و اندوهى احساس كردند كه وصف ناپذير بود .\r\nخدا الهى به بزرگوارى و بخشش خود ، بار ديگر فتح اين شهر و بازگشت آن را به مسلمانان آسان سازد .\r\nآمين .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nدست يافتن ملك اشرف بر شهر دمشق\r\nدر اين سال ، روز دوشنبه دوم ماه شعبان ، ملك اشرف پسر ملك عادل شهر دمشق را از برادرزادهء خود ، صلاح الدين داود بن معظم ، گرفت .\r\nسبب اين پيشامد آن بود كه چنان كه گفتيم ، داود صاحب دمشق همين كه از عموى خود ملك كامل هراسان شد ، به عموى ديگر خويش ملك اشرف پناهنده گرديد و از او يارى خواست كه آسيب ملك كامل را از سر او دور سازد .\r\nملك اشرف نيز از شهرهاى جزيرهء ابن عمر به راه افتاد و داخل دمشق گرديد .\r\nصاحب دمشق و مردم شهر به ديدن وى شادمان شدند . آنان مىخواستند به تهيهء وسائل دفاعى پردازند و خود را براى محاصره شدن آماده كنند .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nولى ملك اشرف دستور داد كه اين كار را كنار بگذارند و انديشهء اين گونه احتياطها را از سر بدر كنند .\r\nاو همچنين براى داود صاحب دمشق سوگند ياد كرد كه وى را يارى دهد و دمشق را از دستبرد ملك كامل حفظ كند .\r\nبه ملك كامل نيز نامه نگاشت و با وى صلح كرد .\r\nفرمانرواى دمشق گمان مىبرد كه او هم با دو عموى خويش در آن صلح سهيم خواهد بود .\r\nملك اشرف پيش برادر خود ، ملك كامل ، رفت و در ماه ذى الحجهء سال 625 ، روز عيد قربان ، او را ملاقات كرد .\r\nفرمانرواى دمشق نيز به بيسان رفت و در آن جا اقامت گزيد .\r\nملك اشرف همين كه از پيش برادر خود برگشت به نزد داود فرمانرواى دمشق رفت . اشرف لشكر زياد همراه خود نداشت و هنگامى كه آن دو تن در سراپردهء خود نشسته بودند ، ناگهان عز الدين ايبك ، مملوك ملك معظم كه صاحب دمشق بود و بزرگترين سردار فرزند ملك معظم به شمار مىرفت ، داخل شد و به ولىنعمت خود ، داود ، گفت : « برخيز و بيرون بيا و گرنه هم اكنون تو را مىگيرند . »\r\nبدين گونه ، او را از آن جا بيرون آورد .\r\nملك اشرف نيز نتوانست از بردن او جلوگيرى كند زيرا عز الدين ايبك همه لشكرى را كه اهل دمشق داشتند با خود آورده بود و شمارهء اين لشكر نيز بر شمارهء سپاهيان ملك اشرف فزونى داشت .\r\nاين بود كه داود توانست از آن دام بجهد و از آن جا بيرون رود و با لشكر خويش به دمشق باز گردد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nعز الدين آيبك اين كار را بدان سبب كرد كه به وى گفته بودند ملك اشرف مىخواهد سرور وى را دستگير كند و دمشق را از او بگيرد .\r\nايبك نيز ناچار بدين كار دست زد .\r\nپس از بازگشت آنان لشكريانى از سوى ملك كامل به نزد ملك اشرف آمدند .\r\nملك اشرف با اين گروه و سربازان ديگرى كه داشت به راه فتاد و در برابر دمشق فرود آمد و آن جا را محاصره كرد ، و اين محاصره را ادامه داد تا هنگامى كه ملك كامل به دو رسيد .\r\nبا رسيدن ملك كامل محاصرهء دمشق شدت يافت و مصيبت دمشق زياد شد و دلهاى ايشان به تپش افتاد .\r\nبدترين مشكل فرمانرواى دمشق اين بود كه پول بسيار كمى داشت و بيشتر پولهاى او در كرك بود و به سبب اعتمادى كه به عموى خود ، ملك اشرف داشت ، چيزى از آن اندوخته برنداشته بود .\r\nاز اين رو كارش به جائى رسيد كه از بىپولى ناچار شد زيورها و جامه‌هاى زنان خويش را بفروشد .\r\nسرانجام چنان عرصه بر او تنگ شد كه پيش عموى خود ، ملك كامل ، رفت و به او وعده داد كه دمشق و قلعهء شوبك را تسليم وى كند به شرطى كه كرك و الغور و بيسان و نابلس را همچنان در دست داشته باشد و قلعهء صرخد و توابع آن نيز در اختيار عز الدين ايبك باقى بماند .\r\nملك كامل دمشق را تحويل گرفت و نمايندهء خويش را در دژ شهر گماشت تا برادرش ، ملك اشرف ، حران و رها و رقه و سروج\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو رأس عين را از جزيرهء ابن عمر تسليم وى كند .\r\nپس از گرفتن نقاط مذكور قلعهء دمشق را به برادر خود ، اشرف ، واگذاشت .\r\nملك اشرف ، بدين گونه ، داخل دمشق شد و در آن جا اقامت گزيد .\r\nملك كامل نيز به شهرهاى جزيره رفت و در آن جا ماند تا هنگامى كه جلال الدين خوارزمشاه خلاط را محاصره كرد و او از پيشروى وى انديشناك شد و ملك اشرف را براى كمك به نزد خود فرا خواند .\r\nوقتى كه ملك اشرف به نزد او در رقه حاضر شد ، ملك كامل به مصر بازگشت .\r\nاما كارهاى ملك اشرف را ما به خواست خداى بزرگ بعد شرح خواهيم داد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nگرفتن حسام الدين على حاجب و كشتن او\r\nدر اين سال ملك اشرف مملوك خويش ، عز الدين آيبك ، را كه در دستگاه وى سردارى بزرگ به شمار مىرفت ، به شهر خلاط فرستاد و دستور داد كه حاجب حسام الدين على بن حماد را بگيرد .\r\nحسام الدين على حاجب از سوى ملك اشرف كارهاى سرزمين خلاط را اداره مىكرد و در آن جا فرمان مىراند .\r\nما آخر ندانستيم كه سبب دستگيرى او چه بود زيرا حسام الدين به ملك اشرف مهر مىورزيد و نيكخواهى مىكرد و به نگهدارى شهرهاى او مىپرداخت و با مردم نيز خوشرفتارى مىنمود .\r\nمدتى دراز نيز در برابر جلال الدين خوارزمشاه ايستادگى كرد و هيچكس نمىتوانست خلاط را مانند او از دستبرد جلال الدين حفظ كند .\r\nاو در نگهدارى شهرهاى ملك اشرف كوشا بود و از آنها دفاع مىكرد . از حملهء او بر شهرهاى جلال الدين و چيره شدن او\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبه برخى از آنها قبلا شرحى داديم كه دلالت بر همت بلند و شجاعت كامل او مىكند .\r\nاو با دليرى خود براى ولىنعمت خويش پايه‌اى بلند پديد آورد ، چنان كه مردم مىگويند : يكى از بندگان ملك اشرف در برابر جلال الدين خوارزمشاه ايستادگى مىكند .\r\nحسام الدين على حاجب ، كه خدايش بيامرزاد ! نيكوكارى و مهربانى بسيار داشت و نمىگذاشت كه هيچ كس به مردم ستم روا دارد .\r\nكارهاى نيك مانند ساختن كاروانسرا در راه‌ها و مسجد در شهرها ، بسيار كرد .\r\nدر خلاط نيز يك بيمارستان و يك مسجد جامع بنا كرد .\r\nراه‌هاى بسيارى ساخت و راه‌هائى را هم كه پيمودنش دشوار بود ، هموار نمود .\r\nهمين كه عز الدين ايبك به خلاط رسيد ، حسام الدين على حاجب را گرفت و چون با او دشمنى داشت ، ناگهان او را كشت .\r\nپس از كشته شدن حسام الدين على حاجب ، شايستگى او آشكار گرديد زيرا بعد از دستگيرى وى ، جلال الدين خوارزمشاه خلاط را محاصره كرد و ، چنان كه ما به خواست خداى بزرگ قريبا شرح خواهيم داد ، آن جا را گرفت .\r\nخداوند عز الدين ايبك را نيز زياد مهلت نداد بلكه زود انتقام خون حسام الدين را از او گرفت ، زيرا جلال الدين خوارزمشاه پس از تصرف خلاط ، عز الدين ايبك و سرداران ديگر را اسير كرد و بعد از صلح با ملك اشرف همهء آنها را آزاد ساخت ولى يادآور گرديد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكه عز الدين ايبك كشته شده است .\r\nسبب كشته شدن ايبك اين بود كه يكى از مملوكان حسام الدين على حاجب ، از چنگ ايبك گريخته و به جلال الدين خوارزمشاه پناهنده شده بود .\r\nهمين كه ايبك اسير شد ، اين مملوك از جلال الدين درخواست كرد كه ايبك را در اختيار وى گذارد تا او را بكشد و بدين گونه انتقام خون ولىنعمت خود را از او بگيرد .\r\nجلال الدين درخواستش را پذيرفت و ايبك را به دو سپرد .\r\nاو هم ايبك را كشت .\r\nشنيدم ملك اشرف خواب ديد كه حسام الدين على حاجب وارد مجلسى شد كه عز الدين ايبك در آن جا بود .\r\nدستارى برداشت و به گردن ايبك انداخت و او را گرفت و از آن مجلس بيرون كشيد .\r\nملك اشرف كه چنين خوابى ديده بود ، بامداد برخاست و گفت : بىگمان ايبك مرده است زيرا من در خواب چنين و چنان ديدم . . .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nدست يافتن ملك كامل بر شهر حماة\r\nدر اين سال ، اواخر ماه رمضان ، ملك كامل بر شهر حماة دست يافت .\r\nسبب اين پيروزى آن بود كه ملك منصور محمد بن تقى الدين عمر ، كه صاحب حماة بود ، چنان كه شرح خواهيم داد ، درگذشت .\r\nهمين كه زمان مرگ او فرا رسيد ، سرداران و بزرگان شهر را سوگند داد تا نسبت به پسر بزرگترش وفادار باشند ، و او را ملك مظفر لقب داد .\r\nاين پسر ، يعنى همين ملك مظفر را پدرش به نزد ملك كامل فرمانرواى مصر فرستاده بود زيرا او با دخترش ازدواج كرده بود .\r\nملك منصور محمد پسر ديگرى نيز داشت كه نامش قلج ارسلان و لقبش صلاح الدين بود و در دمشق مىزيست .\r\nاو پس از مرگ پدر ، به حماة رفت و آن جا را گرفت و بر شهر دست يافت .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nملك كامل كه اين خبر را شنيد برايش پيام فرستاد و دستور داد كه شهر را به برادر بزرگتر خويش تسليم كند زيرا پدرش وصيت كرده و او را جانشين خود ساخته است .\r\nولى او گوش نداد و اين كار را نكرد .\r\nدر اين باره با ملك معظم ، فرمانرواى دمشق نيز گفت‌وگوهائى شد . اما كار به جائى نرسيد .\r\nهمين كه ملك معظم درگذشت و ملك كامل به شام رفت و دمشق را گرفت ، لشكرى به حماة فرستاد و آن جا را در سوم ماه رمضان محاصره كرد .\r\nفرماندهى اين لشكر با اسد الدين شيركوه ، صاحب حمص ، و سردار بزرگى بود كه فخر الدين عثمان نام داشت .\r\nبا اين دو سردار پسر ملك منصور محمد بن تقى الدين نيز كه در نزد ملك كامل به سر مىبرد ، همراه بود .\r\nمحاصرهء حماة چند روز طول كشيد .\r\nملك كامل تازه از دمشق حركت كرده و در سلميه اردو زده بود و مىخواست از آب بگذرد و به شهرهاى جزيره ، مانند حران و غيره ، برود .\r\nهمين كه ملك كامل در سلميه اردو زد ، صلاح الدين قلج ارسلان ، صاحب حماة ، از دژ خويش فرود آمد و پيش او رفت .\r\nانگيزهء اين كار هيچ چيز جز خواست خداى بزرگ نبود ، زيرا صلاح الدين به ياران خود گفت :\r\n« مىخواهم از اين دژ فرود آيم و پيش ملك كامل بروم . »\r\nبه او گفتند :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n« در سراسر شام دژى استوارتر از دژ تو نيست و تو اندوخته‌اى بيرون از شمار در اين جا گرد آورده‌اى ، براى چه مىخواهى اين دژ را بگذارى و پيش او به روى . اين كار درستى نيست . »\r\nولى او اصرار داشت كه از آن دژ فرود آيد . يارانش نيز به اسرار مىخواستند او را از اين كار باز دارند .\r\nسرانجام گفت :\r\n« بگذاريد من بروم . و گرنه خود را از اين قلعه به زير خواهم افكند . »\r\nآنان كه چنين ديدند از او دست برداشتند و او با گروهى اندك از دژ فرود آمد و پيش ملك كامل رفت . . .\r\nملك كامل او را گرفت و نگاه داشت تا هنگامى كه شهر حماة و قلعهء آن را به برادر بزرگتر خويش ، ملك مظفر ، تسليم كرد و در دست او تنها قلعهء بارين باقى ماند كه به وى تعلق داشت .\r\nاين صلاح الدين حكم كسى را پيدا كرد كه با دست خود گور خود را كند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nمحاصره و تصرف خلاط به دست جلال الدين خوارزمشاه\r\nدر اين سال ، اوائل ماه شوال ، جلال الدين خوارزمشاه شهر خلاط را محاصره كرد .\r\nاين شهر به ملك اشرف تعلق داشت و لشكريان وى كه در آن جا بودند ، به دفاع از شهر كوشيدند .\r\nمردم شهر نيز ، چون به خاطر بدرفتارى جلال الدين از او بيم داشتند . لشكر ملك اشرف را يارى كردند و آنقدر نسبت به جلال الدين ناسزاگوئى و گستاخى نمودند كه جلال الدين بر سر لجاج افتاد و بر آن شد كه به هر قيمتى هست شهر را بگيرد .\r\nاز اين رو سراسر زمستان را صرف محاصرهء خلاط كرد و به خاطر سختى سرما و بسيارى برف گروه انبوهى از لشكريان خويش را به قريه‌ها و شهرك‌هاى نزديك فرستاد زيرا خلاط در زمستان از سردترين و پربرف‌ترين شهرها به شمار مىرود .\r\nجلال الدين خوارزمشاه به داشتن ارادهء نيرومند و پايدارى\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو استقامتى كه عقل‌ها را به حيرت مىانداخت ، ممتاز بود .\r\nاو منجنيق‌هائى پيرامون شهر بر پا ساخت و پى در پى شهر را سنگ باران كرد تا بخشى از ديوار آن را فرو ريخت .\r\nولى مردم شهر آن را از نو ساختند .\r\nجلال الدين در برابرشان همچنان پافشارى و ايستادگى كرد و تا اواخر ماه جمادى الاول سال 627 از محاصرهء خلاط دست برنداشت .\r\nسرانجام به پيشروى پرداخت و پيشروى به سوى شهر را پى در پى ادامه داد تا اينكه روز يكشنبه بيست و هشتم جمادى الاول با سرسختى و خشونت و تحمل تلفات سنگين آن جا را گرفت چون يكى از سرداران خلاط خيانت ورزيد و شهر را تسليم كرد .\r\nپس از چيره شدن جلال الدين بر شهر ، سردارانى كه در آن جا مىزيستند ، از قلعه‌اى كه شهر داشت بالا رفتند و در آن دژ به دفاع از خويش پرداختند .\r\nاما جلال الدين پيكار با ايشان را همچنان پيگيرى كرد ، و به روى مردم شهر شمشير كشيد و از آنان هر كه را كه يافت ، كشت .\r\nاز شمارهء مردم خلاط كاسته شده بود چون برخى از ايشان از بيم جان و برخى ديگر از شدت گرسنگى شهر را ترك گفته و رفته و برخى نيز از كميابى يا نايابى خواربار و خوراك ، مرده بودند .\r\nمردم خلاط گوشت گوسپند مىخوردند ، بعد گاو ، سپس گاوميش ، آنگاه اسب ، بعد خر ، و سرانجام استرها و سگان و گربه گربه‌ها را خوردند .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nحتى شنيدم كه موش‌ها را مىگرفتند و مىخوردند .\r\nبدين گونه زيستند و در برابر جلال الدين ايستادگى كردند و پايدارى و صبرى نشان دادند كه هيچكس بدان نمىرسيد .\r\nلشكريان جلال الدين از آن نواحى جز خلاط جاى ديگرى را نگرفته بودند . از اين رو ، همين كه خلاط را ويران ساختند و در كشتار مردم زياده‌روى كردند ، هر كس كه جان بدر برد به شهرهاى ديگر گريخت .\r\nسربازان پيروزمند به زنان دست درازى كردند و فرزندان را به بردگى گرفتند و همه را فروختند .\r\nهيچ بلائى نبود كه بر سر مردم نياوردند و در همه جا پراكنده شدند و دارائى مردم را به يغما بردند و كارى كردند كه همانندش شنيده نشده بود .\r\nاز اين رو خداى بزرگ جلال الدين را زياد مهلت نداد و در پيكار ميان مسلمانان و مغولان شكستى بر او وارد آمد كه ما به خواست خداوند در جاى خود به شرح آن خواهيم پرداخت .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nيكى ديگر از رويدادهاى سال\r\nدر اواخر اين سال فرنگيان به حصن بارين در شام تاختند و در شهرك‌ها و توابع آن دست به تاراج نهادند و مردان و زنان را اسير كردند .\r\nاز جملهء كسانى كه فرنگيان برايشان دست يافتند گروه انبوهى از تركمانان بودند .\r\nفرنگيان همه را گرفتند چنان كه جز اندكى از آنان نتوانستند از دستشان جان بدر برند .\r\nخدا حقيقت را بهتر مىداند .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\n( 627 ) وقايع سال ششصد و بيست و هفتم هجرى قمرى\r\n\r\nشكست خوردن جلال الدين از كيقباد و اشرف\r\nدر اين سال ، روز شنبه بيست و هشتم ماه رمضان ، جلال الدين پسر سلطان محمد خوارزمشاه از عبد اللّه بن كيقباد بن كيخسرو بن قلج ارسلان ، فرمانرواى شهرهاى روم شرقى مانند قونيه و اقصرا و سيواس و ملطيه و غيره ، همچنين از ملك اشرف صاحب دمشق و ديار جزيره و خلاط ، شكست خورد .\r\nسبب اين پيشامد آن بود كه صاحب ارزن الروم در شمار فرمانبرداران جلال الدين در آمده بود .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاو پسر عم علاء الدين فرمانرواى روم بود و اين دو پسر عمو با يك ديگر دشمنى ريشه‌دارى داشتند .\r\nاز اين رو ، هنگامى كه صاحب ارزن الروم به خلاط پيش جلال الدين رفت و او را در محاصرهء خلاط يارى داد ، علاء الدين از همدستى آن دو بيمناك شد ، و براى ملك كامل كه در آن هنگام در حران به سر مىبرد پيام فرستاد و از او خواست كه برادر خود ، ملك اشرف ، را از دمشق فرا خواند چون ملك اشرف پس از تصرف دمشق در آن جا مىزيست .\r\nعلاء الدين به سبب ترسى كه از جلال الدين داشت پى در پى در اين باره براى ملك كامل پيام فرستاد تا سرانجام ملك كامل برادر خويش را از دمشق فرا خواند .\r\nملك اشرف پيش ملك كامل حاضر شد در حالى كه فرستادگان علاء الدين كيقباد پى در پى به خدمت آن دو برادر مىرسيدند . حتى گفته مىشد كه تنها در يك روز پنج پيك از سوى علاء الدين پيش ملك كامل و ملك اشرف آمد .\r\nاين فرستادگان همه مىكوشيدند تا ملك اشرف را برانگيزند كه براى همدستى با علاء الدين به نزد او برود و لو اينكه به تنهائى باشد .\r\nملك اشرف نيز لشكريان شام و جزيره را گرد آورد و به سوى علاء الدين كيقباد رهسپار شد .\r\nاين دو تن در سيواس به هم پيوستند و روانه شهر خلاط گرديدند .\r\nجلال الدين همين كه خبر حركتشان را شنيد براى روبرو\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nشدن با ايشان شتابان پاى در راه نهاد و در جائى كه با سى حمار خوانده مىشد و از توابع ارزنجان بود و به آن دو رسيد .\r\nبنابر اين دو لشكر متخاصم در آن جا رو به روى هم قرار گرفتند .\r\nبا علاء الدين كيقباد گروه انبوهى بودند . گفته مىشد كه بيست هزار سوار همراه داشت .\r\nملك اشرف هم پنج هزار سوار داشت ولى همهء آنها به راستى دلير و جنگاور بودند ، اسلحهء فراوان و اسب‌هاى تازى تيزتك داشتند و همه نيز در فنون جنگ ورزيده بودند .\r\nفرماندهء ايشان نيز سردارى از سرداران لشكر حلب بود كه عز الدين عمر بن على خوانده مىشد و از كردان هكارى بود .\r\nدر دلاورى پايه‌اى بلند داشت و داراى اوصاف نيك و اخلاق جوانمردانه بود .\r\nهمين كه دو لشكر در برابر هم صف آراستند ، جلال الدين از بسيارى لشكريان ، به ويژه لشكريان شام به حيرت افتاد و از شكوه و سلاح‌ها و اسبان ايشان چيزهائى ديد كه دلش را پر از بيم و هراس ساخت .\r\nاز اين رو ، هنگامى كه عز الدين بن على پيكار را آغاز كرد و با او لشكريان حلب به ميدان تاختند ، جلال الدين ايستادگى و پايدارى نكرد و گريزان از ميدان بدر رفت .\r\nاو و سپاهيانش چنان گريختند كه برادر به برادر اعتنائى نمىكرد .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nبدين گونه ، با يارانى كه همراه داشتند به سوى خلاط برگشتند و به آذربايجان رسيدند و در شهر خوى فرود آمدند .\r\nآنها از توابع خلاط به هيچ جا ، جز خلاط ، دست نيافته بودند .\r\nملك اشرف به خلاط رسيد در حالى كه گروهى از مردم خلاط نيز او را همراهى مىكردند چون قبلا از خلاط رفته بودند و چنان كه پيش ازين گفتيم به سبب حملهء جلال الدين خلاط چنان از مردم تهى شده بود كه ديگر پرنده در آن جا پر نمىزد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nدست يافتن علاء الدين كيقباد بر ارزن الروم\r\nپيش از اين گفتيم كه صاحب ارزن الروم پيش جلال الدين بود و او را در جنگ با مردم خلاط يارى مىكرد .\r\nاو همچنان همراه جلال الدين بود و در پيكار جلال الدين با ملك اشرف و علاء الدين كيقباد نيز حضور داشت .\r\nهنگامى كه جلال الدين شكست خورد و گريخت ، صاحب ارزن الروم به بند اسارت افتاد .\r\nاو را به نزد پسر عمويش ، علاء الدين كيقباد ، حاضر كردند .\r\nعلاء الدين او را زندانى ساخت و به ارزن الروم هجوم برد .\r\nصاحب ارزن الروم ناچار آن جا را با همهء دژهاى وابسته و خزائنى كه داشت به علاء الدين واگذارد .\r\nبنابر اين مصداق اين ضرب المثل شد كه مىگويند : شتر مرغ به جست و جوى دو شاخ بيرون رفت و هنگامى كه برگشت دو گوش خود را نيز از دست داده بود .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nهمچنين آن بيچاره هم پيش جلال الدين رفت تا چيز بيش‌ترى به چنگ آورد چون جلال الدين به او وعده داده بود كه برخى از شهرهاى علاء الدين را به دو بسپرد . ولى بر عكس ، دارائى او و شهرهايى كه در دست داشت از دستش گرفته شد و در بند اسارت نيز باقى ماند . سپاس مر خداوندى را كه فرمانروائى وى پايان‌پذير نيست .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nصلح ملك اشرف و علاء الدين كيقباد با جلال الدين خوارزمشاه\r\nهمين كه ملك اشرف به خلاط بازگشت و جلال الدين خوارزمشاه نيز گريزان به خوى رفت ، پيك و پيام‌هائى ميان آن دو رد و بدل گرديد و سرانجام با يك ديگر بدين گونه صلح كردند كه هر كسى شهرهايى را كه در دست دارد همچنان به دست داشته باشد .\r\nپايه‌هاى صلح بدين ترتيب استوار گرديد و سوگند ياد كردند كه بدان قرار وفادار مانند .\r\nپس از استقرار صلح و اجراى مراسم سوگند ، ملك اشرف به سنجار برگشت و از آن جا روانه دمشق گرديد .\r\nجلال الدين خوارزمشاه در شهرهاى خويش ، در آذربايجان ، ماند تا هنگامى كه مغولان بر او تاختند .\r\nما به خواست خداى بزرگ ، اين رويداد را در جاى خود باز خواهيم گفت .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nدست يافتن شهاب الدين غازى بر شهر ارزن\r\nحسام الدين ، صاحب شهر ارزن از ديار بكر هميشه ملك اشرف را همراهى مىكرد و در همه پيكارها و رويدادهائى كه برايش پيش مىآمد حاضر و ناظر بود .\r\nدارائى خويش را در راه فرمانبردارى او صرف مىكرد و خود و لشكريانش در يارى او مىكوشيدند .\r\nاز اين رو ملك اشرف نيز با دشمنان حسام الدين دشمنى و با دوستان او دوستى مىكرد .\r\nاز جمله همراهى او با وى اين بود كه وقتى جلال الدين خوارزمشاه خلاط را در ميان گرفت ، او در آن جا بود .\r\nجلال الدين او را اسير كرد و مىخواست شهر ارزن را از او بگيرد .\r\nبه جلال الدين گفته شد :\r\n« اين مرد از يك خانوادهء قديم است كه در فرمانروائى ريشه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبسيار دارند . او هم شهر ارزن را از پيشينيان خويش به ارث برده است .\r\nاين خانواده جز ارزن شهرهاى ديگرى هم داشته‌اند كه همه از دستشان بيرون رفته است . »\r\nجلال الدين به شنيدن اين سخنان بر او رحم آورد و به دو مهربان شد و شهر او را در اختيار او باقى گذاشت و او را واداشت كه عهد كند و پيمان ببندد كه هرگز با وى ( يعنى با جلال الدين ) نجنگد .\r\nبه همين جهة هنگامى كه ملك اشرف و علاء الدين كيقباد براى پيكار با جلال الدين خوارزمشاه همدست شدند ، حسام الدين درين جنگ حضور نيافت و با ايشان همكارى نكرد .\r\nپس از شكست خوردن جلال الدين ، شهاب الدين غازى پسر ملك عادل ، كه برادر ملك اشرف است و شهرهاى ميافارقين و حانى را دارد ، لشكر كشيد و حسام الدين را كه در ارزن به سر مىبرد محاصره كرد .\r\nآن جا را بدون جنگ و خونريزى از حسام الدين گرفت و شهرهايى را از ديار بكر در عوض به دو داد .\r\nاين حسام الدين بهترين امير است . نيك رفتار و جوانمرد و بخشنده است . در گاه او از آمد و شد كسانى كه پيشش مىروند و بارى مىخواهند تهى نمىشود .\r\nاو از خانواده‌اى قديم است كه خانوادهء طغان ارسلان خوانده مىشود .\r\nاو بجز ارزن ، دو شهر بدليس و وسطان و شهرهاى ديگرى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nرا نيز داشت .\r\nخانوادهء او را خانوادهء احدب نيز مىخواندند . اين شهرها هم از روزگار ملكشاه بن الب ارسلان سلجوقى در دست ايشان بود .\r\nبكتمر ، صاحب خلاط ، بدليس را از عموى اين حسام الدين گرفت چون او با صلاح الدين يوسف بن ايوب ( صلاح الدين ايوبى ) همدست بود و بكتمر بدين جهة به شهر او حمله برد و آن جا را گرفت .\r\nبعد ارزن تا اين زمان در دست حسام الدين باقى بود كه آن هم از وى گرفته شد .\r\nهر آغازى پايانى دارد . ستايش مر خداوندى را كه هستى او را آغاز و پايانى نيست .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nدست يافتن سونج قشيالوا بر قلعهء روئين دژ\r\nدر اين سال سردارى از سرداران تركمان كه نامش سونج و لقبش شمس الدين و اسم قبيله‌اش قشيالوا بود ، قيام كرد و كارش بالا گرفت و به راهزنى پرداخت و رفته رفته بر شمارهء ياران او افزوده شد .\r\nاو و يارانش ميان اربل و همدان راه‌ها را مىزدند و تبهكارى مىكردند .\r\nبعد امير سونج به دژ بلندى كه سارو ناميده مىشود ، دست درازى كرد .\r\nاين دژ از توابع اربل است و به مظفر الدين كوكبرى تعلق دارد .\r\nامير سونج آن جا را گرفت و سردار بزرگى از سرداران\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمظفر الدين را كشت .\r\nمظفر الدين كوكبرى كسان خود را گرد آورد و بر آن شد كه دژ را پس بگيرد .\r\nولى به سبب استوارى دژ و بسيارى ياران امير سونج نتوانست كارى از پيش ببرد .\r\nناچار با هم صلح كردند و قرار شد مظفر الدين آن دژ را در دست امير سونج بگذارد .\r\nمقارن همان احوال يكى از لشكرهاى جلال الدين خوارزمشاه سرگرم محاصره قلعهء روئين دژ بود كه از استوارترين و بلندترين دژهاى آذربايجان به شمار مىرود و همانندش يافت نمىشود .\r\nكسانى كه در اين دژ به سر مىبردند چون مدتى دراز در حلقهء محاصره مانده بودند ، به تنگ آمدند و حاضر شدند كه قلعه را تسليم كنند .\r\nجلال الدين خوارزمشاه كه چنين شنيد يكى از ياران ويژه و مورد اعتماد خود را با مقدارى خلعت و پول براى ساكنان قلعه فرستاد تا هدايا را ميانشان تقسيم كند و دژ را تحويل گيرد .\r\nاين مرد پس از بالا رفتن از قلعه و تحويل گرفتن آن به برخى از ساكنان قلعه پول و خلعت داد و به برخى ديگر نداد و آنان را خوار انگاشت و به سهمشان چشم طمع دوخت .\r\nدر نتيجه ، كسانى كه از دريافت خلعت و پول محروم مانده بودند براى امير سونج پيام فرستادند و به دو پيشنهاد كردند كه قلعه را تسليم وى كنند .\r\nامير سونج نيز با ياران خويش بدان سو شتافت و كسانى كه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nدر دژ به سر مىبردند ، دژ را به دو سپردند .\r\nستايش مر خداوندى را كه وقتى مىخواهد كارى انجام شود ، انجامش را آسان مىسازد .\r\nاين روئين دژ قلعه‌اى بود كه بزرگان ملوك و تواناترين آنان از روزگار قديم تا عصر جديد هيچگاه نمىتوانستند به زور نيرو آن جا را بگيرند .\r\nاين دژ در استوارى ضرب المثل بود .\r\nاز آنجا كه خداى بزرگ مىخواست اين مرد ناتوان آن جا را بگيرد ، اين كار را برايش چنان آسان ساخت كه بدون جنگ و خونريزى و تحمل رنج و سختى آن را گرفت و ياران اميرى مثل جلال الدين خوارزمشاه را كه همهء شاهان روى زمين از او بيم و هراس دارند ، از آن جا راند .\r\nياران جلال الدين سرنوشت كسانى را يافتند كه دربارهء ايشان گفته‌اند : « اى بسا فرستاده كه رفت و ديگر بازنگشت . » ( اى بسا آرزو كه خاك شده است . )\r\nامير سونج ، پس از تصرف روئين دژ به جاهاى ديگر چشم طمع دوخت مخصوصا از اين جهة كه جلال الدين خوارزمشاه گرفتار آسيب‌هائى بود كه در نتيجه شكست خوردن و روبرو شدن با مغولان برايش پيش آمده بود .\r\nاز اين رو امير سونج از روئين دژ به سوى مراغه كه نزديك بدان قلعه بود سرازير شد و اين شهر را محاصره كرد .\r\nدر اين جنگ ، نشانهء تيرى جانگزاى شد و جان سپرد .\r\nپس از كشته شدن او برادرش بر روئين دژ دست يافت .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبعد ، اين برادر نيز از آن قلعه فرود آمد و بر توابع تبريز تاخت و در آن نواحى به غارت پرداخت .\r\nآنگاه از ترس مغولان كه تازه به آن حدود حمله‌ور شده بودند ، به دژ بازگشت تا آنچه از يغما و غنيمت اندوخته در دژ بگذارد .\r\nدر راه گروهى از مغولان به او برخوردند و او را كشتند و آنچه به يغما برده بود از او گرفتند .\r\nهمين كه او كشته شد ، خواهرزادهء او آن قلعه را گرفت .\r\nهمهء اين پيشامدها در طول دو سال روى داد . اف بر اين دنيا كه هميشه رنجى در پى راحتى اوست و هر نيكى او يك بدى به دنبال دارد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\n( 628 ) وقايع سال ششصد و بيست و هشتم هجرى قمرى\r\n\r\nتاخت و تاز مغولان به آذربايجان و كارهائى كه از ايشان سر زد\r\nدر اين سال مغولان از شهرهاى ما وراء النهر به آذربايجان تاختند .\r\nپيش از اين گفتيم كه چگونه ما وراء النهر را گرفتند و در خراسان و شهرهاى ديگر تا چه اندازه كشتار و تاراج و ويرانگرى كردند .\r\nهمين كه فرمانروائى ايشان در ما وراء النهر استقرار يافت ، شهرهاى ما وراء النهر بار ديگر رو به آبادى نهاد و مغولان شهرى بزرگ نزديك شهر خوارزم ساختند .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاما شهرهاى خراسان همچنان ويران ماند و هيچيك از مسلمانان جرئت نمىكرد كه در آن جا اقامت گزيند .\r\nمغولان هر گروه اندكى از ياران خويش را برمىانگيختند كه آنچه در خراسان مىبينند به يغما برند . در نتيجهء اين چپاول آن استان چنان تهى شد كه ديگر پرنده در آن جا پر نمىزد .\r\nچنين بود تا گروهى از آنان به سال 625 با جلال الدين در افتادند و ما وقايعى را كه ميانشان روى داد ذكر كرديم .\r\nبدين حال باقى ماندند تا جلال الدين از علاء الدين كيقباد و ملك اشرف شكست خورد چنان كه ضمن وقايع سال 627 جريان آن را شرح داديم .\r\nدر اين سال پيشواى ملحدان اسماعيلى براى مغولان پيام فرستاد و ايشان را از ناتوانى جلال الدين ، به سبب شكستى كه خورده بود ، آگاه ساخت و ايشان را برانگيخت كه از ناتوانى وى استفاده كنند و بر او حمله برند .\r\nآنان را مطمئن ساخت كه چون جلال الدين سست و ناتوان شده بر او پيروزى خواهند يافت .\r\nجلال الدين اميرى بود زشت رفتار كه قلمرو فرمانروائى خويش را بسيار بد اداره مىكرد . از فرمانروايان نزديك خود هيچكس را باقى نگذاشت مگر اين كه با وى دشمنى كرد و او را از كرسى فرمانروائى خويش دور ساخت و از همسايگى خود به دو زيان رساند .\r\nاز اين گونه كارهاى وى آنكه نخست در اصفهان برخاست و لشكريانى گرد آورد و آهنگ خوزستان كرد و شهر شوشتر را در ميان گرفت كه از آن خليفهء عباسى است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبعد رهسپار دقوقا شد و آن جا را تاراج كرد و به كشتار پرداخت و در كشتن مردم زياده‌روى كرد .\r\nدقوقا نيز به خليفه تعلق دارد .\r\nسپس آذربايجان را گرفت كه از آن اوزبك بن پهلوان است .\r\nآنگاه به گرجستان حمله برد و با گرجيان جنگيد و شكستشان داد .\r\nبعد با ملك اشرف صاحب خلاط ، سپس با علاء الدين ، صاحب شهرهاى روم به ستيزه‌جوئى پرداخت .\r\nآنگاه با اسماعيليان در افتاد و شهرهاى ايشان را تاراج كرد و دست به كشتار زد و بيش از اندازه خون مردم را ريخت و مبلغى پول مقررى معين كرد كه هر سال از اسماعيليان بگيرد .\r\nبا ديگران نيز به همين گونه رفتار كرد .\r\nدر نتيجه هر يك از ملوك او را ترك گفتند و او نتوانست هيچيك را نگاه دارد .\r\nوقتى نامه‌هاى پيشواى اسماعيليان به مغولان رسيد كه ايشان را به جنگ با جلال الدين دعوت مىكرد ، گروهى از مغولان بدين پيكار دست زدند و داخل شهرهاى جلال الدين شدند و بر رى و همدان و شهرهاى ميان اين دو چيره گرديدند .\r\nبعد به آذربايجان تاختند و به تاراج و ويرانگرى پرداختند و به هر يك از مردم آذربايجان كه دست يافتند ، او را كشتند .\r\nجلال الدين خوارزمشاه براى روبرو شدن و جنگيدن با ايشان اقدامى نمىكرد و نمىتوانست از تاخت و تازشان به شهرها\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nجلوگيرى كند زيرا دل او از بيم و هراس پر شده بود .\r\nافزون بر اين ، سرداران و سپاهيانش نيز با او اختلاف داشتند . و زيرش نيز با گروهى از لشكريانش از فرمان وى سرباز زده بود .\r\nسبب شگفت‌آور اين اختلاف نشانه‌اى از كم عقلى جلال الدين آشكار مىسازد كه همانندش شنيده نشده است . آن هم اين است كه او يك پيشخدمت خواجه داشت .\r\nاين پيشخدمت موسوم به قلج بود و جلال الدين بسيار دوستش مىداشت .\r\nتصادفا او درگذشت و جلال الدين از داغ مرگ او چنان زارى و بيتابى كرد كه همانندش در هيچ جا ، حتى در سوگوارى مجنون براى ليلى ، شنيده نشده بود .\r\nبه سربازان و سرداران دستور داد تا به پاى پياده جنازهء او را همراهى كنند .\r\nمرگ او هم در جائى بود كه تا تبريز چند فرسنگ فاصله داشت و افرادش ناچار از آن جا تا تبريز پياده رفتند .\r\nخود او نيز بخشى از راه را پياده پيمود ولى وزير و سردارانش او را مجبور كردند كه باقى راه را سواره طى كند .\r\nهمين كه به تبريز رسيد براى مردم شهر پيام فرستاد و فرمان داد كه براى استقبال از تابوت آن خادم از شهر بيرون آيند .\r\nمردم از شهر بيرون شدند ولى چون زياد از شهر دور نگرديدند و بيش‌تر از آنچه مىتوانستند ، گريه و ماتم آشكار نساختند ، بر آنان خشم گرفت و مىخواست آنان را بدين جرم كيفر دهد كه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nسردارانش او را مجبور كردند كه باقى راه را سواره مىكند .\r\nبعد هم آن پيشخدمت خواجه را به خاك نسپرد بلكه هر جا مىرفت نعشش را با خود مىبرد و به سر و روى مىكوفت و مىگريست و از خوردن و آشاميدن خوددارى مىكرد .\r\nهر گاه برايش خوراك مىبردند ، مىگفت : « از اين غذا براى فلانى ( يعنى همان پيشخدمت ) هم ببريد . » و هيچ كس جرئت نداشت كه بگويد او مرده است .\r\nيك بار گفته شد كه او مرده و جلال الدين كسى را كه چنين حرفى زده بود ، كشت .\r\nبنابر اين ناچار دستور او را اجرا مىكردند و براى آن پيشخدمت خوراك مىبردند و برمىگشتند و به جلال الدين مىگفتند :\r\n« او زمين ادب مىبوسد و مىگويد : اكنون حالم بيش از پيش بهبود يافته است . »\r\nدر نتيجهء اين روش جلال الدين به سردارانش چنان بيزارى و خشمى دست داد كه ناچار از فرمانبردارى او كناره گرفتند و با وزيرش دست يكى كردند و همه از او دورى جستند .\r\nجلال الدين سر گشته مانده بود و نمىدانست چكند ، به ويژه هنگامى كه مغولان به تاخت و تاز پرداختند .\r\nدر اين هنگام بود كه آن غلام خواجه را به خاك سپرد و براى وزير خويش نامه نوشت و به دلجوئى و فريبكارى پرداخت تا او به نزدش حاضر شد .\r\nهمين كه به حضور جلال الدين رسيد و چند روزى ماند ، جلال الدين او را كشت .\r\nاين پيشامدى نادر و غريب به شمار مىرفت كه همانندش شنيده نشده بود .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nدست يافتن مغولان بر شهر مراغه\r\nدر اين سال مغولان مراغه را در خاك آذربايجان محاصره كردند .\r\nمردم مراغه نخست به دفاع از شهر پرداختند ولى بعد ، در برابر امانى كه خواستند ، حاضر به تسليم شدند .\r\nمغولان به ايشان امان دادند و شهر را گرفتند و در آن جا به خونريزى پرداختند .\r\nاما زياد نكشتند و شحنه‌اى در شهر گماشتند .\r\nدر اين هنگام كار مغولان بالا گرفت و در آذربايجان بيم و هراس مردم از ايشان فزونى يافت .\r\nمگر خداى بزرگ اسلام و مسلمانان را به فضل و كرم خود يارى كند و گرنه ما فرمانروايان اسلامى را نه دلبستهء جهاد مىبينيم نه علاقمند به يارى دين بلكه هر يك از آنان در پى هوى و هوس و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nخوشگذرانى خود و ستم كردن به مردم است .\r\nچنين فرمانروائى به چشم من هراس آورتر از دشمن است .\r\nخداى بزرگ فرمود :\r\n وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] سورهء انفال . آيهء 25 ( و بترسيد از بلائى كه چون آيد تنها مخصوص ستمكاران شما نباشد « بلكه ظالمان و مظلومان همه را فرا گيرد . » ظالمان را به كيفر ظلم و ستم و مظلومان را به كيفر ترك امر بمعروف و نهى از منكر . اين يك تفسير آيه است .\r\nتفسير ديگر اينكه بترسيد از بلا تا به ستمكاران مخصوص شما نرسد . يعنى ستمگران شما بترسند كه بلا به كيفر ظلم . تنها به آنها خواهد رسيد نه غير آنها ، بدانيد كه عقاب خدا بسيار است . )\r\n( قرآن مجيد ترجمه مهدى الهى قمشه‌اى )\r\n","page_name":" 146 ","page_number":146},
  {"content":"\r\n\r\n\r\nرسيدن جلال الدين خوارزمشاه به شهر « آمد » و فرار او از آنجا ، و آنچه بر سر او آمد\r\nجلال الدين خوارزمشاه ديد كه مغولان در شهرهاى آذربايجان چه مىكنند و در آنجا اقامت گزيده‌اند و به قتل و غارت و ويرانگرى و اسير كردن مردم و گرفتن دارائى ايشان مىپردازند ، از اين گذشته تصميم گرفته‌اند كه بر او حمله برند و او نيز سست و ناتوان شده و ديگر ياراى برابرى با ايشان را ندارد .\r\nاين بود كه آذربايجان را ترك كرد و رهسپار خلاط گرديد ، و به نمايندهء ملك اشرف در خلاط پيام فرستاد و گفت :\r\n« ما در اين جا نه براى پيكار با شما آمده‌ايم نه براى آزار مردم . بلكه تنها ترس از اين دشمن ، ما را به سوى شهرهاى شما كشانده است . »\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nجلال الدين خوارزمشاه مىخواست به ديار بكر و جزيره برود ، و از آن جا راهى درگاه خليفه شود و از او و همهء فرمانروايان براى پيكار با مغولان و دفع ايشان يارى بخواهد ، و آنان را از فرجام سستى و اهمال خود در دفع دشمن بر حذر دارد .\r\nهمين كه به خلاط رسيد ، شنيد كه مغولان در جست و جوى او هستند و در پى او مىشتابند .\r\nاز اين رو رهسپار شهر « آمد » گرديد و از بيم شبيخون مغولان ، پيشروان و پاسداران لشكر خويش را در چند جا به مراقبت گماشت .\r\nاما گروهى از مغولان كه به دنبال او بودند راهى را سپردند كه پاسداران لشكرش در آن جا پاس نمىدادند . بدين جهة توانستند كه بىخبر خود را به دو برسانند و او را غافلگير كنند .\r\nشبانه بر او حمله بردند و او چنان گريخت كه ديگر پشت خود را نگاه نكرد .\r\nلشكريانى هم كه با وى بودند همه گريختند و از هر سو پراكنده شدند .\r\nگروهى از سربازان او به حران روى آوردند ، و امير صواب ، فرمانده لشكر ملك كامل در حران ، با آن دسته از سپاهيان ملك كامل كه در اختيار داشت ، به ايشان حمله برد و از دارائى و اسلحه و چارپايان ، هر چه داشتند از ايشان گرفت .\r\nگروهى ديگر از سربازان جلال الدين به نصيبين و موصل و سنجار و اربل و شهرهاى ديگر رفتند ولى فرمانروايان و مردم آن نواحى نيز بر ايشان تاختند و نيروى ايشان را درهم شكستند .\r\nهر كسى به اموال آنان چشم طمع دوخت و به غارت ايشان پرداخت حتى كشاورز و كرد و تازى بيابانى و غيره . . .\r\nبدين گونه مردم انتقام زشترفتارى و بدكارى ايشان را در خلاط و جاهاى ديگر ، گرفتند و به خاطر تبهكارىهائى كه در روى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nزمين كرده بودند ، مجازاتشان كردند .\r\nخداوند آشوبگران و تبهكاران را دوست ندارد .\r\nدر نتيجهء پراكنده شدن لشكريان جلال الدين و آنچه بر او گذشت ، ناتوانى بر ناتوانى و سستى بر سستى او افزوده شد .\r\nمغولان پس از آن كه نيروى جلال الدين را تار و مار كردند و او را شكست دادند و گريزاندند ، به جست و جوى او داخل ديار بكر شدند زيرا نمىدانستند او به كجا روى آورده و از چه راه رفته است .\r\nستايش مر پروردگارى را كه امن ايشان ( يعنى جلال الدين و سپاهيانش ) را به خوف و عزت ايشان را به ذلت و كثرتشان را به قلت تبديل فرمود .\r\nبزرگ است پروردگار دو جهان كه هر چه بخواهد انجام مىدهد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nوارد شدن مغولان در ديار بكر و جزيره و تبهكارىهائى كه در آن شهرها كردند\r\nهمين كه جلال الدين خوارزمشاه از دست مغولان گريخت و به شهر « آمد » رفت مغولان كه در پى او مىتاختند ، سواد شهر آمد و ارزن و ميافارقين را تاراج كردند .\r\nآنگاه روى به اسعرد نهادند .\r\nمردم اسعرد با آنان به جنگ پرداختند .\r\nمغولان مردم شهر را امان دادند . مردم نيز به گفتهء آنها اعتماد كردند و دست از جنگ برداشتند .\r\nمغولان همين كه بر شهر چيره شدند و بر آنان دست يافتند به رويشان شمشير كشيدند و از آنان به اندازه‌اى كشتند كه نزديك بود ديگر هيچكس را باقى نگذارند .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدر نتيجه ، جز كسانى كه در بيغوله‌ها پنهان شدند و شمارهء ايشان نيز اندك بود ، هيچ كس از مردم اسعرد سالم نماند .\r\nيكى از بازرگانان كه تازه به شهر « آمد » رسيده بود ، براى من تعريف كرد و گفت :\r\n« مغولان در اسعرد دست به كشتار زدند و بيش از پانزده هزار تن را كشتند . »\r\nاين بازرگان كنيزى از اسعرد با خود داشت .\r\nآن كنيز مىگفت كه آقاى وى مىخواست از خانه بيرون رود تا با مغولان بجنگد . مادرى داشت كه او را از اين كار منع كرد چون جز او فرزند ديگرى نداشت .\r\nاما پسر به حرف مادر گوش نداد . بدين جهة مادرش هم همراه او رفت .\r\nهر دو كشته شدند .\r\nپس از كشته شدن آنها كنيزك به برادرزادهء مادر اربابش به ارث رسيد و او آن زن را به اين بازرگان فروخت .\r\nكنيز نامبرده از بسيارى كشته‌شدگان اسعرد نيز شرحى هولناك بيان مىكرد .\r\nمدت محاصرهء اسعرد پنج روز بود .\r\nمغولان ، بعد ، از اسعرد به شهر طنزه رفتند و در آن جا نيز همان كارهائى را كردند كه در اسعرد كرده بودند .\r\nاز آن جا به سوى دره‌اى سرازير شدند كه نزديك طنزه بود و آن جا را وادى القريشيه مىخواندند .\r\nقريشيه آب‌هاى روان و باغهاى بسيار داشت و راهى كه\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبدان جا مىرسيد باريك و سخت بود .\r\nمردم قريشيه با مغولان جنگيدند و آنان را از پيشروى باز داشتند و از زادگاه خويش دفاع كردند .\r\nاز هر دو سو مردان بسيارى كشته شدند و در نتيجهء پايدارى و ايستادگى مردم قريشيه ، مغولان بىاينكه از تاخت و تاز خود نتيجه‌اى بگيرند بازگشتند .\r\nاز آن جا روانهء شهرهاى ديگر شدند در حالى كه هيچ مانعى در راهشان نبود تا از آنان جلوگيرى كند و هيچكس نبود كه در برابرشان بايستد .\r\nاز اين رو ، همچنان پيش رفتند تا به ماردين رسيدند و آنچه در شهر يافتند به يغما بردند .\r\nصاحب ماردين و مردم دنيسر و كسان ديگرى كه نزديك قلعهء ماردين به سر مىبردند ، به قلعهء ماردين پناهنده شدند .\r\nمغولان بعد به نصيبين ، در جزيرهء ابن عمر ، رسيدند .\r\nروزى را در آن جا گذراندند و بيرون شهر را غارت كردند و به هر كس كه دست يافتند ، او را كشتند .\r\nدروازه‌هاى شهر به روى آنها بسته شد . بدين جهة برگشتند و به سوى سنجار رفتند و به كوه‌هائى از توابع سنجار رسيدند .\r\nپس از يغماگرى در آن نواحى داخل خابور شدند و به عرابان رسيدند و در آن جا نيز غارت كردند و برگشتند .\r\nگروهى از آنها از راه موصل رفتند و به قريه‌اى رسيدند كه مؤنسه ناميده مىشود .\r\nاين قريه در يك منزلى نصيبين قرار دارد و ميان نصيبين و موصل\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاست .\r\nمغولان در اين قريه دست به يغما نهادند . مردم به كاروانسرائى كه آن جا بود پناهنده شدند .\r\nمغولان بدان سرا راه يافتند و هر كس را كه در آن جا بود كشتند .\r\nاز زبان مردى از مردم مؤنسه براى من حكايت كردند كه گفته بود :\r\n« من در كاهدان خانه‌اى ، ميان كاه‌ها پنهان شدم و مغولان نتوانستند مرا پيدا كنند .\r\nآن جا از پنجره‌اى كه در خانه وجود داشت مغولان را مىنگريستم .\r\nهنگامى كه خواسته بودند مردى را بكشند گفته بود :\r\n« لا باللّه » او را كشته بودند و پس از فراغت از كار اين قريه و غارت اموال آن و اسارت زنان و كودكان ، آنها را ديدم كه بر اسبان خود سوار بودند و شوخى و مسخرگى مىكردند و مىخنديدند و به آواز مىخواندند : لا باللّه ، لا باللّه . »\r\nگروهى از مغولان نيز به نصيبينى رفتند كه در خاك روم شرقى است و بر كرانه فرات قرار دارد .\r\nاين نصيبين از توابع شهر « آمد » است .\r\nمغولان آن جا را تاراج كردند و مردم را كشتند . بعد به شهر « آمد » برگشتند .\r\nسپس به شهر بدليس رفتند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمردم به قلعهء شهر و همچنين به كوه‌ها پناهنده شدند .\r\nمغولان عدهء كمى را كه يافتند كشتند و شهر را آتش زدند .\r\nمردى از مردم بدليس حكايت كرد و گفت :\r\n« اگر پانصد سوار در نزد ما بود هيچيك از مغولان سالم نمىماند زيرا راه بدين جا از ميان كوه‌ها مىگذرد و باريك و دشوار است و عده‌اى اندك مىتوانند از پيشروى گروهى بسيار جلوگيرى كنند . »\r\nمغولان سپس از بدليس رهسپار خلاط شدند و شهرى از توابع خلاط را كه باكرى خوانده مىشود و از استوارترين شهرهاست محاصره كردند .\r\nآن شهر را با پافشارى و سرسختى بسيار گرفتند و هر كس را كه در آن جا مىزيست كشتند .\r\nآنگاه به شهر ارجيش از توابع خلاط روى نهادند .\r\nدر ارجيش كه شهر بزرگ و با شكوهى است نيز همان كارها را كردند .\r\nاين رويداد در ماه ذى الحجه بود .\r\nدربارهء بيم و هراسى كه خداى پاك و بزرگ از مغولان در دلهاى مردم انداخته ، براى من حكايت‌هائى كرده‌اند كه ممكن است است شنونده‌اش آنها را دروغ انگارد .\r\nحتى گفته شده كه تنها يك تن از مغولان داخل قريه يا محله‌اى شد كه در آن گروه بسيارى از مردم بودند .\r\nشروع به كشتن ايشان كرد و همچنان يكى را پس از ديگرى مىكشت و هيچ كس جرئت نداشت كه به سوى آن سوار دست دراز كند .\r\nشنيدم كه يكى از مغولان مردى را گرفت و مىخواست او را بكشد ولى حربه‌اى براى اين كار نداشت .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبه دو گفت : « سرت را بر زمين بگذار و تكان نخور تا من برگردم . »\r\nآن مرد سر خود را بر زمين گذاشت .\r\nسرباز مغول رفت و شمشيرى آورد و سر او را بريد .\r\nمردى براى من حكايت كرد و گفت :\r\n« من و هفده مرد ديگر به راهى مىرفتيم . يك سوار مغول به ما رسيد و دستور داد كه هر يك از ما دست‌هاى ديگرى را ببندد .\r\nياران من اجراى دستور او را آغاز كردند .\r\nبه ايشان گفتم : اين تنها يك نفر است . ما براى چه او را نكشيم و نگريزيم ؟\r\nگفتند : مىترسيم .\r\nگفتم : اين مرد مىخواهد هم اكنون شما را بكشد . بنابر اين ما او را مىكشيم ، شايد خدا نجاتمان بدهد .\r\nولى به خدا هيچكس جرئت نكرد كه چنين كارى بكند .\r\nآخر من كاردى برگرفتم و او را كشتم و همه گريختيم و نجات يافتيم . »\r\nامثال اين وقايع بسيار است .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nرسيدن گروهى از مغولان به اربل و دقوقا\r\nدر اين سال ، در ماه ذى الحجه ، گروهى از مغولان از آذربايجان به توابع اربل رسيدند .\r\nاز تركمانان ايوانى و كردان جوزقانى و ساير اقوام ، هر كس را كه در راه خود ديدند ، كشتند تا داخل سرزمين اربل شدند .\r\nدر آن جا قريه‌ها را غارت كردند و از مردم توابع اربل به هر كس كه دست يافتند خونش را ريختند و كارهاى زشتى كردند كه همانندش جز از آنها از قوم ديگرى شنيده نشده بود .\r\nمظفر الدين كوكبرى ، صاحب اربل ، با لشكريان خويش به پيكار با مغولان برخاست و از سپاهيان موصل نيز كمك خواست و آنان نيز به كمك او شتافتند .\r\nاما همين كه خبر بازگشت مغولان به آذربايجان به گوش او رسيد ، در شهر خود ماند و به دنبالشان نرفت .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمغولان به شهر كرخينى و شهر دقوقا و جاهاى ديگر رسيدند .\r\nو سالم بازگشتند در حالى كه نه هيچ كس تهديدشان كرده و نه هيچ سوارى در برابرشان ايستاده بود .\r\nمردم آسيب‌ها و رويدادهائى كه نزديك به اين پيشامدها باشد ، در هيچ زمان ، چه قديم و چه جديد ، نديده بودند .\r\nخداى پاك و بزرگ به مسلمانان لطف فرمايد و رحمت آورد و بلاى چنين دشمنى را از سرشان بگرداند .\r\nاين سال به پايان رسيد و ما خبرى از جلال الدين به دست نياورديم و ندانستيم كه آيا كشته شده يا پنهان شده ؟ از بيم مغولان خود را آشكار نمىسازد يا از اين شهرها به جاى ديگرى رفته است ؟\r\nخدا بهتر مىداند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nفرمانبردارى مردم آذربايجان از مغولان\r\nدر اواخر اين سال مردم همهء شهرهاى آذربايجان به فرمان مغولان در آمدند و اموال و جامه‌هاى ختائى و خوئى و عتابى [ ( 1 ) 
  ] و چيزهاى ديگر براى ايشان فرستادند .\r\nسبب فرمانبردارى مردم آذربايجان از مغولان اين بود كه جلال الدين از چنگ مغول به شهر « آمد » گريخت و لشكريانش پراكنده شدند و از هر سو آسيب ديدند و مردم هم آنها تار و مار كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عتابى نوعى پارچهء تافتهء موجدار و مخطط و با الوان مختلف است .\r\nمحله‌اى در بغداد به نام « عتابيه » ، منسوب به يكى از افراد بنى اميه ، « عتاب » به وجود آمد .\r\nدرين محله پارچه‌هاى موجدار و مخطط مىبافتند كه به نام همان محله « عتابيه » و سپس « عتابى » بدان پارچه‌ها اطلاق شد .\r\n« فرهنگ فارسى دكتر محمد معين »\r\n","page_name":" 158 ","page_number":158},
  {"content":"\r\n\r\nمغولان در ديار بكر و جزيره و اربل و خلاط هر كار كه دلشان خواست انجام دادند . و هيچ كس در برابرشان نايستاد و مانعشان نشد .\r\nفرمانروايان اسلامى نيز در سوراخ‌هاى خويش پنهان بودند .\r\nاز اينها گذشته ، هيچكس خبرى از جلال الدين خوارزمشاه نداشت و نمىدانست چه بر سرش آمده است .\r\nروى اين اصول ، مردم آذربايجان نگران شدند و دست و پاى خود را گم كردند و ناچار به فرمان مغولان در آمدند و از پول و پوشاك ، آنچه مغولان مىخواستند ، تقديمشان كردند .\r\nاز جمله آن نواحى ، تبريز است كه اصل شهرهاى آذربايجان به شمار مىرود و بازگشت اهالى همهء آن استان به تبريز و مردم تبريز است .\r\nفرمانرواى مغول با لشكر خويش در نزديكى تبريز اردو زد و براى تبريزيان پيام فرستاد و از آنان خواست كه به اطاعت وى در آيند ، و تهديدشان كرد كه اگر از فرمان وى سرپيچى كنند نابود خواهند شد .\r\nمردم تبريز پول بسيار و تحفه‌ها از جامه‌هاى ابريشمين گوناگون ، و چيزهاى ديگر براى او فرستادند .\r\nهمه چيز حتى شراب پيشكش كردند و فرمانبردارى خود را اعلام داشتند .\r\nاو هم در پاسخى كه داد سپاسگزارى كرد و از آنان خواست كه پيشوايانشان نزد وى حاضر شوند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nقاضى شهر و رئيس شهر و گروهى از بزرگان تبريز به حضور او رفتند در اين ميان شمس الدين طغرائى با آنان همراهى نكرد و نرفت .\r\nاين مرد كسى بود كه همه در كارهاى خود از او نظر مىخواستند و دستورهاى او را به كار مىبستند . اما او هرگز چيزى در اين باره اظهار نمىكرد و پيشوائى خويش را به چشم اشخاص نمىكشد .\r\nاز ين رو وقتى بزرگان تبريز به حضور فرمانرواى مغول رسيدند ، و او پرسيد كه چرا شمس الدين طغرائى نيامده ، گفتند :\r\n« او مردى است گوشه‌گير و از دنيا بريده كه به كارهاى فرمانروايان دلبستگى ندارد ، اصل ما هستيم . »\r\nخان مغول خاموش ماند : بعد از آنان خواست كه بافندگان جامه‌هائى ختائى در نزدش حاضر شوند تا براى فرمانرواى بزرگ مغول كار كنند و هديه‌اى آماده سازند . چون اين فرمانروا ، خود از پيروان آن فرمانرواى بزرگ بود .\r\nصنعتگران و بافندگان آماده شدند تا آنچه را كه او مىخواست بسازند . مردم تبريز نيز بهاى آن را برآورد كردند و هزينه‌اش را پرداختند .\r\nفرمانرواى مغول از آنان خواست كه براى فرمانرواى بزرگ نيز خرگاهى بسازند .\r\nآنان برايش خر گاهى ساختند كه همانندش ساخته نشده بود .\r\nپوشش آن را از اطلس زربفت ساختند و در درون آن پوست‌هاى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nسمور و بيدستر [ ( 1 ) 
  ] يا سگ آبى به كار بردند .\r\nاز اين گونه چيزها بسيار براى مغولان ساختند .\r\nفرمانرواى مغول قرار گذاشت كه تبريزيان هر سال مبلغى پول به او بپردازند .\r\nفرستادگانى هم از تبريز به ديوان خلافت ، همچنين پيش گروهى از فرمانروايان رفتند تا از ايشان بخواهند كه جلال الدين خوارزمشاه را يارى نكنند .\r\nدر سال گذشته من نامه‌اى يافتم از بازرگانى كه اهل رى بود و پيش از خروج مغول در رى به سر مىبرد . همين كه مغولان به رى رسيدند و مردم رى به فرمان ايشان در آمدند و همراهشان به آذربايجان رفتند ، اين بازرگان نيز با آنها به تبريز رفت .\r\nاو به ياران خويش در موصل نامه‌اى نگاشته كه مىگويد :\r\n« اين كافر ، يعنى فرمانرواى مغول ، كه خدا لعنتش كناد ! كسى است كه ما نمىتوانيم او را وصف كنيم و همهء كارهاى او را يادآور نمىشويم تا دلهاى مسلمانان به تپش در نيايد و از كار باز نايستد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بيدستر ( به كسر با و فتح دال و تا ) : حيوانى است از راستهء جوندگان . جثه‌اش بزرگ تقريبا به وزن بيست كيلوگرم .\r\nقدش به هفتاد و پنج سانتيمتر مىرسد . پاهاى پرده‌دار و دم پهن و پوست لطيف با موهاى خرمائى دارد .\r\nدر آب به خوبى شنا مىكند . در كنار رودخانه‌ها به طور دسته جمعى به سر مىبرند و خانه‌هاى محكم دو طبقه براى خود مىسازند .\r\nبقيه ذيل در صفحه بعد\r\n","page_name":" 161 ","page_number":161},
  {"content":"\r\n\r\nاين بلا بسيار بزرگ است . خيال نكنيد آن گروه از مغولان كه به نصيبين و خابور رسيدند و گروه ديگرى كه به اربل و دقوقا تاختند ، تنها در انديشهء يغماگرى بودند . نه ، آنها مىخواستند بدانند آيا در اين شهرها كسى هست كه در برابرشان بايستد و دفعشان كند يا نه .\r\nهمين كه بازگشتند به فرمانرواى خويش خبر دادند كه آن شهرها مانع و مدافعى ندارد و از فرمانروا و سردار و سپاهيان كار آمد تهى است .\r\nبشنيدن اين خبرها انديشه مغولان براى دست يا بى بدان شهرها قوت يافت .\r\nبنابر اين در بهار به سرزمين شما خواهند تاخت و براى شما ديگر جائى باقى نمىماند . مگر اينكه دورى راه يا پيشامد ديگرى مانع شود و گرنه برآنند كه همهء آن شهرها را بگيرند .\r\nاز اين رو مواظب خود باشيد . »\r\nاين مضمون آن نامه بود . ف  إِنَّا لِلَّهِ وَ إِنَّا إِلَيْهِ راجِعُونَ .  و لا حول و لا قوة الا باللّه العلى العظيم .\r\nاما از جلال الدين تا پايان سال 628 خبرى به دست نيامد .\r\nهمچنين تا آخر ماه صفر سال 629 نيز از حال او آگاهى نيافتيم .\r\nو اللّه المستعان . خداست كه همهء كمك‌ها از او خواسته مىشود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل او را براى پوستش شكار مىكنند . در زير شكمش نيز غده‌اى است كه آن را چند بيدستر يا خايهء سگ آبى مىگويند و در طب به كار مىرود .\r\nو يدستر و سگ‌آبى و سگلاب و سقلاب و هزدهم گفته‌اند . در عربى قندر يا قندس مىگويند .\r\n( فرهنگ عميد )\r\n","page_name":" 162 ","page_number":162},
  {"content":"\r\n\r\n\r\nبرخى ديگر از رويدادهاى سال\r\nدر اين سال باران در ديار جزيره و شام كم باريد به ويژه در حلب و توابع آن كه بارش باران يكباره كاهش يافت .\r\nدر نتيجهء خشكسالى ، بهاى ارزاق در آن شهرها بالا رفت .\r\nبيش از همه گرانى در حلب روى داد . چيزى كه بود مانند سال‌هاى گذشته شدت نداشت .\r\nاتابك شهاب الدين كه كارهاى حلب را در دست داشت و همهء امور با صوابديد او انجام مىشد و تدبير دولت سلطان حلب ، ملك عزيز بن ملك ظاهر بر عهدهء وى بود و مربى ملك عزيز به شمار مىرفت ، پول فراوان خرج كرد و غلات بسيار توزيع نمود و پى در پى صدقه داد و با سياست نيكوئى شهرها را اداره كرد چنان كه نگذاشت از گرانى نشانه‌اى آشكار شود .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخداوند او را پاداش نيك دهاد ! در اين سال اسد الدين شير كوه ، صاحب حمص و رحبه ، دژى در نزديك سلميه ساخت .\r\nهنگامى كه ملك كامل از مصر به شام رفت ، اسد الدين در خدمتگزارى و راهنمائى وى كوشيد و با فرمانبردارى از او و پيكارى كه در پيشاپيش سپاه وى كرد او را سخت تحت تاثير قرار داد .\r\nملك كامل به پاداش خدمات اسد الدين شهر سلميه را به وى واگذار كرد .\r\nاسد الدين نيز اين دژ را در نزديك سلميه ، بر روى تپه‌اى بلند ، ساخت .\r\nدر اين سال ، فرنگيانى كه در شام مىزيستند به شهر جبله تاختند .\r\nاين شهر ميان شهرهاى وابسته به حلب قرار دارد .\r\nفرنگيان به درون جبله تاختند و اسيران و غنائمى گرفتند .\r\nاتابك شهاب الدين ، والى حلب ، همراه سردارى كه جبله تيول وى بود لشكريانى براى سركوبى فرنگيان فرستاد .\r\nاين سردار با فرنگيان جنگيد و بسيارى از ايشان را كشت و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاسيران و غنائم را باز گرفت .\r\nدر اين سال قاضى ابن غنائم بن عديم حلبى ، شيخ پارسا و پرهيزگار ، درگذشت .\r\nاو در عبادت و رياضت كوشا بود و به علم خود عمل مىكرد و اگر كسى مىگفت در روزگار او خداپرست‌تر از او كسى نبود ، راست مىگفت .\r\nخداوند از او خرسند باد و او را خرسند بداراد ! او از جملهء شيوخ ما بود كه پيشش حديث مىشنيديم و از ديدار و گفتارش سود مىبرديم .\r\nهمچنين درين سال ، در دوازدهم ربيع الاول ، دوست ما عبد المجيد بن عجمى حلبى از جهان رفت .\r\nاو و افراد خاندان او در حلب پيشوايان اهل تسنن بودند .\r\nاو مردى بود كه مردانگى بسيار و خوى نيك و بردبارى فراوان و رياست كثير داشت .\r\nبه سير كردن گرسنگان علاقمند بود و كسى را بيش از همه دوست مىداشت كه خوراك وى را مىخورد و احسان وى را مىپذيرفت .\r\nاز مهمانان خويش با گشاده روئى پذيرائى مىكرد و از راحت رساندن به مردم و بر آوردن نياز نيازمندان باز نمىنشست .\r\nخداوند او را بيامرزد و رحمت واسعهء خويش را شامل حال او گرداند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدر اين جا تاريخ كامل ابن اثير پايان مىپذيرد .\r\nخداى توانا را سپاس مىگويم كه مرا در انجام اين كار پيروزى بخشيد .\r\nابو القاسم حالت 25 / 11 / 2535\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n.\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n.\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n.\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n.\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n.\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n.\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n.\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n.\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n.\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n.\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n.\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n.\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n.\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n.\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n.\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n.\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n.\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n.\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n.\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n.\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n.\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n.\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n.\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n.\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n.\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n.\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n.\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n.\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n.\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n.\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n.\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n.\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n.\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n.\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n.\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n.\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n.\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n.\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n.\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n.\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n.\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n.\r\n\r\n\r\n","description":"","footnote":"","page_name":" 208 ","page_number":208}
  ]