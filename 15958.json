[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nدورهء علوم و معارف اسلام\r\n5\r\nهوالعزيز\r\nترجمهء\r\nرسالهء بديعه\r\nدر تفسير آيهء\r\nالرجال قوامون على النساء\r\nبما فضل الله بعضبهم على بعض و بما أنفقوا من اموالهم\r\nدرسهاى استدلالى و حلى درجهاد و قضاوت و حكومت زن\r\nمجموعه تفسيرى و روائى و فقهى و علمى و اجتماعى\r\nو حاوى بحثى از ولايت فقيه\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\nترجمه : توسط چند تن از فضلا\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\nترجمهء رسالهء بديعه در تفسير آيهء الرجال قوامون . . . / تأليف سيد محمد حسين حسينى طهرانى ؛ ترجمه توسط چند تن از فضلاء . - مشهد : علامهء طباطبائى ، 1418 ق .\r\n. . . ص . - ( دورهء علوم و معارف اسلام ؛ 5 )\r\nطبع قبلى در طهران توسط انتشارات حكمت در سنهء 1404 ق .\r\nكتابنامه به صورت زيرنويس .\r\n1 . تفاسير ( سورهء نساء ، آيهء الرجال قوامون . . . ) 2 . زنان در اسلام . 3 . ولايت فقيه . الف . عنوان . ب . عنوان : رسالهء بديعه . ج . فروست .\r\n13 / 102 BP\r\n18 / 297\r\nدورهء علوم و معارف إسلام ( 5 )\r\nترجمهء رسالهء بديعه\r\nتأليف : حضرت علامه آية الله حاج سيد محمد حسين حسينى طهرانى\r\nطبع دوم : شعبان المعظم 1418 هجرى قمرى\r\nتعداد : 5000 نسخه\r\nچاپ و صحافى : چاپخانهء دانشگاه مشهد\r\nناشر : انتشارات علامهء طباطبائى ، مشهد مقدس ، صندوق پستى 6149 - 91375\r\nقيمت : 1400\r\nISBN 964 - 6533 - 66 - 3\r\nاين كتاب تحت إشراف \" مؤسسهء ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليه حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" 2 ","page_number":4},
  {"content":"\r\n . \r\n","description":"","footnote":"","page_name":" 3 ","page_number":5},
  {"content":"\r\n . \r\n","description":"","footnote":"","page_name":" 4 ","page_number":6},
  {"content":"\r\n . \r\n","description":"","footnote":"","page_name":" 5 ","page_number":7},
  {"content":"\r\n . \r\n","description":"","footnote":"","page_name":" 6 ","page_number":8},
  {"content":"\r\n\r\nهوالعزيز\r\nرسالة بديعة\r\nفى تفسير آية الرجال قوامون على النساء\r\nبما فضل الله بعضهم على بعض وبما انفقوا من أموالهم\r\nدراسة استدلالية حلية فى جهاد و قضاء و\r\nحكومة المرئة\r\nمجموعة تفسيرية روائية فقهية علمية اجتماعية\r\nوفيها بحث عن ولاية الفقيه\r\nلأقل خدمة العلم والدين\r\nالسيد محمد الحسين الحسينى الطهرانى\r\nعفى الله عن جرائمه\r\n\r\n","description":"","footnote":"","page_name":" 7 ","page_number":9},
  {"content":"\r\n . \r\n","description":"","footnote":"","page_name":" 8 ","page_number":10},
  {"content":"\r\n\r\nتوجه :\r\nكليهء پاورقى هاى كتاب متعلق به مؤلف محترم كتاب است مگر پاورقى هائى كه با امضاء ( مترجم ) مشخص شده باشد\r\n\r\n","description":"","footnote":"","page_name":" 9 ","page_number":11},
  {"content":"\r\n . \r\n","description":"","footnote":"","page_name":" 10 ","page_number":12},
  {"content":"\r\n\r\n\r\nمقدّمهء مؤلّف\r\nبسم الله الرّحمن الرّحيم\r\nبهترين ستايش و نيايش از آن خداوندى است كه كاخ عالم وجود را بر اساس اتقان و استحكام برافراشت ؛ و عالَم مُلك و مَلكوت و خلق و أمر را متين و استوار بيافريد ؛ و به هر موجودى از موجودات هر عالم ، تا برسد به هر ذرّه‌اى از ذرّات اين عالم ، آنچه طبق مصلحت و حكمت بود عنايت كرد ؛ و آن را در پيمودن راه كمال و حركت بسوى هدف و موطن اصلى در تكاپو و حركت آورد .\r\nو از ميان همه آفريده شدگان ، انسان را به نِعمت خلافت مُنَعَّمْ و به خِلْعت علم مُخَلَّع فرمود ؛ مرد و زن را مجهّز به جهازِ مناسبِ طىّ اين طريق نمود ؛ و هر يك را به قوى و استعداد لازم و آلات و اسباب مورد نياز آنان ممهّد ساخت . تا هر يك از اين دو صنف ، تمام استعدادهاى خود را به مقام فعليّت در آورند ؛ و به كمال خود نائل آيند .\r\n فَتَبارَكَ اللَّهُ أَحْسَنُ الْخالِقِينَ  « 1 »\r\nو شايسته‌ترين درود و سلام از آنِ پيامبران و دستگيران راه هدايت بشرى است ؛ كه با كدّ و تَعَب و جدّ و جهد ، اين قافله عقب مانده ، و انسان بسيط و سازج را در تحت تعليم و تربيت الهيّهء خود درآورند ؛\r\n\r\n\r\n","description":"","footnote":"\r\n( 1 ) آيه 14 ، از سوره 23 مؤمنون : پس بلندمرتبه و مقدّس است خداوند كه از ميان همهء آفرينندگان ، او فقط مورد پسند و اختيار است .\r\n","page_name":" 11 ","page_number":13},
  {"content":"\r\n\r\nخاصّه حضرت پيامبر آخر الزّمان مُحَمَّدِ مُصْطَفَى صلّى الله عليه و آله و سلّم كه در اين راه ، بارش از همه گران تر ، و تعهّدش بيشتر ، و سعه‌اش افزون‌تر بود ؛ براى تنزيل قرآن در اين عالم ، گويا به گفتار مَا أُوذِى نَبِىٌّ مِثْلَ مَا أُوذِيتُ قَطُّ « 1 » گرديد .\r\nو از جانب خداوند به  وَ ما أَرْسَلْناكَ إِلَّا رَحْمَةً لِلْعالَمِينَ  « 2 » ، رحمتِ محضه و خيرِ مطلقه تمامى جهانيان قرار گرفت ؛ و به خطاب :    طه ما أَنْزَلْنا عَلَيْكَ الْقُرْآنَ لِتَشْقى    « 3 » ، مخاطب شد .\r\nو عالىترين تحيّت و إكرام بر يگانه تربيت شده دسترنج او ، باب مدينه علم و شهر دانش ، و برفرازنده پرچم حمد و لِواى توحيد ؛ برادر و خليفه ، و وصىّ بلافصل و حامل ولايت او : حضرت أمير المؤمنين علىّ بن أبى طالب عليه السّلام باد كه براى أداء تبليغِ تأويل قرآن از پاى ننشست تا فرقش در محراب عبادت بشكست .\r\nو بر يازده اولاد امجادش ، خاصّه صاحب مقام ولايت كبرى ، امام زمان حُجَّه بْن الْحَسَنِ الْعَسْكَرِى أرواحنا له الفداء ، كه پيوسته پاسدار دين ، و نگهبان شريعت سيّد المرسلين بوده و هستند ؛ و از دو سوى مُلك و ملكوت ، و تكوين و تشريع ، نفوس ناطقه انسانيّه را در صراط\r\n\r\n\r\n","description":"","footnote":"\r\n( 1 ) حديث نبوى است كه : هيچ پيغمبرى هيچگاه بقدرى كه من مورد آزار و اذيّت واقع شدم ؛ مورد آزار و اذيّت واقع نشده است .\r\n( 2 ) . آيه 107 ، از سوره 21 : الانبيآء : و ما فرو نفرستاديم تو را مگر به جهت رحمت براى تمام جهانيان .\r\n( 3 ) آيه 2 و 1 ، از سوره 20 : طه : اى پيغمبر ما قرآن را بر تو فرو نفرستاديم تا اينكه براى هدايت مردم خود را به رنج و تعب بيفكنى ؟\r\n","page_name":" 12 ","page_number":14},
  {"content":"\r\n\r\nمستقيم بسوى كمال خود رهبرى مىكنند ؛ و با بيانات ساطعه و ارشادات كامله خود ، كه بر اساس ميزان حقّ ، و حقِّ ميزان است ، و بر محور عقل استوار ، و بر مركز واقعيّت و حقيقت متّكى است ، آنچه را كه لازمه هدايت و سلامت انسان ، از امراض روحى و جسمى ، ظاهرى و باطنى بوده ، بيان كرده و چون طبيبِ دوّار به علم خود ، دچار هيچگونه خطا و اشتباهى نميگردند . « 1 » فَلِلَهِ دَرُّهُمْ وَ عَلَيْهِ أجْرُهُمْ .\r\nبارى چون وظيفهء هر فرد مسلمان است كه در تشييد مبانى و تحكيم اساس حكومت اسلام ساعى و كوشا باشد ؛ و به قدر وُسع در تقويت اركان دولت اسلام جدّ و جهد نمايد ؛ و در از بين بردن نقاط ضعف نيز هيچگونه دريغ نكند ؛ اين حقير از نيمه شوّال تا بيست و دوّم ذوالقعده يكهزار و سيصد و نود و نه هجريّه قمريّه رساله‌اى به نام رسالهء بديعه در تفسير آيه :  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ  تأليف كردم ، كه به صورت كتابى استدلالى ، در موضوع جهاد و حكومت و قضاوت زنان است و بطور استطرادى در آن بحثى نيز از ولايت فقيه بميان آمده است .\r\nاين نوشته چون بر اساس مطالب فقهىّ اجتهادىّ تحرير شده\r\n\r\n\r\n","description":"","footnote":"\r\n( 1 ) اقتباس است از فرمايش امير المؤمنين عليه السّلام كه در وصف رسول أكرم صلّى الله عليه و آله و سلّم در خطبه 108 فرموده‌اند : طَبيِبٌ دَوَّارٌ بِطبِّهِ قَدْ أَحْكَمَ مَرَاهِمَهُ وَ أَحْمَى مَوَاسِمَه : پيغمبر أكرم طبيبى است كه در علم خود استادِ ماهر و حاذقِ ذى بصيرتى است كه براى برانداختن زخمها و نابود كردن مادّه فساد ، مِيل هاىِ بركَننده زخم را خوب داغ مىكند و بر موضع مىنهد و سپس بر روى آن بهترين مرهم‌ها را ميگذارد و محكم مىكند .\r\n","page_name":" 13 ","page_number":15},
  {"content":"\r\n\r\nاست ، و بر طريق اصطلاحات علمى و بحث تامّ و بررسى كامل ، در جهات تفسيرى و روايتى و مسائل عقلى و اجماعى و شهرت و سيره و غيرها تدوين يافته ، و كاملًا بر سبك و اسلوب كتب استدلاليّه فقهيّه است ؛ و طبعاً اين گونه كتب علميّه از فقهاء اسلام تا كنون به زبان عربى بوده است و بالاخصّ بايد در مجامع علمى و حوزه‌هاى علميّه مورد بحث طلّاب ارجمند قرار گيرد ؛ و نيز به جهات ديگرى ، به زبان عربى نوشته شد و به همان صورت با خطّ خود حقير طبع و منتشر گرديد .\r\nبسيارى از رجال علم ، از اخوانِ روحانى و أخِلَّاءِ ايمانى اظهار نمودند كه : چه خوب بود اين كتاب به زبان فارسى نوشته ميشد ؛ و با حذف اصطلاحات علمى و افزودن مقدارى ديگر از شواهد تاريخى و اجتماعى در دسترس برادران و خواهران عزيز پارسى زبان قرار ميگرفت .\r\nو بسيارى ديگر نيز تأكيد در سرعت بر ترجمه آن همان صورت نمودند ؛ و ضرورت انتشار آن را براى عموم متذكّر شدند .\r\nو چون اين حقير نه حال و حوصله ترجمه آن را داشتم ، و نه مجال تحرير آن را ثانياً به زبان فارسى ، و از طرفى نيز نمىخواستم مختصر تغييرى در مطالب آن داده شود ، لهذا ناشر محترم به صلاحديد خود ترجمه كتاب را به يكى از آقايان واگذار نمود كه بنا به خواست ايشان از ذكر نامشان خوددارى مىشود ؛ و پس از مدّتى ترجمهء آن را ارائه داد . براى تدقيق و بررسى بيشترى در تطبيق ترجمه با متن ؛ و روان‌تر بودن عباراتى كه در بسيارى از جاها بطور تحت اللفظى به پارسى برگردانده شده بود ،\r\n\r\n","description":"","footnote":"","page_name":" 14 ","page_number":16},
  {"content":"\r\n\r\nو كاملًا مفيد معناى متن نبود ، اين ترجمه در چهار نوبت ديگر توسّط چهار نفر از اهل فضل و دانش و امين در نقل ، مورد نظر و بازبينى قرار گرفت ؛ و تنقيحات و تصحيحاتى به عمل آمد .\r\nو در اين اوان ، آخرين بازبينى شده آن را نزد حقير آوردند ، و با كثرت مشاغل و شواغل علمى كه از هر سو متراكم بود ؛ خداوند منّان توفيق داد كه يك بار از ابتداء تا انتهاى آن را مطالعه و پس از مختصر تغييرى آن را كامل و آمادهء براى طبع و مطالعه يافتم .\r\nاز مترجم محترم و نيز از ديگر دوستان اهل فضل و دانش كه در كار ترجمه و تصحيح كتاب متحمّل زحمات شدند و از ذكر نام خود خرسند نيستند كمال تشكّر و امتنان حاصل است .\r\nكمال شكر و سپاس سزاوار خداوند است ، كه چنين توفيقى عنايت فرمود ، تا اين رساله فرهنگى اسلامى بدين صورت مطلوب در دسترس اهل نظر و مطالعه و دقّت قرار گيرد .\r\n الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ .  « 1 »\r\nمشهد مقدّس رضوى ، چهارم رجب 1403 هجريّه قمريّه\r\nسيّد محمّد حسين حسينىّ طهرانى\r\n\r\n\r\n","description":"","footnote":"\r\n( 1 ) آيه 43 ، از سوره 7 : الاعراف : سپاس اختصاص به خداوند دارد كه او ما را بدينجا رهبرى كرد ؛ و اگر رهبرى او نبود ، هرگز ما نمىتوانستيم بدينجا راه يابيم .\r\n","page_name":" 15 ","page_number":17},
  {"content":"\r\n . \r\n","description":"","footnote":"","page_name":" 16 ","page_number":18},
  {"content":"\r\n\r\nبسم الله الرحمن الرحيم\r\nالحمد لله رب العالمين الرحمن الرحيم\r\nمالك يوم الدين اياك نعبد و اياك نستعين\r\nاهدنا الصراط المستقيم صراط الذين\r\nانعمت عليهم غير المغضوب عليهم\r\nولاالضالين\r\n\r\n","description":"","footnote":"","page_name":" 17 ","page_number":19},
  {"content":"\r\n . \r\n","description":"","footnote":"","page_name":" 18 ","page_number":20},
  {"content":"\r\n\r\n\r\nسبب تأليف اين رساله\r\nبسم الله الرّحمن الرّحيم\r\nحمد و سپاس خداوندى را سزاست كه ما را از جان واحدى آفريد و از جنس وى همسرش را پديد آورد و از اين جفت ، مردان و زنان بسيارى را در عالم پخش كرد و پراكند « 1 » ؛ و ما را از ظلمتكدهء حيوانى بيرون كشيده به سوى انوار الهيّه رهبرى فرمود ؛ و منازل كمال ما را يكى پس از ديگرى به پايان آورده و با وديعه نهادن صفات الهى و نور احدى ما را به زيور انسانى بياراست ؛  فَتَبارَكَ اللَّهُ أَحْسَنُ الْخالِقِينَ  « 2 »\r\nسپس ما را به لباس تكليف شرافت داد و با تكريم و بزرگداشت برترى و فضيلت بخشيد كه فرمود :\r\n وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا  « 3 » .\r\n« همانا بنى آدم را گرامى داشتيم و بر خشكى و دريا حمل نموديم و روزى هاى پاك و\r\n\r\n\r\n","description":"","footnote":"\r\n( 1 ) اقتباس از آيه 1 ، از سوره 4 : النّساء :   يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً .  \r\n( 2 ) . آيه 14 ، از سوره 23 مؤمنون : « پس به راستى كه خداوند بهترين خلق كنندگان است .\r\n( 3 ) . آيه 70 ، از سوره 17 : الإسراء .\r\n","page_name":" 19 ","page_number":21},
  {"content":"\r\n\r\nگوارا را در اختيارشان نهاديم و بر بسيارى از آفريدگان خود برترى بخشوديم » ؛ و آنچه را در زمين و آسمان است مسخّر ما گردانيد « 1 » ، و خورشيد و ماه دوّار و شب و روز را براى ما به كار گرفت « 2 » ، و همه چيز را در زمين براى ما بيافريد « 3 » ، و از هر چه خواستيم در اختيار ما نهاد كه اگر بخواهيم نعمت‌هاى الهى را شماره كنيم از عهده بر نخواهيم آمد . بار خدايا تو از هر جهت منزّهى در حالى كه انسان كفر ورز و ستم پيشه است . « 4 »\r\nو درود و سلام بى پايان به روان بهترين كسى كه جوامع الكَلِم « 5 » ، و فصل الخِطاب « 6 » ، به او عنايت شد ، صاحب شريعت و قوانين محكم الهى و دين استوار . آن كس كه از جانب خداوند نور و كتابى آورد تا مردمى را كه در راه رضاى او ره سپرند به جايگاه سلامت و سعادت برساند و به اذن او از تاريكى ها به روشنائى\r\n\r\n\r\n","description":"","footnote":"\r\n( 1 ) اقتباس از آيه 20 ، از سوره 31 : لقمان :  أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ  .\r\nو از آيه 13 از سوره 45 جاثيه :  سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ . \r\n( 2 ) اقتباس از آيه 33 ، از سوره 14 : إبراهيم :  وَ سَخَّرَ لَكُمُ الشَّمْسَ وَ الْقَمَرَ دائِبَيْنِ وَ سَخَّرَ لَكُمُ اللَّيْلَ وَ النَّهارَ . \r\n( 3 ) . اقتباس از آيه 29 ، از سوره 2 : البقره :  هُوَ الَّذِي خَلَقَ لَكُمْ ما فِي الْأَرْضِ جَمِيعاً . \r\n( 4 ) اقتباس از آيه 34 ، از سوره 14 : إبراهيم :  وَ آتاكُمْ مِنْ كُلِّ ما سَأَلْتُمُوهُ وَ إِنْ تَعُدُّوا نِعْمَتَ اللَّهِ لا تُحْصُوها إِنَّ الْإِنْسانَ لَظَلُومٌ كَفَّارٌ . \r\n( 5 ) . جوامع الكلم : عبارات جامع و تركيب هاى كوتاه حاوى كاملترين معانى حكمت‌ها در اوج فصاحت و بلاغت . ( مترجم )\r\n( 6 ) فصل الخطاب : كلام متقن و محكمى را گويند كه هيچ گونه شكّ و ترديدى در آن راه ندارد . ( مترجم )\r\n","page_name":" 20 ","page_number":22},
  {"content":"\r\n\r\nدرآورد و به راه راست و مسير استوار رهنمون گردد . « 1 » پيامبرى كه ما را به هر نيكى دعوت كرد و از هر زشتى و منكرى باز داشت ، پاكها و پاكيزه‌ها را بر ما حلال و آلودگى ها را بر ما حرام ساخت ، و قيد و زنجيرهاى اسارت را از دست و گردن ما برداشت « 2 » ، و با قول حقُّ و كلام راستين خود فرمود :\r\nحَلَالُ مُحَمَّدٍ حَلَالٌ إِلَى يَوْمَ الْقِيَامَةِ وَ حَرَامُ مُحَمَّدٍ حَرَامٌ إِلَى يَوْمَ الْقِيَامَةِ .\r\n« حلال محمّد تا روز قيامت حلال است و حرام محمّد تا روز قيامت حرام » ؛ و درود بى پايان به روان پاك و معصوم اهل بيت طاهرين وى باد كه نگهبانان دين و نيز به پا دارندگان كتاب و سرپرستان امّت اويند ، درود و سلامى كه جز تو اى خداى بزرگ كس نتواند آن را بر شمرد .\r\nخداوندا ما را از آن كسان قرار ده كه به پيامبرت ايمان آورده و او را يارى كردند و به دنبال نورى كه با وى فرستاده شد قدم برداشتند ، و ما را از رستگاران قرار ده ، به حقّ مقام ولايتش و اوصياء و ذرّيّهء طاهرين او كه تو شنونده دعائى ؛ و لعن و نفرين تو بر كسانى باد كه در دين تو تغيير و تبديل كردند و كلمات تو را تحريف نمودند و امامان تو را به مسخره و بى ارجى گرفتند ؛ و ما را به رأى و فكر و هواهاى خود وامگذار ؛ بار خدايا و دعاى ما را بپذير .\r\nبارى . . . چون ديدم كه فرهنگ آميخته به كفر مادّى از شرقى و غربى بر\r\n\r\n\r\n","description":"","footnote":"\r\n( 1 ) اقتباس از آيه 15 و 16 ، از سوره 5 : المائده :   قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ  \r\n( 2 ) . اقتباس از ايه 157 ، از سوره 7 : الاعراف :  الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ \r\n","page_name":" 21 ","page_number":23},
  {"content":"\r\n\r\nشريعت اسلامى حمله ور شده و اختلافاتى را كه در حقوق اسلامى ميان زن و مرد به حسب اقتضاى فطرت و غريزه خاصّ هر يك وجود دارد ؛ مورد ايراد قرار داده‌اند . و وجود اين اختلافات را سبب سلب حقوق طبيعى زنان در جامعه دانسته و موجب بازداشتن آنان از نيل به كمالات انسانى خود و جاى گرفتن در كنج خانه و ذلّت و سرافكندگى مىشمارند .\r\nو در مقابل مشاهده كردم كه گروهى در پاسخ اين اعتراضات اظهار ميدارند كه : ممنوعيّت‌ها و محروميّت‌هائى كه در حقوق زن نسبت به مرد در نظام اسلام وجود دارد امرى الهى است و در آن رعايت مصلحت عمومى منظور گرديده است و براى تشكيل و بقاى جامعه ايده آل و مدينهء فاضله ، وجود يك سلسله محروميّت‌ها ضرورى است .\r\nو گروهى ديگر ، اصلًا منكر اختلاف ( در حقوق ) شده ، و هر دو جنس ( زن و مرد ) را در جميع حقوق فردى و اجتماعى حتّى در مواردى چون جهاد و قضاوت و حكومت مساوى دانسته‌اند .\r\nاين بود كه بر آن شدم كه در اطراف اين مسئلهء اسلامى به طور خلاصه آنچه را كه از كتاب خدا و سنّت پيامبر اكرم و معصومين عليهم السّلام وارد شده ، به رشته تحرير درآورم ، و آن را با براهين عقلى و فطرى مؤيّد سازم و حقيقت مسأله و نقاط ضعف هر دو جواب فوق را روشن سازم .\r\nو اينك به يارى و استعانت پروردگار آغاز سخن مىنمائيم كه هيچ نيرو و قدرتى جز از ناحيه خداوند بزرگ و و الا وجود ندارد .\r\nبحث ما به دو مرحله تقسيم مىشود :\r\nاوّل : بحث كلّى ، كه در آن فلسفه حقوق زن و مرد به طور عامّ بيان مىشود .\r\nدوّم : بحث اختصاصى فقهى ، كه به استناد ادلّهء شرعى نسبت به موقعيّت زن در زمينهء جهاد و قضاء و حكومت انجام ميگيرد .\r\n\r\n","description":"","footnote":"","page_name":" 22 ","page_number":24},
  {"content":"\r\n\r\n\r\nمرحله اوّل : بحث كلى در فلسفه حقوق زن و مرد به طور عامّ\r\n\r\n","description":"","footnote":"","page_name":" 23 ","page_number":25},
  {"content":"\r\n . \r\n","description":"","footnote":"","page_name":" 24 ","page_number":26},
  {"content":"\r\n\r\nسخن ما در مرحله نخست مجموعاً در چند جهت مى باشد :\r\n\r\nجهت اوّل : نظام عالم با تمام كثرات آن ، نظامى است واحد ، پيوسته و بر اساس حقّ\r\nنظام جهان با تمام كثرات آن از مجرّدات و مادّيّات تا عوالم مُلْك و ملكوت و بسائط و مركّبات ، نظامى است يگانه بر اساس خالق يكتاى آن ؛ بناى عظيمى است كه بر قاعده‌اى استوار و اسلوبى بديع پى ريزى شده كه در آن تمام اجزاء با يكديگر در نهايت وابستگى و ارتباط پيوسته‌اند ؛  صُنْعَ اللَّهِ الَّذِي أَتْقَنَ كُلَّ شَيْءٍ  « 1 » « آفرينش خدائى كه تمام آفريده‌هاى او سخت استوار است . »\r\nآن چنان كه نه رخنه‌اى مى پذيرد و نه سستىئى مى يابد كه :\r\n ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ .  « 2 »\r\n« در آفرينش خداوند رحمان هيچ كمى و بيشى ( و دوگانگى ) نخواهى يافت پس نيك به اطراف خود بنگر آيا اثرى از نقص و كاستى مشاهده مى كنى . »\r\nنه باطلى بر آن نظام چيره شده و نه بازيچه و بيهوده‌گى در آن مشاهده مى گردد .\r\n\r\n\r\n","description":"","footnote":"\r\n( 1 ) . آيه 88 ، از سوره 27 : النّمل .\r\n( 2 ) . آيه 3 ، از سوره 67 : المُلك\r\n","page_name":" 25 ","page_number":27},
  {"content":"\r\n\r\n وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا .  « 1 »\r\n« و ما آسمان و زمين و آنچه را بين آنهاست به باطل نيافريديم و اين گمان مردمان كافر است »\r\n  وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ * لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ .   « 2 »\r\n« و ما آسمان و زمين و آنچه را در بين آنها است به عبث و بيهوده و از روى بازيچه خلق نكرديم ، كه اگر مىخواستيم كار عبث و بيهوده انجام دهيم اين عمل را از جانب خود شروع مى كرديم . »\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ .  « 3 »\r\n« آيا فكر ميكنيد كه ما شما را بيهوده آفريديم و شما به سوى ما باز نخواهيد گشت ؟ »\r\nآرى پروردگار جهان عالم را بر اساس متقن و استوار و به حقّ ، بنياد ساخت .\r\n وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ .  « 4 »\r\n« و ما آسمانها و زمين را و آنچه در آنها است جز بر حق نيافريديم . »\r\nپس بر اين منوال همهء عوالم و شئون موقعيّت‌هاى آنها و آنچه كه از عقول مفارقه و مقارنه و نفوس روحانى انسانى و حيوانى و نباتى و جمادى و غير آن ، در آن ديده مىشود حقّ صرف و خالص و واقعيّت خالى از مجاز و صدق بى شائبه است كه جَلَوات جمال و جلال الهى و نشانگر عزّت و قيموميّت ، و مظاهر اسماء و صفات او مى باشند .\r\n ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ  « 5 » « اين از آنجاست كه خداوند حق است و جز او هر معبودى باطل است و همانا خداوند هم او برتر و بزرگ است »\r\n\r\n\r\n","description":"","footnote":"\r\n( 1 ) آيه 27 ، از سوره 38 ص .\r\n( 2 ) آيه 16 و 17 ، از سوره 21 الانبياء .\r\n( 3 ) آيه 115 ، از سوره 23 المؤمنون .\r\n( 4 ) آيه 85 ، از سوره 15 الحجر .\r\n( 5 ) آيه 30 ، از سوره 31 لقمان .\r\n","page_name":" 26 ","page_number":28},
  {"content":"\r\n\r\nمگر گفته خداوند حكيم ما را كافى نيست كه فرمود :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ    حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ * أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ .   « 1 »\r\n« به زودى نشانه‌ها و عظمت خويش را در كرانه‌هاى گيتى و در وجود خودشان به ايشان مىنمايانيم تا خود بدانند كه او ( خداوند ) حقّ است و آيا كافى نيست كه پروردگارت بر همه چيز شاهد است ؟ بدانيد كه آنها به ديدار پروردگارشان شكّ دارند ، و همانا او بر همه چيز احاطه دارد » .\r\n\r\nجهت دوّم : نظام عالم ، نظامى است هدايت شده و جهت دار\r\nخداوند متعال عالم آفرينش را پس از خلقت ، مهمل باقى نگذاشته و لحظه‌اى رهايش نساخته است ، بلكه پس از خلقت ، عالم را از اوّلين مرتبهء قابليّت و استعداد تا منتها درجهء كمال فعليّت و تماميّت ، راهبرى مىنمايد ؛ البتّه هر موجودى را به اندازه و ظرفيّت وجودى متناسب با او . و در اين سير تكاملى او را به كلّيّه قواى فطرى كه در سرشت او به وديعه نهاده هدايت مينمايد و نيازهاى طبيعى و ذاتى هر موجودى را به دو عطا ميفرمايد ، و او را بدون هيچگونه رنج و تعب توقّفى در راه رسيدن به سرشت و تحقّق ماهيّت خود روزى ميدهد .\r\nمگر نمىبينى كه موسى در پاسخ فرعون چه گفت - آنگاه كه فرعون از خداى او و برادرش هارون پرسيد - :\r\n رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى .  « 2 »\r\n« پروردگار ما كسى است كه هر چيز را خلقت خاصّ خود بخشيده آنگاه\r\n\r\n\r\n","description":"","footnote":"\r\n( 1 ) آيه 53 و 54 از سوره 41 فصلت .\r\n( 2 ) آيه 50 از سوره 20 طه .\r\n","page_name":" 27 ","page_number":29},
  {"content":"\r\n\r\nبه راه كمالش هدايت فرمود . »\r\nو اين جوابى به حقّ كامل و تمام است كه در آن ، معنى لزوم هدايت پس از خلق و ايجاد هر موجودى مندرج است ، كه خداوند ابزار تكامل در اختيارش نهاد و همچنين وسائل هدايت و راه‌يابى را به او تفضّل نمود .\r\nو بر اين منوال است آيه شريفه :     سَبِّحِ اسْمَ رَبِّكَ الْأَعْلَى * الَّذِي خَلَقَ فَسَوَّى * وَ الَّذِي قَدَّرَ فَهَدى     « 1 » « منزّه بدان و تسبيح بگوى خداوند بلند مرتبه‌اى را كه خلق كرد و آراست و اندازه گرفت و راهبرى و هدايت فرمود . »\r\nپس منزّه است خداوندى كه خلقت را در همه چيز به كمال و تمام رسانيد و منزّه است خداوندى كه فرمان تشريع او با آفرينش و تكوين وى مطابقت دارد .\r\n كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ .  « 2 »\r\n« همگى مردم ملّت واحدى بودند پس خداوند پيامبران را بشارت دهنده ( به بهشت و رحمت ابدى ) و ترساننده ( از دوزخ و عذاب جاويد ) فرستاد و به همراه آنها كتاب حقّى فرستاد تا ميان مردم در موارد اختلاف حكم كنند » .\r\n رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ .  « 3 »\r\n« پيامبرانى بشارت دهنده و ترساننده تا پس از اين پيامبران ، مردم را بر خدا حجّتى نباشد » . پس منزّه است خداوندى كه پيامبران را فرستاد و به همراه ايشان كتاب ها و موازين حقّ را ، تا انسان از حدّ خود بدر نرود و از مقام خود پا فراتر ننهد .\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ .  « 4 »\r\n« همانا أنبياء را با دلايل و نشانه‌هاى روشن فرستاديم و همراه ايشان كتاب و\r\n\r\n\r\n","description":"","footnote":"\r\n( 1 ) آيه 1 و 2 و 3 از سوره 87 الاعلى .\r\n( 2 ) . آيه 213 از سوره 2 البقره .\r\n( 3 ) . آيه 165 از سوره 4 النّسآء .\r\n( 4 ) . آيه 25 از سوره 57 الحديد .\r\n","page_name":" 28 ","page_number":30},
  {"content":"\r\n\r\nميزان نازل كرديم تا مردم را بر طريق عدل استوار دارند . »\r\nتا هيچكس نتواند زبان به اعتراض گشايد كه :  رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَ نَخْزى  « 1 » « خداوندا چرا براى ما پيغمبرى نفرستادى كه پيش از آنكه به ذلّت و كژى و عذاب گرفتار آئيم آيات ترا پيروى كنيم . »\r\nحاصل سخن آنكه دين قويم و استوار آن است كه از فطرت انسانى كه خداوند در وى به وديعت نهاده ريشه و پايه بگيرد : و هيچ حكم و قانون الهى اعمّ از كلّى و جزئى نيست مگر آن كه در آن مصلحتى كامل وجود دارد بى آن كه كوچك‌ترين تباين و تضادّى ميان قوانين تشريعى و سنن و قواعد تكوينى وجود داشته باشد ؛ بلكه قوانين تشريعى مؤيّد و پشتيبان نظام تكوين است و موجب حركت و راهنمائى انسان براى پيمودن و مدارج قوّه و استعداد و بروز و ظهور فعليّت و كمال غائى اوست .\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ .  « 2 »\r\n« پس با همهء قواى خود به سوى دين حقّ روى آور ، همان دينى كه بر پايهء فطرتى است كه خداوند مردم را بدان فطرت سرشت ، قانون خلقت خدائى هرگز تغيير نپذيرد ، و اين است دين استوار و نگهبان و نگاهدار ولى اكثر مردم آگاهى ندارند » .\r\nو به ويژه آئين و شريعت سيّد و سرور ما رسول خاتم محمّد بن عبد الله صلّى الله عليه و آله و سلّم نور تابان و روح دلها ، به كمال رسانندهء انسان ها و پاك كننده و پيرايندهء جانها و همگام با آيات الهى و بيان كنندهء آنها و معلّم آموزندهء كتاب و حكمت و چراغ درخشانى كه مردم را از تيرگىها به اذن پروردگارش به نور و روشنى مى كشاند .\r\n\r\n\r\n","description":"","footnote":"\r\n( 1 ) آيه 134 از سوره 20 طه .\r\n( 2 ) آيه 30 از سوره 30 روم .\r\n","page_name":" 29 ","page_number":31},
  {"content":"\r\n\r\nخداوند كريم در قرآن مجيد ميفرمايد :\r\n  إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً .   « 1 »\r\n« اى پيامبر ما تو را شاهد بر مردم و وعده دهنده بر بهشت و بيم دهنده از عذاب و دعوت كنندهء بشر به رضوان الهى و چراغ روشن كننده راه قرار داديم » .\r\n\r\nجهت سوم : در نظام عالم از حقِّ هيچ موجودى ذرّه‌اى فرو گذار نمىشود\r\nخداوند عزّ و جلّ از هيچ صاحب حقّى ، حقّى را و لو به قدر ذرّه‌اى مسلوب نمىكند ؛ بلكه فراوان‌ترين و كامل‌ترين حقوق را براى همگان مقرر مى دارد : زيرا كه ذات اقدس او عدل است و به عدالت و قسط و رعايت ميزان صحيح و عادلانه فرمان ميدهد .\r\n إِنَّ اللَّهَ يَأْمُرُ بِالْعَدْلِ  « 2 » « همانا خداوند به عدل امر مىكند . »\r\n قُلْ أَمَرَ رَبِّي بِالْقِسْطِ  « 3 » « بگو پروردگارم مرا امر به عدل فرمود . »\r\n وَ زِنُوا بِالْقِسْطاسِ الْمُسْتَقِيمِ  « 4 » « در سنجش‌هاى خود هميشه عدل را مراعات كنيد . »\r\nو نيز خداوند مكرّر در كتاب خويش ياد آور مىشود كه :\r\n أَنَّ اللَّهَ لَيْسَ بِظَلَّامٍ لِلْعَبِيدِ  « 5 » « خداوند به بندگان ستم روا نمى دارد . » و نيز در موارد بسيارى خبر مىدهد كه :  فَما كانَ اللَّهُ لِيَظْلِمَهُمْ  « 6 » .\r\n\r\n\r\n","description":"","footnote":"\r\n( 1 ) آيه 45 و 46 از سوره 33 احزاب .\r\n( 2 ) آيه 90 از سوره 16 نحل .\r\n( 3 ) آيه 29 از سوره 7 اعراف .\r\n( 4 ) آيه 35 از سوره 17 إسراء .\r\n( 5 ) آيه 182 از سوره 3 آل عِمران و آيه 51 از سوره 8 انفال و آيه 10 از سوره 22 حج .\r\n( 6 ) آيه 70 از سوره 9 توبه و آيه 9 ، از سوره 30 : الرّوم .\r\n","page_name":" 30 ","page_number":32},
  {"content":"\r\n\r\n« خداوند شيوه ستمگرى بر بندگان نداشته و ندارد » بلكه مى گويد :\r\n إِنَّ اللَّهَ لا يَظْلِمُ النَّاسَ شَيْئاً  « 1 » « خداوند به بندگان به هيچ مقدار ستم روا نمى دارد . »\r\n إِنَّ اللَّهَ لا يَظْلِمُ مِثْقالَ ذَرَّةٍ  « 2 » و « خداوند ذرّه‌اى ظلم نمى كند . »\r\nو پيداست كه يكى از قوانينِ عدل اينست كه به هر ذى حقّى ، حقّ او بدون افراط و تفريط داده شود .\r\nو خداوند سبحان حقّ هر شيئى را كه خلق فرموده بر حسب نياز فطرى و احتياج غريزى او داده است .\r\nافراط و زياده‌روى ، بارى سنگين و وراء تحمّل و بالاتر از حدّ قدرت و طاقت مى باشد .\r\nو  لا يُكَلِّفُ اللَّهُ نَفْساً إِلَّا ما آتاها  « 3 » « و خداوند هيچ كس را جز به قدر توانى كه به او عطا فرموده تكليف نميكند . »\r\n لا يُكَلِّفُ اللَّهُ نَفْساً إِلَّا وُسْعَها  « 4 » و بلكه « خداوند جز به قدر ظرفيّت و استطاعت افراد تكليف نمىنمايد . »\r\nهمانطور كه تفريط و كاستى نيز ستم و موجب محروميت و تعطيل سير تكاملى است  وَ لا يَظْلِمُ رَبُّكَ أَحَداً  « 5 » « و پروردگارت به هيچ كس ستم نمىنمايد . »\r\nو چون مخلوقات و از جمله انسان بر نوع و وجهه واحد و يكسان آفريده نشده‌اند ؛ بلكه در نوع انسانى از نظر نيروى جسمانى و قواى مادّى قوى و ضعيف وجود دارد و نيز از نظر صفات روحى و غرايز اخلاقى و تفكّر و احساسات و عواطف افراد مختلف و متفاوت ديده ميشوند كه انسان آميزه‌اى است از موادّ گوناگون و صفات متعدّده و خداوند وى را به درجات استعداد و مراتب استحقاقى\r\n\r\n\r\n","description":"","footnote":"\r\n( 1 ) آيه 44 ، از سوره 10 : يونس .\r\n( 2 ) . آيه 40 ، از سوره 4 : النساء .\r\n( 3 ) . آيه 7 ، از سوره 65 : الطلاق .\r\n( 4 ) . آيه 286 ، از سوره 2 : بقره .\r\n( 5 ) . آيه 49 ، از سوره 18 : كهف .\r\n","page_name":" 31 ","page_number":33},
  {"content":"\r\n\r\nكه دارد بر اين تركيب آفريده است ؛ و از جمله مرد و زن هريك را به ويژگىهائى مجهّز ساخته و براى هر يك از آنها ( ذكور و اناث ) بر حسب ظرفيّت و گنجايش و خصائص وجودى برنامه و تكاليفى مقرّر فرموده است ؛ و اگر نه چنين بود بجاى عدل ستم شده بود و ظلم از ساحت اقدس وى به دور است .\r\nبنابراين اگر در بعضى از امور اجتماعى مثل قضاوت و حكومت و جهاد و اختلاط با مردان و كشف حجاب و نماز جماعت و تشييع جنازه براى زنان در شرع مقدّس اسلام محدوديّت‌هائى وجود دارد ، و برداشتن كارهاى سنگين و مشقّت‌بار از دوش بانوان ، نه از جهت سلب حقّ از آنان است ، بلكه اعطاء حقّ ايشان است به نحو اتّم و اكمل .\r\nزيرا خداوند متعال پس از آنكه زنان را با انواع غرائز بيافريد و با ويژگىهاى مخصوص شكل داد آنچه را مصحلت و شايسته شأن آنهاست در حقّ آنان مراعات فرمود ؛ كه همان دور ماندن از جهاد و قضاوت و حكومت و أمثال اين امور است .\r\nو اين « بازداشتن » ، حقّ اوّليّه الهى است كه خداوند عليم و خبير به ايشان عطا فرموده است ؛ نه اينكه حقّ اوّليّهء فطرى آنان جهاد و أمثال آن باشد و خداوند آنها را از اين حقوق محروم ساخته باشد . كه خداوند هيچ صاحب حقّى را از حقّ خويش محروم نساخته ، بلكه به او آنچه را سزاوار تكامل اوست عنايت كرده است ؛ و بر حذر باش كه آنچه را عين دادن حقّ است سلب حقّ مپندارى .\r\nحقّ اوّليّهء فطرى زن ، خوددارى از امور جانكاه و مشقّت بار است ، نه اينكه حقّ اوّليّه وى آزادى در انجام اين امور مىباشد و بعد منع خداوندى برا اين حق طبيعى عارض شده و جلوى آن را گرفته باشد .\r\nحقّ اوّليّه زن ، حجاب و پوشانيدن پيكر است از ديدگان شهوى مفسده انگيز ، نه اينكه حقّ اوّليّه وى برهنگى و خودنمائى است ، خداوند او را از اين حقّ محروم\r\n\r\n","description":"","footnote":"","page_name":" 32 ","page_number":34},
  {"content":"\r\n\r\nساخته و به حجاب و خانه نشينى امر فرموده است .\r\nآرى به خدا قسم ملاك‌ها جابجا شده و در شناخت حقايق تحريف پيش آمده است ، نه فقط در مرحله تكلّم و سخن بلكه در ساحت تفكّر ؛ تا آنجا كه گوئى خودنمائى و جلوه گرى و برهنگى و بىحجابى زن و ورود در جماعات مردان و تصدّى مناصب قضاوت و حكومت و جهاد از جمله حقوق اوّليّه زن است و شارع از وى سلب كرده است .\r\nو اين گونه تحريف‌ها بندگى و ذلّت حقيقى فكرى است و عبارت از برداشتن حقايق و معانى از جاى اصلى خود و در غير جاى خود نهادن آنها مى باشد .\r\nو اين از بزرگ ترين مصائبى است كه از ناحيه كفر خانمان برانداز مادّى بر ما وارد شده است ؛ زيرا كه بدين ترتيب نه تنها ديدگان ما را از ملاحظهء ظواهر امور بازداشته است بلكه اساساً مانع دريافت حقايق امور و واقعيّات براى ما گرديده است .\r\nو اين مطلب نظائر و شواهد بسيارى در معارف و آداب ما دارد كه كفر خانمان سوز مادّى لغات را از معانى واقعى خود منحرف و تهى ساخته و معانى مختلف را از جايگاه اصلى خود بدر برده است ، و بدين ترتيب شديدترين ضربات را بر پيكر جامعه و فرهنگ ما فرود آورده است .\r\nاز خداوند تعالى مسئلت داريم كه پس از آنكه چشم ظاهر ما را به نعمت بينائى و ديدن گشود ما را در كورى باقى نگذارد ، و پس از اينكه چشم بصيرت ما را به ادراك حقيقت منوّر ساخت ديگر ما را در جهالت و كوردلى رها نساخته و به آراء منحطّ و ناچيز و افكار هلاكت بار خود وا مگذارد ، كه به و بال اعمال خود گرفتار آئيم و به سرانجامى خسران بار دچار شويم ، « 1 » و ما را از زمرهء كسانى قرار\r\n\r\n\r\n","description":"","footnote":"\r\n( 1 ) اقتباس از آيه 9 ، از سوره 65 : طلاق :  فَذاقَتْ وَبالَ أَمْرِها وَ كانَ عاقِبَةُ أَمْرِها خُسْراً \r\n","page_name":" 33 ","page_number":35},
  {"content":"\r\n\r\nندهد كه قلبشان از ذكر خداوند در غفلت است و دنباله روى هوى نموده و تجاوزكارانند . « 1 »\r\n\r\nجهت چهارم : اختلاف قواى ظاهرى و باطنى زن و مرد\r\nيكى از بديهيّات ، اختلاف بين وجود مرد و زن از جهات متعدّد ظاهرى و باطنى ، جسمى و روحى ، خَلقى و خُلقى و فكرى و عاطفى است .\r\nبر همين اساس است كه خداوند سبحانه و تعالى از گنجينه رحمت و درياى بيكران فيوضات اسماء و صفات خود به مرد و زن آنچه را كه با شأن و ساختمان و سرشت هر يك از آنها متناسب است عنايت فرمود .\r\n وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  « 2 » « هيچ شيئى وجود ندارد مگر آنكه گنجينه‌هاى آن در نزد ماست و ما جز باندازهء معلوم و لازم فرو نمىفرستيم . »\r\nمرد داراى صلابت و شدّت و استوارى قدم در رتق و فتق امور ، بازو و اركان قوى ، مزاج نيرومند ، قدرت تعقّل و تفكّر قوى و احساسات متناسب با آن است ؛ و زن با بنيان ظريف و اركان لطيف و احساسات تند و عاطفه‌اى قوى و تفكّرى متناسب با آن ، درست در نقطهء مقابل مرد قرار دارد .\r\nو خداوند سبحان در هر يك از اين دو جنس مخالف آنچه را كه براى پيمودن راه كمال حقيقى و به ثمر رساندن و فعليّت در آوردن همه قابليّت‌هاى وجودى او\r\n\r\n\r\n","description":"","footnote":"\r\n( 1 ) اقتباس از آيه 28 ، از سوره 18 : الكهف و  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً . \r\n( 2 ) آيه 21 از سوره 15 : الحجر .\r\n","page_name":" 34 ","page_number":36},
  {"content":"\r\n\r\nبهتر است و راه را نزديك تر مىكند ، به وديعت نهاده است تا اينكه بتوانند درخت وجود خويش را بارور سازند و از ميوهء زندگى خود بدون توقّف و كاستى بهره گيرند .\r\nو تو اى عاقل ! اگر در ويژگيهائى كه خداوند در هر يك از دو جنس زن و مرد به وديعت نهاده ، و آنچه كه در نظام خلقت از آنان انتظار ميرود نيك بينديشى ، مىبينى كه زن داراى ظرفيّتى وسيع است براى تحمّل رنجهاى باردارى و پذيرش نطفه كه بزرگترين تجليّات الهى است در رحم خود كه از دقيق‌ترين اعضاء داخلى بدن اوست ، و نيز براى زائيدن و شيردادن و پرورش نوزاد طاقتى فراوان دارد ، و مشكلات حاصله را به آسانى پذيراست ؛ و براى انجام اين وظائف به محبّت شديد و عاطفه قوى و احساس لطيف و ذوق سرشار محتاج است تا بتواند اين مشكلات را تحمّل كند و ترتيب انجام اين امور را به دقيق‌ترين وجه بدهد و اين بار را به بهترين شكل به منزل برساند ؛ و همچنين نيازمند آرامش خاطر و فراغت بال از كسب نفقه و معاش مىباشد . به خلاف مرد كه از همهء اين امور فارغ است ، و نظام خلقت در اين سلسله طويل جز سپردن نطفه به مادر كه هيچ گونه رنج و تعبى را براى او در پى ندارد ، از بقيهء امور او را بر كنار داشته است ؛ پس ناگزير سهم مرد كار و كوشش در تحصيل معاش و تهيّهء مسكن و لباس و خوراك و نگهدارى خانه از آفات و حوادث خارجى و تشكيل كانون خانواده به بهترين و كامل‌ترين صورت مى باشد .\r\nو نيز فراهم كردن ضروريّت‌هاى زندگى و رفع مشكلات و موانع و جهاد و مبارزه براى دفاع از موجوديّت خانه و اجتماعى كه در آن زندگى مىكند به عهدهء مرد است . و بايد براى حلّ و فسخ گرفتارى ها ، داد و ستدها ، و از بين بردن موانع و ناهموارىها تمام قواى جسمى و عقلى و فكرى خود را به كار بندد پس خداوند سبحانه و تقدّس به او نيروى جسمانى زياد و استخوان‌بندى ستبر و قدرت عمل بدون انفعال و وازدگى و نيروى تفكّر قوىّ برتر از احساس ، و روحيّهء\r\n\r\n","description":"","footnote":"","page_name":" 35 ","page_number":37},
  {"content":"\r\n\r\nخشن كار و تلاش و صلابت بسيار ، برحسب وظيفه و استحقاق و موقعيّت كارى ، داده است .\r\nو اين سهم‌بندى صحيح و تقسيم‌بندى سليم و عادلانه است . خداوند مى فرمايد :\r\n إِنَّا كُلَّ شَيْءٍ خَلَقْناهُ بِقَدَرٍ .  « 1 »\r\n« ما هر چيزى را به اندازه و مقدار و معيار معيّن آفريديم . »\r\n وَ كانَ أَمْرُ اللَّهِ قَدَراً مَقْدُوراً .  « 2 »\r\n« و امر خداوند بر پايه اندازه گيرى و ميزان است . »\r\n وَ كُلُّ شَيْءٍ عِنْدَهُ بِمِقْدارٍ  « 3 » « و هر چيزى نزد خدا بر حسب اندازه و مقدار است . »\r\nو اين همان حقّى است كه خداوند سبحان ذات اقدسش را بدان توصيف ، فرموده بگفته‌اش :  بِأَنَّ اللَّهَ هُوَ الْحَقُّ .  « 4 »\r\n« و همانا خداوند همو حقّ است . » و اين همان حكمتى است كه اقتضا مىكند هر شيئى در جاى شايسته خود قرار گيرد ، و بهر صاحب حقّى ، حقّش داده شود ؛ و خداوند سبحان در آيات بسيارى ذات اقدس خود را به علم و حكمت ، وصف فرموده است .\r\nاين از يكسو ، و از سوى ديگر ، بين وجود مرد و زن جاذبه بسيار نيرومند فعّال و مغناطيسى وجود دارد كه هريك ديگرى را سخت به خود ميخواند و هيچ مانعى را در اين راه نمى پذيرد ؛ و اگر كشش طبيعى به خود واگذاشته و رها شود اركان امر ازدواج متزلزل شده و امر توليد مثل و حفظ نوع تعطيل مىشود ، آرامش خانوادگى از ميان رفته و حرث و نسل نابود ميگردد و حال آنكه خداوند فساد را دوست ندارد «  وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ . »  « 5 »\r\nاز اينرو خداوند سبحان مقدار اين جذب و كشش را معيّن و مهار نموده ، و آن را در\r\n\r\n\r\n","description":"","footnote":"\r\n( 1 ) آيه 49 ، از سوره 54 : القمر .\r\n( 2 ) . آيه 38 ، از سوره 33 : الاحزاب .\r\n( 3 ) . آيه 8 ، از سوره 13 : الرعد .\r\n( 4 ) . آيه 62 ، از سوره 22 : الحج .\r\n( 5 ) . آيه 205 ، از سوره 2 : البقره .\r\n","page_name":" 36 ","page_number":38},
  {"content":"\r\n\r\nچهارچوب ازدواج و تشكيل خانواده و عفّت و خويشتن دارى و پوشيدن چشم از نامحرم و حجاب و پوشش زن و عدم خودنمائى و جلوه گرى و تحريكات مَفسده‌انگيز در سخن گفتن و قرارِ در خانه ، محدود ساخته است .\r\n\r\nدفع اين اشكال كه ضعف زنان ناشى از محروميت هايى است كه به آنها اعمال شده است .\r\nدفع يك اشكال\r\nو اينكه بعضى بىخبران از روى جهالت و نادانى ميگويند كه : « نگهداشتن زنها در خانه ، و پوشانيدن آنها به حجاب و عدم اشتراك و همدوشى آنان با مردان در ميدان‌هاى نبرد و ديگر كارهاى سخت و خطير است كه ضعف در قواى جسمى و فكرى زنان و عهده‌دارى امور كودك را براى آنها به ميراث گذارده است ، و اين ضعف و كمبود نسبى در زنان ناشى از اين محروميت‌هاى اجتماعى و امرى اكتسابى است نه يك ويژگى غريزى و سرشتى در زنان ، و در واقع ضعف و كمبود معلول آن محروميتهاى اجتماعى و حقوقى است ، نه علّت آن » سخن درستى نيست ، و اين اشكال به سه دليل باطل مىشود :\r\nاوّلًا - آنچه از ضعف قواى جسمانى و كمبود نسبت به مردان ، در زنان مشاهده مىشود اختصاص به جوامعى كه زنها با حجاب و خانه نشين و دور از كارهاى اجتماعى مردانه هستند ندارد ؛ بلكه مشترك بين آنها و ساير زنان ( كه در جوامع ديگر همرديف و همكار مردان و كارهاى مردانه هستند ) مىباشد ؛ با توجه باينكه همه زنها ( در همه شهرها و روستاها ) بدون تفاوت بين شهرى و روستائى ، هر ماه دچار حيض و عادت ماهيانه هستند .\r\nو ثانياً - اختلاف قوا بين مذكّر و مؤنّث تنها در نوع انسان نيست ، بلكه همه اقسام و انواع حيوانات را اعمّ از صحرائى و دريائى و پرندگان در بر ميگيرد ؛ و چنين تفاوتى در تمام انواع حيوانات از نر و ماده به روشنى مشهود است ، آيا اين اختلاف در ساير انواع جانوران نيز مربوط به حجاب است ؟\r\nو اگر گفته شود كه در حيوانات ماده نيز يك نوع حجاب از طرف جنس نر\r\n\r\n","description":"","footnote":"","page_name":" 37 ","page_number":39},
  {"content":"\r\n\r\nوجود دارد كه موجب ضعف او شده است ، مى گوئيم كه : بنابراين حجاب امرى لازم و ضرورى است كه عالم تكوين به آن اقرار دارد و هيچ حيوانى از آن مستثنى نيست ؛ پس چرا ما انسان را از اين قاعده عمومى كنار بگذاريم و درباره او حكم به برهنگى و بى حجابى بنمائيم ؟\r\nو اگر اين سستى و ضعف منوط به حجاب نباشد ، بنابراين در اصالت تفاوت داشتنِ مذكّر و مؤنّث بين حيوانات و انسان فرقى نيست .\r\nو ثالثاً - اين تفاوت ، ناموس و قانون كلّى آفرينش است كه در همه اعضاء جهانِ مادّه اعمّ از جمادات و غير آن سارى و جارى مىباشد ؛ زيرا كه قوّهء فعليّه و اثربخشى - در عالم مادّه - همواره از قوّه انفعاليّهء و اثرپذيرى نيرومندتر است ؛ و در علم فيزيك نيز به اثبات رسيده است كه مقدار نيروى پروتون متمركز در مركز اتم كه حاصل قوّه فعليّه مثبت است به تنهائى برابر با جميع قواى الكترونى كه بدور آن مىچرخد و حامل قوّهء انفعاليّه منفى است ، مىباشد .\r\n\r\nجهت پنجم : تفكيك اعتبارهاى طبيعى ، اجتماعى و سلوكى در زن و مرد\r\nهنگاميكه بر مرد و زن از نظر اشتراك در زندگى خانوادگى در مدينهء فاضله انسانى بنگريم ، مىبينم كه براى هر يك از آنها سهمى مساوىِ ديگرى از نظر نقش تنظيم و اشتراك در امور زندگى و امور اجتماعى قرار داده شده است .\r\nو اگر هر يك از مرد و زن را مجرّد از ديگرى و به تنهائى و از ديد مواهب طبيعى الهى داده شدهء به هر يك با ديگرى مقايسه كنيم در مىيابيم مردان از جهت بنيهء بدنى و قواى عاليه عقلانى و وسعت فكر و قدرت تدبير بر زنان برترى دارند كه «  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ  « 1 » . »\r\n\r\n\r\n","description":"","footnote":"\r\n( 1 ) آيه 34 ، از سوره 4 : النساء .\r\n","page_name":" 38 ","page_number":40},
  {"content":"\r\n\r\n« مردان بر زنان بواسطهء برترىيى كه خداوند يكى را بر ديگرى داده است قيموميّت دارند . »\r\n«  وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ  « 1 » . »\r\n« براى زنان به خوبى حقوقى است ( كه از طرف مردان بايد رعايت شود ) همچنانكه تكاليفى نيز دارند ( كه بخاطر مردان بايد رعايت كنند ) و مردان را ( در حقوق ) بر زنان پايه‌اى بالاتر و افزونى است . » ولى اگر هر يك را از نظر سلوك و حركت خاصّ تكاملى بسوى خداوند و لقاء او ، و سير مدارج و مراتب كمال غائى انسانى و درجات نزديكى و قرب خداوندى در نظر بگيريم ، راهْ روشنْ و طريقْ واضح است ، كه هيچ يك را مانع و دافعى ( در مقابل اين سير تكاملى ) نيست ؛ بلكه هريك مىتوانند دامن همّت بكمر زده و از ظاهر به باطن و از عالم اعتبار به عالم حقيقت و از جهل و خيال به انديشه و تفكّر سالم و صحيح و از دنيا به عُليا و از غير خدا به سوى توجّه كامل به خدا و نزول در حرم قدس و حريم عزّت او حركت كنند ، تا در جايگاه صدق و حقّ ، نزد آن سلطان مقتدر و صاحب اختيار عزيز قرار گيرند . «  فِي مَقْعَدِ صِدْقٍ عِنْدَ مَلِيكٍ مُقْتَدِرٍ .  « 2 » »\r\nبنگر كه خداوند تبارك و تعالى چگونه هر دوى آنها ( مرد و زن ) را در مقابل آمرزش و غفران و اجر عظيم خود در يك درجه واحد و برابر قرار داده است :\r\n « إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ وَ الصَّابِرِينَ وَ الصَّابِراتِ وَ الْخاشِعِينَ وَ الْخاشِعاتِ وَ الْمُتَصَدِّقِينَ وَ الْمُتَصَدِّقاتِ وَ الصَّائِمِينَ وَ الصَّائِماتِ وَ الْحافِظِينَ فُرُوجَهُمْ وَ الْحافِظاتِ وَ الذَّاكِرِينَ اللَّهَ كَثِيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظِيماً  « 3 » . »\r\n« همانا مردان مسلمان و زنان مسلمان و مردان مؤمن و زنان مؤمن و مردان\r\n\r\n\r\n","description":"","footnote":"\r\n( 1 ) آيه 228 ، از سوره 2 : البقره .\r\n( 2 ) . آيه 55 ، از سوره 54 : القمر .\r\n( 3 ) آيه 35 ، از سوره 33 : الاحزاب .\r\n","page_name":" 39 ","page_number":41},
  {"content":"\r\n\r\nو زنانى كه دائماً فرمانبر خدايند و مردان راستگو و زنان راستگو و مردان پايدار و زنان پايدار و مردان فروتن و زنان فروتن و مردان صدقه دهنده و زنان صدقه دهنده و مردان روزه‌دار و زنان روزه دار و مردان با عفّت و خويشتن دار و زنان با عفّت و خويشتن دار و مردانى كه ياد خدا بسيار مى كنند و زنانى كه ياد خدا بسيار ميكنند ، خداوند براى همه آنها آمرزش و پاداشى بس بزرگ آماده كرده است . »\r\nو از كاملترين آيات در اين معنى ، گفتهء خداوند متعال است كه :\r\n وَ مَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ وَ لا يُظْلَمُونَ نَقِيراً .  « 1 » »\r\n« هر كس از مرد يا زن كارهاى نيك كند و مؤمن باشد ( بر اساس ايمان كار نيك انجام دهد ) اين گروه بى شك به بهشت در خواهند آمد و به اندازه ذرّه‌اى به آنها ظلم نخواهد شد . »\r\nو از آيه فوق كاملتر اين آيه است :\r\n«  وَ مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ  « 2 » . »\r\n« هر كس از مرد يا زن كه از روى ايمان عمل صالحى انجام دهد ، پس اين گروه بى شكّ به بهشت در خواهند آمد و در آن بى حساب از نعمتهاى الهى روزى داده خواهند شد . »\r\nو صريحتر از آن و كاملتر در معنى ، قول خداوند تبارك و تعالى است :\r\n«  مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ  « 3 » . »\r\n« هر كس از مرد يا زن از روى ايمان عمل صالحى انجام دهد او را حيات و\r\n\r\n\r\n","description":"","footnote":"\r\n( 1 ) آيه 124 از سوره 4 : النساء .\r\n( 2 ) آيه 40 از سوره 40 : المؤمن .\r\n( 3 ) آيه 97 از سوره 16 : النحل .\r\n","page_name":" 40 ","page_number":42},
  {"content":"\r\n\r\nزندگى پاكيزه و خوشى بخشيم ، و به بهتر از آنچه عمل ميكردند پاداششان ميدهيم . »\r\nكه در اين آيه خداوند سبحان حيات طيّبه و پاداش بهتر و برتر از آنچه را كه استحقاق است ، وعده فرموده است .\r\nو اينها مطالبى بود كه ميخواستيم در مرحله اوّل بحث بيان كنيم .\r\n\r\n","description":"","footnote":"","page_name":" 41 ","page_number":43},
  {"content":"\r\n . \r\n","description":"","footnote":"","page_name":" 42 ","page_number":44},
  {"content":"\r\n\r\n\r\nمرحله دوّم : ادّلهء شرعى فقهى پيرامون موقعيّت زن در زمينه جهاد و قضاوت و حكومت\r\n\r\n","description":"","footnote":"","page_name":" 43 ","page_number":45},
  {"content":"\r\n . \r\n","description":"","footnote":"","page_name":" 44 ","page_number":46},
  {"content":"\r\n\r\n\r\nفصل اوّل از مرحلهء دوّم : بحث پيرامون آيه : الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ\r\n\r\n","description":"","footnote":"","page_name":" 45 ","page_number":47},
  {"content":"\r\n . \r\n","description":"","footnote":"","page_name":" 46 ","page_number":48},
  {"content":"\r\n\r\nمرحله دوم بحث با استناد به ادلهء شرعى فقهى\r\nپيرامون موقعيّت زن در زمينهء جهاد و قضاوت و حكومت در اينجا بحث در دو مقام وارد مىشود :\r\nاوّل - آيات وارده در اين زمينه در قرآن كريم .\r\nدوّم - روايات وارده از معصومين عليهم السّلام .\r\nمقام اوّل - در اينجا پيرامون دو آيه از قرآن كريم بحث مى كنيم :\r\nآيه اوّل : قول خداوند جلّ و عزّ : «  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ .  « 1 » »\r\nو آيه دوم : «  وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ  « 2 » . »\r\n\r\nبحث پيرامون آيه الرّجَالُ قَومُونَ عَلَى النِسَآءِ بِمَا فِضَّلَ اللَهُ بَعْضَهُمْ عَلَى بَعْضٍ وَ بِمَا أَنْفَقُوا مِنْ أَمولِهِمْ .\r\nبحث پيرامون آيه اوّل\r\n«  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ . »  « 3 »\r\nقبل از ورود در اصل بحث ، لغت « قوّامون » را از نظر لغويّون معنى ميكنيم\r\n\r\n\r\n","description":"","footnote":"\r\n( 1 ) آيه 34 از سوره 4 : النساء .\r\n( 2 ) آيه 228 از سوره 2 البقره .\r\n( 3 ) آيه 34 از سوره 4 النساء .\r\n","page_name":" 47 ","page_number":49},
  {"content":"\r\n\r\nو به دنبال آن آنچه مفّسران در تفسير آيه گفته‌اند ذكر كرده و بعد به بحث درباره مستفاد آيه مىپردازيم .\r\n\r\nأمّا گفتار لغويّون در معنى قوّامون\r\nدر « مجمع البحرين » مينويسد :  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ . . .  ( تا آخر آيه ) يعنى به عهده مردان است كه به قيموميت و سرپرستى و تدبير امور زنان قيام كنند ؛ و اين سرپرستى به دو جهت به مرد داده شده است :\r\nجهت اوّل موهبتى و تفضّل از جانب خداوند متعال است كه خداوند مردان را از جهات بسيارى بر زنان برترى داده است از جمله برترى عقلانى و حسن تدبير و نيروى بدنى بيشتر در مورد بجا آوردن اعمال و طاعات ، و به همين جهت به نبوّت و امامت و ولايت و اقامه شعائر و جهاد و قبول شهادت آنان در همهء امور و فزونى سهميّه ارث و أمثال آن اختصاص داده شده‌اند .\r\nو جهت دوّم اكتسابى است و از دادن نفقه و « مهريّه » از جانب مردان به زنان ريشه ميگيرد ، با اينكه فائده ازدواج بين هر دوى آنها مشترك است . و « باء » در (  بِما فَضَّلَ اللَّهُ  ) و (  بِما أَنْفَقُوا  ) « سببيّه » و « ما » مصدريّه است يعنى به سبب آن برترى خداوند و آن انفاقى كه بر زنان ميكنند ، سمت قيموميّت و سرپرستى زنان را دارا ميباشند .\r\nو در « اقرب‌الموارد » آمده : قَامَ يَقُومُ قَوْمًا وَ قَوْمَه : إنتَصَبَ ( ايستاد ) ضِدُّ قَعَدَ ( نشست ) وَ قَامَ الامْرُ : كار راست گرديد و درست شد و قَامَ الرَّجُلُ الْمَرأة وَ عَلَيْهَا : مؤنهء وى را به عهده گرفت و به امور و شؤون وى قيام كرد .\r\n( و در مادّه مَوَن گفته است : مَانَ يَمُونُهُ مَوْنًا و مَؤنَه : مؤنه وى را به گردن گرفت و شئون وى را به انجام رسانيد و مائن شد . )\r\n\r\n","description":"","footnote":"","page_name":" 48 ","page_number":50},
  {"content":"\r\n\r\nتا جائى كه ميگويد : قَوَّام مثل شدّاد يعنى خوش قامت ، و براى انجام و به پادارى كار توانا ، و القوّام يعنى امير ( صاحب امارت و حكومت ) و سرپرست و جمع آن « قوّامون » .\r\nو در « صحاح‌الّلّغة : قِوّامِ امر - با كسره - نظام و استقامت شىء را گويند ، و مثلًا مى گويند : فلان كس قوّام اهل بيت خود است ، و قيام اهل بيت خود است يعنى او كسى است كه امور و شئون اهل بيت خود را برقرار مىكند و مركز و محور كارهاى آنها قرار ميگيرد ، و به اين معنى است قول خداوند متعال كه : «  وَ لا تُؤْتُوا السُّفَهاءَ أَمْوالَكُمُ الَّتِي جَعَلَ اللَّهُ لَكُمْ قِياماً  « 1 » » ، قوام امر همچنين ملاكى است كه آن امر به آن قيام و قوام دارد .\r\nو در « اساس اللّغه » مى نويسد : وَ قَامَ الامِيرُ عَلَى الرَّعِيَّه : وَلِيهَا . ولايت و سرپرستى امور رعيّت را بر عهده گرفت و به كار رعيّت قيام كرد .\r\nو در « نهايه ابن اثير » در مادّه ( قَيَم ) گويد : در دعائى آمده است كه : لَكَ الْحَمْدُ أَنْتَ قَيَّامُ السَّمَواتِ وَ الارْض : « پروردگارا ! حمد ويژهء ذات اقدس توست زيرا تو نگهبان آسمانها و زمين هستى . »\r\nو در روايتى ديگر « قَيِّمُ » و در ديگرى « قَيُّومُ » ذكر شده است كه هر سه از صيغه‌هاى مبالغه‌اند و از صفات خداوند متعال مى باشند و معناى آنها قائم و بپادارنده امور خلق و مدبّر عالم در همه احوالات و شئون است و اصل آن از « واو » است ، قَيْوام و قَيْوم و قيْوَوم بر وزن فَيْعَال و فَيْعِل و فيعُول ، تا جائى كه مى گويد : و بدين معنى است حديث شريف : مَا أَفْلَحُ قَوْمٌ قَيَّمُهُم أَمْرَأةٌ : « قومى كه سرپرست و مدبّر و قيّم آنها زنى باشد به رستگارى نخواهند رسيد\r\n\r\n\r\n","description":"","footnote":"\r\n( 1 ) . » آيه 5 ، از سوره 4 : النساء : « اموال خود را به افراد سفيه نسپريد ، اموالى كه خداوند شما را بر آن سلطه بخشيده است و برقرارى مصارف آن با شماست و قوام و قيام و ايستادگى شما را به آن ( اموال ) قرار داده است . »\r\n","page_name":" 49 ","page_number":51},
  {"content":"\r\n\r\nو در « لسان العرب » از ابن برّى نقل شده كه گويد : گاهى « قيام » به معنى محافظت و اصلاح مىآيد و به اين معنى است آيه شريفه :  الرِّجالُ قَوَّامُونَ عَلَى النِّساءِ ،  و آيه شريفه :  إِلَّا ما دُمْتَ عَلَيْهِ قائِماً  : يعنى « مادامى كه بر آنها مواظب و محافظ باشى » .\r\nو در « تاج العروس » آمده كه ابن اثير گفته : « الْقَوْمَ » در اصل مصدر « قَامَ » است و سپس در استعمال براى مردان ( نسبت به زنان ) غلبه پيدا كرد و مردان بدان ناميده شدند زيرا كه آنها «  قَوَّامُونَ عَلَى النِّساءِ  » هستند در امورى كه اقامه و انجام آن در شأن زنان نيست .\r\nو « جوهرى » گفته : و به همين معنى است مضمون آيه شريفه :  لا يَسْخَرْ قَوْمٌ مِنْ قَوْمٍ  ، يعنى « جايز نيست دسته و گروهى گروه ديگر را به مسخره بگيرند » و سپس مى فرمايد  وَ لا نِساءٌ مِنْ نِساءٍ  » و همچنين طايفه زنان نيز نبايد همديگر را استهزاء كنند . و اگر « نساء - زنان » داخل در « قوم » بودند ديگر لزومى نداشت خداوند  « وَ لا نِساءٌ مِنْ نِساءٍ »  بگويد و به زن هم قيّمه گفته مىشود ، و قيّمِ زن همسر اوست ( مطابق بعضى از كتابهاى لغت ) زيرا امور و ما يحتاج او را قيموميّت مىكند و انجام ميدهد .\r\nو « فَرّاء » گفته : اصل قَيِّم قَوْيِمْ بر وزن فَعْيِل است ، زيرا در ادبيّات عرب لغتى بر وزن فَيْعِلْ نيامده است .\r\nو « سيبويه » گفته است : قَيِّم بر وزن فَيْعِلْ است و اصل آن قَيْوِم بوده است و قَوّام به متكفّل امور مى گويند .\r\nو همچنين در « تاج العروس » مطلبى را از ابن برّى نقل كرده كه در « لسان العرب » آورده است و ما قبلًا آن را متذكّر شديم .\r\n\r\nو اما گفتار مفسّرين در مورد آيه\r\n«  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّهُ  . . . » .\r\n\r\n","description":"","footnote":"","page_name":" 50 ","page_number":52},
  {"content":"\r\n\r\n\r\n« تفسير تبيان » شيخ طوسى ( ره )\r\nدر « تفسير تبيان » شيخ طوسى ( ره ) مى گويد : سبب نزول اين آيه قضيّه‌اى است كه حسن و قتاده و ابن جُريج و سُدّى نقل كرده‌اند كه مردى به‌صورت همسرش سيلى زد و آن زن به حضور پيغمبر اكرم صلّى الله عليه و آله و سلّم آمد و تقاضاى قصاص كرد ، در اين هنگام اين آيه نازل شد :  الرِّجالُ قَوَّامُونَ عَلَى النِّساءِ ؛  يعنى مردان نسبت به تأديب و تدبير امور زنان ، قيّم آنها هستند كه خداوند مردان را از نظر عقل و رأى ( درايت ) نسبت به زنان فزونى و برترى داده است .\r\nو « زُهْرى » گفته است كه ميان مرد و زن ( دو همسر ) در كمتر از قتلِ نفس قصاص واقع نمىشود ، و گفته مىشود كه مرد « قَيِّم » و « قَوَّام » و « قَيَّام » است يعنى مردان زمام امور زنان را به عهده مى گيرند و نسبت به اطاعتى كه زنها بايد در مقابل پروردگار و شوهرانشان داشته باشند قيام مى كنند .\r\nو در تفسير « فالصّالحات قانتاتٌ » شيخ طوسى مىگويد : قتاده و سفيان گفته‌اند « قانتات » يعنى زنان مطيع خداوند و همسران خود ، و اصل قنوت دوام اطاعت است ( از خداوند و شوهر ) ، و به‌همين معناست قنوت در ركعت آخر شب به سبب طولانى بودن قيام در آن ؛ و «  حافِظاتٌ لِلْغَيْبِ بِما حَفِظَ اللَّهُ  » به قول قتاده و عطاء و سفيان يعنى حافظ چيزهائىاند كه از شوهر غائب است و از آنها خبر ندارد از قبيل حفظ مال و رعايت وضعيّت آبرو و شخصيّت و حال شوهر و حفظ ناموس خود ( براى شوهر ) . « 1 »\r\n\r\nتفسير « مجمع البيان » شيخ طبرسى\r\nو در تفسير « مجمع البيان » شيخ طبرسى آمده است : گفته مىشود مرد قَيِّم و قَيَّام و قَوَّام است ، و اين اوزان و صيغه‌ها ( قوّام ) براى مبالغه و تكثير و زيادى است . و اصل قنوت به معنى اطاعت دائم است و به همين معناست قنوت در نماز وتر ( ركعت آخر نماز شب ) به خاطر طولانى بودن قيام در آن .\r\n\r\n\r\n","description":"","footnote":"\r\n( 1 ) « التبيان » جلد اوّل چاپ سنگى ، ص 424\r\n","page_name":" 51 ","page_number":53},
  {"content":"\r\n\r\nمقاتل مى گويد : آيه در مورد سعد بن ربيع كه يكى از رؤساى عرب بود ، و همسرش حبيبه دختر زيد بن أبى زُهَير كه هر دو از انصار بودند نازل شد . و آن اين كه ( در مورد مسائل زناشوئى ) همسر از شوهرش تمكين نمى كرد ، و شوهر به صورت او سيلى زد ، و سپس پدر او به اتّفاق دخترش خدمت پيغمبر اكرم شكايت برد ، و گفت : نور چشمم را به ازدواج او ( سعد ) درآورده‌ام ، و او را سيلى زده است ؛ پيغمبر فرمود : برود از شوهرش قصاص كند ، و زن به اتفاق پدرش براى قصاص شوهر به راه افتاد ؛ كه پيغمبر اكرم فرمودند : برگرديد اينك جبرئيل است كه آمده است و خداوند اين آيه را فرستاد ، بعد پيغمبر صلّى الله عليه و آله و سلّم فرمود : ما چيزى را خواستيم و اراده كرديم و خداوند هم چيزى را اراده كرد و آنچه كه خداوند اراده فرموده خير است ، و قصاص را برداشت . ( حكم قصاص را نقض كرد . )\r\nكلبى مىگويد : آيه در مورد سعد بن ربيع « 1 » و همسر او خولة دختر محمّد بن مسلمه نازل شده است و داستان فوق را بتمامه نقل كرده است ؛ و أبو روق مى گويد : دربارهء جميله دختر عبد الله بن ابَىّ و شوهرش ثابت بن قيس بن شمّاس وارد شده است و داستانى شبيه داستان فوق را بيان مىكند .\r\nو معنى آيه اينستكه مردان قيموميت دارند بر زنان و مسلطاند بر آنان در تدبير و تأديب و سازندگى و تعليم . و  ( بِما فَضَّلَ اللَّهُ بَعْضَهُمْ عَلى بَعْضٍ )  بيان علّت اين قيموميّت است كه خداوند امر ادارهء زنان را بواسطهء فزونى ( بخشش خداوندى ) در علم و عقل و حسن نظر و اراده به دست مردان سپرده است . « 2 »\r\n\r\n\r\n","description":"","footnote":"\r\n( 1 ) در كتاب « أسْدُالغَابة » مذكور است : سعد بن الربيع بن عمرو بن أبى زهير بن مالك بن أمرى القيس الخزرجى عقبى بدرى ، يكى از فقهاى انصار بشمار مى رفته و داراى دو زن بوده است .\r\n( 2 ) « مجمع البيان » طبع صيدا جلد سوم ص 43\r\n","page_name":" 52 ","page_number":54},
  {"content":"\r\n\r\n\r\nتفسير « رَوْحُ الجِنان و رُوحُ الجنّان » أبى الفتوح رازى\r\nو در تفسير « رَوْحُ الجِنان و رُوحُ الجنّان » أبى الفتوح رازى پس از ذكر معنى قَوّام و شأن نزول آيه به نحوى كه طبرسى ( ره ) گفته است ، مى گويد : در ملاك تفضيل و برترى مردان بر زنان در كلام خداوند : «  فَضَّلَ اللَّهُ بَعْضَهُمْ عَلى بَعْضٍ  » گفته‌هاى مختلفى است از جمله :\r\nگفته‌اند : منظور ، برترى عقلانى است .\r\nو گفته‌اند : فزونى و برترى دين و يقين است ، زيرا كه زنان از نظر قواى عقلانى و فرائض دينى در مرحله مادون مرد قرار دارند . زيرا كه در هر ماه در ايّام حيض از نماز و روزه ممنوع مىشوند .\r\nو گفته‌اند : نقصان شهادت است ، زيرا كه شهادت دو زن به جاى شهادت و گواهى يك مرد است «  فَرَجُلٌ وَ امْرَأَتانِ  » . « 1 »\r\nو گفته‌اند : در تصرّف در امور و تجارت است .\r\nو گفته‌اند : به جهاد است زيرا مردان مخاطبند در قول خداوند حكيم در آيه : «  انْفِرُوا خِفافاً وَ ثِقالًا وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ .  « 2 » »\r\nو زنان مخاطب گفته خداوند بزرگند در آيه :  وَ قَرْنَ فِي بُيُوتِكُنَّ .  « 3 »\r\nو ربيع مى گويد : در نماز جمعه و جماعت است .\r\nو حسن بصائرى مى گويد : در نفقه است زيرا كه به عهده مردان است نه زنان .\r\nو گفته اند : در جواز ازدواج مرد با چهار زن است و ازدواج زن با بيش از يك مرد جايز نيست .\r\nو گفته اند : در طلاق است كه اختيار آن بدست مردان است كه امام عليه السّلام فرموده است : « طلاق با مردان است وعدّه نگهداشتن با زنان . »\r\n\r\n\r\n","description":"","footnote":"\r\n( 1 ) آيه 282 ، از سوره 2 بقره .\r\n( 2 ) آيه 41 ، از سوره 9 توبه : « پياده و سواره يورش بريد و كوچ كنيد و در راه خدا به مال ها و جان هاى خود جهاد كنيد »\r\n( 3 ) » . آيه 33 ، از سوره 33 احزاب : « در خانه هاى خود بمانيد و قرار گيريد . »\r\n","page_name":" 53 ","page_number":55},
  {"content":"\r\n\r\nو گفته اند : در ارث است .\r\nو گفته اند : در دية است كه دية زن نصف ديه مرد است .\r\nو گفته اند : در نبوّت و امامت و و لا يت است .\r\nپيغمبر اكرم فرموده است : زن تا و قتى كه همسر اختيار نكرده است در او كمبودى وجود دارد ؛ گفتند : اى پيغمبر خدا ! و اگرچه ثروتمند باشد ؟ فرمود : و اگرچه ثروتمند باشد ؛ پس اين آيه راى قرائت فرمود :\r\n الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ . \r\nأبو هُرَيره روايت كرده است ، همانا رسول اكرم صلّى الله عليه و آله و سلّم فرمود : بهترين زنان آن زنى است كه وقتى به او مى نگرى تو را شادمان سازد ، و اگر به او فرمان دهى ترا اطاعت كند ، و هنگامى كه از او غايب شوى مال تو و ناموس خود را براى تو حفظ نمايد ؛ سپس اين آيه را قرائت فرمود :  الرِّجالُ قَوَّامُونَ عَلَى النِّساءِ .  « 1 »\r\n\r\nتفسير « علىّ بن إبراهيم قمى »\r\nو در تفسير « علىّ بن ابراهيم قمى » آمده است : يعنى خداوند بر مردان واجب كرده است كه مخارج زنان را بپردازند و سپس زنان را ستايش مىكند كه : «  فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّهُ  . » يعنى : « زنان صالحه مطيع شوهرند و ( ناموس ) خود را در غياب شوهر حفظ مى كنند . » و در روايت ابى الجارود از أبى جعفر امام باقر عليه السّلام در معنى قانتات آمده است : يعنى اطاعت كنندگان . « 2 »\r\n\r\nتفسير « صافى » فيض كاشانى\r\nو در تفسير « صافى » فيض كاشانى مىگويد : يعنى مردان ، قيام و ولايت زمامداران نسبت به ملّت و مردم را ، بر زنان دارند ؛ به سبب اينكه خداوند مردان را به كمال عقل و حسن تدبير و توانائى بيشتر در اعمال و طاعات بر زنان برترى داده است . . . تا جائى كه مىگويد : در كتاب « علل » از نبى أكرم صلّى الله عليه و آله و سلّم\r\n\r\n\r\n","description":"","footnote":"\r\n( 1 ) تفسير « أبى الفتوح » طبع مظفّرى جلد اول ص 761 - 760\r\n( 2 ) تفسير « قمّى » طبع سنگى ، در سال 1311 ص 125\r\n","page_name":" 54 ","page_number":56},
  {"content":"\r\n\r\nروايت شده است ، سؤال شد برترى مردان بر زنان چيست ؟ فرمود : همانند مزيّت آب بر زمين ، كه زمين به آب زنده مىشود و به‌واسطه مردان زنان حيات مى گيرند ، و اگر مردان نبودند زنان خلق نمى شدند ، سپس اين آيه را تلاوت كرد و پس از آن فرمود : آيا نمى نگرى بر زنان كه چگونه حيض مى شوند و از آن ناپاكى عبادت ممكن شان نيست ، و مردان را چنين حالتى عارض نمى گردد . « 1 »\r\n\r\n« منهج الصّادقين » فتح الله كاشانى\r\nو در « منهج الصّادقين » فتح الله كاشانى به آنچه كه از تفسير « صافى » نقل كرديم اكتفا نموده و روايات وارده را نقل نكرده است . « 2 »\r\n\r\nتفسير « برهان »\r\nو در تفسير « برهان » آنچه را كه فيض در « صافى » از روايات آورده است ذكر كرده و روايات ديگرى كه در اين مورد وارد است به آن اضافه نموده است . « 3 »\r\n\r\nتفسير « جواهر » طنطاوى\r\nو در تفسير « جواهر » طنطاوى مى گويد : «  الرِّجالُ قَوَّامُونَ عَلَى النِّساءِ  » يعنى مردان چون زمامدارانند و زنان چون رعيّت ( ملّت و مردم ) . « 4 »\r\n\r\n« جامع البيان عن تأويل القرآن » طبرى\r\nو در « جامع البيان عن تأويل القرآن » طبرى در تفسير آيه مى گويد : و اين برترى را خداوند تبارك و تعالى به مردان نسبت به زنان داده است ، و به همين جهت مردان قيّم و مدبّر بر زنان شده‌اند ، و در آن امور زنان كه خداوند به آنان ( مردان ) سپرده است امرشان نسبت به زنان نافذ است ؛ سپس حكايت سيلى زدن مرد انصارى به صورت زنش را كه به شش سند از قتاده و حسن و ابن جريج و سُدّى روايت شده به همان نحو كه ما در اينجا از مجمع البيان نقل كرديم آورده است .\r\n\r\n\r\n","description":"","footnote":"\r\n( 1 ) « تفسير صافى » طبع اسلاميّه سنه 1384 ، جلد اوّل ص 353\r\n( 2 ) « المنهج » چاپ سنگى سال 1296 ، جلد اوّل ، ص 381\r\n( 3 ) « برهان » چاپ سنگى سال 1295 ، جلد اوّل ، ص 226\r\n( 4 ) « جواهر » چاپ مصر سال 1350 ، جلد سوّم ، ص 39\r\n","page_name":" 55 ","page_number":57},
  {"content":"\r\n\r\nو به هشت سند از سفيان و مجاهد و على بن أبى طلحه و قتاده و سُدّى روايتى نقل مىكند كه منظور از « صالحات قانتات » در قول خداوند عزّوجلّ اين است كه زنان صالحه مطيع شوهران خود مىباشند .\r\nو به شش سند از قتاده و سُدّى و عطاء و سفيان و ابى هُريره روايت مىكند كه : مراد از «  حافِظاتٌ لِلْغَيْبِ  » زنانى هستند كه در غياب شوهر آنچه را كه مربوط به اوست أعمّ از وجود و ناموس خود و اموال و ثروت او حفظ مىكنند . « 1 »\r\n\r\nتفسير « ابن كثير دمشقى »\r\nو در تفسير « ابن كثير دمشقى » آمده : خداوند متعال مىگويد : «  الرِّجالُ قَوَّامُونَ عَلَى النِّساءِ  » يعنى مرد قيّم زن است به اين معنى كه مرد رئيس و بزرگ خانواده و حاكم بر اوست و هنگامى كه منحرف و غير معتدل شود تأديب كننده و به اعتدال آورنده او مىباشد .\r\n بِما فَضَّلَ اللَّهُ بَعْضَهُمْ عَلى بَعْضٍ  يعنى زيرا كه مردان از زنان برترند ، و مرد بيش از زن مورد انتخاب واقع مىشود و از اين‌رو است كه نبوّت خاصّ مردان است ، و همچنين مُلك اعظم ( قدرتمندى و رياست اصلى جامعه ) ويژه مردان است زيرا كه پيغمبر اكرم صلّى الله عليه و آله و سلّم فرمود : قومى كه زمام امور خود را بدست زنى بسپارد هرگز رستگار نخواهد شد . « لَنْ يُفْلِحَ قَوْمٌ وَلَّوا أمْرَهُمُ امْرَأَةً » .\r\nاين حديث را بخارى از طريق عبد الرحمن بن أبى بكره از پدرش روايت كرده ، و منصب قضاوت و غير آن‌هم نيز چنين است .\r\n(  وَ بِما أَنْفَقُوا مِنْ أَمْوالِهِمْ  ) يعنى به علّت مهور ( مهريّه ها ) و نفقه‌اى كه مردان به زنان مىپردازند ، و تكليفى كه خداوند بر مردان نسبت به زنان در كتاب خود و سنّت پيغمبرش صلّى الله عليه و آله و سلّم واجب فرموده است ، پس مرد فى نفسه ( بالذّات ) از زن برتر است و بر او فضل و برترى و ارجحيّت دارد ، و از اين‌رو شايسته است كه قيّم\r\n\r\n\r\n","description":"","footnote":"\r\n( 1 ) « جامع البيان » چاپ مصر سال 1373 ، جلد پنجم از ص 57 تا ص 60\r\n","page_name":" 56 ","page_number":58},
  {"content":"\r\n\r\nزن باشد ، چنان كه خداوند متعال مىفرمايد :  وَ لِلرِّجالِ عَلَيْهِنَّ دَرَجَةٌ  : « براى مردان نسبت به زنان مزيّتى است . »\r\nسپس حديث مرد انصارى را كه به صورت زن خود سيلى زد و شأن نزول آيه را در اين باره از بصرى نقل مىكند .\r\nو بعد روايت ابو هريره را درباره « بهترين زنان كسى است كه . . . » كه ما از « مجمع البيان » نقل كرديم ذكر مىكند .\r\nسپس در معنى «  قانِتاتٌ حافِظاتٌ لِلْغَيْبِ  » مانند آنچه را كه طبرى در « جامع البيان » نوشته است بيان مىكند .\r\nو بعد حديثى را از امام أحمد حنبل از يحيى بن اسحاق از ابن لهيعه از عبد الله بن أبى جعفر نقل مىكند كه ابن قارظ خبر مىدهد كه عبد الرّحمن بن عوف گفت : رسول اكرم صلّى الله عليه و آله و سلّم فرمود : هنگامى كه زن نمازهاى پنج‌گانهء خود را بجا آورد ، و ماه رمضان را روزه بدارد ، و ناموس خود و شوهر را حفظ كند و از شوهرش اطاعت كند ، به او خطاب مىشود : از هر درى كه ميخواهى به بهشت داخل شو . « 1 »\r\n\r\nتفسير « كشّاف » زمخشرى\r\nو در تفسير « كشّاف » زمخشرى مىنويسد : (  الرِّجالُ قَوَّامُونَ عَلَى النِّساءِ  ) يعنى مردان با امر و نهى خود زنان را قيموميّت و سرپرستى مىكنند ، چنان كه حكّام و زمامداران رعايا را ، و از اين رو قُوَّم ( جمع قوّام : سياستمدار و مدبّر ) ناميده مىشوند ، و ضمير « هُمْ » در ( بَعْضَهُمْ ) هم براى مردان است و هم براى زنان ، يعنى مردان بر زنان سيطره ( احاطه توأم با قدرت ) و تسلّط دارند بواسطه برترىاى كه خداوند به بعضى از ايشان ( مردان ) نسبت به بعض ديگر ( زنان ) داده است ، و اين مطلب خود دليلى است كه شايستگى « ولايت و سرپرستى » فقط به فضل و برترىاى\r\n\r\n\r\n","description":"","footnote":"\r\n( 1 ) « تفسير ابن كثير » چاپ دار الفكر ، جلد دوّم ص 275 تا ص 277\r\n","page_name":" 57 ","page_number":59},
  {"content":"\r\n\r\nكه از جانب خداوند متعال داده شده ، مىباشد نه به غلبه و زور و گردن فرازى و قهر و قدرت .\r\nو در برترى مردان بر زنان ، عقل ، حزم ( دور انديشى ) عزم ( تصميم قاطع ) ، نيروى جسمانى و سواد نوشتن در اكثر موارد و سواركارى و تيراندازى و اينكه انبياء و علماء از مردانند و امامت كبرى و صغرى در بين ايشان است و جهاد و اذان و خطبه و اعتكاف و تكبيرات تشريق در فقه أبو حنيفه و قبول شهادت در حد زدن و قصاص و زيادى سهم در ارث و تعصيب در ميراث « 1 » و حَمَالَة « 2 » و قَسامه « 3 » و ولايت ( حقّ ) در نكاح و طلاق\r\n\r\n\r\n","description":"","footnote":"\r\n( 1 ) از جمله مسائلى كه در مورد ارث مختصّ فقه اهل تسنن است مسأله عول و تعصيب مىباشد .\r\nمسأله عول عبارت است از اينكه اگر اموال متوّفى كمتر از سهميّه‌هاى ورّاث باشد اهل تسنن نقصان را به حساب تمام سهميه‌ها مىگذارند . ولى در فقه شيعه از سهميهء ورّاثى كه دو مرتبه متفاوت در ارثيه دارند ( مثلًا زوجه كه در صورت داشتن فرزند ( يك هشتم ) و در صورت نداشتن فرزند ( يك چهارم ) ما تَرَك ارث خواهد برد ) كم نخواهد شد و از سهميه كسانى كه يك مرتبه در ارثيه دارند ( مثلًا فرزند ) برداشته مىشود .\r\nو امّا حكم در مسأله تعصيب به عكس مسأله عول است بدين نحو كه اگر سهام ورّاث از مجموعه اموال متوّفى كمتر شود اهل تسنن زيادى ارثيه را به عَصَبه ( خويشان پدرى ) واگذار مىكنند . ولى در فقه شيعه زيادى ارث به همه ورّاث به نسبت قرابت با متوّفى به سهميّه‌ها بر مىگردد . و در مسائل ارث غير از اين دو مورد اختلاف قابل توجّهى بين فقه شيعه و فقه اهل تسنن وجود ندارد . و از ائمّهء اهل بيت عليهم السّلام بطور متواتر نقل شده است كه عول و تعصيب در اسلام نيست و ادلّه‌اى از كتاب خدا و سنّت پيغمبر اكرم از آنها در اين نفى در كتاب‌هاى مفصّل موجود است و چون در فقه شيعه تعصيب وجود ندارد بنابراين از اين‌جهت برترىاى براى مردان نسبت به زنان وجود ندارد . و امّا اعتكاف و تكبيرات ايّام تشريق و ولايت در بعضى از موارد در نكاح نيز نزد علماء شيعه بين مرد و زن يكسان است .\r\n( 2 ) « حمالة » متحمل شدن ( قبول ديه و يا ساير احكام وارده ) جرائمى است كه از روى سهو و خطا بعضى از ارحام نزديك مرد ، مرتكب مىشوند . ( مترجم\r\n( 3 ) « قسامة » شاهد واقع شدن در مورد قتل ، كه شهادت به قَسَم 50 مرد لازم است تا قتلى عمدى ثابت شود .\r\nو در قتل خطاء 25 مرد ( در صورتى كه شاهد عادلى نباشد كه بر قتل شهادت دهد قسم‌هائى است كه اولياء مقتول براى اثبات قتل اداء مىكنند و در قتل عمدى عبارت است از پنجاه قسم و در قتل خطاء بيست و پنج قسم ) . ( مترجم )\r\n","page_name":" 58 ","page_number":60},
  {"content":"\r\n\r\nو رجوع و تعدّد زوجات و انتساب فرزندان به آن‌ها و اينكه محاسن و عمامه ويژه آنهاست ، را ذكر كرده‌اند .\r\n(  وَ بِما أَنْفَقُوا  ) يعنى به سبب آنچه كه مردان در ازدواج با زنان از مهر و نفقه به آن‌ها از مال خود مىپردازند .\r\nو سپس قضيّه سعد بن ربيع و همسرش و شأن نزول آيه را ذكر مىكند و مىگويد پس از نزول اين آيه قصاص ( از شوهر ) برداشته شد ، سپس مىگويد : و در اينجا بين علماء اختلاف است ، گفته شده :\r\nبين مرد و زن ( زوج و زوجه ) هيچ قصاصى در كمتر از قتل نفس نيست اگرچه جراحتى بر او ( زن ) وارد كند ، لكن عقل آن را واجب مىشمارد و ديه هست خ و گفته شده : در مورد جرح و قتل قصاص هست ولى در مورد سيلى زدن و مثل آن نه .\r\n ( قانِتاتٌ )  زنان مطيع و فرمانبر كه حقوق شوهر را بر پا ميدارند . (  حافِظاتٌ لِلْغَيْبِ  ) غيب خلاف حضور است يعنى در غيبت و عدم حضور شوهران آنچه را حفظ آن واجب است محفوظ نگه ميدارند ، اعم از ناموس و خانه‌ها و اموال شوهر . « 1 »\r\n\r\nتفسير « دُرّ المنثور » سيوطى\r\nو در تفسير « دُرّ المنثور » سيوطى در ذيل آيه شريفه : «  وَ لا تَتَمَنَّوْا ما فَضَّلَ اللَّهُ بِهِ \r\n\r\n\r\n","description":"","footnote":"\r\n( 1 ) « كشّاف » چاپ اوّل در مصر شرقى ، جلد اوّل ص 204 و 205\r\n","page_name":" 59 ","page_number":61},
  {"content":"\r\n\r\n بَعْضَكُمْ عَلى بَعْضٍ  » تا آخر آيه .\r\nبه‌واسطه عبد الرّزّاق و عبد بن حميد و ترمذى و حاكم و سعيد بن منصور و ابن جرير و ابن منذر و أبى حاتم از طريق مجاهد از امّ سلمه نقل مىكند كه امّ سلمه خدمت پيغمبر اكرم عرض كرد : يا رسول الله ! مردان جهاد مىكنند و ما جهاد نميكنيم كه به فيض شهادت نائل آئيم و همانا براى ما نصف سهميّه در ارث است ؟ پس خداوند اين آيه را نازل فرمود :  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ . *  « 1 » و درباره جواب به سؤال امّ سلمه اين آيه نيز نازل شد :  « إِنَّ الْمُسْلِمِينَ وَ الْمُسْلِماتِ . . . »  « 2 » تا آخر آيه .\r\nو همچنين ابن أبى حاتم از طريق سعيد بن جبير از ابن عبّاس نقل مىكند كه : زنى خدمت پيغمبر اكرم صلّى الله عليه و آله و سلّم آمد و گفت : اى پيغمبر خدا ! مرد دو برابر زن ارث مىبرد ، و شهادت دو زن برابر با يك مرد است ؛ آيا ما ( زنان ) در مورد اعمال نيز اين چنينيم ؟ اگر زنى كار نيكى انجام دهد نصف اين نيكى براى او نوشته مىشود ؟ پس خداوند در پاسخ ، اين آيه را نازل فرمود كه : «  وَ لا تَتَمَنَّوْا .  . . » تقاضاى غير از آنچه مقدّر شده نكنيد كه عدل است و از من صادر شده است .\r\nو سعيد بن منصور و ابن منذر از عكرمه نقل ميكنند كه گفت : گروهى از زنان از پيغمبر اكرم تقاضاى جهاد كردند و گفتند : دوست داريم كه خداوند جهاد را براى ما هم قرار دهد و آن اجرى كه مردان از ( جهاد ) مىبرند نصيب ما هم بشود . خداوند اين آيه را نازل فرمود كه : «  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ .  « 3 » »\r\nو در تفسير آيه : «  الرِّجالُ قَوَّامُونَ . . .  » تا آخر آيه ، روايات متعدّدى در شأن نزول آيه كه آن مرد انصارى به صورت زن خود سيلى زد ، و رسول اكرم حكم به قصاص\r\n\r\n\r\n","description":"","footnote":"\r\n( 1 ) آيه 32 ، از سوره 4 : النساء : « آنچه را كه خداوند به بعضى از شما نسبت به ديگرى فزونى و برترى بخشيد آرزو نكنيد .\r\n( 2 ) آيه 35 از سوره 33 : احزاب\r\n( 3 ) « الدّر المنثور » چاپ افست در طهران سال 1377 جلد دوم ص 149\r\n","page_name":" 60 ","page_number":62},
  {"content":"\r\n\r\nفرمود و سپس اين آيه نازل شد ، نقل كرده و مىنويسد كه : در بعضى روايات نقل شده است كه در اينجا خداوند اين آيه را نازل فرمود كه : «  وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ  » . « 1 »\r\nو عبد الرّزّاق و بزّاز و طبرانى از ابن عبّاس نقل مىكنند كه گفت : زنى خدمت پيغمبر اكرم صلّى الله عليه و آله و سلّم آمد و گفت : يا رسول الله ! به نمايندگى زنان نزد شما آمده‌ام ؛ خداوند جهاد را براى مردان واجب كرد كه اگر پيروز شوند اجر مىبرند و اگر كشته شوند زندگانى هستند كه نزد پروردگارشان روزى مىخورند ؛ و ما طايفه زنان كارها و امور آن‌ها را انجام مىدهيم ، پس از اين اجر ( جهاد مردان ) سهم ما چيست ؟ پيغمبر اكرم صلّى الله عليه و آله و سلّم فرمود : به‌زنى كه برخوردى ، اين كلام را برسان كه همانا اطاعت شوهر و اعتراف زن به حقّ شوهر بر او معادل همه اين ثواب‌هائى است كه ذكر كردى و كم‌اند از شما كسانى كه اين چنين باشند . « 2 »\r\nو ابن أبى شبيه و احمد از معاذ بن جبل روايت مىكنند كه گفت : رسول خدا صلّى الله عليه و آله و سلّم فرمود : اگر قرار بود كه بشرى را امر به سجده بر بشر ديگرى بكنم حتماً زن را امر ميكردم كه شوهرش را سجده كند .\r\nو بيهقّى در كتاب « شعب الايمان » از جابر نقل مىكند كه گفت : رسول اكرم صلّى الله عليه و آله و سلّم فرمودند : سه نفرند كه نمازشان قبول نخواهد شد و حسنه‌اى از آنها به عالم بالا نخواهد رفت : غلامى كه فرار كرده تا اينكه به مولاى خود برگردد ، و زنى كه شوهرش بر او خشمگين باشد ، و شخص مست تا وقتى كه به شعور آيد .\r\nو ابن أبى شبيه و حاكم - كه اين روايت را صحيح دانسته - و بيهقّى از\r\n\r\n\r\n","description":"","footnote":"\r\n( 1 ) « الدّر المنثور » جلد دوّم ، ص 151 : « درباره قرائت قرآن قبل از آنكه وحى بر تو كامل شود شتاب مكن .\r\n( 2 ) « الدّر المنثور » جلد دوّم ، ص 152\r\n","page_name":" 61 ","page_number":63},
  {"content":"\r\n\r\nامّ سلمه روايت ميكنند كه گفت : رسول خدا صلّى الله عليه و آله و سلّم فرمود : هر زنى كه شب را ب‌صبح برساند و همسرش از او راضى باشد داخل در بهشت خواهد شد .\r\nو بيهقّى از انَس نقل مىكند كه : زنان بمحضر پيغمبر اكرم صلّى الله عليه و آله و سلّم رسيدند ، و گفتند : يا رسول الله ! مردان به افتخار فضيلت جهاد در راه خدا نائل آمدند ، آيا براى ما عملى هست كه ثواب مجاهد در راه خدا به‌واسطه آن عمل دريابيم ؟ رسول خدا صلّى الله عليه و إله و سلّم فرمودند : كار و مشقّت هر يك از شما در خانه خود ، همانند عمل مجاهدين در راه خداست . « 1 »\r\nكامل‌ترين و جامع‌ترين روايات از نظر معنى حديثى است كه سيوطى در اين مورد نقل كرده است ؛ و همچنين استاد بزرگوار ما عالم بى بديل علّامه طباطبائى مُدَّ ظِله العالى در « الميزان فى تفسير القرآن » از او نقل كرده است . « 2 »\r\nو آن اينكه بيهقّى از اسماء بيت يزيد كه زنى انصارى است نقل مىكند ، كه او ( اسماء ) نزد پيغمبر اكرم صلّى الله عليه و آله و سلّم كه در ميان اصحاب خود نشسته بودند آمد ، و گفت : پدر و مادرم فداى تو باد ، من نماينده و فرستاده زنان نزد شمايم ، و بدان - اى جان من فداى تو - كه هيچ زنى در شرق و غرب عالم از آمدن من به نزد شما مطّلع نشد جز اينكه بعقيده من بود .\r\nهمانا خداوند ترا براى مردان و زنان بحقّ برانگيخت و ما همگان به تو و خداى فرستنده تو ايمان آورديم ، و ما طايفه زنان خانه نشين و محدود و پاسدار خانه‌هاى شما و محلّ تلذّذات جسمانى شما و حامله بفرزندان شمائيم ؛ و شما طايفه مردان به جمعه و نمازهاى جماعت و عيادت مرضى و تشييع جنازه و حج و پس از حج ( متوالى ) و از همه بالاتر جهاد در راه خدا ، بر ما فضيلت يافتيد ، و چون شما\r\n\r\n\r\n","description":"","footnote":"\r\n( 1 ) « تفسير الدّر المنثور » ج 2 ، ص 153\r\n( 2 ) « الميزان » چاپ اوّل جلد چهارم ، ص 372\r\n","page_name":" 62 ","page_number":64},
  {"content":"\r\n\r\nمردان به حج يا عمره يا حفظ سرحدّات بيرون ميشويد و ما زنان اموالتان را حفظ مىكنيم و لباسهايتان را مىبافيم و اموالتان را سرپرستى مىكنيم آنگاه در اثر چه عملى با شما مردان شريك مىباشيم يا رسول الله ؟\r\nپيغمبر اكرم صلّى الله عليه و آله و سلّم با تمام صورت رو به اصحاب كرد و فرمود : آيا سخن هيچ زنى را در سؤال از امر دين خود بهتر از سخن اين زن شنيده ايد ؟\r\nاصحاب گفتند : يا رسول الله ما گمان نميكرديم هيچ زنى به چنين چيزى ( سؤالى ) راه برده باشد ؛ آنگاه پيغمبر اكرم صلّى الله عليه و آله و سلّم رو به او كرده و فرمودند : اى بانو برگرد و به زنانى كه منتظر جوابند بگو : كه خوب شوهردارى كردن هر يك از شما ، و در پى خوشنودى شوهر بودن و بر موافقت وى رفتار كردن برابر همه اين ثوابهائى است كه بر شمردى ؛ و زن در حالىكه از خوشحالى لَا إلَهَ إِلَّا اللَه وَ اللَهُ أكبَر ميگفت بازگشت . « 1 »\r\n\r\nتفسير « بيضاوى »\r\nو در تفسير « بيضاوى » آمده است : (  الرِّجالُ قَوَّامُونَ عَلَى النِّساءِ  ) يعنى مردان قيّم زنانند همچنانكه حكّام قيّم رعاياى خويش ميباشند و اين امر به دو دليل واقع مىشود : موهبتى و خدادادى ، و اكتسابى . و ميگويد : (  بِما فَضَّلَ اللَّهُ بَعْضَهُمْ عَلى بَعْضٍ  ) يعنى بسبب برترى دادن خداوند مردان را نسبت به زنان در كمال عقل و حسن تدبير و زيادى نيروى جسمانى در انجام عمل و عبادات ؛ و به اين جهت به نبوّت و امامت و ولايت و اقامه شعائر و شهادت در محضر قضاوت و وجوب جهاد و جمعه و مانند آن و تعصيب « 2 » و زيادى سهم در ميراث و اختيار طلاق اختصاص داده شدند . (\r\nو  بِما أَنْفَقُوا مِنْ أَمْوالِهِمْ  ) و بسبب بخشش از اموال در ازدواج مانند\r\n\r\n\r\n","description":"","footnote":"\r\n( 1 ) « الدّر المنثور » جلد 2 ، ص 153\r\n( 2 ) در پاورقى 1 در صفحه 58 توضيح داده شده است\r\n","page_name":" 63 ","page_number":65},
  {"content":"\r\n\r\nمهر و نفقه دادن به زن . سپس قصّه سعد و همسرش ( شأن نزول آيه ) را ذكر مىكند و مىگويد (  فَالصَّالِحاتُ قانِتاتٌ  ) زنان صالحه ، مطيع خداوند و ادا كنندهء حقوق همسران ( شوهران ) هستند .\r\n(  حافِظاتٌ لِلْغَيْبِ  ) حافظ شئون و موجبات غيبت شوهرانند ، يعنى در غيبت شوهر آنچه را كه حفظش از ناموس خود و مال شوهر واجب است حفظ مىكنند و از آن حضرت عليه الصلاة و السلام است كه : بهترين زنان كسى است كه چون به او مىنگرى شادمانت كند ، و چون او را فرمان دهى ترا اطاعت كند ، و اگر از او غايب شوى مال و نفس خود را براى تو حفظ نمايد ، و اين آيه را قرائت فرمود  ( الرِّجالُ . . . )  و گفته مىشود : يعنى اسرار شوهر را حفظ كنند . « 1 »\r\n\r\nحاشيه شيخ زاده بر تفسير « بيضاوى »\r\nو در حاشيه‌اى كه شيخ زاده بر تفسير « بيضاوى » نوشته است ، مىگويد : در مورد گفته بيضاوى ( كه مردان بر زنان قيام حكّام را نسبت به رعايا دارند ) از صيغهء قوّام استفاده شده است ، كه اسم مبالغه است براى كسى كه قيام بكارى داشته و مسلّط بر آن و نافذ الحكم در آن زمينه باشد ، كه گوئى امير بر اوست ، و قَوّام و قَيِّم هر دو داراى يك معنى هستند و قَوّام رساتر است و مرد قيّم به حفظ مصالح و تدبير امور زن و ساعى و كوشا در حفظ و نگاهدارى و پاسدارى از زن است .\r\nو در مورد  « قانِتاتٌ »  يعنى زنان مطيع مىگويد : و اطاعت در اينجا اعمّ از اطاعت خداوند و شوهران است ،  « فَالصَّالِحاتُ »  جمع مُحلّاى به الف و لام حمل بر استغراق مىشود و دلالت مىكند كه هر زن صالحه‌اى همواره و دائماً بايد مطيع خداوند و همچنين همسر باشد و اين كه در غيبت شوهر حافظ واجبات زمان غيبت او ( كه براى خود زن وضع شده است ) باشد ، و مقصود آيه امر است با زبان اخبار ( خبر دادن ) ، و از آن دانسته مىشود كه زن ، صالحه نخواهد بود مگر اينكه مطيع خداوند متعال و شوهر باشد در حضور او ، و نگهدارى حق همسر و حرمت و\r\n\r\n\r\n","description":"","footnote":"\r\n( 1 ) « تفسير بيضاوى » كه در حاشيه قرآن كريم چاپ شده ص 121\r\n","page_name":" 64 ","page_number":66},
  {"content":"\r\n\r\nاحترام او در حال غيبت . « 1 »\r\n\r\n« حاشيهء شهاب » بر تفسير « بيضاوى » به نام « عنايه القاضى و كفايه الرّاضى »\r\nو در « حاشيه شهاب » بر تفسير « بيضاوى » به نام « عنايه القاضى و كفايه الرّاضى » آمده است :\r\nگفته بيضاوى : ( قيام ولاة بر رعيّت إلى آخر ) يعنى چنان كه حكّام رعيّت و ملّت را با امر و نهى قيموميّت مىكنند مردان بر زنان قيموميّت واقعى دارند نه استعاره‌اى و غير واقعى و اعتبارى ، و برترى موهبتى مرد فضيلت‌هائى است كه خداوند به مرد عنايت كرده و برترى اكتسابى به‌واسطه مهر و نفقه‌اى است كه به زنان مىپردازند .\r\nو گفته بيضاوى : ( به سبب برترى . . . إلى آخر ) اشاره به اين است كه « باء » سببيّه است و « ما » مصدريّه  ( بِما فَضَّلَ اللَّهُ   وَ بِما أَنْفَقُوا )  . و اين‌كه بيضاوى گفته : نبوّت در مردان است شايد قول مشهور باشد يا مقصود رسالت است ، و امامت شامل امامت صغرى و كبرى است ؛ و از ولايت مراد تولّى و اختيار در امر نكاح مىباشد يا ولايت در قضاء و مانند آن ، و اقامه شعائر مثل اذان و اقامه و خطبه و جمعه و تكبيرات ايّام تشريق در فقه أبو حنيفه و مقصود از شهادت در مجامع قضاوت شهادت در امور مهمّى است كه بايد به آنها در محافل عمومى رسيدگى شود ، مثل جارى كردن حدود و مانند آن كه در اين‌گونه امور شهادت زنان قبول نمىشود و آن‌كه بعضى مطلق شهادت زن را جايز ندانسته‌اند ، مردود است . « 2 »\r\n\r\nتفسير « مفاتيح الغيب » امام فخر رازى\r\nو در تفسير « مفاتيح الغيب » امام فخر رازى ، پس از ذكر معنى قوّام و قصّه معروف شأن نزول مىگويد :\r\nبدان‌كه برترى مردان بر زنان حاصل از جنبه‌هاى بسيارى است كه بعضى از آنها صفات حقيقى و برخى احكام شرعى مىباشند .\r\n\r\n\r\n","description":"","footnote":"\r\n( 1 ) « حاشيه شيخ زاده » تكملهء جزء اوّل ، چاپ عثمانى ص 31 و 32\r\n( 2 ) « حاشيهء شهاب » چاپ دار صادر بيروت ، جلد سوّم ص 133\r\n","page_name":" 65 ","page_number":67},
  {"content":"\r\n\r\nامّا صفات حقيقى ، بدان‌كه حاصل فضائل حقيقى به دو امر برمىگردد : علم و قدرت ؛ و بدون شك عقل و علم مردان بيشتر و نيز قدرتشان نيز بر انجام اعمال مشكل و سخت كاملتر است ؛ و به اين دو دليل ، فضيلت و برترى مردان بر زنان در عقل و دور انديشى و قدرت و در نويسندگى در اغلب آنها و سواركارى و تيراندازى و اينكه انبياء و علماء از آنها هستند و امامت كبرى و صغرى و جهاد و اذان و خطبه و اعتكاف و شهادت در حدود و قصاص ( به اتّفاق همه علماء ) و نكاح در فقه شافعى و زيادى سهم در ميراث و تعصيب « 1 » در ميراث و به گردن گرفتن ديه در قتل خطاء « 2 » و در قسامه « 3 » و ولايت در نكاح و طلاق و حق رجوع و تعدد زوجات و انتساب فرزندان به آن‌ها حاصل مىشود ؛ و همه اين‌ها دلالت بر برترى مردان بر زنان دارد . « 4 »\r\n\r\nتفسير « خازن » علاء الدّين بغدادى\r\nدر تفسير « خازن » علاءالدين بغدادى ، معنى و شأن نزول آيه را مانند آنچه كه رازى در تفسيرش آورده ذكر مىكند . « 5 »\r\nو در تفسير « غرائب القرآن و رغائب الفرقان » نظام الدّين نيشابورى در شأن نزول آيه «  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ  » اقوالى را ذكر كرده است .\r\nيكى از قول مجاهد كه : امّ سلمه خدمت پيغمبر اكرم صلّى الله عليه و آله و سلّم عرض كرد : يا رسول الله مردان جنگ و جهاد ميكنند و ما جنگ نمىكنيم ، و ميراث آن‌ها ( مردان ) دو برابر ما است ، پس اين آيه نازل شد .\r\nو ديگر از قول قتاده و سُدّى : كه چون آيه «  لِلذَّكَرِ مِثْلُ حَظِّ الْأُنْثَيَيْنِ  » ( ارثيهء مرد برابر با ارثيه دو زن است ) نازل شد مردان گفتند : اميد داريم كه در آخرت نيز\r\n\r\n\r\n","description":"","footnote":"\r\n( 1 و 2 و 3 ) در پاورقى صفحه 58 توضيح ئائه شده‌اند\r\n( 4 ) « مفاتيح الغيب » چاپ عثمانيه ، جلد سوّم ص 316\r\n( 5 ) « تفسير خازن » چاپ مصر ، چاپخانه مصطفى محمّد ، جلد اوّل ص 432\r\n","page_name":" 66 ","page_number":68},
  {"content":"\r\n\r\nبر زنان برترى داشته باشيم همچنان كه در ميراث برترى يافتيم ، و زنان گفتند : اميدواريم كه هر وزر گناه ( سنگينى گناه بر انسان ) بر ما نصف مردان باشد . و در روايت ديگرى است كه زنان گفتند : ما نيازمندتريم ( به بيشتر ميراث بردن ) ، زيرا مردان ضعيف هم از ما ( زنان ) به كسب معيشت تواناترند ، سپس اين آيه نازل شد .\r\nديگر آنكه گفته‌اند : نماينده زنان به خدمت پيامبر اكرم صلّى الله عليه و آله و سلّم رسيد و گفت : پروردگار مردان و زنان يكى است ، و تو بر ما و ايشان هر دو رسولى ، و پدر آدم و مادر ما حوّا است ، پس سبب چيست كه خداوند مردان را نام مىبرد و ما را ذكر نمىكند . ( در امورى كه تفاوت در حقوق وجود دارد : امورى واجب است بر مردان كه بر زنان واجب نيست مثل جهاد ) ؟\r\nپس اين آيه نازل شد ، بعد آن زن گفت : همانا مردان به جهاد بر ما سبقت يافته‌اند ، پس براى ما چيست ؟ پيغمبر اكرم صلّى الله عليه و آله و سلّم فرمود : همانا براى زن حامله از شما اجر و ثواب روزه دار و نماز گزار است ، و چون درد زائيدن او را فرا گيرد هيچ‌كس ثواب و اجر او را نمىتواند ادراك كند ؛ و چون شير بدهد به هر مكيدنى اجر و ثواب زنده كردن نفس محترمه و جانى براى او است .\r\nو در تفسير آيه «  الرِّجالُ قَوَّامُونَ  » ذكر كرده كه : گفته مىشود كه عبارت « قَيِّمُ الْمَرْأة » و « قَوَّامُهَا » صيغه مبالغه است يعنى مرد امور زن را به پا مىدارد و بر حفظ و حراست او همّت ميگمارد ، همچنان‌كه والى و حاكم به حفظ رعيّت مىكوشد ، و از اين‌رو مردان قُوّام ( قائم به امور و سياستمدار و مدبّر ) ناميده شده‌اند ، و ضمير « هُمْ » در لغت « بعضهم » براى مردان و زنان هر دو است : يعنى كه مردان مسلّط بر زنان‌اند به سبب برترى كه خداوند بعضى را ( مردان ) بر بعضى ديگر ( زنان ) داده است .\r\nسپس همه وجوه برترى مردان را بر زنان كه حاصل آن به برترى در علم و قدرت\r\n\r\n","description":"","footnote":"","page_name":" 67 ","page_number":69},
  {"content":"\r\n\r\nبر مىگردد ، مانند آنچه كه ما از رازى نقل كرديم ذكر كرده ؛ و به « قيل : گفته شده » تعبير كرده است .\r\nسپس از مقاتل حكايت سعد بن ربيع و همسرش را در شأن نزول آيه روايت كرده است .\r\nو بعد نتيجه مىگيرد و مىگويد كه : معنى  « قانِتاتٌ »  مطيع خداوند و همسر و معنى  « وَ الْحافِظاتِ   لِلْغَيْبِ »  حافظين و برپادارندگان حقوق شوهر در نبودن او است ، و غيب خلاف حضور است ، و شئون و موجبات حفظ غيب شوهر اين است كه خود را از « زنا » مصون دارد تا مبادا موجب ننگ شوهر بشود ، و فرزند حاصل از نطفهء ديگرى به او نسبت پيدا كند . و اينكه اسرار شوهر را مكتوم دارد و مال او را از اسراف و تلف شدن حفظ كند و خانه‌اش را از آنچه شرعاً و عرفاً شايسته نيست محفوظ بدارد « 1 » .\r\n\r\nتفسير « الجامع لاحكام القرآن » قُرطبى\r\nو در تفسير « الجامع لاحكام القرآن » قُرطبى ، ميگويد : «  الرِّجالُ قَوَّامُونَ عَلَى النِّساءِ  » مبتداء و خبر است ، يعنى مردان به پرداخت نفقه به زنان و دفاع از آنان قيام مىكنند ؛ و همچنين حكّام و امراء و جنگ جويان از مردانند نه زنان . گفته مىشود : قوّام ( بر پادارنده ) و قيّم ( سرپرست ) .\r\nسپس مىگويد : آيه در مورد سعد بن ربيع نازل شده است و بعد آن قصّه را تا آخر نقل مىكند ، و سپس اقوال ديگرى را كه ابوالفتوح رازى در مورد شأن نزول آيه گفته است ذكر مىكند .\r\nبعد در مورد جهت برترى مردان مىگويد كه گفته مىشود : مردان به زيادى عقل و تدبير برترى دارند ، و حق قيام و سرپرستى بر زنان از اين‌رو براى آنها قرار داده شده است . و گفته‌اند : مردان در نفس و طبيعت جسمانى نيروى بيشترى دارند كه براى\r\n\r\n\r\n","description":"","footnote":"\r\n( 1 ) « تفسير غرائب القرآن » چاپخانه حلبى در مصر ، جلد پنجم ص 33 و 35 و 36\r\n","page_name":" 68 ","page_number":70},
  {"content":"\r\n\r\nزنان نيست ؛ زيرا در طبع مردان حرارت و خشكى غلبه كرده و در آن قوّت و شدّت است ، و به همين سبب امور اجتماع و تدبير به آنها سپرده شده است ، و در طبع زنان رطوبت و سردى غلبه دارد ، و لهذا از مردان نرم‌تر و ملايم ترند ؛ بدين سبب حقّ قيوميّت زنان بر مردان است ، و نيز به گفتهء خداوند متعال : «  وَ بِما أَنْفَقُوا مِنْ أَمْوالِهِمْ  » . ( و بواسطه انفاقى كه مردان از اموالشان بر زنان مىكنند . ) « 1 »\r\n\r\nتفسير « روح المعانى فى تفسير القرآن العظيم و السّبع المثانى » سيّد محمود آلوسى\r\nو در « روح المعانى فى تفسير القرآن العظيم و السّبع المثانى » سيّد محمود آلوسى مىگويد :\r\nواحدى در در شأن نزول آيه «  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ  » سه خبر را ذكر كرده است :\r\nاوّل از طريق مجاهد كه گفت : ام‌ّسلمه گفت يا رسول‌الله ؛ مردان جنگ مىكنند و ما جنگ نمىكنيم و ميراث ما نيز نصف مردان است ؟ ! سپس خداوند متعال اين آيه را نازل فرمود .\r\nدوّم از طريق عِكرمَه كه : زنان درخواست جهاد كردند و گفتند : دوست داريم كه خداوند جنگ را براى ما هم قرار دهد تا ما هم به آن اجرى كه مردان مىبرند دست يابيم ، پس اين آيه نازل شد .\r\nسوّم از طريق قتاده و سُدّى ، كه گفتند : هنگامىكه آيه شريفهء :  لِلذَّكَرِ مِثْلُ حَظِّ الْأُنْثَيَيْنِ  : ( براى مردان دو برابر سهم زنان ميراث هست ) نازل شد ، مردان گفتند : اميدواريم بر زنان به‌واسطهء كارهاى نيك خود برترى پيدا كنيم همان‌طورى كه در ميراث برترى داريم تا اجر ما دو برابر اجر زنان باشد ، و زنان گفتند : اميدواريم كه وِزْر و گناه ما در آخرت نصف مردان باشد چنان‌كه ميراث ما در دنيا نصف بهرهء آنها است ؛ سپس خداوند متعال آيه «  وَ لا تَتَمَنَّوْا  » را تا آخر آيه نازل فرمود .\r\n\r\n\r\n","description":"","footnote":"\r\n( 1 ) « تفسير قرطبى » چاپ دار الكاتب العربى سال 1387\r\n","page_name":" 69 ","page_number":71},
  {"content":"\r\n\r\nو در معنى «  الرِّجالُ قَوَّامُونَ عَلَى النِّساءِ  » مىگويد : شأن مردان قيام و سرپرستى بر زنان است مانند قيام و قيّوميّت حكّام بر رعيّت به امر و نهى و مانند آن . و به كار بردن جمله اسميّه با صيغه مبالغه براى تأكيد و تثبيت است و اشعار به اين دارد كه اين مطلب در مردان ريشه و رسوخ داشته و در طبيعت مادّى آنها است ( تنها يك امر اعتبارى و منسوب به مردان نيست بلكه يك صفت واقعى و ريشه دار است . )\r\nو در كلام اشاره‌اى است به موجب استحقاق مردان در زيادى ميراث ، چنان كه در آنچه مقدّمتاً آمد رمز تفاوت مراتب استحقاق وجود دارد . . . تا اينكه مىگويد :\r\nو ضمير جمع براى هر دو طايفه مردان و زنان از روى تغليب « 1 » است ، يعنى مردان بر زنان قيّوميّت دارند به سبب تفضيل خداوند آنها را ( مردان ) بر اينها ( زنان ) يا استحقاق قيّوميّت را به سبب برترى دارند و جامهء تفضيل و برترى بر قامت آنان پوشيده است . « 2 »\r\n\r\nتفسير « لطائف الاشارات » امام قشيرى\r\nو در تفسير « لطائف الاشارات » امام قشيرى ، در تفسير آيه شريفه : «  الرِّجالُ قَوَّامُونَ عَلَى النِّساءِ  » مىگويد : مردان به قوّت و نيرو مختصّ شدند و از اين‌رو مسؤوليّت و بار بيشترى بر دوش آنها نهاده شده ، و بار و مسؤليّت بر حسب توانائى و استطاعت است ؛ و آنچه معتبر است انديشه‌ها و دل ها و همّت‌ها است نه آراء و اهواء و نفرها و تن ها . « 3 »\r\n\r\nتفسير « بيان السّعاده فى مقامات العبادة »\r\nو در تفسير « بيان السّعاده فى مقامات العبادة » در تفسير اين آيه مىگويد : مردان بر زنان مثل قيام و قيّوميّت حكّام بر رعاياى خود قيّوميّت دارند ، مراقب احوال\r\n\r\n\r\n","description":"","footnote":"\r\n( 1 ) تغليب يك قاعده در ادبيات عرب است كه اگر مرد و زنى در مطلبى مشترك باشند ضمير مذكّر آورده مىشود و با غلبه مرد بر زن ، هر دو به يك ضمير ( مذكّر ) ارجاع مىشود . ( مترجم\r\n( 2 ) « تفسير آلوسى » چاپ دار التراث العربى ، جلد پنجم ص 20 و 23\r\n( 3 ) « تفسير قشيرى » چاپ دار الكاتب العربى ، جلد دوّم ص 25\r\n","page_name":" 70 ","page_number":72},
  {"content":"\r\n\r\nايشان بوده و آنها را به اعتدال و استقامت در مىآورند .\r\nو درباره (  بِما فَضَّلَ اللَّهُ بَعْضَهُمْ عَلى بَعْضٍ  ) مىگويد : خداوند مردان را در جثّه و بدن و نيروى جسمانى و ادراك و حسن تدبير و كمال عقل بر زنان برترى داده است  ( وَ بِما أَنْفَقُوا مِنْ أَمْوالِهِمْ )  و به سبب انفاقى كه از اموالشان بر زنان مىنمايند ، يعنى براى مردان دو فضيلت ذاتى و عَرَضى موجود است ، كه با هر يك از اين دو فضيلت مستحقّ برترى و تسلّط مىباشند ؛ و بر مردان است مراقبت از زنان و بر طرف كردن احتياجات زندگى آنها و برآوردن حاجاتشان ، و بر زنانشان است فرمانبرى و پذيرفتن نصايح مردان و حفظ آنچه كه در غياب آنها حفظش واجب است . (  فَالصَّالِحاتُ  ) سپس زنان صالحه از حد و شأن و حكم خدا پا فراتر نمىگذارند بلكه آنها (  قانِتاتٌ حافِظاتٌ  ) مطيع حكم خدا و حافظ نفوس خود و اموال شوهرانشان مىباشند . (  لِلْغَيْبِ  ) در غيبت خودشان از نزد شوهران ، يا نبودن همسران نزد ايشان ، ( اگر لام در لِلْغَيب به معنى ( فى ظرفيّت ) « در » باشد ) ؛ هستند و يا نگهدارنده اشياء مخفى و غائب از نظر شوهران اعمّ از اموال همسر و نفوس خود - كه خداوند حفظ آن را لازم دانسته است - مىباشند . « 1 »\r\n\r\n« ارشاد العقل السّليم إلى مزايا الكتاب الكريم » موسوم به « تفسير أبى السّعود »\r\nو در « ارشاد العقل السّليم إلى مزايا الكتاب الكريم » موسوم به « تفسير أبى السّعود » در معنى آيه آنچه را آلوسى در « روح المعانى » آورده است ذكر مىكند « 2 » ، و ظاهراً آلوسى از وى اقتباس كرده باشد نه به‌عكس ، زيرا آلوسى در سال 1270 وفات كرده است و أبى السّعود در سال 980\r\n. \r\nتفسير جلالّين » جلال الدّين محلّى\r\nو در « تفسير جلالين » جلال الدّين محلّى مىگويد : (  الرِّجالُ قَوَّامُونَ  ) يعنى مردان مسلّطاند (  عَلَى النِّساءِ  ) بر زنان كه آنها را تأديب مىكنند و دستشان را مىگيرند\r\n\r\n\r\n","description":"","footnote":"\r\n( 1 ) « بيان السعاده » چاپ سنگى ، سال 1314 ص 197\r\n( 2 ) « تفسير ابى السعود » چاپ رياض ، جلد اوّل ص 691 و 692\r\n","page_name":" 71 ","page_number":73},
  {"content":"\r\n\r\n( كمكشان ميكنند ) (  بِما فَضَّلَ اللَّهُ بَعْضَهُمْ عَلى بَعْضٍ  ) به سبب برترى دادن خداوند آنها را بر زنان در علم و عقل و ولايت و مانند آن ، ( و  بِما أَنْفَقُوا  ) و به‌واسطهء نفقه دادن بر زنان (  مِنْ أَمْوالِهِمْ فَالصَّالِحاتُ  ) از مالشان پس زنان صالحه (  قانِتاتٌ  ) مطيع شوهران خودند (  بِما حَفِظَ  ) به سبب اينكه حفظ كرده براى آنان ( اللَه ) خداوند حقوقشان را ، آنجا كه شوهرانشان را نسبت به پاسدارى از حقوق آنان سفارش فرموده است . « 1 »\r\n\r\nتفسير « فى ظلال القرآن » سيّد قطب\r\nو در « فى ظلال القرآن » سيّد قطب در معنى آيه شرح مبسوط و تفصيل كامل و همه جانبه‌اى را بيان كرده است ؛ و استدلال كرده است كه : حيات انسانى در جامعهء بشرى دوام پيدا نمىكند جز از راه قيموميّت مردان بر زنان ، زيرا خداوند در سرشت هر يك از آنها آنچه را كه براى نظام تكاملى در عالم وجود بهتر و صالحتر است ، قرار داده است .\r\nو ما در اينجا براى آنكه سخن به‌درازا نكشد ، از آوردن عين عبارت وى خوددارى ميكنيم . « 2 »\r\n\r\n« الميزان فى تفسير القرآن » علّامه طباطبائى\r\nو در « الميزان فى تفسير القرآن » استاد بزرگوار ما آيت باهره و روشن خدائى علّامهء طباطبائى مُدَّ ظلّه العالى آمده است : (  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ  ) قيّم كسى است كه عهده دار كار كس ديگرى مىشود ، « وَ قَوّام و قَيّام » مبالغه آن است .\r\nو مقصود از (  بِما فَضَّلَ اللَّهُ بَعْضَهُمْ عَلى بَعْضٍ  ) آن چيزهائى است كه در مردان به‌حسب طبع از زنان زيادتر است و مردان در آن صفات برترى دارند ، و آن زيادى قوّه تعقّل در آنها است . و آنچه كه متفرّع بر قوّه عاقله است از قوّه قهريّه\r\n\r\n\r\n","description":"","footnote":"\r\n( 1 ) « تفسير جلالين » چاپ دار الكتاب العربى ص 110\r\n( 2 ) « فى ظلال القرآن » چاپ دار إحياء التراث العربى ، جزء پنجم ص 57 الى ص 62\r\n","page_name":" 72 ","page_number":74},
  {"content":"\r\n\r\nو شدّت صولت و نيرو و طاقت بر سختيها و مشكلات و مانند آن ؛ و زندگى و حيات زنان ، حيات احساس و عاطفه و بر پايه رقّت و لطافت است ، و منظور از (  بِما أَنْفَقُوا مِنْ أَمْوالِهِمْ  ) همان پرداخت مَهريّه و نفقه به زنان مىباشد .\r\nو عموم و همگانى بودن اين علّت ، اشعار بر اين دارد كه : حكم مبنى بر اين آيه (  الرِّجالُ قَوَّامُونَ عَلَى النِّساءِ  ) منحصر به همسران نيست كه حكم قيموميّت مرد فقط اختصاص به همسر او داشته باشد ، بلكه اين حكم براى طايفه مردان نسبت به طايفه زنان در همه جهاتى كه زندگى اين دو گروه به‌هم مربوط مىشود وضع شده است .\r\nپس جهات عامّه اجتماعى كه به برترى مردان مربوط مىشود مانند دو جهت حكومت و قضاوت كه حيات جامعه موقوف و مرتبط به آنها است ، به‌واسطه قوّه تعقّلى كه طبعاً در مردان زيادتر از زنان است اداره مىشود ؛ و همچنين دفاع جنگى كه به قوّه قهريّه و سرسختى و نيروى عقل مربوط است . هر يك از اينها از جمله جهات قيّوميّت مردان بر زنان است .\r\nو بنابراين گفته خداوند متعال : (  الرِّجالُ قَوَّامُونَ عَلَى النِّساءِ  ) داراى اطلاق و عموميّت تامّ است . و امّا بعد آن : (  فَالصَّالِحاتُ قانِتاتٌ  ) الى آخر ظاهراً مربوط به روابط بين مرد و همسرش مىباشد چنان كه دلايلش خواهد آمد ، و اين فرعى از فروعات و جزئى از جزئيّات اين حكم مطلق است و از آن استخراج مىشود بدون آنكه اطلاق و عموميّت آن را نقض و محدود مىكند .\r\nقول خداوند متعال : (  فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّهُ  ) منظور از « صلاح » معناى لغوى آن است كه از آن به لياقت نفس تعبير مىشود ، و « قنوت » دوام طاعت و خضوع مىباشد .\r\nو مقابله اين عبارت با دنباله آيه : (  وَ اللَّاتِي تَخافُونَ نُشُوزَهُنَّ  ) چنين مىرساند كه مراد از صالحات همسران و زنان صالحه‌اند و اين حكم مربوط به زنان شوهردار\r\n\r\n","description":"","footnote":"","page_name":" 73 ","page_number":75},
  {"content":"\r\n\r\nاست نه مطلق زن .\r\nو همانا قول خداوند (  قانِتاتٌ حافِظاتٌ  ) - كه امر است به زبان وصف . يعنى زنان بايد قنوت و محافظت ( بر امور واجبه ) داشته باشند - كه حكمى مربوط به شئون همسردارى و معاشرت خانوادگى است ، و در عين حال حكمى است كه در وسعت و ضيق ( تنگى و محدوديّت ) تابع حكم علّيّت يعنى قيموميّت مردان بر زنان است ، يعنى در اينجا قيموميّت مرد بر زن ، قيموميّت همسرى است ؛ و به اين جهت بايد ( زن ) از او ( شوهر ) اطاعت كند و حقوق و شئون زوجيّت و همسرى را محفوظ بدارد .\r\nو به‌عبارت ديگر همان‌طور كه قيموميّت طايفهء مردان بر طايفه زنان در اجتماع تنها به جهات عمومى مشترك بين آن دو تعلّق دارد كه آن هم مربوط به زيادى تعقّل و قدرت جنگ آورى مرد و شدّت صولت او است و براى حكومت و قضاوت و جهاد لازم مىباشد ، بدون آنكه استقلال زن در اعمال ارادى فردى و كارهاى شخصى از بين برود كه هر چه دوست دارد و مايل است اداره كند و هر چه بخواهد ( تا آنجا كه دست به عمل منكرى نزند ) انجام دهد بدون آنكه مرد حقّ دخالت در هيچ موردى از آن‌را داشته باشد ، كه آنچه زنان درباره خود به معروف و خوبى انجام دهند ، گناهى براى مردان نيست ، همچنين قيموميّت مرد نسبت به همسرش آن‌طور نيست كه اراده و حقّ تصرّف زن را در مال و دارائى خود سلب نمايد ، و نه اين‌كه در حفظ حقوق فردى و اجتماعى خويش و دفاع از آنها و تهيه وسائل لازم براى رسيدن به آن حقوق مستقلّ نباشد ؛ بلكه معنى آن اين است كه وقتىكه مرد از مال خود در ازاء استمتاع از زن به او مهر و نفقه ميدهد ، پس بر زن است كه در حضور شوهر از او در كليه امورى كه به استمتاع و مباشرت مربوط است متابعت و اطاعت كند و در غياب شوهر حقوق او را حفظ نمايد ، در غيبت شوهر به وى خيانت نورزد به اينكه ديگرى را به بستر او راه دهد ، و موجب تلذّذ و تمتّع‌هاى غير جايز ديگران از نفس خود گردد ، و در آنچه كه شوهر از\r\n\r\n","description":"","footnote":"","page_name":" 74 ","page_number":76},
  {"content":"\r\n\r\nمال و ثروت زير دست او گذارده ، و در امورى كه او را در زندگى مشترك خانوادگى بر آنها مسلّط گردانيده خيانت نورزد و به‌وظايف خود عمل نمايد .\r\nپس گفته خداوند متعال : (  فَالصَّالِحاتُ قانِتاتٌ  ) الى آخر ، يعنى شايسته است كه زنان اخلاق و صفات صالحه را در خود بپرورانند .\r\nو چون به صفت صلاح آراسته شوند بدون شك قانت و مطيع شوهر نيز خواهند بود . يعنى واجب است كه اطاعت دائم از شوهر در امور مربوط به استمتاع داشته باشند و بر آنها همچنين واجب است كه همه حقوق شوهر را در غياب او حفظ كنند .\r\nو امّا فرمايش خداوند  : ( بِما حَفِظَ اللَّهُ  ) ، به احتمال زياد ظاهراً « ما » مصدريّه و « باء » براى وسيله و آلت است . و معنى چنين مىشود كه همانا زنان صالح مطيع شوهرند و در غياب شوهر حافظ حقوق او كه خداوند آن را واجب كرده است مىباشند ، از اين‌رو كه قيّوميّت براى شوهران و اطاعت از او و حفظ شئون و موجبات غيبت شوهر براى زنان تشريع و وضع شده است .\r\nو ممكن است كه « باء » براى مقابله باشد ، و در اين‌صورت معنى چنين مىشود كه بر زنان اطاعت و حفظ غيبت شوهران واجب است در مقابل اين‌كه خداوند حقوقى را براى زنان بر عهده شوهران گذارده است ، چنانچه احياء امور اجتماعى و حفظ حقوق اجتماعى زنان را به‌عهده دارند و پرداخت مهر و نفقهء زنان بر آنها واجب است ، و معنى اوّل روشنتر و صحيح‌تر است . « 1 »\r\nآنچه تا اين‌جا ايراد كرديم ، نكاتى بود كه لازم ميدانستيم از بيان جمعى از لغويّين و مفسّرين كه امكان مراجعه به كتب آنها را داشتيم بيان كنيم ؛ بلى از « تفسير مولى عبد الرّزّاق كاشانى » و « روح البيان » شيخ اسماعيل حقّى و « عرائس البيان » أبى -\r\n\r\n\r\n","description":"","footnote":"\r\n( 1 ) « تفسير الميزان » چاپ حيدرى سال 1376 ، جلد چهارم ص 365 تا 367\r\n","page_name":" 75 ","page_number":77},
  {"content":"\r\n\r\nمحمّد روزبهان چيزى ذكر نكرديم ؛ زيرا آنها در تفسير قرآن به معانى باطنى اكتفا كرده‌اند ، و تأويلاتى دارند كه از مقصود فعلى ما - استخراج حكم شرعى - خارج است .\r\nو اين افرادى كه سخن شان را نقل كرديم ، همگى از استوانه‌هاى علم و كلام و اساتيد فقه و حديث و تفسير ، و بزرگان اهل لغت و اشتقاق و ديگر فنون ادبيات عرب مىباشند .\r\nو سخنان اين بزرگان را از آن‌رو نقل كرديم كه فوائدى بس مهمّ در معنى آيه و شأن نزول و احكام فقهى مستخرج از آن عايد مىگردد .\r\n\r\nنظر مؤلّف درباره آيه شريفه در هشت نكته نكات تحقيقى راجع به آيه\r\nو اينك به حول و قوّه الهى نكاتى را پيرامون آيه مباركهء : «  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ فَالصَّالِحاتُ قانِتاتٌ  الى آخر آيه » ياد آور ميشويم :\r\nنكته اوّل : قوّامون صيغهء مبالغه در قيام به امر و عهده دار شدن انجام كار است ، و بيش از قَيِّم و قَيَّام بر مبالغه دلالت دارد ، و مراد آن‌كسى است كه قيموميّت ديگرى ( مَقُومٌ عليه ) را در انجام كارى به گردن گرفته است ، و بر وى احاطه و قدرت و تسلّط دارد و حكمش در حقّ او ( مقُومٌ عليه ) نافذ و جارى است . مثل قيام حاكم بر رعيّت و ملّت ، و امير بر مأمور ، در حفظ و اداره و تدبير امور و دفاع از آنها در حوادث ناگوارى كه برايشان پيش مىآيد و موجب خوارى و ضعف و سستى آنها مىگردد .\r\nپس قوّام يعنى مُسَيْطِر ( داراى احاطهء توأم با قدرت ) و مُقومٌ عليه كسى است كه تحت احاطه و قدرت قوّام واقع است ، كه گوئى حياتش قائم به او و وجودش محتاج او است .\r\nو به تحقيق كه برخى از علماء علم النّفس ( روانشناس ) تصريح مىكنند كه مرد در اوان و اوائل بلوغ خود حسّ قيموميّت نسبت به زنى را در خود مىيابد كه شؤون و امور او را به‌دست گيرد و او را تحت حمايت و حفاظت خود در آورد ؛ و زن\r\n\r\n","description":"","footnote":"","page_name":" 76 ","page_number":78},
  {"content":"\r\n\r\nدر عنفوان بلوغ در نفس خود احساس نياز به مردى مىكند كه بر او اتّكاء نموده و به اصلى كه بر وى اعتماد كند ، و دوست نزديك و همرازى كه چون دژ و پناهگاهى براى وى باشد .\r\nنكته دوّم : الف و لام در  الرِّجالُ   النِّساءِ  براى عهد ذهنى است ؛ و وارد شدن آن بر صيغه جمع ( رجال و نساء ) بر شمول جنس به تمام افراد خارجى دلالت دارد ؛ و مىرساند كه حكم بر تك تك افراد ( مرد و زن ) از نظر تحقّق معنى جنس مردى و زنى در آنها وارد است ؛ و از آن فهميده مىشود كه حكم قيام براى هر مردى از مردان نسبت به هر زنى از زنان سارى و جارى است ، اما نه از جهت خصوصيات فردى و اعراض و صفات شخصى ، بلكه از نظر تحقّق معنى جنسيّت در آنها .\r\nنكته سوّم : آوردن جمله اسميّه در آيه دلالت بر دوام و استمرار دارد ، مضافاً بر اين‌كه «  قَوَّامُونَ  » از مشتقّات است‌كه بر ثبوت و دوام دلالت دارد به خلاف فعل كه دلالت بر وقوع امر بدون ثبوت آن مىكند و علماء ادب به اين نكته تصريح دارند .\r\nپس بنابراين ، آيه شريفه با رساترين وجهى دلالت دارد بر اين كه مردان قيّم زنانند و بالاترين و آخرين حدّ قيموميّت را به‌طور دائمى و استمرارى بر آنها دارند ؛ و جمله اگرچه به‌صورت خبر است امّا چون در جاى انشاء ( بايد كردن ) نشسته است ، معنى امر را به وجهى رسا مىرساند و نتيجه مىدهد .\r\nنكته چهارم : علّت ، قرار دادن خداوند عزّ و جلّ به گفته‌اش  : « بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ  » دلالت دارد بر اين‌كه قيموميّت علّت و منشأ خارجى واقعى دارد ، و يك امر اعتبارى صرف نمىباشد .\r\nو برترى موهبتى الهى ( خدادادى ) مردان آن‌چيزى است كه در مردان برحسب طبع از زنان بيشتر است ، و آن بسبب زيادى قوّه تعقّل در آنها و آنچه كه\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nفرع بر آن است مانند شرح صدر ، و تحمّل زياد در واردات نفسانى ، و هجوم افكار خُرد كننده ، و پايدارى و استوارى و سرسختى و نيرو و طاقت بيشتر در مشكلات اعمال و مصيبت‌هاى وارده ، مىباشد .\r\nو عموم و همگانى بودن اين علّت مىرساند كه حكم مبنى بر آن يعنى گفتهء خداوند :  الرِّجالُ قَوَّامُونَ عَلَى النِّساءِ  « مردان بر زنان قيموميّت دارند » منحصراً و محدود به شوهران نيست كه قوّاميت فقط اختصاص به شوهر بر همسرش داشته باشد ، بلكه اين حكم براى گروه مردان نسبت به گروه و طايفه زنان در همهء جهات عمومى كه زندگى آنها به آن مرتبط است ، وضع گرديده است .\r\nپس جهات عامّ اجتماعى كه به ازدياد شدّت صولت منوط است همان است كه به برترى مردان ( بر زنان ) مربوط مىباشد ، مانند دفاع جنگى و جهاد و حكومت و قضاوت .\r\nپس بنابراين ، برترى  بِما فَضَّلَ اللَّهُ بَعْضَهُمْ عَلى بَعْضٍ  « به سبب آنچه كه خداوند يكى را بر ديگرى برترى داده است » يك ضابطه كلّى و ملاك همه جانبه‌اى ب‌دست مىدهد كه به وضوح به موارد جهاد و حكومت و قضاوت منطبق و مربوط مىشود ؛ بلكه اين موارد سه گانه از واضح‌ترين مصداق‌هاى لزوم قيموميّت آنها بر زنان است ؛ و منافاتى با گفته خداوند در بقيّهء آيه ندارد كه :  فَالصَّالِحاتُ قانِتاتٌ  « زنان صالحه مطيع خداوند و شوهرند » كه در ظاهر مختصّ به امور بين شوهر و همسرش مىباشد ؛ پس اين حكم ، فرعى از فروع اين حكم مطلق ، و جزئى از جزئيّات آن و نتيجه‌اى از اين اصل كلّى است ، بدون آنكه اطلاق آن را از بين ببرد و آن را مقيّد كند .\r\nپس تمسك به اين آيه مباركه پايه و محور اساسى در استدلال بر منع زنان از اين امور سه گانه است ، و اگرچه اين مسئله از مسلّمات اسلام است و شيعه و سنّى بر آن اتّفاق نظر دارند ؛ لكن مستند اجماع هر دو گروه نصّ كتاب خدا است .\r\n\r\n","description":"","footnote":"","page_name":" 78 ","page_number":80},
  {"content":"\r\n\r\nنكته پنجم : استدلال به  بِما فَضَّلَ اللَّهُ بَعْضَهُمْ عَلى بَعْضٍ  « به سبب آنچه كه خداوند بعضى از آنها ( مردان ) را بر بعضى از آنها ( زنان ) برترى داده است » به اين معنى است كه خداوند مردان را بر زنان برترى داده است . پس ضمير جمع مضاف اليه در (  بِما فَضَّلَ اللَّهُ بَعْضَهُمْ  ) براى هر دو طايفه است از باب تغليب « 1 » ، و فقط براى ظاهر معنى چنان كه در روح المعانى آمده است نمىباشد ؛ بلكه اين تعبير براى بيان اشتراك جنس آمده است ، و اينكه مردان و زنان هر دو از جنس واحدى هستند ، و اين تفضيل و برترى در افراد يك جنس واحد واقع شده است نه در اجناس متفاوت و متغاير ، و اين براى حمايت از مقام زن است تا تصوّر نشود كه به سبب برترى مرد بر زن ، از جنس ديگرى مادون جنس مرد مىگردد .\r\nو اين مطلب از ادب قرآن مجيد است كه تا در شأن زن چيزى را كوتاهى نفرموده باشد .\r\nهمچنان‌كه در آيه شريفه «  الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ  » « 2 » ( مانند قاعدهء تغليب در فوق ) آمده است « مرد و زن منافق به يكديگر بستگى دارند » .\r\nو صريح‌تر از اين آيه ، قول خداوند متعال است در سورهء آل عمران كه پس از ذكر پنج آيه در احوال اولى الالباب ( صاحبان خرد و درايت ) با اين آيه كه خداوند را در قيام و قعود به ياد دارند و متذكّر مىشوند (  الَّذِينَ يَذْكُرُونَ اللَّهَ قِياماً وَ قُعُوداً  ) شروع كرده و آيات را بدعايشان كه مردن با نيكان است تمام مىكند (  وَ تَوَفَّنا مَعَ الْأَبْرارِ  ) و سپس ميفرمايد :  فَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ .  « 3 » « پس خداوند دعايشان را اجابت فرمود كه من عمل هيچ مرد و زنى از شما را ضايع نميكنم ، كه هر يكى از شما از\r\n\r\n\r\n","description":"","footnote":"\r\n( 1 ) در پاورقى 1 ص 70 توضيح داده شده است .\r\n( 2 ) آيه 67 ، از سورهء 9 : التوبه : .\r\n( 3 ) آيه 195 ، از سورهء 3 : آل عمران .\r\n","page_name":" 79 ","page_number":81},
  {"content":"\r\n\r\nديگرى هستند » ؛ كه دلالت بر اين دارد كه اعطاء اجر به عامل مترتّب و موقوف بر عمل است بدون تفاوت در اين مقام كه عامل مرد باشد يا زن ، كه آنها از جنس واحدى هستند و در اين موضوع ، جنسيّت مردى و زنى مطرح و مورد نظر نخواهد بود .\r\nو در موضوع مورد بحث ، آيه دلالت مىكند بر اين‌كه : قيام به امر ( قيموميّت ) براى مرد به علّت لياقت و استحقاق او به اين مقام است ، و اين موضوع او را به جنس برترى از جنس زن بالا نمىبرد ، بلكه هر دو طائفه از جنس واحدى هستند .\r\nاما اين‌كه گفته مىشود : اين تعبير براى ابهام است و اشاره به اين دارد كه بعضى از زنان برتر از بسيارى از مردانند ، صحيح نيست و پايه‌اى ندارد .\r\nمضافاً بر اين‌كه خداوند متعال در آيه سابقه بهنگام نهى زنان درخواست بعضى از برتريهاى مردان در بعضى امور مثل ارث اينطور تعبير فرموده كه :\r\n « وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ وَ سْئَلُوا اللَّهَ مِنْ فَضْلِهِ إِنَّ اللَّهَ كانَ بِكُلِّ شَيْءٍ عَلِيماً . »  « 1 »\r\n« از خداوند درخواست برترىهائى را كه به بعضى ( مردان ) بر بعضى ديگر ( زنان ) داده شده ننمائيد هر كدام از مردان و زنان به همان اندازه بهره دارند كه بكوشند ، و هميشه از خداوند طلب فضل و بخشش را بنمائيد بدرستيكه او به هر چيزى داناست . »\r\nپس  « بَعْضَكُمْ »  را بجاى مردان و  « بَعْضٍ »  را به جاى زنان قرار داده ، و مسئله در موضوع بحث ما همچنين است .\r\nو برابرى و تساوى مرد و زن در مقام جنس و هويّت منافاتى با برترى بعضى از زنان در اثر تربيت و به ظهور رسيدن قوا و استعدادات بر بسيارى از مردان ندارد .\r\nنكته ششم : اينكه گفته خداوند : «  فَالصَّالِحاتُ قانِتاتٌ  » فرع بر مقدّمه آيه واقع\r\n\r\n\r\n","description":"","footnote":"\r\n( 1 ) آيه 32 از سوره 4 نساء\r\n","page_name":" 80 ","page_number":82},
  {"content":"\r\n\r\nشده و نيز مقابله آن با قسمت ديگر آيه «  وَ اللَّاتِي تَخافُونَ نُشُوزَهُنَّ  » ( زنانى كه از نشوز و عدم تمكين آنها بيمناكيد ) مىرساند كه : زن صالحه كه كار خود را بر پايه حقّ و عدالت و پيروى از قانون نظام فطرت و شرع نهاده ، زنى است كه مطيع همسرش مىباشد ، و اين اطاعت را در حضور او همواره ادامه مىدهد و در غياب شوهر ، خود و مال او را حفظ مىكند .\r\nو امّا زنى كه از اطاعت همسر بيرون مىرود و از وى تمكين نميكند و در اداء حقوق همسرى نشوز ( سركشى و امتناع ) مىورزد ، او زنى است كه از مسير حيات فطرى خارج گشته و ضرورى است كه حكم به تأديب او شود تا به راه اعتدال و مستقيم باز آيد .\r\nنكته هفتم : فقهاء بر اين نكته اجماع دارند كه در قصاص ، ديه زن و مرد در طَرْفْ ( جزء ) مساوى و برابر است ( اگر كسى جزئى از بدن ديگرى مثلًا انگشت او را جدا كند ) تا وقتى كه ديهء به يك سوم ديه يك انسان كامل برسد ، و از آن به بعد ديه زن نصف ديه مرد مىشود ؛ و همينطور در مورد وارد شدن جراحت ( بدون قطع شدن عضو ) ديه مرد و زن مساوى است تا وقتى كه ديه به ثلث ديه انسان كامل برسد و از آن به بعد ديه زن نصف ديه مرد است ؛ و مستند اين حكم شرعى اخبار بسيارى است « 1 »\r\nو در اين تفصيل فرقى بين شوهر و همسرش و بين افراد ديگر مردان و زنان نيست\r\n\r\n\r\n","description":"","footnote":"\r\n( 1 ) . مثلًا ديهء كشتن انسان 100 شتر است و ديه جزئى از انسان مانند انگشت دست ، يك دهم ديه انسان يعنى 10 شتر است و ديه بريدن 10 انگشت 100 شتر و مساوى ديه يك شخص كامل است . حال اگر كسى انگشت مردى يا زنى را ببُرد ، ديهء هر انگشت ( يك دهم ) ديهء انسان است . پس تا سه انگشت ديهء مرد و زن برابر و به ميزان ( سه دهم ) ديه كامل يعنى 30 شتر است ، و از آن بيشتر يعنى 4 انگشت مثلًا ، ديه مرد 40 شتر و ديه زن ( يك دوّم ) آن يعنى 20 شتر است .\r\n","page_name":" 81 ","page_number":83},
  {"content":"\r\n\r\nپس اگر مردى زن خود را بزند ، زن حقّ قصاص دارد ؛ جز در مورد نُشوز « 1 » و سرپيچى زن از وظائف زناشوئى و اداء حقوق شوهر .\r\nو آنچه كه از روايات در شأن نزول آيه مباركه «  الرِّجالُ قَوَّامُونَ عَلَى النِّساءِ  » در مورد سعد بن ربيع بن عمرو و همسرش حبيبه دختر زيد وارد شده است - كه شوهر به صورت او سيلى زد و پدر دختر با او خدمت پيغمبر اكرم صلّى الله عليه و آله و سلّم رسيدند و پيغمبر اكرم صلّى الله عليه و آله و سلّم حكم به قصاص و سپس حكم به رفع قصاص فرمودند به‌واسطه نزول جبرئيل و آوردن آيه «  الرِّجالُ قَوَّامُونَ عَلَى النِّساءِ  » تا آخر آيات « نشوز » و قرار دادن حكم و داور در اختلافات زناشوئى - در مورد نشوز زن است همانطور كه اين روايات تصريح به نُشوز حبيبه نسبت به سعد دارند .\r\nپس پيغمبر اكرم صلّى الله عليه و آله و سلّم برحسب حكم كلّى قصاص ابتداءً امر به قصاص فرمودند مثل آيه :  « وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ »  « 2 » و آيه  ( وَ لَكُمْ فِي الْقِصاصِ حَياةٌ يا أُولِي الْأَلْبابِ ) .  « 3 »\r\nو آيه مورد بحث «  الرِّجالُ قَوَّامُونَ عَلَى النِّساءِ  » عموميّت آيات وارده در قصاص را به غير موارد « نشوز زن » اختصاص داده است .\r\nو دلالت مىكند بر اينكه ، در صورتىكه بيم نشوز و سرپيچى از وظائف زناشوئى برود ، مرد حق دارد همسر خود را مورد تنبيه قرار دهد ؛ پس حكمى را كه پيغمبر اكرم صلّى الله عليه و آله و سلّم ابتداءً فرمود ، حكم عام و عمومى است و حكمى را كه خداوند\r\n\r\n\r\n","description":"","footnote":"\r\n( 1 ) نُشوز ، يعنى سركشى و بلندپروازى و تمكين نكردن كه در مورد زن يا مرد ، هر دو مىتواند واقع شود ، و در لغت نشز الارض يعنى ارتفع - زمين بلند شد ( ارتفاع گرفت ) يعنى مرد يا زن از حد و حقوق خود ترافع و عدم تمكين نمايند ، زن حقوق مرد را كه عبارت از حقوق امور زناشوئى است ندهد و يا مرد حقوق زن را از نفقه و ساير حقوق اداء نكند .\r\n( 2 ) آيه 126 ، از سوره 16 : النّحل « اگر مورد آزار و اذيّت قرار گرفتيد مىتوانيد به‌همان مقدارى كه اذيّت شده‌ايد تلافى كنيد » .\r\n( 3 ) آيه 179 ، از سوره 2 : البقره : « اى اهل خرد و درايت در قصاص براى شما حيات و زندگى نهفته است . »\r\n","page_name":" 82 ","page_number":84},
  {"content":"\r\n\r\n( در اين مورد ) اراده فرمود ، حكمى خاصّ است و البتّه حكم خدا پسنديده و بهتر است . ( و البتّه با وجود حكم خاصّ ديگر نميتوان به عموميّت حكم عامّ استناد كرد ) .\r\nنكته هشتم : چون مردان به‌واسطهء برترىهائى كه دارند قيّم زنان ميباشند بدون شكّ بايد رعايت حال آنها را بنمايند ؛ اذيّتشان نكنند ، دشنامشان ندهند و آنها را نزنند ، و آنچه را حاكم و والى در حقّ رعيّت و ملّت ملاحظه و مراقبت مىكند در حقّ آنان مراعات نمايند ؛ كه رسول خدا صلّى الله عليه و آله و سلّم فرمود : « كُلُّكُمْ رَاعٍ وَ كُلُّكُمْ مَسْؤُولٌ عَنْ رَعِيتَّه : همه شما در حكم چوپانيد كه بر حفظ و حراست و پاسدارى از گوسفندان ( و افراد زير دست ) خود مورد مؤاخذه و بازخواست قرار خواهيد گرفت . »\r\nدر تفسير الميزان آمده است كه از پيغمبر اكرم صلّى الله عليه و آله و سلّم روايت شده كه : « زن مايه خوشى و لطف زندگى است و هر كسى كه آن را بگيرد بايد كه اين شىء لطيف را ضايع و خراب نكند » ؛ و رسول خدا صلّى الله عليه و آله و سلّم با تعجّب مىفرمود : « چگونه دستى را كه با آن زنِ هم خواب و هم نشينت را زدى از روى ملاطفت به گردن او مىاندازى ؟ » و در كافى به اسنادش از أبى مريم از أبى جعفر ( امام باقر ) عليه السّلام روايت شده است كه فرمود : رسول اكرم صلّى الله عليه و آله و سلّم مىفرمود : « آيا كسى از شما همسر خود را كتك مىزند و سپس دست در گردن او از روى لطف و صفا مىآويزد ؟ » و أمثال اين بيانات در احاديث زياد ديده مىشود ؛ و از تأمّل و تفكّر در آنها نظر اسلام در مورد زن روشن مىگردد . « 1 »\r\nآنچه تا اينجا گفتيم بحث از آيه اوّل در اين مقام بود كه خداوند ما را بدان موفق داشت .\r\n\r\n\r\n","description":"","footnote":"\r\n( 1 ) « الميزان » جزء چهارم ص 373\r\n","page_name":" 83 ","page_number":85},
  {"content":"\r\n . \r\n","description":"","footnote":"","page_name":" 84 ","page_number":86},
  {"content":"\r\n\r\n\r\nفصل دوّم از مرحلهء دوّم : بحث پيرامون آيه وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ وَ اللَّهُ عَزِيزٌ حَكِيمٌ\r\n\r\n","description":"","footnote":"","page_name":" 85 ","page_number":87},
  {"content":"\r\n . \r\n","description":"","footnote":"","page_name":" 86 ","page_number":88},
  {"content":"\r\n\r\nبحث در آيه دوم\r\nو اما آيه دوم در مقام قول خداوند عزّوجلّ : «  وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ وَ اللَّهُ عَزِيزٌ حَكِيمٌ  « 1 » » براى زنان به خوبى حقوقى است ( كه از طرف مردان بايد رعايت شود ) هم‌چنان‌كه تكاليفى نيز دارند ( كه به خاطر مردان بايد رعايت كنند ) و مردان را بر آنها درجه‌اى از برترى است و خداوند عزيز و حكيم است . »\r\nمعروف آن چيزى است كه مردم آن‌را به خوبى مىشناسند ، و عرف آن‌را از نظر تمدّن متداول اجتماعى مىپذيرد و ضدّ آن منكر است ، و آن چيزى است كه عرف آن‌را انكار مىكند و در حيات اجتماعى قبول نمىنمايد .\r\nپس معروف حتماً بايد چيزى باشد كه مورد امضاء و تصديق عقل قرار گيرد و شرع به آن دستور دهد اعمّ از سنّت‌هاى پسنديده و فضائل اخلاقى و اخلاق حميده .\r\nو چون اسلام شريعت خود را بر پايه فطرت واقعى و خلقت اصلى نوع انسان بنا نهاده است ، معروف نزد وى همان است كه مردم آن‌را بپذيرند ، البتّه مردمى كه بر مسير فطرت حركت كرده و از راه مستقيم و روش استوار آن خارج نشده‌اند .\r\nيكى از احكامى كه بر اين پايه استوار است ، برابرى افراد در حكم وارد\r\n\r\n\r\n","description":"","footnote":"\r\n( 1 ) آيه 228 ، از سوره 2 : البقره .\r\n","page_name":" 87 ","page_number":89},
  {"content":"\r\n\r\nبر آن‌ها ( حقوق و وظائف ) است ؛ كه در نتيجه همه افراد در وظائف و آنچه بر عهده آنها است و در منافع ( سود و زيان ) برابرند .\r\nو مخفى نماند كه اين تساوى به نحو احسن برقرار نخواهد شد جز با حفظ آنچه كه براى هر فردى از افراد جامعه از خصوصيّات فطرى و آثار لازمه خلقت و شئون مختلف حيات وجود دارد ؛ نه مسائل اعتبارى موهوم و قرار دادهاى مصنوعى بر اساس تمدّن پست و زبون مادّى .\r\nپس در مدينه فاضله انسانى بايد مراعات حال ضعيف و قوى ، جاهل و عالم ، نيازمند و بى نياز بشود ، و هر فطرتى بر اساس بناء اوّليّه و اصلى آن مورد نظر و ملاحظه قرار گيرد و موادّ حياتى لازم بر حسب احتياج و درجه نيازمندى به آن اعطاء شود .\r\nو اين همان مساوات صحيح و واقعى است ، و بر اين پايه و اساس اسلام احكامش را در مورد سود و زيان زن سارى و جارى كرده است ؛ و چيزهائى را كه به نفع او و يا بر عهده او است همانند و برابر قرار داده است ، البتّه با حساب دقيق و حفظ موقعيّت فطرتى كه خداوند تبارك و تعالى در دايره اجتماع همراه مرد از تناكح و تناسل به او اعطاء فرموده است .\r\nاسلام معتقد است كه در مواهب اجتماعى براى مردان نسبت به زنان درجه‌اى از برترى است ؛ پس گفته خداوند متعال «  وَ لِلرِّجالِ عَلَيْهِنَّ دَرَجَةٌ  : براى مردان نسبت به زنان مزيّتى است » قيدى متمّم و كامل كننده حكم سابق است و همه آيه معنى واحدى را مىرساند ؛ و آن اين است كه فطرت بين زن و مرد احكام واحدى را قرار داده است با حفظ برترى مردان بر زنان در اين مواهب اجتماعى .\r\nو با همين معيار خداوند بين آن دو تساوى قائل شده و براى آنان احكامى را وضع فرموده است و آنچه را كه به نفع و يا بر عهده او است همانند و مشابه قرار داده است .\r\n\r\n","description":"","footnote":"","page_name":" 88 ","page_number":90},
  {"content":"\r\n\r\n\r\nوجوه تمايز زن از مرد\r\nو بر اين پايهء محكم و استوار ، اسلام بين زن و مرد از نظر تدبير شئون زندگى مادى در اراده و عمل برابرى و مساوات قرار داده است ، پس همان‌طور كه مرد در نيازمندىهاى مادّى انسانى مثل خوردن و آشاميدن و غير آن از مسائل حيات مادّى مستقلّ است ، زن نيز در اراده و عمل مستقل است و مالك دسترنج خود مىباشد ؛ جز اين‌كه اسلام در او دو خصوصيت قرار داده كه فطرت و آفرينش الهى او به اين دو خصلت از مرد ممتاز و متفاوت مىشود :\r\nيكى از آنها اين است كه زن در ايجاد نوع انسانى و نموّ آن به منزله كشت است و نوع انسان در بقاى نسل خود بر وى اعتماد دارد ؛ و از احكام الهى به آنچه كه به كشت ( توليد نسل ) اختصاص دارد ؛ مختصّ شده و بدين ترتيب از مرد جدا و ممتاز گرديده است ؛ «  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ . »  « 1 »\r\nدوم آن كه خلقت زن بر پايه رقّتِ احساس و عاطفه رقيق و لطافت بنيان نهاده شده ، و اين ويژگىهاى جسمانى در انجام وظائفى كه در يك اجتماع صالح بر عهده او است و بايد به انجامش قيام كند مدخليّت تام دارد . در اسلام احكام مشترك بين زن و مرد و احكام اختصاصى هر يك ، به اين فلسفه گرفته شدهء از فطرت باز مىگردد .\r\nو قبلًا اين آيه ذكر شده كه : « از خداوند درخواست برترىهائى را كه به بعضى ( مردان ) نسبت به بعض ديگر ( زنان ) داده شده ننمائيد ، هر كدام از مردان و زنان به همان اندازه بهره دارند كه به دست آورده‌اند و از خدا طلب فضل و بخشش بنمائيد كه او به هر چيزى دانا است » «  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ وَ سْئَلُوا اللَّهَ مِنْ فَضْلِهِ إِنَّ اللَّهَ كانَ بِكُلِّ شَيْءٍ عَلِيماً .  « 2 » »\r\n\r\n\r\n","description":"","footnote":"\r\n( 1 ) آيه 223 ، از سوره 2 : البقره . « زنان شما كشت شمايند به اين كشت هرگاه كه مىخواهيد وارد شويد » .\r\n( 2 ) آيه 32 ، از سوره 4 : النساء .\r\n","page_name":" 89 ","page_number":91},
  {"content":"\r\n\r\nخداوند متعال با اين بيان مىخواهد بفرمايد كه : ملاك اختصاص مردان به برترىهائى ( نسبت به زنان ) فقط اعمال و وظايفى است كه عالم فطرت و آفرينش به هر يك از آن‌ها محوّل مىكند و اين تنها ملاك اختصاص است و با اين معيار استوار مردان بر زنان قيموميّت دارند .\r\nبنابراين زن در همه حقوق اجتماعى و احكام عبادى با مرد مشترك است ، و در كسب و ملكيّت و تعليم و تعلّم و جلب منافع و دفع ضررها استقلال دارد ، جز در آنچه كه به ملاحظه اين دو خصوصيّتى كه فطرت براى بقاى نوع انسان در زن قرار داده است از عهده او خارج است ، كه اين دو ويژگى يكى به منزله كشتزار بودن ( و محلّ پرورش نطفه انسان بودن اوست ) و ديگرى ظرافت و لطافت خلقت وى و به اين دو دليل از مرتبه مرد در فعاليّت و اعمال نيرو و سرسختى و شدّت و زندگى تعقّلى خارج مىشود .\r\nپس زن بر انجام اعمال سخت كه محتاج قدرت زياد و خشونت و تحمّل شديد است كه مهم‌ترين آنها جنگ و قضاوت و حكومت مىباشد ( طبعاً ) قادر نيست . به خلاف مرد كه در فطرتش اين خشونت و تعقّل قرار داده شده ، و او مرد است و براى مرد نسبت به زن درجه‌اى از برترى مىباشد و آن همان درجه تعقّل و بنيه جسمانى و بسط و فزونى در علم و قدرت بدنى اوست ، پس براى مردان بر زنان درجه و مزيّتى است .\r\nهم‌چنان كه خداوند عزّ و جلّ بر اساس يك معيار كلّى مجاهدين از مؤمنين را بر قاعدين از آنان برترى داده و فرموده است : «  فَضَّلَ اللَّهُ الْمُجاهِدِينَ بِأَمْوالِهِمْ وَ أَنْفُسِهِمْ عَلَى الْقاعِدِينَ دَرَجَةً وَ كُلًّا وَعَدَ اللَّهُ الْحُسْنى .  « 1 » »\r\nپس خداوند مردان را بر زنان درجه‌اى از برترى داده است ، با وجود اين‌كه\r\n\r\n\r\n","description":"","footnote":"\r\n( 1 ) آيه 95 از سوره 4 : نساء : « خداوند مجاهدين به مال و جان ( در راه خودش ) را بر مؤمنان قاعد و نشسته ( كه بذل مال و جان در راه خدا ندارند ) درجه و برترى داده است و براى همه خداوند پاداش نيكو وعده فرموده است . »\r\n","page_name":" 90 ","page_number":92},
  {"content":"\r\n\r\nآنچه در عُرف زندگى اجتماعى و فطرت به نفع زن هاست همانند آن چيزى است كه بر عهدهء آنها مىباشد .\r\nو اين مطلب موجب اصلى منع وجوبى زن‌ها از قتال و قضاوت و حكومت و منع استحبابى آن‌ها از بسيارى از احكام ديگر مىباشد .\r\nدر تفسير على بن ابراهيم قُمى پيرامون آيه شريفه «  لِلرِّجالِ عَلَيْهِنَّ دَرَجَةٌ »  آمده است كه مىگويد امام عليه السّلام فرمود : « حقّ مردان بر زنان بيشتر از حقّ زنان بر مردان است » و همان‌طور كه بيان كرديم اين مطلب منافاتى با برابرى آنها در حقوق ندارد .\r\nدو تذكّر :\r\nاوّل : اسلام به هنگام قانون‌گزارى ، احكام همسرى و زوجيّت را بر اساس خلقت مردى و زنى قرار داده ، زيرا تجاذب جنسى در ميان آنها غير قابل اجتناب است و دست طبيعت ، هر كدام از آنها را به وسائل و تجهيزات خاصّ توليد مثل مجهّز ساخته است ؛ و فرم جسمانى خلقت بيهوده و باطل انجام نگرفته است .\r\nو جز توليد مثل جهت بقاى نسل هيچ غايت و منظورى براى اين تجهيز و ساختمان نبوده است ؛ بنابراين عمل نكاح و زناشوئى بر اين واقعيت بنا نهاده شده ، و لذا احكام بر عفّت و حجاب و اختصاص زن به شوهر و قرار دادن عدّه و مانند آن براى محكم كردن و استوارى اساس خانواده ترتيب داده شده است .\r\nولى قوانين موجود در دنيا اعمّ از غربى يا شرقى بنيان ازدواج را بر شركت زوجين در زندگى خانوادگى قرار داده است ، و اين يك نوع زندگى اشتراكى در دائره‌اى تنگ‌تر و محدودتر از دايره اجتماع شهرى است بدون ملاحظه و در نظر گرفتن اصل توليد مثل و حفظ اولاد و نسل ، و به اين دليل قوانين دنياى امروز متعرّض هيچ‌يك از چيزهائى كه اسلام در نظر گرفته است مثل عفّت و حجاب\r\n\r\n","description":"","footnote":"","page_name":" 91 ","page_number":93},
  {"content":"\r\n\r\nو نفقه و غير آن نشده است .\r\n\r\nمعناى تساوى حقوقى زن و مرد\r\nتذكّر دوّم : بسيارى از مردم كه تنها به ظواهر اكتفا مىكنند ، و از علم و آگاهى بى بهره‌اند تصوّر مىنمايند كه معنى مساوات در حقوق مرد و زن اين است كه براى هريك از آنها درست مانند ديگرى ، احكام و وظائف و بهره‌ها وجود داشته باشد ، و اين گفته مغلطه و سخنى دور از حقّ است .\r\nزيرا اينان درنيافته‌اند كه معنى تساوى تعديل است ، و عدل ، دادن حق هر صاحب حقّى است به اندازه و در خور استحقاق ، نه بيشتر و نه كمتر ؛ و گرنه به خلاف مطلوب و نقض غرض منجرّ خواهد شد . زيرا كه هر چيزى از حدّ خود تجاوز كند به ضدّ و مخالف خودش تبديل مىشود .\r\nمعنى مساوات در خوردن و آشاميدن بين افراد انسان اين است كه به هر يك به اندازه نياز جسمى و كشش بدنى غذا داده شود ؛ نه اين‌كه به هريك درست مانند ديگرى از نظر كمّيّت و كيفيّت غذا خورانيده شود .\r\nچگونه چنين چيزى ممكن است در حالىكه طفل شيرخوار به مقدار كمى شير با مكيدن از پستان مادرش محتاج است و يك پهلوان پيشگام در ميدان‌هاى نبرد برّه‌اى بريان خوراك يك وعده او است ؛ و اين تساوى چگونه عاقلانه خواهد بود ، كه شير اين طفل شيرخوار براى يك جرعه پهلوان هم كافى نيست ، و يك لقمه از گوشت برهء بريان براى هلاكت اين شيرخواره كافى است ؟ !\r\nمريض ، محتاج استراحت و پرهيز و خوردن دارو است و شخص سالم با چند قرص نان و كوزه‌اى آب بيابانى را مىپمايد ؛ و شخص حكيم به هريك از اين دو آنچه را كه براى بقاى حياتش لازم است مىدهد اوّلى را به اوّلى و دوّمى را به دوّمى ، كه اگر عكس اين عمل كند هر دو را فوراً هلاك كرده است ، و حاشا كه حكيم چنين كارى بكند كه در اين‌صورت حكمتش مبدّل به جهالت و نامش از حكيم به سفيه و بىخرد بدل شود .\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nو آنچه كه اقتضاى فطرت در تساوى وظائف و حقوق اجتماعى بين افراد است اين است كه به هر صاحب حقّى حقّش ( به اندازه ظرفيت ) داده شود ؛ و تساوى اين نيست كه در مقدار و چگونگى و قدرت و مكان و ساير جهات و اعراض با هم برابر باشند .\r\nو نيز اقتضاى فطرت اين نيست كه به بعضى حقّى داده شود و ديگران مورد ظلم و ستم ( ندادن حق ) واقع شوند ، ولى مقتضاى اين معنى جاهلانه از مساوات اين است كه هر مقام اجتماعى به هر كسى داده بشود ، و به نوآموز تازه كار ، كرسى استادى سپرده شود و به ترسوى ضعيف مقام پهلوان شجاع ؛ و آيا اين جز تخريب و فاسد كردن هر يك آنها و در نتيجه تخريب اجتماع است ؟\r\nبلكه آنچه كه عدل اجتماعى اقتضا مىكند تساوى بين افراد به ميزان حقوق فطرى ( ظرفيّت وجودى ) و استحقاق اكتسابى آنها است ،  « لا يُكَلِّفُ اللَّهُ نَفْساً إِلَّا وُسْعَها لَها ما كَسَبَتْ وَ عَلَيْها مَا اكْتَسَبَتْ » .  « 1 »\r\n« خداوند هيچ وجودى را جز به اندازه توانائىاش مكلّف و مسئول نمىكند براى هر نفسى آن چيزى است كه كسب كند و بر عليه او نيز آن چيزى است كه بدست آورد . »\r\nبنابراين تساوى به معنى رسيدن هر صاحب حقّى به حقّ خود موجب برخورد دو حقّ به يكديگر و ضايع شدن و يا ابطال حقّ ديگرى از راه زور و ستم ، نخواهد شد .\r\nو اين معنى است كه گفته خداوند متعال بيان مىدارد : «  وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ  . » : براى زنان در عرف همان چيزى است كه بر عهدهء آن‌ها است و براى مردان نسبت به آنان درجه‌اى از برترى است . »\r\nو آيه به آوازى بلند نداى تساوى زن و مرد را مىدهد در عين حالىكه اختلاف\r\n\r\n\r\n","description":"","footnote":"\r\n( 1 ) آيه 286 ، از سوره 2 : البقره .\r\n","page_name":" 93 ","page_number":95},
  {"content":"\r\n\r\nبين آن دو را بيان مىكند و تفاوت مرد و زن را تثبيت و تأكيد مىنمايد .\r\nو پيداست كه اين مساوات جاهلانه بين مرد و زن اصلًا تحقق نمىيابد مگر اين‌كه بپذيريم كه مردان هم بايد حامله شوند و بزايند و فرزند را شير دهند و به منزله حرث و كشت شوند ، و زنان هم مردانگى پيدا كنند و نقش مرد را در زندگى زناشوئى ايفا نمايند ، و آيا ابراز چنين مطلبى جز مايه تمسخر براى پير و جوان كه به خرابى زنان و مردان و هلاكت هر دو گروه منجرّ خواهد شد چيز ديگرى هم هست ؟\r\nو ما اكنون تمدّن غربى را در پيش رو داريم كه چگونه اساس زندگى خانوادگى را بهم ريخته و راحتى و آرامش را با ورود زنان در اجتماعات و كارهاى مردانه و دادن حقوق مساوى به آنها كمّاً و كيفاً مانند مردان ، از اجتماع سلب نموده است .\r\nولى اسلام با چنين طرز تفكّرى مبارزه مىكند و با چنين نوع تدبيرى در ستيز است و به اشتراك مرد و زن در اصول مواهب انسانى و فطرى كه مسئله اختيار است و آنچه كه از آن از فكر و اراده و عمل زائيده مىشود ، حكم مىنمايد .\r\nزن براى تصرّف و دخالت در همه شئون زندگى فردى و اجتماعى خود مستقلّ است ؛ و اسلام به او اين استقلال را به كاملترين وجه داده است ؛ كه به لطف و نعمت الهى نفساً مستقلّ و در اراده و عمل از مردان جدا است ، آن‌چنان استقلالى كه در هيچ جاى دنيا و در هيچ دوره‌اى به وى داده نشده است و صفحات تاريخِ وجودِ او از برخوردارى از آن خالى است .\r\nخداوند متعال مىفرمايد : «  فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ .  « 1 » »\r\n« در آنچه كه زنان در نفس خود ( براى خود ) از خوبى انجام دهند بر شما باكى نيست ( به شما ارتباطى ندارد ) » .\r\nو ليكن با وجود اين عوامل مشترك و متساوى در زنان از جهت ديگرى با مردان\r\n\r\n\r\n","description":"","footnote":"\r\n( 1 ) آيه 234 ، از سوره 2 : البقره .\r\n","page_name":" 94 ","page_number":96},
  {"content":"\r\n\r\nاختلاف دارند و آن اين‌كه : در علم فيزيولوژى ثابت شده است كه در جهات كماليّه از بنيه جسمانى مانند مغز و قلب و رگها و اعصاب و قامت و وزن ، حدّ متوسط زنان از حدّ متوسط مردان عقب ترند ؛ و به اين دليل جنس زن لطيف‌تر و ظريف‌تر است همان‌طور كه جنس مرد خشن‌تر و سخت‌تر است ؛ و احساسات لطيفه مانند عشق و دوستى و رقّت قلب و ميل به زيبائى و آرايش در زن بيش از مرد بوده و تعقّل در مرد بيش از زن مىباشد .\r\nو به‌طور كلّى زندگى زن احساس و عاطفه ، و زندگى مرد زندگى تعقّل و تفكّر است .\r\nو اين علّت ( تفاوت ) موجب شده است كه اسلام بين آن‌ها در وظائف و تكاليف عمومى اجتماعى كه قوام آن تكاليف به يكى از دو امر تعقّل و احساس مربوط مىشود فرق بگذارد .\r\nجنگاورى و جهاد و قضاوت و حكومت را بمردان اختصاص دهد ، زيرا كه اين امور به قواى تعقّلى احتياج فراوان دارند و زندگى تعقّلى بيشتر از زنان در مردان است . و در مقابل پرورش و نگهدارى اولاد و تربيت آنها و تدبير امور منزل را به زن واگذار نمايد - چون اين امور احتياج بيشترى به اعمال عاطفه و احساسات لطيف دارند - و مخارج منزل و نفقه عيال را هم به عهده مرد بگذارد ، كه امكان انجام اين امور براى او ( زن ) باشد .\r\nو آيا اين جز عدالت و حكمت است ؛ كه براى مردان نسبت به زنان امتيازى قرار داده شده ، و « اين ( برترى طبق ) ناموس خلقت خداوند دانا است »  ذلِكَ تَقْدِيرُ الْعَزِيزِ الْعَلِيمِ .  « 1 »\r\nپس منزّهى تو اى خداوند كه چقدر در افعالت ، عدالت و حكمت نهفته است ، « و لكن خداوند كسى را كه از حدّ اعتدال تجاوز كند گمراه خواهد نمود . »  كَذلِكَ يُضِلُّ اللَّهُ مَنْ هُوَ مُسْرِفٌ مُرْتابٌ .  « 2 »\r\n\r\n\r\n","description":"","footnote":"\r\n( 1 ) آيه 96 ، از سوره 6 : الانعام و آيه 38 ، از سوره 36 : يس و آيه 12 ، از سوره 41 : فصلت .\r\n( 2 ) . آيه 34 ، از سوره 40 : المؤمن .\r\n","page_name":" 95 ","page_number":97},
  {"content":"\r\n\r\nتمام آنچه را كه در اينجا ذكر كرديم بطور خلاصه با توضيحاتى كه از ناحيه انجام شده مطالبى بود كه از تفسير الميزان استاد بزرگوار علّامه طباطبائى استفاده شده است . « 1 »\r\nدر اينجا با كمك و يارى پروردگار بحث از دو آيه كريمه قرآن مجيد به پايان رسيد .\r\nو اكنون به توفيق و يارى پروردگار به بحث در ساير ادلّه‌اى كه در اين موضوع وارد شده است مىپردازيم كه عبارتند از روايات ، اجماع و شهرت و ابتداءً بحث را در سقوط جهاد از زن قرار ميدهيم و سپس در مورد منع زن از قضاوت و حكومت بحث خواهيم كرد .\r\n\r\n\r\n","description":"","footnote":"\r\n( 1 ) « الميزان » جلد دوّم از ص 273 تا ص 292\r\n","page_name":" 96 ","page_number":98},
  {"content":"\r\n\r\n\r\nجهاد زن\r\n\r\n","description":"","footnote":"","page_name":" 97 ","page_number":99},
  {"content":"\r\n . \r\n","description":"","footnote":"","page_name":" 98 ","page_number":100},
  {"content":"\r\n\r\n\r\nجهاد زن از نظر فقهاء\r\nجهاد زن\r\nبدون هيچ شكّ و خلافى ( از طرف علماء ) جِهاد بر زن واجب نيست ، بلكه بنا بر يك حكم تكليفى ( نه اختيارى ) ساقط است ؛ و اجماع در مورد اين مسئله به هر دو قسم ( مُحَصَّل و منقول ) حاصل است ؛ و فقهاء اين موضوع را از مسلّمات اسلام تلقّى ميكنند ، به حدّى كه اين مسأله ( عدم وجوب جهاد بر زن ) از مسائلى حساب مىشود كه در فقه هيچ شكّ و شبهه‌اى در آن نيست .\r\nشيخ طوسى ( ره ) در كتاب « نهايه » ميگويد : حكمِ جهاد از زنان و خردسالان و پيرمردان و ديوانگان و افراد مريض و كسى كه ياراى فراهم آوردن شرائط آن را ندارد ساقط و برداشته مىشود .\r\nو ابن ادريس در كتاب « سرائر » عين اين عبارت را ذكر كرده است .\r\nو شيخ طوسى در كتاب « مبسوط » ميگويد : و جهاد جز بر هر شخص مذكّرِ بالغ عاقل واجب نيست ، تا جائى كه ميگويد : و امّا زنان جِهاد برايشان واجب نيست ؛ و از پيغمبر اكرم صلّى الله عليه و آله و سلّم سؤال شد : آيا براى زنان جهاد واجب است ( بر عهده آنان جِهاد هست ) ؟ فرمودند : بلى ، جهادى كه در آن خونريزى نيست ، حج و عمره .\r\nو علّامه در كتاب « قواعد » ميگويد : ( جهاد ) بر طفل و مجنون و عبدْ واجب نيست ، تا جائى كه ميگويد : و بر زن و خنثاى مُشكل « 1 » واجب نيست .\r\n\r\n\r\n","description":"","footnote":"\r\n( 1 ) . خنثى شخصى است كه جنسيّت او كاملًا مشخّص نيست و تحقيقاً نمىتوان گفت مرد است يا زن . گاهى شخص خنثى به علّت مشخصّات خارجى جسمانى تناسلى به يكى از دو جنس مرد يا زن منتسب مىشود ، و يا در محيط اجتماع و خانواده به عنوان مرد يا زن شناخته شده است و يا با معاينات تكميلى اختصاصى ميتوان او را به جنس مذكّر و يا مؤنّث منتسب كرد . در همه اين موارد خنثى جزء گروه جنسى شناخته محسوب مىشود . در موارد نادرى چنين انتساب به مردى يا زنى ممكن نميشود ، اين موارد اخير « خنثاى مشكل » ناميده مىشود . ( مترجم )\r\n","page_name":" 99 ","page_number":101},
  {"content":"\r\n\r\nو محقّق در كتاب « شرايع » ميگويد : ( جِهاد ) بر هر مكلّفِ آزادِ مذكّرِ غير پير واجب است ؛ پس بر طفل و مجنون و زن و پيرمرد واجب نيست .\r\nو علّامه در « تحرير » ميگويد : در وجوب جِهاد ذكوريّت شرط شده است ، پس بر زن و خنثاى مشكل واجب نيست ، و از اشخاص خنثى هر كه به جنس ذكور ملحق شود بر او جهاد واجب مىگردد .\r\nو در « تذكره » ميگويد : در وجوب جهاد شش امر مدخليّت دارد : بلوغ و عقل و آزادى و ذكوريّت و سلامت بدن و وجود نفقه ( وسيله إمرار معاش ) ، تا آنجا كه ميگويد : و زنان به علّت عدم قدرت و توانائيشان از اقدام به آن ، جهاد برايشان واجب نيست و سهمى برايشان در اين امر قرار داده نشده است .\r\nو در « جواهر » در شرح گفتار مصنّف ( صاحب شرايع ) راجع به جمله « بر زن واجب نيست » ميگويد : در اين مطلب ( در قول علماء ) خلافى ديده نشده است بلكه اجماع به هر دو قسم ( مُحَصَّل و منقول ) وجود دارد ، مضافاً بر اينكه زن را توانائى جهاد نيست ، و امير المؤمنين طبق خبرى كه اصبغ نقل مىكند فرمودند : « خداوند جهاد را بر مردان و زنان واجب فرمود ، پس جهاد مرد در اين است كه مال و جانش را ايثار نمايد تا در راه خدا به شهادت برسد ، و جهاد زن در اين است كه بر اذيّت شوهرش شكيبا باشد ( مشكلات شوهردارى را بپذيرد و تحمّل نمايد ) . » گرچه ممكن است بگوئيم كه فرق معنى جهادِ مردان و زنان موجب عدم شركت هر دو در امر جهاد مىباشد .\r\n\r\n","description":"","footnote":"","page_name":" 100 ","page_number":102},
  {"content":"\r\n\r\nو در « رياض » پس از آنكه شروط « 1 » هشت‌گانه جهاد را كه از آن جمله ذكوريّت است بر شمرده گفته است : در اين‌مورد ( ذكوريّت ) هيچ خلافى را از فقهاء نديده‌ام ( كه كسى ذكوريّت را شرط لازم براى وجوب جهاد نداند ) .\r\nبلكه در اين مطلب ( ذكوريّت ) اجماع در عبارات گروهى از فقهاء وجود دارد چنان كه در كتاب « غُنيه » به اجماع در مورد تمام شرايط ذكر شده تصريح دارد ، تا جائىكه ميگويد : و در كتاب « منتهى » درباره بلوغ و مرد بودن اشاره به اجماع شده است بلكه در آن دو شرط و نيز شرط دوم و سوم ( عقل و آزادى ) و نابينائى نيز تصريح به اجماع فقهاء شده است .\r\nچند تذكّر\r\nتذكّر اوّل - قدر متيقّن آن است كه جهادى كه شرعاً از عهده زن برداشته شده است ، جهادى است كه ابتداءً از ناحيه مسلمين براى دعوت كفّار به دين اسلام شروع ميگردد ، و امّا در مورد ساير اقسام جهاد ممنوعيّت در همه آنها معلوم نيست بلكه وجوب بعضى از اقسام آن بر زنان مسلّم است .\r\nدر « مسالك » پس از آنكه ذكوريّت را در وجوب جهاد شرط مىكند ميگويد : بدان كه جهاد داراى اقسامى است :\r\nقسم اوّل : اين است كه ابتداءً از طرف مسلمين براى دعوت به اسلام شروع مىشود و اين همان جهادى است كه مشروط به بلوغ و عقل و آزادى و ذكوريّت و غير آن و اجازه امام يا نائب او مىباشد و وجوب آن بنا بر اجماع علماء كفائى است .\r\nقسم دوم : اينكه مسلمين مورد تجاوز دشمنان كافر واقع شوند و دشمن بخواهد\r\n\r\n\r\n","description":"","footnote":"\r\n( 1 ) و اين شروط نزد صاحب كتاب رياض عبارتست از : بلوغ ، عقل ، آزادى ، ذكوريّت ، و اينكه پير و زمين گير و نابينا و همچنين مريض نباشد .\r\n","page_name":" 101 ","page_number":103},
  {"content":"\r\n\r\nبر شهرهاى اسلامى تسلّط يابد و يا مسلمين را به اسارت بگيرد و يا اموالشان را غارت نمايد و أمثال اين تجاوزات به ناموس و ذرّيّه مسلمين ؛ و جهاد در اين نوع ، و دفاع و دفع دشمن بر آزاد و بَرده ( عبد ) و مرد و زن اگر به آنها احتياج باشد ، واجب است و موقوف به اجازه امام و يا حضور او نيست ، و همچنين به افراد مسلمان مورد تجاوز اختصاص ندارد ، بلكه بر هر كس كه از حمله و تجاوز دشمن بر مسلمين آگاه باشد - در صورتى كه قدرت مقاومت و دفاع افراد مورد حمله معلوم و مشخّص نباشد - واجب است كه در دفاع شركت نمايد ، و اين وجوب نسبت به افراد نزديكتر به آنها مؤكّدتر است ؛ و به افراد مورد حمله و قصد دشمن بخصوص واجب است كه تا حدّ قدرت دفاع كنند ؛ و در اين امر ، مرد و زن ، سالم و نابينا و مريض و لنگ و عبد و غير آنها مساوى هستند .\r\nو در « روضةُ البَهيّه » ( شرح لمعه ) ميگويد : جِهاد چند قسم است :\r\nجهاد ابتدائى با مشركين براى دعوتشان به اسلام .\r\nو جهاد با كفّارى كه بر مسلمين قصد حمله دارند . بطورىكه بيم استيلاء و تسلّط شان بر بلاد اسلامى و يا غارت اموال مسلمين برود و أمثال اين‌ها ، اگرچه كفّار اندك باشند .\r\nو جهاد با كسى كه مىخواهد نفس محترمه‌اى را به قتل برساند ، يا مالى را ببرد و غارت كند و يا ناموسى را هتك و بى حرمتى كند ؛ بطور مطلق ؛ و از اين قسم است جهاد مسلمانى كه اسير مشركين است با آنها براى حفظ جان خودش ؛ و چه بسا كه به اين قسم ، دفاع گفته شود نه جهاد و اين تعبير بهتر است .\r\nو جهاد با كسانى كه نسبت به امام ياغى شدند .\r\nتا آنجا كه ميگويد : و ذكوريّت ( مرد بودن ) شرط وجوب جهاد است ، و جهاد به معنى اول بر زن واجب نيست ؛ امّا قسم دوم بر هر كسى كه قدرت و توانائى دارد اعمّ از مرد و زن و سالم و نابينا و مريض و عبد ( بنده ) و غير آنها واجب است .\r\n\r\nاقسام جهاد در كلام كاشف الغطاء\r\nمبسوطترين گفتار را در اين مقام شيخ اعظم كاشف الغطاء ( ره ) در « كشف\r\n\r\n","description":"","footnote":"","page_name":" 102 ","page_number":104},
  {"content":"\r\n\r\nالغطاء » دارد كه ميگويد :\r\nجهاد برحسب اختلاف متعلّقات آن به پنج قسم تقسيم مىشود :\r\nاوّل : جهاد براى حفظ كيان دولت اسلامى ، و آن در هنگامى است كه جماعت كفّار سزاوار غضب الهى ، قصد حمله به سرزمين‌هاى مسلمانان و شهرها و روستاهاى آنها را نموده و براى اين منظور با تمام قوا و امكانات خود مهيّا شده‌اند ، تا كفر را سربلند و اسلام را واژگون ساخته ، در بلاد مسلمين ( بجاى بانگ اذان ) ناقوس‌ها را بصدا در آورند ، كنيسه‌ها و كليساها بنا نموده و شعائر اسلامى را محو و نابود سازند ؛ و ديانت به نام موسى و عيسى عليهما السّلام بر مسلمين مسلّط شود ، كفر شدّت يابد ؛ و قائلين به تثليث ، و منكران توحيد آفريدگار ، و ديگر عقائد باطله همچون روس‌ها - كه خداوند به حقّ محمّد و خاندان او خوارشان سازد - بر مسلمين استيلا يابند .\r\nدر اينحال اگر به قدر كافى از مسلمانان براى دفاع بسيج شوند ، از بقيّه ساقط مىشود ، و گرنه اقدام بر آن ، بر همه مسلمين جهان كه توانائى هجرت و قدرت سركوب دشمن را دارند و بر هر كس كه ميتواند براى اين كار نيرو و سپاهى بسيج نمايد ، چه در زمان غيبت ، يا با حضور امام عليه السّلام واجب است . و اجازه امام عليه السّلام ، و در زمان غيبت امام ، حضور مجتهد ( جامع‌الشرائط ) چنان كه خواهد آمد لازم است ؛ و امام ميتواند از اموال مسلمين در اين راه به قدر لازم بردارد .\r\nدوّم : جهاد براى دفع اشرار از تسلط بر جان و عِرض مسلمين است ، كه به ناموس مسلمين ( زنان و كودكان ) متعرّض ميشوند . و اين جهاد بر هر فرد حاضر و غايب واجب مىباشد ، در صورتىكه حاضرين قادر بر دفع آنها نباشند . و براى رئيس مسلمين جائز است كه براى اين قسم از جهاد ، از اموال مسلمين به‌قدر لزوم جهت دفع دشمنان بردارد ، در صورتى كه خود مسلمانان مورد تجاوز نتوانند آن اشرار را دفع بنمايند ؛ و اين اجازه براى رئيس مسلمين ، تفاوتى نمىكند در اينكه امام عليه السّلام حاضر باشد و ليكن قدرت بر دفع نداشته باشد ؛ و يا آنكه غائب باشد ؛ و يا اينكه مجتهد فقيه حاضر باشد ، و يا غائب باشد ؛ و ليكن اجازه گرفتن از مجتهد در اين صورت سزاوارتر است .\r\n\r\n","description":"","footnote":"","page_name":" 103 ","page_number":105},
  {"content":"\r\n\r\nسوّم : جهاد براى دفع گروهى از كفّار كه با طائفه‌اى از مسلمين به جنگ پرداخته و بيم پيروزى كفّار ميرود .\r\nچهارم : جهاد براى دفع كفّار از بلاد مسلمين ، هنگامىكه آنها بر اراضى و شهرهاى مسلمين تسلّط پيدا كردند و اصلاح بقيّه اراضى مسلمين پس از شكست كفّار و سعى در نجات مسلمين از دست كفّار .\r\nدر اين‌صورت بر مسلمين حاضر در صحنه و غايب واجب است كه مال و فرزند را رها نموده و براى دفع دشمنان دين هجرت نمايند . و هر كه داراى موقعيّت و مقامى است ، يا مال و ثروت ، يا اسلحه و نقشه جنگى ، يا تدبير و سياست دارد بايد از آنها در راه حفظ كيان اسلام استفاده كند .\r\nناگفته نماند كه بسيج مسلمين چه حاضر و چه غايب ، در صورتيست كه افراد مستقرّ در مرزها ياراى روياروئى با كفّار را نداشته باشند و گرنه فقط وجوب جهاد متوجّه همان افراد خواهد بود .\r\nو اين قسم از جهاد بهترين نوع جهاد است و بهترين اسباب قُرب الهى و حتّى از جهاد براى اسلام آوردن كفّار ، بالاتر مىباشد . چنان كه در زمان نبى اكرم صلّى الله عليه و آله و سلّم چنين بود .\r\nو هر كه در يكى از اين اقسام كشته شود ، در روز جزاء در صف شهداء قرار گيرد . و به خدا قسم اين است شهيد اكبر . و سعادتمند كسى است كه ميان صفوف ارتش اسلام شهيد شود ، كه اجر و پاداش شهداى كربلا را خواهد داشت . و اينانند آنهائى كه بهشت مهيّاى پذيرش آنها است و حور و وِلدان در انتظارشان به سر مىبرند ، و روز قيامت ميهمان پيامبر اكرم ( سيّد الانس و الجان ) صلّى الله عليه و آله و سلّم خواهند بود .\r\nپس هر كس كه برخود واجب ميداند كه سخن مرا بپذيرد و احكام نبىّ اكرم را از\r\n\r\n","description":"","footnote":"","page_name":" 104 ","page_number":106},
  {"content":"\r\n\r\nمن اخذ كند ، اسلحه از نيام برآورد و با بلندترين آواز فرياد برآورد :\r\nكجاست آن غيرت اسلامى ؟ كجايند آنها كه در طلب خون شهيدان شريعت سيّد الانام هستند ؟ كجايند آنها كه جان‌هاى خود را با بهشت و نعمت‌هاى آن معامله كنند ؟ و خداى رئوف و مهربان را از خود خشنود سازند ؟ كجايند بندگان أمير مؤمنان ؟ كجايند آنها كه دوست دارند از شهداى كربلا باشند ؟ كجايند آنها كه خواهان زدودن لوث كفّار از شريعت رسول اكرم اند ؟ و بالاخره كجايند كسانىكه در حقّ ايشان گفته مىشود كه اكثر اصحاب حضرت مهدى عجّل الله تعالى فرجه از عجم ميباشند ؟\r\nپنجم : جهاد با كفّار و تسلّط بر سرزمين آنها است ، تا به دين مبين اسلام گرويده ، و به ايمان به آنچه پيامبر اسلام از طرف خداوند آورده ، گردن نهند . و اين نوع جهاد از ويژگىهاى نبىّ و امام ، يا نائب خاصّ او است ، نه نائب عامّ . و احكامى به آن اختصاص دارد چنان كه خواهد آمد ، ولى در بقيّه اقسام جهاد همه مردم شريكند . و همه اين اقسام پنجگانه جهاد مندرج در جهاد در راه حقّ بشمار ميروند ، و كشته شدگانش در زمره شهيدان دنيا و آخرتند . و درجات عالى و مقام رفيع و جايگاه طيّب و حيات دائم ، و بالاتر از همه خشنودى خداوند كه براى شهداء وعده داده شده ، براى همه اينها مىباشد . و احكام دنيوى شهيدان نيز در حقّ آنها جارى است . و در دنيا غسل و كفن و حنوط براى آنها نيست و با لباس و بدن خونين خود مدفون ميشوند . و هيچ چيز از بدنشان بيرون آورده نميشود ، جز آنچه كه از جنس پوست « 1 » باشد ، و يا چيزى كه دفن آن زيان بزرگى به ورثه وارد آورد . و اين حكم زمانى است كه دوشادوش ارتش اسلام به نبرد پرداخته و شهيد شده ، و هنگامى مسلمين او را دريابند ، كه ديگر رمق حيات در او نباشد .\r\n\r\n\r\n","description":"","footnote":"\r\n( 1 ) در متن عربى لفظ « فرى » آمده و لى ظاهراً « فرآء » با مدّ جمع « فرو » است كه به جامه‌اى كه از كرك شتر بافته شده گويند . ( مؤلّف )\r\n","page_name":" 105 ","page_number":107},
  {"content":"\r\n\r\nمطالب گذشته افادات شيخ بزرگوار بوده كه الحقّ شامل فوائدى بس گرانقدر است . سپس گويد :\r\nچهار قسم اوّل از قسم پنجم در چند جهت تفاوت دارد . « 1 »\r\nسپس چهارده وجه در فرق بين چهار قسم گذشته و قسم اخير ذكر كرده است .\r\nو چون به باب سوّم در بيان شروط جهاد ميرسد ، ترتيب اقسام جهاد را تغيير ميدهد و ميگويد :\r\nاقسام جهاد را قبلًا بيان كرديم و گفتيم كه آن بر پنج قسم است .\r\nاوّل : جهاد براى حفظ كيان اسلام وقتى كفّار قصد يورش به مملكت اسلام را داشته باشند .\r\nدوم : جهاد براى دفع آنها از شهرها و روستاهاى مسلمين بعد از تسلّط كفّار بر آنها .\r\nسوم : جهاد براى دفع آنان از تسلّط بر جان و قتل مردم مسلمان و ناموس آنان .\r\nچهارم : جهاد براى دفاع از جمعى از مسلمين كه با جمعى از كفّار روبرو گردند ، و ترس استيلاء كفّار ميرود .\r\nپنجم : جهاد براى دعوت به اسلام ، و اقرار به شريعت پيغمبر اسلام صلّى الله عليه و آله و سلّم . « 2 » سپس براى جهاد هشت شرط شمرده و ميگويد :\r\nشرط ششم : مرد بودن مجاهد است . پس بر زنان ، يا افرادى كه بطور ترديد از زمره مردان بيرونند ، مانند خنثاى مشكل ، جهاد واجب نيست . « 3 » و اين حكم مخصوص قسم آخر ، يا دو قسم اوّل و دوّم است .\r\n\r\n\r\n","description":"","footnote":"\r\n( 1 ) « كشف الغطاء » ص 381\r\n( 2 ) « كشف الغطاء » ص 395\r\n( 3 ) « كشف الغطاء » ص 396\r\n","page_name":" 106 ","page_number":108},
  {"content":"\r\n\r\nاز اين بيان روشن مىشود كه سقوط جهاد از زن ، فقط در قسم آخر است ، كه عبارتست از جهاد براى دعوت به اسلام ، و يا به ضميمه دو قسم اوّل و دوّم : يعنى جهاد براى حفظ كيان اسلام ، وقتىكه مورد سوء قصد كفّار واقع شود . و جهاد براى دفع كفّار از بلاد مسلمين پس از تسلّط آنها .\r\nو امّا در قسم سوّم و چهارم ، كه عبارتست از جهاد براى دفع كفّار ، از تسلّط بر جان مسلمين و هتك ناموس آنها ، و جهاد براى دفاع از جمعى از مسلمين كه با كفّار درگيرند ، و بيم تسلّط كفّار ميرود ، در اين دو قسم حكم جهاد بر زن نيز ثابت است .\r\n\r\nاستقراء اقسام جهاد توسط مؤلّف\r\nنويسنده گويد : به توفيق خداوند اقسام جهاد را استقراء كردم كه به دوازده قسم بالغ مىشود :\r\nقسم اوّل : جهاد ابتدائى كه جملهء از جانب مسلمين است به كشورهاى كفر براى دعوت كفّار و مشركين به اسلام . مثل جهاد مسلمين صدر اسلام با ايران و روم ، و قبائل مشرك عرب و اهل كتاب ساكن جزيرة العرب ، براى دعوت آنها به اسلام و توحيد . چنان كه خداوند متعال ميفرمايد :\r\n فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَ خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَخَلُّوا سَبِيلَهُمْ إِنَّ اللَّهَ غَفُورٌ رَحِيمٌ .  « 1 »\r\n« چون ماه‌هاى حرام پايان گرفت ، با مشركين در هر مكانى كه هستند قتال كنيد ، و آنها را بگيريد و محاصره كنيد ، و در هر كمين‌گاهى به انتظارشان بنشينيد ، و اگر به اسلام بازگشت كردند و نماز اقامه نمودند و زكات دادند ، آزادشان گذاريد ، كه خداوند غفور و رحيم است . » و خداوند ميفرمايد :\r\n قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ \r\n\r\n\r\n","description":"","footnote":"\r\n( 1 ) آيه 5 ، از سوره 9 : التوبه .\r\n","page_name":" 107 ","page_number":109},
  {"content":"\r\n\r\n وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ .  « 1 »\r\n« با كسانى كه از اهل كتاب ( يهود و نصارى ) به خدا و قيامت ايمان ندارند و حرام‌هاى خدا و رسول را حرام نميدانند ، و بدينِ حقّ گردن نمىنهند ، قتال كنيد تا با دست‌هاى خود به‌حال خوارى و فروتنى جزيه بپردازند . »\r\nو خداوند امر فرموده با كفّارى كه با مؤمنان همجوارند جهاد كنند ، تا در راه توحيد سرسختى بيابند و اسلام توسعه پيدا كرده در سراسر گيتى منتشر گردد ، و حكومتش جهانگير شود و همه دل‌ها و جهان‌ها را فرا گيرد . چنان كه خداوند ميفرمايد :\r\n يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ وَ لْيَجِدُوا فِيكُمْ غِلْظَةً وَ اعْلَمُوا أَنَّ اللَّهَ مَعَ الْمُتَّقِينَ .  « 2 »\r\n« اى مؤمنان با كفّارى كه همسايه شما هستند جهاد كنيد ، و بايد در شما سرسختى و استوارى بيابند ، و بدانيد خداوند با متّقيان است .\r\nقسم دوّم : جهاد با كفّار محارب براى دفاع از كيان اسلام ( موجوديّت اسلام ) . كه بر همه مسلمانان واجب است براى حفظ خود و اموال و نواميس خود جهاد كنند . چنان كه در غزوه بدر « 3 » و احُدْ و احزاب ، پبغمبر صلّى الله عليه و آله و سلّم دفاع فرمود .\r\n\r\n\r\n","description":"","footnote":"\r\n( 1 ) . آيه 29 ، از سوره 9 : التوبه .\r\n( 2 ) . آيه 123 ، از سوره 9 : التوبه .\r\n( 3 ) . جنگ بَدْر را نمىتوان از قسم اول بشمار آورد ، كه براى دعوت كفّار به اسلام است . بلى ابتداى آن از طرف مسلمين بود ، چون شنيده بودند قافله قريش كه از شام بر ميگشت ، نزديك مدينه است ، و قصد داشتند به قافله شبيخون زده ، اموال او را به غنيمت بگيرند . در آن قافله حدود 30 نفر يا 40 نفر وجود داشتند كه ميان آنها ابو سفيان ، مخرمة بن نوفل و عمروعاص بودند . چون أبو سفيان اين خبر را شنيد ، قاصدى به مكّه فرستاد و قضايا را براى آنها تشريح كرد . آنها هم به سرعت خود را آماده كرده براى نجات قافله به طرف مدينه حركت كردند .\r\nهنگاميكه پيغمبر و اصحاب به بدر رسيدند ، قافله را نيافتند ، و به حضرت خبر دادند قريش براى نجات قافله از مكّه حركت كرده و در آن سرزمين فرود آمده‌اند . ولى چون ابو سفيان ديد كه ديگر مسلمين قادر بر تصرّف اموال نيستند ، به قريش پيغام داد كه خطر رفع شده و به مكّه بازگردند .\r\nدر اين موقع عتبه گفت : اى جماعت قريش ، محمّد صلّى الله عليه و آله و سلّم را به حال خود واگذاريد ، اگر از طرف عرب مورد سوء قصد واقع شد ، كه به آرزوى خود رسيده‌ايد ، و إلّا اموالتان محفوظ است و لزومى براى جنگ ، ديگر نيست . ولى آنها امتناع كرده و مهياى جنگ شدند و به ناچار پيامبر هم آماده شد . و اين قضيّه در صبح روز جمعه هفدهم ماه مبارك رمضان اتفاق افتاد . و ما اين مطالب را از سيره ابن هشام ص 440 إلى 456 ج 2 بطور خلاصه نقل كرديم . ( مؤلّف )\r\n","page_name":" 108 ","page_number":110},
  {"content":"\r\n\r\nو خداوند ميفرمايد :\r\n  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ وَ الْإِنْجِيلِ وَ الْقُرْآنِ وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ * التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ وَ الْحافِظُونَ لِحُدُودِ اللَّهِ وَ بَشِّرِ الْمُؤْمِنِينَ .   « 1 »\r\n« خداوند در برابر بهشت جان و مال مؤمنان را ميخرد ، كه در راه خدا قتال كنند ، و بكشند و كشته شوند ، و اين وعده حقّ است در تورات و انجيل و قرآن . و چه كسى از خداوند نسبت به عهد خويش باوفاتر است ؟ پس بشارت باد شما را بر اين معامله‌اى كه كرديد كه همانا رستگارى و سعادت در اين معامله پر سود است . و بشارت پروردگار بر توبه كنندگان ، و حمد كنندگان ، و نيايش كاران ، و اهل ركوع ، و سجود ، و آمرين به معروف ، و نهى كنندگان از منكر ، و نگهبانان حدود الهى باد . » و فرمود :\r\n  وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ * وَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ  \r\n\r\n\r\n","description":"","footnote":"\r\n( 1 ) آيه 111 و 112 ، از سوره 9 : التّوبه .\r\n","page_name":" 109 ","page_number":111},
  {"content":"\r\n\r\n   وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ * فَإِنِ انْتَهَوْا فَإِنَّ اللَّهَ غَفُورٌ رَحِيمٌ * وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ .    « 1 »\r\n« در راه خدا با كسانى كه با شما قتال ميكنند مقاتله كنيد ولى تعدّى روا نداريد كه خداوند تعدّى كنندگان را دوست ندارد . و آنان را هر كجا يافتيد بكشيد و از هر نقطه كه شما را رانده‌اند برانيد ، و فتنه‌انگيزى بدتر از قتل است ، و در كنار مسجدالحرام قتال مكنيد مگر آنكه آنها ابتداء به قتال كنند ، كه در اين‌صورت با آنان به جنگ بپردازيد و آنها را از بين ببريد ، و اينست سزاى كافران . و اگر دست از كار زشت خود بردارند خداوند غفور و رحيم است . و از بينشان ببريد تا جائى كه ريشه فتنه خشك گردد ، و دين توحيد همه را فرا گيرد ، و اگر دست از قتال بدارند جز با دشمنان ستيزه مكنيد . »\r\nو فرمود :  وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً وَ اعْلَمُوا أَنَّ اللَّهَ مَعَ الْمُتَّقِينَ .  « 2 »\r\n« با همه مشركين نبرد كنيد چنان كه آنها به نبرد شما مىآيند ، و بدانيد كه خداوند با متّقيان است .\r\nقسم سوّم : جهاد با كفّارى كه در بلاد اسلام به تجاوز غاصبانه مأوى گرفته‌اند ، و بيرون راندن آنها از سرزمين اسلامى ، و از بين بردن سلطه آنان بر نواميس و منابع و ثروت و معادن ، و ديگر شئون سياسى و اقتصادى و اجتماعى و فرهنگى و نظامى .\r\nخداوند متعال ميفرمايد :  فَلا تُطِعِ الْكافِرِينَ وَ جاهِدْهُمْ بِهِ جِهاداً كَبِيراً .  « 3 »\r\n« از كفّار اطاعت مكن ، بلكه با آنان با قرآن به نبردى سخت و بزرگ برخيز » .\r\n\r\n\r\n","description":"","footnote":"\r\n( 1 ) » . آيه 190 تا 192 ، از سوره 2 : البقره .\r\n( 2 ) . آيه 36 ، از سوره 9 : التّوبه .\r\n( 3 ) . آيه 52 ، از سوره 25 : الفرقان .\r\n","page_name":" 110 ","page_number":112},
  {"content":"\r\n\r\nو فرمود :    فَلْيُقاتِلْ فِي سَبِيلِ اللَّهِ الَّذِينَ يَشْرُونَ الْحَياةَ الدُّنْيا بِالْآخِرَةِ وَ مَنْ يُقاتِلْ فِي سَبِيلِ اللَّهِ فَيُقْتَلْ أَوْ يَغْلِبْ فَسَوْفَ نُؤْتِيهِ أَجْراً عَظِيماً * وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً * الَّذِينَ آمَنُوا يُقاتِلُونَ فِي سَبِيلِ اللَّهِ وَ الَّذِينَ كَفَرُوا يُقاتِلُونَ فِي سَبِيلِ الطَّاغُوتِ فَقاتِلُوا أَوْلِياءَ الشَّيْطانِ إِنَّ كَيْدَ الشَّيْطانِ كانَ ضَعِيفاً .    « 1 »\r\n« بايد پيكار كنند در راه خدا آنان كه زندگانى دنيا را به زندگانى آخرت فروخته‌اند ، و به هر كس كه در راه خدا قتال كند و كشته شود يا غالب گردد ، اجرى بزرگ خواهيم داد . و چرا در راه خدا براى نجات مردان و زنان و كودكان مستضعف نمىجنگيد ؟ همان كسانىكه همواره ميگويند ، خداوندا ما را از اين سرزمين كه اهل آن ستمگرند نجات بخش و از خود براى ما رهبر و سرپرستى بفرست . مؤمنان در راه خدا مىجنگند و كفّار در راه طاغوت ، با اولياء شيطان بجنگيد كه كيد شيطان ناچيز است » .\r\nقسم چهارم : جهاد با كفّارى كه با مسلمين عهد شكنى كرده‌اند ، و به اسلام طعن ميزنند ، و عمل به شرائط ذمّه نمىنمايند .\r\nخداوند متعال ميفرمايد :     وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ وَ طَعَنُوا فِي دِينِكُمْ فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ * أَ لا تُقاتِلُونَ قَوْماً نَكَثُوا أَيْمانَهُمْ وَ هَمُّوا بِإِخْراجِ الرَّسُولِ وَ هُمْ بَدَؤُكُمْ أَوَّلَ مَرَّةٍ أَ تَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ * قاتِلُوهُمْ يُعَذِّبْهُمُ اللَّهُ بِأَيْدِيكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدُورَ قَوْمٍ مُؤْمِنِينَ * وَ يُذْهِبْ غَيْظَ قُلُوبِهِمْ وَ يَتُوبُ اللَّهُ عَلى مَنْ يَشاءُ وَ اللَّهُ عَلِيمٌ حَكِيمٌ .     « 2 »\r\n« پس از عهد بستن اگر عهد خويش بشكستند و بدين شما طعن زدند ، پس با پيشوايان كفر نبرد كنيد كه اينان تعهّدى به پيمان خود ندارند ، شايد دست از تجاوز\r\n\r\n\r\n","description":"","footnote":"\r\n( 1 ) آيه 74 تا 76 ، از سوره 4 : النّساء .\r\n( 2 ) . آيه 12 إلى 15 ، از سوره 9 : التّوبه .\r\n","page_name":" 111 ","page_number":113},
  {"content":"\r\n\r\nبردارند . چرا با قومى كه عهد بشكستند و بر بيرون كردن پيغمبر صلّى الله عليه و آله و سلّم همّت گماردند ، نبرد نمىكنيد ، كه اينان با شما آغاز به نبرد كرده‌اند . آيا از ايشان بيم داريد كه خداوند شايسته‌تر است كه از او بيم داشت ، اگر مؤمنيد . با آنان بجنگيد ، خداوند به دست شما عذابشان كند و ذليلشان گرداند و شما را بر آنها پيروزى دهد تا دل‌هاى مردم مؤمن تشفّى پيدا كند . و غيظ از قلوبشان برود و خداوند ميپذيرد توبه هر كس را كه بخواهد كه خداوند دانا و حكيم است » .\r\nقسم پنجم : جهاد با كفّارى كه با مسلمين طريق مكر و حيله پيش گرفته‌اند و قصد نيرنگ و فريب دارند ، و قصد تضعيف دين و شعائر اسلامى را دارند ، و مردم را از راه اسلام كه راه خدا است منحرف سازند ، گرچه هنوز لشگرى آماده نساخته و سپاهى فراهم ننموده‌اند .\r\nخداوند ميفرمايد :     إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَ الَّذِينَ كَفَرُوا إِلى جَهَنَّمَ يُحْشَرُونَ * لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ الْخاسِرُونَ * قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ وَ إِنْ يَعُودُوا فَقَدْ مَضَتْ سُنَّتُ الْأَوَّلِينَ * وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ كُلُّهُ لِلَّهِ فَإِنِ انْتَهَوْا فَإِنَّ اللَّهَ بِما يَعْمَلُونَ بَصِيرٌ .     « 1 »\r\n« كفّار اموال خود را خرج ميكنند تا مردم را از راه خدا باز دارند ، آنان اينچنين ميكنند ولى حسرت آن را خواهند كشيد ، و بعد نيز مغلوب خواهند شد ، و كفّار به جهنّم محشور خواهند شد . خداوند مردم پاك را از ناپاك جدا ساخته و ناپاكان را بر هم نهاده و متراكم نموده سپس همه را درون جهنّم جاى دهد ، اينان خسران زدگانند . اى پيامبر به كفّار بگو : اگر دست از شرارت بدارند ، گذشته آنان مورد عفو و اغماض قرار خواهد گرفت و اگر بازگشت نكنند به‌همان سرنوشت\r\n\r\n\r\n","description":"","footnote":"\r\n( 1 ) آيه 36 تا 39 از سوره 8 : الانفال .\r\n","page_name":" 112 ","page_number":114},
  {"content":"\r\n\r\nدردناك گذشتگان دچار خواهند شد چنان كه خود مشاهده كرديد . و با آنان به نبرد برخيزيد تا ريشه فساد از بين برود ، و دين خدا همه جا را فرا گيرد و اگر دست بردارند خداوند به اعمالشان بصير است » .\r\nقسم ششم : جهاد براى دفع كفّار در هر نقطه‌اى كه مسلمين از آنها ايذاء و سختى و غلظت احساس كنند .\r\nخداوند ميفرمايد :  فَقاتِلْ فِي سَبِيلِ اللَّهِ لا تُكَلَّفُ إِلَّا نَفْسَكَ وَ حَرِّضِ الْمُؤْمِنِينَ عَسَى اللَّهُ أَنْ يَكُفَّ بَأْسَ الَّذِينَ كَفَرُوا وَ اللَّهُ أَشَدُّ بَأْساً وَ أَشَدُّ تَنْكِيلًا .  « 1 »\r\n« در راه خدا نبرد كن ، و تو جز درباره خود تكليفى ندارى ، و مؤمنان را بقتال تشويق كند و برانگيز ، اميد است خداوند ستم كفّار را از شما دفع كند ، كه عقوبت و بأس خدا شديدتر است » .\r\nقسم هفتم : جهاد با كفّارى كه مسلمين را از خانه و زندگى خود رانده ، آنها را به جلاء وطن و ترك اموال مجبور ساخته‌اند ، يا آنها را واداشته‌اند كه در سلك ظالمين و به دين آنها درآيند و مثل آنها شوند .\r\nميفرمايد :  فَالَّذِينَ هاجَرُوا وَ أُخْرِجُوا مِنْ دِيارِهِمْ وَ أُوذُوا فِي سَبِيلِي وَ قاتَلُوا وَ قُتِلُوا لَأُكَفِّرَنَّ عَنْهُمْ سَيِّئاتِهِمْ وَ لَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهارُ ثَواباً مِنْ عِنْدِ اللَّهِ وَ اللَّهُ عِنْدَهُ حُسْنُ الثَّوابِ .  « 2 »\r\n« آنان‌كه هجرت كردند و از ديار خود رانده شدند و در راه من رنج كشيدند و پيكار نمودند و كشته شدند ، گناهشان را خواهيم بخشيد ( اين اعمال را كفّاره گناهانشان قرار خواهيم داد ) و به بهشت‌هائى كه نهرها از زير آن جارى است داخلشان مىنمائيم و اينها همه پاداشى است از جانب خدا ، و پاداشهاى نيك نزد خدا مىباشد . »\r\nو نيز ميفرمايد :  لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطِينَ * \r\n\r\n\r\n","description":"","footnote":"\r\n( 1 ) . آيه 84 ، از سوره 4 : النساء .\r\n( 2 ) . آيه 195 ، از سوره 3 : آل عمران .\r\n","page_name":" 113 ","page_number":115},
  {"content":"\r\n\r\n إِنَّما يَنْهاكُمُ اللَّهُ عَنِ الَّذِينَ قاتَلُوكُمْ فِي الدِّينِ وَ أَخْرَجُوكُمْ مِنْ دِيارِكُمْ وَ ظاهَرُوا عَلى إِخْراجِكُمْ أَنْ تَوَلَّوْهُمْ وَ مَنْ يَتَوَلَّهُمْ فَأُولئِكَ هُمُ الظَّالِمُونَ .  « 1 »\r\n« خدا شما را از نيكى و عدالت با كسانى كه با شما نمىجنگند و شما را از ديارتان بيرون نمىرانند باز نمىدارد ، كه خداوند دادگران را دوست دارد . فقط شما را از دوستى با كسانى باز ميدارد كه با شما جنگيده‌اند و از ديارتان بيرون رانده‌اند و بر اخراج شما فشار آورده‌اند ، و هر كس كه با كفّار پيوند دوستى برقرار كند ستمكار است » .\r\nقسم هشتم : جهاد به دستور و فرمان امام ، با طغيانگرانى كه بر ضدّ امام خروج كرده‌اند و قصدشان عهد شكنى با او و تضعيف صولت و مقام و موقعيّت وى و از بين بردن حكومت او است خ گرچه اين طاغيان نماز خوان بوده و روزه گير باشند .\r\nخداوند ميفرمايد :  انْفِرُوا خِفافاً وَ ثِقالًا وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ .  « 2 »\r\n« همگى سبكبار و گرانبار ( بدون هيچ عذرى ) كوچ كنيد و با مال و جان در راه خدا جهاد نمائيد كه اين براى شما بهتر است اگر بدانيد . »\r\nو ميفرمايد :  يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ أَ رَضِيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ .  « 3 »\r\n« اى مؤمنان چرا وقتى به شما امر مىشود كه در راه خدا براى جهاد كوچ كنيد زمين گير ميشويد ، آيا به زندگى دنيا عوض آخرت خشنود شده‌ايد ، كه متاع دنيا نسبت به آخرت جز اندكى نيست » .\r\nقسم نهم : جهاد براى قلع ريشه نفاق در بلاد اسلام ، و قلع و قمع منافقانى\r\n\r\n\r\n","description":"","footnote":"\r\n( 1 ) آيه 8 و 9 ، از سوره 60 : الممتحنه .\r\n( 2 ) . آيه 41 ، از سوره 9 : التّوبه .\r\n( 3 ) . آيه 38 ، از سوره 9 : التّوبه .\r\n","page_name":" 114 ","page_number":116},
  {"content":"\r\n\r\nكه دوست دارند به مؤمنان نسبتهاى ناروا داده و شايعه پراكنى كنند . و به زشتى دعوت ، و از خوبى جلوگيرى نمايند ، به اسلام تظاهر ميكنند و خود را به اسلام نسبت ميدهند ، ولى دلشان با كفّار و شياطين است ، سخنان حقّ را تحريف ميكنند و همواره بنيان كفر را تأييد مىنمايند ، و در محو اسلام ميكوشند .\r\nخداوند ميفرمايد :    لَئِنْ لَمْ يَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا * مَلْعُونِينَ أَيْنَما ثُقِفُوا أُخِذُوا وَ قُتِّلُوا تَقْتِيلًا * سُنَّةَ اللَّهِ فِي الَّذِينَ خَلَوْا مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا .    « 1 »\r\n« اگر منافقان ، و آنان كه قلوبشان به كفر بيمار است و شايعه سازان در مدينه دست از اعمال زشت خود برندارند ، ترا بر آنها چيره ميسازيم ، كه نتوانند جز مدّت كمى در جوار تو در مدينه زيست نمايند ، اينان رانده شدگان از رحمت پروردگارند ، هر كجا يافت شوند دستگير و كشته شوند ، و اين قانون و سنّت الهى است در گذشته ، و قانون پروردگار قابل تبديل نخواهد بود . »\r\nو ميفرمايد :  وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ .  « 2 »\r\n« همواره با شما نبرد ميكنند تا شما را اگر بتوانند ، از دينتان برگردانند و هر فرد از شما كه از دين برگردد و با كفر بميرد ، اعمالش در دنيا و آخرت فاسد و تباه خواهد شد ، و اينان اهل آتشند و تا ابد در دوزخ خواهند بود » .\r\nقسم دهم : جهاد براى محاربين با خدا و رسول ، و كسانى كه در زمين فساد ميكنند ، و از راه قتل و اسارت و راهزنى و تهديد مؤمنين با اسلحه ، و ايجاد جوّ رُعب و وحشت در شهرها و روستاها و كوه‌ها سعى در اشاعه فساد دارند .\r\n\r\n\r\n","description":"","footnote":"\r\n( 1 ) . آيه 60 تا 62 ، از سوره 33 : الاحزاب .\r\n( 2 ) . آيه 217 ، از سوره 2 : البقره .\r\n","page_name":" 115 ","page_number":117},
  {"content":"\r\n\r\nخداوند ميفرمايد :   إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ * إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ اللَّهَ غَفُورٌ رَحِيمٌ .   « 1 »\r\n« سزاى كسانى كه با خدا و پيامبر نبرد ميكنند ، و ميكوشند در زمين فساد منتشر سازند ، اين است كه كشته شوند ، يا به دار آويخته گردند ، يا دست و پايشان به خلاف يك ديگر ( دست راست و پاى چپ يا بالعكس ) قطع گردد ، يا تبعيد گردند ، و اين كيفر براى ايشان رسوائى است در اين دنيا ، و در آخرت عذابى سخت در انتظارشان خواهد بود . مگر كسانى كه توبه كنند پيش از آنكه دستگير شوند و بدانيد كه خداوند غفور و رحيم است » .\r\nقسم يازدهم : جنگ با طائفه‌اى از مسلمين ، كه با طائفه ديگرى از مسلمين درگير شوند ، و تن به صلح و آشتى ندهند ، و نسبت به طرف خود متجاوز باشند ، و بايد با آنان جنگيد تا به امر الهى تن در دهند .\r\nخداوند ميفرمايد :   وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ * إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَ اتَّقُوا اللَّهَ لَعَلَّكُمْ تُرْحَمُونَ .   « 2 »\r\n« اگر دو طائفه از مؤمنين با هم به قتال برخيزند ، بين آنان را اصلاح دهيد ، و اگر يكى از آن دو نسبت به ديگرى راه تجاوز پيش گيرد ، با او نبرد كنيد تا به امر الهى باز گردد و اگر از تجاوز خود دست برداشت ، بين آنان را عادلانه اصلاح كنيد و راه عادلانه پيش گيريد ، كه خداوند دادگران را دوست دارد . بدرستى\r\n\r\n\r\n","description":"","footnote":"\r\n( 1 ) آيه 33 و 34 ، از سوره 5 : المآئده .\r\n( 2 ) . آيه 9 و 10 ، از سوره 49 : الحجرات .\r\n","page_name":" 116 ","page_number":118},
  {"content":"\r\n\r\nكه مؤمنان برادر هم‌اند و بين برادرانتان اصلاح كنيد و از خدا بترسيد تا مورد ترّحم قرار گيريد »\r\nقسم دوازدهم : جنگ با ظالمى كه قصد تجاوز به جان ، يا مال ، يا حريم ، يا آبرو ، يا دين كسى را دارد ، و يا قصد ايذاء و آزار برادر ايمانى خود را دارد .\r\nنبىّ اكرم صلّى الله عليه و آله و سلّم فرمود : هر كس براى دفع ظلمى كشته شود شهيد است .\r\nو اين شخص كه مدافع از مظلوم مىباشد ، مجاهد در راه خدا است ، و اگر كشته شود شهيد است . و عموم آيات جهاد ، شامل حال او مىشود . مثل آيه شريفه :\r\n  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ * الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ كَثِيراً وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ .   « 1 »\r\n« كسانى كه مورد حمله قرار ميگيرند ، اجازه دارند كه ، قتال كنند چرا كه مورد ستم واقع شده‌اند و خداوند بر يارى ايشان تواناست . كسانى كه به ناحق از ديار خود رانده شده‌اند و تقصيرشان اين است كه ميگويند ، پروردگار ما الله است ، و اگر خداوند بعضى از مردم را به دست بعض ديگر دفع نكند ، صومعه‌ها و كليساها و كنيسه‌ها و مساجدى كه ذكر خدا در آن شود ، نابود و ويران ميگردد ، و البتّه كه خداوند ياوران خود را يارى ميدهد ، و خداوند قوى و غالب است . »\r\nپس دفاع از حقّ لازم است ، بطورىكه خداوند در مورد كسىكه مورد ظلم واقع شود ، صداى بلند به دادخواهى را دوست دارد چنان كه ميفرمايد :\r\n لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ .  « 2 »\r\n« خداوند دوست ندارد كه صدا به بدى و دشنام بلند شود ، مگر از كسىكه\r\n\r\n\r\n","description":"","footnote":"\r\n( 1 ) آيه 39 و 40 از سوره 22 : الحج .\r\n( 2 ) . آيه 148 از سوره 4 : النساء .\r\n","page_name":" 117 ","page_number":119},
  {"content":"\r\n\r\nمورد ستم قرار گيرد . »\r\nبه هر صورت هر گاه كه مجاهد نيّت خود را در جميع اقسام جهاد ، براى خدا خالص گرداند و قصد وى از رفتن به جهاد فقط و فقط تقرّب بسوى او باشد ، به ثوابهائى كه از جانب خدا وعده داده شده از بقاى اعمال و روزى طيّب و زندگانى در جوار قرب الهى دست يافته ، از نعمت‌هاى موعود كه خداوند به فضل خود در اختيارش مىنهد متنعّم و مسرور گردد و برادران مؤمن خود را كه هنوز به او بپيوسته‌اند ، به بهشت موعود و زندگانى خالى از هر نوع وحشت و اضطراب و تشويش بشارت دهد .\r\nخداوند ميفرمايد :  وَ الَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمالَهُمْ .  « 1 »\r\n« آنها كه در راه خدا شهيد ميشوند ، خداوند اعمالشان را از بين نميبرد . »\r\nو ميفرمايد :  وَ الَّذِينَ هاجَرُوا فِي سَبِيلِ اللَّهِ ثُمَّ قُتِلُوا أَوْ ماتُوا لَيَرْزُقَنَّهُمُ اللَّهُ رِزْقاً حَسَناً وَ إِنَّ اللَّهَ لَهُوَ خَيْرُ الرَّازِقِينَ .  « 2 »\r\n« آن كسانى كه در راه خدا از وطن دورى گزيدند ، سپس كشته شدند ، يا مردند ، خداوند روزى حسن و شايسته به آنها عطا مىنمايد و او بهترين روزى دهندگان است . »\r\nو ميفرمايد :    وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ * فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ * يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ وَ أَنَّ اللَّهَ لا يُضِيعُ أَجْرَ الْمُؤْمِنِينَ .    « 3 »\r\n« گمان مبريد كسانى كه در راه خدا كشته ميشوند مردگانند ، بلكه زنده‌اند و نزد خدا روزى دارند . و به نعمت‌هاى الهى مسرورند و به كسانى كه هنوز به آنها ملحق نشده‌اند ، بشارت ميدهند كه هيچ ترس و اندوهى نداشته و از نعمت‌ها و فضل الهى مسرور و مشعوفند ، و خداوند اجر مؤمنان را ضايع نخواهد كرد » .\r\n\r\n\r\n","description":"","footnote":"\r\n( 1 ) » . آيه 4 ، از سوره 47 : محمد\r\n( 2 ) . آيه 58 ، از سوره 22 : الحج\r\n( 3 ) . آيه 169 تا 171 ، از سوره 3 آل عمران .\r\n","page_name":" 118 ","page_number":120},
  {"content":"\r\n\r\nو ميفرمايد :  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ .  « 1 »\r\n« آنان را كه در راه خدا كشته شوند مرده مخوانيد ، كه زنده‌اند ، ولى شما ادراك نمىكنيد . » « 2 »\r\nمخفى نماند كه تمام اين اقسام جهاد ، تحت يكى از دو عنوان قرار دارند :\r\nاوّل : آنكه جهاد ابتداءً و بالذّات از طرف مسلمين آغاز گردد . خواه براى دعوت به اسلام باشد ، يا اغراض ديگر مذكور و يا بر طاغى و يا ياغيان كه بر امام شوريده‌اند و خروج كرده‌اند ، يا كسانى كه محارب با خدا و رسول ميباشند ، و كسانى كه سعى ميكنند نظم جامعه را مختّل سازند اگرچه به ظاهر مسلمان باشند .\r\nو اين نوع از جهاد بايد با اجازه پيغمبر صّلى الله عليه و آله و سلّم يا امام عليه السّلام باشد . و هم بايد امر به تجهيز ارتش و بسيج نمايد . و فقط مردان بايد به اين قسم از جهاد مبادرت ورزند نه زنان ؛ و وجوب بر مردان هم كفائى است .\r\nو گويا استعمال لفظ جِهاد در اين موارد باعث انصراف آن لفظ در اين موارد شده است .\r\nاين نوع از جهاد ، شامل قسم اوّل و چهارم ، و پنجم ، و ششم ، و هفتم ، و هشتم ، و دهم مىشود .\r\nدليل بر اينكه اين قسم از جهاد اختصاص به مردان دارد علاوه بر ظاهر آيات شريفه :\r\n قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ .  « 3 »\r\n« با افرادى كه ايمان به پروردگار و روز جزا ندارند به قتال برخيزيد ( خطاب\r\n\r\n\r\n","description":"","footnote":"\r\n( 1 ) آيه 154 ، از سوره 2 : البقره .\r\n( 2 ) . ناگفته نماند استدلال به آيات در موارد دوازده گانه ، اختصاص به همان مورد ندارد . بلكه بعضى از اين آيات علاوه بر مورد خود شامل بعضى از موارد ديگر هم مىشود .\r\n( 3 ) . آيه 29 ، از سوره 9 : التوبه .\r\n","page_name":" 119 ","page_number":121},
  {"content":"\r\n\r\nبه جماعت مردان است . )\r\nو همچنين آيه :  يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ .  « 1 »\r\n« اى مؤمنان با كفّارى كه همسايه شما هستند جهاد كنيد . »\r\nو آيه :  فَقاتِلْ فِي سَبِيلِ اللَّهِ لا تُكَلَّفُ إِلَّا نَفْسَكَ وَ حَرِّضِ الْمُؤْمِنِينَ .  « 2 »\r\n« پس در راه خدا بجهاد بپرداز و بدان كه تو خود مسؤول خويشى و تكليف ديگران بر عهده تو نيست و مؤمنين را ( بقتال ) ترغيب نما . »\r\nو آيه :  انْفِرُوا خِفافاً وَ ثِقالًا  . « 3 »\r\n« همگى سبكبار و سنگين بار ( بدون هيچ عذرى ) كوچ كنيد . »\r\nو امثال اين آيات كه در مورد مردان است .\r\nو علاوه بر اين كه در آيه شريفه زير ، ذكرى از مجاهدين و مجاهدات نشده است :\r\n إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ وَ الصَّابِرِينَ وَ الصَّابِراتِ وَ الْخاشِعِينَ وَ الْخاشِعاتِ وَ الْمُتَصَدِّقِينَ وَ الْمُتَصَدِّقاتِ وَ الصَّائِمِينَ وَ الصَّائِماتِ وَ الْحافِظِينَ فُرُوجَهُمْ وَ الْحافِظاتِ وَ الذَّاكِرِينَ اللَّهَ كَثِيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظِيماً .  « 4 »\r\n« بدرستى كه خداوند براى مردان و زنان مسلمان و با ايمان و فرمانبر و راستگو و صابر و اهل خشوع و صدقه دهنده و روزه گير و مردان و زنانى كه قدم از راه عفّت برون نمىگذارند و خدا را بسيار ياد ميكنند آمرزش و اجر بزرگى مهيّا نموده است . »\r\nكه از اين آيات استفاده مىشود زنان در جهاد همدوش مردان قرار نگرفته‌اند ( دقت كنيد ) - رواياتى از پيامبر اكرم و أئمّه عليهم السّلام وارد است ، كه دلالت بر سقوط جهاد از زنان دارد ، و قسمتى از آنها را ذكر كرديم . تا آنجا كه اجماع به\r\n\r\n\r\n","description":"","footnote":"\r\n( 1 ) آيه 123 ، از سوره 9 : التوبه .\r\n( 2 ) . آيه 84 ، از سوره 4 : النساء .\r\n( 3 ) . آيه 41 ، از سوره 9 : التوبه .\r\n( 4 ) . آيه 35 ، از سوره 33 : الاحزاب .\r\n","page_name":" 120 ","page_number":122},
  {"content":"\r\n\r\nهر دو قسم آن « 1 » حاصل و سيره و روش عملى از زمان پيغمبر صلّى الله عليه و آله و سلّم تا اين زمان در همه اعصار و شهرها قائم است بر اينكه جهاد اختصاص به رجال دارد .\r\nدوم : جهادى كه شروع نبرد از طرف كفّار عليه مسلمين است ، كه بر مسلمين واجب است از خود دفاع كنند ، و براى جلوگيرى از خطر ، با مال و جان خود دفاع كنند .\r\nو اين مطلب ( وجوب دفاع ) يك حقّ فطرى و طبيعى انسان است ، كه هر كس در وجدان خود مشروعيّت آن را احساس مىكند . و عقل به وجوب دفع ضرر احتمالى حكم قطعى ميدهد ، تا چه رسد به يقينى . و حكم شرعى مستفاد از آيات و روايات نيز جارى است .\r\nاين جهاد منوط به اذن امام عليه السّلام نيست ، بلكه در زمان حضور ، به آن امر مىنمايد ، و در زمان غيبت از عهده مسلمين ساقط نمىگردد ، بلكه واجب است به آن قيام نموده و مرد و زن بايد در اين امر مهمّ كوشش نمايند « كفايةً » .\r\nاين نوع جهاد ، شامل اقسام دوم ، سوّم ، نهم ، يازدهم ، و دوازدهم مىباشد .\r\n\r\nحدود شركت زنان در جهاد\r\nتذكر دوم : آنچه گفتيم كه زنان اجازه شركت در انواعى از جهاد را ندارند مراد اين است كه در زد و خورد ، نمىتوانند مداخله كنند ، نه اينكه حضورشان در ميدان جنگ ، و كمك در امور ديگرى ، مثل مداواى مجروحين نيز حرام باشد . چنان كه استاد علّامه طباطبائى ادام الله ظلّه بدان اشاره فرموده‌اند . « 2 »\r\nعلّامه در « تحرير » ميگويد : جائز است زنان را براى استفاده در كارها به ميدان جنگ برد ، ولى بهتر است از زنان بزرگسال انتخاب شوند ، و مكروه است\r\n\r\n\r\n","description":"","footnote":"\r\n( 1 ) اجماع محصَّل و منقول .\r\n( 2 ) « تفسير الميزان » ج 2 ص 284\r\n","page_name":" 121 ","page_number":123},
  {"content":"\r\n\r\nزنان جوان را با خود بُرد . « 1 »\r\nو در « تذكره » گويد : اگر امام بردگان را به اجازه صاحبانشان ، و نيز زنان و كودكان خردسال را با خود ببرد ، جائز است براى تهيّه آب و رساندن آن به سربازان ، و طبخ غذا ، و زخم‌بندى از آنها كمك گرفت . چنان كه با پيغمبر اكرم صلّى الله و عليه و آله و سلّم امّ سلمه و ديگر زنان انصار ميرفتند ، ولى ديوانه را نبايد برد ، كه سودى ندارد . « 2 »\r\nو شيخ طوسى در « مبسوط » گويد : پيغمبر اسلام صلّى الله عليه و آله و سلّم ، زنان را با خود به جنگ ميبرد . « 3 »\r\nالبته لازم است كه زنان امور پرستارى و مداواى مجروحين ، مثل شكسته‌بندى ، و زخم‌بندى ، و تزريقات را فرا گيرند تا بتوانند به مجروحين كمك كنند . « 4 » همچنين تعيين گروه خون ، و بعضى از اقسام جرّاحى را بدانند ، تا بتوانند در اين موارد مفيد واقع گردند ، البتّه اين كمك‌ها كفاية بر عهده آنها است . بلكه در اين زمان بايد امور فنّى ، برق ، مكانيكى ، مخابرات و بى سيم و ديگر امور را با همه انواعش ، بياموزند تا از آنها در جنگ‌هاى اسلامى استفاده شود .\r\nو اشكالى ندارد كه فنون نظامى را نيز بياموزند ، براى استفاده در مواردى كه\r\n\r\n\r\n","description":"","footnote":"\r\n( 1 ) « تحرير ، كتاب جهاد » آخر صفحه 134 .\r\n( 2 ) « تذكره » كتاب جهاد ص 1 .\r\n( 3 ) « مبسوط » كتاب جهاد ص 5 .\r\n( 4 ) ناگفته نماند تمام اين مطالب كه ذكر شد ، در صورتى است كه زنان با مردان آميزش پيدا نكنند و هر كدام به كار خود مشغول بوده از اختلاط هم بپرهيزند . همچنين جائز نيست زنان در هنگام مداواى مردان ، نظر بر مواضع محرَّم آنان بيندازند و يا بدن آنها را لمس كنند ، مگر در مواقع ضرورت . ( مؤلّف )\r\n","page_name":" 122 ","page_number":124},
  {"content":"\r\n\r\nنياز به دفاع از حريم خود و مؤمنين داشته باشند در اقسام جهاد واجب بر آنها . « 1 »\r\nتذكّر سوم : سقوط جهاد از زنان موجب سقوط كلّى ثواب از آنها نيست . بلكه هر زنى كه رعايت احكام الهى را بر خود لازم بداند ، و بدانها عمل كند و شوهر را در حضور اطاعت كند و در غيبت مال و ناموس وى را حفظ نمايد ، اجر مرد مجاهد در راه خدا براى او است .\r\nو ما روايَت اسماء ، دختر يزيد انصارى ، كه از جانب زنان بحضور پيغمبر صلّى الله عليه و آله و سلّم رسيد ، و روايات ديگرى را كه به وجهى بليغ‌تر بر اين مطلب دلالت دارند قبلًا ذكر كرديم . « 2 »\r\nكلينى روايت مىكند : « جهاد زن خوب شوهردارى كردن است . » « 3 »\r\nعلّامه در « منتهى » گويد : ذكوريّت شرط وجوب جهاد است ، پس بر زن به اتّفاق علماء واجب نيست چون عايشه از پيغمبر صلّى الله عليه و آله و سلّم روايت كرده ، و ميگويد : به پيغمبر عرض كردم ، آيا بر زنان جهاد مىباشد ؟ فرمود : « آرى ، جهاد بىقتال : حج و عمره » . و از طريق شيعه ، شيخ طوسى از اصبغ بن نباته از أمير المؤمنين عليه السّلام روايت\r\n\r\n\r\n","description":"","footnote":"\r\n( 1 ) و چنين گمان نرود كه فراگيرى فنون جنگ براى زنان و رزم آزمائى ، مستلزم اختلاط زن و مرد در صفهاى واحدى است زيرا كه اين گونه استلزام اختلاط در حكومت‌هاى جائر و كافر است كه بناى آنها بر مراعات دستورات و قوانين اسلام نيست ؛ و ليكن گفتار ما در اينجا راجع به حكومت اسلام است و بنابراين بر عهده دولت اسلام است كه به زنان آداب رزم و جنگ را بطور صحيح بياموزد و راه دفاع از جان و نفس آنان را به آنها نشان دهد بطوريكه هيچ‌يك از محظورات مذكوره لازم نيايد ؛ همچنانكه بر عهده دولت اسلام است كه به آنها ساير فنون و حرفه‌هائى را كه اختصاص به آنان دارد بياموزد مانند فنّ پزشكى و فنّ جرّاحى و قابلگى و مداواى زنان مريضى كه در هنگام زايمان نيازمند به عمل جراحى هستند بطوريكه هيچيك از جهات اختلاط منفى و منهى عنه بين مردان و زنان پيش نيايد .\r\n( 2 ) . اين روايت را از « درّ المنثور » ج 2 ، ص 153 نقل كرديم .\r\n( 3 ) . « فروع كافى » چاپ حيدرى ج 5 ، كتاب « الجهاد » ص 9 .\r\n","page_name":" 123 ","page_number":125},
  {"content":"\r\n\r\nكرده كه فرمود : « خداوند جهاد را بر مردان و زنان نوشته است . جهاد مرد بذل مال و جان است تا جائى كه در راه خدا كشته شود . و جهاد زن اين است كه بر اذيّت‌هاى شوهر و اقوام وى صبر كند . »\r\nاين فرقى كه بين دو معنى جهاد داده شده ، مىرساند كه جهاد مرد و زن يكسان نيست . و جهت ديگر اينكه زن بواسطه ضعف و ظرافت بدن شايسته انجام امور سربازى نيست ، و به همين جهت براى او سهمى از غنيمت مقرّر نشده ، و در اين مطلب مخالفى نشان ندارم . « 1 »\r\nاين حديث در « كافى » نيز نقل شده ، ولى بجاى لفظ « عشيره » ( اقوام شوهر ) ، لفظ « غيرته » آورده شده . « 2 »\r\nشيخ طوسى در كتاب « مبسوط » ميگويد : جهاد فقط بر مردِ بالغِ آزاد واجب است ، تا آنجا كه گويد : ولى براى زنان نيست . و از پيغمبر صلّى الله عليه و آله و سلّم سؤال شد ، كه آيا جهاد بر زنان واجب است ؟ فرمود : « بلى ، جهاد بى قتال : حجّ و عمره » .\r\nدر اينجا بحث فقهى ، پيرامون مسئله جهاد پايان مىيابد ، و اكنون به بحث عدم جواز دخالت زن در قضاوت و حكومت مىپردازيم .\r\n\r\n\r\n","description":"","footnote":"\r\n( 1 ) « منتهى » ج 2 ، كتاب « جهاد » ص 899 .\r\n( 2 ) « فروع كافى » ج 5 ، ص 9 .\r\n","page_name":" 124 ","page_number":126},
  {"content":"\r\n\r\n\r\nفصل سوّم از مرحلهء دوّم : نظر فقهاء در عدم جواز تصدّى مناصب حكومت و قضاوت براى زن\r\n\r\n","description":"","footnote":"","page_name":" 125 ","page_number":127},
  {"content":"\r\n . \r\n","description":"","footnote":"","page_name":" 126 ","page_number":128},
  {"content":"\r\n\r\n\r\nنظر فقهاء در عدم جواز تصدّى مناصب حكومت و قضاوت براى زن\r\nبين مسلمين هيچ جاى اشكال و خلافى وجود ندارد ، در اينكه براى زن به هيچ وجه جايز نيست متصدّى حكومت شود . و امّا در مورد قضاوت ، نيز علماى شيعه اتّفاق بر عدم جواز آن دارند .\r\nولى ابو حنيفه ( از علماى اهل تسنّن ) قضاوت وى را در امورى كه شهادت او قبول است جائز ميداند . و ابن جرير مطلقاً قضاوت زن را جائز ميداند . ولى شافعى در عدم جواز قضاوت زن بطور كلّى ، موافق است . در اينجا بجا است كه بحث در پيرامون هر يك از قضاوت و حكومت را جداگانه ادامه دهيم ، ولى چون بسيارى از فقهاء به رواياتى كه بر عدم جواز حكومت و قضاوت زن بطور مشترك موجود است متمسّك شده‌اند ، ما نيز در اين روش از آنها پيروى ميكنيم .\r\n\r\nذكر اجماع فقهاء در عدم جواز تصدّى مناصب حكومت و قضاوت براى زن\r\nدر اينجا لازم است اوّل نظريّات و كلمات فقهاء ، و دلالت آنها را بر اجماع و اتّفاق در مسئله ذكر كنيم .\r\nو ثانياً ، سيره و روش عملى و مستمرّ مسلمين را در اين باب تحقيق نمائيم . و بالاخره روايات دالّ بر مطلب را بيان نمائيم .\r\nو امّا نكته اوّل كه عبارت است از نظرات فقهاء .\r\nشيخ طوسى در « مبسوط » گويد : شرط سوّم قاضى آن است كه در دو چيز ، خلقت ، و احكام ، كامل باشد . تا آنجا ميرسد كه : امّا كمال در احكام آنست كه بالغ ، عاقل ، آزاد ، و مرد باشد ، كه قضاوت به‌هيچ‌وجه براى زن نخواهد بود . ولى بعضى گفته‌اند : جائز است كه زن قاضى باشد ، لكن قول اوّل صحيح‌تر است . و آنكس\r\n\r\n","description":"","footnote":"","page_name":" 127 ","page_number":129},
  {"content":"\r\n\r\nكه قضاوت را براى زنان جائز ميداند ، فقط آن را در مواردى معتبر ميداند كه شهادت وى در آن موارد مقبول است . و شهادت او در همه جا ، جز موارد حدود و قصاص پذيرفته است . « 1 »\r\nمراد شيخ از جائز داننده ، أبو حنيفه است ، چنانچه در كتاب خلاف ، به آن تصريح مىكند .\r\nدر خلاف گويد : جائز نيست زن در هيچيك از احكام قضاوت كند . و شافعى نيز به همين مطلب معتقد است .\r\nابو حنيفه ميگويد : زن ميتواند قاضى شود ، البتّه در امورى كه شهادتش پذيرفته است ، و آن همه احكام است جز حدود و قصاص . و ابن جرير گويد : جائز است زن قاضى شود در همه مواردى كه مرد قضاوت مىكند ، زيرا زن از اهل اجتهاد شمرده مىشود . و سپس ( شيخ در « خلاف » ) گويد :\r\nو امّا دليل ما بر عدم جواز اين است كه : جواز قضاوت زن احتياج به دليل دارد ، زيرا قضاوت حكم شرعى است و هر كس ادّعاى جواز دارد بايد دليلش را ارائه دهد ، و از پيغمبر اكرم صلّى الله عليه و آله و سلّم روايت است كه فرمود : « ملّتى كه زمامدار و حاكم آن زن است ، رستگار و موفّق نخواهد بود . » و امام عليه السّلام فرمود : « در امورى كه خداوند مردان را بر زنان مقدّم داشته است ، زنان را مقدّم نداريد » . بنابراين كسى كه قضاوت را براى زن جائز دانسته زن را مقدّم دانسته و مرد را مؤخّر . و امام ميفرمايد : « كسى كه در نماز چيزى از او فوت شود ، بايد تسبيح كند ، زيرا تسبيح مخصوص مردان و تصفيق ( دست‌ها را به هم زدن ) از آن زنان است » . « 2 »\r\n\r\n\r\n","description":"","footnote":"\r\n( 1 ) « مبسوط » ج 8 كتاب « قضاء » ص 101 .\r\n( 2 ) ظاهراً اين تفصيل راجع به نماز جماعت باشد كه چون مردى از جماعت عقب بيفتد و بخواهد به ركوع امام برسد امام را با ذكر تسبيح مطلع كند و چون زنى از جماعت تأخير بيفتد و بخواهد امام را مطلع كند دستهاى خود را به‌هم بزند تا آنكه صداى او بلند نشود .\r\n","page_name":" 128 ","page_number":130},
  {"content":"\r\n\r\nو پيغمبر صلّى الله عليه و آله و سلّم زن را از نطق و خطابه ، ممنوع ساخته ، كه مردان سخن وى را نشنوند ، زيرا ممكن است فسادى در پى داشته باشد . پس منع وى از قضاوت كه لازمه آن سخن و كلام و چيزهاى ديگر نيز هست ، به طريق اولى لازم است . « 1 »\r\nعلّامه در كتاب « قواعد » گويد : در قاضى شرط است : بلوغ ، عقل ، مرد بودن ، ايمان ، عدالت ، حلال زادگى و علم ، پس قضاوت كودك گرچه در مرز بلوغ باشد نافذ نيست . تا آنجا كه گويد : همچنين زن صحيح نيست گرچه واجد بسيارى از شرايط باشد . « 2 »\r\nو در « تحرير » گويد : در قاضى ، بلوغ ، عقل ، ايمان ، عدالت ، حلال زادگى ، علم و مرد بودن شرط است . تا آنجا كه گويد : قضاوت براى زن در حدود و غير حدود منعقد نميشود . « 3 »\r\nمحقّق حلّى در « شرايع » گويد : در قاضى ، بلوغ ، عقل ، ايمان ، عدالت ، حلال زادگى ، علم و مرد بودن شرط است . قضاوت براى زن ، گرچه واجد بقيّه شرائط باشد جائز نيست . « 4 »\r\nشهيد در كتاب « لمعه » ، مرد بودن را از شرائط قضاء شمرده ، و شهيد ثانى در « شرح لمعه » آن را تأئيد نموده است . « 5 »\r\nو شهيد در « مسالك » نيز گويد : شرط مرد بودن ، براى قاضى از اين است كه زن قابليّت اين منصب را دارا نيست ، زيرا مجالست با مردان و صدا برآوردن در ميان آنان ، لائق شأن او نيست ، و قاضى به اين كارها اجبار پيدا مىكند و پيغمبر صلّى الله عليه و آله و سلّم فرمود : « قومى كه زن متولّى امور آنها شود ، رستگار نخواهد شد » . « 6 »\r\n\r\n\r\n","description":"","footnote":"\r\n( 1 ) « خلاف » طبع سنه 1383 ، ج 2 ، كتاب « قضاء » ص 590 .\r\n( 2 ) « قواعد » ج 2 ، كتاب « قضاء » ص 201 .\r\n( 3 ) « تحرير الاحكام » كتاب « قضاء » ص 179 .\r\n( 4 ) « شرايع » چاپ محمّد كاظم - كتاب « قضاء » ص 273 و 274 .\r\n( 5 ) « شرح لمعه » چاپ محمّد كاظم ، ج 1 ص 200 .\r\n( 6 ) « مسالك » ج 2 ، صفحه اوّل از كتاب « قضاء » .\r\n","page_name":" 129 ","page_number":131},
  {"content":"\r\n\r\nمحقّق سبزوارى در « كفايةالاحكام » گويد : در قاضى ، بلوغ ، عقل ، ايمان ، بدون ترديد و خلاف شرط است و نيز عدالت ، حلال زادگى و مرد بودن ، شرط شده است ، و فقها بر اين شرائط اتّفاق نظر دارند ، و تمام اين شرائط در سخنانشان ديده مىشود . همچنين علم قاضى نيز مشروط شده است . « 1 »\r\nشيخ محمد حسن نجفى در « جواهر » در شرح قول محقّق ( شرط است در قاضى . . . مرد بودن » گويد : در هيچيك از اين شرائط اختلافى نيافته‌ام ، بلكه در « مسالك » آمده : اين شرائط نزد ما مورد اتّفاق است . و در « رياض » نيز از ديگرى چنين نقل نموده ، و از مقدّس اردبيلى دعوى اتّفاق شده ، البتّه به استثناى شرط سوّم و ششم . و در « غنيه » اتّفاق بر علم و عدالت قيد شده ، و در « نهج الحقّ » در علم و مرد بودن نقل اجماع شده است ، تا اينكه ميگويد :\r\nو امّا دليل ما بر اشتراط ذكوريّت ، اتّفاق فقهاء ، و كلام پيغمبر اكرم صلّى الله عليه و آله و سلّم است كه فرمود :\r\n« ملّتى كه زمامدار و حاكم آن زن است رستگار نخواهد شد » . و فرمود : « زن نبايد مقام قضاوت را به‌عهده گيرد » و ديگر وصيّت آن حضرت است چنانچه در « من لا يحضره الفقيه » به اسناد خود از حمّاد نقل كرده كه حضرت فرمودند : « اى علىّ ، بر زن نماز جمعه و جماعت نيست - تا آنجا كه گويد : - و زن نبايد متصدّى قضاوت شود » . و اين اخبار دلالت بر عدم توانائى زن نسبت به اين منصب مىنمايد ، و اينكه شايسته نيست كه زنان با مردان مجالست بنمايند ، و در ميان آنان صداى خود را بلند گردانند . و نيز از سياق رواياتى كه از طرف امام براى نصب حاكم در زمان غيبت به ما رسيده ، و ديگر روايات ، اين مطلب استفاده مىشود . بلكه در بعضى از اين روايات تصريح به قضاوت مردان\r\n\r\n\r\n","description":"","footnote":"\r\n( 1 ) « كفايه الاحكام » صفحه اوّل از كتاب قضاء .\r\n","page_name":" 130 ","page_number":132},
  {"content":"\r\n\r\nشده است . و بر فرض اينكه علم به جواز قضاوت زن داشته باشيم ، لا اقل شكّ در جواز خواهيم داشت . و در مورد شكّ ، قاعده علمى ، و اصل ، عدم اجازه قضاوت براى زنان است . « 1 »\r\nسيّد جواد عاملى در « مفتاح الكرامه » در شرح قول علّامه در « قواعد » گويد : زن نمىتواند قضاوت كند ، به دليل خبر جابر از امام پنجم ( عليه السّلام ) كه فرمود : « زن نمىتواند قاضى شود » . ولى مقدّس اردبيلى بر فرض عدم اجماع ، اين دليل را كافى نمىدانست .\r\nالبتّه اين خبر در صورتى كه اتّفاق و اجماع فقهاء هم انكار شود ، با شهرت بزرگى كه مؤيّد آنست جبران مىشود . مضافاً به اينكه رواياتى وارد شده كه زن از نظر قواى عقلانى و ديانت از مرد عقب بوده و نمىتواند امامت جماعت مردان را به‌عهده بگيرد . و شهادت او غالباً برابر نصف شهادت مرد قبول مىشود . و در « خلاف » گويد : أبو حنيفه قضاوت زن را در مواردى كه شهادتش پذيرفته است ، جائز دانسته ، و ابن جرير مطلقاً اجازه داده است . « 2 »\r\nو دائى ما ، مولى أحمد نراقى در « مستند الشيعه » گويد : از شرائط قضاوت مرد بودن است به اتّفاق فقهاء ، چنان كه در « مسالك » و « نهج الحقّ » و « معتمد » و غير آنها ذكر شده است . « 3 »\r\nمولى على كنى در كتاب « قضاء » گويد : شرط قضاوت ، بلوغ ، كمال عقل ، ايمان ، عدالت ، حلال زادگى ، ذكوريّت و علم است بدون هيچ اختلافى . و\r\n\r\n\r\n","description":"","footnote":"\r\n( 1 ) « جواهر » چاپ ملفّق صحفه اوّل و دوّم از كتاب قضاء .\r\n( 2 ) « مفتاح الكرامه » ج 10 ، كتاب « قضاء » ص 9 .\r\n( 3 ) « معتمدالشيعه » كتابى است بس نفيس و ارزشمند كه متعلّق به پدر مولى احمد نراقى مرحوم مولى مهدى نراقى است كه او از طرف مادرى جد اعلاى ما به‌حساب مىآيد . »\r\n","page_name":" 131 ","page_number":133},
  {"content":"\r\n\r\nاجماع محصّل و منقول در اين مورد قائم است .\r\nو در « مسالك » گويد : اين شرائط نزد ما مورد اتّفاق است . و در « كشف اللثام » به لفظ وفاق آورده است . و در « مفتاح الكرامه » به لفظ اجماع آورده . و در آنجا مذكور است كه : اين شرائط هفتگانه به اجماع معلوم و منقول معتبر است حتّى در « مسالك » و « كفايه » و « مفاتيح » . و در « رياض » گويد : در ميان فقهاى شيعه ، مخالفى با اين شرائط نيافته‌ام . بلكه در عبارت عدّه‌اى مانند « مسالك » و غير او در همه اين شرائط ادّعاى اتّفاق شده است . همچنين در كتاب « شرح الارشاد » مقدّس اردبيلى دعوى اجماع شده ، البتّه به استثناى شرط سوم و ششم ( كه در اينجا شرط هفتم است ) .\r\nو « غنيه » در عدالت و علم ادّعاى اجماع نموده ، و در « نهج الحقّ » علّامه در مورد علم و ذكوريّت ادّعاى اتّفاق شده است . و در « دروس » مذكور است كه قضاوت براى زن جائز نيست ، زيرا گذشتگان بر منع آن يك رأى بوده‌اند . و در « مسالك » مينويسد : عدم جواز قضاوت براى زن مورد اتّفاق است . و در « روضه » در جائى بر معتبر بودن علم در قضاوت ادّعاى اجماع نموده و در جاهاى ديگر درباره ذكوريّت دعوى اجماع نموده است ، چنانچه در طىّ مطالب آتيه بدانها اشاره خواهد شد . تا اينجا كلام مرحوم مولى على كنى تمام شد . « 1 »\r\nمرحوم سيّد على در « رياض » ، بعد از اينكه شروط ششگانه قضاوت را ، كه از جمله ذكوريّت است شمرده ، گويد : اختلافى در اين شروط نيافته‌ايم ، بلكه در عبارت جماعتى چون « مسالك » و غيره ، در همه ادّعاى اجماع شده است . تا اينكه گويد : علاوه بر اينكه قاعده و اصل فقهى اقتضا مىكند كه اين منصب مختصّ به امام است . و اين مطلب مورد اتّفاق فقهاء است از نظر فتوائى و تصريحاتى كه شده است .\r\n\r\n\r\n","description":"","footnote":"\r\n( 1 ) « قضاء » كنى ص 12 .\r\n","page_name":" 132 ","page_number":134},
  {"content":"\r\n\r\nدر اين زمينه علاوه بر آنچه كه گذشت ، روايتى وارد شده كه از طرق متعدّدى نقل گرديده ، چنانچه در كتاب « من لا يحضره الفقيه » نقل شده است : « از حكومت بپرهيزيد ، زيرا حكومت مختصّ به امام عالم به قضاوت و عادل در ميان مسلمين است ، مانند نبّى يا وصىّ نبّى » . البته از اين منع ، قاضى واجد شرائط قضاوت ، با اذن از طرف امام عليه السّلام ، خارج شده است . چنان كه به نصّ و اجماع در اين مورد اشاره خواهد شد . و براى كسى كه فاقد يكى يا همه اين شرائط است ، قضاوت و حكومت جائز نيست . « 1 »\r\nاين بود آنچه براى ما امكان تفحّص داشت ، از كلمات فقهاء بزرگ رضوان الله عليهم .\r\n\r\nدلالت سيره مسلمين بر عدم جواز تصدّى مناصب حكومت و قضاوت براى زن\r\nامّا سيره مسلمين بدون اشكال در اين مورد متحقّق است . و معنى سيره اينست كه قاطبه مسلمين از فقهاء و علماء و حكّام شيعه و سنّى از زمان پيغمبر اكرم صلّى الله عليه و آله و سلّم تا به حال همگى ملتزم بوده‌اند كه زنان را به حكومت و امارت و قضاوت ، منصوب نكنند ، با اينكه زنان دانشمند ، عاقل و فهيم و داراى محاسن اخلاقى در طول تاريخ موجود بوده‌اند .\r\nو ما در اثر تفحّص آراء آنان در كتب سِيَر و تاريخ به اين نتيجه رسيده‌ايم كه امتناع گذشتگان از منصوب كردن زنان ، تصادفى نبوده است ، بلكه مستند به روش پيامبر اسلام صلّى الله عليه و آله و سلّم و پيروى از راه مستقيم و استوارى بوده ، و از اينرو به خود اجازه تجاوز از اين روش را نمىدادند .\r\nو اين سيره عملى ، مانند شهرت قولى براى استناد كفايت مىكند .\r\nاگر اشكال شود كه عدم نصب زن ، امرى عدمى است و تنها مطلبى كه از سيره استفاده مىشود اين است كه زنان در طول تاريخ اسلامى به اين مقام منصوب\r\n\r\n\r\n","description":"","footnote":"\r\n( 1 ) « شرح كبير » ج 2 ، صفحه اوّل از كتاب « قضاء » .\r\n","page_name":" 133 ","page_number":135},
  {"content":"\r\n\r\nنشده‌اند ، ولى دليلِ عدم جواز نصب از آن استفاده نمىشود . پس تمسّك به سيره در اين موارد در غايت اشكال است .\r\nدر جواب گفته خواهد شد : بدون اشكال ، امراء و حكّام ظلم مانند بنى اميّه و بنى عبّاس بيش از پانصد سال بر امّت اسلام حكومت ميراندند ، و همينطور حكّامى كه بعد از آنها آمدند و راه آنان را پيمودند تا زمان ما . و در ميان امّت ، همواره و در هر زمان زنان عالم ، عاقل ، شاعر ، اديب ، فقيه ، مفسّر و محدّث وجود داشته است كه بعضى از آنها به مرتبه اجتهاد رسيده و از اهل استنباط شده‌اند ، و بسيارى از آنان داراى صلاحيّت و تقوى بوده‌اند ، و با اين همه حتّى يك مورد در اين تاريخ طولانى نديده‌ايم كه يكى از آنها زنان را به مقام قضاوت و حكومت منصوب كرده باشند . و اين مطلب نمىتواند جز از راه عدم سازش آن با روح اسلام و شريعت محمّدى صلّى الله عليه و آله و سلّم باشد ، بطوريكه حكّام نمىتوانستند در نظر عامّه مردم كه آن را ضرورى و بديهى از اسلام ميدانستند ، مخالفت كنند .\r\nو اگر اسلام از اين امور نهى نمىكرد ، حتماً زنان را به مقامات قضائى و ولائى نصب ميكردند ، و آنها را در هر شهر و ديار به قضاوت ميگماشتند ، و ولايت استانهاى مهمّى از سرزمين اسلامى را به آنها مىسپردند .\r\nو بدون شكّ اين حكّام بر نصب زنان به منصب حكومتى سخت اشتياق داشتند ، و زنان نيز براى بدست آوردن اين مناصب راغب بودند . زيرا در تاريخ مىبينيم كه آنان حتّى بسيارى از غلامان و بردگان خود را منصب ميدادند ، و امور مهمّ و مقامات عالى را به آنها مىسپردند ، چگونه مىتوان گفت كه از دادن اين مناصب به زنان و دختران و خواهران خويش خوددارى مىكردند ؟ ! با اينكه مشاهده مىشود كه مردم عموماً و حكّام خصوصاً ، مايل به شركت دادن زنان در اين امور ميباشند . پس با ملاحظه اين قرائن حاليّه و مقاميّه روشن ميگردد چگونه اين سيره بىزبان به ناطقى گويا بدل مىشود ، و با بيانى فصيح و روشن فرياد\r\n\r\n","description":"","footnote":"","page_name":" 134 ","page_number":136},
  {"content":"\r\n\r\nمىكند و دليل انعقاد اين مطلب مهمّ اسلامى را روشن ميسازد . و به همين مقدار براى روشن شدن مطلب بسنده مىشود .\r\nاما رواياتى كه در اين مورد به آنها استناد مىشود\r\nقبل از شروع بحث در آنها ناچاريم يك اصل و قاعده‌اى كلّى تأسيس كنيم ، كه در موقع شكّ در شرط بودن امرى در قضاوت و حكومت بر آن اصل و قاعده تكيه كنيم و در موقع نبودن دليل اجتهادى بر شرطيّت آن مورد ، به آن اصل و قاعده تمسّك جوئيم .\r\nو براى انجام يك بحث كامل بايد مقدّماتى را ذكر كرد :\r\n\r\nبحث در ولايت به عنوان مقدّمهء بررسى روايات در باب قضاوت و حكومت\r\nمقدّمهء اول\r\nقضاوت و حكومت شعبه‌اى از شعبه‌ها و شأنى از شئون ولايت است . و ولايت امرى بس بزرگ و شأنى بسيار بلند مرتبه است . زيرا ولايت عبارت است از حكومت بر جان و مال و ناموس و آبرو و ديگر شؤون مردم و تصرّف در آنها .\r\nو در حقيقت ، ولايت عبارت است از رهبرى و بدست داشتن مصالح مردم و بهره بردارى از نعمت‌هاى الهى و به ثمر رسانيدن استعدادهاى نهفته در وجود آنها به بهترين و كاملترين وجه .\r\nبنابراين اگر اين منصب به افراد لائق و شايسته واگذار شود ، مردم در امور دنيا و آخرت در كمال تنعّم و سعادت به سر خواهند برد ، و بسوى تكامل حقيقى خود رهسپار خواهند شد ، و در دنيا به گواراترين زندگى و بهترين سعادت نائل خواهند گرديد ، و در عين حال به آخرين درجه كمالات انسانى اوج خواهند گرفت ، و در آخرت نيز از نتائج اعمال و كردار نيك خود بهره‌مند خواهند شد ، كه دنيا مزرعه آخرت و بازار تجارت آنجاست ، و در بهشت از تمام نعمت‌هاى مهيّا\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nو آنچه بخواهند و اشتها كنند متنعّم و ملتذّ خواهند گرديد .\r\nولى اگر اين منصب در جاى خود قرار نگيرد و بدست افراد فاسد و فاسق افتد ، انسانها ضايع ميشوند ، و استعدادهاى نهفته ايشان در همان مرحله نطفه‌اى از بين خواهد رفت ، و هيچ حقّى به صاحبش نخواهد رسيد و زندگى مردم مانند زندگى حيوانات و جانوران ، بر پايه غلبه وهم و شهوت و درنده خوئى قرار خواهد گرفت ، كه هر فردى حيات خود را در ممات ديگرى ، و سلامت خويش را در فقر و فلاكت ديگران مىيابد . و در اين صورت است كه جامعه تبديل به مجتمع جنگلى خواهد شد و به محيط درندگان و چرندگان تغيير پيدا مىكند .\r\n\r\nآيات قرآن كريم دالّ بر ولايت كليّه امام معصوم\r\nمقدّمه دوم\r\nآيات شريفه قرآن ، ولايت را بر عهده آنچنان مردى الهى قرار ميدهد كه حقيقت در وجودش تجلّى يافته و از جانب خداوند هدايت شده ، و بسوى او هدايت مىكند ، و اين آيات مردم را فقط به پيروى از چنين كسى دعوت ميكنند . و چنين كسى همان معصوم از پيروى هواهاى نفسانى و متابعت از نفس امّاره و لغزشها و اشتباهات است .\r\n1 - خداوند متعال ميفرمايد :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا .  « 1 »\r\n« اى مؤمنان از خدا و رسول و اولى الامر اطاعت كنيد و اگر در موردى بين شما نزاعى در گرفت ، آن را به حكم خدا و رسول برگردانيد ، اگر ايمان به خدا و روز جزا داريد ، كه اين براى شما بهتر و سرانجام نيكوترى دارد . »\r\nاستدلال به اين آيه بدين نحو است كه : اطاعت خدا همان پيروى از احكام\r\n\r\n\r\n","description":"","footnote":"\r\n( 1 ) آيه 59 ، از سوره 4 : النّسآء .\r\n","page_name":" 136 ","page_number":138},
  {"content":"\r\n\r\nاوست كه در ضمن آيات قرآن به زبان عربى فصيح و روشن فرستاده شده و بوسيلهء روح الامين بر قلب پيغمبر ما صلّى الله عليه و آله و سلّم فرستاده شده تا مردم را انذار كند .\r\nو امّا اطاعت از پيغمبر اكرم صلّى الله عليه و آله و سلّم بر دو قسم است :\r\nاوّل : در احكام جزئى كه بيان خود پيغمبر است براى تعيين حدود احكام كلّى و قيود و شرائط آنها ، كه به قانون گذارى و تشريع احكام باز ميگردد .\r\nدوم : احكامى است كه در موضوعات و مسائل روزمرّه زندگى ، كه مربوط به ولىّ است بعنوان والى و امام بر مردم از پيغمبر صادر مىشود .\r\nو در اين قسم ، تشريع الهى دخالتى ندارد ، بلكه اين گونه اوامر و نواهى از شخص پيغمبر از جهت احاطه او به مصالح مردم ، و حوادث و پيش آمدهاى زندگى صادر مىشود .\r\nو اين دو قسم اطاعت از پيغمبر با اطاعت از خدا و آيات قرآنيّه مغايرت دارد ، از اينرو اطاعت رسول را با عطف به اطاعت خدا متّصل كرده ، و عطف دلالت بر مغايرت دارد .\r\nو بواسطه همين مغايرت و دوگانگى ، خداوند لفظ امر به اطاعت را تكرار نموده است .\r\nو امّا اولى الامر در هر زمان و موقعيّتى كه باشند اجازه تشريع ندارند ، بلكه منصب امارت و حكومت و ولايت بر مردم ، در موارد مختلف با آنهاست ، و اولى الامر فقط از اين جهت با پيغمبر شريكند .\r\nو به جهت اين نوع اشتراك ، يعنى اشتراك در تصدّى امور و ولايت بر مردم ، خداوند اطاعت آنها را بدون تكرار لفظ امر به اطاعت ( اطيعوا ) واجب كرده است .\r\nاولى الامر بايد معصوم از گناه و خطا باشند ، و گرنه امر به اطاعت خدا و پيغمبر ، با امر به اطاعت از ايشان امر به ضدّين ، بلكه متناقضين خواهد بود ، و اين مطلب بر خداوند محال است . چنانچه فخر رازى در تفسير خود به آن اعتراف نموده ،\r\n\r\n","description":"","footnote":"","page_name":" 137 ","page_number":139},
  {"content":"\r\n\r\nو احتمال اينكه وجوب اطاعت از آنها مانند وجوب اطاعت حكّام مسلمين است در زمان پيغمبر صلّى الله عليه و آله و سلّم و امير المؤمنين عليه السّلام - كه وجوب در اين صورت مخصوص مواردى است كه حكم آنها با حكم خداوند مخالف نباشد ، و اگر در مواردى خطا كنند ، مفسده اين خطاها با مصالح حاصل از ولايت آنها بر مردم جبران مىشود - مردود است . زيرا گرچه اين مطالب فى حدّ نفسه و بالذّات صحيح است ، ولى با ظاهر سياق آيه منطبق نيست و آيه در اين مطلب ظهور دارد كه وجوب اطاعت از اولى الامر به همان نحو و بر منوال وجوب اطاعت از خدا و رسول به سبك واحد و سياق واحد است .\r\nپس به ناچار بايد پذيرفت كه اولى الامر افرادى از مردم هستند ، كه از خطا و گناه معصومند و همه مسلمين اتّفاق دارند كه هيچكس عصمت ولائى و رهبرى در اين آيه را براى احدى قائل نيست ، جز آنچه شيعه براى ائمّه دوازده گانه خود قائل است . پس مورد آيه بالطّبع بر آنها تطبيق مىكند .\r\nفائده :\r\nاز آنرو كه آيه خطاب به مؤمنين دارد ، و خداوند اطاعت اولى الامر را بر آنها واجب كرده بنابراين معقول نيست كه در هيچ امرى ، نزاع بين مردم و اولى الامر واقع گردد ، پس مورد نزاع در آيه شريفه  ( فَإِنْ تَنازَعْتُمْ )  منحصر است به اختلافات مسلمين در بين خود . و چون مرجع نزاع كتاب خدا و سنّت رسول اكرم است ، و اين دو فقط مصدر تشريع احكامند ، پس در مورد نزاع بايد به اين دو مراجعه كنند ، چنان كه آيه دلالت دارد ، و امير المؤمنين عليه السّلام اين چنين آيه را تفسير نموده ، هنگاميكه مالك اشتر را روانه مصر نموده در عهد نامه‌اى كه به او مينويسد ميفرمايد : « در كارهاى مهمّ و معضلى كه براى تو پيش مىآيد به حكم خدا و رسول عمل نما ، و در امورى كه حكم بر تو مشتبه است به حكم خدا و رسول گردن نه ، كه خداوند به مردمى كه\r\n\r\n","description":"","footnote":"","page_name":" 138 ","page_number":140},
  {"content":"\r\n\r\nارشاد آنها را دوست دارد ميفرمايد : « اى مؤمنان خدا را اطاعت كنيد و پيغمبر و اولىالامر را اطاعت نمائيد ، و اگر در موردى اختلاف كرديد ، آن را بر كتاب خدا و سنّت پيغمبر عرضه بداريد » .\r\nو رجوع به خدا ، رجوع به آيات صريح قرآن است . و رجوع به پيغمبر صلّى الله عليه و آله و سلّم رجوع به سنّت اوست ، كه موجب اجتماع بوده و تفرقه را از بين ميبرد » . « 1 »\r\n2 - خداوند ميفرمايد :  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ .  187   « 2 »\r\n« آيا آنكس كه به حقّ راه ميبرد براى پيروى سزاوارتر است ، يا كسى كه راه را پيدا نكرده مگر آنكه دست او را بگيرند ، و هدايتش كنند . پس چرا از مسير خود منحرف شده به راه باز نمىگرديد ، چگونه حكم خواهيد كرد » ؟ !\r\nاستدلال به آيه چنين است : پايه و اساس استدلال بر لزوم متابعت حقّ است . زيرا خداوند ميفرمايد : « بگو خداوند به حقّ هدايت مىنمايد » پس از آنكه از مشركين با جمله استفهام انكارى : « بگو آيا از شركاء شما كسى هست كه به حقّ راه برد » ؟ اقرار ميگيرد كه شركاء آنها به حقّ راه نمىبردند .\r\nسپس بر اين اساس معادله‌اى ترسيم مىكند كه ميان جمله  أَ فَمَنْ يَهْدِي إِلَى الْحَقِّ  « آيا كسى كه به حقّ راه مىبرد ؟ » و ميان جملهء ديگر  أَمَّنْ لا يَهِدِّي إِلَّا أَنْ يُهْدى  « يا كسى كه هدايت نيافته مگر آنكه خود هدايت شود » . سپس فرموده :  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى  « آيا آنكس كه به حقّ راه ميبرد براى پيروى سزاوارتر است ، يا كسى كه هدايت نيافته ، مگر آنكه از او دستگيرى شود .\r\n\r\n\r\n","description":"","footnote":"\r\n( 1 ) « نهج البلاغه » باب نامه‌ها ص 93 و 94 .\r\n( 2 ) آيه 35 ، از سوره 10 : يونس .\r\n","page_name":" 139 ","page_number":141},
  {"content":"\r\n\r\nو معلوم است كه  « لا يَهْدِي »  از باب افتعال است ، و اصل آن « لا يهتدى » بوده ، و « تاء » در « دال » ادغام شده و به صورت  « لا يَهْدِي »  درآمده است . پس از روشن شدن مطلب ميگوئيم :\r\nمعادله صحيح حتماً بايد بين نفى و اثبات صورت پذيرد . مانند جمله « زيد آمد ، يا نيامد » . و صحيح نيست گفته شود : « زيد آمد ، يا غذا نخورد » ، مگر آنكه بين آمدن و خوردن تلازم باشد . پس در هر طرف معادله ، جمله‌اى مقدّر است كه معنى به آنها كامل مىشود ، و معادله به اين شكل تحقّق پيدا مىكند : « زيد آمد غذا خورد ، يا نيامد و غذا و نخورد : »\r\n. . .\r\nو آيه مورد بحث از اين قبيل است . زيرا « كسى كه راه نمىيابد مگر با هدايت شدن » عِدل معادله نيست ، مگر اينكه دو جمله در دو طرف معادله قرار دهيم . « آيا كسى كه به حقّ راه ميبرد و خود راه يافته و رهنمون شده است ، به پيروى سزاوارتر است ، يا كسى كه جز با هدايت و دستگيرى از او نمىتواند هادى و راهبر شود ؟ » .\r\n. . .\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nنتيجه آن است كه : هر كس هدايت وى به دست ديگرى است ، و بنفسه نمىباشد ، نمىتواند هادى به حقّ باشد ، و هادى بسوى حقّ كسى است كه هدايت او ذاتى و الهى باشد . اين شخص كسى است كه علم او حضورى و فعلى بوده ، و خداوند او را از خطا و لغزش مصون داشته است . « 1 »\r\nپس اين آيه نظير آيه شريفه :  وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ  « 2 » .\r\n« ما اين افراد را امامان و پيشوايانى قرار داديم كه به فرمان ما هدايت ميكنند . و امور خير و به‌پادارى نماز و پرداختن زكات را به ايشان وحى نموديم و اينان از عبادت كنندگان براى ما بودند . »\r\nو نيز آيه شريفه :  وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ  « 3 » .\r\n« و ما از ايشان ( بنى اسرائيل ) پيشوايانى برگزيديم تا مردم را به فرمان ما هدايت نمايند ، به آن هنگام كه صبر پيشه كردند و به آيات ما يقين داشتند » مىباشد .\r\nاز مطالب گذشته روشن ميگردد كه : آيه دلالت بر لزوم عصمت در امام دارد ، كه به امور مردم قيام مىنمايد . و استدلال به اين آيه بر ولايت فقيه - چنانچه از بعضى در خطبه نماز جمعه شنيده شده - تمام نيست .\r\nو ما به حمد الله كتابى نفيس و پر مطلب در معرفت امام به نام « امام شناسى » نوشته‌ايم ، و در آن از اين دو آيه و ديگر آياتى كه بر عصمت امام دلالت دارند بحث كافى و تمام نموده‌ايم .\r\n\r\n\r\n","description":"","footnote":"\r\n( 1 ) . مراد از هدايت غيرى آن است كه شخص به‌واسطه غير خود از مردم هدايت پيدا كند . ولى هدايت ذاتى آن است كه به‌واسطه حضرت حقّ ، راه بر افراد روشن گردد و چيز ديگرى در اين امر مدخليت نداشته باشد\r\n( 2 ) . آيه 73 ، از سوره 21 : الانبياء .\r\n( 3 ) آيه 24 ، از سوره 32 : السجّده .\r\n","page_name":" 141 ","page_number":143},
  {"content":"\r\n\r\n3 -  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ .  « 1 »\r\n« اى داود ! ما تو را خليفه و جانشين خود در زمين قرار داديم ، پس ميان مردم به حقّ حكم نما . و از هوى و هوس پيروى مكن كه از راه خدا گمراهت خواهد نمود . »\r\nخداوند در اين آيه جواز حكم و قضاوت را فرع جانشين خداوند بودن قرار داده ، و خليفه الهى كسى است كه تمام صفات بندگى به حدّ كمال در وى موجود باشد . صفاتى كه محاذى صفات ربوبى است ، و حضرت حقّ واجد بالذّات آنها است . و اين كيفيّت جز با عصمت تحقّق پذير نيست ، بلكه عصمت از لوازم و آثار آن است .\r\nممكن است توهّم شده يا گفته شود كه : آيه وجوب حكم بين مردم را فرع خلافت قرار داده ، ولى جواز حكم را متفرّع بر خلافت نكرده است . يا آنكه حكم به حقّ در بين مردم را فرع خلافت نموده ، پس وجوب حكم به حقّ مترتّب بر قيد است ( قيد حقّ بودن حكم ) ولى اصل حكم نمودن و نفس حكم مترتّب بر قيدى نيست .\r\nولى اين سخن صحيح نيست چنان كه آشتيانى - قُدِّس سِرُّهُ - در كتابش ذكر نموده « 2 » ، زيرا امر اگر پس از نهى و منع وارد شود افاده جواز مىكند . و بدون اشكال آيه ظهور دارد بر اينكه حكم به حقّ به نحو قيد و مقيّد با هم فرع خلافت الهى است .\r\n4 - خداوند به پيامبر صلّى الله عليه و آله و سلّم ميفرمايد :  إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَ لا تَكُنْ لِلْخائِنِينَ خَصِيماً  « 3 » .\r\n« ما كتاب را به حقّ بر تو فرستاديم تا به آن نحو كه خدا به تو نشان داده\r\n\r\n\r\n","description":"","footnote":"\r\n( 1 ) آيه 26 ، از سوره 38 : ص .\r\n( 2 ) كتاب « قضا » آشتيانى ص 3 .\r\n( 3 ) آيه 105 ، از سوره 4 : النساء .\r\n","page_name":" 142 ","page_number":144},
  {"content":"\r\n\r\nبين مردم حكم نمائى ، پس طرفدارى از خائنان مكن » .\r\nو استدلال به اين آيه نيز موقوف است بر انحصار لزوم تبعيّت از حقّ و عدم واسطه بين حقّ و باطل ، به دليل آيه :  فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ .  « 1 »\r\n« آيا بعد از حقّ جز گمراهى طريق ديگرى نيز هست ؟ پس به كجا ميرويد ؟ »\r\nبنابراين حكم بين مردم ، آنطور كه خدا نشان ميدهد و مىنماياند ، فقط همان حكم به حقّ است كه هرگز باطلى به آن آميخته نباشد . و خداوند چنين حكمى را مترتّب بر فرستادن قرآن بر قلب پيامبر اسلام كرده است .\r\nپس در آيه ، نزول كتاب بر قلب پيامبر اكرم - كه گيرنده وحى و در بردارنده اسرار الهى ( لاهوتى ، جبروتى ، ملكوتى ) است - علّت حكم بين مردم به آنچه خدا مىنماياند شده است كه همان حقّ است .\r\n5 -  كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ .  « 2 »\r\n« مردم همگى تابع يك مرام ( ساده و بدون اختلاف ) بودند پس خداوند پيامبران را براى بشارت و انذار فرستاد و كتاب را به حقّ با ايشان نازل نمود ، تا ( آن كتاب ) بين مردم در آنچه اختلاف نموده‌اند حكم كند .\r\nاستدلال به اين آيه مانند آيه قبلى است .\r\n6 -  وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ .  « 3 »\r\n« ما قرآن را به حقّ بر تو فرستاديم ، كه كتب الهى را تصديق نموده ، بر آنها تسلّط و سيطره دارد . پس ميان مردم به آنچه خدا فرستاده حكم نما ، و از هواهاى\r\n\r\n\r\n","description":"","footnote":"\r\n( 1 ) آيه 32 ، از سوره 10 : يونس .\r\n( 2 ) آيه 213 ، از سوره 2 : البقره .\r\n( 3 ) آيه 48 ، از سوره 5 : المآئده .\r\n","page_name":" 143 ","page_number":145},
  {"content":"\r\n\r\nآنها پيروى مكن نسبت به آنچه از حقّ نزد تو آمده است . »\r\nو پس از فاصله‌اى كوتاه ميفرمايد :\r\n وَ أَنِ احْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ وَ احْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّهُ إِلَيْكَ .  « 1 »\r\n« در بين مردم به آنچه خدا فرستاده حكم كن ، و از هواهاى مردم پيروى منما و زنهار كه ترا نفريبند ، و از بعضى از آنچه خدا فرستاده منصرفت نسازند . »\r\nاستدلال به اين نيز مانند آيات گذشته ، بر مبناى ترتّب احكام الهى بر نزول كتاب به حقّ ، استوار است .\r\n7 -  فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً .  « 2 »\r\n« به پروردگارت سوگند ، كه اين مردم به ايمان نخواهند رسيد ، مگر آن زمان كه در مشاجرات خود از تو حكم جويند ، و سپس در قضاوت تو كمترين ناراحتى در خود احساس ننمايند و تسليم محض و منقاد حكم الهى شوند » .\r\nخداوند در اين آيه پيغمبر صلّى الله عليه و آله و سلّم را مصدر حكم و قضاوت قرار داده ، كه قضاوت در دعاوى و مشاجرات مسلمين بر آن دور مىزند به‌نحوى كه هرگز از حكم وى احساس ناراحتى و ثقل در خود ننمايند .\r\nپس قضاوت پيغمبر حقّ خالص است ، كه از نورانيّت و روشن بينى خود حضرتش ، كه متجلّى به انوار الهى ، و متخلّق به اسماء و صفات حضرت حقّ است مايه ميگيرد ، كه از آن جمله علوم كلّيّه الهيّه است .\r\n8 -  وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً .  « 3 »\r\n« هيچ فرد مسلمان حقّ ندارد از خود اظهار رأى و سليقه نمايد ، وقتىكه خدا و پيامبرش به امرى حكم كنند ، و هر كس به حكم خدا و رسول گردن ننهد\r\n\r\n\r\n","description":"","footnote":"\r\n( 1 ) آيه 49 ، از سوره 5 : المائده .\r\n( 2 ) آيه 65 ، از سوره 4 : النّساء .\r\n( 3 ) آيه 36 ، از سوره 33 : الاحزاب .\r\n","page_name":" 144 ","page_number":146},
  {"content":"\r\n\r\nبه گمراهى آشكارى افتاده است . »\r\nخداوند در اينجا پيامبر را قرين خود قرار داده ، كه چون به امرى فرمان دهد اختيار از همه كس در آن مورد سلب ميگردد ، كه اختيارى در مقابل اختيار پيغمبر ، و اراده‌اى در جنب اراده وى ندارند ، و حكم او حكم الله است ، و در استوارى و استقامت به منزله حكم خدا است .\r\n\r\nرواياتى كه دلالت دارند مقام حكومت اختصاص به معصومين عليهم السلام دارد\r\nو امّا رواياتى كه دلالت دارد مقام حكومت ، اختصاص به معصومين « پيغمبر و ائمّه عليهم السّلام » دارد بسيار است . از جمله روايتى است كه كلينى از گروهى از محدّثين از سَهل بن زهير ، از محمّد بن عيسى ، از ابى عبد الله مؤمن ، از ابن‌مسكان ، از سليمان بن خالد ، از حضرت صادق عليه السّلام نقل نموده ، كه فرمود :\r\n« از حكومت بپرهيزيد ، كه آن مخصوص امام عالم به قضاوت و عادل در ميان مسلمين يعنى نبىّ يا وصىّ نبىّ است . » « 1 »\r\nديگر شيخ صدوق اين روايات را در « من لا يحضر » از سليمان بن خالد نقل مىكند . فقط به جاى لفظ « لِنَيّىٍ » « كَنَبّىٍ » آورده است . « 2 »\r\nهمچنين اين روايت را شيخ طوسى در « تهذيب » با اسناد خود از سهل بن زياد از حضرت صادق عليه السّلام نقل نموده است . « 3 »\r\nو از جمله روايتى است ، كه كلينى از محمّد بن يحيى ، از محمّد بن احمد ، از يعقوب بن يزيد ، از يحيى بن مبارك ، از عبد الله بن جبله ، از أبى جميله ، از اسحاق بن عمّار از امام صادق عليه السّلام نقل نموده كه حضرت فرمودند : « امير المؤمنين عليه السّلام به شريح قاضى فرمود : اى شريح تو بر مسندى تكيه زدى كه جز پيغمبر ، يا وصىّ پيغمبر ، يا\r\n\r\n\r\n","description":"","footnote":"\r\n( 1 ) «\r\nفروع كافى » چاپ اسلاميّه ، سال 1397 ج 5 ، ص 1 كتاب « قضاء » .\r\n( 2 ) « الفقيه » چاپ كتابفروشى صدوق ، ج 3 ، ص 5 كتاب « قضاء » .\r\n( 3 ) « تهذيب » چاپ دار الكتب سال 1379 ، ج 6 ص 217 كتاب « قضاء .\r\n","page_name":" 145 ","page_number":147},
  {"content":"\r\n\r\nشقىّ بر آن تكيه نمىزند . » « 1 »\r\nو شيخ طوسى در « تهذيب » با اسناد خود از محمّد بن أحمد عين اين حديث را نقل نموده است . « 2 »\r\nولى مرحوم صدوق در « فقيه » از أمير المؤمنين عليه السّلام چنين روايت نموده : « در مجلسى نشسته‌اى كه غير نبّى يا وصىّ يا شقىّ در آن ننشسته است . » « 3 »\r\nاز روايت كلينى و شيخ طوسى استفاده مىشود كه مشكلات قضاوت چنان است كه اين منصب را مختصّ معصوم نموده ، و از روايت صدوق چنين استفاده مىشود كه از زمان پيغمبر تا زمان حاضر جز يكى از اين سه گروه در مقام قضاوت ننشسته است .\r\nمرحوم مجلسى در « مرآت العقول » ميگويد : ظواهر اين اخبار دلالت دارد كه قضاوت جز براى معصوم جائز نيست ، و شكّى نيست كه معصومين عليهم السّلام براى شهرها و بلاد قاضى نصب ميكردند . پس بايد اخبار را به اين معنى حمل نمود كه قضاوت در اصل اختصاص به آنها دارد ، و براى شخص ديگرى جز با اجازه آنان جائز نمىباشد . همچنين آنجا كه ميفرمايد : « بايد فقط پيامبر در مسند قضاوت بنشيند » يعنى اصالةً حقّ اوست . و حاصل مطلب آنكه اختصاص و حصر در روايت اضافى است ، يعنى بالنّسبه به كسى كه بدون اجازه آنها در اين مسند بنشيند . « 4 »\r\nبهترين و كاملترين اين روايات ، حديثى است كه كلينى از ابى محمّد قاسم بن علاء با حذف واسطه از عبد العزيز بن مسلم از حضرت رضا عليه السّلام در « مرو » نقل نموده . و حضرت\r\n\r\n\r\n","description":"","footnote":"\r\n( 1 ) « كافى » ج 5 ، ص 406 ، كتاب « قضاء » .\r\n( 2 ) « تهذيب » ، ج 6 ص 217 .\r\n( 3 ) « فقيه » ، ج 3 ، ص 5 كتاب قضاء .\r\n( 4 ) « مرآت العقول » چاپ سنگى ، ج 4 ، ص 231 كتاب « قضاوت و احكام .\r\n","page_name":" 146 ","page_number":148},
  {"content":"\r\n\r\nاين روايت را كه حديث مفصّلى درباره ولايت و شئون آنست فرموده‌اند ، تا آنجا كه ميفرمايد : « همانا امامت شأنش بزرگتر و ارزشش بلندتر و مكانش رفيعتر از آنست كه مردم به عقول خود به آن برسند ، يا به آراى خود به آن دست يابند ، يا اينكه به اختيار خود امامى را تعيين نمايند . » « 1 »\r\nتمام آنچه در اين مورد گفته شد قسمتى از دلائل بر ولايت امام عليه السّلام است كه در آن غايت اختصار رعايت شده است .\r\n\r\nروايات دال بر ولايت فقيه\r\nمقدّمه سوّم\r\nرواياتى هست كه دلالت دارند بر اينكه ائمّه عليهم السّلام براى حكومت و قضاوت مردانى را بطور خاصّ ، يا به‌نحو عامّ منصوب ميكردند . و ما بعضى از آنها را در اينجا ذكر ميكنيم .\r\n1 - روايت معروف عمر بن حنظله است ، كه كلينى آن را بطور مستند از محمّد بن يحيى ، از محمّد بن حسين ، از محمّد بن عيسى ، از صفوان ، از داود بن حصين ، از عمر بن حنظله ، از حضرت صادق عليه السّلام نقل مىكند كه وى از آن حضرت پرسيد : « اگر دو نفر از ما ( شيعه ) در وام يا ميراث نزاعى دارند ، آيا مىتوانند محاكمه نزد سلطان يا قضات جور و ظلم ببرند ؟ » .\r\nفرمود : هر كس محاكمه را به نزد طاغوت بَرَد ، و بنفع او حكم نمايد ، همانا آن مال را به حرام گرفته ، گرچه در اين مورد حقّ با او باشد . زيرا آن مال را به حكم طاغوت گرفته ، در حالىكه خداوند فرمان داده كه به طاغوت كافر گردند .\r\nعمر بن حنظله گويد : پرسيدم : چه بايد كرد ؟\r\nفرمود : تفحّص نمائيد ، و شخصى را كه از شما بوده ( شيعى باشد ) و اخبار ما را روايت مىكند ، و در حلال و حرام نظر مىافكند ، و احكام ما را ميداند ، پيدا\r\n\r\n\r\n","description":"","footnote":"\r\n( 1 ) « اصول كافى » ج 1 ص 198 ، بخش فضائل امام و صفات او .\r\n","page_name":" 147 ","page_number":149},
  {"content":"\r\n\r\nكنيد ، و او را به حكميّت قبول نموده ، و به حكم او گردن نهيد ، كه من او را حاكم بر شما قرار دادم . و چنانچه حكمى نمود ، و شما از او اطاعت ننموديد ، حكم خدا را سبك شمرده ، و ما را ردّ كرده‌ايد ، و كسى كه ما را ردّ كند ، خدا را ردّ كرده ، و اين در حدّ شرك به خداست » . « 1 »\r\nو شيخ طوسى اين روايت را از محمّد بن يحيى ، از محمّد بن حسن بن شمون ، از محمّد بن عيسى در « تهذيب » آورده است . « 2 »\r\nاين روايت تتمّه‌اى دارد كه مرحوم صدوق در « من لا يحضره الفقيه » خود آورده :\r\n« گفتم : اگر هر يكى از متخاصمين ، فردى را با شرائط شما انتخاب كردند ، و آن دو نفر در قضاوت اختلاف كردند ، آن وقت چه بايد كرد ؟ . »\r\nفرمود : حكم آنست كه عادلتر ، فقيه تر ، راستگوتر ، و با تقواترين آن دو را صادر كند . و به حكم ديگرى نبايد التفات نمود .\r\nگفتم : اگر هر دو عادل و مورد قبول اصحاب بوده و هيچكدام بر ديگرى برترى نداشته باشند ، در آن‌صورت حكم چيست ؟\r\nفرمود : اگر روايت يكى از آن دو كه مطابق آن حكم نموده ، با اجماع اصحاب تو ( شيعه ) مطابقت دارد بايد به آن عمل نمود ، و روايت نادر را كه بين اصحاب تو ( شيعه ) مشهور نيست ، رها كرد ، كه در امر اجماعى ترديد وجود ندارد . و بدان كه امور بر سه گونه است : امرى كه صحّت و درستى آن روشن و واضح است و بايد اطاعت شود . و امرى كه ضلالت و گمراهى آن روشن است ، كه بايد از آن اجتناب كرد . و امرى كه صحّت و سقم آن واضح نيست ، كه حكم آن به خداوند مربوط مىشود . ( مردم نبايد به آراء خود آن را تفسير\r\n\r\n\r\n","description":"","footnote":"\r\n( 1 ) « فروع كافى » ج 5 ، ص 417 و چاپ سنگى ج 1 ، ص 67 كتاب « قضاء و أحكام .\r\n( 2 ) تهذيب ، ج 6 ص 218 .\r\n","page_name":" 148 ","page_number":150},
  {"content":"\r\n\r\nنمايند ) .\r\nپيغمبر صلّى الله عليه و آله و سلّم فرمودند : امور بر سه گونه است : حلال روشن ، حرام واضح ، و شبهات بين اين دو . و هر كس شبهات را ترك گويد ، از محرّمات نجات يابد ، و هر كه مرتكب شبهات شود به محرّمات دچار گردد ، و بى آنكه خود بفهمد به هلاكت افتد .\r\nگفتم : اگر هر دو خبر از شما مشهور باشد ، و ثقات از شما روايت كرده باشند ، چه بايد كرد ؟\r\nفرمود : آن حكمى كه با كتاب و سنّت موافق است ، و با عامّه ( اهل تسنّن ) مخالف است ، بايد اخذ شود .\r\nگفتم : فدايت شوم ، اگر يكى از دو خبر موافق نظر عامّه ، و ديگرى مخالف با نظر آنان باشد تكليف چيست ؟\r\nفرمود : به آن حكمى كه مخالف عامّه است عمل شود كه رشد در آن است .\r\nگفتم : فدايت شوم ، اگر هر دو خبر موافق دو دسته از عامّه باشد چه ؟\r\nفرمود : نظر شود به خبرى كه حاكمان و قاضيان ايشان بيشتر به آن توجّه دارند ، آن ترك ، و خبر ديگر اخذ شود .\r\nگفتم : اگر حاكمان عامّه به هر دو خبر با توافق نظر دهند چه بايد كرد ؟\r\nفرمود : در اين موقع بايد توقّف نموده ، تا امام خود را زيارت نمائى ، كه تأمّل در شبهات بهتر از افتادن در مهلكه است » . « 1 »\r\nدر « مستند » پس از نقل قسمتى از اين حديث گويد : تضعيف اين حديث از نظر سند با جبران مفاد آن - چنانچه گذشت ، تا جائى كه به مقبوله مشهور شده است - صحيح نيست . زيرا در سند حديث كسى كه نسبت به او ترديد شود ، جز داود بن حصين ، كس ديگرى وجود ندارد . و نجاشى او را قابل اعتماد ذكر كرده است . تازه اگر سخن\r\n\r\n\r\n","description":"","footnote":"\r\n( 1 ) « الفقيه » چاپ كتابفروشى صدوق ، جلد 3 ، ص 9 تا 11 كتاب « قضاء و احكام .\r\n","page_name":" 149 ","page_number":151},
  {"content":"\r\n\r\nشيخ و ابن عقده صحيح باشد كه درباره او توقّف كرده‌اند ، اين روايت موثّق بشمار مىآيد ، نه ضعيف . و توثيق عمر بن حنظله هم نقل شده است . علاوه بر اين ، در سند قبل از اين دو صفوان بن يحيى آمده ، و نقل شده كه اهل حديث بر تصحيح خبرى كه سندش تا وى صحيح باشد اجماع دارند . « 1 »\r\nنگارنده گويد : اين بود سند روايت . امّا از جهت دلالت متن ، با همه اشكالاتى كه بر آن وارد است ، و در كتب اصول ، مصل « رسائلِ » شيخ و غيره ذكر شده اجمالًا دلالت بر ثبوت ولايت براى فقهاى شيعه در مقامات سه گانه يعنى فتوى ، قضاوت و حكومت دارد . و اين نظير آيه  جُنُباً  « 2 » است ، كه با همه كثرت اشكالات وارده بر آن بر حجّيّت خبر واحد دلالت مىكند ، چنانچه شيخ انصارى ( قده ) قائل است .\r\n2 - كلينى با سند خود از حسين بن محمّد ، از معلّى بن محمّد ، از حسن بن على از ابى خديجه نقل مىكند كه حضرت صادق عليه السّلام فرمود : « بپرهيزيد از اينكه يكديگر را براى محاكمه نزد اهل جور و ظلم ببريد . ولى مردى كه از شما بوده ( شيعى باشد ) و احكام ما را بداند و بتواند ميان شما قضاوت نمايد ، بيابيد ، و نزاع را پيش او ببريد ، كه من او را قاضى بر شما قرار دادم » . « 3 »\r\nو شيخ طوسى اين حديث را در « تهذيب » به همين سند و متن ذكر كرده . ولى به‌جاى « قضاوت ما » ، « قضاياى ما » آورده است . « 4 »\r\nو صدوق آن را از أحمد بن عائذ ، از أبى خديجه سالم بن مكرم جمّال نقل نموده كه حضرت صادق عليه السّلام به عين اين متن را فرمودند ، ولى به جاى لفظ « قضاوت ما » ،\r\n\r\n\r\n","description":"","footnote":"\r\n( 1 ) « المستند » ج 2 ، ص 516 كتاب « قضاء و شهادات .\r\n( 2 ) «  إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ .  » ( آيه 6 از سوره 49 حجرات )\r\n( 3 ) « فروع كافى » ج 7 ، ص 412 كتاب « قضاء .\r\n( 4 ) « تهذيب » ج 6 ، ص 219 كتاب « قضاء .\r\n","page_name":" 150 ","page_number":152},
  {"content":"\r\n\r\n« قضاياى ما » آورده . « 1 »\r\nو محمّد بن حرّ عاملى در « وسائل‌الشّيعه » از محمّد بن حسن ( شيخ طوسى ) با سند خود از محمّد بن على بن محبوب ، از احمد بن محمّد ، از حسين بن سعيد ، از ابى جهم ، از ابى خديجه نقل مىكند ، كه ميگويد : امام صادق عليه السّلام مرا به‌سوى اصحاب ما ( شيعيان ) فرستاد و فرمود : « به ايشان بگو : اگر خصومتى بين شما پديد آمد و يا اختلافى در ميان شما پيدا شد ، مبادا به يكى از اين قضات جور و ظلم مراجعه كنيد . بلكه مردى را از ميان خود ( شيعه ) كه حلال و حرام ما را ميشناسد ، حَكَم قرار دهيد ، و قضاوت را نزد او ببريد . كه من او را بر شما قاضى قرار دادم . و مبادا كه همديگر را براى محاكمه به نزد سلطان ظالم ببريد » . « 2 »\r\nكَنْى اين روايت را در « قضا » ى خود ذكر كرده « 3 » ، و قسمتى از آن را نراقى در « مستند » آورده است . « 4 »\r\nناگفته نماند كه صاحب « مستند » اين دو روايت را صحيح دانسته ، و سپس گويد : توصيف اين دو روايت به عدم صحّت - با اينكه اين سخن در نزد ما ضررى به حديث نميرساند ، با توجه به اينكه در اصول معتبره ذكر شده‌اند ، و با اجماع محقّق مستفيض جبران ميشوند ، و نيز با توجّه به اينكه در « مسالك » گفته : اين دو حديث و مقبوله بين اصحاب مشهور است ، و علماء در عمل به مضمون آن متّفقند - صحيح نيست ، زيرا روايت اوّل را شيخ صدوق در كتاب « الفقيه » خود از أحمد بن عائذ ،\r\n\r\n\r\n","description":"","footnote":"\r\n( 1 ) « الفقيه » ج 3 ص 1 و 2 كتاب « قضاء .\r\n( 2 ) « وسائل الشيعه » ج 3 باب 11 از أبواب صفات قاضى ، ص 385 از چاپ بهادرى .\r\n( 3 ) « قضاء » كَنى ص 12 و 13\r\n( 4 ) « مستند » ج 2 ص 516 . ولى در آنجا به‌جاى لفظ « تدارى » ، « ترادى » آمده ، همچنين در « قضاء » كَنى .\r\n","page_name":" 151 ","page_number":153},
  {"content":"\r\n\r\nاز ابى خديجه نقل نموده است . و سند شيخ صدوق تا احمد بن عائذ صحيح مىباشد ، چنانچه در « روضه » بدان تصريح نموده ، و احمد بن عائذ خود موثّق و شيعى است .\r\nو امّا ابو خديجه كه نامش سالم بن مكرم است ، اگرچه شيخ او را در جائى ضعيف شمرده ، لكن در جائى ديگر او را توثيق نموده است .\r\nهمچنين نجاشى او را توثيق كرده است ، و حسن بن علىّ بن الحسن گفته : وى مردى شايسته است .\r\nو در كتاب « مختلف » در باب خمس روايت او را صحيح شمرده ، و محقّق استرآبادى در كتاب « رجال » خود او را موثّق شمرده است . « 1 »\r\nو امّا تحقيق مطلب آنست‌كه : ابو خديجه بنام سالم بن مكرم در كوفه بوده و شتردارى ميكرده و گاهى از او به ابى سلمه كنيه مىآورند . او شخص موثّقى است ؛ و از امام ششم و هفتم روايت نقل نموده است . و از او كتابى باقى مانده كه بزرگان از او نقل ميكنند .\r\nشيخ محمّد تقى تسترى در « رجال » خود گويد : علّامه در « خلاصه » گويد : شيخ طوسى در بعضى از كتابهايش او را ضعيف شمرده ، و در جائى ديگر او را توثيق نموده است . ولى من در مواردى كه روايت او با ديگرى تعارض كند توقّف ميكنم .\r\nسپس تسترى گويد : من دليلى بر اضطراب آنان درباره وى نمىيابم ، پس از آنكه نجاشى و كشّى او را موثّق دانسته‌اند .\r\nعلاوه بر اين ، تضعيف شيخ مبنى بر اشتباهى است كه مرتكب شده ، و گمان كرده كه أبى خديجه ، سالم بن ابى سلمه است ، و قبلًا گفته شد كه غضائرى و نجاشى او را ضعيف شمرده‌اند ، به جهت تشابه اسمى . بنابراين گفتار بزرگان حديث در مورد ابى خديجه روشن است . و از جمله دلائلى كه دلالت دارد أبى سلمه خودِ بى خديجه\r\n\r\n\r\n","description":"","footnote":"\r\n( 1 ) « مستند » ج 2 ، ص 516 .\r\n","page_name":" 152 ","page_number":154},
  {"content":"\r\n\r\nاست ، نه پدرش ، اينست‌كه : روايت خريدن دو عبد كه از طرف مولاى خويش اجازه خريد همديگر را دارند ، را در « تهذيب » از أبى خديجه نقل كرده و در « كافى » از ابى سلمه . « 1 »\r\nو بنابراين توقّف علّامه وجهى باقى نمىماند ، چون توقّف وى مبتنى بر تضعيف شيخ است ، و روشن است كه تضعيف شيخ صحيح نبوده ، زيرا ابى خديجه را با شخص ديگرى اشتباه گرفته است .\r\n3 - صدوق در « معانى الاخبار » با اسناد خود از علىّ بن ابراهيم بن هاشم ، از پدرش ، از حسين بن يزيد نوفلى ، از علىّ بن داود يعقوبى ، از عيسى بن عبد الله بن محمّد بن عمر بن علىّ بن ابى طالب ، از پدرش ، از جدّش ، از علىّ بن ابى طالب عليه السّلام روايت مىكند كه آن حضرت فرمود : پيغمبر صلّى الله عليه و آله و سلّم فرمودند : « خدايا خلفاى مرا رحمت كن ، خداى خلفاى مرا رحمت كن ، خدايا خلفاى مرا رحمت كن .\r\nپرسيدند : يا رسول الله خلفاى شما كيانند ؟\r\nفرمود : كسانى كه بعد از من مىآيند . و حديث و سنّت مرا روايت ميكنند » . « 2 »\r\nشيخ حرّ عاملى گويد : صدوق اين حديث را در « عيون الاخبار » نيز آورده است . « 3 »\r\nمصنّف گويد : علىّ بن ابراهيم و پدرش ابراهيم بن هاشم از بزرگان حديث و مورد اعتماد همه علماء و فقهاء بوده‌اند . به‌طوريكه ارزش و منزلت آنها بر كسى پوشيده نيست . و حسين بن يزيد نوفلى هم از بزرگان بوده . و شيخ در « رجال » خود او را از اصحاب حضرت رضا عليه السّلام شمرده ، و در كتاب « فهرست » هم از او ياد كرده\r\n\r\n\r\n","description":"","footnote":"\r\n( 1 ) « قاموس الرجال » ج 4 ، ص 297 .\r\n( 2 ) « معانى الاخبار » چاپ چاپخانه حيدرى ، سال 1379 ه . ص 374 و 375 .\r\n( 3 ) « وسائل الشيعه » ج 3 ، باب 11 ، ص 385 از چاپ بهادرى .\r\n","page_name":" 153 ","page_number":155},
  {"content":"\r\n\r\nو ميگويد : براى او كتابى در دست است . و نجاشى او را شخص شاعر و اديبى معرّفى نموده ، و گويد : در رى ساكن بوده و در همانجا وفات كرده ، و كتابى در « تقيّه » از او باقى مانده است . « 1 »\r\nو علىّ بن داود يعقوبى نزد فقهاى شيعه شخصيّت معروفى است . « 2 »\r\nهمچنين عيسى بن عبد الله بن محمّد بن عمر بن امير المؤمنين عليه السّلام را شيخ در « رجال » خود از اصحاب امام صادق عليه السّلام شمرده و در « فهرست » هم از او نام برده است . و نجاشى در « رجال » خود از او ياد نموده و كتابى را به او نسبت داده كه جماعتى آن را روايت ميكنند . « 3 »\r\nو امّا دلالت خبر\r\nچون به فقهائى كه حديث پيغمبر را روايت ميكنند ، نسبت خلافت داده شده ، ميتوان از آن استدلال كرد كه آنها به ولايت و قضاوت و افتاء منصوب شده‌اند . زيرا ظاهر خلافت ، جانشينى است . يعنى قيام فقيه در مقام نبىّ ، كه شامل همه مزايا و خصائص و مناصب نبىّ مىشود ، مگر چيزهائى كه با دليل خارج شده باشد ، مانند خصائص امامت .\r\n\r\nولايت فقيه در نهج البلاغه\r\n4 - در نهج البلاغه از كلام حضرت به كميل بن زياد نخعى :\r\nكميل گويد : امير المؤمنين عليه السّلام دستم را گرفت و مرا به بيابان برد . سپس نفسى عميق برآورد و فرمود : « اى كميل ! اين دلها ظرفهائى هستند كه بهترين آنها پر ظرفيّت‌ترين آنها است ؛ پس آنچه گويم حفظ نما .\r\nمردم بر سه دسته‌اند : عالم ربّانى ، متعلّم در راه نجات ، و دسته سوّم\r\n\r\n\r\n","description":"","footnote":"\r\n( 1 ) « قاموس الرجال » ج 3 ص 343 .\r\n( 2 ) « قاموس الرجال » ج 3 ، ص 486 .\r\n( 3 ) « قاموس الرجال » ج 7 ، ص 275 .\r\n","page_name":" 154 ","page_number":156},
  {"content":"\r\n\r\nپشّه‌هائى كه در فضا پراكنده‌اند ، و با صداى هر بانگ زننده‌اى از جاى خود بجنبند ، و به دنبال آن روند ، و در مسير هر بادى حركت ميكنند ، زيرا از نور علم روشنى نگرفته و به پايه‌اى استوار پناه نبرده‌اند .\r\nاى كميل ! علم بهتر از مال است . علم تو را نگه داشته و تو بايد مال را نگهدار باشى . مال با انفاق كم شود ، و علم با انفاق نموّ كند . و آنچه كه در اثر مال بدست آمده با از دست دادن آن نيز از دست خواهد رفت .\r\nاى كميل ! علم ، مرامى است پسنديده كه مردم از آن اطاعت مىكنند ، بوسيله آن انسان در زندگى كسب اطاعت كرده ، و پس از مرگ نام نيكى بدست مىآورد . علم حاكم و مال محكوم عليه است .\r\nاى كميل ! ثروتمندان در زندگى خود در هلاكت‌اند . و علماء تا جهان باقى است ، بقاء دارند . پيكرشان در زير خاك پنهان ولى آثارشان در دلها موجود است .\r\nسپس آهى كشيد ( اشاره به سينه خود نمود ) و ادامه داد : در اينجا علم بى حدّ انباشته شده ، اى كاش مىتوانستم كسى را كه شايستگى تحمّل و آموزش آن را داشته باشد بيابم .\r\nبلى كسانى را مىيابم كه يا مورد اعتماد نبوده و دين را وسيله راحتى در دنيا قرار داده‌اند ، و به نعمت‌هاى الهى بر بندگان خدا فخر مىفروشند ، و با حجّت‌هاى الهى بر اولياى او بزرگى ميكنند .\r\nيا اينكه مطيع حاملان حق‌ّاند ، ولى خود بصيرتى ندارند ، و با كمترين شبهه‌اى در آنها شكّ ايجاد مىشود ، كه نه اين و نه آن قابليّت تحمّل علوم را ندارند .\r\nيا در لذائذ فرو رفته و به راحتى لجام خود را به دست شهوت سپرده‌اند ، و يا سرگرم جمع و اندوختن ثروت ناچيز دنيا هستند ، و اين دو دسته در هيچ امرى رعايت اين را نمىنمايند .\r\nشبيه‌ترين چيزها به اينان ، چهار پايان چرنده‌اند . و اين‌چنين است كه علم\r\n\r\n","description":"","footnote":"","page_name":" 155 ","page_number":157},
  {"content":"\r\n\r\nمى ميرد به مردن حاملان علم .\r\nولى زمين از كسى كه با حجّت براى خدا قيام كند خالى نخواهد ماند ، كه يا ظاهر و مشهور است ، يا خائف و گمنام . تا حُجَجَ الهى باطل نگشته و بيّنه‌هاى خداوند از بين نروند . و چقدر كم‌اند اينان ، و كجايند آنها ؟\r\nاينان به خدا قسم از نظر تعداد در اقليّت ، و از نظر مقام در بزرگترين درجه‌اند . خداوند بوسيلهء آنها حجّتها و بيّنات خود را حفظ مىكند ، تا آنها را به افرادى نظير و مانند خود بوديعه نهند . و در دل همانند خود كشت نمايند . علم و دانش حقيقى از روى بصيرت بر آنها هجوم آورده است ، و به آرامش يقين دست يافته‌اند ، و آنچه را كه ناز پروردگان دشوار ميدانند ايشان سهل و آسان ميشمرند ، و به آنچه جاهلان از آن وحشت دارند انس گرفته‌اند ، بدنهايشان در اين دنيا ، ولى ارواحشان در ملكوت اعلى سير مىكند .\r\nو اينانند خلفاء خداوند در زمين ، و دعوت كنندگان به دين او . آه ، آه ، كه چقدر مشتاق ديدارشان هستم . سپس حضرت فرمود : ديگر صحبتى نيست ، اگر ميخواهى برو » . « 1 »\r\nاين حديث شريف را شيخ صدوق در « خصال » با سند خود از أبى الحسن محمّد بن على بن شاه نقل مىكند كه او گويد : براى ما روايت كرد أبو إسحاق خواصّ ، از محمّد بن يونس كريمى ، از سفيان وكيع ، از پسرش ، از سفيان ثورى ، از منصور ، از مجاهد ، از كميل بن زياد . با اين تفاوت كه بجاى جمله « اى كميل علم مرامى است پسنديده كه مردم از آن اطاعت ميكنند » جمله « اى كميل محبّت عالِم روشى است كه انسان از آن پيروى مىكند . كه در دنيا بواسطه آن كسب طاعت نموده و پس از مرگ نام نيكى به دست مىآورد ، پس سود مال با از بين رفتن آن از بين ميرود » را آورده است . و بجاى جمله « تا با حجّت‌هاى الهى بر بندگان مقرّب او فخر\r\n\r\n\r\n","description":"","footnote":"\r\n( 1 ) « نهج البلاغه » باب حِكَم ، چاپ عبده مصر ، ص 171 تا 174 .\r\n","page_name":" 156 ","page_number":158},
  {"content":"\r\n\r\nبفروشند » جمله « تا اينكه بجاى ولىّ حقّ ضعفاء ( و سست ايمان ها ) را دوست و همراز خود گيرند » را ذكر كرده است .\r\nسپس صدوق گويد : اين حديث را از طُرق مخلتفه نقل نموده‌ام ، و در كتاب « إكمال الدّين و إتمام النعمه فى اثبات الغيبة و كشف الحيرة » اين خبر را آورده‌ام . « 1 »\r\nو نيز شيخ حسن بن علىّ بن حسين بن شعبه حرّانى در « تحف العقول » از آن حضرت نقل كرده است كه فرمود : « اين قلوب ظرفهائى مختلف هستند ، كه بهترين آنها پر ظرفيّت‌ترين آنهاست . تا آخر حكمت . . . » به عين آنچه صدوق نقل كرده ؛ ولى لفظ « و بازگوكنندگان كتاب او » را بعد از جمله « تا اينكه حجّت‌هاى الهى باطل نگردد » اضافه نموده و در آخر گويد : « اى كميل اينان افراد امين پروردگارند در ميان خلق ، و جانشينان او در زمين ، و چراغهاى نورانى او در بلاد ، و دعوت كنندگان بسوى او . آه ، كه چقدر مشتاق ديدارشان هستم . و براى خود و تو از خداوند طلب مغفرت مىنمايم » . « 2 »\r\nشيخ أبو إسحاق إبراهيم محمّد ثقفى كوفى ، نيز اين روايت را در كتاب « الغارات » با سلسله سند خود ، از محمّد ، از حسن ، از إبراهيم ، از أبى زكريّا ، از ثقّه « 3 » از كميل بن زياد ، همانطور كه در « خصال » آمده ، آورده است . « 4 »\r\nو شيخ مفيد آن را در « أمالى » خود در مجلس بيست و نهم ذكر كرده . « 5 »\r\n\r\n\r\n","description":"","footnote":"\r\n( 1 ) « خصال » چاپ سنگى ، ص 87 و 88 .\r\n( 2 ) « تحف العقول » چاپ كتابفروشى صدوق ، ص 169 تا 171 .\r\n( 3 ) ممكن است مراد از ثقه ، در كلام أبو إسحاق كوفى ، فضيل بن خديج باشد . چون او از كميل بن زياد بسيار روايت نقل مىكند و با اينكه مراد عبد الرّحمن بن جندب است ، به قرينه ساير رواياتى كه از اين متن شده است . ( محدّث ار موى )\r\n( 4 ) « الغارات » ج 1 ، ص 147 إلى 154 .\r\n( 5 ) « أمالى » مفيد ص 146 .\r\n","page_name":" 157 ","page_number":159},
  {"content":"\r\n\r\nو جدّ ما « 1 » مرحوم علّامه محمّد باقر مجلسى نيز در جلد اوّل « بحار الانوار » در باب اصناف مردم در علم و ارزش محبّت علماء ، اين روايت را از « خصال » ، « تحف العقول » ، « الغارات » و « نهج البلاغه » نقل نموده ، و بر آن شرحى مبسوط و سودمند نگاشته ، و در پايان گفته : ما شرح مختصرى بر اين روايت زده‌ايم كه اندكى از بسيار است . زيرا فائده آن براى طالبين بسيار مىباشد ، و سزاوار است كه هر روز با ديده يقين در آن بنگرند . و مقدارى از فوائد آن را در كتاب « امامت » ان شاء الله توضيح خواهيم داد . « 2 »\r\n\r\n\r\n","description":"","footnote":"\r\n( 1 ) والده پدر ما ، عالم نحرير مرحوم سيّد محمّد صادق حسينى طهرانى اعلى الله مقامه ، همشيره علّامه خبير ، مرحوم ميرزا محمّد طهرانى شريف عسكرى اعلى الله مقامه الشريف ، صاحب كتاب نفيس « مستدرك البحار » بوده است .\r\nبنابراين مرحوم ميرزا محمد طهرانى دائى پدر ما محسوب مىشود . و والده مرحوم ميرزا محمّد كه جدّه بزرگ ما مىباشد از نواده‌هاى عالم بزرگوار ، مرحوم ميرزا محمّد صالح حسينى خاتون آبادى داماد علّامه مجلسى بوده ، كه دختر او فاطمه بيگم را تحت حباله نكاح خود داشت ، و لذا علّامه مجلسى جدّ اعلاى ما از طرف مادرى مىباشد .\r\nمحقّق مدقّق عالم فاضل حاج ميرزا ابوالحسن شريف عسكرى پسر دائى پدر ما ، مرحوم ميرزا محمد نقل كردند ، كه مرحوم ميرزا محمّد طهرانى كراراً در مدّت حيات خود ميفرمودند كه : ما از اولاد مرحوم مجلسى هستيم . و ايشان ميفرمودند : يكى از اجداد ما هنگاميكه در معيّت قافله‌اى براى زيارت مرقد مطهّر حضرت رضا عليه السّلام در حركت بود ، قافله آنها مورد هجوم تركمن‌ها واقع شد ، و آنها تمام اثاثيّه قافله را غارت كردند ، منجمله قرآنى بود كه مرحوم مجلسى براى قرائتِ روزانه از آن استفاده مىنمود . و از او نقل ميكرد : بر اثر بردن اين قرآن غم و اندوه بسيارى بر من عارض گشت ، چون اين قرآن را خداوند از مرحوم مجلسى به يادگار در خانواده ما قرار داده بود . و ايشان ( ميرزا أبو الحسن شريف عسگرى ) نقل ميكردند : در بروجرد سادات طباطبائى از نواده‌هاى آمنه بيگم دختر مجلسى اوّل هستند ، و من هر وقت خدمت آيه الله بروجردى رضوان الله عليه ميرسيدم ميفرمودند : ما از طرف مادر با هم نسبت داريم ، و شما از پسر دائىهاى ما هستيد .\r\n( 2 ) « بحار الانوار » چاپ كمپانى ، ج 1 ، ص 59 تا 61 .\r\n","page_name":" 158 ","page_number":160},
  {"content":"\r\n\r\nمرحوم مجلسى اين حديث را در جلد هفتم « بحار الانوار » در باب « نياز شديد به حجّت » به چند سند از صدوق نقل مىكند و سپس گويد : اين خبر شريف با شرح آن در باب « فضل علم » گذشت . سپس بوجود اين خبر در كتب ديگرى مثل « محاسن » و « سرائر » اشاره مىكند و بعضى از فقرات آن را بيان مىنمايد . « 1 »\r\nنگارنده : امّا در مورد سند حديث ، از بحث پيرامون آن بى نيازيم . خصوصاً با كثرت طرق آن به حدّى كه ميتوان آن را مستفيض ناميد . مضافاً به اينكه محتواى آن با آن معانى بديع و حقائق عالى و دقائق لطيف بر قلب كسى جز معدن ولايت و شاخه امامت صلوات الله عليه خطور نتواند كرد .\r\nاما راجع به دلالت آن\r\nمجلسى قُدِّس سِرُّه گويد : چون تا وقتىكه نوع انسان در زمين باقى است ، رشته علم و عرفان گسستنى نيست ، بلكه در هر زمانى وجود امامى براى حفظ دين لازم است حضرت كلام خود را با اين جمله استدراك نموده و استثناء مىزند :\r\n« اللّهم بلَى » ، و در « نهج البلاغه » اينطور مذكور است : « آرى زمين از كسى كه با حجّت الهى به پا دارنده احكام او است خالى نخواهد ماند ، كه يا ظاهر و شناخته شده است و يا خائف و گمنام » .\r\nو در « تحف العقول » به اين نحو آمده : « به پا خاسته با حجّت الهى ، كه يا ظاهر و مكشوف است ، يا خائف و تنها . تا حجّت‌هاى الهى باطل نگردند و راويان كتابش از بين نروند » .\r\nامام ظاهر و مشهور ، مانند امير المؤمنين عليه السّلام ، و خائف و پنهان مانند حضرت ولىّ عصر عجَّل الله فَرَجه در زمان ما و مانند بقيّه ائمّه عليهم السّلام كه در پرده تقيّه و خوف پنهان بودند . و محتمل است كه باقى ائمّه جزو قسم ظاهر و مكشوف محسوب\r\n\r\n\r\n","description":"","footnote":"\r\n( 1 ) « بحار الانوار » چاپ كمپانى ، ج 7 ، ص 10 و 11\r\n","page_name":" 159 ","page_number":161},
  {"content":"\r\n\r\nگردند .\r\nو بر اين احتمال ، مقصود از حافظين و كسانى كه علم را به وديعه نزد ديگران قرار ميدهند ، ائمّه عليهم السّلام هستند .\r\nو بر احتمال اوّل ، ممكن است مقصود از اين جمله ، شيعيانى باشند كه در زمان غيبت حافظ دين الهى هستند . « 1 »\r\nنگارنده : لزوم بقاء علم و عرفان در نوع انسان و ضرورت وجود امام حافظ دين ، در همه ازمنه و اعصار قابل ترديد نيست . سخن در اين است كه آيا سياق خبر فقط براى دلالت بر لزوم وجود شخص امام عليه السّلام است در هر عصر و زمان ، يا دلالت بر لزوم وجود طائفه‌اى از علماء ربّانى نيز دارد كه از جمله آنها يا فوق و برتر از همه آنها در هر زمان امام مىباشد ؟\r\nدر اين خبر لفظ امام و شبيه آن وجود ندارد ، بلكه آنچه هست جمله « زمين از كسانى كه بپادارنده حجج الهى هستند خالى نخواهد ماند ، كه يا ظاهر و مشهور ، يا خائف و گمنامند » ميباشند .\r\nو اينها عناوينى كلّى هستند كه در هر زمان بر جمعى از علماء ربّانى و نگهبانان بيّنات و حجّت‌هاى الهى ، كه علوم و اسرار را به افرادى لائق نظير خود مىسپرند ، و معارف را در دل اشباه خود قرار ميدهند ، منطبق مىشود .\r\nو معلوم است كه امام بالاترين مصداق اين عناوين است ، نه اينكه فقط او مصداق است .\r\nمؤيّد اين سخن اينست‌كه : اين كلام حكيمانه در صدد تقسيم مردم است با همه طبقات و اصناف ، به سه طائفه . عالم ربّانى ، متعلّم در راه نجات ، و افراد جاهل ، و آنچه بعد از اين تقسم آمده تفسير آنهاست . و امام خود نيز در اين تقسيم داخل است . پس او خود از علماء ربّانى بشمار ميرود .\r\n\r\n\r\n","description":"","footnote":"\r\n( 1 ) « بحار الانوار » ج 1 ، ص 61 از چاپ كمپانى .\r\n","page_name":" 160 ","page_number":162},
  {"content":"\r\n\r\nو اين خود دليلى است بر اينكه به پا دارندهء حجج الهى ، مشهور يا پنهان ، خارج از اين تقسيم نيست .\r\nو احتمال اينكه عالم ربّانى فقط انحصار در ائمّه عليهم السّلام داشته باشد ، علاوه بر اينكه دليلى بر آن نيست ، مخالف معنى كلمه ربّانى است ، چنان كه مجلسى از بزرگان لغت و ادب چنين نقل مىكند : ربّانى منسوب به ربّ است ، با زيادى الف و نون بر خلاف قياس ، مثل رقبانى . « 1 »\r\nجوهرى گويد : ربّانى به انسان الهى و عارف بالله گفته مىشود . و فيروز آبادى نيز چنين گفته است . و در « كشّاف » آمده : ربّانى كسى است كه سخت به خداوند و اطاعت او تمسّك داشته باشد . و در « مجمع البيان » وارد است : ربّانى كسى است كه با علم و تدبير خود ، تربيت و اصلاح و اداره امور مردم را به عهده ميگيرد .\r\nو پيداست كه در هر عصرى و نسلى فقهاى عادلى هستند كه در تأييد دين مبين ، و ترويج مسلك حقّ و حقيقت ميكوشند ، و بر شكوه و عظمت آن مىافزايند ، و دست تحريف و بدعت گمراهان يا زياده طلبان را كوتاه ميسازند . و عالم ربّانى با اين معناى ژرف خود بر اين دسته از مردان بزرگ تطبيق مىكند . زيرا دلشان به اسرار الهى پيوسته ، و در زمره مردان حقّ گشته‌اند . و مردم را به سوى پروردگار خوانده ، و سر رشته تربيتى آنها را با تدبير امور و اصلاح فرد و اجتماع به دست دارند .\r\nعلاوه بر اين ، در خبر تصريح شده كه : خداوند حجج و بيّنات خود را به دست اين گونه رجال ربّانى حفظ مىكند ، تا آنها را به افرادى نظير و مانند خود منتقل نمايند . و معلوم است كه امام نظير و شبيه ندارد تا اين كار را انجام دهد .\r\nپس مراد از نظير و شبيه جماعتى از علماء عاملين هستند كه در سيطره علماء\r\n\r\n\r\n","description":"","footnote":"\r\n( 1 ) « بحار الانوار » چاپ كمپانى ج 1 ، ص 60\r\n","page_name":" 161 ","page_number":163},
  {"content":"\r\n\r\nربّانى و تحت تربيت و رهبرى آنها قرار گرفته ، و در مهد علم و عمل آنان تعلّم و تربيت يافته‌اند ، تا نردبان علم و معرفت را طىّ نموده و به آخرين درجه از معارف الهى قدم گذارده‌اند و به مقام يقين و تسليم و اصل گشته‌اند . و از جمله وديعه گزاران و علماء ربّانى شده ، كه بر مسند تعليم و تربيت نشسته ، و زمان هدايت را به دست گرفته و مردم را به‌سوى مصالح خود پيش ميرانند ، و حجج الهى را نگهبانى مىنمايند . و اين رشته همچنان نسل به نسل بماند ، و دست به دست بگردد و تا آخر عمر انسانها هرگز گسسته نشود .\r\nو مؤيّد آن نيز روايت « تحف العقول » است كه ميفرمايد : « تا حجج الهى باطل و ضايع نشود ، و راويان كتاب خدا از بين نروند » . و راويان كتاب خدا علمائى هستند كه به سير در علم قرآن موفّق‌اند و به تربيت علماء ربّانى تربيت يافته‌اند كه در هر زمانى وجود دارند .\r\nدر اين روايت تصريح بر ولايت علماء و فقهاء است كه امام عليه السّلام ولايت را منحصراً در آنان ذكر فرموده و گويد : « اينانند امينان پروردگار در ميان خلق ، و خلفاء وى در زمين ، و چراغهاى او در بلاد ، و دعوت كنندگان به دين او » .\r\nو عنوان خلفاء و چراغهاى روشن كننده ، و دعوت كنندگان ، لازمه‌اش خلافت و ولايت الهى است در همه شئون حقيقى و سياسى ، از فتوى و قضاوت و حكومت با تمام مراحل آن .\r\nو به جان خودم سوگند كه اين روايت پر ارزش با مضامين عاليه‌اى كه دارد كه مرحوم مجلسى درباره آن گويد : اين روايت بسيار سودمند مىباشد و سزاوار است كه هر روز با ديده يقين به آن بنگرند ، از جمله مستدل‌ترين و بهترين روايات در مورد ولايتِ فقيهِ عادلِ جامع الشرائط مىباشد .\r\nو در شگفتم چگونه علماء اعلام ، در باب قضاوت و حكومت آن را ذكر نكرده‌اند . و شيخ انصارى در « مكاسب » و نراقى در « مستند » به آن استناد نكرده‌اند\r\n\r\n","description":"","footnote":"","page_name":" 162 ","page_number":164},
  {"content":"\r\n\r\nو آن را در زمره ادلّه ولايت فقيه ياد نكرده‌اند ، با اينكه از نظر سند و متن از جمله صريح‌ترين و روشن‌ترين و قوىترين آنهاست .\r\nاگر گفته شود : شايد به علّت بعضى خصوصيّاتى است كه در آن ذكر شده مانند : « علم توأم با بصيرت و روشنگرى خود ، در آنها قرار داده شده و با روح يقين معجون گشته‌اند ، و عمر خود را به پايان ميرسانند با بدنهائى كه در زمين است ، ولى ارواح آنها در حريم قدس الهى در طيران است » كه اين خصوصيّات را بر عدّه معدودى حمل نموده‌اند ، و گفته‌اند : حقيقت اين معانى ويژه عدّه‌اى از اهل يقين است كه كارشان از درس و تعلّم گذشته ، و به مرحله ما فوق درس و تربيت نائل گشته‌اند .\r\nدر جواب بايد گفته شود كه : اين مطلب صحيح نيست ، زيرا پس از آنكه اميرمؤمنان عليه السّلام خلافت خدا و دعوت به دين را منحصر به ايشان نموده ، چاره‌اى نيست كه داعى به دين خدا و خليفه الهى ، بايد ربّانى و فقيه و متّصف به اين صفات باشد و گرنه نمىتواند اين منصب خطير خلافت و دعوت را به دوش بكشد ، بلكه غاصب اين منصب و مطرود از زمره بندگان صالح و اولياء مقرّبين خواهد بود .\r\nپس فقيه منصوب از طرف امام و صاحب ولايت كلّيّه الهيّه كه به پا دارندهء امور و حاكم بر نفوس و اعراض و اموال و مربّى بشر به نيابت از امام عليه السّلام مىباشد بايد واجد اين شرائط و صفات باشد . چنان كه اخبار بسيار و مستفيض بلكه متواتر تصريح دارد كه بايد علم و عمل در فقيه و ولىّ امر با يكديگر مقرون باشد ، و از سپردن منصب قضاوت و حكومت به غير عالم ربّانى ، كه از اطاعت هوى به دور بوده و مطيع امر مولى باشد ، مؤكّداً نهى مىنمايد .\r\n5 - شيخ موثّق أبو محمّد حسن بن علىّ بن حسين بن شعبه حرّانى در كتاب « تحف العقول » در باب روايات امام بزرگوار حضرت سيّد الشّهداء عليه السّلام در ضمن خطبه\r\n\r\n","description":"","footnote":"","page_name":" 163 ","page_number":165},
  {"content":"\r\n\r\nامر به‌معروف و نهى از منكر از آن حضرت چنين نقل مىكند :\r\n« اى مردم از مواعظ الهى به اولياء خود ، و بدگوئى نسبت به احبار ( علماء يهود ) عبرت بگيريد . . .\r\nو مصيبت بر شما از همه افراد مردم بزرگتر و سخت‌تر است زيرا در حفظ منزلت و موقعيّت علماى خود كوتاهى نموده و مغلوب - هواى نفس و روحيّه استكبارى خود - گرديديد ؛ اگر چنين باشد كه بر اين معنى آگاهى داشتيد كه : مجارى امور و احكام به دست علماء بالله است كه امينان بر حلال و حرام خدا هستند » . سپس در « تحف العقول » گويد : اين روايت از امير المؤمنين عليه السّلام هم نقل شده است . « 1 »\r\nدر توضيح اين حديث شريف بايد گفت : شهيد ثانى در « منية المريد » گويد : تمامى علوم به دو علم بازگشت مىنمايد : علم معاملات ، علم معارف .\r\nعلم معاملات ، علم به حرام و حلال و احكام نظير آنهاست . و شناخت اخلاق نيك و بد و كيفيّت علاج اخلاق ناپسند و دورى گزيدن از آنست .\r\nو علم معرفت ، مانند علم به خداى تبارك و تعالى و اسماء و صفات او است .\r\nو علوم ديگر غير از اين علوم يا ابزار اين علوم است ، يا براى عملى از اعمال انسان است ، چنان كه بر افراد متتبّع و آگاه روشن است . و علم معاملات جز براى عمل نيست ، بلكه اگر حاجت عملى به آن نبود سودى و ارزشى نخواهد داشت .\r\nدر اينجا بايد گفت : كسى كه علوم شرعى و امثال آن را به خوبى فرا گرفته و در آنها ورزيده شده ، چون به علم خود مغرور گردد و در مواظبت اعضاى خود و حفظ آنها و از معاصى اهمال ورزد ، و از ترقّى و تكامل در اطاعت خدا باز ماند و در انجام امور شرعى و وظائف مستحبّه و سنن كوتاهى نمايد ، و خيال كند كه علم مقصود بالذّات و هدف اصلى است ، نسبت به خود و دينش فريب خورده و عاقبت كار بر او مشتبه خواهد شد .\r\n\r\n\r\n","description":"","footnote":"\r\n( 1 ) « تحف العقول » چاپ چاپخانه حيدرى ، سال 1376 ، ص 237 و 238 .\r\n","page_name":" 164 ","page_number":166},
  {"content":"\r\n\r\nسپس چنين فردى را به شخص بيمارى تشبيه نموده و شرح سودمندى بر آن نگاشته است . « 1 »\r\nنگارنده : از مطالب گذشته چنين استفاده مىشود ، كه علماء بر سه گروه تقسيم ميشوند :\r\nاوّل - عالم به خداوند ، كه به لقاء الهى مشرّف شده و توحيد ذاتى و صفاتى و افعالى را ادراك كرده است .\r\nدوّم - عالم به امر خداوند ، كه مقدارى از علوم رسمى تفكّرى را آموخته ، و توانسته احكام جزئى فرعى را كه شامل عبادات ، معاملات و سياسات است را استنباط كند .\r\nسوّم - عالم به خدا و به امر خدا ، كه انوار ملكوت در دلش تجلّى نموده ، و از حبّ دنيا و پستى مادّيّت منزّه گشته ، و سينه‌اش به اسلام باز شده ، و قلبش براى تلقّى نفحات سبحانى از عالم جبروت وسعت يافته ، و بر اوج لاهوت پر گشوده ، و به راستى از اهل توحيد گشته و خدا را به خدا دريافته ، و فانى در ذات او گشته ، و به بقاء الهى بقاء يافته ، و با نور حقّ در ميان خلق سير نموده ، و سفرهاى چهارگانه بر وى تمام گشته است . اين چنين شخصى عالم به خدا و به امر خداست ، و آن كسى است كه حضرت سيّدالشّهداء عليه السّلام به وى اشاره مىكند و ميفرمايد : « مجارى امور و أحكام به دست علماء به خداوند و امناء بر حلال و حرام اوست » .\r\nپس علماء به خدا و به امر خدا كسانى هستند كه به الطاف ويژه الهى اختصاص يافته‌اند . خداوند آنها را در حرم قدس خود وارد كرده و از چشمه زلال و صاف علم خود آنها را سيراب نموده ، و علوم اصطلاحى را از راه تحقيق و شهود به آنان فهمانده است .\r\nخداوند ميفرمايد : .  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ  « 2 » .\r\n\r\n\r\n","description":"","footnote":"\r\n( 1 ) « منيه المريد » چاپ سنگى ، ص 16 و 17 .\r\n( 2 ) آيه 22 ، از سوره 39 : الزّمر .\r\n","page_name":" 165 ","page_number":167},
  {"content":"\r\n\r\n« كسىكه خداوند سينه‌اش را براى قبول اسلام گشوده و او را داراى نور الهى نموده است » .\r\nو نيز ميفرمايد :  يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ .  « 1 »\r\n« اى افرادى كه به خدا ايمان آورده ايد ! از گناهان بپرهيزيد و به فرستاده او ايمان آوريد تا دو بهره از رحمت خويش به شما بخشايد ، و نورى دهد كه با آن راه مستقيم را باز شناسيد و در آن قدم بگذاريد » .\r\nو ميفرمايد :  يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً .  « 2 »\r\n« اى مؤمنان اگر تقوى پيشه كنيد ، خداوند براى شما معيار حقّ و باطل قرار خواهد داد » .\r\nآرى ! اينانند امينان پروردگار بر حلال و حرام او ، نه هر كس كه چند صباحى درس بخواند ، و صفحاتى چند به خاطر سپرد ، بدون آنكه دركى يابد يا رعايتى نمايد ، سپس بى كسب معرفت بر كسى تدريس بنشيند ، و براى مردم عوام فتوا صادر نمايد و ايشان را با محفوظات و ساخته‌هاى ذهن خود مخاطب سازد ، و نمىفهمد چه ميگويد و چه مىكند . كه چنين شخصى گمراه است و گمراه كننده .\r\nو چه سزاوار است كه از اين گروه كه خود را به فقاهت معرفى نموده و بر منصب فتوا تكيه زده‌اند ، اعراض شود كه خداوند ميفرمايد :\r\n  فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا * ذلِكَ مَبْلَغُهُمْ مِنَ الْعِلْمِ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِمَنِ اهْتَدى .   « 3 »\r\n« از كسانى كه از ياد ما رخ برتافته و جز زندگى دنيا نمىجويند ، روى گردان كه همه علم آنان همين است . خداوند به آنان كه گمراه گشته‌اند و به هدايت\r\n\r\n\r\n","description":"","footnote":"\r\n( 1 ) آيه 28 ، از سوره 57 : الحديد .\r\n( 2 ) آيه 29 ، از سوره 8 : الانفال .\r\n( 3 ) آيه 29 و 30 ، از سوره 53 : النّجم .\r\n","page_name":" 166 ","page_number":168},
  {"content":"\r\n\r\nيافتگان آگاه است . »\r\nاستاد بزرگوار ما ، محقّق عاليقدر علّامه فهيم ، مرحوم شيخ حسين حلّى ( خداوند او را غريق رحمت واسعه خود بگرداند ) در مجلس درس درباره ولايت فقيه ميفرمود :\r\nبعضى از علماء گفته‌اند : مراد از علماء به خدا در اين حديث ، قومى از اهل معرفت‌اند ، كه حبّ دنيا از دلشان بيرون رفته و از وساوس شيطان و نفس امّاره با اخلاص به خدا و تفويض امور به او در امان شده‌اند ، چنان كه أمير المؤمنين در خطبه خود ميفرمايد :\r\n« همواره خداوند متعال را در هر عصرى و برهه‌اى ، بندگانى است كه در سويداى وجودشان با او در مناجات و در اندرون عقولشان با او در سخن ، و به نور حقيقت و نداى حقّ در دلها و چشمها و گوشهايشان مستبصرند . و مردم را به ايّام الله تذكّر ميدهند ، و آنها را از جلال و جبروت الهى تخويف ميدهند . اينان همچون ادلّه و راهنمايانند در بيابانهاى مخوف و دهشتناك . افرادى را كه راه ميانه در پيش گرفته‌اند تشويق نموده ، و به رهائى بشارت دهند ، و افرادى كه به چپ و راست منحرف شده‌اند راهشان را نستوده ، و آنان را از هلاكت و بوار ميترسانند .\r\nو اين چنين‌اند كه چراغهاى منوّر در تاريكيها و ظلمات و راهنمايان در شبهات گشته‌اند .\r\nياد و ذكر خدا را اهلى است كه آن را عوض دنيا پذيرفته‌اند ، چنان كه تجارت و بيع و شراء از ذكر حقّ غافلشان نسازد . روزگار خود را به ياد او سپرى نمايند ، و نهى از محارم الهى را در گوش غافلان زمزمه كنند . مردم را امر به قسط و عدل نموده و خود نيز بدان عمل نمايند . و از منكرات نهى كرده ، خود از آنها بپرهيزند . گويا دنيا را سپرى كرده و به آخرت رسيده‌اند ، و اكنون در جهان ديگرى به سر مىبرند\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nو ماوراء اين عالم را مشاهده ميكنند . گويا پنهانىهاى اهل برزخ را مىبينند ، تو گوئى كه قيامت وعده‌هاى خود را محقّق ساخته ، و پرده‌ها را بر آنان دريده است ، و مىبينند آنچه را كه مردم نمىبينند ، و مىشنوند آنچه را كه آنان نمىشنوند . تا آنجا كه امام عليه السّلام ميفرمايد :\r\nبه درگاه پروردگار خود با حالت ندامت و اعتراف ناله ميزنند . وقتى بر ايشان مينگرى آنان را پرچمدار هدايت و رستگارى ، و چراغهاى هدايت در ظلمات و تاريكها مىيابى ، كه ملائكه آنان را در ميان گرفته و با فرشتگان سر و سرّى پيدا كرده‌اند . و آرامش و اطمينان بر دلشان مستولى گشته ، درهاى آسمان برويشان گشوده شده ، و مقام رفيع و با كرامتى برايشان آماده شده است ، در مقامى كه خداوند برايشان آگاه و از كوششان خشنود است ، و جايگاهشان را ثنا گويد : . . . تا آخر خطبه » . « 1 »\r\nپس اينان به حقّ علماء بالله هستند . و اين مقام جايگاهى رفيع و جليل است كه دست ما به آن نرسد . از شرور نفس خود به خدا پناه مىبريم ، و به لطف و كرم وى تمسّك ميجوئيم .\r\nسپس مرحوم حلّى قُدّس سِرُّه فرمود : بعضى احتمال داده‌اند ، مراد از علماء بالله در قول امام عليه السّلام : « زمام امور به دست علماء بالله است » عارفين بالله است ، به قرينه اضافه آنها به خداوند متعال . و مراد از مجارى امور ، امور تكوينى است . و اين روايت ، دلالت بر ولايت تكوينى علماء بالله دارد . ولى اين احتمال بعيد است ، به قرينه جمله « امينان بر حلال و حرام » ( چون حلال و حرام مربوط به تشريع است نه تكوين ) . تا اينجا كلام مرحوم حلّى به پايان ميرسد .\r\n6 - شيخ طبرسى در « احتجاج » از تفسير منسوب به امام حسن عسكرى عليه السّلام از امام صادق عليه السّلام در تفسير آيه :  وَ مِنْهُمْ أُمِّيُّونَ لا يَعْلَمُونَ الْكِتابَ ،  « 2 » « بعضى\r\n\r\n\r\n","description":"","footnote":"\r\n( 1 ) « نهج البلاغه » خطبه 220 ، ص 446 تا 448 از چاپ مصر - محمّد عبده .\r\n( 2 ) سوره بقره ( 2 ) آيه 78 .\r\n","page_name":" 168 ","page_number":170},
  {"content":"\r\n\r\nاز اهل كتاب افرادى هستند عامّى كه اطّلاعى از كتاب ندارند » در جواب سؤال كننده‌اى كه علّت فرق بين عوام يهود و عوام ما را از آن حضرت پرسش نموده چنين نقل مىكند : « امّا از فقهاء آنكس كه نگهدار نفس امّاره ، نگهبان دين خود ، مخالف بر هواى نفس ، مطيع امر مولاى خود باشد عوام را سزاوار است كه از او تقليد نمايند .\r\nو اين كس جز بعضى از فقهاء شيعه - نه همگى آنان - نمىباشد . و امّا كسى كه مرتكب زشتىهاى فسّاقِ عامّه و اهل خلاف باشد ، هرگز از او چيزى را قبول ننمائيد ، تا آخر حديث » . « 1 »\r\nو اين روايت داراى لطائف و دقائقى است ، و حضرت امام حسن عسكرى عليه السّلام در اين روايت مطالب نفيسى در تفسير آيه شريفه بيان فرموده‌اند . و شيخ انصارى در كتاب « رسائل » همه آن را ذكر نكرده ، بلكه به همان مقدار كلام حضرت صادق عليه السّلام در جواب سائل اكتفاء نموده است .\r\nو تفسير منسوب به امام حسن عسكرى عليه السّلام ، گرچه داراى مطالب غير حقّ و متناقض است ، كه نمىتوان آن را منسوب به عالِمى دانست ، چه رسد به اينكه از آن حضرت باشد ، ولى بعضى از مطالب آن در كمال متانت و دقّت است ، مانند اين روايت شريف .\r\nو شيخ اعتراف نموده ، اين خبر شريف كه آثار صدق از آن پيداست ، بر جواز قبول قول كسى كه به دورى و پرهيز از دروغ شناخته شده ، دلالت مىكند . گرچه ظاهرش عدالت و حتّى بيش از آن را معتبر ميداند .\r\nو مرحوم آية الله سيّد باشد محمّد كاظم يزدى رحمه الله عليه در « عُروه » ميفرمايد : مفتى علاوه بر عدالت بايد از دنيا گردان باشد ، و مُقبل بر آن نباشد ، و در تحصيل آن مُجِدّ نباشد . خود را بر دنيا نينداخته ، از پيوستن بدان بپرهيزد . وى به همين حديث\r\n\r\n\r\n","description":"","footnote":"\r\n( 1 ) « احتجاج » چاپ نجف ، ص 263 تا 265 .\r\n","page_name":" 169 ","page_number":171},
  {"content":"\r\n\r\nشريف استناد مىكند . « 1 »\r\nمرحوم آية الله سيّد أبو الحسن اصفهانى قدّس سِرُّه در حاشيه « عُروة » به وى ايراد ميگيرد كه اقبال بر دنيا و طلب آن اگر بر وجه حرام باشد ، موجب فسق و نافى عدالت است ، و به قيد عدالت از ذكر اين صفت بى نيازيم . و اگر بر وجه حرام نباشد ، مانع از جواز تقليد نيست . و صفات مذكوره در خبر جز تعبير و بيان ديگرى از صفت عدالت نمىباشد ، و عدّه‌اى از علماء نيز از مرحوم اصفهانى پيروى كرده ، عدالت را كافى دانسته‌اند .\r\nولى در اين سخن اشكال است ، زيرا ظاهر روايت دلالت بر لزوم ملكه صلاح در مفتى مىنمايد ، كه صاحب اين ملكه به‌واسطه آن به دنيا رو نياورده ، جز امر پروردگار را اطاعت نمىكند . نه اينكه روايت دلالت بر مجرّد ملكه‌اى مىنمايد كه مانع از گناه باشد ، گرچه سلامت درون و صفاى باطن در شخص محقّق نگشته باشد . و بين اين دو معنى فاصله‌اى بس بعيد است .\r\nبنابراين عدالت ، كه عبارت از ملكه نگهدارنده از گناه است ، بدون آنكه شخص به درجه تقواى قلبى و صفاى باطن رسيده باشد ، مجوّز تقليد نمىباشد .\r\nو شايد شهيد ثانى در « منية مريد » به اين درجه از روشنى نور الهى اشاره مىكند ، و پس از ذكر مقدار لازم از علومى كه براى تفقّه در دين لازم است ، ميگويد : و پيدا شدن اين صفات جز با فضل الهى و نيروى قدسى كه انسان را به اين درجه و رتبه عالى برساند ، ممكن نيست . و همين عمده است در فهم دين ، كه به كوشش بنده ميسّر نمىشود ، بلكه بخشش خدائى و نفحه ربّانى است كه به هر بنده‌اى كه بخواهد عنايت مىكند . ولى سعى و كوشش و مجاهده و توجّه به خداوند و انقطاع به سوى او اثرى روشن در افاضه آن از جانب خدا دارد .\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ .  « 2 »\r\n\r\n\r\n","description":"","footnote":"\r\n( 1 ) « عروه‌الوثقى » مسئله 22 از احكام تقليد\r\n( 2 ) . آيه 69 ، از سوره 29 : العنكبوت .\r\n","page_name":" 170 ","page_number":172},
  {"content":"\r\n\r\n« كسانى كه در راه ما سعى و مجاهده كنند ، راههاى وصول به خودمان را نشانشان خواهيم داد . و البتّه خداوند با نيكوكاران است « 1 » . »\r\n7 - سيّد رضى ( ره ) در « نهج‌البلاغه » در ضمن عهدنامه‌اى كه أمير المؤمنين عليه السّلام به مالك اشتر دادند و او را براى حكومت مصر روانه نمودند آورده است كه حضرت فرمودند :\r\n« براى حكومت بين مردم بهترين فردى را انتخاب كن كه كارها بر او تنگ نيايد ، خُصومت او را بستوه نياورد و در لغزش فرو نرود ، و بازگشت به حقّ وقتى آن را شناخت بر وى سخت نباشد . و خويشتن را به طمع آلوده نسازد ، و در قضاوت به فهم ابتدائى به جاى ژرف نگرى كفايت نكند . در شبهات از همه تأمّل كننده‌تر و به دلائل و حجّتها متمسّك‌تر باشد . و از مراجعه افراد براى خصومت اظهار خستگى و ناراحتى نكند ، و بر كشف امور صبورتر ، و در اجراى حكم سازش ناپذيرتر باشد . كسى كه به واسطهء پرگوئىها دچار احساسات نشود ، و اينان بسيار كم‌اند » . « 2 »\r\n8 - سيّد هاشم بحرانى در « غايةالمرام » از شيخ در « مجالس » نقل مىكند كه فرمود : جماعتى براى ما نقل كرده‌اند از أبى المفضّل ، از أبو العبّاس أحمد بن سعيد بن عبد الرّحمن همدانى در كوفه ، از محمّد بن مفضّل بن ابراهيم بن قيس أشعرى ، از علىّ بن حسّان واسطى ، از عبد الرّحمن بن كثير ، از جعفر بن محمّد ، از پدرش ، از جَدّش علىّ بن حسين عليهم السّلام كه فرمود : « زمانى كه امام حسن مجتبى عليه السّلام تصميم گرفت با معاويه صلح كند ، به ملاقات معاويه رفت . چون با هم گرد آمدند ، معاويه برخاست و خطبه خواند . سپس امام حسن مجتبى عليه السّلام\r\n\r\n\r\n","description":"","footnote":"\r\n( 1 ) « منية المريد » ص 8 .\r\n( 2 ) « نهج البلاغه » باب رسائل ، ص 94 .\r\n","page_name":" 171 ","page_number":173},
  {"content":"\r\n\r\nبرخاست و خطبه‌اى قرائت كرد و فرمود : سپاس خداوندى را كه به نعمتهاى خود و بخشش‌هاى پى در پى مستحقّ سپاس است . . . در ضمن خطبه فرمود : پيغمبر صلّى الله عليه و آله و سلّم فرمودند : هيچ امّتى زمامدارى خود را به مردى نسپرد كه در ميان آنها از وى عالمتر وجود داشته باشد ، جز اينكه نظام و رشد آن امّت به پستى گرايد ، تا اينكه اشتباه خود را جبران كند و امور خود را به دست عالمترين افرادش بسپرد » . « 1 »\r\nو نيز در « غاية المرام » مختصر همين خطبه را با سند ديگر از « مجالس » شيخ نقل مىكند و عين همين عبارت را از نبىّ اكرم صلّى الله عليه و آله و سلّم ذكر مىنمايد . « 2 »\r\n9 - مرحوم شيخ محمّد بن حسن حرّ عاملى در كتاب « وسائل » در باب يازدهم از أبواب صفات قاضى و فتاوى آن ، از مرحوم صدوق محمّد بن علىّ بن حسين در كتاب « اكمال الدّين و إتمام النّعمة » « 3 » از محمّد بن محمد بن عصام ، از محمّد بن يعقوب ، از اسحاق بن يعقوب نقل مىكند كه ميگويد : از محمّد بن عثمان عُمَرى ( نائب خاصّ امام عصر عجّل الله فَرَجَه ) درخواست نمودم ، كه نامه مرا كه در آن مشكلات خود را سؤال كرده بودم به امام عليه السّلام برساند . پس در جواب آن حضرت كه به خطّ خودشان بوده چنين آمده است : « امّا سؤالات تو - خداوند ترا در راه حقّ ، ثابت و در طريق رشد و هدايت پا برجا بدارد - . . . تا اينجا ميرسد كه : و امّا در حوادثى كه برايتان پيش مىآيد ، به راويان حديث ما رجوع كنيد ، كه آنان حجّت من بر شما هستند ،\r\n\r\n\r\n","description":"","footnote":"\r\n( 1 ) « غاية المرام » چاپ سنگى ، ص 298 ، در حديث بيست و ششم .\r\n( 2 ) « غايةالمرام » ص 299 ، در حديث بيست و هفتم .\r\n( 3 ) . مرحوم علّامه شيخ آغا بزرگ طهرانى در كتاب نفيس خود « الذريعه » ج 2 ص 283 گويد : « اتمام الدّين و إكمال النعمة يا كمال الدّين و تمام النعمة » كتابى است در مورد غيبت حضرت ولى عصر عجّل الله تعالى فَرَجَه كه متعلّق به شيخ صدوق أبى جعفر محمّد بن على بن حسين بن موسى بن بابويه قمى مىباشد و اول كتاب با جمله الحمد لله الواحد الحىّ الفرد و الصمد آغاز مىشود . ( چاپ طهران سال 1301 ) وى در سال 381 هجرى قمرى وفات يافت .\r\n","page_name":" 172 ","page_number":174},
  {"content":"\r\n\r\nو من حجّت خدا برايشان ميباشم » .\r\nو شيخ طوسى در كتاب « غيبت » با سند خود از جماعتى از جعفر بن محمّد بن قولويه ، و ابى غالب زرارى و غير اينها از محمّد بن يعقوب روايت مىكند .\r\nو طبرسى در كتاب « احتجاج » مثل اين خبر را نقل مىكند . « 1 »\r\nو استاد ما علّامه سيّد محمود شاهرودى قدّس الله سرّه ميفرمود : به هر حال در معتبر بودن سند اشكالى نيست ، چون نامه آن حضرت دلالت بر علوّ مقام و منزله إسحاق مىنمايد با توجّه به اينكه آثار صدق و شواهد صدور آن از جانب امام عليه السّلام از متن بلند پايه آن هويدا است . « 2 »\r\n10 - رواياتى كه دلالت دارد بر اينكه علماء وارثان انبياء هستند . مثل روايت صحيح أبو البخترى و آن روايتى است كه :\r\nمحمّد بن يعقوب كلينى در كتاب « كافى » از محمّد بن حسين ، از أحمد بن محمّد بن عيسى ، از محمّد بن خالد ، از أبى البخترى ، از امام صادق عليه السّلام روايت مىكند كه حضرت فرمود : « علماء وارثان انبياء هستند . زيرا انبياء درهم و دينار به ارث نگذاردند ، بلكه احاديثى از خود به يادگار نهادند ، كه هر كس چيزى از آنها را فرا گيرد ، نصيب فراوانى برده است . پس بنگريد كه اين علم را از چه كسى فرا ميگيريد . به درستى كه در هر نسلى از ما اهل بيت افراد عادلى هستند كه جلوى تحريف زياده گويان و اهل باطل و تأويل جاهلان را ميگيرند » . « 3 »\r\nهمچنين حديثى است كه كلينى از محمّد بن حسن صفّار و علىّ بن محمّد ، از سهل بن زياد ، و نيز از محمّد بن يحيى ، از أحمد بن محمّد تماماً از جعفر بن محمّد اشعرى ، از عبد الله بن ميمون قُدّاح ، و نيز از على بن إبراهيم ، از پدرش از حمادّ بن عيسى از\r\n\r\n\r\n","description":"","footnote":"\r\n( 1 ) « وسائل » چاپ بهادرى ج 3 ص 385 .\r\n( 2 ) كتاب « الحج » چاپ نجف سال 1383 ، جزء سوّم ص 348 تقرير جناتى .\r\n( 3 ) « اصول كافى » ج 1 ، كتاب « فضيلت علم » باب دوّم ، ص 32 از چاپ حيدرى .\r\n","page_name":" 173 ","page_number":175},
  {"content":"\r\n\r\nقدّاح ، از امام صادق عليه السّلام نقل مىكند كه پيغمبر صلّى الله عليه و آله و سلّم در ضمن حديثى فرمود : « علماء وارثان پيامبرانند . و پيامبران درهم و دينار به ارث نگذاردند ، ولى از خود علم و دانش به يادگار نهادند . و هر كس از علم آنان بهره‌اى برگيرد نصيب فراوانى يافته است » . « 1 »\r\n11 - رواياتى كه دلالت دارند بر اينكه فقهاء امينان پيغمبرانند و آنان امينان خدايند مانند اين روايت :\r\nكلينى به سند خود از علىّ بن ابراهيم ، از پدرش ، از نوفلى ، از سكونى ، از امام صادق عليه السّلام روايت مىكند كه فرمود : « پيغمبر صلّى الله عليه و آله و سلّم فرمودند : فقهاء امينان پيامبرانند مادام كه داخل دنيا نگردند . سؤال شد دخول در دنيا چه معنى دارد ؟\r\nفرمود : متابعت از سلطان ظالم . و وقتى چنين كردند ، در مورد دين خود از آنان پرهيز كنيد » . « 2 »\r\nهمچنين روايتى كه كلينى از محمّد بن يحيى ، از احمد بن محمّد بن عيسى ، از محمّد بن سنان ، از إسماعيل بن جابر ، از امام صادق عليه السّلام روايت مىكند كه فرمود : « علماء امينان‌اند ، و پرهيزكاران قلعه‌هاى مستحكم‌اند ، و اوصياء بزرگان امّتند » . « 3 »\r\n12 - رواياتى است كه دلالت دارند فقهاى با ايمان قلعه‌هاى اسلام ميباشند مانند روايت ذيل :\r\nكلينى از محمّد بن يحيى ، از أحمد بن محمّد ، از ابن محبوب ، از علىّ بن أبى حمزه روايت مىكند كه گفت : از موسى بن جعفر عليه السّلام شنيدم كه ميفرمود : « چون بنده مؤمن بميرد ، ملائكه آسمان و زمين‌هائى كه در آن خدا را عبادت مىنموده ، بر او\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 34\r\n( 2 ) « اصول كافى » ج 1 ص 46\r\n( 3 ) « اصول كافى » ج 1 ، ص 33\r\n","page_name":" 174 ","page_number":176},
  {"content":"\r\n\r\nميگريند ، همچنين درهاى آسمان كه اعمال وى از آنها بالا ميرفت . و در اسلام شكافى پيدا مىشود كه هيچ چيز آن را جبران نمىكند . زيرا فقهاء با ايمان قلعه‌هاى مستحكم اسلامند ، مانند قلعه‌هاى شهرها و بلاد » . « 1 »\r\nبه جمله اخير و دو جمله قبل از آن ، بر ثبوت ولايت و قضاوت براى فقهاء استدلال كرده‌اند ، چون در اين روايت بر علماء ، اطلاق وارثِ انبياء شده است . بنابراين شامل تمام منصب‌هاى ارث گذار ( انبياء ) مىباشد ، كه از آن جمله ولايت و قضاوت است ، و همينطور امين بودن و قلعه بودن آنان .\r\nو لكن انصاف اينست كه روايات وراثت بر اين مطلب دلالتى ندارند ، زيرا آنها در صدد بيان فضيلت عالم هستند . شاهد بر اين مطلب اين است كه در ذيل اين دو حديث صراحت دارد بر اينكه مراد ، ارث بردن علوم و احاديث است . زيرا در حديث اوّلى ميفرمايد : « زيرا انبياء درهم و دينار برجاى نمىنهند ، بلكه احاديث به ارث ميگذارند . و هر كه از آن بهره‌اى گيرد ، نصيب بسيارى برده است » . و در حديث دوّم ميفرمايد : « ولى أنبياء علم به جاى نهادند و هر كه از آن بهره‌مند شود ، نصيب فراوانى بده است » .\r\nو امّا اينكه علماء قلعه‌هاى اسلام و امينان پيامبرانند ، از اين نظر ايرادى ندارد كه بگوئيم به مقتضاى اطلاق قلعه و امين بر آنان ، تمام آنچه كه به حفظ اسلام و مناصب انبياء مربوط مىشود كه از آن جمله ولايت و قضاوت و فتوى است ، بر آنان نيز ثابت است . چنان كه قلعه ، شهر را در همه حوادث حفظ مىكند ، و امين در همه امورى كه مربوط به مأمون عنه است از منصب‌هاى رسالت ، امين است .\r\n13 - كلام أمير المؤمنين عليه السّلام است ، كه سيّد رضى آن را در نهج البلاغه آورده است :\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 38 .\r\n","page_name":" 175 ","page_number":177},
  {"content":"\r\n\r\n« اولىترين مردم به پيامبران ، عالمترين آنان است به آنچه آنها آورده‌اند » . سپس اين آيه را قرائت فرمود :  إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا . \r\n« سزاوارترين مردم به ابراهيم كسانى هستند كه از وى پيروى مىنمايند ، و پيامبر اسلام و افرادى كه به او ايمان آورده‌اند » .\r\nسپس فرمود : دوست و ولىّ پيامبر اكرم محمّد بن عبد الله ، كسى است كه از خدا اطاعت كند ، گرچه از نسل وى نباشد . و دشمن او كسى است كه خدا را مخالفت نمايد گرچه با او قرابت نزديك داشته باشد » . « 1 »\r\nشيخ انصارى در « مكاسب » بر دلالت اين حديث و امثال آن اشكال كرده كه : انصاف اينست كه پس از ملاحظه سياق و صدر و ذيل حديث جزم پيدا مىشود كه مراد از اين جملات بيان وظيفه فقهاست در احكام شرعى ، نه اينكه آنها مانند پيغمبر و ائمّه عليهم السّلام ، باشند در اينكه ولايت و اولويّت داشته باشند بر اموال مردم . . . تا آخر ( دقت شود ) .\r\nو مرحوم نراقى در كتاب « عوائد الايّام » در بحث ولايت فقيه احاديث ديگرى آورده است ، مانند :\r\n14 - روايت « كنز الفوائد » كراجكى از امام صادق عليه السّلام كه فرمود : « پادشاهان بر مردم حاكم‌اند ، و علماء بر پادشاهان حكومت دارند » . « 2 »\r\nامّا برايشان اين اعتراض وارد است كه : اين حديث در مقام مدّعاى ما نيست ، بلكه حديث يك امر عادى و عرفى را بيان مىكند ، و آن اينست كه در هر زمان سلاطين در امور خود به علماء مراجعه ميكنند و از آنها تبعيّت مىنمايند و لو در هر مرامى كه باشند .\r\n\r\n\r\n","description":"","footnote":"\r\n( 1 ) « نهج البلاغه » باب حكم ، ص 157 .\r\n( 2 ) « عوائد الايّام » ص 186 .\r\n","page_name":" 176 ","page_number":178},
  {"content":"\r\n\r\nاستاد ما مرحوم آية الله شاهرودى رحمة الله عليه بر اين اعتراض جواب داده به اينكه : « شأن و منزلت امام بالاتر از اين است كه صرفاً خبر از يك امر عادى و عرفى بدهد ، بلكه اگر چنين مطلبى اتّفاق افتاد ، مسلّماً منظور امام ، بيان حكمى از احكام شرعى بوده ، و امام در مقام انشاء مىباشد . و نتيجه مطلب آن است كه : علماء ، حكّامِ شرع بر مُلوكند ، به‌نحوى كه حكم آنان بر ملوك ، نافذ است . و چون شأن ملوك ، قضاوت و حكومت ، و اقامه حدود ، و تنظيم زندگى مردم است ، پس اين امور شرعاً مشروط به حكم علماء است . و علماء بر كسانى كه مصادر اين امورند ، حاكم‌اند « 1 »\r\nنگارنده : در جواب مرحوم شاهرودى از اين اشكال نظر است . زيرا طبق مذاق شارع ، هيچكس حقّ ندارد بر مردم حكومت كند ، مگر آنكه از طرف شارع منصوب باشد . بنابراين فرق گذاردن بين علماء و ملوك ، سپس حكم ملوك را بر مردم تثبيت كردن صحيح نيست ، زيرا ملوك حقّ حاكميّت بر مردم را ندارند . پس بهتر است كه اشكال را بپذيريم ، و معتقد كه خبر نظر به بيان علوّ مقام علماء دارد . زيرا سلاطين در كمال قدرت و سيطره خود در برابر مقام علمى و شأن و منزلت علماء خاضع و خاشع‌اند .\r\n15 - روايتى است از پيغمبر اكرم صلّى الله عليه و آله و سلّم ، كه در كتب شيعه و اهل تسنّن آمده است :\r\n« سلطان ولىّ كسى است كه وليىّ ندارد » . « 2 »\r\n16 - روايت نبىّ اكرم صلّى الله عليه و آله و سلّم كه در جامع الاخبار نقل شده ، آن حضرت فرمودند :\r\n« در روز قيامت به علماء امّتم افتخار ميكنم . ميگويم علماء امّت من مانند\r\n\r\n\r\n","description":"","footnote":"\r\n( 1 ) كتاب « حجّ » ج 3 ، ص 350 و 351 - تقرير جنّاتى .\r\n( 2 ) « عوائد الايّام » ص 187 .\r\n","page_name":" 177 ","page_number":179},
  {"content":"\r\n\r\nانبياء پيش از من هستند » . « 1 »\r\nو از جمله روايتى است كه در فقه رضوى آمده كه فرمود : « منزلت فقيه در اين زمان چون منزلت پيامبران بنى اسرائيل است » . « 2 »\r\n17 - ديگر روايت طويلى است كه در احتجاج نقل شده ، به أمير المؤمنين عليه السّلام گفته شد : بعد از ائمّه هدى چه كسى بهترين افراد است ؟ فرمود : « علماء وقتى كه صالح باشند » .\r\nو از جمله روايتى است از پيغمبر اكرم صلّى الله عليه و آله و سلّم كه در مجمع نقل شده ، فرمود : « فضل عالم بر مردم مثل برترى من بر كمترين فرد امّت است » . « 3 »\r\nو از جمله در « منيةالمريد » است كه : « خداوند به حضرت عيسى خطاب كرد : علماء را بزرگ بدار ، و برترى آنان را بشناس ، كه من تمامى آنان را بر خلق خود جز پيامبران برترى دادم ، مانند برترى خورشيد بر ستارگان ، و مانند فضيلت آخرت بر دنيا ، و مانند برترى من بر همه چيز » . « 4 »\r\nاز جمله روايتى است كه در تفسير منسوب به امام حسن عسكرى عليه السّلام وارد است كه در آن از حضرت امام علىّ النّقى عليه السّلام نقل شده كه فرمود : « اگر در زمان غيبت قائم ما علماء صالح دعوت كننده به او ، و دلالت كننده بر او ، كه برگزيده خدا هستند ، نبودند ، تمامى افراد از دين خدا مرتدّ ميشدند . اينان در نزد پروردگار از همه افضلند » . « 5 »\r\nمخفى نماند كه اين اخبار بر مطلوب ما ، يعنى ولايت فقيه دلالت ندارد ، زيرا\r\n\r\n\r\n","description":"","footnote":"\r\n( 1 ) « عوائد الايّام » ص 186 .\r\n( 2 ) « عوائد الايّام » ص 186 .\r\n( 3 ) « عوائد الايّام » ص 186 .\r\n( 4 ) « عوائد الايّام » ص 186 .\r\n( 5 ) « عوائد الايّام » ص 186 .\r\n","page_name":" 178 ","page_number":180},
  {"content":"\r\n\r\nسياق آنها در اثبات فضيلت علماء است ، و دلالتى بر اثبات شئون و مقامات آنها ندارد ، بلكه از اين جهت ساكت است .\r\n18 - ديگر روايتى طولانى است كه در كتاب علل با اسناد خود از فضل بن شاذان از امام رضا عليه السّلام نقل مىكند تا اينجا ميرسد كه : « اگر بپرسيد چرا خداوند اولىالامر قرار داد و امر كرد از آنها اطاعت شود ؟ جواب آن است كه به چند جهت : يكى آنكه وقتى كه بايد اساس زندگى بر پايه قوانين و محدوديّت‌هاى صحيح بنا شود و به آنان فرمان داده شود كه پا از مرز قوانين و حدود بيرون نگذارند كه باعث فساد جامعه خواهد شد اين محدوديّت انجام نخواهد شد ، مگر با قرار دادن فرد امينى در رأس جامعه ، كه آنان را از تجاوز حدود و دخول در خطرات نگهدارد ، و گرنه هيچكس لذّت و سود خود را بخاطر عدم ضرر و فساد ديگرى ترك نخواهد كرد . پس بر ايشان قيّم و سرپرستى گماشت ، كه آنان را از فساد و تباهى نگاه دارد ، و حدود و احكام را در بين آنان اجرا نمايد .\r\nاز جمله آنكه : هيچ فرقه و ملّتى را نميتوان يافت كه زندگى و بقاء آنها ممكن باشد ، مگر با وجود رئيس و قيّمى كه در رأس آنان قرار گيرد ، و نظام اجتماعى و مسائل ضرورى دين و دنياى آنها را به پا دارد . و لذا براى حكيم دانا جائز نيست كه خلق را در امرى كه ضرورت زندگى و بقاء آنهاست مهمل و رها گذارد . يعنى رهبر و زمامدارى كه به‌وسيلهء او با دشمن نبرد كنند ، و زمين و ثروت را به طرز عادلانه و صحيح تقسيم نمايند ، و اجتماع خويش را به پا دارند ، و دست ظالم را از مظلوم كوتاه كنند .\r\nاز جمله آنكه : اگر قائد و رهبر و امام و قيّمى امين و حافظ بر ملّت گمارده نشود ، ملّت رو به فرسودگى گرايد ، و دين از ميان برود ، و در سنّت و احكام تغيير و تبديل پيدا شود ، و بدعت گذاران پديد آيند ، و مُلحدين از دين بكاهند ، و امر را بر مسلمين مشتبه سازند . زيرا بالوجدان دريافته‌ايم كه مردم ياراى رهبرى خود را\r\n\r\n","description":"","footnote":"","page_name":" 179 ","page_number":181},
  {"content":"\r\n\r\nندارند ، و نياز مند به قانون و رهبرند ، با اختلافات و فَرقهائى كه درخواسته‌هاى آنان و افكارشان وجود دارد . پس اگر برايشان قيّمى و خافظى براى نگهبانى در شريعت نبوى قرار ندهد بدان نحو كه گفته شد ، جامعه به فساد و تباهى گرايد ، و شرايع و احكام و ايمان تغيير پذيرد ، و اينها تمام موجب فساد جملگى خلق گردد » . « 1 »\r\nنگارنده : سزاوار است كه اين روايت را از ادلّه ولايت امام عليه السّلام قرار دهيم ، زيرا در مورد علل احتياج مردم به اولى الامر است و قبلًا دانسته شد كه عنوان اولى الامر مقام خاصّ امام عليه السّلام است .\r\nمگر اينكه بگوئيم : عللى كه در اين روايت براى لزوم رهبر و زمامدار و ولىّ ذكر شده ، در زمان غيبت امام عليه السّلام هم بى كم و كاست موجود است . و از اين رو بايد امام عليه السّلام يا نائب خاص را معيّن كند ، يا بطور عموم افرادى را با شرائط معيّنى تعيين نمايد ، كه امور مردم را بدست گيرند . و اين افراد جز فقهاء عادل امين مردم در دين و دنيا و نگهبانان شريعت و آگاه به مسائل روز و بصير در امور نمىباشند .\r\n19 - روايتى است كه در كتاب « مستند » در بحث قضاوت از كتاب « غوالىاللئالى » ذكر شده : « مردم بر چهار گونه‌اند : اوّل مردى كه عالم است و ميداند كه عالم است چنين كسى مرشد و حاكم است ، از وى اطاعت كنيد » . « 2 »\r\nانصاف اين است كه اين روايت نسبت به باب قضاوت و حكومت و فتوى اطلاق دارد ، و وجهى براى اختصاص آن به قضاوت نيست ، و مفاد آن نظير گفتار حضرت ابراهيم عليه السّلام به سرپرست خود آذر است كه فرمود :\r\n يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا .  « 3 »\r\n\r\n\r\n","description":"","footnote":"\r\n( 1 ) « عوائد الايام » ص 187 .\r\n( 2 ) « مستند » ج 2 ، كتاب « قضاوت » ص 516 .\r\n( 3 ) آيه 43 ، از سوره 19 : مريم .\r\n","page_name":" 180 ","page_number":182},
  {"content":"\r\n\r\n« اى پدر ! به من علمى داده شده كه به تو داده نشده ، پس از من پيروى نما تا به راه راست رهبريت كنم » .\r\nو اين روايت به خلاف رواياتى است كه دلالت دارند كه قضات بر چهار دسته‌اند . زيرا قاضى در اصطلاح به كسى گفته مىشود كه براى قضاوت منصوب شده است ، نه حكومت و افتاء ، و لذا دلالت دارد كه قاضى بايد فقيه و عالم باشد .\r\nكلينى در « كافى » از عدّه‌اى از اصحاب ، از احمد بن محمّد بن خالد ، از پدرش ، و او با حذف سند از امام صادق عليه السّلام روايت مىكند كه آن حضرت فرمود : « قاضيان بر چهار دسته‌اند . سه گروه از آنان در جهنّم و يك دسته در بهشتند . مردى كه دانسته ، به ظلم حكم مىكند ، در دوزخ است . مردى كه ندانسته به جور حكم مىكند ، در جهنّم است . مردى كه ندانسته به حقّ حكم مىكند ، در آتش است . مردى كه دانسته به حقّ حكم مىكند ، اهل بهشت است . و فرمود : حكم بر دو گونه است : حكم خدا و حكم جاهليّت . هر كه در حكم خدا اشتباه كند به حكم جاهليّت حكم نموده است » . « 1 »\r\nاين حديث را شيخ طوسى در « تهذيب » از احمد بن محمّد بن خالد نقل مىكند . « 2 »\r\nو شيخ صدوق در « فقيه » از امام صادق عليه السّلام مثل اين حديث را نقل كرده ، و سپس ذيلى را به آن اضافه نموده است :\r\n« هر كس به دو درهم به غير حكم خدا حكم كند ، به خدا كافر شده است » . « 3 » و « 4 »\r\n\r\n\r\n","description":"","footnote":"\r\n( 1 ) « كافى » ج 7 ، ص 407 كتاب « قضاء .\r\n( 2 ) « تهذيب » ج 6 ، ص 218 كتاب « قضاء .\r\n( 3 ) « فقيه » ج 3 ، ص 4 كتاب « قضاء .\r\n( 4 ) در « خصال » از محمّد بن موسى بن متوكّل نقل مىكند ، از على بن حسين سعد آبادى ، از احمد بن ابى عبدالله برقى ، از پدرش ، از محمّد بن أبى عمير كه با واسطه از امام صادق عليه السّلام روايت مىكند كه حضرت فرمودند :\r\n« قضات چهار قسمند : اول - قاضىئى كه به حق قضاوت مىكند ، ولى خود نمىداند كه قضاوتش حق است . اين شخص در داخل آتش است . دوّم - قاضىئى كه به باطل حكم كرده ، و خود نمىداند كه باطل است . او نيز در آتش است . سوم - قاضىئى كه به باطل حكم نموده ، و خود نيز از بطلانش آگاه است او نيز در آتش است . چهارم - قاضىئى كه به حق حكم كرده و ميداند كه حكمش حق است . فقط او داخل بهشت است » . « خصال » چاپ سنگى ص 118 .\r\n","page_name":" 181 ","page_number":183},
  {"content":"\r\n\r\nاين بود بحث ما پيرامون ولايت فقيه .\r\nو در آن تنها بر شرائط والى و قاضى و مفتى و به روايات وارده در اين مقام اقتصار كرديم ، ولى حدود ولايت وى ، و شرائط افرادى را كه فقيه بر آنها ولايت دارد ، ذكر ننموديم ، چون خارج از موضوع كتاب كه درباره حقوق زنان است ، مىباشد .\r\nاميد است خداوند توفيق دهد كه در آينده رساله‌اى ابتكارى در اين زمينه تأليف كنيم .\r\n\r\n( رجوع به دوره ولايت فقيه در حكومت اسلام )\r\nو فعلًا اگر كسى مايل است بر شرائط و حدود ولايت اطّلاع پيدا كند ، به كتاب « عوائد الايّام » مولى أحمد نراقى ، و كتاب « بلغة الفقيه » تأليف سيّد محمّد آل بحر العلوم ، و « عناوين الاصول » سيّد عبد الفتّاح مراغى حسينى رحمة الله عليهم مراجعه كند .\r\n\r\nنتيجه‌گيرى از مقدمات گذشته\r\nپس از ادراك اين مقدّمات ، معلوم مىشود كه قضاوت و حكومت از بزرگترين ، بلكه مهمتر از تمام امور مردم است ، و در اجتماع هيچ امرى به اهميّت آن نمىباشد . زيرا قضاوت و حكومت به منزله روح اجتماع ميباشند . و قيام و قوام مردم به ولايت است ، و ولايت منصبى الهى و از جانب پروردگار است ، بدون واسطه ، يا با واسطه‌اى كه از جانب خداوند منصوب است ، لا غير . « 1 »\r\n\r\n\r\n","description":"","footnote":"\r\n( 1 ) سزاوار است كه در اينجا به سخن عالم بزرگوار ، آيةالله شيخ محمد حسين كاشف الغطاء از كتاب بديع « اصل الشيعة و اصولها » اشاره كنيم ، ميفرمايد : براى ولايت و قضاوت و نفوذ حكم قاضى در حلّ اختلافات مقامى رفيع است و نزد شيعه ، شاخه‌اى از شاخه‌هاى درخت نبوّت و امامت است ، و نيز يكى از مراتب رياست عامّه و خلافت الهى در زمين مىباشد . در قرآن مجيد آمده :\r\n يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ . \r\n« اى داود ما تو را خليفه خود در زمين قرار داديم ، پس ميان مردم به حقّ حكم نما . »\r\nدر آيه ديگر آمده :\r\n فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً . \r\n« قسم به پروردگارت كه ايمام مردم به كمال نرسد ، مگر آنكه به نحو كامل و تمام از خود سلب اختيار نموده ، اراده خود را فانى در خواست تو گردانند و اگر تو را در نزاعى حَكَم قرار دهند ، هيچ ملال و اندوهى از حكم تو پيدا نكنند و كاملًا خود را تسليم اراده تو نمايند . » چگونه چنين نباشد و حال آنكه حكّام و قضات ، امين خدا بر نواميس ( جان ، مال ، ناموس ) مردمند . و از اين رو مقام آنان بسيار رفيع ، و لغزش آنان نابخشودنى است .\r\nدر احاديث درباره بزرگى و عظمت مقام آنان چنان آمده ، كه كوهها را ميلرزاند . مانند كلام امام عليه السّلام كه فرمود : « قاضى در كنار جهنم است . و زبان قاضى بين شعله‌هاى آتش است » . « اى شريح مكانى نشسته‌اى كه جز نبى يا شقى در آن نمىنشيند » . و در حديث نبوى است : « هر كس در منصب قضاوت نشيند ، بدون كارد ذبح شده است » . بسيارى از اين قبيل احاديث در اين مورد وارد شده است .\r\nو حكمى را كه فقيه استنباط كند ، اگر بر موضوع كلّى باشد ، فتوى است . مانند اينكه در مال غير جز با اذن صاحبش نبايد تصرف كرد . و زناشوئى با عيال خود حلال و با غير حرام است . و اگر بر موضوع جزئى باشد ( قضاوت و حكومت ) است . مثل اينكه : اين زن زوجه اين مرد است ، يا اينكه اجنبى است . و تمام اينها منصب مجتهد عادلى است كه از طرف امام عليه السّلام نيابت عامه دارد ، و خواه قضاوت باشد ، كه عبارت است از تشخيص موضوعات ، همراه با نزاع و خصومت ، يا بدون آن مانند حكم به اوّل ماه نمودن ، يا وقف ، يا انتساب كسى به ديگرى . تمام اينها احتياج به ذوق سرشار ، و حدس قوى ، و هوش خارق‌العاده‌اى دارد ، كه بايد بيش از هوش مورد نياز در فتوى باشد . و اگر كسى حائز صفات فوق نباشد ، زيانش بيش از نفعش خواهد ، بود و خطايش بيش از صوابش . امّا تصدّى غير مجتهد عادلى كه قابليت فتوى را دارد ، به اين مقام نزد ما شيعيان از بزرگترين محرّمات و كبائر ، بلكه در حدّ كفر است . و ما علماء بزرگ و اساتيد خود را مىديديم كه از حكم سرباز ميزدند ، و خصومت‌ها را غالباً با مصالحه حلّ مىكردند . و ما همواره به پيروى از سلف صالح همين راه را خواهيم پيمود . « اصل الشيعه » چاپ بيروت ص 167 تا ص 169 سال 1379 هجريه قمريه .\r\n","page_name":" 182 ","page_number":184},
  {"content":"\r\n\r\nو تصرّف در حقوق مردم جائر نيست ، مگر به اذن خدا . زيرا تصرّف در حقّ غير است ، كه جز با اجازه ولىّ او جائز نيست . و او همانا خداوند است .\r\nپس اگر دليلى بر شرطيّت امرى در قضاوت و ولايت دلالت كند ، بايد حتماً\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nاز آن پيروى كرد . و اگر بر شرطيّت يا عدم شرطيّت امرى ، از ادلّه اجتهادى مانند آيات شريفه ، يا روايت ، يا اجماع ، يا سيره دليلى نيافتيم كه به آن متمسّك شويم ، اصل در اين مورد عدم جواز حكومت و قضاوت است . زيرا جواز تصرّف در حقّ ديگرى ، بايد به يك علم وجدانى ، يا تعبّدى متكّى باشد . و با وجود شكّ ، جائز نيست ، زيرا ظنّ به هيچ‌وجه جاى حقّ را نخواهد گرفت .\r\n وَ إِنَّ الظَّنَّ لا يُغْنِي مِنَ الْحَقِّ شَيْئاً .  « 1 »\r\nو در اين مورد رواياتى وارد است كه دلالت مىكند در موارد شبهه بايد توقّف نمود . و بارزترين آنها در مسائل حقوقى است ، كه اصل عقلى نيز حكم به توقّف مىكند .\r\nروايات بسيارى وجود دارد كه دلالت مىكند توقّف در شبهات ، بهتر از فرو رفتن در مهلكه‌ها است .\r\nچنان كه شيخ حرّ عاملى در « وسائل » از كلينى روايت مىكند : از محمّد بن يحيى ، از محمّد بن حسين ، از محمّد بن عيسى ، از صفوان بن يحيى ، از داود بن حصين ، از عمر بن حنظله ، از امام صادق عليه السّلام كه آن حضرت در ضمن حديثى فرمود :\r\n« همانا امور بر سه گونه‌اند : امرى كه صلاح آن روشن و واضح است ، و بايد\r\n\r\n\r\n","description":"","footnote":"\r\n( 1 ) آيه 36 ، از سوره 10 : يونس . و آيه 28 ، از سوره 53 : النّجم .\r\n","page_name":" 184 ","page_number":186},
  {"content":"\r\n\r\nاز آن پيروى نمود . و امرى كه گمراهى آن بيّن است \" كه بايد از آن اجتناب كرد . و امرى كه شبهه‌ناك و تشخيص آن مشكل است ، كه بايد آن را به خدا و رسول واگذار نمود . پيغمبر صلّى الله عليه و آله و سلّم فرمود : حلال روشن ، حرام روشن ، و شبهات بين اين دو . هر كس شبهات را ترك گويد ، از محرمّات نجات يابد . و هر كه مرتكب شبهات شود ، به محرّمات آلوده ميگردد ، و ندانسته به هلاكت مىافتد . سپس در آخر حديث فرمود : بدرستىكه توقّف در شبهات ، بهتر از دخول در مهلكه‌ها است » . « 1 »\r\nو صدوق اين حديث را از داود بن حصين با سند خود ذكر كرده است . « 2 »\r\nو شيخ با اسناد خود از محمّد بن علىّ بن محبوب ، از محمّد بن عيسى مثل اين را نقل كرده است . « 3 »\r\nديگر روايتى است كه شيخ حرّ عاملى با سند خود از محمّد بن يحيى ، از احمد بن محمّد ؛ از حسين بن سعيد ، از حسين ( حسن ) بن جارود ، از موسى بن بكر بن داب ، از شخصى ديگر از امام باقر عليه السّلام نقل مىكند كه حضرت در حديثى به زيد بن على عليه السّلام فرمودند : « خداوند حلال و حرامى وضع ، و واجباتى را معيّن فرموده ، و مَثَل‌هائى بيان كرده ، و سنّتهائى نهاده ، تا اينكه فرمودند : در هر كارى كه ميخواهى انجام دهى ، اگر از طرف خدا بيّنه و دليلى دارى ، و در هر امرى كه ميخواهى دنبال كنى ، اگر بر مشروعيّت آن يقين دارى به كارت ادامه بده ، و گرنه به كارى كه در آن شكّ دارى اقدام نكن » . « 4 »\r\nو ديگر رواياتى از اين قبيل كه مستفيضه‌اند و دلالت دارند بر اينكه از ارتكاب شبهات جدّاً بايد پرهيز نمود .\r\n\r\n\r\n","description":"","footnote":"\r\n( 1 ) « وسائل » چاپ بهادرى ج 3 ص 387 كتاب قضاء .\r\n( 2 ) « وسائل » چاپ بهادرى ج 3 ص 387 كتاب قضاء .\r\n( 3 ) « وسائل » چاپ بهادرى ج 3 ص 387 كتاب قضاء .\r\n( 4 ) « وسائل » چاپ بهادرى ج 3 ص 387 كتاب قضاء .\r\n","page_name":" 185 ","page_number":187},
  {"content":"\r\n\r\nبنابراين ، اگر در شرطيّت مرد بودن قاضى ، و ولىّ و مفتى ، شكّ كنيم ، بر فرض نبودن دليل اجتهادى ، قاعده و اصل حكم بر مرد بودن مفتى و قاضى مىنمايد ، نه اينكه اصل ، اقتضاى عدم مشروطيّت مرد بودن را دارد .\r\nو بر پايه اين استدلال حرمت تصدّى زن ، نسبت به امورى كه از شئون ولايت است ، روشن ميگردد .\r\n\r\n","description":"","footnote":"","page_name":" 186 ","page_number":188},
  {"content":"\r\n\r\n\r\nفصل چهارم از مرحلهء دوّم\r\n\r\nروايات در عدم تصدّى زن ، قضاوت و حكومت و افتاء را\r\n\r\n","description":"","footnote":"","page_name":" 187 ","page_number":189},
  {"content":"\r\n . \r\n","description":"","footnote":"","page_name":" 188 ","page_number":190},
  {"content":"\r\n\r\nروايات در عدم تصدّى زن قضاوت و حكومت و افتاء را\r\nاينك بپردازيم به ذكر و شرح رواياتى كه در اين مورد ( عدم جواز قضاوت و حكومت براى زنان ) وارد است .\r\n1 - صحيحه ابى خديجه كه قبلًا گذشت : « بنگريد مردى را كه از قضاوت ما بهره‌اى دارد ، او را بين خود حَكَم قرار دهيد ، كه من او را بر شما قاضى قرار دادم . و قضاوتتان را نزد او ببريد » .\r\nهمچنين روايتى ديگر است كه : « مردى را كه حلال و حرام ما را ميداند ، بين خود حَكَم قرار دهيد ، كه من او را بر شما حَكَم قرار دادم » . دليل ما در اين روايت آنست كه امام عليه السّلام در اين دو روايت ، مرد را قاضى قرار داده ، پس مورد نصب امام ، عنوان مرد است . بنابراين مرد فقط موضوع منصب قضاوت است . ولى زن منصوب نمىباشد . و قاعده هم اقتضاى عدم نصب او را مىكند .\r\nاز جمله نوشته امام زمان عجّل الله فَرَجَه مىباشد كه فرمود : « در حوادثى كه برايتان اتّفاق مىافتد ، به راويان حديث ما مراجعه كنيد ، كه آنان حجّت من بر شمايند ، و من حجّت خدايم برايشان » . در اينجا « رواة » جمع راوى آورده شده ، و راوى مذكّر است . بنابراين امام فقط اجازه مراجعه به مردان را داده است .\r\nاز اين جهت ، احاديثى كه ظاهرشان مطلق است ، و شامل مرد و زن هر دو مىشود ، مثل مقبوله عمر بن حنظله - كه در ذيل مذكور است - به اين دو حديث مقيّد ميشوند .\r\n\r\n","description":"","footnote":"","page_name":" 189 ","page_number":191},
  {"content":"\r\n\r\nمقبوله عمر بن حنظله : « بايد دو شخص متخاصم ، كسى را كه حديث ما را روايت مىكند ، و در حلال و حرام ما دقّت نظر دارد و احكام ما را ميداند ، او را بعنوان حَكَم بپذيرند ، كه من او را حاكم بر شما قرار دادم » . آنچه گفتيم ، در صورتى است كه روايت مقبوله ، اطلاق داشته باشد و زن را هم شامل بشود ، و بگوئيم كه مقبوله منصرف به مردان نيست .\r\nولى اگر انصراف مقبوله را به مردان بپذيريم ، از آن‌رو كه در آن زمان قضاوت زن اصلًا معمول نبوده است ، جز اينكه مطرود هم بوده ، حديث فقط شامل مردان مىشود و از اوّل اطلاق ندارد ، تا اينكه قيد بخواهد .\r\nامّا آياتى نظير آيه :\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ .  « 1 »\r\n« خداوند شما را امر كرده كه امانات را به اهل آن بازگردانيد ، و چون بين مردم حكم ميكنيد به عدل حكم كنيد . »\r\nو آيه شريفه :  يا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَداءَ بِالْقِسْطِ وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا .  « 2 »\r\n« اى مردم با ايمان براى خدا بپاخيزيد ، و شاهدان به عدل باشيد ، و شدّت دشمنى قومى موجب نشود كه عدالت را رها كنيد . عدالت ورزيد . »\r\nو ديگر آيه شريفه :  يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ أَوِ الْوالِدَيْنِ وَ الْأَقْرَبِينَ إِنْ يَكُنْ غَنِيًّا أَوْ فَقِيراً فَاللَّهُ أَوْلى بِهِما فَلا تَتَّبِعُوا الْهَوى أَنْ تَعْدِلُوا وَ إِنْ تَلْوُوا أَوْ تُعْرِضُوا فَإِنَّ اللَّهَ كانَ بِما تَعْمَلُونَ خَبِيراً .  « 3 »\r\n« اى مردم با ايمان ، بپادارندگان عدل و داد ، و شاهدان براى خدا باشيد ، گرچه به ضرر شما يا پدر و مادر و خويشان شما باشد . اگر ( مشهودٌ عليه ) غنّى يا فقير باشد ، خداوند\r\n\r\n\r\n","description":"","footnote":"\r\n( 1 ) آيه 58 ، از سوره 4 : نساء .\r\n( 2 ) آيه 8 ، از سوره 5 : مائده .\r\n( 3 ) آيه 135 از سوره 4 : نساء .\r\n","page_name":" 190 ","page_number":192},
  {"content":"\r\n\r\nبه ايشان ( غنى و فقير ) سزاوارتر است . پس از هواى نفس متابعت نكنيد ، كه تا عدالت را رها سازيد ، و اگر پشت كنيد ، يا از عدالت اعراض كنيد ، خداوند به اعمال شما آگاهى دارد . »\r\nو نيز مفهوم آيه شريفه :  وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ *   هُمُ الظَّالِمُونَ *   هُمُ الْفاسِقُونَ  « 1 »\r\n« كسانى كه به آنچه خداوند فرستاده ، حكم نكنند كافرند . و در ايه ديگر ظالمند . و در آيه ديگر فاسقند . »\r\nاز اين آيات استفاده اطلاق نمىشود ، زيرا در مقام بيان حدود و شرائط حكم نيستند تا به آن بتوان متمسّك شد .\r\nچنان كه در آيه جمعه چنين است :\r\n يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ .  « 2 »\r\n« اى مؤمنان چون بانگ نماز در روز جمعه بر آيد ، به ذكر خدا بشتابيد ، و خريد و فروش را رها كنيد . » كه اين آيه نظر به حكم در وقت نداء دارد ، ولى نظر به اصل نماز ندارد .\r\nهمچنين آيه صيد : « باكى نيست كه از صيدهائى كه سگان صيد نخورده‌اند ، بخوريد . » كه آيه از حيث انواع گوشت اطلاق ندارد ، تا در حليّت گوشتهائى كه به آن دليلى نداريم ، بتوان به آيه متمسّك شد .\r\nدر اينجا نيز ، آيات فقط ناظر است به اين معنى كه لازم است به عدل حكم شود ، و شدّت دشمنى قومى مانع رعايت عدل نگردد . و قرابت و خويشى امثال والدين و اقرباء ، از حكم به عدل جلوگيرى نكند . خواه فقير باشند ، خواه غنىّ ، ولى اطلاقى ندارد كه مخاطب مرد و زن هر دو مىتوانند بر مسند بنشينند .\r\nو بر فرض كه آيه اطلاق داشته باشد ، به دو روايت صحيح مذكور كه قضاوت و حكم را ويژه مردان دانسته قيد ميخورند .\r\n\r\n\r\n","description":"","footnote":"\r\n( 1 ) آيات 44 و 45 و 47 از سوره 5 مائده .\r\n( 2 ) آيه 9 از سوره 62 جمعه .\r\n","page_name":" 191 ","page_number":193},
  {"content":"\r\n\r\nاگر ايراد شود : هر دو دليل مُثبِتِ حُكم هستند ، و بين آنها منافاتى نيست تا مراجعه به قيد شود . و وجهى ندارد كه خصوصيّت مرد فقط ملاحظه شود .\r\nدر جواب گفته مىشود : اگر مقيّدى در كلام وجود داشت ، مىبايست آن را بر مُطلَق ترجيح داد ، چون دليلِ مقيّد قوىتر از دليلِ مطلق است . بنابراين اگر موضوع در هر دو ، واحد باشد ، مانند اين مثال : يك بنده را آزاد كن ، و يك بنده مؤمن را آزاد كن . بايد به‌وسيلهء مقيّد ، مطلق را قيد زد . و دليل ترجيح مقيّد بر مطلق ، اين است كه بر فرض عدم دخالت داشتن مقيّد در حكم ، حكمى كه بعد از مطلق بواسطه مقيّد آمده است لغو و بيهوده خواهد بود .\r\nايراد نشود : حكم به مشروطيّت « مردى » در قضاوت آنچنانكه از دو حديث شريف استفاده مىشود ، منوط است به اينكه مفهومِ لقب و قيد حُجيّت داشته باشد . ( يعنى مفهومِ رَجُل دلالت بر شرطيّت مردى كند و غير مرد را از حكم بيرون راند ) در حالىكه خلافش به اثبات رسيده است .\r\nزيرا در جواب خواهيم گفت : عنوان رجل موضوع حكم قضاوت است ، و استناد به موضوع بودن عنوان يك مطلب و استناد به مفهوم قيد و لقب مطلب ديگرى است زيرا مفهوم يعنى رجل ، نفى حكم است از زن . و مفهوم البته چنان كه بيان شده است حجّيّت ندارد لكن موضوع قرار گرفتن مرد در حكم ، معنايش جائز نبودن رجوع به زن است در مورد قضاوت ، زيرا وقتى ميتوانيم زن را نيز شامل اين حكم قرار دهيم ، كه لفظ رجل را از معناى خود حذف كنيم ، و وجهى براى الغاى خصوصيّت لفظ نيست ، زيرا در محلّ خود ثابت شده كه دليل اشتراك تكليف در موضوعات و مناصب جارى نيست .\r\nحاصل آنكه قضاوت منصب است و بايد موضوع آن كه حكم قضاء بر او ثابت است ، با دليل احراز شود . و اين احراز در مورد مرد كامل است . ولى در مورد زن ، اصل ، حكم به عدم آن مىكند .\r\n\r\n","description":"","footnote":"","page_name":" 192 ","page_number":194},
  {"content":"\r\n\r\nو مفهومِ لقب بر فرض اينكه حجّت باشد ، دليل ظاهرى است در نفى قضاوت از زن ، و اين دليلى اجتهادى است . و چون حجّيّت ندارد ، پس دليل اجتهادى بر نفى قضاوت از زنان نداريم ، بلكه دليل ، جريان اصل تعبّدى است .\r\nبلى كسىكه به دليل اجتهادى ، يعنى روايت متمسّك شود ، براى عدم جواز قضاوت براى زن ، بايد به مفهوم لقب متمسّك گردد . و چون لقب حجّيّت ندارد ، بلكه مفهوم ندارد ، تمسّك به آن صحيح نيست .\r\n2 - از جمله روايت جابر از امام باقر عليه السّلام كه فرمود : « زن نمىتواند متصدّى قضاوت و حكومت شود » . و در « مستند » نيز به اين روايت استدلال كرده است . « 1 »\r\nديگر روايت حمّاد بن عمرو است با دو روايت مرسل ديگر مُطَّلب بن زياد ، و عمرو بن عثمان . « 2 »\r\nو امّا روايت حمّاد : اين روايت را صدوق در باب نوادر فقيه آورده كه وصيّت پيامبر اكرم صلّى الله عليه و آله و سلّم است به أمير المؤمنين عليه السّلام . و صدوق به سندش از حمّاد بن عمرو و انس بن محمّد از پدرش ، كه تمامى از جعفر بن محمّد از پدرش ، از جدّش از علىّ بن أبى طالب عليهم السّلام نقل مى كنند كه آن حضرت از پيغمبر اكرم صلّى الله عليه و آله و سلّم شنيد كه فرمود : « اى على تو را وصيّت ميكنم به امورى و بر آن مواظبت نما ، كه تا وقتى بر آن مواظبت كنى در خير و سعادت خواهى بود . سپس حضرت چند مورد را ذكر فرمودند تا به اينجا رسيدند :\r\nيا على ! بر زنان جمعه و جماعت ، اذان و اقامه ، عيادت مريض ، تشييع جنازه ، و هروله بين صفا و مروه ، دست كشيدن به حجر الاسود ( به هنگام ازدحام كه موجب برخورد بين زن و مرد ميگردد ) ، همچنين تراشيدن موى سر نيست . زن نبايد\r\n\r\n\r\n","description":"","footnote":"\r\n( 1 ) « مستند » ج 2 ص 519 .\r\n( 2 ) « مستند » ج 2 ص 519 .\r\n","page_name":" 193 ","page_number":195},
  {"content":"\r\n\r\nقضاوت كند ، و مورد مشورت نبايد قرار گيرد ، و ذبح جز در وقت ضرورت نبايد بكند ، و تلبيه ( لبّيك اللّهمّ لبّيك ) نبايد بلند بگويد ، در كنار قبر نايستد ، و خطبه ( روز جمعه ) را نشنود ، ازدواج را خود به عهده نگيرد ، از خانه بى اذن شوهر بيرون نرود ، و اگر برود خدا و جبرائيل و ميكائيل او را لعنت كنند ، و از خانه شوهر چيزى جز با اجازه شوهر نبخشد ، و شب را نخوابد درحالىكه شوهر بر او خشمگين باشد ، اگرچه شوهر به او بدى كرده باشد - تا آخر » . در كتاب « وسائل » اين حديث را با همين سند تا جمله « و قضاوت نبايد بكند » آورده است .\r\nشيخ صدوق در « مشيخه » گويد : آن روايتى را كه از حمّاد بن عمرو و انس بن محمّد راجع به وصيّت پيغمبر اكرم صلّى الله عليه و آله و سلّم به أمير المؤمنين عليه السّلام نقل شده ، من از محمد بن علىّ شاه ، از أبو حامد أحمد بن محمّد بن أحمد بن حسين ، از أبو يزيد أحمد بن خالد خالدى ، از محمّد بن أحمد بن صالح تميمى ، از پدرش أحمد بن صالح تميمى ، از محمّد بن خاتم قطّان ، از حمّاد بن عمرو ، از جعفر بن محمّد ، از پدرش ، از جدّش ، از علىّ بن أبى طالب عليهم السّلام نقل كرده‌ام .\r\nهمچنين اين روايت را از محمّد بن علىّ شاه روايت كردم كه او از أبو حامد ، از أبو يزيد ، از محمّد بن أحمد صالح تميمى ، از پدرش ، از أنس بن محمّد أبو مالك ، از پدرش ، از جعفر بن محمّد ، از پدرش ، از جدّش ، از علىّ بن أبى طالب عليهم السّلام از پيغمبر أكرم صلّى الله عليه و آله و سلّم نقل كرده كه به أمير المؤمنين فرمود : « يا على تو را به وصيّتى سفارش ميكنم . . . » تا انتهاى وصيّت .\r\nنگارنده : حمّاد بن عمرو ممكن است نصيبى باشد و نامش در رجال نيامده و همچنين انس بن محمّد ، و در طريق حديث چند نفر مجهول الحال وجود دارد كه گويا از اهل تسنّن‌اند .\r\nولى فقهاى شيعه اين عبارات از وصيّت را در كتب خود آورده‌اند ، و در ابواب فقه نقل كرده ، و در مواضع متعدّد به آن استشهاد نموده‌اند .\r\n\r\n","description":"","footnote":"","page_name":" 194 ","page_number":196},
  {"content":"\r\n\r\nو صدوق اين فقرات متعلّق به زنان را در كتاب « خصال » وقتى كه ابواب نوزده گانه را ميشمرد ، با سند اوّلى ، و شيخ طبرسى در كتاب « مكارم الاخلاق » ذكر كرده‌اند .\r\nو كلام پيامبر « اين امور بر زنان نيست » ظاهر است در اينكه اين امور به آنان واگذار نشده ، پس صحيح نيست كه متصّدى آنها شوند .\r\nو اين سخن كه « اقامه نماز و عيادت مريض و جماعت ، نسبت به زنان مورد رغبت است ، و روايت فقط به اين نكته متوجّه است كه بر آنها الزامى نيست » علاوه بر اينكه قابل اشكال است به اينكه ميتوان گفت صدور اين گونه امور از زنان مطلوب نيست چنان كه ظاهر است ، منافات ندارد با اينكه ساير موارد بر حال خود يعنى عدم جواز آنها براى زنان از طرف شارع باقى باشد ، و به هيچ وجه مطلوب نباشد .\r\nدر « جواهر » پس از آنكه بر عدم جواز قضاوت براى زن نقل اجماع مىكند ميگويد : بدليل حديث نبوى كه ميفرمايد : « قومى كه زمامدار آن زن باشد ، رستگار نخواهد شد » و در حديث ديگر است : « زن نبايد متصدّى قضاوت شود » همچنين وصيّت پيغمبر صلّى الله عليه و آله و سلّم كه در فقيه از حمّاد نقل شده كه آن حضرت فرمود : « يا علىّ براى زن جمعه و جماعت وضع نشده - تا اينكه گويد : زن نبايد متصدّى قضاوت شود » . و اين روايات مؤيّد است به اين مطلب كه زن در اين منصب نقصان دارد ، و سزاوار نيست با مردان مجالست نمايد ، و صداى خود را ميان آنان بلند گرداند . و نيز به دليل سياق كلمات ائمّه عليهم السّلام ، كه در زمان غيبت و غير غيبت از طرف خود نائب ، نصب مينمودند ، بلكه در بعضى تصريح به مرد شده ، لا أقلّ آنكه در جواز آن براى زن شكّ پيدا مىشود ، و اصل در اين موقع عدم جواز مىباشد . « 1 »\r\nدر « مفتاح الكرامة » گويد : امّا زن جائز نيست قاضى باشد ، به دليل حديث جابر\r\n\r\n\r\n","description":"","footnote":"\r\n( 1 ) « جواهر » چاپ ملفّق كتاب « قضاء » ص 2 .\r\n","page_name":" 195 ","page_number":197},
  {"content":"\r\n\r\nاز امام باقر عليه السّلام كه ميفرمايد : « هيچ زنى نبايد قضاوت كند » . و مقدّس اردبيلى اگر اجماع نبود ، اين دليل را قبول نمىكرد . ولى اين خبر با شهرتى كه بين فقهاء دارد ، جبران مىشود ، ولو اينكه اجماع را هم انكار كنند . علاوه بر آنچه راجع به نقصان عقل و دين ، و عدم صلاحيّت وى براى اقامه نماز براى مردان ، و اينكه شهادت وى غالباً نصف شهادت مرد است ، وارد شده است . « 1 »\r\nنگارنده : آنچه در « مفتاح الكرامة » درباره جبران خبر با شهرت گفته شده ، غير از سيره‌اى است كه قبلًا ذكرش آمد . زيرا سيره خود به تنهائى دليلى كامل براى مقصود ماست . و امّا جبران خبر با شهرت ، به اين معناست كه حجّت و دليل براى حكم ، خود خبر است ، ولى ضعف آن به شهرت جبران مىشود .\r\n3 - روايات ابن نُباته و ابن أبى المقدام و إبن كثير است كه : « زن به كارى كه بيرون از شأن اوست ، گماشته نشود » . « 2 »\r\nهمچنين است كلام أمير المؤمنين عليه السّلام به فرزندش امام حسن مجتبى عليه السّلام در وصيّتى كه براى آن حضرت در حاضِرَيْن نوشت ، و اين وصيّت از بهترين وصاياى آن حضرت بشمار ميرود ، و در ضمن آن ميفرمايد :\r\n« زن را به كارى كه بيرون از حدّ و شأن اوست مگمار ، كه زن ريحان و گل است ، و قهرمان نيست . » « 3 »\r\nامّا امورى كه بيرون از شأن زن است دو معنى دارد :\r\n1 - امورى كه از شأن زنان و كارهاى مختصّ به آنان بيرون است .\r\n2 - امورى كه از قدرت و تمكّن و طبيعت او خارج است .\r\nو معنى دوّم قوىتر است ، بواسطه دليلى كه حضرت ذكر كرده : « زن ريحان\r\n\r\n\r\n","description":"","footnote":"\r\n( 1 ) « مفتاح الكرامه » ج 10 ، ص 9 كتاب « قضاء . »\r\n( 2 ) « مستند » ج 2 ، ص 519 ، كتاب « قضاء . »\r\n( 3 ) « نهج البلاغه » باب كتب ، ص 56 از چاپ مصر - عبده .\r\n","page_name":" 196 ","page_number":198},
  {"content":"\r\n\r\nاست نه قهرمان » و نيز محتمل است كه هر دو معنى اراده شده باشد ، به اين نحو كه كلمه « بيرون از شأن زن را » در يك معناى كلّى كه هر دو جنبه را شامل مىشود استعمال كنيم . و تعليل امام هم با آن منافاتى ندارد ، بلكه متناسب هم مىباشد .\r\nو معلوم است كه حكومت و قضاوت از امور مشكل است ، بلكه از مشكل‌ترين امور مىباشد ، و نياز به قدرت و سعه جسمى ، و علمى ، و وسعت ادراك ، و بصيرت عميق ، و هوش سرشار ، و صبر جميل ، و اراده كافى و قوى و تأثيرگذار بدون تأثّر و انفعال دارد . و گرنه خلاف مقصود حاصل مىشود ، و به نقيض مطلوب ، يعنى از هم گسيختگى و سستى و تباهى منجرّ ميگردد . و گويا اين سخن امام در اين وصيّت : « بپرهيزيد از مشورت با زنان ، كه رأى آنها تباهى آورده و عزمشان سست است » به اين اصل دلالت مىكند .\r\nمضافاً به اينكه حكومت و قضاوت غالباً بى مشورت ممكن نيست ، و وقتى زن نمىتواند طرف مشورت واقع شود ، چگونه در مسند حكومت و قضاوت قرار گيرد ؟\r\nشيخ محمّد عبده در شرح قول امام عليه السّلام : « زن ريحان » گويد :\r\nاين وصيّت كجا ، و حال كسانى كه زنان را به صحنه اجتماع و شركت در مصالح امّت ميكشانند ، و بالاتر اينكه اين كارها را براى او بزرگوارى ميدانند ، كجا ؟ « 1 »\r\nنگارنده گويد : تأمّل دقيق در سخنان آن حضرت « مگذار كه از حدّ خود پا فراتر نهند ، و او را واسطه براى شفاعت ديگران قرار مده » نيز به گفته ما دلالت مىكند .\r\nخلاصه در زن ، حالت رقّت و لطف و احساس و اثر پذيرى وجود دارد ، چنان كه خلقت طبيعى او براى اثر بردارى و انفعال ( قبول نطفه و اثر برداشتن از آن )\r\n\r\n\r\n","description":"","footnote":"\r\n( 1 ) پاورقى عبده ص 56 از باب كتب نهج البلاغه .\r\n","page_name":" 197 ","page_number":199},
  {"content":"\r\n\r\nخلق گرديده است .\r\nو اين روحيه اثر پذيرى با آنچه كه نيازمند به اعمال قوّه و اثرگذارى در كارهاى طاقت فرسا و برخوردهاى اجتماعى است ، مثل حكومت و قضاوت ، منافات دارد . و وصيّت أميرمؤمنان عليه السّلام به مالك اشتر را قبلًا ياد آورد شديم كه فرمود : « پس براى حكومت بين مردم بهترين فرد از رعيّت خود را انتخاب كن . از افرادى كه تحمّل سختىهاى امور را دارند ، و دشمنان نمىتوانند او را از پاى درآورند . در لغزشها فرو نلغزد ، و قدرت تحمّل حقّ را داشته باشد . از طمع در امور نفسانى خويش را دور بدارد و به دقّت و درايتِ كم اكتفا نكند بلكه با نهايت فكر و فهم رسيدگى كند . افرادى را انتخاب كن كه در شبهات جانب احتياط را از دست ندهند ، كسانى كه به بهترين دليل و برهانِ استوار عمل كنند ، و از مراجعه ارباب رجوع آزرده خاطر نگردند ؛ كسانى كه تا مسأله‌اى روشن نشود ، قدم از قدم برندارند ، و هنگامى كه روشن شد ، قاطع و كوبنده با آن برخورد كنند . و ثناگويان او را نفريبند ، و متكبّر نسازند . زياده گوئىها او را از ادراك حقيقت منحرف نسازند كه البتّه اينان در اقليّت‌اند » .\r\nنگارنده : به جان خودم سوگند سزاوار است اين وصيّت را با نور بر چشمان حور بنگارند كه بالاتر از آن است ، كه با مركّب بر صفحات كاغذ ، يا با آب طلا بر پهنه شفق نگاشته شود .\r\nمطلبى لطيف : در استعاره‌اى كه امام عليه السّلام به كار برده ، و زن را ريحانه خوانده ، سرّ عجيبى نهفته است ، كه تمام سخنان گذشته ما را از لطافت ، رقّت و احساس و ساير صفات زن ، در بر ميگيرد . زيرا ريحان يعنى گياه خوشبو مانند گل است . و ريحانه در لغت به دسته گياه خوشبو و گياه معطّر معروف ميگويند . و شادابى و طراوت وى تا وقتى است كه در بوستان و باغ و بر شاخسار يعنى محيط طبيعى خود بماند ، و در كنار درخت و اصل خويش زندگى كند . و به سبب همين لطافت بسيار است كه بادى شديد ، گلبرگهايش را مىپراكند ، و لطافت و بويش را از بين ميبرد . و آن را به وادى تباهى مىرساند .\r\n\r\n","description":"","footnote":"","page_name":" 198 ","page_number":200},
  {"content":"\r\n\r\nهمين‌طور زن ، چون قهرمان روئين‌تن خلق نشده ، كه تحمّل شدائد را داشته باشد و مشكلات رتق و فتق امور را تحمّل كند ، بايد در گلزار خانوادگى خود به حفظ شخصيّت و كرامت خود بپردازد و از اين حدّ تجاوز نكند .\r\nولى اگر در اجتماع مردان داخل شود ، و در كار آنان دخالت كند ، و متصدّى امور مهمّ گردد ، باد كشنده مهالك و آفات و انحرافات ، بر وى وزيدن گيرد ، و وجودش را درهم شكند ، و سجاياى فطرى و خدادادى و غرائز لطيف و مناسب در او را از وى بگيرد ، و بوى خوش نفسانيش از بين برود . در نتيجه وجود عزيز و صفات ويژه و خلق نيكوى او به پستى گرايد و ضايع گردد ؛ و اين مطلب ظلمى نابخشودنى در حقّ او است .\r\n4 - روايتى است كه بُخارى در دو موضع از كتابش نقل كرده ، اوّل در كتاب مغازى . دوّم در كتاب « فِتَنْ » ميگويد : روايت كرد براى عثمان بن هيثم ، از عوف ، از حسن ، از ابىبكره كه گويد : خداوند مرا در جنگ جمل بواسطه سخنى كه از پيغمبر صلّى الله عليه و آله و سلّم شنيدم بهره‌مند ساخت . كه به استناد آن با اصحاب جمل جنگ كردم و آن سخن اينست كه چون به پيغمبر خبر رسيد كه دختر كسرى سلطنت فارس را « 1 » بدست گرفته فرمود :\r\n\r\n\r\n","description":"","footnote":"\r\n( 1 ) قسطلانى در جزء دهم از كتاب « ارشاد السارى الى صحيح بخارى » در كتاب « فتن » گويد : كلمه فارس منصرف است ( تنوين قبول مىكند ) و ابن مالك گفته : اين كلمه با تنوين تلفظ شده ، ولى صحيح بدون تنوين است . و در « كواكب » گويد : كلمه فارس بر دو معنى اطلاق مىشود : يكى بر اهالى عجم . دوم بر شهرهاى آنها . و بنا بر معنى اول تنوين قبول مىكند ، و بر مبناى دوم هم ، قابليت تنوين را دارد ، ولى ممكن است بدون تنوين تلفظ شود . سپس گويد : افرادى كه قضاوت زن را منع كرده‌اند ، به اين حديث استدلال ميكنند ، و اين قول تمامى فقهاست . و ابوحنيفه ميگويد : قضاوت زن در مواردى كه شهادتش مسموع است ، مورد قبول است .\r\nو اسماعيلى بواسطه نضر بن شميل ، از عوف جمله‌اى را به آخر اين روايت اضافه كرده گويد : أبوبكره گفت : از كلام پيغمبر دانستم كه اصحاب جمل پيروز نخواهند شد . و در جزء ششم از « ارشادالسارى » در كتاب « مغازى » ص 513 در وقتى كه اين حديث را شرح مىكند ، گويد : مذهب اين است كه تمامى فقهاء زن به قضاوت و حكومت منصوب نخواهد شد ، ولى طبرى اين را اجازه داده . و اين حكم مخصوص مالك و ابوحنيفه است كه گويند : زن در مواردى كه شهادتش قبول است ، ميتواند حكم كند . ( مصنف )\r\n","page_name":" 199 ","page_number":201},
  {"content":"\r\n\r\n« قومى كه زمامدارى و اختيار خود را بدست زنى دهد ، هرگز رستگار نخواهد شد » . « 1 »\r\nو اين حديث در همه نسخه‌هاى كتاب « صحيح بخارى » ، از قديم و جديد موجود است . و نيز در تمام شرحهاى آن ، مثل « ارشادالسّارى » و كتاب « عمدةالقارى » ، و غير اين دو ذكر گرديده است .\r\nاين روايت را نسائى در كتاب « قضاوت » با سند ديگرى از أبى بكره نقل مىكند كه ميگويد : خداوند مرا به بركت حديثى كه از پيغمبر صلّى الله عليه و آله و سلّم شنيده بودم نجات داد ، و آن حديث اين است : چون كسرى هلاك شد ، پيغمبر پرسيد چه كسى جانشين وى گشت ؟ گفتند : دخترش . فرمود : « قومى كه حكومت خود را به عهده زنى گذارد ، هرگز رستگار نخواهد شد . » « 2 »\r\nهمچنين أبو عيسى ترمذى در كتاب « فِتَن » در باب 75 عين حديث نسائى را آورده ، و در ذيل آن چنين اضافه كرده : ابوبكره گويد : وقتى عايشه قصد بصره كرد ، به ياد سخنى از رسول اكرم صلّى الله عليه و آله و سلّم افتادم ، كه خداوند بوسيلهء آن مرا از گمراهى حفظ كرد . ابوعيسى گويد : اين حديث صحيح است . « 3 »\r\n\r\n\r\n","description":"","footnote":"\r\n( 1 ) صحيح بخارى ج 3 كتاب « مغازى » ص 60 . و ج 4 كتاب « فتن » ص 154 چاپ عثمانى مصر سال 1351 هجريه .\r\n( 2 ) « سنن نسائى » ج 8 كتاب « آداب قضاء » ص 227 چاپ مصر ( الازهر ) .\r\n( 3 ) « ترمذى » ج 4 ص 527 و 528 چاپ مصطفى بابى .\r\n","page_name":" 200 ","page_number":202},
  {"content":"\r\n\r\nاين روايت به الفاظ و عبارات مختلف نقل شده است . و به اين صورت نيز آمده : « قومى كه زن تكيه گاه و متولّى امور آنها باشد ، هرگز رستگار و موّفق نخواهد بود » . و در « تحف العقول » « 1 » به عين اين روايت را نقل كرده . ولى در « بحار » وقتى كه از « تحف العقول » نقل مىكند ، بجاى لفظ « أسنَدوا » لفظ « أسدَوْا » را آورده است . « 2 »\r\nدر « نهايه » ابن اثير در مادّه « قيم » حديث را به اين صورت نقل نموده : « قومى كه قيّم آنها زن است ، رستگارى نخواهد ديد » . « 3 »\r\nو در حاشيه « نهايه » از هروى و « لسان » بجاى لفظ « قيّمهم » لفظ « قيّمتهم » آمده است . « 4 »\r\nو در « جواهر » مذكور است : « روى صلاح و سعادت نبيند آن قومى كه زن ولىّ آنها باشد » . « 5 »\r\nو در « مستند » است : « به صلاح نرسد قومى كه زنى ولىّ آنها باشد » . « 6 » « 7 » ناگفته نماند كه اين حديث نزد عامّه مشهور و مستفيض است ، و آن را در كتب تفسير و حديث و تاريخ و سيره خود آورده‌اند .\r\n\r\n\r\n","description":"","footnote":"\r\n( 1 ) « تحف‌العقول » چاپ حيدرى ص 35 .\r\n( 2 ) « بحارالانوار » چاپ جديد ج 77 ص 138 .\r\n( 3 ) « نهايه » ج 4 ص 135 .\r\n( 4 ) « نهايه » ج 4 ص 135 .\r\n( 5 ) « جواهر » كتاب « قضاء » ص 2 چاپ ملفّق .\r\n( 6 ) « مستند » ج 2 كتاب « قضاء » ص 519 .\r\n( 7 ) در « كنز العمّال » ج 6 ، ص 11 ( حديث 94 ) اين خبر را به بخارى نسبت ميدهد . همچنين ترمذى ، ابن‌ماجه ، احمد حنبل نيز روايت كرده‌اند و تمامى آنها از ابىبكره نقل نموده‌اند كه پيغمبر فرمود : « رستگار نخواهد شد قومى كه كارش را به دست زن بسپارد » . و نيز در ج 6 ص 15 ( حديث 137 ) به ابى شيبه نسبت داده كه اين روايت را از ابى بكره نقل كرده است .\r\n","page_name":" 201 ","page_number":203},
  {"content":"\r\n\r\nو علماء شيعه هم آن را در كتب فقهى خود از ايشان نقل نموده و در چند موضع به آن استدلال كرده‌اند ، به نحوى كه ضعف سند آن را ميتوان با شهرت عظيمى كه به حدّ اجماع رسيده جبران شده دانست .\r\nايراد نشود كه جبران سند با شهرت ، در جائى است كه معلوم باشد استناد علماء به خبر شده باشد ، و اين مطلب در اينجا نا تمام است .\r\nزيرا در جواب گفته خواهد شد : در مورد استناد به حديث همين بس كه آن را در كتب ذكر ، و بدان استشهاد كرده ، بلكه به عنوان يك حديث نبوى صلّى الله عليه و آله و سلّم بدان استدلال نموده‌اند . و بسيارى از روايات ضعيف ما كه ضعف آن را با شهرت جبران كرده‌اند ، بهتر از اين حديث نمىباشد ، و اين مقدار براى يك فرد فقيه و بصير كافى است . و امّا ابوبكرة راوى حديث ، از اصحاب پيغمبر صلّى الله عليه و آله و سلّم است ، كه ساكن بصره بوده و به عبادت و صداقت شناخته مىشده است .\r\nو در كتب رجال درباره وى مذمّت و انتقادى ديده نشده ، بلكه كناره گيرى وى از اصحاب جمل در جنگ با اميرالمؤمنين عليه السّلام بر بصيرت او دلالت مىكند ، گرچه او را در صف اصحاب آن حضرت رضوان الله عليهم كه در ركابش جنگيده‌اند نمىتوان قرار داده ؛ علماء اهل سنّت شرح حالش را در كتب خود آورده‌اند .\r\nابن حجر عسقلانى شافعى در « اصابه » گويد : ابوبكره اسمش ، نفيع بن حارث بوده ، و ابن‌مسروح هم ميگفتند و ابن‌سعد بر اين اعتقاد است . و ابواحمد از ابىعثمان نهدى از ابىبكره نقل مىكند كه : من غلام پيغمبر اكرم صلّى الله عليه و آله و سلّم بودم ، ولى مردم مرا به فاميلم نسبت ميدادند ، و اسم من نفيع بن مسروح است . و بعضى گفته‌اند : اسمش مسروح بوده و به اين مطلب ، ابن‌اسحاق معتقد است .\r\nوى به كنيه‌اش مشهور بود و از فضلاء صحابه به شمار ميرفت و در بصره ساكن بود ، و از خود اولادى به‌جاى گذاشت كه تمامى آنها داراى فضيلت و شهرت بودند . و هم او بود كه از قلعه طائف بوسيلهء طنابى كه به قرقره‌اى متصّل بود آويزان شده و به\r\n\r\n","description":"","footnote":"","page_name":" 202 ","page_number":204},
  {"content":"\r\n\r\nنزد پيغمبر آمد ، و چون قرقره به معناى « بكره » است از اينجهت به « ابوبكره » شهرت يافت ، او از پيغمبر صلّى الله عليه و آله و سلّم روايت دارد ، و اولادش هم از وى روايت نقل كرده‌اند . « 1 »\r\nابن عبدالبّر در « استيعاب » گفته : ابوبكره ثقفى ، اسمش نفيع بن مسروح است ، و نفيع بن حارث هم گفته شده ، و مادرش سميّه كنيز حارث بن كلده بود . و ما احوال او را در فصل احوال زياد بن ابيه گفتيم ، چون مادر زياد و أبو بكره هر دو بوده ؛ و كراراً ابوبكره ميگفت : من غلام پيامبرم صلّى الله عليه و آله و سلّم . و از اينكه به خويشان خود نسبت داده شود ، كراهت داشت . و هم او بود كه از قلعه طائف به اتّفاق جمعى از غلامان ، هنگامى كه پيامبر صلّى الله عليه و آله و سلّم در طائف بودند ، به آن حضرت ايمان آورد . سپس پيامبر صلّى الله عليه و آله و سلّم آنها را آزاد كردند . از اين رو پيوسته خود را به آن حضرت منسوب ميكرد ، و ميگفت : من آزاد شده پيامبرم صلّى الله عليه و آله و سلّم .\r\nسپس ابن عبدالبرّ گويد : احمد بن زهير نقل مىكند كه ابوبكره يكى از صحابه پيامبر بوده ، و هنگامى كه مغيرة بن شعبه زنا كرده بود ، عليه او شهادت داد ، ولى چون شهادت كامل نشده بود ، عمر او را تازيانه زد . سپس به او گفت : توبه كن تا شهادتت پذيرفته شود . ابوبكره گفت : توبه كنم تا شهادتم را بپذيرى ؟ عمر گفت : آرى . ولى او جواب داد تا زنده‌ام درباره كسى شهادت نمىدهم و بنابراين نيازى به توبه ندارم .\r\nو همچنين ابن عُيْينَه و إبن مسلم طائفى ، از ابراهيم بن ميسره ، از سعيد بن مسيّب نقل ميكنند كه : هنگامى كه مغيرة بن شعبه زنا كرده بود ، سه نفر بر وى شهادت دادند ، ولى زياد بن ابيه از اظهار شهادت خوددارى كرد . بنابراين عمر هر سه نفر را حدّ زد . سپس اظهار داشت : توبه كنيد ، دو نفر از آنها توبه كردند ، و شهادتشان مجاز شد ، ولى ابوبكره توبه نكرد .\r\nوى از كثرت عبادت همچون پيكانى نحيف و لاغر شده بود تا مرد . گفته شده :\r\n\r\n\r\n","description":"","footnote":"\r\n( 1 ) « الاصابة » ج 3 حرف نون ( نفيع ) ص 542 چاپخانه مصطفى محمد در مصر سال 1358 .\r\n","page_name":" 203 ","page_number":205},
  {"content":"\r\n\r\nپيغمبر صلّى الله عليه و آله و سلّم او را به ابىبكره كنيه داده است ، چون به بكره‌اى ( قرقره‌اى ) آويزان شده و از قلعه طائف به نزد آن حضرت پائين آمد . از او اولاد بسيارى باقى ماندند ، كه اغلب آنان از بزرگان علم و فضيلت بشمار ميرفتند . وى در سال 51 يا 52 در بصره وفات نمود ، و وصيّت كرد ابوبرزه اسلمى بر او نماز بگزارد . و وى بر او نماز گزارد .\r\nحسن بصرى گويد : از اصحاب پيغمبر صلّى الله عليه و آله و سلّم با فضيلت‌تر از عمران بن حصين و ابىبكره كسى در بصره ساكن نشد . « 1 »\r\n5 - ابوعيسى محمّد بن سوره ترمذى در كتاب « صحيح » خود در باب 78 از كتاب فِتَن ميگويد : روايت كرد براى ما احمد بن سعيد اشقر ، از يونس بن محمّد و هاشم بن قاسم ، و هر دو از صاحل مرّى ، از سعيد جُريرى ، از ابىعثمان نهدى ، از ابىهريره روايت كرده‌اند كه ميگويد : پيامبر صلّى الله عليه و آله و سلّم فرمود : « چون امراء شما بهترين شما باشند ، و ثروتمندان شما سخاوتمندانتان باشند ، و امور شما با مشورت انجام پذيرد ، پس روى زمين براى شما از زير زمين بهتر است . و اگر امراء شما اشرارتان ، و اغنياءتان بخيلان ، و امور شما به دست زنان افتد ، شكم خاك براى شما از روى زمين مناسب‌تر است » .\r\nابوعيسى گويد : اين حديث شگفت آورى است ، كه آن را فقط از صالح مرّىّ به ياد دارم .\r\nو در احاديث صالح مرّىّ عجائبى وجود دارد كه مختصّ به خود اوست . وى مرد صالحى بوده است . « 2 »\r\n6 - رواياتى كه بطور مطلق ، اطاعت از زنان را نهى نموده است ، و مفاد آنها با ولايت زنان در قضاوت ، و حكومت كاملًا متناقض است . از اين قبيل :\r\n\r\n\r\n","description":"","footnote":"\r\n( 1 ) « الاستيعاب » ج 4 كتاب الكنى باب ( باء ) ابوبكره ص 1614 چاپخانه نهضت در مصر .\r\n( 2 ) « ترمذى » ج 4 كتاب « فِتَن » ص 529 و ص 530 چاپخانه مصطفى بابى در مصر .\r\n","page_name":" 204 ","page_number":206},
  {"content":"\r\n\r\n1 - روايت « من لا يحضره الفقيه » است : « اى مردم از زنان به‌هيچ‌وجه اطاعت نكنيد و بر هيچ ثروتى آنان را امين مشمريد » . « 1 »\r\n2 - ديگر روايت حسين بن مختار است : « از زنان شرور بپرهيزيد ، و از خوبان آنها بر حذر باشيد . اگر شما را به چيزى امر كردند مخالفت كنيد ، تا در انجام بدىها به شما طمع نورزند » . « 2 »\r\nاز جمله در « نهج‌البلاغه » است : « از زنان شرور بترسيد ، و از خوبانشان بر حذر باشيد . در خوبيها اطاعتشان مكنيد ، تا در بدىها به شما طمع نورزند » . « 3 »\r\n7 - رواياتى كه دلالت دارند ، زنان از نظر قوا و نفوس و عقول ضعيفند ، و در امور مربوط به سياست و سلطنت نبايد طرف مشورت قرار گيرند .\r\nاز آن جمله در « نهج‌البلاغه » است كه : اميرالمؤمنين عليه السّلام يكى از مفاسد آخرالزّمان را اداره مملكت با مشورت زنان شمرده و ميفرمايد : « زمانى براى مردم پيش خواهد آمد كه جز سياست كنندگان و سخن چينان در آن تقرّب نيابند . و جز فاجر ، زيرك به شمار نيايد ، و جز منصف كسى ضعيف شمرده نشود . صدقه را زيان ، و صله رحم را منّت ، و عبادت را سبب برترى و سرفرازى بر مردم شمارند . پس در آن زمان حكومت با مشورت زنان ، و امارت به دست كودكان ، و تدبير امور جامعه بدست افراد فرومايه خواهد بود » . « 4 »\r\nاز آن‌جمله وصيّت اميرالمؤمنين عليه السّلام است به لشكر خود قبل از برخورد با دشمن در صفّين ، كه در نهج‌البلاغه ذكر شده : « چون به يارى خدا دشمن گريخت ، آن كس را كه رو به‌فرار گذاشته نكشيد ، مجروحان و افرادى را كه از كار بازماندند صدمه نزنيد ، زنان را آزار مكنيد ، اگرچه به شما دشنام دهند ، و به حكّام شما ناسزا گويند ، كه زنان ضعيف تن ، و ضعيف روحيّه ، ضعيف عقلند . و ما همواره مأمور\r\n\r\n\r\n","description":"","footnote":"\r\n( 1 و 2 ) « مستند » ج 2 ص 519 كتاب قضاء .\r\n( 3 ) « نهج البلاغه » خطبه 78 ص 129 چاپ مصر - عبده .\r\n( 4 ) « نهج البلاغه » باب حكم ص 519 .\r\n","page_name":" 205 ","page_number":207},
  {"content":"\r\n\r\nبوديم كه كارى به آنها نداشته باشيم ، و حال آنكه مشرك بودند . و همانا در جاهليّت فردى از ما زنى را با سنگ يا چوب ميزد و همواره خودش و بازماندگانش مورد شماتت واقع ميشدند » . « 1 »\r\nو از آن جمله در « نهج‌البلاغه » امام عليه السّلام عايشه را بواسطه بر شتر نشستن و به جنگ جَمَل رفتن شماتت مىكند ، و وى را به كينه‌اى خاصّ كه به حضرتش داشته نسبت ميدهد ، مضافاً به اينكه در اين خطبه درباره رأى زنان مطالبى بيان شده است ، و زنان هر كجا باشند چون زن هستند ، اين فكر زنانه با آنها است .\r\nامام فرمود : « امّا فلانه ( عايشه ) سستى فكر و رأى زنان ، و كينه‌اى كه چون كوره آهنگر در سينه‌اش مشتعل شده بر وى عارض گشته است . و اگر او را دعوت ميكردند كه آنچه با من كرد با ديگرى كند ، هرگز نمىپذيرفت . ولى با اين همه حرمت اوّليّه او ( همسرى پيامبر ) را رعايت ميكنم ، و حساب او را به خدا واگذار مىنمايم ، كه هر كه را بخواهد عفو ، و هر كه را بخواهد عذاب خواهد كرد » . « 2 »\r\nامام عليه السّلام بعد از جنگ جمل خطبه خواند ، و در خطبه مذكور كه در نهج‌البلاغه آمده ميفرمايد : « اى مردم ! زنان ، ايمانشان ناقص ، و نصيبشان اندك ، و عقلشان نقصان دارد . امّا نقصان ايمان آنها ، همان است كه در ايّام حيض ، نماز نتوانند خواند ، و امّا نقصان نصيبشان اين است كه ميراث آنها نصف مردان است . و امّا نقصان عقلشان اين است كه شهادت دو زن به اندازه يك مرد است . از بدانشان بپرهيزيد ، و از خوبانشان برحذر باشيد . در خوبىها اطاعتشان مكنيد ، تا در بديها به شما طمع نورزند . » « 3 »\r\nشيخ محمّد عبده در شرح قول امام : « در خوبيها از آنان اطاعت نكنيد » گويد :\r\n\r\n\r\n","description":"","footnote":"\r\n( 1 ) « نهج‌البلاغه » ج 2 باب كتب عدد 14 ص 15 از چاپ مصر - عبده .\r\n( 2 ) « نهج‌البلاغه » ج 1 باب خطب ، خطبه 154 ص 283 . و طبرى نيز با مختصر تفاوتى اين خطبه را در تاريخش در پايان داستان جنگ جمل ج 3 ص 544 ذكر كرده است .\r\n( 3 ) « نهج‌البلاغه » ج 1 باب خطب ، ص 129 از چاپ مصر - عبده .\r\n","page_name":" 206 ","page_number":208},
  {"content":"\r\n\r\nمراد حضرت اين نيست كه معروف را بواسطه مجرّد گفتن زن ترك كنيد كه ترك امر معروف مخالف با سنّت صالحه است ، خصوصاً اگر واجب باشد . بلكه مراد اينست‌كه معروف را فقط بواسطه اينكه زن گفته انجام مده ، بلكه معروف را براى معروف بودن انجام ده ، نه براى اينكه زن تو را بدان امر كرده است .\r\nامام سخنى فرمود كه تجربه در طىّ سالهاى متمادى آن را تصديق نموده است ، و كلام امام جز درباره افرادى انگشت شمار ، از زنان استثناء بردار نيست كه هوش و سازمانى فزونتر از افراد عادّى دارند ، يا تحت تربيت بسيار ممتاز و صحيحى واقع شده‌اند ، كه اين تربيت ، طبيعت ثانوى به آنها داده ، و بر غريزه ذاتى آنها چيره شده است . و در او تحوّلى ژرف در جهت خلاف مقتضاى جبلّى او ايجاد كرده است . » « 1 »\r\nنگارنده : امام عليه السّلام در نقصان زنان ظاهراً به كتاب و سنّت استناد جسته‌اند . امّا از نظر قرآن عبارت است از آيه شريفه :  يُوصِيكُمُ اللَّهُ فِي أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ  . « 2 » « خداوند به شما توصيه مىكند در باب فرزندانتان ، كه مرد دو برابر زن نصيب ميبرد » . همينطور نسبت به زوج و زوجه ، كه مرد از زن نصف ميبرد ، و زن از شوهر يك چهارم ميبرد . البتّه در صورتى كه هيچ‌كدام فرزندى نداشته باشند ، و الّا مرد يك چهارم و زن يك هشتم نصيب دارد . هم‌چنين است نسبت در خويشان پدرى چنانچه در حقّ اجداد و جدّات ، عموها و عمّه ها ، خواهران و برادران است .\r\nو خداوند شهادت دو زن را در مورد وام گرفتن به اندازه شهادت يك مرد به حساب آورده ميفرمايد :\r\n وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ \r\n\r\n\r\n","description":"","footnote":"\r\n( 1 ) پاورقى عبده بر « نهج‌البلاغه » ص 129\r\n( 2 ) آيه 11 از سوره 4 نساء .\r\n","page_name":" 207 ","page_number":209},
  {"content":"\r\n\r\n تَرْضَوْنَ مِنَ الشُّهَداءِ .  « 1 »\r\n« دو شاهد از مردان را به شهادت بگيريد ، پس اگر چنين نشد يك مرد و دو زن را ، از آن كسانىكه به شهادت آنان رضايت داريد . »\r\nو امّا خوددارى آنان از عبادت در ايّام عادت ، از قرآن دليلى ندارد ، بلكه از اخبار استفاده مىشود .\r\nبلى در خصوص نماز ممكن است از آيات استفاده كرد . آنجا كه بجاآوردن نماز را مشروط به طهارت ميداند و ميفرمايد :\r\n وَ إِنْ كُنْتُمْ جُنُباً فَاطَّهَّرُوا .  « 2 »\r\n« اگر جنب هستيد كسب طهارت كنيد . » و در آيه ديگر نزديكى بعد از ايّام حيض را مشروط به طهارت زن ميداند و ميفرمايد :\r\n وَ لا تَقْرَبُوهُنَّ حَتَّى يَطْهُرْنَ فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ  . « 3 »\r\n« قبل از اينكه طاهر شوند نزديكى مكنيد ، و پس از اينكه طاهر شدند اشكالى ندارد . »\r\nپس اين آيه دلالت دارد ، زنان در ايّام حيض پاك نيستند و احتياج به تطهير دارند .\r\nو از آنجائى كه آيه اوّل دلالت بر لزوم تطهير در نماز دارد ، با ضميمه اين آيه استفاده مىشود كه نماز در حال ناپاكى صحيح نيست . و ما ميتوانيم اين حكم را نتيجه شكل دوم از قياس بدانيم به اين‌صورت كه : ناپاكى به‌هيچ‌وجه با طهارت جمع نميشوند . و در هر نمازى طهارت شرط است . پس نتيجه حاصل مىشود كه : ناپاكى با نماز جمع نمىشود . زيرا شرائط انتاج شكل دوم موجود است . ( دو مقدمه از نظر كيفيّت بايد مختلف بوده و كبرى كلّى باشد ) .\r\nو از آن جمله كلام آن حضرت به مردم بصره است كه : « شما سربازان زن ، و پيروان\r\n\r\n\r\n","description":"","footnote":"\r\n( 1 ) آيه 282 از سوره 2 بقره .\r\n( 2 ) . آيه 6 از سوره 5 مائده .\r\n( 3 ) . آيه 222 از سوره 2 بقره .\r\n","page_name":" 208 ","page_number":210},
  {"content":"\r\n\r\nچهار پا بوديد . كه با بانگ او جمع شديد و با كشته شدنش فرار نموديد » . « 1 »\r\nو ديگر كلام اميرالمؤمنين عليه السّلام است : « بهترين صفت زنان همان بدترين صفات مردان است . همانند كبر و ترس و بخل . زن اگر متكبّر باشد ، مرد اجنبى بر خود نمىپذيرد . و اگر بخيل باشد ، مال خود و شوهر را حفظ مىكند . و اگر ترسو باشد از هر چيزى كه به آبروى او لطمه زند كناره گيرى مىنمايد » . « 2 »\r\nو از آن‌جمله كلام آن حضرت عليه السّلام است كه در وقتى كه لشكرى را براى جنگ بسيج مىنمود ايراد كرده ميفرمايد :\r\n« در طول جنگ تا ميتوانيد از ياد زنان خوددارى كنيد » .\r\nسيّد رضى ( ره ) در معنى اين عبارت ميگويد : از ياد زنان و آميزش با آنان خوددارى كنيد ، كه اين مطلب بازوى مردانگى را سست مىكند و اراده نيرومند را ضعيف ميسازد ، و نيروى دويدن را در هم مىشكند ، و از دورنگرى و قدرت در جنگ مىكاهد . و هر كس از چيزى خود را نگهدارد ، لفظ أَعْذَبَ عَنْهُ درباره‌اش گفته مىشود . و عذوب و عاذب ، يعنى كسى كه از خوردن و نوشيدن خوددارى مىنمايد . « 3 »\r\nنگارنده : جائى كه ياد آورى و ذكر زنان ، و برخورد با آنان در جنگ موجب سستى عزم و گسيختگى امور خواهد شد ، پس چگونه ميتوان توقّع داشت ، كه امور مملكت و نظام اجتماع با در دست گرفتن زنان ، حكومت و قضاوت را - كه دو ركن مهمّ از اركان سياست مملكت است - آشفتگى پيدا نكند . در صورتىكه كه حاكم و قاضى بايد داراى احساساتى قوى ، و ايمانى نيرومند ، و منطقى استوار باشد . و در غير اين‌صورت شيرازه حكومت اسلامى از هم گسيخته و به بربريّت قرون وسطى ،\r\n\r\n\r\n","description":"","footnote":"\r\n( 1 ) « نهج‌البلاغه » ج 1 باب خطب خطبه 13 ص 44 از چاپ مصر ، با پاورقى محمّد عبده .\r\n( 2 ) « نهج‌البلاغه » ج 1 ص 188 .\r\n( 3 ) « نهج‌البلاغه » ج 2 باب حكم فقره هفتم پس از حكمت 260 ص 196 چاپ مصر .\r\n","page_name":" 209 ","page_number":211},
  {"content":"\r\n\r\nو توحّش نظام غربى ، و رواج آداب و رسوم كفر تبديل خواهد شد . خداوند ما را از اين بليّات محفوظ بدارد .\r\nو اين مطلب مسلّم است كه شارع حتّى ولايت و سرپرستى كودكان خردسال را با بودن پدر ، و جدّ پدرى به زن نسپرده ، و با نبود اين دو ، ولايت كودك به عَصَبه « 1 » ( خويشان پدرى ) واگذار شده . با اينكه مادر براى ولايت ، بواسطه قرابت شديد به فرزند ، سزاوار تر است .\r\nسرّ اين امر اين است كه عقل زنان به اين كار كفايت نمىكند ، و در نتيجه ادب و دين و مال فرزند تباه ميگردد .\r\nاميرالمؤمنين عليه السّلام در « نهج‌البلاغه » ميفرمايد : « هنگامى كه زنان ( دختران )\r\n\r\n\r\n","description":"","footnote":"\r\n( 1 ) يعنى بنا بر قول كسانى كه اين قول را قبول دارند :\r\nمرحوم شيخ طوسى در « مبسوط » گويد : فقط پدر و جدّ هستند كه حق دارند دختر شوهر دهند و كسان ديگرى از خويشان پدرى كه وارث مال هستند ، حقّ دخالت ندارند . تا اينكه گويد : اولياء زنان سه گروهند : اوّل پدر و جدّ ، دوم برادر و پسر برادر و عمو و پسر عمو و مولى ، سوم حاكم شرع . ( جلد 4 ص 164 و ص 165 چاپ حيدرى طهران ) . لكن مشهور بين فقهاء اين است كه ولايت به خويشان پدرى نميرسد .\r\nدر « جواهر » گويد : در امر ازدواج ، ولايت مخصوص پدر و جدّ پدرى ، و مولى و وصىّ ، و حاكم شرع است . و اجماع بر عدم ولايت زن و اجداد او به هر دو قسم ( محصَّل و منقول ) منعقد است بلكه در اين مورد هيچ اختلافى كه موجب ضعف اجماع گردد نمىباشد . و اينكه عمو و برادر اولويّت دارند با وجود نصوصى كه تصريح بر عدم ولايت آنها دارد معنايش روشن است . تا اينكه گويد : آرى در روايت ابوبصير آمده : « امر ازدواج به دست پدر و برادر و وصىّ و كسى كه امر او در مال زن نافذ است ، مىباشد » . و در روايت حسن بن علىّ است : « برادر بزرگتر به منزله پدر است » . لكن اين حكم از روى تقيّه است ، يا منظور اولويّت عرفى است در امورى كه ضررى به حال آنان ( زنان ) ندارد و از اين قبيل امورى كه در هر حال با اجماع فقهاء اماميّه منافات ندارد . ( جواهر كتاب نكاح - فصل اول از فصل سوم - در اولياء عقد ) .\r\n","page_name":" 210 ","page_number":212},
  {"content":"\r\n\r\nبه زمان نكاح برسند ، عَصبَه بر آنها مقدّم است » . « 1 »\r\nيعنى وقتى زنان به سنّ ازدواج برسند ، ولايت بر آنها براى مردهاى طائفهء پدر ، از مادرشان مقدّم است ؛ و اين سخن دليل است بر اينكه مادر بر دختر خود ولايت ندارد .\r\nبحث پيرامون ولايت پدر و جدّ در فقه مذكور است ، و اكنون از محدوده بحث ما خارج است .\r\n9 - روايات زيادى كه متواتر معنوى است و در جميع ابواب فقه وجود دارد كه دلالت ميكنند بر اختلاف مرد و زن در مورد طهارت ، نماز و روزه ، جهاد ، نكاح ، نفقه ، طلاق ، عدّه ، ارث ، ولايت ، قضاوت ، شهادت ، حدود ، قصاص و ديات ، بطوريكه ممكن است گفته شود : اين اختلاف وسيع از سرچشمه واحدى مايه ميگيرد ، و آن سرچشمه كلام خداوند است :  لِلرِّجالِ عَلَيْهِنَّ دَرَجَةٌ  ، « 2 »\r\n« مردان بر زنان برترى دارند . » و البتّه كلام خدا برتر و بالاتر است :  وَ كَلِمَةُ اللَّهِ هِيَ الْعُلْيا  . « 3 »\r\nو روح اين تفاوت در تمامى شئون زن سرايت كرده ، از قواى بدنى و خاطرات فكرى و عواطف قلبى .\r\nو اسلام كه دينى است كه بر همه اديان و مكتب‌ها برترى دارد ، و هرگز فروتر نخواهد بود ، « 4 » بنگر چگونه جانب زن را بيش از جانب مرد مراعات كرده ، كه در محيط آكنده از آفتها و فرسايشها و بلايا قرار نگيرد ، و گل وجودش به حال طبيعى خود باقى بماند ، و در جوّ انسانى بوى عِطرآگين خاصّ خود را همواره حفظ نمايد ، و طهارت ذاتى و عصمت طبيعى خود را به دست امواج ديوانه و خطرناك شهوتِ مردانِ خيانت پيشه فاسد نسپرد كه او را چون اسباب بازى ملعبه خويش سازند ، و مانند توپ به هوس هاى\r\n\r\n\r\n","description":"","footnote":"\r\n( 1 ) « نهج البلاغه » ج 2 باب حِكم ص 194 .\r\n( 2 ) آيه 228 از سوره 2 بقره .\r\n( 3 ) آيه 40 از سوره 9 توبه .\r\n( 4 ) اين سخن را شيعه و سنّى از پيغمبر اكرم صلّى الله عليه و آله و سلّم روايت كرده‌اند .\r\n","page_name":" 211 ","page_number":213},
  {"content":"\r\n\r\nيكديگر پاسش دهند . و از اين رو قيّوميّت وى را - آن هم نه فقط براى استمتاع ، بلكه در همه امور مهمّ - بدست مرد سپرده است .\r\nرواياتى وارد است كه نوافل زن ، مثل اعتكاف ، روزه ، حجّ و عمره ، بىاجازه شوهر جائز نيست « 1 » . و قَسَم و نذر و عهد او نيز با اجازه شوهر بايد باشد . و از خانه جز با اجازه شوهر نبايد بيرون برود .\r\nو اين روايات بسيار زياد است ، و در فقه از خاصّه و عامّه به‌طور متفرّق در ابواب مختلف وارد شده ، بطورىكه ميتوان تبعيّت زن را از همسر در اين امور و امثال آن در اين روايات به‌طور يقين ، و قيّوميّت مرد را بر وى اجمالًا از اين روايات استفاده كرد .\r\nپيامبر اسلام صلّى الله عليه و آله و سلّم در وصيتى به اميرالمؤمنين عليهما السّلام فرمودند : « يا علىّ زن روزه مستحبّى جز با اجازه شوهر نمىتواند بگيرد » . « 2 »\r\nو امام چهارم حضرت سجّاد امام زين‌العابدين عليه السّلام در پاسخ زُهرى « 3 » در اقسام روزه فرمود : « اقسام روزه عبارت است از : واجب ، حرام ، مستحب ، مكروه ، مأذون و غيره . پرسيد : روزه مأذون چيست ؟ حضرت فرمود : روزه مستحبّى زن كه\r\n\r\n\r\n","description":"","footnote":"\r\n( 1 ) روايتى در مورد لازم بودن اجازه شوهر در نمازهاى نافله زن نيافتيم . ظاهراً اجازه لازم نيست . مگر جائى كه حقّ شوهر با نماز نافله تضييع شود\r\n( 2 ) « من لا يحضره الفقيه » باب نوادر ص 367 چاپ كتابفروشى صدوق\r\n( 3 ) . زُهْرى - به ضمّ زاء و سكون هاء - اسمش أبو بكر محمّد بن مسلم بن عبيد الله بن عبد الله بن حارث بن شهاب بن زهره بن كلاب است ، وى دانشمندى معروف و اهل مدينه و تابعى است . وى صحبت ده نفر از صحابه پيغمبر را درك كرده و علماء اهل تسنّن او را ستوده ، و بسيار مدح نموده‌اند . گفته شده : علم فقهاء هفتگانه را در حفظ داشت و بسيارى از علماء حديث از وى روايت كرده‌اند . و امّا علماء شيعه بعضى او را ستوده و بعضى مذمّت كرده‌اند « الكنى و الالقاب » ج 2 ، ص 27 چاپ صيدا . و در « سفينه البحار » ج 1 ، ص 573 مفصّل احوالات او را آورده است .\r\n","page_name":" 212 ","page_number":214},
  {"content":"\r\n\r\nبى اجازه شوهر صحيح نيست » . « 1 » و در « كافى » از امام صادق عليه السّلام وارد است : « روزه مستحبّى زن بى اجازه شوهر جائز نيست » . « 2 »\r\nدر « مرآةالعقول » در شرح اين كلام گويد : مشهور بلكه متّفقٌ عليه اصحاب اين است ، كه زن با نهى شوهر روزه مستحبّى نمىتواند گرفت . و همچنين مشهور عدم جواز است بدون اجازه » . « 3 »\r\nدر « الميزان » از « درّ المنثور » از عبدالرّزّاق در « المصنّف » و ابن عدّى از جابر نقل مىكند كه پيغمبر صلّى الله عليه و آله و سلّم فرمود : « پس از بلوغ ديگر شخص يتيم نخواهد بود . تا اينكه گويد : قسم زن شوهردار منعقد نمىشود مگر با اجازه او » . « 4 »\r\nو اين روايات در كتب فقه ورقهاى بسيارى را پر كرده و در تفاسير و تواريخ و كتب حديث و سنن و اشباه آن نيز وارد گشته است .\r\nاسلام از خلوت مرد با زن نهى كرده ، و از نشستن در جائى كه زن نشسته بوده تا زمانى كه گرماى بدن او در آنجا باقى است نهى فرموده ، و نيز از امامت آنها جهت نماز براى مردان جلوگيرى نموده است . و صفهاى جماعت آنان را پشت سر مردان قرار داده و اين مطالب از روايات تغيير قبله پيداست .\r\nو به زنان امر كرده كه چشم از نگاه به مردان بپوشند ، و در سخن گفتن با مرد صدا نازك نكنند ، شايد كه در دلِ مردى كه بيمارى شهوت است طمع در وى پديد آيد . و حجاب و ماندن در خانه را براى زنان مقرّر كرد ، تا جائىكه به نقل شيخ طوسى در « امالى » با اسنادش « 5 » از عبد الله بن حسن و دو عمويش ابراهيم و حسن پسران حسن ، از فاطمه دختر امام حسين ، از جدّش اميرالمؤمنين عليهم السّلام از پيغمبر اكرم صلّى الله عليه و آله و سلّم نقل شده كه آن\r\n\r\n\r\n","description":"","footnote":"\r\n( 1 ) « من لا يحضره الفقيه » كتاب صيام ج 4 ص 80 چاپ كتابفروشى صدوق ، و « كافى » ج 4 ص 86 .\r\n( 2 ) « كافى » ج 4 ص 151 چاپ حيدرى سال 1377 هجرى قمرى .\r\n( 3 ) « مرآةالعقول » ج 3 ص 338 از چاپ سنگى .\r\n( 4 ) « الميزان » ج 2 ص 269 .\r\n( 5 ) و اين اسناد همان است كه خودش گفته است . جماعتى به ما خبر دادند از ابومفضل از ابوعبدالله جعفر بن محمّد بن جعفر حسنى از جدش موسى بن عبدالله از پدرش عبد الله بن حسن تا آخر اسناد .\r\n","page_name":" 213 ","page_number":215},
  {"content":"\r\n\r\nحضرت فرمود : « زنان از اداى مقصود در سخن ناتوانند و عورت و ناموس مرد مىباشند ، با دعوت آنان به سكوت ، نارسائى كلامشان ، و با جاى دادن آنها در منازل ، عفّت آنها را حفظ و نگاهدارى كنيد » . « 1 »\r\nامير مؤمنان عليه السّلام در وصيّتش به امام حسن مجتبى عليه السّلام در « نهج‌البلاغه » ميفرمايد : « چشمان زنان را با پوشش حجاب از ديدن نامحرمان محفوظ بدار كه شدّت حجاب پاكى آنها را بهتر محفوظ ميدارد . و بيرون رفتن آنان از منزل ، پر خطرتر از وارد كردن مرد نامطمئن به خانه نمىباشد . و اگر ميتوانى كارى كنى كه جز تو كسى را نشناسند ، البتّه انجام بده » . « 2 »\r\nو در اين مطلب گفتار خداى عزّوجلّ كافى است كه در مقام بيان حوريان بهشتى و تعريف و تمجيد آنها ميفرمايد :  حُورٌ مَقْصُوراتٌ فِي الْخِيامِ  « 3 » . چون خيام جمع خيمه است و آن به معناى چادرى است كه بر روى زمين برپا ميكنند ؛ و مراد از  مَقْصُوراتٌ فِي الْخِيامِ  آنست كه آنها پرده نشينند و مصون و محفوظ بوده و از خودنمائى و جلوه گرى براى همه كس خوددارى ميكنند ؛ و اين تفسير از جماعتى كه از جمله آنان ابن عبّاس و أبوالعاليه ميباشند نقل شده است ؛ و از مجاهد و ربيع در تفسير اين آيه چنين وارد شده است كه مراد از مقصورات : اقتصار نظر آنهاست بر شوهرهايشان و هيچگاه نظر به غير آنان ندارند ؛ اين تفسير در « مجمع البيان » ذكر شده است و اين تمجيد و تحسين دلالت دارد بر آنكه بزرگترين حسن و نيكوئى براى زن و عالىترين تمجيد براى او همانا پرده‌نشينى و حجاب و عفّت و تستّر و دورى از\r\n\r\n\r\n","description":"","footnote":"\r\n( 1 ) « امالى » ج 2 ص 197 چاپ نجف اشرف . و سيوطى در « جامع صغير » ( باب همزه ج 1 ، ص 98 از طبع چهارم ) از كتاب ضعفاء عقيلى از أنس از رسول خدا صلّى الله عليه و آله و سلّم روايت كرده است كه : آن حضرت فرمودند : إنَّ مِنَ النِّساء عَيًّا وَ عَوْرَه فَكفُّوا عَيَّهُنَّ بِالسّكوت و وَارُوا عَوراتَهُنَّ بِالبُيوتِ . ( مؤلف )\r\n( 2 ) « نهج البلاغه » ج 2 باب كتب ص 56 چاپ مصر - عبده .\r\n( 3 ) سوره الرحمّن ( 55 ) آيه 72 .\r\n","page_name":" 214 ","page_number":216},
  {"content":"\r\n\r\nجماعت مردان و عدم خودنمائى و پرده‌درى است بطورىكه اين معنى بر شخص متفطّن و خبير مخفى نيست .\r\nچگونه ميتوان ، با وجود اين اوصافى كه در كلام آن حضرت است ، آنان را رخصت داد كه در كنار مردان قرار گيرند و به رتق و فتق امور ، و امر و نهى ، و فرياد برآوردن و محاجّه و مخاصمه كه لازمه قضاوت و حكومت است بپردازند ؟\r\nو آنچه تا به حال ذكر شد ، روح قوانين اسلامى است درباره زن كه از ضروريّات اسلام به‌شمار ميرود .\r\n\r\nبحث اجمالى در ماهيّت و جايگاه مجلس شورى از نظر فلسفه اجتماعى اسلام\r\nعدم جواز ورود زنان در مجلس شورى\r\nاز آنچه تاكنون گفتيم روشن است كه جائز نيست زن به مجلس شورا راه يابد ، هر چند فقيه و مجتهد باشد ، زيرا اين مجلس تنها براى مشاوره و بحث از قوانين نيست تا بگوئيم زنها در زمان پيغمبر صلّى الله عليه و آله و سلّم نيز در اصول احكام اسلام بحث ميكردند ، پس چرا از شركت در مجلس شورا محروم باشند .\r\nزيرا مجلس شورا در اين زمان ، در همه امور ولائى و حكومتى ، رياست عامّه بر ملّت دارد ، و ارشاد و رهبرى در امور سياسى ، تمامى به عهده اوست . و اوست كه خطّ مشى حكومت را در كارها و در همه شئون ملّت اعمّ از اجتماعى ، اقتصادى ، فرهنگى ، اخلاقى ، تعليم و تربيتى مقرّر مىكند ، و حتّى جنگ و صلح نيز با تصويب وى انجام مىشود ، و با تصويب و رأى اعتماد وى ، دولت ( قوّه مجريّه ) نيز تحكيم پيدا مىكند ، و با رأى عدم اعتماد مجلس است كه دولت ساقط ميگردد .\r\nپس نام‌گذارى آن به مجلس رياست عمومى شايسته‌تر است از نام‌گذارى آن به مجلس شورا ، و موقعيّت اين مجلس ، موقعيّت قيّم كامل است كه كفالت امور را به عهده ميگيرد .\r\nو شأن مجلس فقط وكالت ازطرف مردم نيست ، تا بگوئيم بين مرد و زن فرقى نيست .\r\n\r\n","description":"","footnote":"","page_name":" 215 ","page_number":217},
  {"content":"\r\n\r\nبعضى گمان ميكنند كه اين رياست با توكيل رعيّت صورت ميگيرد ولى اين گمان صحيح نيست ، زيرا اوّلًا : اين وكالت گرچه از طرف رعيّت است ، ولى در واقع وكالت نيست ، بلكه ولايت و قيموميّت دادن است با شرائطى مخصوص ، كه پس از ثبوت آن ديگر مردم نمىتوانند از آن صرف‌نظر كنند .\r\nثانياً : براى افراد رعيّت نسبت به خودشان ، چنين ولايت و قيموميّتى وجود ندارد ، تا چه رسد به آنكه آن را با وكالت به اعضاى مجلس شورا منقتل كنند .\r\nما حَصَل كلام آنكه : بر مبناى فلسفه اسلامى هريك از افراد رعيّت بر خود ولايت ندارند ، تا آن را با توكيل به عضو شورى منتقل نمايند . و وكالت فقط مىتواند حقّى را كه براى موكّل ثابت است به وكيل منتقل نمايد ، ولى خود به تنهائى ايجاد حقّ نمىكند .\r\nو اعضاى شورا اگر فقهائى باشند جامع‌الشّرائط ( حافظ نفس ، نگهبان دين خود ) در اين صورت براى آنان ولايت شرعى ثابت است ، نه وكالت ، ولى اگر فقيه نباشند ، يا ديگر شرائط را واجد نباشند ، حقّ دخول در اين منصب را شرعاً ندارند ، زيرا اين مقام براى فاقد شرائط ، دخالت در امر ولىّ است بدون استحقاق و شايستگى ، و تصرّف در امور اوست بى اجازه وى .\r\nبلى بنا به طرز تفكّر فلسفه غربى كه ولايت هر كس را بر خود او جائز ميشمرد ، مسئله وكالت صحيح است .\r\nو گويا عضو شورا را وكيل ناميدن ، يك اصطلاح غربى است ، و مأخوذ از غرب است .\r\nاين مطالب صرف نظر از آن چيزهائى است كه قبلًا ثابت شد كه حكم ولايت منحصر به امام عليه السّلام است ، و يا فقيه أعلم و أورع و خبير و بصيرى كه در قلبش انوار ملكوت تجلّى كرده ، و معيار تشخيص حقّ و باطل در او قرار داده شده و نور الهى به وى افاضه گشته است . آن هم با تفويض امام اين مقام را به او ، و به نيابت وى از امام\r\n\r\n","description":"","footnote":"","page_name":" 216 ","page_number":218},
  {"content":"\r\n\r\nعليه السّلام مىباشد ، آن هم در صورتىكه اين مقام از طرف امام به او تفويض شود و به نيابت او كارها را انجام دهد . « 1 » پس با توجّه به مطالب مذكور ، عمل شورى بايد منحصر به مشورت باشد نه هيچ چيز ديگر ؛ بر مبناى اين مرام ، مانع از دخول زن در مجلس شورا اخبارى است كه دلالت دارند زن نبايد در امور سياسى ، ولائى ، و غيره مورد مشورت قرار گيرد ، خصوصاً در محافل مردان ، اگر نگوئيم كه آيه شريفه :\r\n الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ  و آيه شريفه :  وَ لِلرِّجالِ عَلَيْهِنَّ دَرَجَةٌ  ، اطلاق دارد ، و امثال اين موارد را در بر ميگيرد ( دقّت شود ) .\r\nبهر جهت شأن اين مجلس كه مركز تصميم گيرى و اداره مملكت و محور صدور فرمانها و قوانين است اگر با آنچه كه از نظر فلسفه و روح اسلامى ياد آور شويم پايه گذارى نشود ، مقابل ولايت امام فقيه مىباشد ؛ و اين خود از شئون ولايت است ، كه با بيعت عمومى صورت ميگيرد ؛ بنابراين اگر اعضاى آن را ولىّ و كفيل بناميم ، سزاوارتر است از آنكه وكيل بخوانيم . و اين مقام و شأنى كه مجلس شورا بر ملّت دارد ، بالاترين مرتبه رياست و كاملترين درجه قيوميّت است ، كه با آيه شريفه «  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ  » صريحاً مخالفت دارد .\r\nامّا احتمال اينكه مدلول آيه منحصر در قيموميّت مرد نسبت به زندگى شخصى خود باشد ، به حكم اطلاق آيه مردود است . زيرا در آيه قيدى نسبت به قيموميّت وى در امور خانوادگى ، و حدّى كه فقط دلالت بر قيموميّت مردان نسبت به همسران خود داشته باشد ، وجود ندارد . و در اين‌صورت مىبايست بگويد : « مردان بر زنان خود قيموميّت دارند » .\r\nفرضاً اگر آيه به محيط ازدواج و خانوادگى اختصاص داشته باشد ، ميپرسيم خداوند متعال كه براى زن در خانه كوچك و محدود خودش و در امور ناچيز اجازه\r\n\r\n\r\n","description":"","footnote":"\r\n( 1 ) و اين تفويض چه به‌عنوان نيابت خاصّ و چه به‌عنوان نيابت عامّ نسبت به فقهاء جامع‌الشرايط مىباشد .\r\n","page_name":" 217 ","page_number":219},
  {"content":"\r\n\r\nقيموميّت نداده ، پس چگونه قيموميّت تمام خانه‌هاى ملّت يعنى مملكت را به وى سپرده ، و او را اجازه داده كه قيّم و كفيل دولت و مملكت اسلامى شود ؟ آيا قيموميّت حكومت ، كه برابر با قيموميّت عامّ است از قيموميّت يك خانه مهمّتر و بزرگتر نيست ؟\r\nآيا ميتوان پذيرفت ، يا مسلمانى به چنين سخنى لب بگشايد كه خداوند به زن قيموميّت ميليونها انسان ، و جامعه انسانى را واگذار نموده ، ولى ولايت او را بر همسر خود نفى نموده ، بلكه او را همطراز با مرد هم قرار نداده ، بلكه زنان صالحه را مطيع شوهران خود در حضور آنان ، و حافظ ناموس و مال شوهران در غيابشان قرار داده است ، و ميفرمايد :  فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّهُ  : « زنان صالحه مطيع شوهر و حافظ ناموس و اموال وى در غيبت آنهايند » . و در جائى ديگر ميفرمايد :  وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى  . « در خانه‌هاى خود بنشينيد و همچون زنان جاهليّت اولى به گردش و خودنمائى نپردازيد » .\r\nو آيا ميتوان ميان خانه‌نشينى ، و ميان آشكار گشتن در صف مردان و فرياد برآوردن و سخنرانى نمودن ، و تنازع و تخاصم و محاجّه و امثال اينها كه لازمه امور عامّه است مخصوصاً در امورى كه بحث و جدل در پى دارد مثل مجلس شورا ، جمع نمود ؟\r\nگفته نشود كه : خانه‌نشينى مخصوص زنان پيغمبر صلّى الله عليه و آله و سلّم بوده است .\r\nزيرا وقتىكه ملاك و حكمت خانه‌نشينى همه زنان ، با زنان پيامبر يكى است ، چرا آيه اختصاص به زنان پيامبر صلّى الله عليه و آله و سلّم داشته باشد ؟\r\nآيا ميتوان گفت : خانه‌نشينى مخصوص زنان پيغمبر صلّى الله عليه و آله و سلّم است ، يعنى امر به عدم تبرّج و گردش و خودنمائى مختصّ به آنها است ، ولى خودنمائى مانند خودنمائى جاهليّت ، و همچنين ديگر فقرات آيه مثل صدا به نازكى برآوردن با كسى كه دچار بيمارى شهوت است ، براى زنهاى ديگر جز زنان پيامبر صلّى الله عليه و آله و سلّم جائز و حلال مىباشد ؟\r\nعلاوه بر اين مگر زنان نبىّ اكرم صلّى الله عليه و آله و سلّم از ديگر زنان ، در عقل و درايت كمتر بودند ، كه حكم خانه ماندن مختصّ به آنها باشد ؟ و ديگر از زنان ، از زنان پيامبر صلّى الله عليه و آله و سلّم قوىتر\r\n\r\n","description":"","footnote":"","page_name":" 218 ","page_number":220},
  {"content":"\r\n\r\nو عاقل‌تر و مؤمن ترند ، كه حكم قرار در خانه و عدم تصدّى حكومت و ولايت براى زنان پيامبر صلّى الله عليه و آله و سلّم و مختصّ به آنان باشد ؟ مضافاً بر اينكه مىبينيم كه در خانه ماندن در موارد عديده مثل عدم جهاد و جماعت ، تشييع جنازه و . . . ، كه لازمه در خانه ماندن است ، مختصّ به زنان پيغمبر صلّى الله عليه و آله و سلّم نبوده ، بلكه براى همه زنان جعل شده است .\r\nعلاوه بر تمامى اينها چه در زمان نبىّ اكرم صلّى الله عليه و آله و سلّم و چه در زمان خلفاء حتّى يك مورد هم نيافتيم ، كه زنى امر به خروج از خانه و تصدّى حكومت ، رياست و قضاوت شده باشد . و عايشه چون به جنگ أمير المؤمنين عليه السّلام آمد ، در همان زمان مورد مؤاخذه و ملامت و تخطئه واقع گشت ، چه برسد به نسلهاى بعدى ، آن هم نه به خاطر جنگ با أمير المؤمنين عليه السّلام ، بلكه براى خروج از خانه كه براى زن جائز نيست ، مورد شماتت قرار ميگيرد .\r\n\r\nتكيه أمير المؤمنين و صحابه در توبيخ عايشه براين كه چون زن است نبايد خروج كند\r\nأمير المؤمنين عليه السّلام - چنانچه در « جمهرة رسائل العرب » مذكور است و از « الامامة و السياسة » نقل شده - به عايشه نامه‌اى مينويسد و ميفرمايد :\r\n« امّا بعد تو در حالى كه خدا و رسول را به خشم آوردى از خانه بيرون شدى ، و چيزى را ميجوئى كه از تو برداشته شده ، زنان را با جنگ و اصلاح بين مردم چكار ؟ آيا تو طلب خون عثمانى ميكنى ؟ قَسَم به جان خودم آنكس كه ترا هدف تير بلا قرار داده ، و به اين گناه بزرگ وادار كرده ، گناهش بزرگتر است از قاتلان عثمان . تو خشمگين نشدى ، مگر آنكه خشم ديگران را برانگيختى ! و به هيجان نيامدى مگر آنكه ديگران را به هيجان آوردى ، از خدا بترس و به خانه ات بازگرد » . « 1 »\r\nو عايشه با همه تيزهوشى و زرنگى ، پاسخى نداشت كه براى علىّ عليه السّلام بنويسد جز آنكه به وى نوشت : « كار از عتاب و سرزنش بالاتر است و السّلام » . « 2 »\r\nو امّ المؤمنين أُمّ سَلَمه به وى نامه نوشت و با آيات قرآن با وى احتجاج كرد ، و به او ثابت نموده كه بر او لازم است كه در خانه بنشيند ، چنانچه در « جمهره رسائل عرب » به نقل از شرح « نهج‌البلاغه » ابن ابىالحديد و « عقد الفريد » و « الامامة و السّياسة » مذكور\r\n\r\n\r\n","description":"","footnote":"\r\n( 1 و 2 ) « الجمهره » ج 1 ص 378 و ص 379 به نقل از « الإمامة و السياسة » ج 2 ص 55\r\n","page_name":" 219 ","page_number":221},
  {"content":"\r\n\r\nاست : « از امُّ سَلَمه زوجه پيامبر اكرم صلّى الله عليه و آله و سلّم به عايشه امّ المؤمنين :\r\nسلام بر تو ، سپاس خدائى را كه جز او خدائى نيست . امّا بعد ، تو بين رسول خدا و مردم حكم درِ خانه و حاشيه‌اى هستى و حجاب تو حجابى بر حَرَم اوست . قرآن دامان تو را جمع نموده ، پس آن را مگستر ، و خدا صداى تو را فرو انداخته ، آن را بلند مساز ؛ كه خداوند پشتيبان اين امّت است .\r\nاگر پيغمبر صلّى الله عليه و آله و سلّم ميدانست كه زنان تحمّل جهاد دارند ، بر تو نيز مقرّر ميداشت . از حقّ خود بيرون شدى ، از حقّ خود بيرون شدى ، بلكه ترا از گرديدن در شهرها نهى فرموده است .\r\nستون دين اگر كج شود ، به‌وسيلهء زنان مستقيم نگردد ، و اگر شكاف بردارد به‌وسيلهء زنان اصلاح نشود . زنانِ قابل ستايش ، كسانى هستند كه چشم خود فرو هَلند ، و صدا كوتاه سازند ، با جانهاى زيوريافته به حيا و شرم ، با دامن‌هاى برچيده از گناه و آلودگ ، ى و قدمهائى كوتاه .\r\nبه پيامبر صلّى الله عليه و آله و سلّم چه جواب خواهى داد ، اگر به تو برخورَد در حالىكه از آبشخوارى به آبشخوارى ديگر روانى ؟ به تحقيق كه تو حجاب رسول خدا را برداشتى ؛ و عهد حضرتش را رها ساختى . و بدان كه تمام حركات و اعمالت در زير نظم علم خداست . خواهى مُرد ، و به‌سوى پيامبر باز خواهى گشت . قسم ميخورم كه اگر به راه تو رفته بودم ، و به من ميگفتند : اى امّ سَلَمه به بهشت درآ ، همانا شرم ميكردم كه پيامبر صلّى الله عليه و آله و سلّم را ملاقات كنم ، در حالىكه پرده حجاب او را دريدم ، حجابى كه او بر من لازم كرد . خانه ات را پناهگاه خود قرار ده ، و چادرت را گور خود ساز ، تا اينكه با اين حالت پيامبر را ملاقات كنى . مطيع‌ترين حالات تو براى خدا وقتى است كه ملازم خانه ات باشى . و بهترين كمك كننده دين خدا هستى آنگاه كه در خانه ات وارد ميشوى و در آنجا درنگ ميكنى !\r\nاگر سخنى از پيغمبر صلّى الله عليه و آله و سلّم را به ياد تو آورم كه تو آن را ميدانى ، همچون\r\n\r\n","description":"","footnote":"","page_name":" 220 ","page_number":222},
  {"content":"\r\n\r\nمار زخم خورده به خود خواهى پيچيد ، و السّلام » . « 1 » اين خبر را يعقوبى در تاريخش ذكر كرده است « 2 » . پس از پايان جنگ جَمَل ( چنانچه طبرى در تاريخش ذكر كرده ) عمّار ياسر به عايشه گفت : اى امّ المؤمنين ، اين روش و مسير تو ، از آن مسيرى كه پيمودن آن را خدا و رسول از تو پيمان گرفته‌اند ، چقدر فاصله دارد ! عايشه به وى گفت : اى ابواليقظان . پاسخ داد : بلى . گفت : به خدا قسم تا آنجا كه من ميدانم تو همواره فردى حقّ گو بوده‌اى . عمّار ! شكر خدا را كه سخن حقّ را به نفع من بر زبان تو جارى كرد . « 3 »\r\nطبرى در تاريخ خود ، و محمّد بن عبد ربّه اندلسى در « عقدالفريد » نقل ميكنند : زيد بن صوحان نامه‌اى به عايشه نوشت هنگامى كه عايشه او را به‌سوى خود دعوت نمود ، و امر كرد مردم را از اطراف اميرالمؤمنين عليه السلّام بپراكند :\r\nامّا بعد ، تو به چيزى مأمورى ، و ما به چيز ديگر . تو مأمورى كه در خانه بنشينى ، و ما مأموريم كه بجنگيم تا فتنه برافتد . ولى تو مأموريّت خود را فراموش كردى ، و نامه نوشتى كه ما را از مسؤليّت خود باز دارى . « 4 »\r\nابن‌عبّاس پس از پايان جنگ جمل براى رساندن پيام اميرالمؤمنين عليه السّلام نزد عايشه رفت ، تا به او بگويد : اميرالمؤمنين عليه السّلام امر كرده در خانه‌اى كه خدا معيّن كرده بنشيند و مستقر شود ، عايشه به وى اجازه نداد داخل شود ، سپس ابن‌عبّاس بىاجازه وارد شد . عايشه گفت : پسرعباس ، باور نداشتيم بىاجازه به خانه ما درآيى ، و بر مسند ما بنشينى . ابن‌عبّاس گفت : به خدا قسم اين خانه تو نيست و خانه تو آن خانه‌اى است كه خدا امر كرده در آن استقرار يا بى كه اطاعت نكردى . اينك اميرالمؤمنين عليه السّلام تو را فرمان ميدهد كه به شهر خود كه از آنجا آمدى ، باز گردى . « 5 »\r\n\r\n\r\n","description":"","footnote":"\r\n( 1 ) « الجمهره » ج 1 ص 353 تا 356 به نقل از « شرح ابن‌ابىالحديد » ج 2 ص 79 و « عقدالفريد » ج 2 ص 227 و « الامامة و السياسة » ج 1 ص 45 .\r\n( 2 ) « تاريخ يعقوبى » ج 2 ص 180 چاپ بيروت 1379 .\r\n( 3 ) « طبرى » ج 3 ص 548 .\r\n( 4 ) « طبرى » ج 3 ص 479 و « عقد الفريد » ج 4 ص 317 .\r\n( 5 ) « تاريخ يعقوبى » ص 183 چاپ بيروت سال 1379 ه مسعودى در « مروج الذهب » ج 2 ص 368 چاپ دارالاندلس و « عقدالفريد » ج 4 ص 328 .\r\n","page_name":" 221 ","page_number":223},
  {"content":"\r\n\r\nو مالك اشتر در وقتى كه عايشه در مكّه بود ، نامه‌اى از مدينه به وى نوشت :\r\nتو زوجه پيامبر خدائى صلّى الله عليه و آله و سلّم ، خداوند ترا امر كرد در خانه بنشينى ، اگر فرمان خدا را اطاعت كنى ، البتّه كه خير تو در آن خواهد بود ، و اگر بخواهى عصاى خود را بردارى ، حجاب از خويش بيفكنى ، و موهاى خود را بر مردم آشكار كنى ، با تو خواهم جنگيد ، تا تو را به خانه ات و جائى كه خدا بر تو مىپسندد ، باز گردانم . « 1 »\r\nو اميرالمؤمنين عليه السّلام پس از جنگ جَمَل نزد وى رفت ، و با چوب برهودج او زد و فرمود : « اى حميراء ! آيا پيامبر تو را به اين كار امر نمود ؟ آيا فرمان نداد كه در خانه بنشينى ؟ به خدا با تو بىانصافى كردند كسانى كه تو را از خانه بيرون كشيدند و زنان خود را در خانه نگهداشتند درحاليكه تو را آشكار ساختند » . « 2 »\r\nو پيش از اين گفته شد ، كه ابابَكره بر عدم جواز خروج عايشه به گفته پيغمبر صلّى الله عليه و آله و سلّم استدلال كرد ، كه : لَنْ يُفْلِحَ قَوْمٌ وَلَّوْا أَمْرَهُمْ امْرَأةً « ملّتى كه زمام كار خود را به دست زنى بسپارد رستگار نخواهد شد » .\r\nحتّى عبدالله بن عمر نيز وى را بر اين كار ملامت كرد ؛ و عايشه با همه فصاحت بيان ، جوابى نداشت و به وى پاسخ نداد كه براى اصلاح ميان امّت محمّد صلّى الله عليه و آله و سلّم بيرون شدم . و نگفت كه وجوب ماندن در خانه مختصّ است به وقتى كه بيرون آمدن زن از خانه ، مصلحتى اقوى از مصلحت خانه نشينى نداشته باشد . و نيز پاسخ نداد كه به فرياد مظلومان رسيدن و جهاد نزد خدا از حجاب بالاتر است .\r\nدر اينجا بحث ما پيرامون حكومت ، قضاوت و ولايت زن به پايان ميرسد .\r\nو محصَّل كلام آنكه : هر كس در مسائل فكرى و اجتماعى خبرگى داشته باشد ، و دلش به نور فقه و احكام الهى روشن شده و به سيره و سنّت پيامبر\r\n\r\n\r\n","description":"","footnote":"\r\n( 1 ) « جمهرة رسائل العرب » ج 1 ص 358 به نقل از « شرح ابن ابى الحديد » ج 2 ص 80 .\r\n( 2 ) « مروج الذهب » ج 2 ص 367 .\r\n","page_name":" 222 ","page_number":224},
  {"content":"\r\n\r\nعاليقدر اسلام صلّى الله عليه و آله و سلّم و ائمّه معصومين عليهم السّلام معرفت و آگاهى پيدا كرده باشد ميداند كه اين اساس استوار ، كه اسلام براى بانوان نهاده ، و شارع حكيم براى زنان مقرّر كرده ، بهترين چيزى است كه خداوند حكيم و دانا و شارع اسلام براى تكميل وجود زن بر حسب خصلت و فطرتى كه در وجود وى آفريده ، پىريزى نموده است . همان نظامى كه جميع عوالم را با همان نظام و انضباط آفريده است .\r\nاسلام كه مرد را قيّم زن ، و وجود او را بر زن فزونى بخشيده ، به ملاحظه خير محض و مصلحت تامّ مىباشد .\r\nكلام حقّى است كه مطابق با واقعيّت است ، و خداوند در حقيقت با اين عمل ، حقّ زن را كاملتر و سرشارتر عطا كرده ؛ و اگر چنين نبود حقوق اصيل و اولى و طبيعى از وى سلب شده بود ، و در عمر و حيات و زيستن و مال و عِرْض و دين و دنيا بر وى ستم رفته بود ، زيرا تجاوز از فطرت سليم و قانون آفرينش بزرگترين ستم و تعدّى و زير پا نهادن حقّ است .\r\n\r\nقرآن كريم اصل استوار است\r\nاى مؤمنان ، دست از قرآن كريم ، اين منشور آزاديبخش و سعادت بشرى برنداريد ، و آن را به آراء باطل و افكار پوسيده كه تراوش افكار محدود و ناقص و هوس آلود بشرى است نفروشيد ، و از آيات محكم قرآن كمترين مقدار تنازل نكنيد ، و يك قدم واپس ننهيد كه نتيجه آن سقوط و تباهى و هلاكت خواهد بود .\r\n فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ .  « 1 »\r\n« زندگى مادّى شما را نفريبد و دنيا شما را از مسير الله منحرف نسازد . و طيّبات روحى و عقلانى خود را در اثر افكار متهوّسانه پائين نياوريد » .\r\nو به خوشىهاى آميخته به ناخوشى قانع مشويد « 2 » كه مؤمن چون كوه‌هاى\r\n\r\n\r\n","description":"","footnote":"\r\n( 1 ) آيه 33 از سوره 31 لقمان .\r\n( 2 ) اقتباس از آيه 20 از سوره 46 احقاف :\r\n وَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَ اسْتَمْتَعْتُمْ بِها فَالْيَوْمَ تُجْزَوْنَ عَذابَ الْهُونِ بِما كُنْتُمْ تَسْتَكْبِرُونَ فِي الْأَرْضِ بِغَيْرِ الْحَقِّ وَ بِما كُنْتُمْ تَفْسُقُونَ  .\r\n","page_name":" 223 ","page_number":225},
  {"content":"\r\n\r\nبلند و استوار است آنچنانكه طوفان‌هاى سهمگين زردفام و هلاك انگيز و مرگ خيزى كه از جانب شرق و غرب ميوزد او را نمىلرزاند بلكه در راه استوار الهى و صراط مستقيم قرآن خويش ، محكم و استوار بمانيد . خداوند شما را به كلام حقّ در دنيا و آخرت استوار و ثابت قدم بدارد . « 1 »\r\n لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ  . « 2 »\r\n« خوبى آن نيست كه رو به شرق و غرب بگردانيد و لكن خوبى كسى است كه به خدا ايمان آورد » .\r\nو بدانيد كه در ميان شما رسول خدا و سنّت و سيرت او موجود است ، و اين امام به حقّ قائم آل محمّد عجّل الله تعالى فَرَجَه در ميان شما است ، كه شما را به راه روشن رهنمون است و هر مانعى را از سر راه شما بر ميدارد .\r\nاين قرآن كريم شما است ، آن را پناه و نگهبان خود بگيريد كه شما را در شبهاى تاريك و گمراهى از شبهات ميرهاند ، و به فضاى درخشان و زندگىبخش وارد ميسازد . قرآنى كه شفابخش همه بيمارىها است .\r\nاين قرآن را به دست گيريد و بانگ برآوريد و آگاهى دهيد كه : مردان ، قيّم زنانند ، و مردان بر زنان فزونى دارند ، و به همه اهل عالم از دانشمندان ، حكّام ، زمامداران ، متفكّرين ، استادان و روشنفكران آنها اعلان كنيد كه اين است راه روشن كه انسان جز پيمودن آن چاره‌اى ندارد ، و راه خلاص غير از آن نخواهد يافت ، و از آفتهاى هوى و هوس جز در سايه اين قرآن ، راحت و نجاتى نيست . و از تشنگى كه همان عطش جاهليّت است خلاصى پيدا نمىشود مگر كه از اين آب گوارا كامها تر و تازه گردد .\r\n\r\n\r\n","description":"","footnote":"\r\n( 1 ) . اقتباس از آيه 27 از سوره 14 ابراهيم :\r\n يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ . \r\n( 2 ) آيه 177 از سوره 2 بقره .\r\n","page_name":" 224 ","page_number":226},
  {"content":"\r\n\r\nو بدانيد كه جهانيان به زودى به اسلام رو خواهند آورد و قرآن را پناه خود ، و احكام آن را چون قلعه و پناهگاه براى خويش قرار خواهند داد . « و دين اسلام جهانى خواهد شد :  وَ يَكُونَ الدِّينُ كُلُّهُ لِلَّهِ  » . « 1 »\r\n وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  « 2 » .\r\n« و خداوند نور خود را به كمال خواهد رسانيد ، گرچه كافران را ناخوش آيد » .\r\nو دين خود را بر تمامى اديان غلبه ميدهد ، هر چند مشركان را ناخوش آيد . « 3 »\r\nپس مؤمن متعهّد بايد كه راه حقّ را پيموده و از طريق اعتدال منحرف نشود كه :  قُلْ أَمَرَ رَبِّي بِالْقِسْطِ  « 4 » . « اى پيامبر بگو : پروردگارم به عدل و داد امر فرموده است » .\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ .  « 5 »\r\n« به تحقيق ما پيغمبران خود را فرستاديم و با آنها كتاب حقّ و عدالت را نازل نموديم كه تا مردم را به راه عدل و حقيقت دعوت كنند » . و حقّ همانا راه مستقيم و معيار وحيدى است كه امور با آن سنجيده مىشود .\r\n وَ الْوَزْنُ يَوْمَئِذٍ الْحَقُّ .  « 6 »\r\n« ميزان در آن روز حقّ است » .\r\n فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ  . « 7 »\r\n« پس آيا سواى حقّ به جز گمراهى ميتواند باشد ؟ پس به كجا ميرويد ؟ » .\r\nيك مسلمان آگاه كسى است كه به آنچه در كتاب خداست عمل كرده ، و به گفتار عوام كه از روى هواهاى نفسانى سخن ميرانند اعتنائى نداشته باشد .\r\n وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّهِ \r\n\r\n\r\n","description":"","footnote":"\r\n( 1 ) آيه 39 از سوره 8 انفال .\r\n( 2 ) آيه 8 از سوره 61 صف .\r\n( 3 ) اقتباس از آيه 9 از سوره 61 صف :\r\nهو الّذى أرسل رسوله بالهدى و دين الحق ليظهره على الدّين كُلّه و لو كره المُشركون .\r\n( 4 ) آيه 29 از سوره 7 اعراف .\r\n( 5 ) آيه 25 از سوره 57 حديد .\r\n( 6 ) آيه 8 از سوره 7 اعراف .\r\n( 7 ) آيه 32 از سوره 10 يونس .\r\n","page_name":" 225 ","page_number":227},
  {"content":"\r\n\r\n هُوَ الْهُدى وَ لَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا نَصِيرٍ .  « 1 »\r\n« اى پيامبر هنگامى يهود و نصارى از تو خشنود خواهند شد كه از آنها پيروى نمائى . بگو هدايت ، هدايت الهى است . و اگر از آنها پيروى كنى پس از آنكه به راه راست عالم شدى ، ديگر براى تو يار و كمك‌كارى از جانب خدا نخواهد بود » .\r\n   قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ * قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ * لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ .    « 2 »\r\n« بگو پروردگارم مرا به راه راست هدايت كرده ، دين استوار و پابرجاى حضرت ابراهيم و او از مشركين نبود . بگو كه نماز من و عبادت من و زندگانى و مردن من تمام براى خداوندست . او كه شريكى ندارد و من به اين دين و راه صحيح مأمور شدم و اوّلين مسلمان در اين راه ميباشم » .\r\nدر اينجا سخن را تمام كرده ، مطلب را به پايان ميبريم . و طولانى شدن مطلب يا تفصيلاتى كه داده شد ، به جهت اهميّت موضوع بوده است . و به حمد الله از نظر قرآن ، تفسير ، حديث ، فقه ، تاريخ و جهات علمى و اجتماعى بحث كافى شده است . و خداوند ما را به آنچه سابقاً وعده داده بوديم موفّق گرداند ، كه آن عبارت بود از تتميم رساله « شذرات اللّئالى » پيرامون مسئلهء مجاز نبودن دخالت زن در امور قضاوت و حكومت ، كه اين رساله را در آخر ماه مبارك رمضان سال 1399 هجرى قمرى به پايان رسانديم . و سپاس در دنيا و آخرت از آن خداوند است ، و آخرين كلام ما حمد پروردگار است . « 3 »\r\n رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ  . « 4 »\r\n\r\n\r\n","description":"","footnote":"\r\n( 1 ) آيه 120 از سوره 2 بقره .\r\n( 2 ) آيه 161 تا 163 از سوره 6 انعام .\r\n( 3 ) اقتباس از آيه 10 از سوره 10 يونس :\r\n دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  .\r\n( 4 ) آيه 53 از سوره 3 آل عمران .\r\n","page_name":" 226 ","page_number":228},
  {"content":"\r\n\r\n« پروردگارا ما به آنچه تو فرستادى ايمان آورديم ، و از رسول تو پيروى نموديم پس ما را از شاهدين قرار ده » .\r\n رَبَّنا لا تُزِغْ قُلُوبَنا بَعْدَ إِذْ هَدَيْتَنا وَ هَبْ لَنا مِنْ لَدُنْكَ رَحْمَةً إِنَّكَ أَنْتَ الْوَهَّابُ .  « 1 »\r\n« پروردگارا دلهاى ما را پس از هدايت آشفته مگردان و از جانب خود بر ما رحمت فرست ، بدرستيكه تو بخشنده‌اى » .\r\nاين رساله در روز بيست و دوم ذى القعدة الحرام سال 1399 هجرى قمرى به پايان رسيد .\r\nاميدوار بر عفو غفران الهى\r\nسيّد محمّدحسين حسينى طهرانى - طهران\r\n\r\n\r\n","description":"","footnote":"\r\n( 1 ) آيه 8 از سوره 3 آل عمران .\r\n","page_name":" 227 ","page_number":229},
  {"content":"\r\n . \r\n","description":"","footnote":"","page_name":" 228 ","page_number":230},
  {"content":"\r\n . \r\n","description":"","footnote":"","page_name":" 229 ","page_number":231},
  {"content":"\r\n . \r\n","description":"","footnote":"","page_name":" 230 ","page_number":232},
  {"content":"\r\n . \r\n","description":"","footnote":"","page_name":" 231 ","page_number":233},
  {"content":"\r\n . \r\n","description":"","footnote":"","page_name":" 232 ","page_number":234},
  {"content":"\r\n . \r\n","description":"","footnote":"","page_name":" 233 ","page_number":235},
  {"content":"\r\n . \r\n","description":"","footnote":"","page_name":" 234 ","page_number":236},
  {"content":"\r\n . \r\n","description":"","footnote":"","page_name":" 235 ","page_number":237},
  {"content":"\r\n . \r\n","description":"","footnote":"","page_name":" 236 ","page_number":238},
  {"content":"\r\n . \r\n","description":"","footnote":"","page_name":" 237 ","page_number":239},
  {"content":"\r\n . \r\n\r\n","description":"","footnote":"","page_name":" 238 ","page_number":240}
  ]